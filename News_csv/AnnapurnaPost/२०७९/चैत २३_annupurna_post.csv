शीर्षक,विवरण
सत्य ढाकछोपको प्रपञ्च,"सरकारले संसद्मा आइतबार पेस गर्न लागेको सत्यनिरूपण तथा मेलमिलाप आयोग ऐन संशोधन विधेयकले सत्यनिरूपण हुने कुरामा ठूलो संशय पैदा गरेको छ। जघन्य अपराधका घटनामा पीडकलाई माफी दिन नमिल्ने न्यायको सामान्य सिद्धान्तमात्रै होइन सर्वोच्च अदालतको आदेश हो। त्यसविपरीत सरकारको मक्सद भने उन्मुक्ति दिने र पीडितको घाउमा नुनचुक छर्कने खालको छ। २०७१ मा बनेको सत्यनिरूपण तथा मेलमिलाप ऐनलाई संशोधन गरी पीडकलाई माफी दिने सरकारी प्रपञ्च देखिन्छ। त्यो पनि घुमाउरो पाराले। जबकि मानवअधिकार उल्लंघन र जघन्य अपराधका मुद्दामा माफी भन्ने नै हुँदैन। नेपाल पक्ष राष्ट्र भएका अन्तर्राष्ट्रिय सन्धिहरूको मर्म पनि त्यही हो। जघन्य मानवअधिकार कुनै पनि हालतमा क्षम्य हुन सक्दैन। माओवादी सशस्त्र युद्धका बेला भएका घटनामा ठूलाबडालाई जोगाउने र पीडितलाई अन्याय गर्ने दाउपेचमा सत्ताधारी दलहरूको चोचोमोचो मिल्नु होचाका मुखमा घोचो घोच्नै खोज्नु हो। विधिको शासनलाई बलियो बनाउने हो भने गैरन्यायिक हत्यालगायत जघन्य अपराधमा राजनीति वा कुनै पनि कुराको जलप लगाएर उन्मुक्ति दिन मिल्दैन। घटना कबुल गरेको, सत्य उजागरमा सघाउ गरेको र पीडितलाई परिपूरण प्राप्त भएको र माफी दिन मञ्जुर गरेको हकमा मात्र माफी दिन सकिने मानवअधिकारवादीहरूको धारणालाई सरकारले मनन् गरेको छैन, बलमिच्याइँ गर्न खोजेको छ। आयोगमा झन्डै ६४ हजार उजुरी छन्। झिनो संख्याका घटनाको मात्रै विस्तृत छानबिन हुन सकेको छ। हत्या, यौनजन्य हिंसा, शारीरिक वा मानसिक यातना, अपहरण, शरीर बन्धक, अंगभंग, लुटपाटलगायत मानवअधिकार उल्लंघन मानिएको छ। त्यसैमा कुनै पनि किसिमको सम्झौता कानुनी राज्यले गर्नु हुँदैन। शान्तिप्रक्रिया सुरु भएको १७ वर्ष भइसक्दा पनि मुद्दाको छिनोफानो नगर्नु आफैंमा अन्याय हो। किनभने ढिला न्याय दिनु पनि न्याय नदिनु सरह हो। यति धेरै वर्ष भइसक्दा पनि छिनोफानोतिर नलाग्नु भनेको कतिपय प्रमाणहरू नष्ट हुन, साक्षीगवाहीहरूको मृत्यु भइसक्ने सम्भावना पनि हो। त्यसो हुँदा पनि न्याय मर्छ। द्वन्द्वकालकै नाममा कसैले अपराधमा छुट र कसैले न्याय नपाउने अवस्था हुनु हुँदैन। कानुन संशोधन गरी उन्मुक्ति दिने बाटो रोज्नु कुनै पनि हालतमा न्यायसंगत हुँदैन। सत्यलाई ढाकछोप र अन्याय गर्ने प्रपञ्च कुनै पनि हालतमा मान्य हुँदैन।"
महासंघको वरिष्ठ उपाध्यक्षमा त्रिपक्षीय भिडन्त,"वरिष्ठ उपाध्यक्षका लागि महासंघको पूर्वउपाध्यक्ष उमेशलाल श्रेष्ठ, वर्तमान उपाध्यक्षहरू रामचन्द्र संघाई र अञ्जन श्रेष्ठले छुट्टाछुट्टै प्यानल बनाएर प्रतिस्पर्धा गर्दैछन्। काठमाडौं : नेपाल उद्योग वाणिज्य महासंघमा चुनावी सरगर्मी बढेको छ। महासंघको वरिष्ठ उपाध्यक्ष (तीन वर्षपछि अध्यक्ष) बन्न त्रिपक्षीय भिडन्त हुन लागेको हो। वरिष्ठ उपाध्यक्षका लागि महासंघको पूर्वउपाध्यक्ष उमेशलाल श्रेष्ठ, वर्तमान उपाध्यक्षहरू रामचन्द्र संघाई र अञ्जन श्रेष्ठले छुट्टाछुट्टै प्यानल बनाएर प्रतिस्पर्धा गर्दैछन्। चैत्र २८ र २९ गते हुने ५७ औं वार्षिक साधारणसभाले नयाँ नेतृत्व चयन गर्नेछ। महासंघमा वरिष्ठ उपाध्यक्ष नै अर्को कार्यकालमा स्वतः अध्यक्ष हुने प्रावधान छ। हालका वरिष्ठ उपाध्यक्ष चन्द्रप्रसाद ढकाल चैत २९ पछि स्वतः अध्यक्ष बन्नेछन्। वरिष्ठ उपाध्यक्ष, तीन उपाध्यक्ष र कार्यकारिणी पदका लागि निर्वाचन हुनेछ। २०७३ सालमा भवानी राणालाई अध्यक्ष बनाउन वरिष्ठ उपाध्यक्ष नै स्वतः अध्यक्ष बन्ने विधान संशोधन गरिएको थियो। राणा पहिलोपटक स्वतः अध्यक्ष भइन्। त्यसपछि गोल्छा अध्यक्ष भए। अब चन्द्रप्रसाद ढकाल महासंघको २१ औं अध्यक्ष बन्दै छन्। तेस्रो पटक अध्यक्ष बनेका दोहोरिएर अध्यक्ष बने पनि अन्यले भने दोहोर्याएका छैनन्। लोकनाथ गिरीले २०२२ सालमा पहिलोपटक महासंघको नेतृत्व गरेका थिए। त्यसपछिका नेतृत्व एक जनाबाहेक कोही दोहोरिएका छैनन्। कतिपय सहमतिबाट नेतृत्व चयन हुन्थ्यो। सहमति नभए दुई प्यानलबीच प्रतिस्पर्र्धा हुँदै आएको थियो। तर, यसपालि भने त्रिपक्षीय प्रतिस्पर्र्धा देखिएको छ। पछिल्लो समयमा उद्योगी व्यवसायी संकटमा छन्। चर्को ब्याजदर, चालू पुँजी कर्जा मार्गदर्शन मापदण्डलगायत विविध कारण देखाउँदै निजी क्षेत्र केही समयअघि आन्दोलित पनि भए। सामूहिक आवाज लिएर आन्दोलित भएका उद्योगी व्यवसायी नेतृत्व चयन गर्दा भने प्यानल बनाएर प्रतिस्पर्र्धामा उत्रेका छन्। महासंघमा विवाद आउँछ, तुस हुन्छ भनेर अध्यक्षमा निर्वाचन गर्ने प्रस्ताव ल्याएका हौं, पूर्वअध्यक्ष पशुपति मुरारका भन्छन्, अहिले त वरिष्ठ उपाध्यक्षमै धेरै प्यानल हुन थाल्यो, अस्वस्थ प्रतिस्पपर्धा जस्तो पनि देखियो। महासंघका अध्यक्ष शेखर गोल्छाले कार्यकारी अध्यक्ष बनाउन र कार्यकाल दुई वर्ष बनाउन प्रस्ताव ल्याएका थिए। विधान संशोधन गर्न कुशकुमार जोशीको संयोजकत्वमा कमिटी पनि बनाए। तर, विधान संशोधन गर्न सकेनन्। नेतृत्व लिँदै गर्दा ढकालले पनि तीनवर्षे कार्यकाललाई दुईवर्षे कार्यकाल बनाउन प्रस्ताव गरेका छन्। अघिल्लो निर्वाचनमा गोल्छा खुलेरै वरिष्ठ उपाध्यक्षको प्यानलमा सामेल भएका थिए। तर, ढकालले भने विषम परिस्थितिमा निजी क्षेत्र विभाजित हुन नहुने भन्दै आएका छन्। उनले कोही टिम मेरो भन्दै हिँडेका छैनन्। हामीले सोचेको भन्दा बाहिर गएको छ, प्यानल हुँदैन होला भन्ने थियो तर, उल्टो भयो, मुरारका भन्छन्, वरिष्ठ उपाध्यक्ष अध्यक्ष बन्दासम्म तुस सबै हट्ने र निजी क्षेत्रका साझा मुद्दा बोक्ने भएकाले वरिष्ठ उपाध्यक्ष नै अध्यक्ष बन्ने प्रावधान उचित हो। वरिष्ठ उपाध्यक्ष नै अध्यक्ष बन्दा कामको निरन्तरता पाउने, प्यानलवाला भीडन्त नहुने पूर्वअध्यक्ष मुरारका बताउँछन्। वरिष्ठ उपाध्यक्षमा यसरी प्यानल बनाएर जाँदा महासंघमा विभाजनमा ल्याउँछ, विधान संशोधन गरेर कडाइ गर्न जरुरी देखियो। त्यसो त पछिल्लो समयमा निजी क्षेत्र कमजोर बन्दै गएको छ। निजी क्षेत्रका धेरै संस्था हुने, एकले अर्काको अस्तित्व नस्वीकार्ने गरेकाले राज्यले पनि खेल्ने मौका पाएको छ। पूर्वअध्यक्ष मुरारकाले निजी क्षेत्रको एकै आवाज हुनुपर्ने बताउँछन्। व्यावसायिक संस्थाहरू पनि राजनीतिक संस्थाका रूपमा अघि बढेका छन्। अध्यक्षात्मक प्रणालीका कारण वरिष्ठ उपाध्यक्षले आफ्ना एजेन्डा पूर्णरूपमा कार्यान्वयन गर्न सक्दैनन्। अध्यक्ष नभएका बेला अध्यक्षता गर्ने बाहेक कार्यकारिणी अधिकार नभए पनि वरिष्ठ उपाध्यक्षमा चर्को चुनाव हुने गरेको छ। महासंघको हाल उद्योग समितिका सभापति रहेका भरतराज आचार्य दुई टिमको साझा उम्मेदवार भएका छन्। उनी उमेशलाल श्रेष्ठ र अञ्जन श्रेष्ठको टिममा एसोसिएटतर्फका उपाध्यक्षका उम्म्मेदवार हुन्। उमेशलालले उपाध्यक्ष दिनेश श्रेष्ठलाई जिल्ला नगरतर्फ र हेमराज ढकाललाई वस्तुगततर्फ उपाध्यक्ष उम्मेदवार बनाएका छन्। अञ्जनले अरुणराज सुमार्गीलाई जिल्ला नगरतर्फ र मनिषलाल प्रधानलाई वस्तुगततर्फ उपाध्यक्ष पदमा उठाएका छन्। संघाईले जिल्ला नगर उपाध्यक्षमा सुरकृष्ण वैद्य, वस्तुगततर्फ सुकुन्तलाल हिराचन र एसोसिएटतर्फ ज्योत्सना श्रेष्ठलाई उपाध्यक्षमा अघि सारेका छन्। श्रेष्ठ यसअघि अञ्जनको टिमबाट उठ्ने निर्णय गरेकी थिइन्। टिमले आयोजना गरेको कार्यक्रममा उनले उपाध्यक्ष उम्मेदवार बताए पनि केही दिनअघि मात्रै उनी संघाईको टिममा पुगेकी हुन्। दिनेश श्रेष्ठ उपाध्यक्षमै दोहोरिन खोजेका छन्। वरिष्ठ उपाध्यक्षसँगै ६६ सदस्यीय कार्यसमितिका निर्वाचन हुनेछ। वस्तुगत संघमा १४ सदस्यका लागि २८ जना, उद्योग वाणिज्य संघतर्फ १८ का लागि ३२ र एसोसिएटतर्फ १९ का लागि ३० जनाको उम्मेदवारी परेको निर्वाचन समितिले जनाएको छ। सर्वसम्मत नेतृत्वको पहल नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले आगामी ५७ औं वार्षिक साधारणसभाबाट वरिष्ठ उपाध्यक्षमा सर्वसम्मत नेतृत्व चयन गर्न पहल सुरु गरेका छन्। महासंघको वरिष्ठ उपाध्यक्षमा तीन जना आकांक्षी छन्। वरिष्ठ उपाध्यक्ष ढकालले काठमाडौं लाजिम्पाटस्थित एक होटलमा तीनै जना वरिष्ठ उपाध्यक्षसँग छलफल गरी सर्वसम्मत नेतृत्वको निर्वाचन गर्न जोड गरेका हुन् ।"
फेसन हब बन्दै सेन्स अफ क्लिक,"हङकङ : पछिल्लो समय हङकङमा नेपाली र विदेशीहरूको स्टाइल र फेसनको हब बनेको छ, सेन्स अफ क्लिक। हङकङ जोर्डनस्थित टेन्पल स्ट्रिटमा भेटिए डिजाइनर तथा सेन्स अफ क्लिकका सञ्चालक, पवन सुब्बा। अहिलेको उचाइमा पुग्न र सबैको प्रिय बन्न पवनले जीवनका कयौं बसन्त संङघर्षले गुजारेका छन्। आफ्नो दृढ इच्छाशक्ति र कठोर संघर्षले नै आफूले सफलता हासिल गरेको उनले बताए। भारतमा फेसन डिजाइन पढेका पवनलाई चर्चित डिजाइनर शब्यसाचीको भब्य फेसन स्टुडियोमा सेल्स ब्वायका रुपमा करिब तीन वर्ष काम गर्ने अवसर मिल्यो। भारतकै उत्कृष्ट स्टुडियोमा काम गर्दा उनले काम गर्ने शैली, डिजाइनको तरिकालगायतलाई अभ्यासका रुपमा हेर्दै र सिक्दै गए। भर्खरै अध्ययन पूरा गरेका उनले त्यतिबेला डिजाइनरको काम पाउने कुरै भएन। डिजाइनरको काम नपाए पनि चर्चित डिजाइनरको कामलाई नजिकबाट नियाल्न पाए। भारतका चर्चित कलाकार, मोडलहरूसँग विस्तारै आफ्नो सम्पर्क बढाउँदै गएँ, उनले भने,स्टुडियोबाट कहिलेकाहिँ सहायक कोरियाग्राफी भएर विभिन्न फेसन, मोडलिङ शोहरूमा सहभागी हुने अवसर पाएँ। त्यसपछि आफ्नो सपनाको उडान भर्न उनी पुगे, हङकङ। हङकङमै जन्मिएका उनको साथी सर्कल राम्रो थियो। तर, तत्काल फेसन डिजाइनको स्टोर खोल्न सक्ने आँट भने उनमा थिएन। सुरुवाती दिनमा पाँच दर्जनभन्दा बढी कम्पनीहरूमा आफ्नो बायोडाटा पठाए। अधिकांश कम्पनीहरूमा हङकङको आधारभूत भाषा क्यान्टोनिज अनिवार्य भएकाले उनले कतै पनि काम पाउन सकेनन्। त्यसपछि साथीहरूको सहयोगमा रेष्टुरेन्टमा रिसेप्सनको काम सुरु गरे। रेष्टुरेन्टमा काम गरिरहेका बेला साथीले उनको डिजाइन स्केच देखेछन्। उनी फुर्सदमा विभिन्न डिजाइनका कपडाहरूको स्केच कोरेर बसिरहेका हुन्थे। साथीले स्टोर खोल्न सल्लाह दिए। उनको मनमा पनि आफ्नै डिजाइन स्टुडियो खोल्ने सपना थियो। त्यसपछि लामो समयको रेष्टुरेन्ट कामलाई विट मार्दै सुरु गरे, सेन्स अफ क्लिक। त्यसलगत्तै रनवे फेसन शो हङकङ कार्यक्रमको सुरुवात गरे। हरेक वर्ष नेपालबाट उत्कृष्ट फेशन डिजाइनरहरू बोलाएर हङकङका नेपालीमाझ फेसन रनवे कार्यक्रमलाई सञ्चालन गरे। सुरुवाती दिनमा नेपालबाट युवि थापालगायतका डिजाइनलाई पनि हङकङ ल्याएर उनले बेचे। त्यसपछि पवनको डिजाइन र फेसन सेन्समा हङकङ रंगिँदै गयो। नेपालीहरूले आयोजना गर्ने हरेक विवाह, पार्टी र कार्यक्रमहरूमा पवनको डिजाइनका पहिरनहरूले स्थान पाउन थाले। स्थानीय चिनियाँ र विभिन्न देशका महिलाहरूमाझ पवनको डिजाइनले ठाउँ लिन थाल्यो। अहिले कामदार राखेर काम गरिरहेका छन्। फेसन डिजाइनका काममा मात्र होइन, ड्रेस सेन्स कसरी विकास गर्ने, कस्तो शरीर भएकाहरूका लागि कस्तो डिजाइन उपयुक्त हुन्छ भन्दै उनी ग्राहकहरूलाई सल्लाह दिइरहेका हुन्छन्। यो मेरो जीवन हो। हङकङपछि अर्को स्टोर केही दिनमै नेपालमा खोल्दैछु। नेपालको मौलिक पहिरनलाई विदेशमा फेसन डिजाइनमा स्थान दिन्छु। फेसनको दुनियाँमा भविष्य खोज्नेहरूका लागि निरन्तर लागिरहन्छु, उनी भन्छन्।"
खानेपानी बोर्डको लेखापरीक्षण असंवैधानिक,"कार्यालय बाहिरका लेखापरीक्षकबाट लेखापरीक्षण भइरहेको भए पनि सम्पूर्ण प्रतिवेदन कार्यालयमा नै आउने र प्रमाणिकीकरण हुने उनले बताए। काठमाडौं : संविधानको धारा २४१ (१) मा भनिएको छ, राष्ट्रपति र उपराष्ट्रपतिको कार्यालय, सर्वोच्च अदालत, संघीय संसद्, प्रदेशसभा, प्रदेश सरकार, स्थानीय तह, संवैधानिक निकाय वा सोको कार्यालय, अदालत, महान्यायाधिवक्ताको कार्यालय र नेपाली सेना, नेपाल प्रहरी वा सशस्त्र प्रहरी बललगायतका सबै संघीय र प्रदेश सरकारी कार्यालयको लेखा कानुनबमोजिम नियमितता, मितव्ययिता, कार्यदक्षता, प्रभावकारिता र औचित्यसमेतको विचार गरी महालेखा परीक्षकबाट लेखापरीक्षण हुनेछ,। तर, स्वयं महालेखापरीक्षकको कार्यालयले नै संविधानको यो प्रावधान उल्लंघन गर्दै आएको पाइएको छ। अर्थात्, संविधानसँग बाझिने कानुनको सहारामा सरकारी कार्यालयको लेखापरीक्षण अन्यबाटै गराउने गरेको छ। त्यसको उदाहरण हो काठमाडौं उपत्यका खानेपानी व्यवस्थापन बोर्ड। त्यहाँको लेखापरीक्षण महालेखापरीक्षकबाट नभई सहायकबाट हुने गरेको छ। बोर्डका आर्थिक प्रशासन शाखा प्रमुख पुष्प गुरागाईंका अनुसार बोर्डको अन्तिम लेखापरीक्षण संविधानअनुसार नभई प्रचलित कानुनबमोजिम प्रमाणपत्र प्राप्त लेखापरीक्षकबाट हुँदै आएको छ। आर्थिक वर्ष २०७८०७९ को बोर्डको लेखापरीक्षण पनि सहायक लेखापरीक्षक नियुक्त व्यक्तिबाट भइरहेको कार्यालयका सहायक प्रवक्ता रमेश सुवेदीले जानकारी दिए। कार्यालय बाहिरका लेखापरीक्षकबाट लेखापरीक्षण भइरहेको भए पनि सम्पूर्ण प्रतिवेदन कार्यालयमा नै आउने र प्रमाणिकीकरण हुने उनले बताए। लेखापरीक्षण ऐन, २०७५ ले भने सरकारको पूर्ण स्वामित्व रहेको संस्थाको लेखापरीक्षण प्रचलित कानुनबमोजिम प्रमाणपत्र प्राप्त लेखापरीक्षकलाई महालेखापरीक्षकले सहायकका रूपमा नियुक्त गर्न सक्ने व्यवस्था गरेको छ। उक्त ऐनको दफा १० मा भनिएको छ, नेपाल सरकार, प्रदेश सरकार वा स्थानीय तहको पूर्ण स्वामित्व भएको संगठित संस्थाको लेखापरीक्षणः १ नेपाल सरकार, प्रदेश सरकार वा स्थानीय तहको पूर्ण स्वामित्व भएको संगठित संस्थाको लेखापरीक्षण गर्न महालेखापरीक्षकले आवश्यकतानुसार प्रचलित कानुनबमोजिम प्रमाणपत्र प्राप्त लेखापरीक्षकलाई महालेखापरीक्षकले सहायकको रूपमा नियुक्त गर्न सक्नेछ। महालेखापरीक्षक कार्यालयबाट नै लेखापरीक्षण गराइएकाले त्यसले कानुन नमिचिने महालेखापरीक्षक टंकमणि शर्मा बताउँछन्। कार्यालयले नै खटाएको लेखापरीक्षकबाट लेखापरीक्षण हुने र प्रमाणिकीकरण गर्ने भएकोले यसले कानुन मिचेको हुँदैन, शर्माले भने। पर्यटन बोर्डलगायतका संस्थामा पनि बाहिरबाट लेखापरीक्षण खटाएर काम हुने गरेको जानकारी दिँदै शर्माले खटाइएका लेखापरीक्षकसँग कार्यालयका प्रतिनिधि पनि हुने र प्रमाणिकीकरण पनि कार्यालयले गर्ने गरेको जानकारी दिए। उनका अनुसार छुट्टै ऐनद्वारा बनेका संस्थालाई लेखापरीक्षण ऐनले सरकारी कार्यालयअन्तर्गत नराखी सार्वजनिक संस्थानअन्तर्गत राखेको छ। यही कारण संविधानको धारा २४१ (२) र लेखापरीक्षण ऐनको दफा १० को २ ले व्यवस्था गरे अनुसार सहायक खटाइने गरिएको हो। ती दफाहरूले नेपाल सरकारको ५० प्रतिशतभन्दा माथिको सेयर र जायजेथा भएको संस्थाको हकमा पनि सहायक लेखापरीक्षक नियुक्तिको अधिकार दिएको छ। तर, खानेपानी व्यवस्थापन बोर्ड सार्वजनिक संस्थान नभएको गुरागाईंले जिकिर गरे। यसमा नेपाल सरकारको पूर्ण स्वामित्व छ। नेपालको संविधानसँग बाझिएको ऐन शून्य हुने उनको तर्क छ। संविधानभन्दा माथि रहेर महालेखापरीक्षक कार्यालयले काम गर्न नमिल्ने कानुनविद् गान्धी पण्डित बताउँछन्। संविधानले गरेको व्यवस्थालाई अन्य ऐनले प्रतिस्थापन गर्न नसक्ने उनको भनाइ छ। संविधानले गरेको व्यवस्थालाई मिचेर सहायक लेखापरीक्षक नियुक्त गर्न नसक्ने महालेखापरीक्षक कार्यालयका एक कर्मचारी बताउँछन्। सरकारी कार्यालयको लेखापरीक्षण महालेखापरीक्षबाट नै हुनुपर्छ, सहायक नियुक्तिको व्यवस्था नै छैन, उनले भने।"
"भन्ने टाइमकार्ड, दिने सेवा उस्तै","काठमाडौं : जिल्ला प्रशासन कार्यालय काठमाडौंले पुस २४ गते सेवा प्रवाहमा टाइमकार्ड लागू गर्यो। जसअनुसार नयाँ नागरिकता एक घण्टामा र राष्ट्रिय परिचयपत्र ३० मिनेटमा बनाइदिने घोषणा गर्यो। १२ वटा सेवालाई कागज पूरा भएपछि टाइमकार्डसहित सेवाप्रवाह गर्ने जिल्ला प्रशासनले जनायो। टाइमकार्ड घोषणा गरिएको झन्डै तीन महिनापछि अड्डामा अन्नपूर्ण पोस्ट् जिल्ला प्रशासन कार्यालय काठमाडौं पुग्यो। आइतबार र सोमबार कार्यालयको कामकारबाहीबारे स्थलगत अध्ययन गर्यो। सेवाग्राहीले भने टाइमकार्डअनुसार सेवा नपाएको गुनासो पोखे। ३० मिनेट र १ घण्टामा हुने भनिएका कामका लागि पनि २ दिनसम्म कार्यालय धाउनु परेको सेवाग्राहीले गुनासो गरे। तेस्रोपटक प्रधानमन्त्री बनेका पुष्पकमल दाहाल प्रचण्डले शपथ लगत्तै सार्वजनिक सेवा प्रवाह गर्ने कार्यालयबाट लाइन हटाउन सबै मन्त्रालयका सचिवहरूलाई निर्देशन दिएका थिए। निर्देशन कार्यान्वयन नगरे कारबाही हुने चेतावनी पनि दिएका थिए। त्यसपछि जिल्ला प्रशासन काठमाडौंले टाइमकार्ड लागू भएको घोषणा गरेको थियो। थानकोटकी इशा तामाङलाई राष्ट्रिय परिचयपत्रको प्रक्रिया पूरा गर्न काठमाडौं जिल्ला प्रशासन कार्यालय काठमाडौंमा दुई दिन लाग्यो। जिल्ला प्रशासनको टाइमकार्डको १० नम्बर बुँदामा भनिएको छ, पहिलो आउनेलाई टोकन दिएर आधा घण्टाभित्र सेवा दिइने प्रबन्ध गरिएको छ। तर, उनले न टोकन पाइन् न त भनेको समयमा सेवा नै। सोमबार बिहान ९ बजे इशा जिल्ला प्रशासन कार्यालयको कोठा नम्बर १०२ अघिल्तिर लाइन लागेकी थिइन्। बायोमेट्रिक गर्न पालो कुर्दै थिइन्। आइतबार ११ बजे उनले राष्ट्रिय परिचयपत्रका लागि फाराम दर्ता र रुजु गरेकी थिइन्। ती प्रक्रिया पूरा गर्दा उनलाई २ बजेको थियो। त्यस दिन लाइन लामै थियो। त्यसै कारण उनी घर फर्केकी थिइन्। सरकारी सेवा कहिले पनि नसुध्रिने भयो, इशाले अन्नपूर्णसँग दुःखेसो पोखिन, हाम्रा बुवाआमा, हजुरबुवाले लाइन बसेर सेवा लिनुभयो। आधुनिक समयमा पनि हाम्रो पुस्ताले लाइन नै बस्नुपर्ने बाध्यता छ। राष्ट्रिय परिचयपत्रको प्रक्रिया पूरा गर्न दुई दिन लागेकोमा उनी निराश थिइन्। फाँटका झ्याल पिच्छे वर्षात र घाम नभनी घण्टांै लाइन बस्नु परेको उनले बताइन्। सरकारी कार्यालयहरूले सेवाभन्दा सास्ती धेरै दिन्छन्, उनले भनिन्, यो त अति नै भयो। इशा जापानमा बस्छिन्। बिदामा घर आएको बेला राष्ट्रिय परिचयपत्र बनाउन जिल्ला प्रशासन कार्यालय काठमाडौं पुगेकी थिइन्। सरकारी सेवा कहिले पनि नसुध्रिने भयो । हाम्रो पुस्ताले पनि लाइन नै बस्नुपर्ने बाध्यता छ।इशा तामाङ, सेवाग्राही उपचार गर्न अस्पतालदेखि शव जलाउन पशुपति आर्यघाटसम्म लाइन नै बस्नुपर्छ । यसले हाम्रो देशको प्रशासनको फितलो व्यवस्थापनको दुर्दशा देखाउँछ। नरेन्द्र कार्की, सेवाग्राही फाँटका कर्मचारीले रुखो जवाफ दिएको उनको गुनासो थियो। सेवाग्राहीहरूसँग बोल्दा पैसा लागे जस्तो व्यवहार कर्मचारीले गर्छन्, उनले भनिन्, हजुर, भनेर सम्बोधन गर्दा कर्मचारी बोल्दैनन्। बोले पनि थर्काएर बोल्छन्। एकछिनको कामलाई पनि दुई, तीनदिन लगाइदिने गरेको उनले बताइन्। सवारी चालक अनुमतिपत्र (लाइसेन्स) लिन जाँदा पनि सास्ती भोग्नुपरेको उनले बताइन्। कालीमाटीकी सति थापाले पनि राष्ट्रिय परिचयपत्रको प्रक्रिया पूरा गर्न निकै सास्ती खेप्नुपर्यो। माघ पहिलो साता प्रक्रिया बुझ्न जिल्ला प्रशासन कार्यालय पुगेकी थिइन्। उनले माघ २० गते परिचयपत्रका लागि फारम भरेकी थिइन्। त्यस दिन मिलेन भनेर कर्मचारीले फर्काइदिएका थिए। नयाँ फारम भरेर उनी सोमबार जिल्ला प्रशासन पुगेकी थिइन्। ९ बजेर १० मिनेटमा उनी प्रशासन कार्यालयको १११ नम्बरको झ्यालमा भेटिइन्। ४ घण्टा लाइन लागिन्। १ बजेर २० मिनेट जाँदा मात्रै उनको काम बन्यो। टाइमकार्डअनुसार उनको काम ३० मिनेटमा पूरा हुनुपर्ने थियो। फर्पिङका शिव तामाङ लटबुकमा आफ्नो नामको पासपोर्ट खोजिरहेका थिए। एक घण्टासम्म खोजे, भेट्टाएनन्। जारी गरिएको टाइमकार्डअनुसार उनले कार्यालय आएको १५ मिनेटमा राहदानी पाउनुपथ्र्यो। तर, त्यसो भएन। कर्मचारीहरूले लटबुकबाट पासपोर्टको विवरण खोज्न सेवाग्राहीलाई नै लगाउँछन्। सेवाग्राहीबीच लटबुक खोसाखोस हुन्छ। पासपोर्ट प्रिन्ट भयो भनेर मोबाइमा म्यासेज आयो, तामाङले भने, त्यसैकारण दौडेर आएँ। तर, यहाँ खोज्दैमा सास्ती व्यहोर्नुपर्छ। उनी विदेश जाने तयारीमा थिए। बानेश्वरका आरएन कार्की हातमा पासपोर्ट पर्दा खुसी थिए। उनी पासपोर्ट लिन बिहानै आएका थिए। सेवाग्राही नारायण भण्डारीको गुनासो यस्तो थियोकर्मचारीहरूले नै खोजेर हामीलाई पासपोर्ट दिनुपर्ने हो। तर, यहाँ दुःख दिने काम भयो। सरकारी सेवा अव्यवस्थित नै छ। टाइमकार्डअनुसार ६५ वर्षमाथिका ज्येष्ठ नागरिक, अशक्त र बच्चा सानो भएका महिलालाई लाइन बस्नु पर्दैन। तर, आइतबार दिउँसो २ बजेतिर भेटिएका ६७ वर्षीय पूर्ण लिम्बू भने लाइनमा थिए। उभिँदाउभिँदा थकित भएपछि बरन्डामा बसे। ११ बजेतिर नै राष्ट्रिय परिचयपत्र बनाउन उनी त्यहाँ पुगेका थिए। तीन घण्टा लगाएर उनले फारम दर्ता र रुजु गराएका थिए। बायोमेट्रिक गर्न पालो पर्खिरहेका थिए। आधा घण्टामा काम हुन्छ भन्ने कुरा गलत हो, लिम्बूले भने, एउटा झ्यालमा २ घण्टासम्म लाइन बस्नुपर्छ। सरकारले भने अनुसारको टाइमकार्ड र टोकन सिस्टम छैन। सेवाग्राहीको संख्याअनुसार कर्मचारी अभाव देखिएको उनले बताए। सरकारी सेवा जनता मैत्री भएन, उनले भने। वृद्धवृद्धा र बिरामीहरूलाई सेवा लिन निकै कठिन रहेको उनले बताए। हलचोकका ५६ वर्षीय नरेन्द्र कार्कीलाई नागरिकताको प्रतिलिपि लिन तीन दिन लाग्यो। टाइमकार्डअनुसार काम नभएको उनले बताए। पासपोर्ट लिन सोमबार ७ बजे नै उनी कार्यालय पुगेका थिए। फारम पनि भरेका थिए। चार घण्टा लाइन लागेपछि कर्मचारीले भने, तपाईंले पेस गर्नुभएको नागरिकताको आधारमा पासपोर्ट बन्दैन। कर्मचारीले कारण दिए, भोजपुर जिल्ला प्रशासन कार्यालयका सबै कागज सशस्त्र माओवादीको युद्धका क्रममा जले। तपाईंको नागरिकताको रेकर्ड भेटिएन। नागरिकताको प्रतिलिपि लिन उनले वडाबाट सिफारिस गराएका थिए। झ्यालपिच्छे लाइन लाग्नुपर्ने बाध्यताले बुधबार मात्रै उनको हातमा नागरिकताको प्रतिलिपि पर्यो। नागरिकता पाएपछि उनी फेरि लाइन बसे। पासपोर्टको फारम बुझाउन। छोरो क्यानाडामा पढ्दै छन्, उनले भने, छोराको पढाइ पूरा भयो। बिदाइ समारोहमा जान पासपोर्ट बनाउन खोजेको हुँ। तर नागरिकता र पासपोर्ट बनाउन धेरै नै दुःख पाइएको उनले बताए। अस्पतालदेखि पशुपति आर्यघाटसम्म शव जलाउन पनि लाइनै बस्नुपर्छ, उनले भने, यसबाट हाम्रो देशको प्रशासनको फितलो व्यवस्थापनको दुर्दशा देखाउँछ। मुखिया र खरिदारले २ करोडसम्म भ्रष्टाचार गरेको उदाहरण पेस गर्दै उनले थपेँ, हाम्रो देशको कर्मचारी तन्त्रको हालत यस्तो छ। के गर्ने ? सबै यस्ता छैनन्। तर, उनीहरूले इमान्दार भएर काम गरे त हुनथ्यो नि ! सरकारले सेवा टोकन र टाइमकार्ड तोकेको छ। तर, त्यसको कार्यान्वन नहुनुको कारण पनि यहि रहेको उनले बताए। ज्येष्ठ नागरिक अर्जुन पन्तको गुनासो पनि उस्तै थियो। नागरिकताको प्रतिलिपिमा एक अक्षर गल्ती हुँदा सच्याउनै तीन दिन लागेको बताए। दुःख दिएको हो कि के हो ? उनले भने, जहिले यस्तै, हामी नेपालीको आधा उमेर लाइन बस्दै जान्छ। प्रधानमन्त्रीले सरकारी सेवा चुस्तदुरुस्त गर्छु भन्छन् गर्न सक्दैनन्। त्यही त हो नि ! झापाका गणेश लामिछाने जिल्लामा प्रिन्ट भएको राष्ट्रिय परिचयपत्र लिन पनि १०७ नम्बर कोठामा लाइन बसेका थिए। झन्डै ३५ मिनेट लाइन बसे। १६ महिनापछि परिचयपत्र पाए। जारी गरिएको टाइमकार्डअनुसार उनको काम ३० मिनेटमा हुनुपर्ने थियो। प्रधानमन्त्रीले हावाको तालमा कर्मचारीलाई निर्देशन दिएकोले कार्यान्वन पक्ष फित्तलो भएको लामिछानेले बताए। प्रधानमन्त्रीले दिएको निर्देशन बक्तव्य हावा हो, उनले आक्रोश पोखे, त्यसको कुनै कामै छैन। राजनीति गर्नलाई जे पनि बोल्छन् नेताहरू। भुइँतहका जनताका समस्या के छन भन्ने उनीहरूलाई थाहै छैन। सरकारी सेवा प्रवाहमा मानव संसाधनको उचित व्यवस्थापन नभएको उनले बताए। उनले भने, जहाँ धेरै कर्मचारी चाहिने हो त्यहाँ छैन। कतिवटा अफिसमा कर्मचारीहरूले घाम तापेर स्वीटर बुनेर दिन कटाउँछन्। २ जनाले काम गर्ने ठाउँमा पाँच जना भयो भने त काम छिट्टै हुन्छ नि ! पुरानो बानेश्वरबाट नागरिकताको प्रतिलिपी लिन आइतबार ११ बजे आएका ६५ वर्षीय पर्शुराम ढकाललाई सरकारी सेवा प्रवाहको शैलीप्रति पटकै चित्त बुझेन। फारम बुझाउन लाइन बसेको छु, उनले भने, लाइनै लाइनले दिक्क लागिसक्यो। कति लाइन हो ? सरकारले अध्ययन र अनुसन्धान गरेर सरकारी कामलाई व्यवस्थित बनाउनुपर्ने उनले बताए। प्रधानमन्त्रीले आफ्नो कार्यालयमा बसेर कर्मचारीलाई निर्देशन दिनुहुन्छ। तर, फिल्डमा आउनुहुन्न, उनले भने, मुखले भन्नु र यहाँ हामीले भोग्नुमा धेरै फरक छ। सीडीओ कार्यालयले टोकन प्रणाली र टाइम कार्डबाट सेवा दिने भनेको खै लागू भएको ? सेवा कार्यालय थप्नुपर्छ घनश्याम उपाध्यायप्रमुख जिल्ला अधिकारी, काठमाडौं जिल्ला प्रशासन कार्यालय काठमाडौंमा दैनिक १५ सयदेखि २ हजार जना सेवा लिन आउँछन्। १२ वटा सेवामा टोकन प्रणाली लागू गरेका छौं। पहिलेपहिले राष्ट्रिय परिचयपत्र र पासपोर्ट लिन हाम्रो गेटदेखि बबरमहलसम्म सेवाग्राहीको लाइन हुन्थ्यो। अहिले त्यस्तो अवस्था छैन। नागरिकता, संस्था नवीकरण, राष्ट्रिय परिचयपत्र वितरण, मुद्दासँग सम्बन्धित पेसी दिने, तारिख दिने विषय, पासपोर्ट वितरण, सिफारिस, हातहतियारको नवीकरण लगायतका १२ वटा विषयमा टाइमकार्ड लागू गरेका छौं। १५ मिनेटदेखि १ घण्टासम्म सेवाप्रवाह गर्ने समय निर्धारण गरेका छौं। अरू सेवामा पनि क्रमशः टाइम कार्ड लागू गर्छौं। कार्यालयको भौतिक पूर्वधार आवश्यकताअनुसार छैन। कर्मचारीहरूको संख्या पनि पर्याप्त छैन। काठमाडौं जस्तो ठाउँको जिल्ला प्रशासन कार्यालयमा ६०७० जना मात्रै कर्मचारी छन्। २०५० सालको सेवाप्रवाहको अवस्थामा निर्धारण गरिएको दरबन्दीका कर्मचारीबाट सेवा दिनु परिरहेको छ। सीमित स्रोत र साधन भए पनि इफोर्ट लगाएर काम गरिहेका छौं। सेवा प्रवाहमा केही कमजोरी भयो वा असहजता भयो भने गुनासो सुन्छौं। काठमाडौंको सेवा प्रवाहको अवस्थालाई हेर्दा कार्यालय नै विन्यास गर्नुपर्छ। कलंकी र महाराजगन्जमा इलाका प्रशासन कार्यालय स्थापना गर्नुपर्छ। राजस्व, यातायात, मालपोत, नापी कार्यालयको सेवा कार्यालय काठमाडौंका अन्य ठाउँमा खुल्यो। तर, नागरिकको प्रत्यक्ष सरोकार राख्ने जिल्ला प्रशासन कार्यालय काठमाडौंको सेवा विकेन्द्रित भएको छैन। यहाँबाट प्रदान गरिने सेवाहरू कार्यालय विकेन्द्रीकरण गरेर प्रदान गर्दा सेवा अझ प्रभावकारी र व्यवस्थित हुन्छ। सेवाको आवश्यकता र त्यसअनुसार कर्मचारीको विन्यास गर्न जरुरी छ। कहीँ आवश्यकता कम छ, कर्मचारी धेरै छन्। कहीँ आवश्यकता धेरै हुन्छ, कर्मचारी कम हुन्छन्।"
"अस्थिर सरकार, साझेदारीको अभाव","हेटौंडा बागमती प्रदेशको राजधानी हो। के हेटौंडा बनाउन मेयरको मात्र भिजन आवश्यक हो र ? संघीय सरकारको पनि प्रदेश राजधानी हेटौंडा हो। संघीय सरकारले पनि प्रदेशको राजधानी बनाउन कस्तो बनाउने सोच्न सकिरहेको छैन। देशकै दुर्भाग्य भन्नुपर्छ स्थिर सरकार छैन। राजनीतिक दल पनि देश बनाउनेभन्दा आफू कसरी सत्तामा पुग्ने भन्ने ध्याउन्नमा छ। वर्षवर्ष दिनमा केन्द्र सरकार परिवर्तन हुन्छ। त्यसको प्रत्यक्ष प्रभावमा परेर प्रदेश सरकार पनि अस्थिर भइरहेका छन्। संघ, प्रदेश र स्थानीय तहबीच ऐनकानुन निर्माणदेखि विकासमा साझेदारी छैन। संघ र प्रदेश सरकार छिनछिनमा परिवर्तन भइरहँदा स्थानीय तहले पनि राम्रोसँग काम गर्न सकेका छैनन्। स्थानीय तहले ऐनकानुन बनाइसकेपछि प्रदेश सरकारले ऐनकानुन बनाउँछ। त्यसैकारण ऐनकानुन बाझिने गरेका छन्। कानुनी अस्पष्टता र ऐनकानुन बाझिँदा स्थानीय तहले विकास निर्माणका कामलाई तीव्रता दिन सकेका छैनन्। हाम्रो चुनाव प्रणालीका कारण स्थिर सरकार बन्ने स्थिति छैन। यसैकारण स्थिर सरकार बनाउन निकै चुनौती छ। सरकार स्थिर नभएसम्म विकास निर्माणले गति लिन नसक्ने कुरा प्रमाणित जस्तै छ। हामीले विकास निर्माणलाई उत्पादनसँग जोडिदैनौं। देश उभो लाग्न सक्दैन। खानेलाउने हिँड्ने वस्तु हामीले उत्पादन गर्न सक्दैनौं देशको विकास हुँदैन। अर्थतन्त्र कमजोर भइरहन्छ। अहिले हामी सबै सेवा र वस्तु बाहिरबाट आयात गर्ने अवस्थामा छौं। आयातको तुलनामा निर्यात नगन्य छ। अब उत्पादनसँग जोडेर जानुपर्छ। संघीय सरकारले पनि त्यस्तो दृष्टिकोण र सोच ल्याउनुपर्छ। प्राकृतिले दिएका चिजहरूलाई सदुपयोग गर्नुपर्छ। हाम्रो पानी र बिजुली बेच्न सकियो भने मात्र पनि देशको कायापलट हुन्छ। हामीले खाइरहेको पानी मात्रै पनि अन्य देशलाई बेच्न सक्नुपर्छ। नदीजन्य ढुंगा, गिट्टी र बालुवा सित्तैमा बगेर गइरहेको छ। हाम्रोमा डाँडैडाँडा छन्। उत्पादनका क्षेत्रहरूको कमी छ। त्यसलाई पनि सदुपयोग गर्न सकेका छैनौं। त्यसलाई सदुपयोग गर्ने कि नगर्ने हामीले ? हामीसँग खानी छ। निर्यात गर्ने प्रशस्त साम्रगीहरू छन्। तर, भिजन छैन। संघीय सरकारले जबसम्म हाम्रा चिजहरूलाई सदुपयोग गर्ने भिजन बनाउँदैन, हामी कमजोर नै रहन्छौं। विश्वका कतिपय देश र खाडीका देशले प्राकृतिक स्रोत साधन बेचेरै धनी भएका हुन्। सुन बेचेर कति धेरै देश धनी भएका छन्। उनीहरूलई ती वस्तुहरू बेच्दा सकिन्छ कि भन्ने पीडा नहुने ? हामीलाई चाहिँ ढुंगा, गिट्टी र बालुवा बेच्दा सकिन्छ भनेर चिन्ता गर्नुपर्ने ? यस्तो सोचमा परिवर्तन हुन जरुरी छ। तीनै तहका सरकार एकबद्ध भएर नियम, कानुन बनाएर काम गर्यौं भने देशमा छिट्टै परिवर्तन गर्न सकिन्छ। स्थानीय सरकार जनताको घर दैलोको सरकार हो। घरघरमा पुगेर सेवा प्रवाह गर्छ, तर त्यसैलाई धेरै अवरोधहरू छन्। प्रदेशले ऐन कानुन समयमा नबनाउँदा स्थानीय तहले प्राकृतिक स्रोत साधनको प्रयोग, नदीजन्य पदार्थ उत्खननको काम अघि बढाउन सकेका छैनन्। स्थानीय सरकारले आफ्ना अधिकार र साझा अधिकारका विषय कार्यान्वयन हुन सकेका छैनन्। स्थानीय तहका लागि यो ठूलो चुनौती बन्दै गएको छ। हेटौंडा बागमती प्रदेशको राजधानी हो। के हेटौंडा बनाउन मेयरको मात्र भिजन आवश्यक हो र ? संघीय सरकारको पनि प्रदेश राजधानी हेटौंडा हो। संघीय सरकारले पनि प्रदेशको राजधानी बनाउन कस्तो बनाउने सोच्न सकिरहेको छैन। आफ्नो राजधानी कस्तो बनाउने भौतिक पूर्वाधारहरू निर्माण, शिक्षा, स्वास्थ्यको स्थिति कस्तो हुने संघले पनि भिजन दिन सकिरहेको छैन। प्रदेश सरकारको पनि छैन। हामीले आन्तरिक स्रोतबाट हेटौंडा बनाउने परिकल्पना गरेका छांै। तर, त्यो भिजनले मात्र राजधानीको कुरा पूर्ण हँुदैन। संघीय सरकारले सातवटै प्रदेशको राजधानी कस्तो बनाउने भिजन बनाउनुपर्छ। त्यसमा पनि बागमती पहिलो प्राथमिकतामा पर्नुपर्छ। राजमार्ग बिस्तार स्थानीय सरकारको अधिकारको क्षेत्र होइन। कहिले बजार भत्काउने भन्छ कहिले प्रदेश सरकारले बाइपासको कुरा गर्छ। भत्काएपछि कति मान्छे घरवारविहीन हुन्छन्, त्यसको लागि सरकारसँग योजना नै छैन। प्रधानमन्त्री, भौतिक पूर्वाधारमन्त्रीलगायत प्रदेशका मुख्यमन्त्री र प्रदेशका मन्त्रीहरूसँग धेरैपटक भेटेको छु। यस्तो कुराले दुःख पनि लाग्छ। (लामा हेटौंडा उपमहानगरपालिकाकी मेयर हुन्)"
उपनिर्वाचनको उपक्रम,"निर्वाचन प्रक्रियासँगै जनमतको पुनः परीक्षण हुनेछ। परिणामले राजनीतिक अर्थ राख्नेछ। आमनिर्वाचन सम्पन्न भएको पाँच महिना नबित्दै प्रतिनिधिसभाको तीन निर्वाचन क्षेत्रमा वैशाख १० गते उपनिर्वाचन हुँदैछ। उपनिर्वाचनको लागि सोमबार उम्मेदवारी दर्ता भएसँगै चुनावी माहोल पनि तात्दै जान थालेको छ। यो निर्वाचन मूलतः केन्द्रीय सत्ता समीकरणको आधारमा ध्रुवीकृत छ। तर, शतप्रतिशत छैन। सत्तापक्षबीचमै पनि प्रतिस्पर्धाको अवस्था छ अधिकांशमा। तीन क्षेत्रमा कतै तालमेल कतै प्रतिस्पर्धाको अवस्था छ सत्तासत्ता र विपक्षविपक्षबीचमै पनि। चुनावी समीकरणका आधारमा मात्र होइन, उम्मेदवारको कारण पनि यो निर्वाचन थप रोचक बनिरहेको छ। निर्वाचन जति नजिकिँदैछ, उति नयाँ नयाँ पक्षहरू उजागर हुँदैछन्। यो उपनिर्वाचनले गणितीय आधारमा सत्ता समीकरणमा फेरबदल ल्याउने अवस्था छैन। तीन निर्वाचन क्षेत्रमध्ये जुनमा जसले जिते पनि केन्द्रीय सत्तामा तात्विक अन्तर आउने स्थिति होइन। तीनै क्षेत्र एउटैले जिते पनि सत्ताको गणित उस्तै हुन्छ। निर्वाचन परिणामकै कारण फेरबदल हुन्न। तर, निर्वाचन प्रक्रियासँगै जनमतको पुनः परीक्षण हुनेछ। परिणामले राजनीतिक अर्थ राख्नेछ। त्यसले नयाँ राजनीतिक डिस्कोर्स सुरु गराउन सक्छ। राजनीतिक वृत्तमा नयाँ मनोविज्ञान तयार हुने स्थिति आउन पनि सक्दछ। मुलुकले लिइरहेको बाटोमाथि गम्भीर समीक्षाको आवश्यकता बोध हुने स्थिति बन्न सक्दछ। उपनिर्वाचन हुने तीन निर्वाचन क्षेत्रका आआफ्नै विशेषता छन्। कतै दल र कतै नेताका लागि प्रतिष्ठाको विषय बन्नेछन्। चितवन२ राष्ट्रिय स्वतन्त्र पार्टीका अध्यक्ष रवि लामिछाने निर्वाचित भएको क्षेत्र हो। नागरिकता प्रकरणमा अदालतबाट दोषी ठहर भएर पद गुमाएका लामिछाने यहाँबाट पुनः उम्मेदवार छन्। अघिल्लो निर्वाचनमा जस्तो उनीप्रति आकर्षण नहोला, तर प्रभाव अझै पनि बलियो छ। यद्यपि कांग्रेस र एमालेका उम्मेदवारको छनोट र स्थानीय तहमा उनीहरूको प्रभाव हेर्दा निर्वाचन त्रिपक्षीय हुनेमा सन्देह छैन। कांग्रेसका जितनारायण श्रेष्ठ र एमालेका रामप्रसाद न्यौपाने स्थानीय तहमा राम्रो छवि र बलियो प्रभाव भएका उम्मेदवार हुन्। उनीहरूलाई पन्छाएर जित सहज बनाउन रवि लामिछानेका लागि चुनौतीरहित छैन। हिजो प्रतिस्पर्धा नै नभएको यो क्षेत्रमा यो पटक तस्बिर फरक हुन सक्छ। यसर्थ पनि चितवनको निर्वाचनले राजनीतिक माहोल तताउने निश्चित छ। रामचन्द्र पौडेल राष्ट्रपति निर्वाचित भएपछि रिक्त बनेको तनहुँ१ कांग्रेसका लागि प्रतिष्ठाको विषय हो भने अरूका लागि बदला लिने अवसर। यसमा एमालेले पूर्वआईजीपी सर्वेन्द्र खनाललाई उतारेको छ भने राष्ट्रिय स्वतन्त्र पार्टीले अर्थविद् डा स्वर्णिम वाग्लेलाई। यी दुई उम्मेदवारलाई पन्छाउँदै पार्टीको विरासत जोगाउन कांग्रेस उम्मेदवार गोविन्द भट्टराईका लागि ठूलो चुनौती छ। त्यस्तै बारा२ लाई रणनीतिक हिसाबमा अर्को महत्त्वपूर्ण क्षेत्रका रूपमा लिइएको छ। यस क्षेत्रबाट निर्वाचित जसपा सांसद रामसहायप्रसाद यादव उपराष्ट्रपति बनेपछि रिक्त रहेको यस क्षेत्रमा जसपाबाट अध्यक्ष उपेन्द्र यादव उम्मेदवार छन्। पार्टीको विरासत जोगाउनेसँगै स्वयंको प्रतिष्ठा बचाउने चुनौती यादवमा छ। गत निर्वाचनमा नवगठित जनमत पार्टीका अध्यक्ष सीके राउतसँग सप्तरीबाट पराजित यादवले त्यो चोट सहन मुस्किल परेको थियो। अहिले त्यसको क्षतिपूर्तिस्वरूप यही संसद्मा जसरी भए पनि प्रवेश गरिछाड्ने योजनाअन्तर्गत स्थानको रिक्ततासँगै राजनीतिक समीकरण बदलेर मैदानमा आएको आरोप उनीमाथि छ। नेपाली कांग्रेस र माओवादी केन्द्रको समर्थन पाएका यादवलाई एमाले उम्मेदवार पुरुषोत्तम पौडेल, माओवादी छोडेर जनमतबाट उम्मेदवार बनेका शिवचन्द्र कुशवाह र राष्ट्रिय स्वतन्त्र पार्टीबाट मैदानमा उत्रिएका रमेश खरेलसँगको प्रतिस्पर्धा निकै महँगो पर्नेछ। उपनिर्वाचनको उपक्रममा सत्तााको नेतृत्व गर्ने माओवादी र हस्तक्षेपकारी शक्तिको दाबी गर्ने एकीकृत समाजवादी भने कतै पनि दृश्यमा छैनन्। यसले ती पार्टीको सान्दर्भिकता माथि गम्भीर प्रश्न उठाएको छ। तीनै क्षेत्रमा सत्ता र विपक्षका अन्य उम्मेदवारहरू पनि मैदानमा छन्। आफ्नो विजयको सुनिश्चितता नरहे पनि उनीहरूबाट मत प्रभाव पर्नेमा सन्देह छैन। उपनिर्वाचनको उपक्रममा सत्ताको नेतृत्व गर्ने माओवादी र हस्तक्षेपकारी शक्तिको दाबी गर्ने एकीकृत समाजवादी भने कतै पनि दृश्यमा छैनन्। यसले ती पार्टीको सान्दर्भिकतामाथि गम्भीर प्रश्न उठाएको छ। यद्यपि राष्ट्रिय सन्दर्भमा यसको खासै अर्थ भने छैन। बरु मुलुकले भोगिरहेका समस्यामा उपनिर्वाचनले बहस सिर्जना गर्न सक्छ कि सक्तैन भन्ने सवाल भने महत्त्वपूर्ण छ। नेपाल राष्ट्र अहिले अनेक चुनौतीको घेरामा छ। मुलुकको आर्थिक स्थिति सबैभन्दा ठूलो चुनौतीको रूपमा छ। उद्योगधन्दा, कलकारखाना, व्यापार व्यवसाय सबै क्षेत्र शिथिल छ। बेरोजगारीको समस्या बढ्दो छ। पर्यटन उद्योग अझै सामान्य अवस्थामा फर्कन सकेको छैन। बैंकहरू लगानी गर्न हच्किएका छन्। शिक्षा, स्वास्थ्यलगायतका आधारभूत सेवाका क्षेत्र व्यापारीकरणको चपेटामा छन्। सरकारी सेवा प्रवाह कमजोर छ। कमिसन र भ्रष्टाचारले हरेक क्षेत्रलाई गाँजेको छ। शोषणउत्पीडनको अन्त्य हुन सकेको छैन। धनी झन् धनी र गरिब झन् गरिब बन्दै जाँदा धनी र गरिबबीचको खाडल बढ्दो छ। विकास निर्माणमा ढिलासुस्ती र कमिसनखोरी व्याप्त छ। गुणस्तरीय सेवा कतै छैन। साधारण खर्च धानिनसक्ने गरी बढ्ने तर पुँजीगत खर्च अत्यन्तै न्यून रहने प्रवृत्ति छ। हरेक क्षेत्रमा निराशा व्याप्त छ। सबैतिर संकटको बादल मडारिएको स्थिति छ। यो संकटलाई टार्ने र मुलुकलाई सही दिशामा अघि बढाउने जिम्मेवारी राजनीतिक नेतृत्वको हो। सरकारको हो। तर, संकट निवारण गर्न अग्रसर हुनुपर्ने सरकार स्वयं बढी संकटग्रस्त छ। आमनिर्वाचनपछि गठित सरकारले सय दिन पूरा गरेको छ। तर, यो सय दिन समीकरण बनाउने र भत्काउने खेलमै बितेको छ। यहाँसम्म कि सरकारले पूर्णता पाउनसमेत सकेको छैन। प्रधानमन्त्री पुष्पकमल दाहाल प्रचण्डले सरकारको नेतृत्व सम्हालेलगत्तै जनतामा आशा जगाउन गरेका प्रतिबद्धता अहिले स्वयंका लागि गलपासो बनेका छन्। आशा जागृत गर्ने कुनै त्यस्तो काम सरकारबाट हुन सकेको छैन। संघीय संसद् बल्लतल्ल नियमावलीसम्म बनाउने स्थितिमा पुगेको छ। विधेयक अधिवेशन बिजनेसविहीन जस्तो स्थितिमा छ। जनताका दैनन्दिनका समस्याप्रति राज्य बेखबर छ। सर्वहाराको अधिनायकत्व, श्रमको सम्मान, राष्ट्रिय पुुँजीको विकास, समाजवाद उन्मुख अर्थव्यवस्था र सामाजिक न्यायको वकालत गर्ने पार्टीको अध्यक्षले नेतृत्व गरेको सरकार व्यवहारमा दलाल पुँजीवादको दलदलमा फँसेको छ। राष्ट्रिय स्वाधीनता र स्वाभिमानको वकालत गर्नेहरू उम्किनै नसक्ने गरी भूराजनीतिक प्रभावमा जकडिन पुगेको अवस्था छ। यसले मुलुक र जनताभन्दा अन्य शक्तिकेन्द्रले सरकारलाई बढी व्यस्त बनाएको छ। मुलुकको लागि यो दुर्भाग्य हो। यस्तो बेलामा मुलुकलाई निकास दिन यो उपनिर्वाचनले प्रत्यक्षतः कुनै भूमिका खेल्ने अपेक्षा गर्न सकिन्न। तर, राजनीतिक क्षेत्रका लागि आमनागरिकले बलियो सन्देश दिन भने सक्नेछन्। त्यसले दलहरूमा नागरिकको वैचारिक हस्तक्षेप कायम गर्न सक्दछ। र, उनीहरूलाई आफ्नो बाटो सच्याउन बलियो मनोवैज्ञानिक दबाब सिर्जना गर्न सक्दछ।"
जनयुद्ध दिवसमा बिदा दिने निर्णयमा कारण देखाउ आदेश,"काठमाडौं : सर्वोच्च अदालतले जनयुद्ध दिवस मा बिदा दिने सरकारी निर्णयमा कारण देखाउ आदेश जारी गरेको छ। न्यायाधीश हरि फुयाँलको एकल इजलासले बुधबार सरकारले बिदा दिने निर्णय गरेकोमा कारण देखाउ आदेश जारी गरेको हो। राज्य र माओवादीबाट पीडितहरू ज्ञानेन्द्र आरण, पूर्णप्रसाद पौडेल, गंगामाया अधिकारी, रिता कार्की कल्याण बुढाथोकीलगायतले फागुन १ मा बिदा दिने निर्णयविरुद्ध रिट दायर गरेका थिए। रिट निवेदनमा सरकारको निर्णयको खारेज गर्न माग गरिएको थियो। गत माघ २९ गतेको मन्त्रिपरिषद् बैठकले जनयुद्ध दिवसका दिन सार्वजनिक बिदा दिने निर्णय गरेको थियो। माओवादी सशस्त्र द्वन्द्व सुरु भएको फागुन १ गतेलाई जनयुद्ध दिवसका रुपमा मनाउन सार्वजनिक बिदाको निर्णय गरिएको थियो। सर्वोच्चले रिट निवेदनलाई अग्राधिकार दिएको छ। यो रिटलाई प्राथमिकतामा राखेर सुनुवाइ गरिने छ।"
अन्त उखेलिएपछि उपेन्द्र बारा आए,"सिमरा : एमाले अध्यक्ष केपी शर्मा ओलीले मधेसकै अन्य जिल्लाबाट उखेलिएपछि उपेन्द्र यादव चुनाव लड्न यतिबेला बारा आएको बताएका छन्। एमाले जिल्ला कमिटी बाराले बुधबार बरियारपुरमा आयोजना गरेको क्षेत्रीय भेलालाई सम्बोधन गर्दै ओलीले अन्य जिल्लामा सफल हुन नसकेका यादवले बारामा चुनाव जिते पनि माला लगाउनेबाहेक अरू केही नगर्ने बताए। उहाँ पहिला मोरङबाट लड्नुहुन्थ्यो। त्यहाँबाट उखेलिएपछि सुनसरीबाट लड्नुभयो। त्यहाँबाट पनि उखेलिएपछि सप्तरी आउनुभयो। सप्तरीबाट जरा नै टकटक्याएपछि बारा आउनुभएको छ, ओलीले भने, उहाँले चुनाव जिते पनि माला लगाउने र मन्त्री बन्नेबाहेक के गर्नुहुन्छ ? मधेसका मसिहा भन्नेले जनता ठग्नेबाहेक केही पनि नगरेको भन्दै ओलीले यादव अहिले देश लुट्न बनेको १० दलीय गठबन्धनको सदस्य रहेको बताए। यादवबाट कुनै पनि विकासका कामको आस गर्न नसकिने ओलीको भनाइ थियो। मधेसका हुलाकी राजमार्ग, हुरी बतासले भत्किएका जनताका घर एमाले नेतृत्वको सरकारको पालामा बनेको भन्दै ओलीले बाराको मात्र नभई देशकै विकासका लागि पनि एमालेको बहुमतसहितको सरकार आवश्यक रहेको बताए।"
मकवानपुरमा घट्यो राजस्व संकलन,"कार्यालयले हालसम्म आयकरबापत ५८ करोड ५९ लाख अर्थात् ७६५५ प्रतिशत, घरबहाल करबापत १ करोड ३ लाख अर्थात् ४३७१ प्रतिशत, ब्याजकरबापत ४ करोड ७३ लाख रुपैयाँ अर्थात् १०५३५ प्रतिशत राजस्व संकलन गरेको छ। हेटौंडा : मकवानपुरमा विगत वर्षहरूको तुलनमा राजस्व संकलनमा गिरावट आएको छ। चालू आर्थिक २०७९८० मा राजस्व संकलनको लक्ष्य ७ अर्ब ५० करोड तोकिएकोमा आर्थिक वर्षको फागुन मसान्तसम्म ४ अर्ब ४ करोड ३८ लाख रुपैयाँ मात्र संकलन भएको आन्तरिक राजस्व कार्यालय हेटौंडाले जनाएको छ। चालू आर्थिक वर्षको फागुनको राजस्व संकलनको लक्ष्य ५२ करोड ८८ लाख ७१ हजार रहेकोमा ५० करोड ६३ लाख ८७ हजार रुपैयाँ अर्थात् ९५७५ प्रतिशत राजस्व संकलन भएको कार्यालयका सूचना अधिकारी अवधेशकुमार यादवले बताए। चालू आर्थिक वर्षको फागुन मसान्तसम्म ४ अर्ब ३५ करोड ९ लाख ४० हजार रुपैयाँ राजस्व संकलनको लक्ष्य तोकिएकोमा ४ अर्ब ४ करोड ३८ लाख रुपैयाँ अर्थात् ९२९४ प्रतिशत संकलन भएको सूचना अधिकारी यादवले जानकारी दिए। कार्यालयले हालसम्म आयकरबापत ५८ करोड ५९ लाख अर्थात् ७६५५ प्रतिशत, घरबहाल करबापत १ करोड ३ लाख अर्थात् ४३७१ प्रतिशत, ब्याजकरबापत ४ करोड ७३ लाख रुपैयाँ अर्थात् १०५३५ प्रतिशत राजस्व संकलन गरेको छ। यस्तै मूल्य अभिवृद्धि करतर्फ ६० करोड १६ लाख अर्थात् ७७४२ प्रतिशत, अन्तशुल्कतर्फ २ करोड ३८ लाख अर्थात् १०२८९ प्रतिशत, स्वास्थ्य करतर्फ ४२ करोड १४ लाख अर्थात् ९८१० प्रतिशत, शिक्षाकरतर्फ ४ हजार रुपैयाँ मात्रै संकलन गरेको कार्यालयले जनाएको छ। कार्यालयले आर्थिक वर्ष २०७८०७९ मा ५ अर्ब ७० करोड ९ लाख राजस्व संकलनको लक्ष्य तोकेकोमा ६ अर्ब २७ करोड ७४ लाख रुपैयाँ अर्थात् ११०११ प्रतिशत राजस्व संकलन गरेको थियो। यस्तै २०७७०७८ मा ५ अर्ब ३९ करोड ९५ लाख संकलनको लक्ष्य लिएकोमा ५ अर्ब ९९ करोड १४ लाख रुपैयाँ अर्थात् ११०९६ प्रतिशत राजस्व संकलन गरेको थियो। यस्तै २०७६०७७ मा ५ अर्ब ८२ करोड ८५ लाख राजस्व संकलनको लक्ष्य लिएकोमा ४ अर्ब ८८ करोड ७२ लाख रुपैयाँ अर्थात् ८२१४ प्रतिशत राजस्व संकलन गरेको थियो।"
विवादमा बृहत्तर जनकपुर,"जम्मा ३ करोड रुपैयाँ वार्षिक बजेट छुट्ट्याइएको परिषद्को हालसम्मको बेरुजु मात्रै १२ करोडभन्दा बढी छ। कर्मचारीहरूको काम नगर्ने प्रवृत्ति, अध्यक्ष र कार्यकारी निर्देशकबीच समन्वय अभावमा पछिल्लो ६ महिनादेखि परिषद्का २४ जना कर्मचारीहरूले तलबाएका छैनन्। जनकपुरधाम : सांस्कृतिक सम्पदा संरक्षणको कार्यभार बोकेको बृहत्तर जनकपुर क्षेत्र विकास परिषद् पछिल्लो समय विवादमा परेको छ। परिषद्का अध्यक्ष र कर्मचारीबीचका विवाद र असहमतिले एकातर्फ परिषद्को काम कारबाही सञ्चालनमा समस्या आएको छ भने अर्को तर्फ भ्रष्टाचार र अपारदर्शिताले संस्थाको अस्तित्वमाथि नै प्रश्न चिह्न उठाएको छ। संघीय सरकारको संस्कृति पर्यटन तथा नागरिक उड्डयन मन्त्रालयअन्तर्गत रहेको परिषद्ले मिथिलाको प्रख्यात पञ्चकोसी माध्यमिकी परिक्रमा सञ्चालन हुने धनुषा र महोत्तरीभित्रका परिक्रमा पडाव स्थलहरूको संरक्षण, बाटोघाटो निर्माण, सांस्कृतिक सम्पदाहरूको जगेर्नालगायतका मुख्य कामहरूको जिम्मेवारी बोकेको छ। तर, जिम्मेवारी वहन गर्नुको साटो प्राप्त बजेटमा भ्रष्टाचार र अपरादर्शिताले गर्दा आगामी कार्यक्रमहरू प्रभावित भएका छन्। जम्मा ३ करोड रुपैयाँ वार्षिक बजेट छुट्ट्याइएको परिषद्को हालसम्मको बेरुजु मात्रै १२ करोडभन्दा बढी छ। कर्मचारीहरूको काम नगर्ने प्रवृत्ति, अध्यक्ष र कार्यकारी निर्देशकबीच समन्वय अभावमा पछिल्लो ६ महिनादेखि परिषद्का २४ जना कर्मचारीहरूले तलबाएका छैनन्। जुन उद्देश्यका साथ यो संस्था गठन भएको हो त्यो उद्देश्य पूरा गर्ने ठोस कार्ययोजना नै नभएका कारण यति धेरै समस्या आइरहेका छन्, परिषद्का कर्मचारी जितेन्द्र यादवले भने । उनका अनुसार यसपटक सरकारले विकास बजेट निकै कम दिएको छ र भएको बजेटमा समेत कार्यप्रगति देखाउन नसकेको कारण कर्मचारीहरूको तलब निकासा हुन सकेको छैन। यता, परिषद्का अध्यक्ष शीतल साह यस संस्थाभित्र पहिलादेखि नै भएको भ्रष्टाचारको श्रृंखलाहरूको कारण आगामी कामहरूसमेत प्रभावित भएको बताउँछन्। यस संस्थाका पहिलाका कार्यकारी निर्देशक र कर्मचारीहरूले प्राप्त बजेटमा व्यापक भ्रष्टाचार र अनियमितता गरेको जनगुनासोहरू म यहाँ नियुक्त भएपछि आउन थाले। पाँच महिनाअघि मेरै संयोजकत्वमा तीन सदस्यीय छानबिन समितिसमेत गठन गरेँ। अकुत भ्रष्टाचार भएको प्रमाणित गर्ने प्रमाण मसँग आएका छन्, साहले भने । साह अध्यक्षको रूपमा नियुक्त भएपछि तत्कालीन कार्यकारी निर्देशक बलराम ठाकुरलाई सात बुँदे स्पष्टीकरण सोधेका थिए। तर, निर्देशक ठाकुरले स्पष्टीकरण दिनुको साटो जिल्ला अदालतमा आफूलाई नियतबस अध्यक्षले हटाउन खोजेको भन्दै मुद्दा हालेपछि अदालतले परिषद्लाई तत्कालका लागि कारबाही रोक्काको आदेश दिएको थियो। ठाकुर कार्यकारी निर्देशक हुँदा उनले परिषद्को नाममा दानमा दिएको जिप आफ्नो श्रीमती इन्दुलेखा कुमारी ठाकुरको नाममा यातायात व्यवस्था कार्यालयको ब्लुबुकबाट नामसारी गराएका थिए। मिति २०७६ कात्तिक १४ गते दोलखाको विगु७ निवासी जेन्डील शेर्पाले वा१३ च २०३७ नं को निजी जिप संलग्न कागजातहरू परिषद्लाई दानमा दिएका थिए। तर, सो जिपलाई पूर्वनिर्देशकले आफ्नो परिवारको नाममा नामसारी गराई मनमौजी उपयोग गरे। पछि २०७८ साउन ५ गते सोही गाडी परिषद्का सवारी चालक धनीराम मण्डलको नाममा नामसारी गराएर त्यसको नाममा विभिन्न मितिमा ४५ लाख रुपैयाँभन्दा बढी भाडा, मर्मत र इन्धनसमेतको खर्च गरेको स्पष्टीकरणको पत्रमा उल्लेखित छ। त्यसैगरी पूर्वनिर्देशक ठाकुरले आफ्नो पदको चरम दुरुपयोग गरी प्राप्त बजेटमा भ्रष्टाचार गरेको स्पष्टीकरण पत्रमा उल्लेखित छ।"
कसले काट्यो चञ्चलकलीको सुँड ?,"हात्ती पाल्न धेरै लगानी चाहिन्छ। रेखदेखका लागि तीनचार जना कर्मचारी साथै खानाका लागि खर्च ठूलो हुन्छ। पछिल्लो समय पर्यटकहरूमा हात्ती चढ्ने रुची घट्दै गएको तिवारीले सुनाए। हात्ती चढ्ने क्रम घट्दो रूपमा रहेको पनि बताए। काठमाडौं : गए राति चितवनको सौराहामा निजी हात्तीको सुँड काटिएको छ। सुँड काटिएको घटना नेपालमा हालसम्म भएको थिएन। पर्यटन व्यवसायको उद्देश्यले पालिएको हात्तीको सुँड कसले काट्यो भन्ने विषयमा अनुसन्धान भइरहेको चितवन राष्ट्रिय निकुन्जले जनाएको छ। निकुञ्जका सूचना अधिकारी गणेश तिवारीका अनुसार रातिको समयमा हात्तीको सुँडको टुप्पो छिनालिएको भेटिएको हो। व्यापारी दीपेन्द्र खतिवडाले पर्यटन व्यवसायका लागि पालेको ४५ देखि ५० वर्षको चञ्चलकली सुँड काटिएको हो। जुन घटना अत्यन्त दुःखद र नेपालमा पहिलोपटक भएको बताए।। कसले, कसरी, किन, काट्यो भन्ने विषयमा अनुसन्धान भइरहेको छ। तर, हालसम्म केही पत्ता लागेको छैन। तिवारीका अनुसार राष्ट्रिय निकुञ्जमा विषेशगरी गस्ती तथा पेट्रोलिङ र उद्धारका लागि प्रयोग गरिन्छ। कुनै ठाउँमा बाघ निस्कियो भने त्यसलाई नियन्त्रण गर्न हात्तीभन्दा अर्को विकल्प हुँदैन। निकुञ्जले पर्यटक घुमाउन हात्तीको प्रयोग गर्दैन। तर, पर्यटन विकासका लागि निकुञ्ज क्षेत्रभन्दा बाहिर स्थानीयले पालेर राखेका छन्। स्थानीयहरूले वर्षौंदेखि हात्ती पाल्दै आएका छन्। तर, त्यस्ता घरपालुवा हात्तीलाई व्यवस्थित गर्ने उद्देश्यले सरकारले हात्ती दर्ता गर्ने प्रक्रिया अघि बढाएको छ। राष्ट्रिङ निकुञ्जले उक्त प्रक्रिया अगाडि बढाएको तिवारीले बताए। उनले भने तर हात्तीको किनबेच निस्तेज गरेको छ। पाल्न पायो, किनबेच गर्न मिल्दैन। हात्ती पाल्न धेरै लगानी चाहिन्छ। रेखदेखका लागि तीनचार जना कर्मचारी साथै खानाका लागि खर्च ठूलो हुन्छ। पछिल्लो समय पर्यटकहरूमा हात्ती चढ्ने रुची घट्दै गएको तिवारीले सुनाए। हात्ती चढ्ने क्रम घट्दो रूपमा रहेको पनि बताए। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक अजय कार्कीले नेपालमा सुँड काटिएको घटना अहिलेसम्म नसुनेको बताए। अहिले सुनियो, कसले, किन गरयो भन्ने कुरा अनुसन्धानले नै बताउँला। ठ्याक्कै भन्न सक्ने अवस्था छैन। सुँड काटिएको हात्ती निकुञ्जबाहिर पालिएको हुनाले राष्ट्रिय निकुन्ज ऐनअनुसार कारबाही नहुने कार्कीले बताए । जिल्ला प्रशासन कार्यालयअन्तर्गत निजी सम्पत्ति नोक्सान हुँदा जुन ऐन लागू हुन्छ त्यो घटनामा त्यही ऐन लागू हुने बताए। साइटिस ऐन ९जंगली जीवजन्तु र वनस्पतिको लोपोन्मुख प्रजातिहरूको अन्तर्राष्ट्रिय व्यापार महासन्धी० अनुसार हात्तीको किनबेच प्रतिबन्ध छ। उत ऐन २०७३ मा मात्रै आएकाले लामो समयदेखि पालिएका हात्ती यथावत रहेको कार्कीले बताए । अनौपचारिक रूपमा पालिरहेकाले निरन्तर पाइरहेको बताए। कार्कीले भने, यो भन्दा पहिला एउटा हात्तीको पुच्छर काटिएको रेकर्ड भए पनि सुँड काटेको थाहा थिएन। यस्तो खालको घटना थाहा थिएन। सुँड काटिनु झनै गम्भीर हो। सीसीक्यापराहरू होलान्। चाँडै पत्ता लाग्ला। एकआपसमा जुधेर रोनाल्डो नाम गरेको हात्तीको पुच्छर काटिएको हुनसक्ने अनुमान गरिए पनि सुँड नै काटिनुले हात्ती मार्ने उद्देश्यले घटना भएको हुनसक्ने देखिएको छ। गत मार्च १० मा अमेरिकन समाचार संस्था सीएनएनले ७१ वर्षकी पाई लीन नामको हात्तीको बारेमा समाचार प्रकाशित गरेको थियो। उक्त हात्तीको मेरुदण्ड अत्यन्त चापका कारण बिग्रिएको थियो। २५ वर्षको दौरानमा पर्यटक बोक्दाबोक्दै हात्तीको मेरुदण्ड बिग्रिएको थियो। थाइल्यान्डमा पर्यटक लोभ्याउन हात्ती चढाउने गरिन्छ। एक पटकमा कम्तीमा ६ जना पर्यटक बोक्दा उनको मेरुदण्ड बिग्रिएको थियो। उक्त हात्तीको यथार्थको बारेमा वाइल्ड लाइफ फे्रन्ड्स फाउन्डेसन थाइल्यान्डले बाहिर ल्याएको हो। लगातार पर्यटक बोक्दा हात्तीको शरीरका तन्तु र हाडमा क्षति पुग्छ र अन्त्यमा मेरुदण्डले कामै नगर्ने हुनसक्ने समाचारले जनाएको छ। हात्तीका मेरुदण्ड गह्रौं भारी बोक्न उचित नभएको पनि उल्लेख गरिएको छ। पाई लीनलाई २५ वर्ष लगातारको दबाबले स्थायी रूपमा शारीरिक रूपमा क्षति पुगेको थियो। वाइल्ड लाइफको क्षेत्रमा काम गर्नेहरूले जनावरहरूलाई कुनै पनि प्रकारका शोषण, शारीरिक यातना दिन नमिल्ने आवाज उठाउँदै आएका छन्। चितवनमा सुँडै छिनाउने गरी घटेको घटनाले जनावरहरूको अधिकारको बहस निम्त्याएको छ। चितवन राष्ट्रिय निकुञ्जको वार्षिक प्रतिवेदन २०७८७९ अनुसार निकुञ्जको दुईवटा हात्तीको मृत्यु भएको थियो। चितवन राष्ट्रिय निकुञ्जको खोरसोरगज र कोसीटप्पु आरक्षको पार्वतीकलीको मृत्यु भएको थियो। तर, उनीहरू उमेर पुगेर प्राकृतिक रूपमा मरेका थिए। नेपालमा जम्मा ३ सय ९७ हात्ती छन्। २ सय २७ जंगली र ७० वटा घरपालुवा छन्।"
रामेछाप दुर्घटना अपडेट : मृत्यु हुने चारै जनाको सनाखत,"रामेछाप : रामेछापको मन्थली नगरपालिका७ को कौछिनी (मगर गाउँ नजिक) भएको बलेरो दुर्घटनामा परी मृत्यु हुने चार जनाकै सनाखत भएको छ। रामेछापको सदरमुकाम मन्थलीबाट दिउँसो मन्थली नगरपालिका७ स्थित कौछिनीतर्फ जाँदै गरेको वा ११ च ५५३ नं को बलेरो सडकबाट करिब एक सय मिटर तल खस्दा घटनास्थलमै मृत्यु हुनेमा मन्थली नपा७ की ८२ वर्षीया नन्दमाया भण्डारी, सोही वडाकी ५५ वर्षकी ज्ञानदानी तामाङ, ६८ वर्षका जेनसुन तामाङ र सुनापति गाउँपालिका१ गुन्सीकी आठ वर्षीया लाक्पा घिसिङ रहेका छन्। दुर्घटनामा परी घाइते हुने ११ मध्ये चालकसहित दुईको अवस्था गम्भीर रहेको र उनीहरूको मन्थली अस्पताल र रामेछाप सामुदायिक अस्पतालमा उपचार भइरहेको छ। घुम्तीमा मोड्ने क्रममा ब्रेक नलागेपछि बलेरो कौछिनीको मगरगाँउ नजिकको सडकबाट करिब एक सय मिटर तल खसेको प्रहरीको प्रारम्भिक अनुमान रहेको छ। रासस"
"बसपार्क एरियामा प्रहरीको स्विप अपरेसन, ९२ जना पक्राउ","काठमाडौं : काठमाडौंको बसपार्क एरियामा अवाञ्छित गतिविधि गर्ने ९२ जना पक्राउ परेका छन्। काठमाडौं महानगरपालिका२६ र टोखा नगरपालिका९ मा रहेको एरियाहरूमा विभिन्न शंकास्पद गतिविधि भइरहेको सूचना प्रहरीले पाएको थियो। जिल्ला प्रहरी परिसर काठमाडौंका सहप्रवक्ता निरन्जन भट्टका अनुसार यस्ता गतिविधिमा संग्लन ३६ जना महिला र ५६ जना पुरुष गरी ९२ जनालाई नियन्त्रणमा लिइएको हो। जिल्ला प्रहरी परिसर र बालाजु वृतको प्रहरी टोलीले बसपार्क एरियाको बसस्टप, दोहोरी साँझ तथा होटल र रेष्टुरेण्ट, रात्रि क्लबबाट यी व्यक्तिलाई नियन्त्रणमा लिएको हो। सहप्रवक्ता भट्टका अनुसार उनीहरूले बसपार्क एरियामा रहेका होटल तथा दोहोरी रेष्टुरेण्टमा आउने ग्राहकलाई बढी बिल लिने, होटलमा जान भन्दै प्रेसर गरेर बलजफ्ती गर्ने, बाटोमा हिँड्ने पैदल यात्रुलाई प्रलोभनमा पारेर फसाउने जस्ता क्रियाकलाप गर्दै आएका थिए। यसका साथै ती इलाकामा लागूऔषध तस्करी तथा कारोबार गर्ने, यौनधन्दा चलाउने तथा अप्ठ्यारोमा परेका महिलालाई बाध्य पारेर यौन कर्ममा लगाउने जस्ता घटनाहरू बढिरहेको थियो। त्यहाँका स्थानीय तथा सर्वसाधारणले प्रहरीसमक्ष गुनासो गरेका थिए। यस्ता घटना र गुनासो बढ्दै गएपछि प्रहरीले स्विप अपरेसन नै सञ्चालन गरेर कारबाही प्रक्रिया अगाडि बढाएको हो। परिसरका सहप्रवक्ता भट्टका अनुसार स्विप अपरेसनमा प्रहरीले घटना हुने सम्भावित एरियामा सूक्ष्म रूपमा निरीक्षण र निगरानी गर्छ। निरीक्षणका क्रममा भेटिएका यस्ता गतिविधिमा संलग्न गर्नेलाई प्रहरीले नियन्त्रणमा लिने गर्छ। अनुसन्धानमा सक्रिय प्रहरीका अनुसार विभिन्न जिल्लाबाट राजधानी आउने व्यक्तिको मुख्य थलो हो बसपार्क। उक्त एरियामा भेटिएका सोझासिधा व्यक्ति यस्ता समूहको टार्गेटमा पर्छन्। उनीहरूले समस्यामा परेका व्यक्तिलाई विभिन्न बहानामा लुट्ने गर्छन्। तानातान गरेर होटलमा लैजाने, रात्रि क्लबमा छिरेर हुलदंगा गर्ने, मापसे गरेर झैझगडा र एक आपसमा कुटपिट गर्ने लगायतका कार्य गर्छन्। होटलमा पुगेका ग्राहकलाई लुट्ने नियतले नै यस्ता समूह पछि लाग्ने गर्छन्। विभिन्न युवतीहरू प्रयोग गरेर ग्राहक लुट्न सक्रिय होटल सञ्चालक पनि प्रहरी नियन्त्रणमा परेका छन्। बढी बिल बनाएर ठगी गर्ने रेष्टुरेण्ट सञ्चालक पनि प्रहरीको फन्दामा परेका छन्। पक्राउ परेका समूहलाई प्रहरी परिसर टेकु, प्रहरी वृत लैनचौर सोह्रखुट्टे, दरवारमार्ग, गौशाला, जनसेवा, बालाजु तथा महाराजगन्जमा राखिएको छ। उनीहरूलाई अभद्र व्यवहारमा मुद्दा चलाइने सहप्रवक्ता भट्टले जानकारी दिए।"
काबुलबाट उद्धार गरिएका नेपालीलाई बेलायतबाट फिर्ता पठाउने निर्णय स्थगित,"लण्डन : तालिबानले अफगानिस्तान कब्जा गरेपछि उद्धार गर्नुअघि काबुलस्थित बेलायती दूतावासमा काम गर्ने नेपाली सैनिकको एक समूहलाई देश निकाला गर्ने निर्णय तत्कालका लागि स्थगित गरिएको बेलायतले बिहीबार जनाएको छ। भूतपूर्व ब्रिटिस गोर्खा सैनिकको १३ जनाको समूहले काबुलस्थित बेलायती र क्यानडाका दूतावास रहेको उच्च सुरक्षायुक्त कम्पाउन्डमा गार्डका रूपमा काम गरेका थिए र सन् २०२१ को शासन परिवर्तनपछि बेलायतमा बस्दै आएका थिए। गत हप्ता पश्चिम लण्डनको एक होटलमा छापा मारी उनीहरूमध्ये १० जनालाई हिरासतमा लिइएको थियो। अध्यागमन अधिकारीहरूले उनीहरूलाई नेपाल र भारत लैजान आदेश दिने कागजपत्र उपलब्ध गराएका थिए तर सरकारले बिहीबार भने उक्त अभियान रोकिएको बताएको छ। गृह मन्त्रालयले एएफपीलाई जारी गरेको विज्ञप्तिमा भनिएको छ, 'थप समीक्षा नभएसम्मका लागि यो समूहलाई हटाउने कार्य रोकिएको छ।' सन् १८१५ मा ब्रिटिश शासित भारतमा पहिलो पटक भारतीय सेनाको एक भागको रूपमा सेवा गरेदेखि नै गोर्खाहरूले भीषण लडाई, वफादारी र बहादुरीको लागि ख्याति कमाएका छन्। दुवै विश्वयुद्धका साथै फकल्याण्ड, इराक र अफगानिस्तानको द्वन्द्वमा करिब दुई लाख नेपालीले ब्रिटिश सेनालाई साथ दिएका छन्। हाल: बेलायतको सशस्त्र बलमा करिब दुई हजार ७०० जना भर्ना भएका छन्। समूहका केही सदस्यका वकिल जेमी बेलले एएफपीसँग भने, 'यो निर्णयले आफू निकै खुसी छु, तर उनीहरूलाई रिहाइ गर्ने कुनै आश्वासन दिइएको छैन।' 'ती सबै १० जना अझै हिरासतमा छन्। गृह मन्त्रालयले ती व्यक्तिहरूलाई कस्तो व्यवहार गरेको छ भन्ने जवाफ दिनुपर्छ,' उनले भने। तालिवानको कब्जापछि बेलायतले अफगानिस्तानबाट दुई पुनः स्थापना योजनाअन्तर्गत २५ हजार व्यक्तिलाई भित्र्याएको छ। एउटा महिला, बालबालिका र धार्मिक अल्पसङ्ख्यक समुदायमा केन्द्रित छ। यो योजनाअन्तर्गत नेपालको शरणको दाबीमाथि छलफल भइरहेको थियो। त्यस्तै अर्को बेलायती सेना र सरकारका लागि काम गर्ने अफगानीहरूमाथि केन्द्रित थियो।"
रुकुम पूर्वमा एकै घरका दुई बालिका मृत फेला,रुकुम पूर्व : रुकुम (पूर्व) जिल्लाको पुथाउत्तरगंगा गाउँपालिका३ को रन्मा गाउँमा एकै घरका दुई बालिका मृत फेला परेका छन्। गाउँदेखि तल खरायोलाई सिस्नु र हरियो घाँस टिप्न जाँदा घर नफर्किएपछि खोजी गर्दा दुई बालिका मृत भेटिएको पारिवारिक स्रोतले जनाएको छ। तारामान बुढा र ग्वारी बुढा दम्पतीको कोखबाट जन्मिएका दुई छोरीहरू रीना र कालीमाया बुढा मृत अवस्थामा भेटिएका हुन्। मृतक बालिका रिना ११ र कालिमाया ९ वर्षका हुन्। रीना साइँली हुन् भने कालीमाया कान्छी छोरी हुन्। मृतक बालिकाहरूको कानमा लगाइएको सुनको गहना फुकालिएको अवस्थामा भेटिएको वडाध्यक्ष बमबहादुर बुढा विजय ले बताए। उनका अनुसार सिस्नु र हरिया झारपात टिप्दै गरेको ठाउँबाट करिब १ किलोमिटरको दूरीतर्फ घिसार्दै लगेर हत्या गरिएको जस्तो देखिन्छ। स्थानीयका अनुसार घ्याउँ अर्जुँ भनिने ठाउँमा पत्ता लागेका लासहरू करिब ५० मिटरको फरकमा भेटिएका हुन्। रुकुम पूर्वबाट निर्वाचित प्रतिनिधिसभा सदस्य पूर्णबहादुर घर्तीलाई हेलिकोप्टरको व्यवस्था गर्न आग्रह गरिएको वडाध्यक्ष बुढाले बताए। अपराधी पत्ता नलाग्दासम्म लास नबुझ्ने उनको भनाइ थियो। घटना जानकारीमा आए लगत्तै जिल्ला प्रहरी कार्यालय रुकुमकोटबाट डीएसपी अञ्जना श्रेष्ठ सहितको अनुसन्धान टोली घटनास्थलतर्फ गएको छ। घटना बारे अनुसन्धान भइरहेको उनले बताए।
रामेछाप दुर्घटना अपडेट : मृत्यु हुनेको सङ्ख्या ५ पुग्यो,रामेछाप : रामेछापको मन्थली नगरपालिका७ को कौछिनी (मगर गाउँ नजिक) भएको बलेरो दुर्घटनामा परी मृत्यु हुनेको सङ्ख्या पाँच पुगेको छ। जिल्ला प्रहरी कार्यालय रामेछापका अनुसार थप मृत्यु हुनेमा मन्थली नगरपालिका७ कौछिनी का ५० वर्षीय बलेरो चालक दलबहादुर आलेमगर रहेका छन्। बाँकी रहेका ११ घाइतेमध्ये तीन गम्भीर घाइतेलाई थप उपचारका लागि काठमाडौं लगिएको प्रहरीले जनाएको छ। कौछिनीबाट मन्थलीसम्म चल्दै आएको उक्त बलेरो आज अपराह्न १६ यात्रु र समान लिएर रामेछापको मन्थली नगरपालिका७ स्थित कौछिनीतर्फ जाँदै गर्दा ब्रेक फेल भई दुर्घटना भएको जनाइएको छ। रासस यो पनि पढ्नुहोस रामेछाप दुर्घटना अपडेट : मृत्यु हुने चारै जनाको सनाखत
पैसा बिच्छ्याएर टिकटकमा भिडियो पोष्ट गर्ने व्यक्तिलाई सचेत गराइयो,काठमाडौं : ओछ्यानमा पैसाको नोटमाथि सुत्नेर टिकटक बनाई भिडियो पोष्ट गर्ने व्यक्तिलाई सचेत गराएर छाडिएको छ। नेपाल राष्ट्र बैंकले यस विषयमा चासो व्यक्ति गरेको समाचार प्रकाशनपश्चात सो सम्बन्धमा खोजी अभियानमा लागेको जिल्ला प्रहरी परिसरले यसरी भिडियो बनाउने व्यक्ति महोत्तरी जिल्ला बर्दिबास१ स्थायी घर भई हाल ललितपुरको महालक्ष्मी नगरपालिका५ टिकाथली बस्ने सुलभ आचार्य रहेको जानकारी दिएको छ। उनले केहीअघि एक हजार र पाँच सय दरका नोटहरू ओछ्यानमा राखी भिडियो बनाएर सार्वजनिक गरेका थिए। उनीसँग सोधपुछ गर्दा अध्ययनका लागि विदेश जाने क्रममा कलेज फि बुझाउन बैंकबाट निकालिएको पैसा रमाइलोका लागि खाटमा बिछ्याएर भिडियो बनाएको बताएको परिसरले जनाएको छ। उनको बयानका आधारमा अनुसन्धान गर्दा उक्त रकम एभरेष्ट बैंकबाट निकालेको देखिएकाले अब उप्रान्त यस्ता प्रकारका गतिविधि नगर्ने सर्तमा निजलाई निगरानीमा रहने गरी सचेत गराई छाडिएको परिसरका प्रहरी नायब उपरीक्षक भुवनेश्वर साहले जानकारी दिए।
शुक्रबार देशका यी स्थानमा हुने छ वर्षा,काठमाडौं : शुक्रबार देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहने छ। मौसम पूर्वानुमान महाशाखाका अनुसार कोशी र गण्डकी प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शुक्रबार राति कोशी प्रदेशका साथै देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने छ।
मौलिक हातेकलालाई प्लाष्टिकका सामानले विस्थापित गराउँदै,"काठमाडौं : घर तथा अफिसमा सजाउने प्लाष्टिकका सामानहरूका बीच मौलिक हातेकला (हस्तकला)ले प्रतिस्पर्धामा चुनौती खेपिरहेको छ। दीगो र भरपर्दो नहुने प्लाष्टिकका समानले मानिसको आकर्षण बढाइरहेको देखिन्छ। कतिपय त नेपाली हस्तकलाको सामानकै कपी गरेर बाहिरबाट प्लास्टिकमा सामान भित्रिएका छन्। कालिगढ सरोज दिलु विश्वकर्मा भन्छन्, 'हाम्रो बजारमा प्लास्टिकका चिल्ला सामान बढी प्रयोग हुन थालेका छन्, यस्ता सामानलाई निरुत्साहित गरी मौलिक कलालाई प्रवर्द्धन गर्न लाग्नुपर्छ, नत्र नेपाली कला लोप हुँदै जानसक्छ।' उनका अनुसार यसरी नेपाली हस्तकलाको विकासका लागि अध्ययन अनुसन्धान बढाएर कलाको संरक्षण गर्न जरुरी छ। बजारमा यसको संस्थागत रूपमा खोजी गर्नुपर्छ। कतिपय त्यस्ता कला छन्, जुन बाहिर आउन सकेका छैनन्, त्यसलाई खोजेर प्रवर्द्धन गर्नुपर्नेमा उनको जोड छ। त्यस्तै उत्खनन गर्ने काम र विश्वव्यापी सञ्जाल निर्माण गर्न सकेन नेपाली मौलिक हातेकलाले बजार पनि पाउने र प्रवर्द्धन हँदा आयआर्जनका साथै मुलुकको अर्थतन्त्रमा पनि टेवा पुग्ने विश्वास कलाकारको छ। विदेशी कालिगढ नेपालमा भित्रिरहँदा नेपाली कालिगढ भने बाहिरिएको र त्यसलाई रोक्न बेलैमा पहल गनुपर्ने कलाकारहरू बताउँछन्। यी विविध समस्याका विषयमा हस्तकला क्षेत्रमा काम गरिरहेका कलाकारले हालैमात्र कलाकारले नेपाल ललितकला प्रज्ञाप्रतिष्ठानको ध्यानाकर्षण गराएका छन्। अर्का कलाकार श्यामवदन श्रेष्ठ नेपालमा ज्ञान, सीपको कुनै कमि नभएको तर त्यसलाई अभिलेखीकरण र प्रविधिकरण गर्न नसक्दा नेपाली मौलिक सिर्जनाले स्थान नपाइएको जिकिर गर्छन्। 'विदेशी सामान सजाउनुको सट्टा संघसंस्था वा सरकारी अफिसमा हस्तकलाकै सामान प्रयोग गर्ने वातावरण निर्माण गर्नुपर्ने आजको आवश्यकता हो', उनले भने, 'नेपालमा खुकुरी, करुवादेखि बाँसका काम गर्ने धेरै उच्चतम ज्ञानयुक्त जनशक्ति नेपालमा छन्, तर चिन्न सकिएको छैन, उपहार दिनुपर्थ्यो भने बाहिरको वस्तु किन दिने उनीहरूले नै उत्पादन गरेका सामान दिने बनाउनुपर्छ।' सुनचाँदी व्यवसायी रमेश सुनार पनि त्यसमा सहमत छन्। हस्तकलाले मुलुकको अर्थतन्त्रमा ठूलो टेवा दिइरहेको छ। रोजगारी सिर्जनामा समेत सहयोग गरेको छ। तर कोभिडपछि भने चुनौती थपिएको उनको अनुभव छ। उनी भन्छन्, 'हामीले राम्रो उत्पादन गरेर सामान पठाउँछौँ, त्यही सामान कपि गरेर हामीलाई नै पठाउने गरिएको छ, त्यसरी बाहिरबाट आएका प्लास्टिकका सामान हामीले नै प्रयोग गर्न बाध्य छौँ।' यस कारण पनि कलाकार धेरै विस्थापित भएको उनले बताए। प्रतिष्ठानका प्राज्ञ तथा कलाकार प्रदीप शाक्य नेपाली कला आफ्नै मौलिक शैलीका हुन्छन्। तर यस्ता कलाको प्रवर्द्धनमा लाग्नुको साटो मुलुकको नीति नै आयातमुखी रहनु विडम्बना भएको उनले बताए। हस्तकला महासंघका उपाध्यक्ष नवीन शाक्य हस्तकलाका क्षेत्रमा कच्चापदार्थको समस्या रहेको बताउँछन्। 'हामीले सरकारलाई कर तिर्छौं तर सरकारले हामीलाई सुविधा पनि दिन सक्दैन कच्चापदार्थ सहजै पाइँदैन, कच्चापदार्थको काम गर्न विदेशबाट ढुङ्गा ल्याउनुपर्छ', उनले भने। नेपालका पुराना प्रविधि जोगाउनु पनि अहिलेको मुख्य चुनौती भएको कलाकारको भनाइ छ। नेपाल सुनचाँदी व्यवसायी महासंघका विशिष्ट सदस्य रुद्र बराइलीका अनुसार विश्वका धेरै देशलाई थाहा छ कि नेपाल एक कलात्मक मुलुक हो। तर राज्यले त्यसअनुसारको नीति नबनाउँदा समस्या भएको छ। अमर ह्यान्डीक्राफ्टका संयोजक अमरबहादुर विश्वकर्माले दक्षिण एसियामा कलाको खानी नेपाल भए पनि कलाको परिचय विदेशमा गएर लिनुपर्ने विडम्बना रहेको बताए। उनले भने, 'तामा, पित्तल, सुन, चाँदी, फलाम जस्ता धातुलाई व्यवस्थित ढङ्गले चलाउन सक्ने हो भने र यसलाई राज्यले बोध गरिदिने हो भने पचासौँ लाख युवालाई रोजगारी दिन सकिन्छ।' नेपाल लतिलकला प्रज्ञाप्रतिष्ठानका सदस्यसचिव देवेन्द्रकुमार काफ्ले थुम्केली कलाको संरक्षण र प्रवर्द्धनकै लागि प्रतिष्ठानले सातै प्रदेशमा कला हर्बको अवधारणा अघि सारेको बताए। उनका अनुसार सरकारले हालै अघि सारेको राष्ट्रिय स्टार्टअप नीतिलाई अध्ययन गरेर समयमै आवश्यक सुझाव दिनसके हस्तकला क्षेत्रले ठूलो लाभ लिनसक्ने बताउँछन्। उनले स्थानीय सीपलाई पाठ्यक्रममा समावेश गर्ने अभियानमा समेत प्रतिष्ठान लागेको बताए। प्रतिष्ठानका कुलपति नारदमणि हार्तम्छालीले हस्तकलाको विकासका लागि प्रचारप्रसार र प्रतिष्ठानका प्रकाशनमा हस्तकला विषय समावेश गर्न जरुरी रहेको उनको धारणा छ। पछिल्लो समयमा नेपाल ललितकला प्रज्ञाप्रतिष्ठानले कला क्षेत्रको विकासका लागि कार्ययोजना नै बनाएर अघि बढेको छ। कला र कलाकारको अध्ययन अनुसन्धान गर्नेदेखि कला सम्मेलनमार्फत आएकास झुकावलाई समेटेर थप योजनाका साथ अघि बढ्ने गरी प्रतिष्ठानले कार्य गरिरहेको छ।"
मेलम्चीको पानी वितरण गर्न पाइप विच्छाइँदै,"काठमाडौं : काठमाडौं उपत्यकामा मेलम्चीको पानी वितरणका लागि पाइप विच्छ्याउन बाँकी स्थानमा पाइप विच्छ्याउन सुरु गरिएको छ। केही वर्ष पहिले विच्छ्याएका पाइपमा परीक्षण गर्नुका साथै आगामी वर्ष नयाँ पाइपबाट पानी वितरण गर्ने उद्देश्यले काम सुरु गरिएको हो। यसअघि एशियाली विकास बैंकको ऋण सहयोगमा चक्रपथभित्रका विभिन्न स्थानमा पाइप विच्छ्याइएको थियो। त्यतिबेला छुटेका स्थानमा अहिले पुराना पाइप परीक्षण गर्नुका साथै नयाँ पाइप विच्छ्याउन सुरु गरिएको आयोजना कार्यान्वयन निर्देशनालयका सूचना अधिकारी चन्द्रकुमार पुन श्रेष्ठले बताए। उनले भने, 'पहिले छुटेका चक्रपथभित्रका ठाउँ र चक्रपथ बाहिरका केही ठाउँमा अहिले काम भइरहेको छ।' चक्रपथभित्र बालुवाटार, धुम्बाराही, कलंकी, स्वयम्भू क्षेत्रमा तथा चक्रपथ बाहिर कपन र मण्डिखाटार क्षेत्रमा पनि पाइप विच्छ्याउने काम भइरहेको छ। उनले भने, 'पाइप विच्छ्याइसकेपछि परीक्षण गर्न एकवर्ष लाग्नसक्छ। परीक्षणपछि नियमित पानी वितरण गरिनेछ।' पहिलो चरणमा एक हजार १० किमी पाइप विच्छ्याइको थियो। ती ठाउँमा अहिले आधाभन्दा बढी परीक्षण भइसकेको निर्देशनालयले जनाएको छ। परीक्षण सकिएका स्थानमा नयाँ र नसकिएका ठाउँमा पुरानो पाइपबाट खानेपानी वितरण भइरहेको छ। मेलम्ची खानेपानी आयोजनाको मुख्य संरचना निर्माणमा एसियाली विकास बैंकले सहयोग गर्दै आएको छ। हिउँदमा मात्रै नभएर वर्षाको समयमा पनि पानी ल्याउन सकियोस् भनेर छुटेका ठाउँमा पाइप विच्छ्याउन लागिएको सूचना अधिकारी श्रेष्ठको भनाइ छ।"
रामेछापमा बोलेरो जीप दुर्घटना हुँदा ४ जनाको मृत्यु,रामेछाप : रामेछापको मन्थली नगरपालिका७ भुटौली स्थित कौछिनीमा बोलेरो जीप दुर्घटना हुँदा ४ जनाको मृत्यु भएको छ। सदरमुकाम मन्थलीबाट मन्थली नगरपालिका७ बटौलीको कौछिनी जाँदै गरेको बा ११ च ५५३ नम्बको बोलेरो कौछिनीस्थित मगर टोलमा दुर्घटना हुँदा घटनास्थलमै ४ जनाको ज्यान गएको स्थानीय बलबहादुर तामाङले जानकारी दिए। मृतको पहिचान भइसकेको छैन। दुर्घटना स्थलमा प्रहरी पुगेर उद्धारको कार्य भैरहेको र घटनाको विस्तृत विवरण आउन बाँकी नै छ।
कोरला र सुस्ता नाका सडकले जोडिए समृद्धि आउँछ : मन्त्री गाहा मगर,"जोमसोम : गण्डकी प्रदेशका आन्तरिक मामिला तथा कानुनमन्त्री रोशन गाहामगरले मुस्ताङको कोरला नाका र नवलपुरको विनय त्रिवेणी सुस्ता नाकासम्म सडक सञ्जालले जोडिएमा प्रदेशकै आर्थिक समृद्धि र विकासमा योगदान पुग्ने बताएका छन्। बिहीबार गण्डकी प्रदेशको आन्तरिक मामिला तथा कानुन मन्त्रालयद्धारा नागरिक र प्रहरीबीच समन्वयसहजीकरण र सचेतना सम्बन्धी मुस्ताङको जोमसोममा आयोजित नागरिकमैत्री प्रहरी कार्यक्रम मन्त्री गाहा मगरले गण्डकी प्रदेशको समृद्धिका लागि मुस्ताङको कोरला नाका र नवलपुरको सुस्ता नाका महत्वपूर्ण भएको औल्याए। प्रदेशको आर्थिक सम्बृद्धि हासिल गर्न कोरला नाका र सुस्ता नाकाको भन्सार महत्वपूर्ण भएको मन्त्री गाहा मगरको भनाइ छ। उनले गण्डकी प्रदेशको कोरला र सुस्ता नाकाको भन्सारबाट राज्यलाई ठूलो आम्दानी हुन सक्ने यसतर्फ राज्यको ध्यान जान आवश्यक रहेको जनाए। मुस्ताङ धार्मिक तथा पर्यटकीय हिसाबले निकै सम्भावना बोकेको जिल्ला भएकाले यहाँको विकासका लागि हिजोको चश्माले डिजाइन बनाउन नहुने बताए। नाकामा बर्सेनि चीन र नेपालबीच अन्तर्देशीय मेला लाग्ने र त्यस मेला मात्र भन्सारका कर्मचारी सीमित समय बस्ने गरेको उल्लेख गर्दै प्रदेश मन्त्री गाहा मगरले अबका दिनमा बाह्रै महिना भन्सारका कर्मचारी रहनुपर्ने बताए। जिल्लामा सरकारी खर्चको दुरुपयोग गरी सरकारी निकायका उच्च ओहदाका व्यक्तिहरू रसरंग र भ्रमण गर्न आउने गरेको बताउँदै मन्त्री गाहा मगरले आफूहरूको मन्त्रालय स्तरको टोली यहाँ रसरंग र भ्रमण गर्न नभई मुस्ताङी जनताको वास्तविक समस्याको पहिचान र त्यसको समाधानको बाटो पहिल्याउने गरी सरकारको ध्यानाकर्षण गराउन मुस्ताङ आएको स्पष्ट पारे। मन्त्रालयको नागरिकमैत्री प्रहरी कार्यक्रममा गण्डकी प्रदेश प्रमुख एवं प्रहरी नायव महानिरीक्षक बुद्धिराज गुरुङले नागरिकको सुरक्षाका लागि गण्डकी प्रदेशले एकीकृत सुरक्षा रणनीति अख्तियार गरेको बताए। आन्तरिक तथा कानुन मन्त्रालयका सचिव बद्रीनाथ अधिकारीले प्रदेशका ११ वटै जिल्लामा मन्त्रालयले सुरक्षाका लागि गरेको गतिविधिको जानकारी दिए। नागरिक मैत्री कार्यक्रममा जिल्ला समन्वय समिति मुस्ताङकी प्रमुख माया गुरुङ, घरपझोङ गाउँपालिकाका अध्यक्ष मोहनसिंह लालचन र प्रजिअ अनुप केसी लगायतले मुस्ताङ जिल्लाका समस्या र चुनौतीका विषयमा प्रदेश सरकारको ध्यानाकर्षण गराएका थिए। सो अवसरमा जिल्ला प्रहरी कार्यालय मुस्ताङका प्रहरी नायव उपरीक्षक रविन्द्रनाथ पौडेलले मुस्ताङ जिल्लामा देखिएका विद्यमान सुरक्षा चुनौती र नागरिक सुरक्षाका विषयमा भए गरेका गतिविधिको प्रस्तुतीकरण गरेका थिए। गण्डकी प्रदेशको आन्तरिक मामिला तथा कानुन मन्त्रालयको टोली बुधबार नाकाको स्थलगत भ्रमण गरी जोमसोम फर्किएको थियो। मन्त्रालयको टोलीले जिल्ला प्रशासन कार्यालय र जिल्ला प्रहरी कार्यालयको अवलोकन तथा जानकारी लिएको थियो।"
१० मेगावाट विद्युत् राष्ट्रिय प्रसारण लाइनमा,"बाँके : बाँकेको खजुरामा सौर्य उर्जाबाट १० मेगावाट विद्युत् उत्पादन भएको छ। उक्त विद्युत् राष्ट्रिय प्रसारण लाइनमा आजदेखि परीक्षणका लागि जोडिएको रेनरगो डेभलपर्स प्रालिका नेपाल प्रमुख शुभम गुप्ताले जानकारी दिए। प्रालिका खजुरा गाउँपालिका८ रनियापुरस्थित घियागाउँमा सोलार विद्युत् परियोजनाबाट उत्पादन गरेको विद्युत् थप १० मेगावाट उत्पादन अन्तिम चरणमा रहेको उनले बताए। 'हामीले विद्युत् कोहलपुर सबस्टेशनमा जोडेका छौं, दुई दिनपछि मात्रै वितरण हुन्छ', गुप्ताले भने। ३३ केभी विद्युत् कोहलपुर सबस्टेशनमा जोडिएको नेपाल विद्युत् प्राधिकरण वितरण केन्द्र कोहलपुरले जनाएको छ। सोलार विद्युत् परियोजनाको निर्माण गत वर्षदेखि सुरु भएको थियो। उक्त ३३ केभी प्रसारण लाइन बैजनाथ६, कोहलपुर३, कोहलपुर४, बेलनपुरवा, कोहलपुर६ रझेना, कोहलपुर८, गोल्छा, कोहलपुर१० मन्नापुर नहर हुँदै निर्माण भई चटार हुँदै कोहलपुर सबस्टेसनसम्म परीक्षण गरिने ट्रान्समिटर सुपरभाइजर लीलाधर चापागाईँले बताए। रनियापुरस्थित घियागाउँमा सोलार विद्युत् परियोजनाबाट उत्पादन भएको विद्युत् परीक्षण भएको नेपाल विद्युत् प्राधिकरण वितरण केन्द्र कोहलपुरका प्रमुख सुरज रेग्मीले बताए। गर्मी समय सुरु भएसँगै हुने विद्युत् समस्या केही समाधान हुने उनको भनाइ छ। 'अब गर्मी बढ्यो, यतिबेला अलि बढी विद्युत् चाहिन्छ', उनले भने। सो सोलारबाट विद्युत् उत्पादन हुन एक अर्ब खर्च भएको छ। थप १० मेगावाटका लागि पनि एक अर्ब खर्च हुने कम्पनीले जनाएको छ। गोल्यान समूह र रेनरगो डेभलपर्स प्रालिको मुख्य लगानी रहेको पियोर इनर्जी लिमिटेडले उक्त उत्पादन गरेको हो।"
मकवानपुरका तीनवटा सुधारगृहको अनुगमन,"हेटौंडा : मकवानपुर प्रशासनले जिल्लाका तीनवटा सुधारगृहको अनुगमन गरेको छ। बिहीबार सहायक प्रमुख जिल्ला अधिकारी नेत्रप्रसाद शर्माको नेतृत्वमा सरोकारवाला निकायका प्रतिनिधि सम्मिलित टोलीले हेटौंडा९ स्थित उज्यालो भविष्य समाज र ब्रीज अफ होम नामक सुधार गृहको स्थलगत अनुगमन गरी दूर्व्यसनीका कारण सुधारका क्रममा रहेकाहरूको अवस्था र सुधार गृहको व्यवस्थापनबारे जानकारी लिएको हो। अनुगमनका क्रममा उज्यालो भविष्य समाजको भान्सा फोहोर र अव्यवस्थित अवस्थामा रहेको फेला परेपछि तत्काल सुधार गर्न निर्देशन दिइएको समेत सहायक प्रजिअ शर्माले बताए। त्यस्तै हेटौंडा८ मा रहेको सुरुवाती पुनस्थापित सुधार गृहले भने संस्था दर्ता तथा नवीकरण नगरेको, समयमै राजश्व नतिरेको फेला परेपछि अनुगमन टोलीले ती सबै प्रक्रिया कार्यान्वयन गरिहाल्न निर्देशन दिएको हो। अनुगमनका क्रममा तीनवटै केन्द्रका बालबालिका तथा किशोर किशोरीहरूलाई सिपमुलक तालिम दिई संस्थाबाट बाहिरिएपश्चात व्यावहारिक जीवनमा फर्काउन चालचलन सुधार तथा आर्थिक आत्मनिर्भरतातर्फ उन्मुख गराउन प्रशासनलगायत सरोकारवाला संस्थाहरूले पनि सहयोग गर्ने सहायक प्रजिअ शर्माले बताए।"
सुरु भयो बरुन्त्से हिमाल सफाई अभियान,"सोलुखुम्बु : सोलुखुम्बुको महाकुलुङ गाउँपालिका३ मा अवस्थित बरुन्त्से हिमाल सफाई अभियान सुरु भएको छ। वन तथा वातावरण मन्त्रालयमार्फत नेपाली सेनाले गर्ने बरुन्त्से हिमाल सफाई अभियान आजबाट सुरु भएको हो। अभियानका लागि नेपाली सेनाका मेजर समिर बहादुर बस्नेतको नेतृत्वमा ९ जना तालिम प्राप्त नेपाली सेना र १४ जना शेर्पा गरी २३ जनाको टोली खटिएका छन्। उनीहरूलाई प्रमुख जिल्ला अधिकारी बसन्त भट्टराईले खादा लगाई शुभकामनासहित बिदाई गरे। टोलीले ७ हजार १२९ मिटर उचाई भएको बरुन्त्से हिमालको आधार शिविर ५६ सय मिटर उचाइदेखि सफाई अभियान थाल्ने अभियानका संयोजक मेजर समिर बहादुर बस्नेतले बताए। उक्त अभियान मार्फत हिमालमा रहेका विभिन्न क्यानका बट्टा, प्लाष्टिक, कपडा, रबर लगायतका फोहोर संकलन गरिने छ। टोलीले कम्तीमा १० टक फोहोर संकलन गर्ने लक्ष्य लिएको छ भने संकलित फोहोर कुहिने र नकुहिने दुई भागमा विभाजन गरिने संयोजक बस्नेतको भनाइ छ। जसमा कुहिने फोहोर हेलिकोप्टर मार्फत महाकुलुङ गाउँपालिकाको बुङमा ल्याई नष्ट गरिने छ भने नकुहिने फोहोर महाकुलुङबाट गाडी मार्फत काठमाडौं लैजाने संयोजक बस्नेतले बताए। अभियान ४५ दिनपछि विश्व वातावरण दिवसका अवसरमा जेष्ठ २२ गते समापन हुने छ।"
रुकुमपूर्वमा दुई दिदीबहिनी मृत फेला,रुकुमपूर्व : रुकुमपूर्वको पुथाउत्तरगंगा गाउँपालिका३ रन्मामा दुई दिदीबहिनी मृत फेला परेका छन्। बुधबार साँझ सिस्नो टिप्न भनी निस्केका उनीहरू आज बिहान मृत फेला परेका हुन्। स्थानीय तारामान बुढाका दुई छोरी ११ वर्षीया रिना बुढामगर र नौ वर्षीया कालिमाया बुढामगर मृत फेला परेका गाउँपालिकाका अध्यक्ष पुनिराज घर्तीमगरले जानकारी दिए। बुधबार साँझ हराएका दुई बालिकाको स्थानीयले खोजी गर्दा आज बिहान रन्मा गाउँकै भिरमा मृत फेला पारेपछि प्रहरीलाई खबर आएको जिल्ला प्रहरी कार्यालयका प्रहरी प्रमुख नायब उपरीक्षक (डीएसपी) अञ्जना श्रेष्ठले जानकारी दिइन्। घटनाको थप अनुसन्धानका लागि प्रहरी घटनास्थलतर्फ जाँदै गरेको उनको भनाइ छ। बालिकाको गरगहना लुटपाट गरी लुटेराले हत्या गरेको हुनसक्ने स्थानीयको आशंका छ। रासस
निर्माण व्यवसायीलाई चैतभित्र इजाजतपत्र नवीकरण गर्न अनुरोध,"काठमाडौं : भौतिक पूर्वाधार तथा यातायात मन्त्रालयले निर्माण व्यवसायीलाई चैत मसान्तभित्र इजाजतपत्र नवीकरण गरिसक्न अनुरोध गरेको छ। मन्त्रालयको निर्माण व्यवसाय प्रवर्द्धन शाखाले बिहीबार एक सूचना जारी गरी इजाजत नवीकरण चैत मसान्तभित्र गरिसक्न अनुरोध गरेको हो। 'सार्वजनिक निर्माण कार्य गर्न दिइने इजाजतपत्रको अवधि प्रत्येक आर्थिक वर्षमा समाप्त हुने भएकाले इजाजतपत्रको अवधि समाप्त भएको मितिले तीन महिनाभित्र नवीकरण गराउनुपर्दछ', पत्रमा भनिएको छ। उक्त अवधिभित्र नवीकरण नगर्ने व्यवसायीले म्याद नाघेको छ महिनाभित्र थप दस्तुर तिरेर नवीकरण गराउन सक्छन्। छ महिनाभित्र नवीकरण नगरेमा इजाजतपत्र स्वतः खारेज हुने व्यवस्था रहेको मन्त्रालयद्वारा प्रकाशित सूचनामा उल्लेख छ। इजाजतपत्र नवीकरण गराउन आउँदा पछिल्लो आर्थिक वर्षको कर चुक्ताको प्रमाणपत्रसमेत अनिवार्य ल्याउन अनुरोध गरिएको छ।"
एसईई परीक्षा दिन आएका ५२ जना नक्कली परीक्षार्थी पक्राउ,"नियन्त्रणमा लिएकाहरु नक्कली परीक्षार्थी भएको प्रहरीको दाबी छ। आज सामाजिक विषयको परीक्षा थियो। परीक्षा लेख्न आएकाहरुलाई नियन्त्रणमा लिएर अनुसन्धान भइरहेको जिल्ला प्रहरी कार्यालय मोरङका प्रवक्त प्रहरी नायव उपरीक्षक रञ्जन दाहालले बताए। विराटनगर : एसईई परीक्षा दिन आएका ५२ जना नक्कली परीक्षार्थीलाई मोरङ प्रहरीले पक्राउ गरेको छ। ग्रामथान गाउँपालिका २ मा रहेको सरस्वती माध्यमिक विद्यालय परीक्षा केन्द्रबाट ५२ जनालाई नियन्त्रणमा लिएको हो। नियन्त्रणमा लिएकाहरु नक्कली परीक्षार्थी भएको प्रहरीको दाबी छ। आज सामाजिक विषयको परीक्षा थियो। परीक्षा लेख्न आएकाहरुलाई नियन्त्रणमा लिएर अनुसन्धान भइरहेको जिल्ला प्रहरी कार्यालय मोरङका प्रवक्त प्रहरी नायव उपरीक्षक रञ्जन दाहालले बताए। प्रहरीले बुधबार सोही परीक्षा केन्द्रबाट एक जनालाई पक्राउ गरेको थियो। बिहीबार ५२ जनालाई नियन्त्रणमा लिइएको प्रहरी नायव उपरीक्षक दाहालले बताए। ५२ जना शंकास्पद परीक्षार्थीलाई नियन्त्रणमा लिएका छौं,उनले भने,एउटाको नाममा अर्कैले परीक्षा दिएको भेटिएपछि नियन्त्रणमा लिएर अनुसन्धान गर्दैछौं। कुन कुन विद्यालयका विद्यार्थी हुन भन्ने खुल्ने क्रममा रहेको उनले बताए। प्रहरी स्रोतका अनुसार पक्राउ परेका मध्ये धेरैले जना नरग्राम माध्यमिक विद्यालयका विद्यार्थीको प्रवेश पत्र बोकेका छन्।"
११ हजार फिटमाथि उडिरहेको विमानको ककपिटमा गोबन सर्प,"रुडोल्फले आफूले पहिले शान्त भएर सोचेको र त्यसपछि विमानमा सर्प भएको कुरा यात्रुलाई बताएको जनाए। सर्प पछाडी गएर बाँकी मानिसमा त्रास फैलिन सक्छ भन्ने उनलाई डर थियो। दक्षिण अफ्रिका : दक्षिण अफ्रिकाका पाइलट रुडोल्फ इरास्मसले प्लेन ११ हजार फटको उचाइमा उडाइरहेका थिए। सोही समयमा उनलाई प्लेनमा गोबन सर्प भएको थाहा भयो। उनी बसेको सिटमुनि गोबन सर्प भएको थाहा पाउँदाको समयको बारेमा बोल्दै उनले भने, 'इमानदारीपूर्वक भन्नुपर्दा, मेरो दिमागले के भइरहेको थियो बुझ्न सकेन। यो डरलाग्दो क्षण थियो।' पायलट रुडोल्फले ढाडमा चिसो चीजको स्पर्श महसुस गरे। सुरुमा उनाई आफ्नो पानीको बोतल हो जस्तो लागेको थियो। उनले भने, 'मलाई चिसो अनुभव भयो। केहि घस्रिरहेको जस्तो लाग्यो।' रुडोल्फले आफ्नो पानीको बोतल राम्रोसँग बन्द नभएकोले पानी सर्टमा बगेको होला भन्ने सोचे। उनले भने, 'जब मैले बायाँतिर फर्केर तल हेरेँ, त्यहाँ एउटा गोबन सर्प थियो। उसले सिट भित्र टाउको घुसार्न खोजिरहेको थियो।' रुडोल्फ ब्लोमफन्टेनबाट प्रिटोरिया जाँदै थिए। उक्त विमानमा थप चार जना यात्रु थिए। विमानमा सर्प भएको थाहा पाएपछि उनले आकस्मिक अवतरण गरे। पाइलट रुडोल्फ इरास्मसले सर्पले टोके ३० मिनेटमा मृत्यु हुनसक्ने भएकोले उनले विमानमा आतंक मच्चाउन नचाहेको बताए। रुडोल्फले आफूले पहिले शान्त भएर सोचेको र त्यसपछि विमानमा सर्प भएको कुरा यात्रुलाई बताएको जनाए। सर्प पछाडी गएर बाँकी मानिसमा त्रास फैलिन सक्छ भन्ने उनलाई डर थियो। अन्तमा, उनले यात्रुहरूलाई यसको बारेमा जानकारी दिने निर्णय गरे। उनले यात्रुहरूलाई भने, 'सुन्नुहोस्, विमान भित्र एउटा सर्प छ, त्यो मेरो सिटमुनि छ। त्यसैले जतिसक्दो चाँडो विमान अवतरण गर्ने प्रयास गर्दै छु।' यदि उनी आत्तिएको भए अवस्था अझ खराब हुन सक्ने उनले बताए। उनले वेलकम सिटीमा विमानको आकस्मिक अवतरण गराए। विमानमा काम गर्ने दुई जनाले विमान मुनि सर्प देखेको पहिलै बताएका थिए। तर आफूहरु 'पक्रन' असफल भएको बताएका थिए। पाइलट रुडोल्फले विमानमा चढ्नुअघि सर्प खोज्ने प्रयास गरेको बताए। उनले भने, 'दुर्भाग्यवश फेला परेन। त्यसपछि हामी सबैले भागेछ भन्ने अनुमान गर्यौँ।' विमान अवतरणपछि पनि सर्प भेटिएको छैन। विमानको जाँच गर्ने इन्जिनियरहरूले सर्प फेला पार्न सकेनन्। दक्षिण अफ्रिकाको नागरिक उड्डयन विभागका आयुक्त पोप्पी खोसाले पाइलट रुडोल्फको प्रशंसा गरे। खोसाले भने, 'उनले अद्भुत काम गरे र विमानमा सवार सबैको ज्यान बचाए।' तर पायलट रुडोल्फले आफूले गरेको काम खास नभएको बताउँछन्। उनले भने, 'म शान्त रहेका मेरा यात्रुहरूको पनि प्रशंसा गर्दछु।' बीबीसी"
मोरङमा एसईई दिँदै गरेका १९९ जना नक्कली परीक्षार्थी पक्राउ,"परीक्षा दिन लगाउन गिरोह नै सक्रिय भएको हुनसक्ने आशंकाबाट प्रहरीले अनुसन्धान सुरू गरेको छ। विराटनगर : मोरङका विभिन्न विद्यालयबाट एसईई परीक्षा दिँदै गरेका १९९ जना नक्कली परीक्षार्थी पक्राउ परेका छन्। जिल्ला प्रहरी कार्यालय मोरङका प्रहरी नायब उपरीक्षक एवं प्रवक्ता रञ्जनकुमार दाहालका अनुसार मोरङको ग्रामथान गाउँपालिकास्थित सरस्वती माविमा ५२, केराबारी गाउँपालिकास्थित सार्वजनिक माविमा १२७ र सुन्दरहरैंचा नगरपालिकास्थित जनता माविमा २० जना परीक्षा दिइरहेका नक्कली परीक्षार्थीलाई पक्राउ गरिएको हो । बुधबार मोरङको ग्रामथानस्थित सरस्वती माविमा १ युवतीलाई नक्कली परीक्षार्थीका रुपमा पक्राउ परेपछि प्रहरी र मोरङको शिक्षा विकास तथा समन्वय ईकाइले परीक्षामा निगरानी बढाएको छ। प्रहरीका प्रवक्ता दाहालका अनुसार बिहीबार परीक्षा भइरहेको केन्द्रमा सुक्ष्म ढंगबाट आफ्नो निगरानी बढाउने क्रममा नक्कली विद्यार्थी पक्राउ गरेको हो। यससँगै परीक्षा दिन लगाउन गिरोह नै सक्रिय भएको हुनसक्ने आशंकाबाट प्रहरीले अनुसन्धान सुरू गरेको उनले बताए । बुधबार खुल्लातर्फ विज्ञानको परीक्षामा नक्कली विद्यार्थी पक्राउ परेसँगै बिहीबार सामाजिक शिक्षाको परीक्षा दिने क्रममा यति ठूलो संख्यामा नक्कली विद्यार्थी पक्राउ परेका हुन् । मोरङका शिक्षा विकास तथा समन्वय ईकाइका प्रमुख टंक गौतमले परीक्षा दिएका र पक्राउ परेकालाई कानुनी कारबाही हुने जानकारी दिए । पक्राउ गरिएका अधिकांश विद्यार्थीको प्रवेश पत्रमा नाम सही भएपनि फोटो उप्काएर नक्कली विद्यार्थीले परीक्षा दिँदै आएको खुलेको उनले बताए ।"
"जिल्ला अस्पताल फाप्लु ३ वर्षदेखि निमित्तको भरमा, १८ दरबन्दीमा १२ रिक्त","सोलुखुम्बु : सोलुखुम्बु सदरमुकाममै रहेको जिल्ला अस्पताल फाप्लु ३ वर्षदेखि निमित्त प्रमुखको भरमा सञ्चालन भइरहेको छ । यस अस्पताल विस२०७६ सालदेखि निमित्त प्रमुखको भरमा सञ्चालन भइरहेको हो । जिल्ला अस्पतालको प्रमुख ९ औँ तहको मेडिकल सुपरिटेन्डेन हुनुपर्ने भएपनि हाल ७ औँ तहको नर्सले चलाइरहेका छन् । तत्कालिन मेडिकल सुपरिटेन्डेन डा छिरीङ शेर्पाको सरुवा भएसँगै त्यसयता अस्पताल स्टाफ नर्स सानी शेर्पाले चलाइरहेकी छन् । हाल प्रमुखको पद खाली रहेको छ भने कोशी प्रदेशबाट सुपरिटेन्डेनको तलब भत्ता बापत आउने वार्षिक करिब २६ लाख रकम यत्तिकै फिर्ता जाने गरेको अस्पतालकी निमित्त प्रमुख सानी शेर्पाले बताइन् । प्रदेश सरकारले स्थायी एमडीजीपी डाक्टरको व्यवस्थापन गर्न नसक्दा ३ वर्षदेखि अस्पताल निमित्तको भरमा सञ्चालन गर्नुपरेको अस्पताल व्यवस्थापन समितिका अध्यक्ष एवं जिल्ला समन्वय समितिका प्रमुख कृष्ण प्रसाद निरौलाले बताए । नागरिकको स्वास्थ्यसँग जोडिएको यस विषयमा आफूले संघ र प्रदेश सरकारसँग समन्वय गरिरहेको उनको भनाइ छ । १८ जनाको स्थायी दरबन्दी रहेको १५ बेडको फाप्लु अपतालमा हाल ६ जना मात्रै स्थायी कर्मचारी छन् । जसमा एकजना वरिष्ठ अस्पताल निरीक्षक,एक जना स्टाफ नर्स, दुईजना सिनियर अनमी, ल्याब असिस्टेन एकजना र कार्यालय सहयोगी एकजना छन् । अन्य १२ जनाको दरबन्दी भने खाली रहेको अस्पताल श्रोतले जनाएको छ । तर, आफूहरुले विभिन्न संघसंस्था तथा सरकारी निकायहरूसँग समन्वय गरेर करारमा चिकित्सक तथा अन्य कर्मचारीहरु राखेर अस्पताल सञ्चालन गरिरहेको निमित्त अस्पताल प्रमुख शेर्पाले बताइन् । १५ बेडको मान्यता प्राप्त अस्पताल भएपनि हाल ५० बेडकै रुपमा सञ्चालन भइरहेको उनको भनाइ छ । बिरामीकफ चाप अधिक हुँदा आफूहरूले ५० बेडकै सेवा प्रवाह गरिरहे पनि कर्मचारीको दरबन्दी कम हुनु र भएका दरबन्दी समेत खाली हुँदा सेवा प्रवाहमा चुनौती रहेको निमित्त प्रमुख शेर्पाले बताइन् । तर बिरामी र बिरामीका आफन्तहरू भने अस्पताल भौतिक संरचनाको रुपमा अब्बल रहेपनि सेवामा सुधार हुन नसकेको गुनासो गर्छन् । बिरामीका कुरुवा बालाराम श्रेष्ठले भने,जिल्ला अस्पतालमा ठूलो भरोसा लिएर बिरामी पुग्छन्, तर सामान्यभन्दा सामान्य उपचारका लागि समेत ओखलढुंगा रिफर गर्ने प्रवृति रोकिएको छैन्। भर्ना गरेर राखेको बिरामीले डाक्टर भेट्न त भोलिपल्ट बिहानै कुर्नुपर्छ भने अरु त के अपेक्षा गर्नु ! अस्पतालको सेवाबारे सेवाग्राही सन्तुष्ट देखिदैनन् । जिल्ला अस्पताल भौतिक संरचनाको हिसाबमा गर्व गर्न लायक छ,तर सेवा भने गएगुज्रेकै छ, खै सेवा कहिले सुध्रिने हो कुन्नी ?,'अस्पताल परिसरमा भेटिएका माप्यदुधकोशीका नवीन राईले भने । सगरमाथामा आरोही सर एडमन्ड हिलारीले करिब ५४ वर्षअघि स्थापना गरेको फाप्लु अस्पतालमा सुविधा सम्पन्न भवन निर्माण भएको छ । नेपाल सरकारको सहरी विकास मन्त्रालयको करिब २१ करोड २१ लाख रुपैयाँको लागतमा उक्त भवन निर्माण गरिएको हो । करिब ६४ रोपनी क्षेत्रफलमा फैलिएको अस्पतालमा झण्डै ७ रोपनी क्षेत्रफलमा नयाँ भवन निर्माण भएको अस्पताल प्रशासनले जनाएको छ ।"
हुलाकी सडक निर्माण : पाँच पटक म्याद थप्दा पनि अधुरै,"महेन्द्रनगर : तीस महिनामा सक्नुपर्ने हुलाकी सडक निर्माण छ वर्ष वितिसक्दा पनि सम्पन्न हुनसकेको छैन्। कञ्चनपुरको डोकेबजारदेखि बेदकोटको दैजीसम्मको ६२ किलोमिटर हुलाकी सडक निर्माणका लागि २०७३ फागुनमा सम्झौता भएको थियो। तर अझै २६ किलोमिटर सडक कालोपत्र गर्न बाँकी छ। हुलाकी राजमार्ग योजना कार्यालयका इञ्जिनीयर दीपक सुनारले निर्माणमा ढिलासुस्ती भएको बताए। 'कोरोना महामारी, निकुञ्ज क्षेत्रमा स्वीकृति लिनुपर्नेलगायत कारणले काममा ढिलाइ भयो', उनले भने, 'पाँच पटक काम गर्न म्याद थप गर्दा पनि पूरा भएको छैन्।' हुलाकी सडकको ६२ किलोमिटर सडक तीन प्याकेजमा ठेक्का दिएर काम थालिएको थियो। डोकेबजारदेखि बेलौरीसम्मको पहिलो प्याकेजको २० किलोमिटरमा ९० प्रतिशत काम सम्पन्न भए पनि अन्य दुई प्याकेजमा काम अधुरै छ। पहिलो प्याकेज ३६ करोड ४७ लाखमा शर्माराजेन्द्र जेभीले निर्माणको जिम्मा पाएको थियो। 'पहिलो प्याकेजको काम अन्तिमतिर छ', इञ्जिनीयर सुनारले भन्नुभयो, 'तेस्रो प्याकेजमा काम भइरहेको छ, दोस्रोमा स्थगन जस्तै छ।' त्यसैगरी बेलौरीदेखि बेल्डाडीसम्मको दोस्रो २० किलोमिटर प्याकेजको लागत रु ४१ करोड ४१ लाख छ। उक्त प्याकेजमा हालसम्म साढे नौ किलोमिटर सडक मात्र कालोपत्र भएको हुलाकी सडक योजना कार्यालयले जनाएको छ। सोही प्याकेजको चुँइ क्षेत्रमा भारतीय पक्षको अवरोधका कारण काममा अवरोध भएको छ। भारतीय सुरक्षा निकायले सडक भारतमा पर्ने दाबी गर्दै कालोपत्र गर्न असहमति जनाउँदै आएको छ। दोस्रो प्याकेज निर्माणको जिम्मा पाएको बाबा हंससिद्धीसाई जेभीले पाँच पटक म्याद थप भइसक्दा मुस्किलले ५० प्रतिशत काम सकेको छ। त्यसैगरी हुलाकी सडकको अन्तिम प्याकेज (बेल्डाडीदैजी) २२ किलोमिटर सडकमा छ वर्षको अवधिमा साढे आठ किलोमिटर सडक मात्रै कालोपत्र भएको इञ्जिनीयर सुनारले जानकारी दिए। 'दोस्रो र तेस्रो प्याकेजको काम सक्ने समय आगामी असार मसान्तसम्म तोकिएको छ', उनले भने, 'छ वर्षको अवधिमा जम्मा ३६ किलोमिटर मात्रै सडक कालोपत्र भयो।' निर्माण व्यवसायीले सम्झौता अनुसार निर्धारित समयभित्रै कार्य पूरा नगर्दा सडक निर्माणमा ढिलाइ भएको हो। निर्माणाधीन सडकमा पर्ने स्थानीय पालिका र स्थानीयवासीले समयमा काम सक्न पटकपटक दबाब दिँदै आएका छन्। रासस"
लागू औषधसहित एकजना पक्राउ,"धरान : सशस्त्र प्रहरीले धरानबाट ठूलो परिणामको प्रतिबन्धित लागू औषधसहित एकजनालाई पक्राउ गरेको छ। सशस्त्र प्रहरीको टोलीले बुधबार राती धरान १६ नौलो बस्तीबाट एक युवालाई पक्राउ गरेको हो। पक्राउ पर्नेमा स्थानीय १८ वर्षीय राजेश परियार रहेको सशत्र प्रहरी बल नेपाल सुरक्षा बेस क्याम्प धरानका प्रमुख सशस्त्र प्रहरी नायव उपरीक्षक सुरज रिजालले बताए। पक्राउ परेका परियारको साथबाट स्पास्पिन ७ सय २३ ट्याब्लेट, ट्रमाडोल ७ सय १८, ट्याब्लेट, गाजा ५० ग्राम र घरेलु हतियार बरामत गरिएको रिजालले बताएका छन्। धरान लागू औषध कारोबारको अखडा बनेपछी सशस्त्र प्रहरीले कारोबारमा संलग्नलाई पक्राउ गर्न विशेष टोली परिचालन गरिएको सप्रनाउ रिजालले बताए। पक्राउ परेका परियारलाई आवश्यक कारवाहीका लागि इलाका प्रहरी कार्यालय धरानमा बुझाइएको रिजालले बताए।"
लागुऔषधसहित ६ जना पक्राउ,काठमाडौं : प्रहरीले विभिन्न स्थानबाट लागुऔषधसहित ६ जनालाई पक्राउ गरेको छ। पक्राउ पर्नेमा धनकुटा साँगुरीगढी १ लाबरबोटेका २३ वर्षीय सरोज याख्खासहित तीनजना र बर्दिया बढेयाताल गाउँपालिका २ फुटाहबाट २४ वर्षीय दिपक विकसहित ३ जना रहेका छन्। अवैध लागुऔषध गाँजा करिब ६ किलोग्रामसहित याख्खाको समूहलाई बुधबार राति प्रहरीले पक्राउ गरेको हो। प्रहरी चौकी मुलघाटबाट खटिएको प्रहरीले उनीहरूलाई उक्त गाँजासहित फेला पारी पक्राउ गरेको हो । यस्तै ब्राउनसुगरजस्तो देखिने पदार्थ करिब ४ ग्रामसहित बाँके कोहलपुर नगरपालिका२ बस्ने विकसमेत ३ जनालाई प्रहरीले पक्राउ गरेको हो । प्रहरी चौकी जमुनीबाट खटिएको प्रहरीले भारतबाट नेपालतर्फ पैदल आउँदै गरेका उनीहरूलाई उक्त पदार्थसहित फेला पारी पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
विशेष अदालतले फैसला गरेका मुद्दामा अख्तियारले दियो सर्वोच्चमा पुनरावेदन,"काठमाडौं : विशेष अदालतबाट फैसला भएका मुद्दामा चित्त नबुझेको भन्दै अख्तियार दुरूपयोग अनुसन्धान आयोगले सर्वोच्च अदालतमा पुनरावेदन गरेको छ। आयोगले विशेष अदालत काठमाडौंमा दायर गरेको परीक्षाको परिणाम फेरबदल गरी भ्रष्टाचार गरेको सम्बन्धी मुद्दामा विशेषले गरेको फैसला चित्त ननबुझेको भन्दै आज सर्वोच्चमा पुनरावेदन दिएको अख्तियारका प्रवक्ता भोला दाहालले जानकारी दिएका छन्। प्रतिवादी कमल प्रसाद दाहाल,तेज नारायण चौधरी,हिरा कटुवाल र जानका आले मगरको मु्द्दामा विशेष अदालतले गत कार्त्तिक २२ गते सफाइ दिएको थियो। विशेष अदातले प्रतिवादीहरूलाई प्रमाणबाट आरोपित पुष्टि गर्ने आधार नभएकाले कसुरदार ठहर गरी सजाइ गर्न नमिल्ने भन्दै सफाइ दिएको थियो।"
रंगमञ्च बन्यो कालिकोट विमानस्थल,"वीरेन्द्रनगर : निर्माण सुरु भएको ३७ वर्षपछि सम्पन्न भएको कालिकोटको सुनथराली विमानस्थल रंगमञ्च बनेको छ। २०४२ सालबाट निर्माण सुरु भएको उक्त विमानस्थल २०७९ पुसमा सम्पन्न भए पनि हालसम्म जहाज नआउँदा रंगमञ्च बनेको हो। मंगलबार नेपाल पत्रकार महासंघ कर्णाली प्रदेशको साधारणसभा विमानस्थलको धावनमार्गमै आयोजना गरियो। कालिकोटबाट प्रतिनिधिसभा सदस्य महेन्द्रबहादुर शाही, कर्णाली प्रदेशका आन्तरिक मामिला तथा कानुनमन्त्री कृष्णबहादुर जिसी, नेपाल पत्रकार महासंघ केन्द्रीय अध्यक्ष बिपुल पोख्रेल, जिल्लाका ९ जवटै स्थानीय तहका प्रमुखलगायतका अन्य सरकारी निकायका प्रमुखहरू सहभागी उक्त साधारणसभा विमानस्थलको धावनमार्गमै गरिएकोमा स्थानीयले आलोचना पनि गरेका छन्। सामाजिक अभियन्ता प्रकाश न्यौपानेले भने, निर्माणाधीन विमानस्थलको धावनमार्गबीचैमा कार्यक्रम नगर्नु पर्ने हो। यो सरासर गलत हो। विमानस्थलको धावनमार्गमै पत्रकार महासंघले कार्यक्रम आयोजना गर्नुको मुख्य कारण नै तत्काल नियमित उडानका लागि दाबाब दिएको नेपाल पत्रकार महासंघ कालिकोटका अध्यक्ष भरतराज बिष्टले बताए। उनले भने, यो विमानस्थल निर्माण सम्पन्न हुने ३७ वर्ष लाग्यो। निर्माण सम्पन्न भएको तीन महिनासम्म पनि जहाज आएको छैन। नियमित उडान गर्नका लागि फेरी वर्षौं नलागोस् भनेर विमानस्थलमै कार्यक्रम आयोजना गरिएको हो। नरहरीनाथ गाउँपालिका१ मा रहेको सुनथराली विमानस्थल निर्माण सुरु भएको ३३ वर्षपछि २०७३ साल माघ २९ गते तत्कालीन पर्यटनमन्त्री जीबनबहादुर शाहीको पालामा परीक्षण उडान गरिएको थियो। त्यसपछि त्यो विमानस्थलमा जहाज आएको छैन। विमानस्थल कालोपत्रेसमेत गरी चिटिक्क पारिएको छ। पत्रकार महासंघको कार्यक्रम मात्र होइन। नरहरीनाथ गाउँपालिकाले केही समय अगाडि हिउँदे अधिवेशन पनि त्यही विमानस्थलमा गरेको थियो। कर्णालीकै धेरै जनसंख्या भएको नरहरीनाथ गाउँपालिका१ कोटबाडाबाट जहाज चढ्ने सपना पुरा हुने अपेक्षासहित नियमित उडानका लागि दबाब दिनकै लागि गाउँपालिकाले पनि हिउँदे अधिवेशन आयोजना गरेको हो। सोही गाउँपालिका९ का वडाध्यक्ष प्रदीप बोहोराले भने, निर्माण गर्न ३७ वर्ष लाग्यो। विमानस्थल बन्यो। तर, यहाँ जहाज आएन। हामीले नियमित उडान गर्न दबाब दिनकै लागि गत माघ ७ गते विमानस्थलमै गाउँसभा गरेका हौं। विमानस्थल बन्नकै लागि वर्षौं कुरियो। अब नियमित उडानका लागि कुर्न नपरोस भनेर दबाबसहित पहलकदमी पनि लिएको हो। विमानस्थल निर्माण आयोजना प्रमुख रत्नबहादुर श्रेष्ठले भने, यो विमानस्थल निर्माण कार्य पूरा भएर परीक्षण उडान पनि भएको छैन। २०७३ सालमा घाँसे मैदानमा परीक्षण उडान गरिएको थियो। विमानस्थलको धावनमार्गमै कार्यक्रम गर्नु हुँदैन थियो। विमानस्थल खाली भएकाले त्यहाँ कार्यक्रम गरिएको होला। यो सबैको सम्पत्ति हो। त्यहाँ कार्यक्रम गर्दा हामीसँग कसैले समन्वय पनि गरेनन्। कालिकोटका प्रदेशसभा सांसद हिक्मतबहादुर बिष्टले सुनथराली विमानस्थलमा नियमित उडानका लागि पहल भइरहेको बताए। उनले भने, नेपाल सरकारका पर्यटनमन्त्री, प्रदेशका पर्यटनमन्त्री, संघ र प्रदेशका सांसद, एनएसीका अध्यक्ष र एअरलाइन्सका अधिकारीहरूसँग छलफल गरेका छौं। वैसाखमा सुनथराली विमानस्थलमा उडान भर्ने सहमति भएको छ। नयाँ वर्षमा कालिकोटबासीको जहाज चढ्ने सपना पूरा हुनेमा म विस्वस्त छु। सुनथराली विमानस्थलको नियमित उडान भएमा त्रिवेणी पाटन, बडिमालिकाको पर्यटन प्रवर्द्धनमा सहयोग पुग्ने स्थानीय दिपेन्द्र बुढाले बताए। उनले भने, विमानस्थल निर्माण पञ्चायतकालदेखि बहुदलीय व्यवस्थाको नारा मात्र बन्यो। तर, विमानस्थल समयमा बनेन। जहाज आउने टुंगो छैन।"
मोरङमा एसईई दिँदै गरेका ११६ जना नक्कली परीक्षार्थी पक्राउ,"विराटनगर : मोरङका विभिन्न विद्यालयबाट एसईई परीक्षा दिँदै गरेका १ सय १६ जना नक्कली परीक्षार्थी पक्राउ परेका छन्। जिल्ला प्रहरी कार्यालय मोरङका प्रहरी नायब उपरीक्षक एवं प्रवक्ता रञ्जनकुमार दाहालका अनुसार मोरङको ग्रामथान गाउँपालिकास्थित सरस्वती माविमा ५२,केराबारी गाउँपालिकास्थित सार्वजनिक माविमा ४४ र सुन्दरहरैंचा नगरपालिकास्थित जनता माविमा २० जना परीक्षा दिइरहेका नक्कली परीक्षार्थीलाई पक्राउ गरिएको हो । बुधबार मोरङको ग्रामथानस्थित सरस्वती माविमा १ युवतीलाई नक्कली परीक्षार्थीका रुपमा पक्राउ परेपछि प्रहरी र मोरङको शिक्षा विकास तथा समन्वय ईकाइले परीक्षामा निगरानी बढाएको छ। प्रहरीका प्रवक्ता दाहालका अनुसार प्रहरीले बुधबारबाटै परीक्षा भइरहेको केन्द्रमा सुक्ष्म ढंगबाट आफ्नो निगरानी बढाउने क्रममा नक्कली विद्यार्थी पक्राउ गरेको हो । यससँगै परीक्षा दिन लगाउन गिरोह नै सक्रिय भएको हुनसक्ने आशंकाबाट प्रहरीले अनुसन्धान सुरू गरेको उनले बताए । बुधबार खुल्लातर्फ विज्ञानको परीक्षामा नक्कली विद्यार्थी पक्राउ परेसँगै बिहीबार सामाजिक शिक्षाको परीक्षा दिने क्रममा यति ठूलो संख्यामा नक्कली विद्यार्थी पक्राउ परेका हुन् । मोरङका शिक्षा विकास तथा समन्वय ईकाइका प्रमुख टंक गौतमले परीक्षा दिएका र पक्राउ परेकालाई कानुनी कारबाही हुने जानकारी दिए । पक्राउ गरिएका अधिकांश विद्यार्थीको प्रवेश पत्रमा नाम सही भएपनि फोटो उप्काएर नक्कली विद्यार्थीले परीक्षा दिँदै आएको खुलेको उनले बताए ।"
बालाजु बाइसधारा मेलामा भक्तजनको घुइँचो (फोटोफिचर),"काठमाडौं : ऐतिहासिक महत्व बोकेको काठमाडौंको बाइस धारामा आज मेला लागेको छ। बिहानैदेखि भक्तालुको घुइँचो लागेको छ। चैत्र शुक्ल पूर्णिमाका दिन यहाँ हरेक वर्ष मेला लाग्ने गरेको हो। यस दिनलाई नेवार समुदायले ल्हुतिपुन्हिको रुपमा मनाउने गरेको उल्लेख छ। बाइस धारामा स्नान गरे मुक्तिनाथ र गोसाईगुण्डमा स्नान गरे बराबरको पुन्य प्राप्त हुने जनविश्वास छ। स्नानका लागि बालबालिकादेखि वृद्धवृद्धाहरू यहाँ पुगेका छन्। यसदिन मन्नादेवीको जन्म भएकाले महिलाले बाइस धारामा नुहाइधुवाइ गरेमा फलिफाप हुने जनविश्वास छ। मल्लकालीन राजा जयप्रकाश मल्लले बालाजुमा २१ धारा निर्माण गरेका थिए। पछि अर्का मल्ल राजा जयस्थिती मल्लले एउटा धारा थपेर २२ पुर्याएका थिए। बाइसधारामा स्नान गरेमा लुतो,खटिराजस्ता रोगबाट उन्मुक्ति पाइने जनविश्वास छ। आज बाइसधारामा स्नान गरी मृत आफन्तको नाममा बत्ती बाल्ने परम्परा छ।"
३३ हजार अमेरिकी डलरसहित क्रोएसिया र रोमानिया हिँडेका ११ जना विमानस्थलबाट पक्राउ,"काठमाडौं : प्रहरीले संकास्पद ढंगले दुबई हिँडेका ११ जना नेपालीलाई पक्राउ गरेको छ। त्रिभुवन अन्तर्राष्ट्रिय विमानस्थलस्थित प्रहरीले बुधबार साँझ उनीहरूलाई ३३ हजार अमेरिकी डलरसहित पक्राउ गरेको हो। विमानस्थल प्रहरीको सुरक्षा जाँचका क्रममा डलरसहित उनीहरू पक्राउ परेका हुन्। उनीहरू फ्लाइट दुबईको ५७६ नम्बरको उडानबाट दुबई जान लागेका थिए। उनीहरूको पासपोर्टमा डलरको विवरण उल्लेख थिएन। उनीहरू दुबईलाई ट्रान्जिट बनाइ रोमानिया र क्रोएसिया जान लागेका थिए। विमानस्थलका प्रहरी बरिष्ठ उपरीक्षक (एसएसपी) लालमणि आचार्यले उनीहरूसँग भएको डलरको विवरण बैंकिङ च्यानलमा थिएन र उनीहरूको यात्रा संकास्पद देखिएकाले पक्राउ गरेको बताए। उनले अन्नपूर्णसँग भने, 'उनीहरूले बोकेको डलरसमेत अरू कसैको हुनसक्छ। ' पक्राउ पर्नेमा बागलुङका चन्द्रकान्त चालिसे,बुद्धवीर वाग्ले र पृथलाल घर्ती, काभ्रेका अर्जुनकुमार श्रेष्ठ, म्याग्दीका नरबहादुर गरबुजा र दिलकुमार पुन, रौतहटका लक्ष्मीप्रसाद चिमोरिया, नुवाकोटका टेकारे तामाङ र रामभक्त थापा, धनकुटाका मरिचमान लिम्बू र सोलुखु्म्बुका दोर्जी तामाङ रहेका छन्। पक्राउ परेका प्रत्येक व्यक्तिबाट ३ हजारका दरले कूल ३३ हजार अमेरिकी डलर बरामद भएको हो। उनीहरूको यात्रा संकास्पद देखिएको र डलरको समेत स्रोत नखुलेका कारण पक्राउ गरेको प्रहरी स्रोतले बताएको छ। ग्लोबल रिक्रूटमेन्ट मेनपावरबाट उनीहरूलाई दुबई पठाइएको थियो। बरामद रकम उक्त मेनपावर सञ्चालककै हुनसक्ने प्रहरीको प्रारम्भिक अनुसन्धानबाट देखाएको छ। घटनाबारे थप अनुसन्धान भइरहेको प्रहरीले जनाएको छ।"
पशुमा रेबिज संक्रमण,"महेन्द्रनगर : कञ्चनपुरमा रेबिजको संक्रमणबाट पशु मर्न थालेका छन्। जिल्लाको भीमदत्त नगरपालिका, बेदकोट नगरपालिका र पुनर्वास नगरपालिकामा रेबिजको संक्रमणबाट पशुको मृत्यु भएको पुष्टि भएको पशुपन्छी रोग अन्वेषण प्रयोगशाला धनगढीले जनाएको छ। यो साता मात्रै कञ्चनपुरको भीमदत्त१९ निम्बुखेडा र वडा ३ स्थित तिलकपुरमा किसानको गाईको मृत्यु भएको छ। बेदकोट वडा१ चम्पापुरमा एक भैसी र पुर्नवास१ मा रेबिजको संक्रमणबाट बाख्राको मृत्यु भएको पशुपन्छी रोग अन्वेषण प्रयोगशाला धनगढीका प्रमुख वरिष्ठ पशु चिकित्सक नरेशप्रसाद जोशीले जानकारी दिए। उनले पछिल्लो एक महिना यता कैलाली र कञ्चनपुरमा रेबिजको संक्रमण फैलिएको बताए। पशु मर्न थालेपछि किसानले हामीलाई खबर गर्यो। हाम्रो टोली गएर अनुसन्धान गर्दा रेबिज पुष्टि भएको हो, प्रमुख जोशीले भने, कञ्चनपुरमा रेबिजको संक्रमण बढेको छ। आज पनि गाईको मृत्यु भएको खबर आएको छ। कैलालीको गौरीगंगा र धनगढीमा पनि रेबिजको संक्रमणका कारण बाख्रा र गाईको मृत्यु भएको उनले बताए। रेबिजको संक्रमणबाट पशुको मृत्यु हुन थालेपछि प्रयोगशालाबाट निःशुल्क रूपमा खोप उपलब्ध गराउन थालेको उनले बताए। स्याल र कुकुरको टोकाइबाट रेबिज संक्रमण हुने गरेको छ। संक्रमणपछि यसको कुनै उपचार छैन, उनले प्रष्ट पारे, सबैले कुकुरमा रेबिजविरुद्धको खोप लगाउन आवश्यक छ। प्रयोगशालाले प्रदेश सरकारलाई पनि यस विषयमा जानकारी गराएको जनाएको छ। रेबिजको लक्षण देखिए खबर गर्न राष्ट्रिय निकुञ्ज लगायत सबैलाई अनुरोध गरेको प्रयोगशालाले आग्रह गरेको छ। त्यसैगरी भेटेरिनरी अस्पताल तथा पशु सेवा विज्ञ केन्द्र कञ्चनपुरका बरिष्ठ पशु चिकित्सक पानसिंह ठगुन्नाले कञ्चनपुरमा रेबिजको संक्रमण फैलिएकाले सबैले सचेत हुनुपर्ने बताए।"
बेसीसहरमा बजार अनुगमन : म्याद गुज्रिएका सामग्री छ्यापछ्याप्ती,"बेसीसहर : लमजुङ सदरमुकाम बेसीसहरमा म्याद गुज्रिएका सामग्री छ्यापछप्ती भेटिएका छन् । पर्यटन तथा उद्योग कार्यालय लमजुङको संयोजकत्वमा गरिएको बजार अनुगमनका क्रममा म्याद गुज्रिएका सामग्री भेटिएका हुन् । बजार निरीक्षणका क्रममा बेसीसहरमा केही पसलमा गुणस्तरहिन र म्याद गुज्रिएका सामग्री फेला परेका,केहि पसल अनुमतिविना मदिरा तथा अन्य सामग्री बिक्री गरको भेटिएको थियो । दैनिक प्रयोग हुने घ्यू,तेल, मसला, बिस्कुट, दालमोठलगायतका सामग्री म्याद गुज्रिएको पाइएको थियो । अनुगमन गरिएका सबै पसलमा मुल्यसूची थिएन भने केही पसल दर्ता नगरिकनै सञ्चालन गरेको पाइएको पर्यटन तथा उद्योग कार्यालय लमजुङको प्रमुख मिता कुमारी थापाले बताइन् । दर्ता नभएका पसललाई दर्ता गरेर मात्र पसल सञ्चालन गर्न निर्देशन दिएको छ। मुल्यसूची नभएका पसललाई मुल्यसूची टाँस गर्न सुझाब दिनुका साथै सरसफाइलाई विशेष ध्यान दिन आग्रह गरिएको थापाले बताइन् । बजार निरीक्षकले जुनसुकै बेला पनि अनुगमन गर्न सक्ने र अनुगमनका क्रममा अवैधरुपमा पसल सञ्चालन गरेको भेटिए बन्द गर्नेसम्मको अधिकार रहेकाले व्यवसायीलाई विशेष ध्यान दिन जिल्ला प्रशासन कार्यालयका प्रतिनिधि ईश्वर गुरुङले आग्रह गरे । म्याद सकिएका सामग्री खरिद बिक्री गर्नाले आम नागरिकको स्वास्थ्यमा असर परेकाले उपभोक्ता र स्वयं व्यापारीको हितको लागि बजार अनुगमन गरिएको उपभोक्ता हित संरक्षण मञ्चका अध्यक्ष किसान संगित नेपालीले बताए । महिनामा दुई पटक बजार अनुगमन गर्नुपर्ने प्रावधान भएपनि आक्कलझुक्कल मात्र अनुगमन गरिने गरिएको उपभोक्ताहरू बताउँछन् । स्थानीय सरकार सञ्चालन ऐनले बजार अनुगमनको अधिकार स्थानीय तहलाई प्रत्यायोजन गरेपछि समय समयमा बजार अनुगमन गर्ने गरिएको बेंसीसहर नगरपालिकाका प्रशासन प्रमुख गोविन्द राउतले बताए ।"
