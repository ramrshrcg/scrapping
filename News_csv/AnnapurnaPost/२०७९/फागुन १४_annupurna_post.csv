शीर्षक,विवरण
राजनीतिक रत्यौली,"राजनीतिक सिद्धान्त, निष्ठा र आदर्शलाई लत्याउँदै सत्ताका लागि जे पनि गर्ने र जोसँग पनि मोतो मिलाउने प्रवृत्तिले राजनीति व्यक्तित्वहरू माथिको मात्रै नभई यो राजनीतिक व्यवस्थाकै मर्ममा प्रहार गरेको छ। मधुमास अर्थात् १०० दिन पनि नमनाउँदै सत्ता गठबन्धनको हेराफेरीले फेरि नेपाली राजनीतिलाई अस्थिर बनाएको छ। पुस १० गते माओवादी केन्द्र अध्यक्ष पुष्पकमल दाहाल प्रचण्ड प्रधानमन्त्री बने संसद्को यो कार्यकालले दुई जनामात्रै प्रधानमन्त्री बनाउने अपेक्षा थियो। उनी र त्यसपछि एमाले अध्यक्ष केपी शर्मा ओली। तर एमालेसँगको सहमति तोड्दै दाहालले राष्ट्रपतिमा प्रतिपक्ष कांग्रेसलाई काखा च्यापेपछि एमाले सत्ताबाट पाखा पर्ने भएको छ। यो कुनै खास दल सत्ताबाट बाहिरिनु र कुनै अर्काे भित्रनुमात्रै वा सामान्य राजनीतिक परिघटना होइन। राष्ट्रपति कसलाई बनाउने भन्ने बहस र विवादमा राष्ट्रिय सहमति को ढोल पिटिए पनि खासमा सबै दल आफू अनुकूल व्यक्तिको खोजीमा रहेको प्रष्टै थियो। सत्ताका प्रमुख घटक माओवादी केन्द्र र एमालेबीचको असमझदारी किञ्चित जुँगाको लडाइँ हो। दुवै दल र तिनका नेतृत्व राष्ट्रपति संस्थाको गरिमा वृद्धिका खातिर होइन, गणतन्त्रको प्रतीक संस्थालाई बलियो बनाउन पनि होइन, केवल आफ्नै राजनीतिक तृष्टिका लागि झगडामा उत्रिएका हुन्। प्रतिपक्ष कांग्रेस सत्ता गठबन्धनभित्रको किचलोको फाइदा उठाउन अग्रसर हुँदा राष्ट्रपति आलंकारिक नभई कार्यकारी बनाउन खोजिएको प्रतीतमात्रै भएको छैन, संस्था भविष्यमा पनि फेरि विवादको भुँमरीमा पर्ने देखिएको छ। छक्कापञ्जाको राजनीतिक प्रतिस्पर्धाबाट निर्वाचित राष्ट्रपतिले संस्थाको मर्मअनुसार साझा भूमिका निर्वाह गर्नेमा सन्देह अहिल्यै उत्पन्न भएको छ। सत्ताको रोटेपिङ जसरी मच्चीमच्ची घुमे पनि यो घुमाइ कहीँ पुगिने खालको होइन। संसद्मा सबैभन्दा ठूलो दल भइकन प्रकारान्तरले प्रतिपक्षमा बस्नु परेपछि सोहीअनुसारको संसदीय धर्म निर्वाह गर्नु साटो सत्ताकै खेलमा लाग्दा तत्कालका लागि कांग्रेसले शक्तिआर्जन गर्न सफल भएको छ। तर दाहाल र कांग्रेसका दुवै कदमले नेपाली राजनीतिलाई फेरि पनि फोहोरी खेलकै दर्जामा ओरालेको छ। जनतामा यसले फेरि पनि निराशामात्रै पैदा गरेको छ। दलहरू देशको मुख्य समस्या जर्जर अर्थतन्त्र उकास्नपट्टि ध्यान केन्द्रित गर्न छाडेर सत्ता भत्काउने र बनाउने खेलमा मात्रै लागिरहनु अनि प्रधानमन्त्री त्यसको प्रमुख खेलाडी हुनु दुर्भाग्यपूर्ण हो। राजनीतिक सिद्धान्त, निष्ठा र आदर्शलाई लत्याउँदै सत्ताका लागि जे पनि गर्ने र जोसँग पनि मोतो मिलाउने प्रवृत्तिले राजनीति व्यक्तित्वहरू माथिको मात्रै नभई यो राजनीतिक व्यवस्थाकै मर्ममा प्रहार गरेको छ। राजनीतिको रोलिङ स्टोन जति तलमाथि भए पनि सारमा जनताका नजरमा रत्यौलीमात्रै देखिएको छ। यो राजनीतिक रत्यौली अन्त्य अत्यावश्यक छ।"
ऐलानी जग्गाको निस्सा वितरण,"टीकापुर : कैलालीको पूर्वी पहाडी मोहन्याल गाउँपालिकाले सातै वडाबाट ऐलानी जग्गाको निस्सा वितरण सुरु गरेको छ। गाउँपालिकाका ७ वटै वडाबाट स्थानीयले भोगचलन गर्दै आएको ऐलानी जग्गाको निस्सा वितरण सुरु गरेको हो। कैलालीको विकट गाउँपालिकाका रूपमा रहेको मोहन्यालको अधिकांश जग्गा ऐलानी छ। त्यहाँका स्थानीयहरू ऐलानी जग्गाको जग्गाधनी पुर्जा नहुँदा घरनक्सा पास, बैंकिङ कारोबार र बिक्री वितरण गर्न नपाउने जस्ता समस्या झेल्दै आएका थिए। गाउँपालिकाका उपाध्यक्ष कमल साउँदले राष्ट्रिय भूमि आयोगको अनुसूची २ बमोजिम वडा कार्यालयबाटै ऐलानी जग्गाको निस्सा वितरण सुरु गरिएको बताए। गाउँपालिकाले वडा कार्यालयमा भूमि आयोग र गाउँपालिकाको टोली परिचालित गरी निस्सा वितरण गरिरहेको छ। विकट पालिका भएको हुनाले यहाँका अधिकांश भूभाग ऐलानीमा पर्छन् उपाध्यक्ष साउँदले भने। अनुसूची २ को अनलाइन फाराम भरेपछि लगत आउँछ र निस्सा दिने गरेका छौं, यही निस्साको आधारमा नापी टोलीले जग्गा नापजाँच गरेर पुर्जा वितरण गर्छ। उपाध्यक्ष साउँदका अनुसार गाउँपालिकाले जग्गा नापजाँचका लागि वडा नं ७ को कुइनेबाट कोर्डिनेट प्वाइन्ट राख्न सुरु गरिएको बताए। यही प्वाइन्टलाई आधार मानेर जीपीएस मेसिनबाट जग्गाको नापजाँच हुनेछ उपाध्यक्ष साउँदले भने। पालिका नै विकट भएको हुनाले प्वाइन्ट राख्नका लागि मात्रै दुई महिना बढी समय लाग्ने देखिन्छ, त्यसपछि हामी पुर्जा वितरणको काम सुरु गर्नेछौं। स्थानीयहरूले लामो समयदेखि भोगचलन गर्दै आएको जग्गाको पुर्जा नहुँदा थुप्रै समस्या भोग्दै आएका थिए। कुइनेका ताराप्रसाद अधिकारीले जग्गाको निस्सा वितरण सुरु गरिएकोमा खुसी व्यक्त गरे। वर्षौंदेखि हामीले भोगचलन गर्दै आएको जग्गा बिक्री गर्न सकिएको छैन, केही कारोबार गरौं भने ऐलानी जग्गा बैंकले राख्दैन, निकै समस्या झेल्दै आएका थियौं अधिकारीले भने । निस्सा वितरण सुरु भएको सुनेर खुसी लागेको छ, अब चाँडै जग्गाको पुर्जा पाउनेमा आशावादी छौं। कर्णाली नदीको कुइने क्षेत्रमा पक्की पुल निर्माण भएर सहरको रूपमा विकास हुन सक्ने कुइने क्षेत्रमा बनाइएका पक्की घरको नक्सा पास नहुँदासमेत स्थानीयहरू आक्रान्त थिए। कचालीका स्थानीय रमेश माझीले निस्सा आएर जग्गाको पुर्जा पाएपछि घरनक्सा पास हुने विश्वास बढेको बताए।सानोतिनो कारोबार गरौं, बैंकबाट ऋण लिनका लागि समेत घरनक्सा, जग्गाको पुर्जा चाहिने। हामी अधिकांशसँग न पुर्जा छ, न घरनक्सा पास माझीले भने गाउँपालिकाले निस्सा वितरण सुरु गरेपछि ढिलोचाँडो जग्गाको पुर्जा पाइन्छ कि भन्ने लागेको छ। कुनैबेला बाइसेचौबिसे राज्यमध्येको धुलिकोट राज्यको मुकाम रहेको मोहन्यालको राजकाँडा क्षेत्रमा समेत ऐलानी जग्गा छ। विसं १५९३ देखि झन्डै ४ सय ५० वर्ष धुलिकोटे राजाले शासन गरेको ऐतिहासिक क्षेत्र राजकाँडामा पर्यटकीय गन्तव्यका रूपमा विकास गर्न सकिन्छ। राजकाँडामा रहेको ऐतिहासिक धुलिकोट दरबार, टुँडिखेल, कोतखाना, खजाने ओडार, श्री मालिका मन्दिर, रानीको नुहाउने कुवालगायतका अवशेषहरूको संरक्षण, पर्यटकीय गन्तव्यको विकास लागि समेत निस्सा वितरणले सहयोग पुग्ने स्थानीयहरू बताउँछन्।"
राष्ट्रपतिमा पूर्वसभामुखको भिडन्त,"नयाँ समीकरणबाट कांग्रेस वरिष्ठ नेता रामचन्द्र पौडेल र एमालेबाट उपाध्यक्ष सुवासचन्द्र नेम्बाङको उम्मेदवारी शनिबार परेको हो। काठमाडौं : राष्ट्रपतिमा दुई पूर्वसभामुखको भिडन्त हुने भएको छ। नयाँ समीकरणबाट कांग्रेस वरिष्ठ नेता रामचन्द्र पौडेल र एमालेबाट उपाध्यक्ष सुवासचन्द्र नेम्बाङको उम्मेदवारी शनिबार परेको हो। पौडेलका प्रस्तावकमा कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल, माओवादी केन्द्रका वरिष्ठ उपाध्यक्ष नारायणकाजी श्रेष्ठ, नागरिक उन्मुक्तिकी अध्यक्ष रञ्जिता श्रेष्ठ, जनमत नेता अब्दुल खान, जसपा नेता अशोक राई छन्। उनका समर्थकमा लोसपा अध्यक्ष महन्थ ठाकुर, जनमोर्चा अध्यक्ष चित्रबहादुर केसी, कांग्रेस उपसभापति पूर्णबहादुर खड्का र माओवादी नेता हितराज पाण्डे छन्। नेम्बाङका प्रस्तावकमा एमाले अध्यक्ष केपी शर्मा ओली, नेताहरू पृथ्वीसुब्बा गुरुङ, गोकर्णराज विष्ट, रघुवीर महासेठ र छविलाल विक छन्। उनका समर्थकमा एमालेकै योगेश भट्टराई, टोपबहादुर रायमाझी, जुलीकुमारी महतो महासेठ, दिलकुमारी रावल थापा र अमनकुमार मास्के छन्। पौडेल २०५१ पुस ३ देखि २०५५ चैत ९ गतेसम्म सभामुख थिए। नेम्बाङ चार पटक उक्त पदमा पुगेका थिए। उनी पहिलो पटक २०६३ वैशाख ३० देखि माघ १ सम्म सभामुख बनेका थिए। दोस्रो कार्यकाल २०६३ माघ ३ देखि २०६५ जेठ १४ गतेसम्म रह्यो। तेस्रो कार्यकाल २०६५ साउन १२ देखि २०६९ जेठ १४ सम्म रह्यो। चौथो कार्यकाल २०७० फागुन ६ देखि २०७२ असोज २७ गतेसम्म रहेको संसद्को अभिलेखमा उल्लेख छ। दुवै संविधानसभाको नेतृत्व पनि उनले नै गरेका थिए। पौडेलले आफूलाई एमालेले पनि साथ दिने अपेक्षा गरेको बताए। राष्ट्रपति पदलाई साझा बनाउन एमाले अध्यक्ष केपी शर्मा ओलीले पनि योगदान गर्ने अपेक्षा उनले सुनाएका हुन्। एमाले अध्यक्ष पनि मसँगै जेल बस्नुभएको हो। पुरानो साथी हो। यो (राष्ट्रपति) पदलाई राष्ट्रको साझा पद बनाउन उहाँले योगदान गर्नुहोला भन्ने अपेक्षा गरेको छु, उम्मेदवारी दर्तापछि पौडेलले पत्रकारसँग भने। आफू राष्ट्रपतिमा निर्वाचित भए संविधानको अक्षरशः पालना गर्ने उनले बताए। गणतन्त्र संस्थागत गर्ने र नेपाली जनताको सार्वभौमसत्तालाई बलियो र सुरक्षित बनाउने उनको भनाइ थियो। नेम्बाङले आफू निर्वाचित भएपछि जनताको राष्ट्रपति भएको अनुभूति हुने गरी काम गर्ने बताए। जतिबेला राष्ट्रपति प्रणाली थिएन। हामीले संविधान बनाएर राष्ट्रपतीय प्रणालीको व्यवस्था गरेका छौं, नेम्बाङले पत्रकारसँग भने, त्यसभन्दा अगाडि निश्चित कुलको जेठो छोरा राष्ट्राध्यक्ष हुने प्रणाली थियो। तर, हामीले जुनसुकै कुलमा जन्मिएको छोरा या छोरी राष्ट्रपति हुने व्यवस्था गरेका छौं। अब जनताको राष्ट्रपति व्यवहारमा अनुभूत हुने गरी काम गर्ने मेरो प्रयास हुनेछ। एमाले अध्यक्ष ओलीले राष्ट्रपतिमा एमालेको जित हुने दाबी गरे। हामीलाई विश्वास छ, हामी अत्यधिक मतका साथ विजयी हुन्छौं, राष्ट्रपतिमा नेम्बाङको मनोनयन दर्तापछि ओलीले भने, हामीले विधिपूर्वक उम्मेदवार उठाएका छौं। उम्मेदवारीको निस्सा पनि लिइसकेका छौं। यो उम्मेदवारी दलीय स्वार्थ होइन। संविधानको सही र सफल कार्यान्वयनका लागि हो। प्रणालीको रक्षा र सही सफल कार्यान्वयनका लागि हो। ओलीले सत्तारूढ गठबन्धन तलमाथि नभएकाले आफ्नो उम्मेदवार नेम्बाङ अत्यधिक मतका साथ विजयी हुने बताए। राष्ट्र र जनताको सर्वोपरि हितलाई ध्यानमा राखेर नेम्बाङलाईं उम्मेदवार बनाएको उनको भनाइ थियो। आफ्नो दलीय स्वार्थ होइन राष्ट्रिय स्वार्थका लागि, राष्ट्रको हितका लागि, जनताको हितको लागि, संविधानको रक्षा, कार्यान्वयन, सही सफल कार्यान्वयनका लागि, प्रणालीको रक्षा, सफल प्रयोग र प्रवद्र्धनका लागि यो उम्मेदवारी उठाएका हौं, ओलीले भने, हाम्रो उम्मेदवारी सर्वत्र स्वीकार्य मात्रै होइन, स्वागतको विषय बन्नेछ। एमालेले उठाएको उम्मेदवार दाउपेचको नभएको उनको भनाइ थियो। एक त यो वर्तमान सरकार गठन गरेकै बेला पुस १० गते नै यस विषयमा टुंगो लागिसकेको थियो। त्यसो भएर यसमा सहमत सबै पक्ष प्रतिबद्ध भएर लाग्नु हुनेछ भन्ने हामीले विश्वास लिएका छौं, उनले भने। कांग्रेस नेतृत्वमा आठदलीय गठबन्धन नै नबनेको दाबी उनले गरे। ७८ वर्षका पौडेल २००१ साल असोजमा तनहुँको रिस्ती बाहुनपोखरामा जन्मिएका हुन्। उनी १६ वर्षको उमेरदेखि नै राजनीतिमा लागे। राजा महेन्द्रले २०१७ सालमा तत्कालीन प्रधानमन्त्री बीपी कोइरालालाई जेल हालेपछि आक्रोशको ज्वालामुखी बोकेर उनी राजनीतिमा होमिएका हुन्। कोइराला २०३३ सालमा भारत निर्वासनबाट फर्केपछि उनीसँग निकट रहेर काम गरेका थिए पौडेलले। पौडेलले कांग्रेसद्वारा २०१८ मा सञ्चालित सशस्त्र क्रान्तिमा सहभागिता जनाए। जो २०१९ सालको स्वतन्त्र विद्यार्थी आन्दोलनका एक अभियन्ता थिए। २०२३ मा सरस्वती क्याम्पसमा विद्यार्थी युनियन सभापति निर्वाचित भए। २०२४ मा प्रजातान्त्रिक समाजवादी युवा लिगका महासचिव निर्वाचत भए। २०२७ मा नेपाल विद्यार्थी संघको स्थापनामा सहभागी भई संस्थापक केन्द्रीय सदस्य बने। २०४० मा पार्टीले केन्द्रीय प्रचार समिति संयोजक बनायो। २०४४ सालमा केन्द्रीय सदस्य बने।राष्ट्रपति पदमा कांग्रेस नेता रामचन्द्र पौडेलको उम्मेदवारी दर्ताका क्रममा प्रधानमन्त्री पुष्पकमल दाहाल प्रचण्ड, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाललगायत पौडेलको संसद् यात्रा २०४८ को निर्वाचन तनहुँ १ बाट जितेपछि सुरु भयो। त्यसपछि स्थानीय विकासमन्त्री बने। कृषिमन्त्री पनि भए। २०५१ को मध्यावधि चुनावमा तनहुँ२ बाटै निर्वाचित भए। २०५१ पुसदेखि २०५५ चैतसम्म सभामुख बने। उनी २०५६ सालमा तनहुँ२ बाट तेस्रो पटक निर्वाचित भए। २०५७ मा उपप्रधान, गृह तथा सञ्चारमन्त्रीको जिम्मेवारी सम्हाले। २०५९ मा शान्तिमन्त्री बने। २०६२ सालमा कांग्रेस महामन्त्री पदमा पुगे। माओवादी शान्ति प्रक्रियामा आएपछि शान्ति सचिवालय संयोजक बने। २०६३ सालमा शान्ति तथा पुनर्निर्माणमन्त्री भए। २०६४ सालमा उनी कांग्रेस उपसभापति भए। सोही वर्ष सम्पन्न संविधानसभा चुनावमा तनहुँ२ बाट निर्वाचित भए। २०६५ सालमा कांग्रेस संसदीय दलका नेता बने। २०६७ मा १७ पटक चुनाव लड्दा पनि प्रधानमन्त्री पदमा निर्वाचित हुन सकेनन्। जति बेला माओवादीबाट अध्यक्ष पुष्पकमल दाहाल प्रचण्ड र एमालेबाट झलनाथ खनाल उम्मेदवार थिए। तर, आठौं प्रतिस्पर्धापछि दाहाल दौडबाट बाहिरिए। त्यसपछि पौडेलले खनालसँग १७ पटक प्रतिस्पर्धा गरेका हुन्। निर्वाचनसम्बन्धी नियमावली परिवर्तन गरेपछि अर्को चरणमा खनालले बाजी मारेका थिए। २०७० मा संविधानसभाको दोस्रो निर्वाचन तनहुँ२ बाट जिते। २०७२ मा तत्कालीन सभापति सुशील कोइरालाको निधनपछि उनी कार्यवाहक सभापति बनेका थिए। त्यही वर्ष पार्टीको १३औं महाधिवेशनमा शेरबहादुर देउवासँग सभापति पदमा पराजित भए। उनले २०७४ को निर्वाचन तनहुँ१ मा हारे। यसपटक भने उनी तनहुँ१ बाटै प्रतिनिधिसभा सदस्य निर्वाचित भएका हुन्। पौडेलले करिब १३ वर्ष जेल जीवन बिताए। उनले त्रिभुवन विश्वविद्यालयबाट नेपालीमा स्नातकोत्तर र संस्कृत साहित्यमा शास्त्री पास गरेका छन्। उनका श्रीमती र पाँच सन्तान छन्। पौडेलका तीन पुस्तक प्रकाशित छन्। को हुन् नेम्बाङ ? ६९ वर्षका नेम्बाङ २००९ साल फागुन २८ गते इलाम नगरपालिका७ सुन्तलाबारीमा जन्मिएका हुन्। उनी अनेरास्ववियुबाट राजनीतिमा प्रवेश गरे। प्राध्यापन र कानुन व्यवसायसमेत अँगालेका नेम्बाङले राजनीतिलाई अघि बढाए। जो इलाम२ बाट २०५६ देखि लगातार निर्वाचित हुँदै आएका छन्। त्यसअघि उनी राष्ट्रियसभा सदस्य निर्वाचित भएका थिए। उनी २०५१ मा कानुन, न्याय तथा संसदीय व्यवस्था राज्यमन्त्री बने। त्यसपछि सामान्य प्रशासन र स्थानीय विकासमन्त्री भए। २०५६ सालमा इलाम२ बाट निर्वाचित भए।राष्ट्रपति पदमा एमाले उपाध्यक्ष सुवास नेम्बाङको उम्मेदवारी दर्ताका क्रममा पार्टी अध्यक्ष केपी शर्मा ओलीलगायत । तस्बिर : दिपेन श्रेष्ठ उनी २०६३ वैशाख ३० देखि माघ १ गतेसम्म सभामुख बने। त्यसपछि त्यही साल माघ ३ देखि २०६५ जेठ १४ गतेसम्म उही जिम्मेवारी सम्हाले। २०६४ को संविधानसभा निर्वाचनमा इलाम२ बाट निर्वाचित भए। २०६५ साउन १२ देखि २०६९ जेठ १४ सम्म र २०७० फागुन ६ देखि २०७२ असोज २७ गतेसम्म संविधानसभाध्यक्ष तथा सभामुख बने। उनले २०७० को दोस्रो संविधानसभा चुनाव पनि इलाम२ बाट जिते। २०७४ र २०७९ को निर्वाचनमा पनि उही क्षेत्रबाट जित हासिल गरे। बीए र बीएल पढाइ पूरा गरेका उनी पार्टीको कानुन समिति सदस्य, संसदीय दलका उपनेता हुँदै उपाध्यक्ष बनेका छन्। उनी २०५६ सालमा सार्वजनिक लेखा समिति सभापतिसमेत चयन भएका थिए। उनी राजनीतिमा प्रवेश गर्नुअघि नेपाल ल क्याम्पसमा प्राध्यापन र कानुन व्यवसाय (वरिष्ठ अधिवक्ता) मा थिए। पञ्चायतविरुद्धको आन्दोलनका क्रममा पटकपटक सार्वजनिक सुरक्षाअन्तर्गत नजरबन्दमा परेका थिए। राजकाज मुद्दामा सात महिना जेल परे। उनी प्राध्यापक संघमा पनि सक्रिय थिए। नेपाल बार एसोसिएसनका महासचिव पनि भए। राज्यबाट उनलाई संविधानसभा पदक, राष्ट्र गौरव पदक प्राप्त छ। यही फागुन २५ गते हुने चुनावले पाँच वर्षका लागि तेस्रो राष्ट्रपति चुन्नेछ। संघीय सांसद र सातै प्रदेशसभाका सदस्य रहेको निर्वाचक मण्डलबाट राष्ट्रपति चुनिने व्यवस्था छ। संविधानको धारा ६२(१) मा लेखिएको छ, राष्ट्रपतिको निर्वाचन संघीय संसद्का सदस्य र प्रदेशसभाका सदस्य मतदाता रहेको निर्वाचक मण्डलबाट हुनेछ। संघीय संसद्तर्फ प्रतिनिधिसभाका २ सय ७५ र राष्ट्रियसभाका ५९ गरी कुल ३ सय ३४ सदस्य छन्। सातवटा प्रदेशसभाबाट गरी कुल ५ सय ५० सदस्य छन्। निर्वाचन आयोगले राष्ट्रपति निर्वाचनका लागि काठमाडौंमा मतदान केन्द्र तोकेको छ। सबै प्रदेशसभा सदस्य मतदानका लागि काठमाडौं आउनु पर्नेछ। १४ गते उम्मेदवारको विरुद्धमा उजुरी लिने, १४ र १५ गते मनोनयनपत्र र उजुरीउपर जाँचबुझ गरी निर्णय गर्ने कार्यक्रम छ। १५ गते उम्मेदवारको नामावली प्रकाशन गर्ने तालिका छ। १६ गते नाम फिर्ता लिने र त्यही दिन अन्तिम नामावली प्रकाशन गरिनेछ। त्यसपछि नौ दिन उम्मेदवारले प्रचारप्रसार गर्ने अवधि तोकिएको छ। राष्ट्रपति निर्वाचनमा प्रचारका लागि बढीमा १५ दिन मात्रै समय दिनुपर्ने व्यवस्था छ। यसपटक उम्मेदवारले ९ दिनमात्रै प्रचारको समय पाउनेछन्। राष्ट्रपति तथा उपराष्ट्रपतिको निर्वाचनसम्बन्धी ऐन २०७४ मा संघीय संसद्का सदस्य र प्रदेशसभाका सदस्यको मतभारसम्बन्धी व्यवस्था छ। राष्ट्रपति निर्वाचनमा कुल जनसंख्याको अनुपातमा एक सांसदको मत तय गरिन्छ। एमाले अध्यक्ष पनि मसँगै जेल बस्नुभएको हो। पुरानो साथी हो। यो (राष्ट्रपति) पदलाई राष्ट्रको साझा पद बनाउन उहाँले योगदान गर्नुहोला भन्ने अपेक्षा गरेको छु। रामचन्द्र पौडेल, राष्ट्रपति उम्मेदवार हामीले जुनसुकै कुलमा जन्मिएको छोरा या छोरी राष्ट्रपति हुने व्यवस्था गरेका छौं। अब जनताको राष्ट्रपति व्यवहारमा अनुभूत हुने गरी काम गर्ने मेरो प्रयास हुनेछ।सुवास नेम्बाङ, राष्ट्रपति उम्मेदवार कांग्रेसलाई राष्ट्रपति नै राष्ट्रिय सहमति प्रधानमन्त्री पुष्पकमल दाहाल प्रचण्डले एमाले अध्यक्ष केपी शर्मा ओलीसमक्ष कांग्रेसलाई राष्ट्रपति दिएर राष्ट्रिय सहमति गर्न प्रस्ताव गरेको बताएका छन्। शुक्रबार बालुवाटारमा भएको छलफलमा यो प्रस्ताव गरेको दाबी दाहालले गरे। काठमाडौंमा आयोजित एक कार्यक्रममा उनले पहिलो दल भएका नाताले कांग्रेसलाई राष्ट्रपति दिन आग्रह गरे पनि ओली नमानेको बताएका हुन्। कांग्रेस ठूलो दल हो। उसलाई राष्ट्रपति दिएर राष्ट्रिय सहमति गरौं। किनकि, तपाईंहरूले सभामुख पाइसक्नुभएको छ, दाहालले भने, राजनीतिक प्रक्रियालाई सबैतिरबाट इन्गेज गरेर स्थायित्व कायम गरौं भनेर प्रस्ताव गरेको हुँ। उहाँले मान्नुभएन। ओलीले नमानेपछि आठ दलले कांग्रेसलाई राष्ट्रपति दिने निर्णय गरेको उनले सुनाए। उनले यो नै राष्ट्रिय सहमति भएको बताए। कांग्रेसलाई दिने सहमति नै राष्ट्रिय सहमति हो भन्ने मेरो बुझाइ छ, उनले भने, यो सिंगै राष्ट्रकै सहमति हो। दाहालले एमालेले पनि सभामुख पाइसकेकाले कतै जान सक्ने ठाउँ नरहेको दाबी गरे। अब एमालेलाई पनि कतै जान सक्ने ठाउँ छैन। उहाँहरू प्रतिपक्षमा जान सक्नुहोला। तर, फेरि पनि उहाँहरूको सभामुख त हुनुहुन्छ नि, उनले भने। ओलीले मत माग्दै नेपाललाई पठाए पत्र एमालेले पार्टी उपाध्यक्ष सुवास नेम्बाङलाई राष्ट्रपति पदका उम्मेदवार बनाएपछि राजनीतिक दलसँग मत माग्न थालेको छ। एमाले अध्यक्ष केपी शर्मा ओलीले नेम्बाङको पक्षमा मत माग्दै एकीकृत समाजवादीका अध्यक्ष माधवकुमार नेपाललाई पत्र लेखेका छन्। आमनिर्वाचन २०७९ को नयाँ जनादेशअनुरूपको २०७९ पुस १० गते सरकार गठनका सन्दर्भमा भएको सहमतिअनुसार हाम्रो पार्टीका तर्फबाट माननीय सुवासचन्द्र नेम्बाङलाई यही २०७९ फागुन २५ गते हुने राष्ट्रपतिको निर्वाचनमा उम्मेदवारमा मनोनयन गरिएको छ, पत्रमा लेखिएको छ, नेपालको संविधानको मर्म र भावनाअनुरूप माननीय सुवासचन्द्र नेम्बाङ राष्ट्रपति पदलाई अत्यन्त योग्य एवं उपयुक्त उम्मेदवार हुनुहुन्छ। राष्ट्रियसभा, प्रतिनिधिसभा र प्रदेशसभाका माननीय सदस्यहरू मतदाता हुने यस निर्वाचनमा तपाईंको पार्टीका तर्फबाट मा सुवासचन्द्र नेम्बाङको पक्षमा मतदानका लागि पूर्ण सहयोग प्राप्त हुने विश्वासका साथ हार्दिक अनुरोध गर्दछु।"
श्रीलंकामा रोकियो स्थानीय चुनाव,कोलम्बो (सिन्ह्वा) : श्रीलंकाको निर्वाचन आयोगले गत वर्ष संसद्बाट निर्वाचित राष्ट्रपतिले मतदानका लागि आर्थिक सहयोग गर्न अस्वीकार गरेपछि स्थानीय तह निर्वाचन अनिश्चितकालका लागि स्थगन गरेको छ। मार्च ९ मा हुने घोषणा गरिएको चुनावलाई रनिल विक्रमासिंघेले जुलाईमा पदभार ग्रहण गरेयताको पहिलो चुनावी परीक्षा हुने मानिएको थियो। यसलाई धेरैले अन्तर्राष्ट्रिय मुद्रा कोषको कर्जा सम्झौता सुरक्षित गर्ने क्रममा उनले लागू गरेका अलोकप्रिय मितव्ययिताका उपायबारे वास्तविक जनमत संग्रहका रूपमा हेरेका थिए। राष्ट्रपति विक्रमासिंघेको प्रशासनले निर्वाचनका लागि १० अर्ब भारु (दुई करोड ७० लाख अमेरिकी डलर) र लजिस्टिक सहयोग उपलब्ध गराउन अस्वीकार गरेकाले निर्धारित कार्यक्रमअनुसार मतदान हुन नसक्ने पाँच सदस्यीय निर्वाचन आयोगले जनाएको छ। विक्रमासिंघेले आर्थिक संकटका बेला निर्वाचन गर्नु विनाशकारी हुन सक्ने संसद्लाई चेतावनी दिएको एक दिनपछि यो घोषणा गरिएको हो। उनले बिहीबार संसद्मा गरेको सम्बोधनमा अर्थतन्त्रको विकास भएन भने देशको अस्तित्व नै नरहने भन्दै निर्वाचन सार्नुपर्ने धारण राखेका थिए। आक्रोशित प्रदर्शनकारीले राष्ट्रपति भवनमा आक्रमण गरेपछि गोटाबाया राजापाक्षको स्थानमा आएका विक्रमासिंघेले आईएमएफको बेलआउट सुरक्षित गर्ने प्रयासमा कर वृद्धि र मूल्यवृद्धि गरी आर्थिक संकट सम्बोधन गर्ने प्रयास गरिरहेका छन्। श्रीलंकाले एक वर्षभन्दा बढी समयदेखि अति मुद्रास्फीतिसँगै अत्यावश्यक वस्तुको चरम अभाव देखेको छ र अप्रिलमा ४६ अर्ब अमेरिकी डलरको बाह्य ऋण तिर्न सकेको छैन।
समस्यामा जेलिँदैं सहकारी,"सञ्चालकले मनपरी ऋण चलाउने, सावाँ, ब्याज नतिर्ने र अन्धाधुन्ध घरजग्गामा लगानी गर्दा सहकारी धराशायी हुने क्रम बढ्दो। तुलसी सुवेदी काठमाडौं : सञ्चालकको बदमासी र गैरजिम्मेवारीका कारण सहकारीमा दिनप्रतिदिन समस्या बढ्न थालेको छ। सञ्चालकले मनपरी ऋण चलाउने, सावाँ, ब्याज नतिर्ने र अन्धाधुन्ध घरजग्गामा लगानी गर्दा सहकारी धराशायी हुने क्रम बढेको हो। केही सीमित व्यक्तिले सहकारीलाई कम्पनीका रूपमा चलाउँदा अधिकांश सहकारी समस्या पर्न थालेका छन्। सहकारीले ऋणको किस्ता र ब्याज असुल्न नसक्दा बचतकर्ता मारमा परेका छन्। राष्ट्रिय सहकारी महासंघका सञ्चालक केबी उप्रेतीले कति सञ्चालकले ऋण चलाएका छन् भन्ने यकिन नभएको बताए। ऋण चलाएका सञ्चालकले प्राथमिकताका साथ तिर्नुपर्छ, उनले भने, ऋण उठाउनका लागि सरकारले पनि सहयोग गर्नुपर्छ। महासंघले गत पुस महिनामै ऋण नतिर्ने सहकारीका सञ्चालक तथा सदस्यको जग्गा रोक्का राख्न सरकारलाई अनुरोध गरेको थियो। त्यसरी जग्गा रोक्का राख्न नमिल्ने सहकारी विभागका उपरजिस्ट्रार टोलराज उपाध्याय बताउँछन्। ऋण चलाउने सञ्चालक तथा ऋणी सदस्यको जग्गा रोक्का राख्दै ऋण तिर्न जिल्ला प्रशासन कार्यालयमार्फत ताकेता गर्ने निर्णय महासंघले गरेको थियो। तर, अदालतले निर्णय नगर्दासम्म जग्गा रोक्का राख्न कठिन भएको उपरजिस्ट्रार उपाध्याय बताउँछन्। ऋण नतिर्ने सञ्चालक तथा सदस्यलाई विभागमार्फत पत्राचार गरिएको महासंघका सञ्चालक उप्रेतीले बताए। महासंघले उप्रेतीको संयोजकत्वमा समस्या समाधान उपसमिति गठन गरेको छ। उक्त समितिको बैठकले गत पुस ११ गते सहकारी ऐन २०७४ को दफा ८४ को व्यवस्था कार्यान्वयन गर्न सरकार गुहारेको थियो। सरोकारवाला निकायसँग समन्वय गरी समस्या समाधान गर्न उक्त समिति क्रियाशील भइरहेको उप्रेती बताउँछन्। सहकारीका सञ्चालक तथा कर्मचारीले ऋण नतिरी समस्या समाधान नहुने उप्रेतीको भनाइछ। सदस्यले ऋण नतिरेमा निक्षेप फिर्ता गर्न सकिँदैन, उनले भने, ऋण तिर्ने पहिलो प्राथमिकता सञ्चालक र कर्मचारीकै हो। महासंघले ताकेता गरेसँगै सञ्चालकबाट तिर्ने क्रम सुरु भएको जनाइएको छ। धेरै संस्थामा सञ्चालकले ऋण नलिए पनि पछिल्लो आर्थिक संकटले उनीहरूलाई पनि गाँजेको छ। पैसा तिर्नुपर्दैन भन्ने कतिपयमा गलत धारणा भएकाले तिर्न आनाकानी गरेका छन्, उप्रेतीले भने, त्यस्ता सञ्चालक तथा सदस्यलाई कारबाहीको दायरामा नल्याई सुखै छैन। सहकारीमा प्रायःजसो बिनाधितो लगानी हुने गरेको छ। त्यसैले पनि धितो नलिई जग्गा रोक्का राख्न सहज नभएको हो। बिनाधितो, कमसल धितोमा लगानी तथा सञ्चालकले आफूखुसी ऋण चलाउँदा सहकारीमा समस्या विकराल भएको हो। सदस्यमा ऋण तिर्न नपर्ने सोच हाबी भएसँगै खराब कर्जा बढ्दै गएको सञ्चालकको दाबी छ। अधिकांश सहकारीले सदस्यलाई बचत फिर्ता गर्न सकेका छैनन्। संकट देखा परेसँगै सहकारीमा विश्वास गुम्दै गएको उपरजिस्ट्रार उपाध्यायको भनाइ छ। एकैचोटी कसैले पनि फिर्ता दिन सक्दैन्, उनले भने, तर सहकारीमा अविश्वासका कारण धेरै सदस्य एकै पटक फिर्ता माग्न आउने गरेका हुन्। पछिल्लो समयमा सहकारीमा खराब ऋणको दायरा बढ्दै गएको छ। औसतमा ३५ प्रतिशतभन्दा बढी नै खराब ऋण रहेको सहकारी अगुवाहरूको अनुमान छ। सञ्चालक आफैं, परिवारका सदस्य तथा छद्मभेषी नाममा ऋण लिई दुरुपयोग गर्ने गरेको अनुगमनका क्रममा भेटिएको थियो। महासंघ आफैंले इनिसेसन लिएर सञ्चालकलाई ऋण तिर्न लगाउनु राम्रो विषय हो,उपरजिस्ट्रार उपाध्यायले भने, सञ्चालकले अनुत्पादनमा लगानी गरेकाले नै सहकारीमा समस्या थपियो। केही संस्थामा समस्या देखिँदा त्यसको असर चारैतिर पर्यो। सहकारीमा विश्वास धर्मराएको भन्दै उपरजिस्ट्रार उपाध्यायले भने, अव विश्वास जगाउने काम पनि सञ्चालककै हो। ऋणीलाई ऋण तिर्न माहोल सिर्जना गरी बचतकर्ताको बचत फिर्ता गर्ने सुनिश्चितता सञ्चालकले तत्काल गर्न सके समस्या समाधान हुने उनको भनाइ छ। कहाँ लगानी गर्ने भन्ने सञ्चालक नै बढी जिम्मेवार हुने भएकाले ऋण लिएको भए तिर्न र सदस्यबाट उठाउन पनि अग्रसर हुनुपर्छ उनले सुझाए।"
राष्ट्रपतिमा प्रचण्डको बेइमानी,"जुनजुन शक्तिबाट प्रचण्ड परिचालित हुनु भएको छ, त्यसले नै उहाँलाई पुनः सत्तााबाट झार्ने निश्चितै छ। राष्ट्रपति निर्वाचनपछि मुलुकको राजनीतिले नयाँ कोर्स नलेला भन्न सकिन्न। प्रचण्डप्रति शंका थियो, पूर्ण विश्वास थिएन। र, पनि एमालेले राजनीतिक स्थायित्व र विकासका लागि उहाँलाई प्रधानमन्त्रीमा अघि सारेको थियो। कांग्रेस छोडेर बीच बाटोबाटै एमालेको सहारा खोज्न आउँदा एमालेले सहजै रूपमा स्वीकार गरेको थियो। एमालेले प्रधानमन्त्री काँध थापेकै हो। त्यसबेला उहाँमा सत्ताप्राप्तिको लालसा मात्रै थियो। उहाँलाई प्रधानमन्त्री बनाउन पुस १० मा भएको सहमति दुनियाँलाई थाहा छ। प्रचण्ड प्रधानमन्त्री, राष्ट्रपति एमाले। प्रचण्डले त्यसबेला सहमति गरे पनि पालना हुनेमा एमाले विश्वस्त थिएन। उहाँप्रति शंका नै थियो। किनकि सहमति तोड्न र बनाउन उहाँ सिपालु नै हो। अर्कोतिर एमालेसँग नजिक भएपछि राष्ट्रियअन्तर्राष्ट्रिय दबाब उहाँमाथि थियो। विदेशी दबाबभन्दा स्वदेशी सहमति पालनामा प्रचण्ड अडिग हुनुपर्ने हो। तर त्यसो भएन। त्यसैकारण राष्ट्रपतिमा कांग्रेसलाई अघि सार्ने उहाँको निर्णयप्रति हामी कोही पनि आश्चर्यमा परेका छैनौं। सरकार गठनको दुई महिना नबित्दै माओवादी केन्द्र र प्रधानमन्त्री प्रचण्डले राजनीतिक बेइमानी गर्नुहोला भन्ने कल्पना पनि गर्न सकिने विषय होइन। एमालेलाई अझै विश्वास छ, राष्ट्रपतिको चुनावमा प्रचण्ड र उहाँको पार्टीले एमालेसँग भएको सहमति कार्यान्वयन गर्नुहुन्छ भनेर। पुस १० को सहमतिको निरन्तरताका लागि एमालेका तर्फबाट उपाध्यक्ष सुवास नेम्बाङले राष्ट्रपतिमा उम्मेदवारी दिनुभएको हो। प्रचण्डलाई प्रधानमन्त्रीमा हस्ताक्षर गर्ने त्यसबेलाका सबै दल र सांसदहरू एमाले उम्मेदवारका पक्षमा उभिन्छन् भन्ने विश्वास छ। राजनीतिमा इमान्दारिता पनि महत्त्वपूर्ण पक्ष हो। बिहान एउटा सहमति गर्ने, साँझ त्यसलाई भत्काउने र भोलिपल्ट अर्कै सहमति गर्ने परिपाटीले राजनीति र देशलाई सही दिशामा लैजाँदैन। यसले राजनीतिलाई धमिल्याउँछ मात्रै। राजनीतिमा बेइमानी, धोखाधडीले प्रश्रय पाउँछ र यसप्रति वितृष्णा पैदा गर्छ। हुन त प्रचण्डले धोखा नदिएको पार्टी वा नेता को छ र ? कुनै बेला गिरिजाप्रसाद कोइरालालाई पनि राष्ट्रपति बनाउँछु भनेर प्रचण्डले धोखा दिनु भएकै हो। गिरिजाप्रसाद कोइरालालाई धोखा दिएपछिको राजनीति मात्रै नभई मुलुक र जनताले भोगेको सास्ती र दुःखबारे सबै भुक्तभोगी नै छौं। कुनै बेला माधव नेपाललाई पनि राष्ट्रपति बनाउँछु भनेर पनि प्रचण्डले वचन दिनु भएको थियो। यसपटक पनि दर्जनौं नेता र नागरिक समाजका व्यक्तिहरूलाई राष्ट्रपति बनाउने भनेर उहाँले वचन दिनु भएकै थियो। अरूलाई छक्याउने, धोखा दिने र बचन तोड्दै हिँड्ने प्रचण्डको व्यवहार र शैली नेपाली राजनीतिका लागि नौलो होइन। त्यसैकारण प्रचण्डमा राजनीतिक इमान्दारिताको खडेरी छ। राजनीतिक विश्लेषक, राजनीतिज्ञ सबै प्रचण्डको व्यवहार र शैलीसँग परिचित नै छन्। प्रचण्डले राष्ट्रिय सहमति भन्दै कांग्रेसलाई राष्ट्रपतिमा अघि सारेका छन्। यसलाई राष्ट्रिय सहमतिको जामा पहिर्याउनुको अर्थ छैन। मुलुकको प्रमुख शक्ति एमालेलगायतका दललाई बाहिर राखेर उहाँहरूले कस्तो राष्ट्रिय सहमति खोज्नु भएको हो ? कि, उहाँहरू मिल्दैमा राष्ट्रिय सहमति हुने हो ? यस्ता भ्रामक नारा दिनु आफैंमा हास्यास्पद तर्कमात्रै हुन्। बरु, कांग्रेसलाई राष्ट्रपति बुझाउन सफल भयौं भनेर उहाँहरूले जनतालाई भन्नु भए हुन्छ। अर्थात् राष्ट्रपतिमा कम्युनिस्टलाई रोक्न सफल भयौं भनेर उहाँले हर्ष मनाउन खोज्नु भएको हो र ? राष्ट्रिय सहमति भनेको त सबै पक्षको सहमति र अपनत्वको विषय हो नि। त्यसैले आठदलीय सहमतिलाई त्यही रूपमा व्याख्या र विश्लेषण गरौं। राष्ट्रपतिबारे प्रचण्डले जे निर्णय गर्नुभएको छ, त्यसको घाटा एमालेलाई होइन, उहाँ स्वयं र माओवादी पार्टीलाई हुनेछ। जुन शक्ति र दबाबसामु उहाँ झुक्नु भएको छ, त्यही शक्तिले प्रचण्डको सत्तालाई पनि धेरै दिन टिक्न दिने छैन। राष्ट्रपति निर्वाचन सम्पन्न भएपछि त्यसका संकेतहरू राजनीतिक रूपमा सतहमै देखिनेछन्। त्यसका लागि धेरै समय पर्खिनै पर्दैन। राजनीतिक रूपमा एमाले सत्ता वा विपक्षमा पुग्नु ठूलो कुरा होइन। तर देश र जनताले सही नेतृत्व पाओस् भन्ने एमालेको जोड हो। राष्ट्रपति देश र जनताको अभिभावक हो। यसमा राजनीतिक खेलाँची वा स्वार्थको विषय गाँस्नु हुँदैन। सही नेतृत्व र योग्य व्यक्तिलाई राष्ट्राध्यक्ष बनाउन सफल भयौं भने मात्रै देश र जनताको भलो हुन्छ। राष्ट्रपतिप्रति विश्व समुदायले गर्व गर्छ। प्रचण्ड र माओवादीलाई लागेको होला, एमाले सत्ताबाट फिर्ता होस्। तर, एमाले अझै पनि पुस १० को सहमतिको पर्खाइमा छ। फागुन २५ सम्म माओवादी सहमति कार्यान्वयनको पक्षमा उभिन्छ भन्ने आशा गरेका छौं। त्यो सहमतिमा माओवादी फर्केमात्रै मुलुक सही रूपमा अघि बढ्छ। एमालेसहितको गठबन्धन सरकारको छोटो अवधिकै मूल्यांकन गरौं न। आर्थिक रूपमा मुलुकमा सकारात्मक सन्देश प्रवाह हुँदै थिए। विगतमा कांग्रेस र माओवादी नेतृत्वको सरकारले ध्वस्त बनाएको आर्थिक क्षेत्रमा सकारात्मक सुधारका संकेत देखिन थालेका थिए। मुलुकका थिति र विधिको शासनको स्थापना हुँदै थियो। जनताले सरकार भएको महसुस गर्न थालेका थिए। एक किसिमले मुलुकमा स्थिरता र विकासका काम अघि बढ्दै थिए। तर माओवादीको पछिल्लो निर्णयपछि मुलुकलाई फेरि राजनीतिक अस्थिरतातर्फ धकेल्ने र राजनीतिक चलखेल बढाउने काम हुँदैछन्। यो नेपाली जनता र देशका लागि दुर्भाग्य हो। जनताको आशा र विश्वास छ, राजनीतिक स्थायित्व र समृद्धि। यो कामका लागि एमाले नेतृत्व नै चाहिन्छ। विगतमा पनि एमाले नेतृत्वको सरकारका पालाका निर्णय र कामप्रति नेपाली जनता जानकार नै छन्। प्रचण्ड के हुन् ? के होइनन् ? किन हिजो एमालेको साथ खोज्दै हिँडे ? किन आज राष्ट्रपति कांग्रेसलाई दिन तयार भए ? यो कुरा कांग्रेस र कांग्रेसका सभापति शेरबहादुर देउवालाई राम्रैसँग जानकारी छ। सुनिँदैछ, प्रचण्डलाई दुई वर्ष प्रधानमन्त्री बनाउने सर्तमा कांग्रेसलाई राष्ट्रपतिको भागबन्डा। तर यथार्थमा प्रचण्ड नेतृत्वको सत्ता दुई वर्ष पनि नजान सक्छ। राष्ट्रपति निर्वाचनपछि मुलुकको राजनीतिले नयाँ कोर्स नलेला भन्न सकिन्न। सशस्त्र क्रान्तिबाट खारिएर आएको दाबी प्रचण्डले गरे पनि संसदीय राजनीतिमा खारिनु भएजस्तो लाग्दैन। जुनजुन शक्तिबाट परिचालित हुनु भएको छ, त्यसले नै उहाँलाई पुनः सत्ताबाट झार्ने निश्चितै छ। साझा उम्मेदवारको कुरा नै गर्ने हो, एमालेले अघि सारेका सुवास नेम्बाङ साझा उम्मेदवार हुन्। संविधानसभा अध्यक्ष एवं पूर्वसभामुख सुवास नेम्बाङले विगतमा कुनै पनि निर्णय गर्दा राजनीतिक र व्यक्तिगत स्वार्थभन्दा माथि उठेर देश र जनतालाई केन्द्रमा राखेको कुरा घामजत्तिकै छर्लंग छ। उहाँले जहिल्यै सिंगो देश एक ढिक्का हुनुपर्ने अभिव्यक्ति दिनुहुन्थ्यो। त्यसअनुसार व्यवहार र आचरण पनि प्रस्तुत गर्नुहुन्थ्यो। विगतको योगदान, भूमिका, व्यक्तित्व र शालीनताका कारण उहाँ सबैको साझा उम्मेदवार हो भन्दा कसैले पनि नाक खुम्च्याउनु पर्दैन। जनआन्दोलन, संविधान निर्माण, शान्तिप्रक्रिया र जनअधिकारका पक्षमा उहाँको भूमिका र योगदानलाई राष्ट्रले मूल्यांकन गर्ने बेला पनि हो। संविधान जारी नगर्न राष्ट्रियअन्तर्राष्ट्रिय दबाब र प्रभावलाई चिरेर संविधान बनाउन सफल सभाध्यक्ष हो। कांग्रेसले पनि उहाँको त्यो भूमिका र योगदानबारे एक पटक सोचविचार गरोस् भन्ने हाम्रो भनाइ हो। यसैकारण उहाँलाई सबै दल र सांसदले मत दिनेछन् भन्ने एमालेको विश्वास छ, माओवादीको आशा छ।"
डढेलोको जोखिम १० गुणा बढी,"अनियन्त्रित डढेलो मानिस, जैविक विविधता, पारिस्थितिक प्रणालीका लागि विनाशकारी बन्न सक्छ। साथै, हरित गृह ग्यासको उत्सर्जन बढाउने हुँदा तापक्रम वुद्धि हुनेछ। काठमाडौं : सन् २०२१ को डढेलोलाई सन् २००२ पछिको डरलाग्दो मानिएको एक अध्ययनले देखाएको छ। एम्प्लिफाइड ड्राउट ट्रेन्ड इन नेपाल इन्क्रिज द पोटेन्सियल फर हिमालयन वाइल्ड फायर नामक अध्ययनले जलवायु परिवर्तनका कारण तापक्रम वृद्धि बढेसँगै संसारभरी नै डढेलोको घटना बढेको देखाउँछ। उक्त अध्ययन त्रिभुवन विश्वविद्यालयको जल तथा मौसम विज्ञान केन्द्रीय विभागका सहप्राध्यापक डा विनोद पोखरेलले ताइवान, जर्मनी र अमेरिकी विश्वविद्यालयका अनुसन्धानकर्ताहरूसँग मिलेर गरेका हुन्। राष्ट्रिय विपद जोखिम न्यूनीकरण तथा व्यवस्थापन प्राधिकरणको तथ्यांकअनुसार सन् २०२१ मा ६ हजार ५३७ वटा डढेलोको घटना भएका थिए। त्यतिबेला काठमाडौंको एयर क्वालिटी इन्डेक्स (एकयूआई) को मात्रा ६३२ थियो। जुन विश्व स्वास्थ्य संगठन (डब्लूएचओ) ले तोकेभन्दा बीसौं गुणा बढी हो। शून्यदेखि ५० एकयूआईलाई स्वस्थ्य मानिन्छ । शून्यदेखि ५० एक्यूआईलाई स्वथ्य र १५० माथिलाई अस्वथ्य। २ सयसम्म पुगेपछि संवेदनशील समूहलाई असर गर्छ। ३ सय एकयूआई सबैका लागि जोखिमयुक्त तथा आपतकालीन मानिने विज्ञहरूले बताएका छन्। सन् २०१६ र २००९ मा पनि अत्यधिक डढेलोको घटना भएको सो अध्ययनले देखाएको छ। प्रदूषणको तह खतराभन्दा माथि पुगेपछि सन् २०२१ को मार्च अन्तिम साता सरकारले ३ दिन विद्यालय बन्दको घोषणा गरेको थियो। काठमाडौं बाहिर लागेको सक्रिय डढेलोले उपत्यकामा प्रदूषणको तह उच्च बिन्दुमा पुगेको थियो। बालबालिकाको स्वास्थ्यलाई मध्यनजर गर्दै विद्यालय बन्द गरिएको थियो। यो वर्ष पनि सन् २०२१ को जस्तै घटना दोहोरिन सक्ने देखिएको डापोखरेलले जनाए। उनले भने सन् २०२१ को जतिकै सुक्खा छ। तापक्रम वृद्धि पनि त्यस्तै छ। यस्तै सुक्खा रहिरहे २०२१ जस्तै हुने देखिएको छ। नेपाल सधैं आगलागीबाट प्रभावित छ। औषतभन्दा कम वर्षा हुँदा तापक्रम सामान्यभन्दा तातो हुन्छ। त्यसको असर विनाशकारी डढेलोको रूपमा देखिन्छ। आगलागीको मुख्य कारण सुक्खा र तापक्रम वृद्धि नै देखिएको छ। जलवायु परिवर्तनका कारण चरम मौसमी घटना बढ्ने प्रक्षेपण अध्ययनहरूले देखाइसकेका छन्। त्यसैले डढेलो रोकथाममा सम्पूर्ण निकाय तत्काल लाग्नुपर्ने देखिएको उनले जनाए। पोखरेलका अनुसार २०२१ को डढेलोलाई केन्द्रित भएर नेपालको डढेलोको अवस्था कस्तो छ ? भनेर अध्ययनमा हेरिएको थियो। डढेलोको पूर्वानुमान गर्न सकिन्छ कि सकिन्न भन्ने विषयमा स्टाटिस्टिकल मोडल बनाएर हेरेको बताए। अहिलेको अवस्था हेरेर अर्को महिना डढेलोको अवस्था कस्तो हुन्छ भन्न सकिन्छ कि सकिन्न भन्ने विषयमा समेत अध्ययन गरेको उनले बताए। उनका अनुसार हालको अवस्था हेरेर भविष्यमा हुनसक्ने डढेलोको अवस्था आँकलन गर्न सकिने अध्ययनको निचोड छ। अहिले भएको सुक्खापनको आधारमा, कुन समय, कति आगलागी हुन्छ भन्ने अनुमान गरिन्छ। डढेलो बढ्ने नै देखिन्छ, पोखरेलले थपे यो वर्ष पनि २०२१ को अवस्था दोहोरिने आँकलन छ। सुक्खा र पानी नपर्ने देखिएपछि निश्चित क्षेत्रमा आगो लाग्न सक्ने अनुमान गरिन्छ। अध्ययनका क्रममा धेरैवटा स्याटेलाइटका रेकर्ड अध्ययन गरिएको थियो। वर्षा र तापक्रम मापनका आधारमा स्याटेलाइटको तथ्यांक हेरिएको हो। अध्ययनले पनि जलवायु परिवर्तन र मानवीय क्रियाकलापका कारण हरित गृह ग्याँसको उत्सर्जनले यस्ता घटना बढेको जनाएको छ । उक्त असर भविष्यमा पनि रहने देखिएको छ। वर्ष दिन लगाएर गरिएको अध्ययनमा सन् २०२०२०२१ मा आगलागीको सिजन सामान्यभन्दा ४ महिना पहिला सुरु भएको देखाउँछ। औषतभन्दा कम वर्षा हुँदा तापक्रम सामान्यभन्दा तातो हुन्छ। त्यसको असर विनाशकारी डढेलोको रूपमा देखिएको हो। अहिलेसम्मको रेकर्ड हेर्दा सन् २००९२०१६२०२१ मा भएको हो। यी वर्षहरूमा औषतभन्दा कम वर्षा भएको जल तथा मौसम विज्ञान विभागको तथ्यांकले प्रस्ट्याउँछ। विभागका अनुसार यो वर्षको माघ मसान्तसम्म मुलुकभरी जम्मा ११६ मिलिमिटर पानी परेको छ। सरदर ३०७ देखि ७१२० मिलिमिटर वर्षालाई औसतभन्दा कम मानिन्छ। डढेलोको पिक सिजन आउँदै राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव सुन्दर शर्माले डढेलो र आगलागीको सिजन आउँदै गरेको बताए। उनले भने, आगलागीको मुख्य समय (पिक सिजन) वैशाखको दोस्रो सातादेखि सुरु हुन्छ। तर, अहिले नै आगलागीको असर सुरु भइसकेको छ।प्राधिकरणका अनुसार गत वैशाखयता ९८ वटा वनमा डढेलोको घटना भइसकेका छन्। त्यसमा १ को मृत्यु २ घाइते र जंगल छेउका ३४ परिवार प्रभावित भएका छन्। त्यस्तै, २ हजार २६२ घटनामा ८४ जनाको मृत्यु भएको छ। ३१८ घाइते र २ हजार ६२८ परिवार प्रभावित भइसकेका छन्। शर्माका अनुसार डढेलो भन्नाले जंगल मा झाडीमा लाग्ने आगो र आगलागी भन्नाले घरबस्तीमा लाग्ने आगो भन्ने बुझिन्छ। उनका अनुसार प्राधिकरणमा कतिपय घटनाहरू रिपोर्ट भएका छैनन्। प्रहरीबाट जाहेरी आएपछि मात्रै रेकर्ड राखिन्छ। प्रहरीबाट रेकर्ड नआएसम्म तथ्यांक राख्ने गरिएको छैन। गत वर्ष आगलागीमा परी ३ जनाको मृत्यु भएको रेकर्ड प्राधिकरणसँग नभएको बताए। डढेलो र आगलागीका घटना जलवायु परिवर्तनसँग अन्तर्सम्बन्धित रहेको उनको भनाइ छ। भन्छन्, सुक्खा भएपछि डढेलो लाग्ने सम्भावना धेरै हुन्छ। सन् २००५ देखि २०२२ सम्मको तथ्यांक हेर्दा डढेलोमा परेर १ सय १९ जनाले ज्यान गुमाएका छन्। जंगल नजिकै रहेका ९ सय ८७ घर जलेका थिए। सन २०२१ मा ६ हजार ५३७ वटा डढेलोको घटना भएका थिए। त्यसैगरी सन् २०१६ मा ७ हजार ७६७ वटा आगलागी भएको थियो। सन् २०११ देखि २०२२ सम्ममा ३६ हजार २५३ वटा डढेलोको घटना भएको थियो। संयुक्त राष्ट्र पर्यावरण कार्यक्रम (यूएनईपी) को रिपोर्टअनुसार डढेलो संसारभरी बारम्बार र तीव्र रूपमा बढ्दै जाने देखिएको छ। सन् २०३० सम्ममा १२ प्रतिशत र सन् २०५० सम्ममा ३० प्रतिशत हुँदै यस शताब्दीको अन्त्यतिर ५० प्रतिशत बढ्ने आँकलन गरेको छ। जलवायु परिवर्तन, जमिनको प्रयोगमा आएको परिवर्तनका कारण यस्ता घटना बढ्ने पनि उल्लेख छ। अनियन्त्रित डढेलो मानिस, जैविक विविधता, पारिस्थितिक प्रणालीका लागि विनाशकारी बन्न सक्छ। साथै, हरित गृह ग्यासको उत्सर्जन बढाउने हुँदा तापक्रम वुद्धि हुनेछ। विकासोन्मुख देशहरूले जलवायुको जोखिम बुझ्न अत्यावश्यक रहेको र समाधानका लागि काम गर्न आवश्यक रहेको सुझाएको छ।"
राष्ट्रपतिमा रामचन्द्र पौडेललाई जिताउन ८ दलले बनायो कार्यदल,"काठमाडौं: राष्ट्रपतिमा आठ दलबाट उम्मेदवार बनेका कांग्रेस नेता रामचन्द्र पौडेललाई जिताउन गठबन्धनले आठ सदस्यीय कार्यदल बनाएको छ। नेपाली कांग्रेसका उपसभापति पूर्णबहादुर खड्काको नेतृत्वमा बनेको कार्यदलमा गठबन्धनमा सहभागी सबै दलका प्रतिनिधि सहभागी रहेको बैठकमा सहभागी नागरिक उन्मुक्ति पार्टीकी अध्यक्ष रञ्जिता श्रेष्ठले अन्नपूर्णलाई जानकारी दिइन्। कार्यदलमा नेकपा माओवादी केन्द्रका महासचिव देव गुरुङ, एकीकृत नेकपा समाजवादीका महासचिव बेदुराम भूसाल, जनता समाजवादी पार्टीका राजेन्द्र श्रेष्ठ, जनमत पार्टीका अब्दुल खान, लोकतान्त्रिक समाजवादी पार्टीका शरतसिंह भण्डारी, नागरिक उन्मुक्ति पार्टीकी रञ्जिता श्रेष्ठ र राष्ट्रिय जनमोर्चाका चित्रबहादुर केसी सदस्य छन्। कार्यदलले आफ्नो पार्टी पंत्तिका सांसदलाई राष्ट्रपतिमा पौडेललाई जिताउन भूमिका खेल्नुपर्ने जिम्मेवारी तोकिएको छ। आगामी फागुन २५ गते हुने राष्ट्रपति निर्वाचनमा नेपाली कांग्रेसका रामचन्द्र पौडेल र नेकपा एमालेका सुवास नेम्वाङ उम्मेदवार छन्।"
प्रधानमन्त्रीको निर्देशनमा परराष्ट्रमन्त्रीको जेनेभा भ्रमण रद्द,बदलिएको सत्ता समीकरणको असर देखिन थालेको छ। प्रधानमन्त्री प्रचण्डको निर्देशनमा परराष्ट्रमन्त्री विमला राई पौडेलको जेनेभा भ्रमण रद्द भएको छ। काठमाडौं: प्रधानमन्त्री पुष्पकमल दाहाल 'प्रचण्ड'को निर्देशनमा परराष्ट्रमन्त्री बिमला राई पौडेलको जेनेभा भ्रमण रद्द भएको छ। परराष्ट्रमन्त्री पौडेल मानवअधिकार काउन्सिलको कार्यक्रममा भाग लिन आज बेलुका जेनेभा जाने तयारी थियो। पौडेल नेकपा एमालेको तर्फबाट परराष्ट्रमन्त्री बनेकी थिइन्। राष्ट्रपति निर्वाचनका लागि बदलिएको सत्ता समीकरणका कारण प्रधानमन्त्रीले परराष्ट्रमन्त्रीको भ्रमण रोक्न निर्देशन दिएको हुनसक्ने स्रोतले बताएको छ। परराष्ट्र मन्त्रालय स्रोतका अनुसार प्रधानमन्त्रीको निर्देशनसँगै परराष्ट्रमन्त्री पौडेलले जेनेभा भ्रमण रद्द गरेकी छन्। परराष्ट्र मन्त्रालयले आइतबार गरेको पत्रकार सम्मेलनमा मन्त्री पौडेलले आफ्नो भ्रमणबारे जानकारी गराएकी थिइन्। पत्रकार सम्मेलनमा मन्त्री पौडेलले आफ्नो जेनेभा भ्रमण रोक्न कसैबाट निर्देशन नआएको बताएकी थिइन्। राष्ट्रपतिको निर्वाचनलाई लिएर एमाले र माओवादी केन्द्रबीचको गठबन्धन टुटेपनि एमाले सरकारबाट बाहिरिएको छैन। राप्रपाले भने शनिबार नै सरकार छाडिसकेको छ। माओवादी केन्द्रले राष्ट्रपतिमा नेपाली कांग्रेसका उम्मेदवारलाई समर्थन गरेपछि एमाले सरकारबाट बाहिरिने अपेक्षा गरिएको थियो। तर शनिबारको एमाले सचिवालय बैठकले पुस १० को समझदारी कायम रहेको भन्दै सरकारबाट बाहिरिने कुनै योजना नरहेको निष्कर्ष निकालेको थियो।
आठ दलीय गठबन्धनको बैठकमा नायिका एलिजा गौतम सहभागी,"काठमाडौं: आठ दलीय गठबन्धनको बैठक प्रधानमन्त्री निवास बालुवाटारमा जारी छ। राष्ट्रपतिको उम्मेदवार तय गर्ने क्रममा फेरिएको समीकरणबाट निर्मित यो गठबन्धनको आज बोलाइएको पहिलो बैठक हो। बैठकमा प्रधानमन्त्री पुष्पकमल दाहाल 'प्रचण्ड'सहित आठै दलका नेता छन्। जारी बैठकमा कांग्रेस सभापति शेरबहादुर देउवा र उपसभापति पूर्णबहादुर खड्का, कांग्रेसबाट राष्ट्रपति उम्मेदवार बनेका नेता रामचन्द्र पौडेल सहभागी छन्। त्यस्तै नेकपा माओवादी केन्द्रका देव गुरुङ, शक्ति बस्नेत सहभागी छन्। त्यस्तै बैठकमा नागरिक उन्मुक्ति पार्टीबाट अध्यक्ष रञ्जिता श्रेष्ठ र नेतृ एलिजा गौतम सहभागी छन्। नायिका एलिजा गौतम पत्रकार ऋषि धमलाकी पत्नी हुने। उनी केही दिन अघिमात्र नागरिक उन्मुक्ति पार्टीमा प्रवेस गरेकी थिइन्।"
अस्थिरता अन्त्यका लागि 'मिसन ग्रासरुट' अभियान : प्रदेश इन्चार्ज गौतम,"उदयपुर : नेकपा एमालेका स्थायी कमिटी सदस्य तथा प्रदेश नम्बर १ का इन्चार्ज राजेन्द्र गौतमले 'मिसन ग्रासरुट' अभियान अस्थिरता अन्त्यका लागि भएको बताएका छन्। पार्टीले सञ्चालन गरेको दुई महिने ग्रासरुट अभियानको सुरुवात गर्न उदयपुर आइपुगेका गौतमले आइतबार पत्रकार भेटघाटमा आगामी निर्वाचनमा एमाले बलियो शक्तिका रूपमा स्थापित हुने बताए। स्थिर सरकारबिना विकास सम्भव नहुने भन्दै उनले सरकारलाई स्थायित्व दिनका लागि मिसन ग्रासरुट अभियानले सहयोग पुग्ने बताए। उनले भने, 'यो अभियानमा हामीले सदस्यता विस्तार, नवीकरण, बैठक, अन्तरक्रिया, प्रशिक्षण, पार्टी सञ्चालनसम्बन्धी अनुशिक्षण, विकासका मोडालिटी, महाधिवेशनको कार्यदिसा लगायतका ११ वटा विषयवस्तु लिएर जनताको घरघरमा पुग्छौं, जसले जनतासँग प्रत्यक्ष सम्वाद हुनेछ।' अभियानले पार्टी संगठन सुदृढिकरण, वैचारिक स्पष्टता, कमिटी चुस्तदुरुस्त र पार्टी भित्रको अन्तरविरोधको अन्त्य हुने लक्ष्य लिइएको उनले बताए। उनले सम्बन्धित जिल्ला र भुगोलका नेताहरूलाई अभियानमा खटाउँदा आन्तरिक अन्तरविरोध सम्बोधन नहुने भएकाले फरक जिल्ला र भुगोलका नेतालाई जिम्मेवारी दिएको बताए। अभियानहरू सञ्चालन नहुँदा पार्टी संगठन, नेता, कार्यकर्तामा वैचारिक स्खलन हुँदै गएको, संगठनका आधारस्तम्भहरू भत्किँदै गुटगत र अराजक प्रवृति मौलाउँदै गएकाले सबैखाले समस्याको समाधान गर्न अभियान सञ्चालन गर्नु परेको उनले बताए।"
आठ दलको बैठक बालुवाटारमा सुरु,काठमाडौं: नयाँ आठ दलीय गठबन्धनको बैठक सुरु भएको छ। बैठक प्रधानमन्त्री निवास बालुवाटारमा जारी छ। राष्ट्रपति निर्वाचनसँगै तयार भएको आठ दलीय गठबन्धनले आजको बैठकबाट नयाँ रणनीति बनाउने बताइएको छ। राष्ट्रपति निर्वाचनबाट राष्ट्रिय सहमति खोज्ने बताउँदै आएका प्रधानमन्त्री प्रचण्डले नेपाली कांग्रेससहितका आठ दलसँग मिलेर नयाँ समीकरण बनाएपछि राजनीतिक वृत्तमा नयाँ तरंग पैदा भएको छ। राप्रपा सरकारबाट बाहिरिएसँगै प्रधानमन्त्री प्रचण्डले एक महिना भित्रमा विश्वासको मत लिनुपर्ने प्रावधान रहेकाले आजको बैठकमा विश्वासको मतका विषयमा पनि छलफल हुनेछ। प्रधानमन्त्री प्रचण्डले कांग्रेससहितका दलसँग मिलेर राष्ट्रपति उम्मेदवारमा रामचन्द्र पौडेललाई उठाएपछि नेकपा एमालेले सरकार छाड्ने अपेक्षा गरिएको थियो। एमालेले सरकार छाड्ने संकेत गरेपनि औपचारिक निर्णय गरेको छैन। सत्ता गठबन्धनको पुस १० को समझदारी भन्दै एमालेले सुवास नेम्वाङलाई राष्ट्रपति उम्मेदवार उठाएको छ।
आठ दलीय गठबन्धनमा राष्ट्रपति निर्वाचनबारे छलफल,"काठमाडौं: आठ दलीय गठबन्धनमा राष्ट्रपति निर्वाचनका विषयमा केन्द्रित भएर छलफल भएको छ। बैठकले आगामी फागुन १८ गते संघीय सांसदलाई अभिमुखीकरण दिने निर्णय गरेको छ। संघीय संसदपछि सातै प्रदेशका सांसदलाई पनि अभिमुखीकरण दिइने निर्णय भएको छ। राष्ट्रपति निर्वाचनसँगै तयार भएको आठ दलीय गठबन्धनको आइतबार पहिलो बैठक हो। बैठकमा राष्ट्रपति निर्वाचन, नयाँ समीकरण, नयाँ राजनीतिक घटना क्रम लगायतका विषयमा छलफल भएको छ। बैठकमा प्रधानमन्त्री पुष्पकमल दाहाल 'प्रचण्ड'सहित आठै दलका नेता सहभागी थिए। कांग्रेस सभापति शेरबहादुर देउवा र उपसभापति पूर्णबहादुर खड्का, कांग्रेसबाट राष्ट्रपति उम्मेदवार बनेका नेता रामचन्द्र पौडेल, नेकपा माओवादी केन्द्रका देव गुरुङ, शक्ति बस्नेत, नागरिक उन्मुक्ति पार्टीबाट अध्यक्ष रञ्जिता श्रेष्ठ र नेतृ एलिजा गौतम बैठकमा सहभागी थिए। राप्रपा सरकारबाट बाहिरिएसँगै प्रधानमन्त्री प्रचण्डले एक महिना भित्रमा विश्वासको मत लिनुपर्ने प्रावधान रहे पनि आजको बैठकमा विश्वासको मत बारे कुनै छलफल भएको छैन। प्रधानमन्त्री प्रचण्डले कांग्रेससहितका दलसँग मिलेर राष्ट्रपति उम्मेदवारमा रामचन्द्र पौडेललाई उठाएपछि नेकपा एमालेले सरकार छाड्ने अपेक्षा गरिएको थियो। एमालेले सरकार छाड्ने संकेत गरेपनि औपचारिक निर्णय गरेको छैन। सत्ता गठबन्धनको पुस १० को समझदारी भन्दै एमालेले सुवास नेम्वाङलाई राष्ट्रपति उम्मेदवार उठाएको छ।"
कांग्रेसले प्रधानमन्त्री प्रचण्डलाई धोका दिँदैन: विश्वकर्मा,"काठमाडौं: नेपाली कांग्रेसका केन्द्रीय सदस्य मिनबहादुर विश्वकर्माले आफ्नो दलले प्रधानमन्त्री पुष्पकमल दाहाललाई कुनैपनि हालतमा धोका नदिने बताएका छन्। प्रधानमन्त्री दाहालले विश्वासको मत लिँदा दुई तिहाई बहुमत पुर्याउने आफूहरूको तयारी रहेको उनले सुनाए। काठमाडौंमा भएको साक्षात्कारमा विश्वकर्माले संविधान र व्यवस्था बचाउन गठबन्धनले काम गर्ने बताए। फागुन २५ गते कांग्रेसले राष्ट्रपति पाएपछि ठूलो दलको हिसाबले कांग्रेसले सरकारको नेतृत्व गर्नसक्ने पनि चर्चा भएको छ भन्ने प्रश्नमा विश्वकर्माले भने, विगतमा अप्रत्यासित कुरा भएका हुन्। प्रधानमन्त्री प्रचण्डज्यूको अभिव्यक्तिमा राष्ट्रिय सहमति हुन्छ भन्ने कुरा नै मैले बुझेको छु, उहाँको चाहना भनेको संविधान र व्यवस्था बचाउने हो, त्यो गठबन्धनको पनि चाहना हो । अहिले यही आधारमा अघि बढ्छौं । कांग्रेसले प्रचण्डलाई धोका दिने ठाउँ कही पनि छैन। विश्वास नै नहुँदा त विश्वासको मत दियौं भने विश्वासको यात्रा सुरु भएको छ, अब आठ दलको मत हुन्छ। दुई तिहाईको विश्वास पुर्याउँछौं। फागुन २५ गते हुने राष्ट्रपतिको निर्वाचनपछि नै सरकारको स्वरुप निर्धारण हुने उनले बताए। फागुन २५ गतेको राष्ट्रपतिको लागि हुने मतदानको प्रकृतिअनुसार सरकारको स्वरुप निर्धारण हुन्छ। प्रधानमन्त्रीले राष्ट्रिय सहमति गराउँछु भन्नुभएको छ । राष्ट्रिय सहमतिको समय अझै छ। यही सरकारलाई राष्ट्रिय सहमतिको सरकार बनाऔं भन्ने मेरो पनि प्रस्ताव छ।"
को हुन् राष्ट्रपतिका उम्मेदवार रामचन्द्र पौडेल ?,"२०६७ मा १७ पटक चुनाव लड्दा पनि प्रधानमन्त्री पदमा निर्वाचित हुन सकेनन्। जति बेला माओवादीबाट अध्यक्ष पुष्पकमल दाहाल प्रचण्ड र एमालेबाट झलनाथ खनाल उम्मेदवार थिए। तर, आठौं प्रतिस्पर्धापछि दाहाल दौडबाट बाहिरिए। त्यसपछि पौडेलले खनालसँग १७ पटक प्रतिस्पर्धा गरेका हुन्। अर्को चरणमा खनालले बाजी मारेका थिए। काठमाडौं : ७८ वर्षका रामचन्द्र पौडेल २००१ साल असोजमा तनहुँको रिस्ती बाहुनपोखरामा जन्मिएका हुन्। उनी १६ वर्षको उमेरदेखि नै राजनीतिमा लागे। राजा महेन्द्रले २०१७ सालमा तत्कालीन प्रधानमन्त्री बीपी कोइरालालाई जेल हालेपछि आक्रोशको ज्वालामुखी बोकेर उनी राजनीतिमा होमिएका हुन्। कोइराला २०३३ सालमा भारत निर्वासनबाट फर्केपछि उनीसँग निकट रहेर काम गरेका थिए पौडेलले। पौडेलले कांग्रेसद्वारा २०१८ मा सञ्चालित सशस्त्र क्रान्तिमा सहभागिता जनाए। जो २०१९ सालको स्वतन्त्र विद्यार्थी आन्दोलनका एक अभियन्ता थिए। २०२३ मा सरस्वती क्याम्पसमा विद्यार्थी युनियन सभापति निर्वाचित भए। २०२४ मा प्रजातान्त्रिक समाजवादी युवा लिगका महासचिव निर्वाचत भए। २०२७ मा नेपाल विद्यार्थी संघको स्थापनामा सहभागी भई संस्थापक केन्द्रीय सदस्य बने। २०४० मा पार्टीले केन्द्रीय प्रचार समिति संयोजक बनायो। २०४४ सालमा केन्द्रीय सदस्य बने। पौडेलको संसद् यात्रा २०४८ को निर्वाचन तनहुँ १ बाट जितेपछि सुरु भयो। त्यसपछि स्थानीय विकासमन्त्री बने। कृषिमन्त्री पनि भए। २०५१ को मध्यावधि चुनावमा तनहुँ२ बाटै निर्वाचित भए। २०५१ पुसदेखि २०५५ चैतसम्म सभामुख बने। उनी २०५६ सालमा तनहुँ२ बाट तेस्रो पटक निर्वाचित भए। २०५७ मा उपप्रधान, गृह तथा सञ्चारमन्त्रीको जिम्मेवारी सम्हाले। २०५९ मा शान्तिमन्त्री बने। २०६२ सालमा कांग्रेस महामन्त्री पदमा पुगे। माओवादी शान्ति प्रक्रियामा आएपछि शान्ति सचिवालय संयोजक बने। २०६३ सालमा शान्ति तथा पुनर्निर्माणमन्त्री भए। २०६४ सालमा उनी कांग्रेस उपसभापति भए। सोही वर्ष सम्पन्न संविधानसभा चुनावमा तनहुँ२ बाट निर्वाचित भए। २०६५ सालमा कांग्रेस संसदीय दलका नेता बने। २०६७ मा १७ पटक चुनाव लड्दा पनि प्रधानमन्त्री पदमा निर्वाचित हुन सकेनन्। जति बेला माओवादीबाट अध्यक्ष पुष्पकमल दाहाल प्रचण्ड र एमालेबाट झलनाथ खनाल उम्मेदवार थिए। तर, आठौं प्रतिस्पर्धापछि दाहाल दौडबाट बाहिरिए। त्यसपछि पौडेलले खनालसँग १७ पटक प्रतिस्पर्धा गरेका हुन्। निर्वाचनसम्बन्धी नियमावली परिवर्तन गरेपछि अर्को चरणमा खनालले बाजी मारेका थिए। २०७० मा संविधानसभाको दोस्रो निर्वाचन तनहुँ२ बाट जिते। २०७२ मा तत्कालीन सभापति सुशील कोइरालाको निधनपछि उनी कार्यवाहक सभापति बनेका थिए। त्यही वर्ष पार्टीको १३औं महाधिवेशनमा शेरबहादुर देउवासँग सभापति पदमा पराजित भए। उनले २०७४ को निर्वाचन तनहुँ१ मा हारे। यसपटक भने उनी तनहुँ१ बाटै प्रतिनिधिसभा सदस्य निर्वाचित भएका हुन्। पौडेलले करिब १३ वर्ष जेल जीवन बिताए। उनले त्रिभुवन विश्वविद्यालयबाट नेपालीमा स्नातकोत्तर र संस्कृत साहित्यमा शास्त्री पास गरेका छन्। उनका श्रीमती र पाँच सन्तान छन्। पौडेलका तीन पुस्तक प्रकाशित छन्।"
एसले एमालेलाई भन्यो  राजनीतिक संवादको ढोका खोलियो,"जगन्नाथ खतिवडाले एमालेले सुबास नेम्बाङलाई राष्ट्रपतिमा मतदान गर्न अनुरोध गर्दै लेखेको पत्रले राजनीतिक संवादको ढोका खोलिदिएको बताएका हुन्। काठमाडौं : नेकपा एकीकृत समाजवादीले एमालेले राजनीतिक संवादको ढोका खोलेको बताएको छ। एकीकृत समाजवादीका उपमहासचिव तथा प्रचार विभाग प्रमुख जगन्नाथ खतिवडाले एमालेले सुबास नेम्बाङलाई राष्ट्रपतिमा मतदान गर्न अनुरोध गर्दै लेखेको पत्रले राजनीतिक संवादको ढोका खोलिदिएको बताएका हुन्। खतिवडाले एमालेका अध्यक्ष केपि शर्मा ओलीले एसका अध्यक्षलाई सम्बोधन गरेर राष्ट्रपतिका उम्मेदवार सुबास नेम्बाङलाई मतदान गर्न अनुरोध पत्र लेखेको जानकारी दिएका छन्। एमालेले लेखेको पत्र सार्वजनिक गर्दै उनले लेखेका छन्, राष्ट्रपति निर्वाचनको सन्दर्भमा समय निकै अगाडि बढिसकेको हुँदा एमालेको अनुरोधलाई स्विकार गर्ने स्थिति नभएता पनि सकारात्मक सोचका साथ राजनीतिक संवादको वातावरण निरन्तर रहिरहेमा एजेन्डाअनुसार सहकार्यको वातावरण निर्माण हुनसक्दछ। एमाले अध्यक्ष ओलीले कांग्रेसबाहेक संसदमा प्रतिनिधित्व गर्ने सबै राजनीतिक दल र स्वतन्त्र सांसदलाई पत्राचार गर्दै राष्ट्रपतिका उम्मेदवार नेम्बाङलाई मत मागेका हुन्। तर एकीकृत समाजवादीबाहेक अन्य दलका नेताहरुले भने सार्वजनिकरुपमा केहि बताएका छैनन्।"
गोरखा पुगेर प्रचण्डले भने समग्र जिल्लाको विकासका योजना लिएर आउनुहोस्,"काठमाडौं : प्रधानमन्त्री पुष्पकमल दाहाल 'प्रचण्ड'ले गोरखा जिल्लाबाट निर्वाचित जनप्रतिनिधिहरूलाई विकासका योजना लिएर आउन अनुरोध गरेका छन्। प्रधानमन्त्री प्रचण्डले जिल्लाको समग्र विकासका लागि आवश्यक लिखित ज्ञापनपत्र लिएर आउन जनप्रतिनिधिहरूलाई आग्रह समेत गरे। सहिद दिलबहादुर रम्तेल स्मृति दिवस तथा तेस्रो बारपाक सुलिकोट रनिङ शिल्ड प्रतियोगिता समापन एवं सहिद तथा वेपत्ता परिवार सम्मान कार्यक्रममा सहभागी हुन गोरखा पुगेका प्रधानमन्त्री प्रचण्डले सरकार मुलुकको विकासका लागि प्रतिवद्ध रहेको बताएका हुन्। 'स्वास्थ्य,शिक्षा तथा विकास निर्माणका कामबारे,अधुराअपुरा कामलाई पूर्णता दिने सम्बन्धित विषयमा ज्ञानपपत्र लिएर आउनु अनुरोध गर्दछु,'उनले भने,'तत्काल गर्नुपर्ने कामहरू, मध्यकालीन र दुरगामी कामहरूको सूत्रवद्ध भएर ल्याउनुहोला।' उनले संसदबाट सत्यनिरूण तथा मेलमिलाप आयोगसँग र वेपत्ता छानविन आयोगसँग सम्बन्धित विधेयक छिट्टै पारित हुने बताए। विधेयक पारित भए सहिदका परिवारलाई ठूलै राहत पुग्ने उनको भनाइ छ। यस्तै प्रधानमन्त्री प्रचण्डले जनआन्दोलन र जनयुद्धका क्रममा सहिदहरूको नाम राजपत्रमा प्रकाशित गर्ने तयारीमा रहेको बताए। 'जनयुद्ध र जनआन्दोनका सहिदको नाम राजपत्रमा प्रकाशित गर्छौं। यसले सहिदका परिवारलाई मलमपट्टी लगाउने र मेरो लागि पनि यो निकै खुसी र गर्वको कुरा हुनेछ। तपाईं हाम्रा सपना ढिलै भएपनि पूरा हुँदैछन्।' प्रचण्डले तिनै सहिदको सम्मानमा फागुन १ गते सार्वजनिक बिदा दिने निर्णय गरेको स्पष्ट पारे।"
मलाई जेनेभा जान रोकिने आदेश आएको छैन : पराष्ट्रमन्त्री पौडेल,काठमाडौं : परराष्ट्रमन्त्री बिमला राई पौडेल आज जेनेभा जाँदैछिन्। परराष्ट्रमन्त्री पौडेल जेनेभामा हुने मानवअधिकार काउन्सिलको कार्यक्रममा सहभागी हुन जेनेभा जान लागेकी हुन्। उनी आज बेलुकी त्यसतर्फ जाँदैछिन्। परराष्ट्र मन्त्रालयले आइतबार गरेको पत्रकार सम्मेलनमा मन्त्री पौडेलले आफ्नो भ्रमणबारे जानकारी गराएकी हुन्। राष्ट्रपतिको निर्वाचनलाई लिएर एमाले र माओवादी केन्द्रबीचको गठबन्धन टुटेपनि एमाले सरकारबाट बाहिरिएको छैन। पौडेल एमालेबाट सरकारमा सहभागी भएकी हुन्। माओवादी केन्द्रले राष्ट्रपतिमा नेपाली कांग्रेसका उम्मेदवारलाई समर्थन गरेपछि एमाले सरकारबाट बाहिरिने अपेक्षा गरिएको थियो। परराष्ट्रमन्त्री पौडेलको जेनेभा भ्रमण पनि के हुने भन्ने थियो। तर मन्त्री पौडेलले आफू मन्त्रिपरिषदको निर्णयअनुसार नै जेनेभा जान लागेको बताइन्। उनले पत्रकार सम्मेलनमा भनिन्'म मन्त्रिपरिषदको निर्णयअनुसार जेनेभा जान लागेकी हुँ। मलाई रोकिने आदेश अहिलेसम्म आएको छैन। ' राप्रपाले भने शनिबार नै सरकार छाडिसकेको छ।
प्रधानमन्त्रीले पदका लागि मुलुकलाई अस्थिरतातर्फ धेकेले: गोकर्ण विष्ट,"नुवाकोट: नेकपा एमालेका सचिव गोकर्ण विष्टले पदका लागि प्रधानमन्त्रीले देशलाई अस्थिरतातर्फ धकेलेको आरोप लगाएका छन्। विदुरमा सञ्चारकर्मीसँग कुराकानी गर्दै विष्टले पुस १० को सहमतिलाई लत्याएर प्रधानमन्त्री पुष्पकमल दाहाल प्रचण्डले मुलुकलाई अस्थिरतातर्फ धकेलेको बताए। देशमा पछिल्लो राजनीतिक दृश्यले प्रधानमन्त्री प्रचण्डको चित्र प्रष्ट्याएको विष्टको भनाइ छ। वर्तमान सरकार बनाउँदा एमालेसँग भएको सहमति र बनेको समीकरण टुटे देश संकटमा पर्ने उनको भनाइ छ। राजनीतिक उत्तारचढाव जे भए पनि आगामी २५ गते हुने निर्वाचनबाट सुवास नेम्वाङनै राष्ट्रपति बन्ने विष्टको दावी छ। संविधानको रक्षा, गणतन्त्र र राष्ट्रियता जोगाउन नेम्वाङ निर्विकल्प रहेको उनको भनाइ छ। एमाले सचिव विष्टले प्रचण्ड र माओवादीको फेरिएको व्यवहारले राजनीति भनेको भागबण्डा मात्रै हो। जे पनि हुन्छ भन्ने विषयलाई मलजललाई मलजल गर्यो। विगतको सहमति लत्याएर प्रचण्ड र माओवादीले कांग्रेसलाई राष्ट्रपति दिने निर्णयले प्रधानमन्त्रीप्रतिको विश्वासनीयता निकै कमजोर भएको छ,' विष्टले भने। नुवाकोट पुगेका एमाले नेता रघुजी पन्तले एमालेबाट राष्ट्रपति उम्मेदवार बनेका सुवास नेम्वाङ नै विजयी हुने दावी गरे।"
"प्रचण्डलाई ओलीको प्रश्न: प्रधानमन्त्री जीले अंगभंग भएका, सहादत भएकालाई सम्झिनुभएको छ कि छैन ?","काठमाडौं: नेकपा एमालेका अध्यक्ष केपी शर्मा ओलीले प्रधानमन्त्री पुष्पकमल दाहाल प्रचण्डलाई अंगभंग भएका, सहादत भएकालाई सम्झिएको छ कि छैन भन्दै प्रश्न गरेका छन्। राजनीतिक आन्दोलनमा घाइते भएकालाई सम्मान गर्न आयोजित कार्यक्रमलाई सम्बोधन गर्दै ओलीले भने, 'प्रधानमन्त्री जीले अंगभंग भएका, सहादत भएकालाई सम्झिनुभएको छ कि छैन ?' प्रधानमन्त्री प्रचण्ड एकथरी बोल्ने र अर्कै काम गर्दै हिँड्ने गरेको ओलीले बताए। उनले भने, 'प्रचण्डजी एक थरी बोल्नुहुन्छ, गर्नुहुन्छ बेग्लै। उहाँसँग अस्ति भएको भेटमा मलाई भन्नुभयोदुई महिना गाह्रो भयो है। नहोस् पनि कसरी उहाँ दाम्लो चुँडाएर जान खोज्ने, मैले रोक्दिने। उहाँलाई गाह्रो भएको थियो।' प्रचण्ड धोका दिने मान्छे भनेर आफूले चिनेको बताउँदै ओलीले अहिले पनि प्रचण्डले व्यवहार नसुधारेको बताए। ओलीले भने, 'तपाईंहरूलाई थाहा छ बिरालो पाल्न किन्नु पर्दैन दूध र भात दियो भने छिमेकीको बिरालो आफ्नै हुन्छ। एउटा कचौरामा दूध भात दिनुहोस् छिमेकीको बिरालो आफैँ आउँछ। प्रचण्डमा यही स्वभाव हावी छ। जता पाइन्छ उहाँ ढल्किहाल्नुहुन्छ।'"
थप तीन मन्त्रालयको जिम्मेवारी प्रधानमन्त्री प्रचण्डलाई,"काठमाडौं: प्रधानमन्त्री पुष्पकमल दाहाल प्रचण्डले थप तीन मन्त्रालयको जिम्मेवारी पाएका छन्। राष्ट्रिय प्रजातन्त्र पार्टीले सरकारबाट बाहिरिएसँगै रिक्त भएका मन्त्रालयको जिम्मेवारी प्रधानमन्त्रीलाई दिइएको हो। राष्ट्रपति कार्यालयले एक विज्ञप्ति जारी गर्दै थप तीन मन्त्रालयको जिम्मेवारी प्रधानमन्त्री प्रचण्डलाई दिइएको जनाएको छ। राष्ट्रपति विद्यादेवी भण्डारीले २०७९ पुस ११ गते गठित मन्त्रिपरिषद्का उपप्रधानमन्त्री एवम् उर्जा, जलस्रोत तथा सिँचाई मन्त्री राजेन्द्रप्रसाद लिङ्देन; सहरी विकास मन्त्री विक्रम पाण्डे र कानून न्याय तथा संसदीय मामिला मन्त्री ध्रुवबहादुर प्रधानले नेपालको संविधानको धारा ७७ को उपधारा (२) को खण्ड (क) बमोजिम मन्त्री पदबाट राजीनामा दिएको र रिक्त रहेको मन्त्रालयको जिम्मेवारीसहित कार्यभार प्रधानमन्त्रीलाई तोकेको राष्ट्रपति कार्यालयका प्रवक्ता सागर आचार्यले जानकारी दिए। अहिले प्रधानमन्त्रीसँगै प्रचण्डसँग वन तथा वातावरण, युवा तथा खेलकुद, गृह, शिक्षा, विज्ञान तथा प्रविधि, श्रम, रोजगार तथा सामाजिक सुरक्षा, ऊर्जा, जलस्रोत तथा सिँचाई, सहरी विकास, कानुन, न्याय तथा संसदीय मामिला मन्त्रालय छन्।"
राष्ट्रपतिमा कसलाई मत दिनेबारे छलफल गर्न रास्वपाले बोलायो केन्द्रीय कमिटी बैठक,"काठमाडौं :राष्ट्रिय स्वतन्त्र पार्टी (रास्वपा)ले केन्द्री कमिटी बैठक बोलाएको छ। राष्ट्रपतिमा कसलाई मत दिने,चितवन२ मा आगामी वैशाख १० गते हुने उपनिर्वाचनको तयारीलगायत विविध विषयमा छलफल गर्न रास्वपाले सोमबार केन्द्रीय समिति बैठक बोलाएको हो। पार्टी कार्यालय वसुन्धारामा सोमबारका लागि बोलाइएको बैठकमा पछिल्लो राजनीतिक समीकरण,राष्ट्रपति निर्वाचन र चितवन२ को उपनिर्वाचनबारे छलफल हुने रास्वपाका उपाध्यक्ष डोलप्रसाद अर्यालले जानकारी दिए। राष्ट्रपतिमा नयाँ गठबन्धनबाट नेपाली कांग्रेसका तर्फबाट वरिष्ठ नेता रामचन्द्र पौडेल र नेकपा एमालेबाट सुवास चन्द्र नेम्बाङले मनोनयन दर्ता गराएका छन्। कांग्रेस उम्मेदवार पौडेलले शनिबार रास्वपाका सभापति रवि लामिछानेलाई भेटेर आफूलाई सहयोग गर्न आग्रह गरेका थिए। यता नेकपा एमालेले रास्वपालाई पत्र पठाएर आफ्ना उम्मेदवारलाई मतदान गर्न आग्रह गरेको छ। गत पुस १० मा बनेको सात दलीय सत्तागठबन्धन भत्किएर राष्ट्रपति निर्वाचनमा आठ दलीय गठबन्धन बनेको छ । नेकपा माओवादी केन्द्रका अध्यक्ष पुष्पकमल दाहाल प्रचण्डनेतृत्वको सरकार बन्दा रास्वपाले समर्थन गरेकोमा सरकारबाट बाहिरिए पनि अहिलेसम्म समर्थन भने फिर्ता लिएको छैन । राष्ट्रपतिको निर्वाचनका लागि कांग्रेस वा एमालेका उम्मेदवारको प्रस्तावक वा समर्थकमा रास्वपा बसेको छैन ।"
को हुन् राष्ट्रपतिका उम्मेदवार सुवासचन्द्र नेम्बाङ ?,"नेम्बाङ इलाम२ बाट २०५६ देखि लगातार निर्वाचित हुँदै आएका छन्। त्यसअघि उनी राष्ट्रियसभा सदस्य निर्वाचित भएका थिए। काठमाडौं : ६९ वर्षका सुवासचन्द्र नेम्बाङ २००९ साल फागुन २८ गते इलाम नगरपालिका७ सुन्तलाबारीमा जन्मिएका हुन्। उनी अनेरास्ववियुबाट राजनीतिमा प्रवेश गरे। प्राध्यापन र कानुन व्यवसायसमेत अँगालेका नेम्बाङले राजनीतिलाई अघि बढाए। जो इलाम२ बाट २०५६ देखि लगातार निर्वाचित हुँदै आएका छन्। त्यसअघि उनी राष्ट्रियसभा सदस्य निर्वाचित भएका थिए। उनी २०५१ मा कानुन, न्याय तथा संसदीय व्यवस्था राज्यमन्त्री बने। त्यसपछि सामान्य प्रशासन र स्थानीय विकासमन्त्री भए। २०५६ सालमा इलाम२ बाट निर्वाचित भए। उनी २०६३ वैशाख ३० देखि माघ १ गतेसम्म सभामुख बने। त्यसपछि त्यही साल माघ ३ देखि २०६५ जेठ १४ गतेसम्म उही जिम्मेवारी सम्हाले। २०६४ को संविधानसभा निर्वाचनमा इलाम२ बाट निर्वाचित भए। २०६५ साउन १२ देखि २०६९ जेठ १४ सम्म र २०७० फागुन ६ देखि २०७२ असोज २७ गतेसम्म संविधानसभाध्यक्ष तथा सभामुख बने। उनले २०७० को दोस्रो संविधानसभा चुनाव पनि इलाम२ बाट जिते। २०७४ र २०७९ को निर्वाचनमा पनि उही क्षेत्रबाट जित हासिल गरे। बीए र बीएल पढाइ पूरा गरेका उनी पार्टीको कानुन समिति सदस्य, संसदीय दलका उपनेता हुँदै उपाध्यक्ष बनेका छन्। उनी २०५६ सालमा सार्वजनिक लेखा समिति सभापतिसमेत चयन भएका थिए। उनी राजनीतिमा प्रवेश गर्नुअघि नेपाल ल क्याम्पसमा प्राध्यापन र कानुन व्यवसाय (वरिष्ठ अधिवक्ता) मा थिए। पञ्चायतविरुद्धको आन्दोलनका क्रममा पटकपटक सार्वजनिक सुरक्षाअन्तर्गत नजरबन्दमा परेका थिए। नेम्बाङ राजकाज मुद्दामा सात महिना जेल परे। उनी प्राध्यापक संघमा पनि सक्रिय थिए। नेम्बाङ नेपाल बार एसोसिएसनका महासचिव पनि भए। राज्यबाट उनलाई संविधानसभा पदक, राष्ट्र गौरव पदक प्राप्त छ।"
राप्रपाको युवा संगठनको नेतृत्व सुजित केसीलाई,काठमाडौं: राप्रपा निकट राष्ट्रिय प्रजातान्त्रिक युवा संगठनको केन्द्रीय संयोजकमा सुजित केसीलाई सर्वसम्मत चयन गरिएको छ। काठमाडौंमा फागुन १३ र १४ गते आयोजित संगठनको राष्ट्रिय भेलाले महाधिवेशन आयोजक समितिको केन्द्रीय संयोजकको रूपमा काठमाडौंका केसीलाई चयन गरेको हो। संगठनको महाधिवेशन सम्पन्न गर्ने गरी अधिवक्तासमेत रहेका केसीलाई नेतृत्वको जिम्मेवारी दिइएको हो। संगठनको केन्द्रीय पदाधिकारी रहेका केसीले ९ वर्ष काम गरिसकेका छन्।
राष्ट्रपतिमा सर्वसम्मत गराउन अझैं प्रयासरत छु : प्रधानमन्त्री,"गोरखा : प्रधानमन्त्री एवं माओवादी केन्द्रका अध्यक्ष पुष्पकमल दाहालले आउँदो २५ गतेसम्म सर्वसम्मतिको राष्ट्रपति बनाउने योजनामा आफू रहेको बताएका छन् । तेस्रो बारपाक सुलिकोट रनिङ शिल्ड प्रतियोगिता समापन कार्यक्रम एवं सहिद तथा बेपत्ता परिवार सम्मान कार्यक्रममा सहभागी हुन आइतबार बारपाक सुलिकोट आएका प्रचण्डले सर्वसम्मतिमा राष्ट्रपति बनाउने योजना सुनाएका हुन् । मैले निर्वाचन लड्दै गर्दा जुनजुन राजनीतिक दल मिलेर भोट मागेका थियौं,गर्दै जाँदा परिस्थिति नयाँ बन्यो र म प्रधानमन्त्री भिन्न तरिकाले भएँ,उनले भने, हिजोमात्रै फेरि राष्ट्रपतिको चुनावको सन्दर्भमा आउँदा आठदल एकठाउँमा भएका छौँ । नेकपा एमालेसँग पनि लगातार हाम्रो वार्ता र संवाद भइरहेको छ । हाम्रो कोशिस छ कि, २५ गतेसम्म जाँदा राष्ट्रपति सर्वसम्मत भयो भने धेरै राम्रो हुनेछ । त्यो कोशिस पनि हामी गरिरहेका छौँ । सर्वसम्मतिको राष्ट्रपति नभए पनि स्थायित्व र विकासका लागि अझै सहयोगी र विश्वासको वातावरण बन्ने उनले बताए। उनले आफ्नो बाँकी जीवन मुलुकको विकास र संवृद्धिका लागि बिताउने बताए । सहिद र वेपत्ताहरूको स्मरण गर्दैगर्दा,म यो प्रतिवद्धता व्यक्त गर्दछु कि, मेरो बाँकी जीवन देशको विकास र संवृद्धिका लागि विताउने छु,उनले भने,मेरो ध्यान ठूला परियोजनातिर छ । जसले गर्दा आउँदा पिढीले पनि यो परियोजना यो बेलामा सुरु भएको थियो भनेर सम्झनेछन् । सत्य निरुपण तथा मेलमिलाप र बेपत्ता छानबिन आयोगसँग सम्बन्धित विधेयक पारित भएपछि सहिद तथा बेपत्ता,घाइतेहरूलाई परिपुरण दिन,बालबच्चाको भरण पोषण,स्वास्थ्य उपचारको व्यवस्थाले केही मलमपट्टी लाग्ने उनले विश्वास व्यक्त गरे। जनयुद्ध र जनआन्दोलनमा ज्यान गुमाएकालाई राष्ट्रिय सहिद घोषणा गरिने प्रधानमन्त्री दाहालले बताए । उनले भने जनयुद्ध र जनआन्दोलनका सबै सहिदलाई राष्ट्रिय सहिद घोषणा गरेर राजपत्रमा प्रकाशित गर्ने सोच बनाएको छु ।यो पनि उनीहरूप्रतिको सम्मान हुनेछ।' २०६४ सालमा प्रधानमन्त्री हुँदा राष्ट्रिय सहिद घोषणा गरेपनि राजपत्रमा प्रकाशित नभएको बताउँदै उनले त्यतिबेलाको माइन्यूट खोजेर पत्ता लागेपछि राजपत्रमा नामावली प्रकाशित गरिने बताए । त्यसअघि प्रधानमन्त्री दाहालले भने अहिले पहिलो पटक फागुन १ गतेलाई जनयुद्ध दिवस मनाउने भनेर नेपाल सरकारबाट निर्णय भएको छ सहिद,बेपत्ता योद्धा प्रति यो एउटा सम्मान हो । पहिल्यै हुनुपथ्र्यो काम अहिले ढिलै भएपनि पूरा हुन लागेको प्रधानमन्त्री दाहालले बताए । ढिलै भएपनि प्रक्रिया अघि बढ्दैछ,यसको नेतृत्व गर्ने अवसर मेरै पालामा अहिले प्राप्त भएको छ,देशभरीका युद्ध पीडितका लागि यो खुसीको कुरा हो । आफू प्रधानमन्त्री भएपछि अर्थतन्त्रमा सुधारको संकेत देखिएको दावी उनले गरे । केही ठूला परियोजना र शुसासनमार्फत प्रधानमन्त्रीको तेस्रो कार्यकाल इतिहासमा सम्झने खालको गर्न लागेको उनले बताए । गोरखाको विकासका लागि यो अपूर्वअवसर आएको भन्दै उनले सबैले मिलेर यो अवसरको सदुपयोग गर्नुपर्ने बताए । सडक कालोपत्रे गर्ने,बूढीगण्डकी जलविद्युत आयोजना निर्माण अघि बढाउने,बेनिघाटलार्के सडक निर्माण गर्ने,उत्तर दक्षिण करिडोर, पालुङटार एरपोर्ट संचालन,रबर उद्योग संचालन लगायतका विषय आफूलाई स्मरण भइरहेको उनले बताए । प्रधानमन्त्री दाहालले तेस्रो राष्ट्रपति रनिङ शिल्डको पुरस्कार शिक्षा तथा सामाजिक विकास समिति संयोजक कृष्ण गुरुङलाई हस्तान्तरण गरेका थिए ।नेपाली सेनाको हेलिकोप्टरबाट बारपाक सुलिकोट आएका उनी त्यहाँबाट गोरखा २ कै पालुङटारमा आयोजित कार्यक्रममा सहभागी भएका छन् ।"
"टुप्पाको पात झर्यो भनेर चिन्ता नगरौँ, झरेपछि त्यो मल हुन्छ: केपी ओली","काठमाडौं: नेकपा एमालेका अध्यक्ष केपी शर्मा ओलीले टुप्पाको पात झर्यो भनेर चिन्ता गर्न नहुने बताएका छन्। कुनै पात भूइमा झर्यो भने त्यो मल हुने भएकाले चिन्ता गर्न नहुने उनको तर्क छ। राजनीतिक आन्दोलनमा घाइते भएकालाई सम्मान गर्न आयोजित कार्यक्रमलाई सम्बोधन गर्दै ओलीले भने, 'टुप्पाको पात झर्यो भनेर चिन्ता नगरौँ, झरेपछि त्यो मल हुन्छ।' ओलीले सत्ता साझेदार नेकपा माओवादी केन्द्रले पुस १० गतेको समझदारी लत्याएको तर्फ इशारा गर्दै भने, 'को झर्यो म भन्दिन। तर तपाईंहरूले देख्नु भएकै छ। कसरी विस्तारै हल्लिँदै हल्लिँदै झर्यो। मैले नयाँ टेक्नोलोजी लगाएर पुस १० मा जोड्न खोजेँ तर काम भएन्।' अहिले कसैले चिन्ता लिन नहुने बताउँदै उनले शोकलाई शक्तिमा बदलेर अघि बढ्नुपर्ने बताए।"
जनयुद्धका सहिदलाई राष्ट्रिय सहिद घोषणा गर्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले जनयुद्धका सहिदलाई राष्ट्रिय सहिद घोषणा गर्ने प्रतिबद्धता व्यक्त गरेका छन्। प्रधानमन्त्री निवास बालुवाटारमा आइतबार जनयुद्धका सहिद तथा बेपत्ता योद्धाका परिवारसँगको अन्तक्रियामा उनले नेपालको राजनीतिक परिवर्तनमा अद्वितीय योगदान गर्ने सहिदको उच्च सम्मानसहित राष्ट्रिय सहिद घोषणा गर्ने तयारी भइरहेको उल्लेख गरे। प्रधानमन्त्रीले भने,'आज जनयुद्धका क्रममा पहिलो बलिदान गर्ने सहिद दिलबहादुर रम्तेलको स्मृति दिवस पनि हो । विसं २००७ को क्रान्तिदेखि झापा विद्रोह, जनआन्दोलन र जनयुद्धका सहिद हाम्रा राष्ट्रिय गौरव हुन्,उनीहरूको उच्च सम्मान गर्नुपर्छ । त्यसैले वर्तमान सरकार जनयुद्धलगायत सबै आन्दोलनका सहिदलाई राष्ट्रिय सहिद घोषणा गर्ने तयारीमा छ ।' सत्यनिरूपण तथा मेलमिलापसम्बन्धी विधेयक अन्तिम चरणमा पुगेको जानकारी दिँदै प्रधानमन्त्री दाहालले शान्ति प्रक्रियाका बाँकी काम छिट्टै सम्पन्न गरिने बताए। उनले भने,'सङ्क्रमणकालीन न्यायको सिद्धान्तका आधारमा सत्यनिरूपण तथा मेलमिलाप विधेयक अगाडि बढेको छ । यो छिट्टै टुंगोमा पुग्छ । जनयुद्धका सहिदको सम्मान,उनीहरूको परिवारको परिपूरण,सन्ततिको शिक्षादीक्षाको काम कानुन बनाएर नै गरिन्छ । त्यसका लागि विधेयक महत्वपूर्ण छ ।' अन्तक्रियामा सहिद तथा बेपत्ता परिवारका तर्फबाट अधिवक्ता एकराज भण्डारीले जनयुद्ध दिवसलाई राष्ट्रिय दिवस मनाएर प्रधानमन्त्रीले देशभरका सहिद र बेपत्ता परिवारलाई सम्मान गरेको भन्दै खुसी व्यक्त गरे । सरकारले यही फागुन १ गते जनयुद्धको स्मरणमा सार्वजनिक बिदा दिएको थियो । नेकपा माओवादी केन्द्रले आजदेखि फागुन २१ गतेसम्म विभिन्न कार्यक्रमको आयोजना गरी सहिद सप्ताह मनाउने तयारी गरेको छ ।"
"महासेठले भने, राष्ट्रपतिबारे प्रचण्डले गरेको निर्णयको घाटा उहाँ स्वयं र माओवादी केन्द्रलाई","प्रचण्डले राष्ट्रिय सहमति भन्दै कांग्रेसलाई राष्ट्रपतिमा अघि सारेका छन्। यसलाई राष्ट्रिय सहमतिको जामा पहिर्याउनुको अर्थ छैन। काठमाडौं : नेकपा एमालेका सचिव रघुवीर महासेठले राष्ट्रपतिबारे प्रचण्डले गरेको निर्णयको घाटा माओवादी केन्द्रलाई नै हुने दाबी गरेका छन्। महासेठले जुन शक्ति र दबाबसामु प्रचण्ड झुकेका छन् त्यही शक्तिले उनको सत्तालाई टिक्न नदिने बताएका हुन्। राष्ट्रपतिबारे प्रचण्डले जे निर्णय गर्नुभएको छ, त्यसको घाटा एमालेलाई होइन, उहाँ स्वयं र माओवादी पार्टीलाई हुनेछ। सचिव महासेठले अन्नपूर्णसँग भने, जुन शक्ति र दबाबसामु उहाँ झुक्नु भएको छ, त्यही शक्तिले प्रचण्डको सत्तालाई पनि धेरै दिन टिक्न दिने छैन। राष्ट्रपति निर्वाचन सम्पन्न भएपछि त्यसका संकेतहरू राजनीतिक रूपमा सतहमै देखिनेछन्। त्यसका लागि धेरै समय पर्खिनै पर्दैन। राजनीतिक रूपमा एमाले सत्ता वा विपक्षमा पुग्नु ठूलो कुरा नभएको उनको भनाई छ। देश र जनताले सही नेतृत्व पाओस् भन्ने एमालेको जोड रहेको बताए। महासेठले भने, राष्ट्रपति देश र जनताको अभिभावक हो। यसमा राजनीतिक खेलाँची वा स्वार्थको विषय गाँस्नु हुँदैन। सही नेतृत्व र योग्य व्यक्तिलाई राष्ट्राध्यक्ष बनाउन सफल भयौं भने मात्रै देश र जनताको भलो हुन्छ। राष्ट्रपतिप्रति विश्व समुदायले गर्व गर्छ। एमाले अझै पनि पुस १० को सहमतिको पर्खाइमा रहेको बताउँदै उनले सहमतिको निरन्तरताका लागि एमालेबाट उपाध्यक्ष सुवास नेम्बाङले राष्ट्रपतिमा उम्मेदवारी दिएको स्पष्ट पारे। प्रचण्डलाई प्रधानमन्त्रीमा हस्ताक्षर गर्ने त्यसबेलाका सबै दल र सांसदहरू एमाले उम्मेदवारका पक्षमा उभिन्छन् भन्ने विश्वास रहेको उनको भनाई छ। प्रचण्ड र माओवादीलाई लागेको होला, एमाले सत्ताबाट फिर्ता होस्। तर, एमाले अझै पनि पुस १० को सहमतिको पर्खाइमा छ। फागुन २५ सम्म माओवादी सहमति कार्यान्वयनको पक्षमा उभिन्छ भन्ने आशा गरेका छौं। त्यो सहमतिमा माओवादी फर्केमात्रै मुलुक सही रूपमा अघि बढ्छ। महासेठले भने, एमालेसहितको गठबन्धन सरकारको छोटो अवधिकै मूल्यांकन गरौं न। आर्थिक रूपमा मुलुकमा सकारात्मक सन्देश प्रवाह हुँदै थिए। विगतमा कांग्रेस र माओवादी नेतृत्वको सरकारले ध्वस्त बनाएको आर्थिक क्षेत्रमा सकारात्मक सुधारका संकेत देखिन थालेका थिए। मुलुकका थिति र विधिको शासनको स्थापना हुँदै थियो। जनताले सरकार भएको महसुस गर्न थालेका थिए। एक किसिमले मुलुकमा स्थिरता र विकासका काम अघि बढ्दै थिए। माओवादीको पछिल्लो निर्णयपछि मुलुकलाई फेरि राजनीतिक अस्थिरतातर्फ धकेल्ने र राजनीतिक चलखेल बढाउने काम भएको महासेठको आरोप छ। उनले विगतमा पनि एमाले नेतृत्वको सरकारका पालाका निर्णय र कामप्रति नेपाली जनता जानकार रहेको बताए। उनले भने, जनताको आशा र विश्वास छ, राजनीतिक स्थायित्व र समृद्धि। यो कामका लागि एमाले नेतृत्व नै चाहिन्छ। विगतमा पनि एमाले नेतृत्वको सरकारका पालाका निर्णय र कामप्रति नेपाली जनता जानकार नै छन्।"
पदका लागि कसैको ढोका ढकढक्याउँदिनँ: खनाल,"वीरेन्द्रनगर : नेकपा एकीकृत समाजवादीका वरिष्ठ नेता झलनाथ खनालले आफू पद प्राप्तीका लागि कसैको ढोका नढकढक्याउने बताएका छन्। सुर्खेत विमानस्थलमा सञ्चारकर्मीहरूसँग कुरा गर्दै नेपालका राजनीतिक दल र मुख्य नेताहरू सत्ता स्वार्थमा लिप्त भएको भन्दै आफूले पद प्राप्तीका लागि कसैको ढोका नढकढक्याउने बताएका हुन्। अहिले मुख्य राजनीतिक दलहरूले सत्ता प्राप्तीलाई नै केन्द्रबिन्दु बनाएर हिँडेको बताउँदै नेता खनालले जसको असर जनजीविकाका सवालहरूमा परेको बताए। उनले भने, 'मुख्य राजनीतिक दलहरूमा सत्ता प्राप्तिका लागि र्याल चुहाउने र ढोका ढकढकाउदै हिँड्ने प्रवृत्ति छ। पटक पटक मेरो चर्चा गर्छन् तर मेरो कारणले चर्चा भएको छैन। म त्यो चर्चाका निम्ति मरिमेटी हिँडेको छैन। यदि पार्टीहरूले सहमति गरे भने प्रस्ताव राखे भने राष्ट्रपतिमा विचार गर्न सकिन्छ भन्ने थियो। तर राजनीतिले फरक मोड लियो।' नेता खनालले बामपन्थीहरूका बीचमा एकता हुनु आवश्यक रहेको औंल्याए। सम्पूर्ण बामपन्थीहरू एक ठाउँमा जम्मा भएमा मात्र परिवर्तन हुन सक्ने उनको भनाइ थियो। उनले भने, 'नेपालका केही राजनीतिक दलहरू बाहिर बामपन्थी भन्छन्। भित्र दक्षिणपन्थी छन्। यदि हाम्रो पाटीका कार्यदिशा नीति, सिद्धान्त, लक्ष्य र कार्यक्रम मिले भने हामी कुनै पनि पाटीसँग एकीकरण हुन सक्छ। बामहरूको बीचमा मोर्चाबन्दी बनाएर जाऊँ भन्ने कुराहरूमा सधैँभरी हाम्रो पाटी खुला छ।' उनले वर्तमान सत्ता गठबन्धनमा सामान्य फेरबदल हुने संकेत गरे।"
शोक प्रस्ताव पारित गर्दै राष्ट्रियसभा बैठक स्थगित,काठमाडौं :राष्ट्रियसभाको बैठकले प्रतिनिधिसभा सदस्य सहनाज रहमानको निधनप्रति शोक प्रस्ताव पारित गरेको छ । आइतबार बसेको राष्ट्रिय सभा बैठकमा अध्यक्ष गणेशप्रसाद तिमिल्सिनाले शोक प्रस्ताव पढेर सुनाएका थिए। बैठकले उक्त शोक प्रस्ताव पारित गरेको हो । बैठकमा सहनाज रहमानप्रति हार्दिक श्रद्धाञ्जली व्यक्त गर्दै एक मिनेट मौन धारण समेत गरिएको थियो । रहमानको ६३ वर्षको उमेरमा शनिबार निधन भएको थियो । राष्ट्रियसभाको अर्को बैठक फागुन १५ गते सोमबार बोलाइएको छ ।
फागुन १९ मा प्रधानमन्त्री दोहा जाँदै,काठमाडौं: प्रधानमन्त्री पु्ष्पकमल दाहाल 'प्रचण्ड' फागुन १९ मा दोहा जाने भएका छन्। अतिकमविकसित मुलुकहरूको सम्मेलनमा भाग लिन प्रधानमन्त्री प्रचण्ड दोहा जान लागेका हुन्। परराष्ट्र मन्त्रालयले आइतबार पत्रकार सम्मेलन गरी प्रधानमन्त्रीको दोहा भ्रमणबारे जानकारी दिएको हो। परराष्ट्र मन्त्रालयकी प्रवक्ता सेवा लम्सालले प्रधानमन्त्री प्रचण्ड फागुन २२ मा फर्किने जानकारी दिइन्। प्रधानमन्त्री भएपछिको यो प्रचण्डको पहिलो विदेश भ्रमण हो।
सोलुखुम्बुमा यस वर्षको पहिलो हिउँ,"सोलुखुम्बु : हिमाली जिल्ला सोलुखुम्बुमा यस वर्षकै पहिलो पटक हिमपात भएको छ। बितेका वर्षहरूमा पुस अन्तिम र माघको पहिलो सातादेखि नै हिउँ पर्ने सोलुखुम्बुमा यस वर्ष भने ढिला गरी हिउँ परेको हो। देशका अन्य भूभागमा अघिल्लो सातादेखि नै वर्षा तथा हिमपात सुरु भए पनि जिल्लामा भने आइतबार मात्रै वर्षासहितको हिमपात भएको हो। आइतबार बिहानैदेखि मौसममा बदली आएसँगै साँझदेखि हल्का वर्षासँगै हिमपात भएको हो। हाल जिल्लाको तीन हजार मिटर उचाइभन्दा माथिको क्षेत्रमा हल्का हिमपात भइरहेको छ। जिल्लाको तल्लो क्षेत्रमा आंशिक वर्षा र माथिल्लो क्षेत्रमा हिमपात भएपछि किसान र स्थानीयहरूले भने राहत महसुस गरेका छन्। हिउँविहीन बनेका हिमालहरू हिउँ परेसँगै सेताम्मे भएका छन्। जिल्लाका पत्ताले, पिके, नाम्चे, खुम्जुङलगायत स्थानमा हिउँ परिरहेको छ। हिउँदयामभरि हिउँ नपर्दा गर्मी सुरु भइसकेको हिमाली बस्तीहरूमा चिसो महसुस हुन थालेको छ। यद्यपि विगतका वर्षहरूमा झैँ बाक्लो हिउँ नपरेको स्थानीयवासी प्रकाश मगरले बताए। नाम्चे बजार क्षेत्रमा भने बिहान केही बेर मात्रै हिमपात भएको थियो। बजार क्षेत्रमा हिउँ कमै मात्रामा परे पनि हिमालमा भने हिमपात भइरहेको छ। कालापत्थरमा परिणत भएका हिमालहरू सेताम्मे भएको सगरमाथा राष्ट्रिय निकुञ्जका प्रमुख संरक्षण अधिकृत भूमिराज उपाध्यायले बताए। उनका अनुसार हिउँ बाक्लो नपरेकाले जमिनमा भने हिउँ जम्न सकेको छैन। हिउँदमा वर्षा र हिमपात नहुँदा सिँचाइको अभावले चिन्तित बनेका कृषकहरूले राहत महसुस गरेका छन्। हिउँदे बालीको उत्पादन घट्ने चिन्तामा परेकाहरू आकासे पानी परेसँगै उत्साहित बनेको नेचा सल्यान गाउँपालिकाका कृषक दीपक बस्नेतको भनाइ छ।"
माओवादी केन्द्र धनकुटाको संयोजकमा कुसुम,"धनकुटा : नेकपा माओवादी केन्द्र प्रदेश समितिले नेतृ कुसुमकुमारी श्रेष्ठलाई धनकुटाको संयोजक तोकेको छ। माओवादी केन्द्र प्रदेश १ प्रदेश समितिका अध्यक्ष हर्कबहादुर नेम्वाङ (मिक्सो)को अध्यक्षता तथा केन्द्रीय उपमहासचिव जर्नादन शर्मा (प्रभाकर) को प्रमुख आतिथ्यतामा विराटनगरमा सम्पन्न चौथो पूर्ण बैठकले पूर्वप्रदेशसभा सदस्य समेत रहेकी श्रेष्ठलाई धनकुटाको संयोजक तोकेको हो। हाल जिल्ला संयोजक रहेकी केन्द्रीय सदस्य तथा पूर्वशिक्षा राज्यमन्त्री धनमाया विक (उर्मिला)लाई जिल्ला ईञ्चार्जको जिम्मेवारी दिइएको छ। गत मंसिर ४ गते सम्पन्न प्रदेश तथा प्रतिनिधिसभा निर्वाचन हुनुपूर्व तत्कालीन जिल्ला संयोजक डिल्लीराम राई लगायतले पार्टी परित्याग गरेपछि जिल्ला संयोजक रिक्त रहेको थियो। त्यसपछि केन्द्रीय सदस्य विकलाई जिम्मेवारी दिइएको थियो। जिल्ला संयोजक तोकिएकी श्रेष्ठ गत निर्वाचनमा धनकुटा प्रदेश 'ख' मा तत्कालीन कांग्रेस, माओवादी सहितको सत्ता गठबन्धनको तर्फबाट उम्मेदवार बनेकी थिइन्। तर उनी नेकपा एमालेका उम्मेदवारसँग पराजित भएकी थिइन्।"
बिरामीको मृत्युपछि उपचार राशीबाट छात्रवृत्ति कोष स्थापना,"गोरखा : मृगौला पीडितको उपचारमा सहयोग गर्न संकलित रकमले बिरामीको मृत्युपछि छात्रवृत्तिकोष स्थापना गरिएको छ। गोरखा नगरपालिका६ पँदेली घर भई बेलायतमा बस्दै आएका रामकृष्ण श्रेष्ठको उपचार गर्न संकलित रकमबाट स्थानीय शक्ति मावि र महेन्द्रज्योति माविमा अक्षयकोष स्थापना गरिएको हो। उपचारका लागि रकम संकलन गर्ने विनयचन्द्र आचार्य र सचिन श्रेष्ठले ती दुई विद्यालयमा अध्ययनरत बालबालिकालाई पठनपाठनमा सहयोग पुर्याउने गरी अक्षयकोष स्थापना गरेका हुन्। गोरखा नगरपालिका६ पदेलीका स्वर्गीय रामकृष्ण श्रेष्ठको स्मृतिमा तीन लाख ८९ हजार नौ सय रुपैयाँको अक्षयकोष स्थापना गरिएको हो। अक्षयकोषका लागि प्राप्त भएको सो रकम दुईवटा विद्यालयलाई बराबर बाँड्दा प्रतिविद्यालय एक लाख ९४ हजार नौ सय ७० रुपैयाँ एउटाको भागमा परेको छ। सो रकमले दुवै विद्यालयमा रामकृष्ण स्मृति छात्रवृत्ति कोष स्थापना गरी दुवै विद्यालयमा अध्ययनरत तीनतीन जना बालबालिकाहरूलाई हरेक वर्ष छात्रवृत्ति दिने निर्णय भएको अक्षयकोषका समन्वयकर्ता रामचन्द्र आचार्यले बताए। विद्यालयले छनौट गरेका गरिब, जेहेन्दार विद्यार्थीले छात्रवृत्ति रकम पाउनेछन्। वार्षिक रूपमा दुवै विद्यालयका कक्षा ११ र १२ मा अध्ययनरत एक जनालाई रु १० हजार र कक्षा ६ देखि १० सम्म अध्ययनरत २ जनालाई ४४ हजार दरले दिइने सो कार्यक्रमका समन्वयकर्ता रामचन्द्र आचार्यले जानकारी दिए। मृगौंला समस्याबाट पीडित श्रेष्ठको उपचारका क्रममा गत भदौ ९ गते युकेमा मृत्यु भएको थियो। उनको जीवन बचाउनका लागि बेलायतमा बस्दै आएका गोरखा सदरमुकामका १७ जनाले रकम संकलन गरेका थिए। उपचारका क्रममा मृत्यु भएकाले संकलित रकम उनले अध्ययन गरेको विद्यालयमा अक्षयकोष स्थापना गरिएको आचार्यले जानकारी दिए। श्रेष्ठले कक्षा ६ सम्म महेन्द्रज्योति र ७ देखि १० कक्षासम्म शक्ति माविमा अध्ययन गरेका थिए। स्थानीयहरू विनय आचार्य, दिनेश भण्डारी, भगवान श्रेष्ठ, सचिन श्रेष्ठ, संगीत श्रेष्ठ, सम्झना श्रेष्ठ लामा, सुशील प्रजापति, रामबाबु श्रेष्ठ, निरपेश श्रेष्ठ, निर्मल श्रेष्ठ, सुजन श्रेष्ठ, राम मास्के, गंगा करणजित श्रेष्ठ, उत्तम श्रेष्ठ, ज्योति श्रेष्ठ र गानु प्रधानले उक्त रकम सहयोग गरेका हुन्। आइतबार चेक हस्तान्तरण कार्यक्रममा अक्षयकोषका समन्वयकर्ता रामचन्द्र आचार्य, कोषका संरक्षक तोपमान श्रेष्ठले शक्ति माविका विद्यालय व्यवस्थापन समितिका अध्यक्ष शिवराम श्रेष्ठ, विद्यालयका प्रधानाध्यापक बद्री अर्याल, महेन्द्रज्योति माविका विद्यालय व्यवस्थापन समितिका अध्यक्ष सोमबहादुर अछामी, विद्यालयका प्रधानाध्यापक नन्दकुमार श्रेष्ठलाई संयुक्त रूपमा चेक हस्तान्तरण गरेका थिए।"
नाबालिकाको तस्बिर दुरुपयोग गर्ने श्रेष्ठ पक्राउ,काठमाडौं : नाबालिकाको तस्बिर दुरुपयोग गर्ने एक जना पक्राउ परेका छन्। अश्लील तस्बिरमा जोडी सामाजिक सञ्जालमा प्रयोग गरेको आरोपमा मुगाधन श्रेष्ठ पक्राउ परेका हुन्। सुनकोशी गाउँपालिका४ ओखलढुंगा घर भएका श्रेष्ठले सामाजिक सञ्जालमा महिलाको नाम राखी बालबालिकासँग कुराकानी गर्दै आएका थिए। यसैक्रममा एक नाबालिकासँग निरन्तर कुराकानी भई उनको प्रोफाइलबाट फोटोहरू डाउनलोड गरी श्रेष्ठले गलत ठाउँमा प्रयोग गरेका थिए। नेपाल प्रहरीको साइबर ब्युरोका प्रवक्ता पशुपति कुमार रायका अनुसार श्रेष्ठले नाबालिकाको फोटो मोडिफाइड गरेर अन्य अश्लील फोटोमा जोडेर फेसबुक मेसेन्जरमार्फत अन्यलाई पठाउने गर्थे। नाबालिकाको अभिभावकले उक्त विषयमा ब्युरोमा निवेदन दिएका थिए। घटनाको अनुसन्धान गर्ने क्रममा महिलाको नाम राखी फेसबुक चलाउने उनी पक्राउ परेका हुन्। उनी विरुद्ध विद्युतीय कारोबार ऐन २०६३ को अपराध अन्तर्गत ७ दिनको म्याद थप गरी अनुसन्धान भइरहेको छ।
फरार युवक १५ वर्षपछि पक्राउ,नुवाकोट: सवारी ज्यान मुद्दाका फरार प्रतिवादीलाई १५ वर्षपछि पक्राउ परेका छन्। उनलाई सजायका लागि जेल चलान गरिएको छ। नुवाकोटको बिदुर३ का ४६ वर्षीय राजु राईलाई आइतबार घरबाट पक्राउ गरिएको जिल्ला प्रहरी कार्यालय नुवाकोटले जनाएको छ। तनहुँ जिल्ला अदालतको २०६४ साल असार १९ गतेको फैसलाले सवारी ज्यान मुद्दामा २ वर्ष कैद सजाय तोकिएकोमा उनी फरार थिए। फरारको सूचीमा रहेका उनलाई आइतबार पक्राउ गरिएको प्रहरी नायव उपरीक्षक खगेन्द्रवहादुर खड्काले बताए। राईलाई नुवाकोट जिल्ला अदालतमा पेश गरी कैद भुक्तानको लागी कारागार चलान गरिएको छ।
सोमबार दिउँसो देशका ६ वटा प्रदेशमा वर्षा हुने,"काठमाडौं : सोमबार दिउँसो देशका छवटा प्रदेशमा वर्षा हुने भएको छ। मौसम पूर्वानुमान महाशाखा प्रदेश १, बागमती र गण्डकी प्रदेशका पहाडी भूभागका थोरै स्थानहरूमा तथा लुम्बिनी, कर्णाली र सुदूरपश्चिम प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। साथै देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। सोमबार राति प्रदेश १ र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
मगर एकता दिवसमा शितगंगामा सार्वजनिक बिदा,सन्धिखर्क: अर्घाखाँचीको शितगंगा नगरपालिकाले सोमबार सार्वजनिक बिदा दिएको छ। ४१ औ राष्ट्रिय मगर एकता दिवसको अवसरमा फागुन १५ गते शितगंगा नगरपालिकाले सार्वजनिक दिने निर्णय गरेको प्रमुख प्रशासकीय अधिकृत झबिन्द्र खनालले जानकारी दिए। नगरपालिकाका प्रमुख प्रशासकीय अधिकृत खनालले सूचना जारी गर्दै नगरभित्र सार्वजनिक बिदा दिएको जानकारी दिए। शितगंगामा मगर समुदायको बाहुल्यता छ।
लमजुङमा कोभिड१९ विरुद्ध दोस्रो बुस्टर खोप लगाइने,"फागुन १६ गतेदेखि जिल्लाका चारवटा पालिकामा दोस्रो बुस्टर खोप सञ्चालन गरिने भएको हो। बेंसीसहर : स्वास्थ्य कार्यालय लमजुङले कोभिडविरुद्धको बुस्टर डोजका रूपमा चौथो मात्रा खोप अभियान सञ्चालन गर्ने भएको छ। फागुन १६ गतेदेखि जिल्लाका चारवटा पालिकामा दोस्रो बुस्टर खोप सञ्चालन गरिने भएको हो। तेस्रो मात्राको खोप लगाएको ६ महिना पुगेका ५५ वर्ष माथिका नागरिक, स्वास्थ्यकर्मी, १२ वर्ष माथिका दीर्घरोगी, गर्भवती, रोगप्रतिरोधक क्षमता कम भएकालाई दोस्रो बुस्टरका रुपमा चौथो मात्राको खोप दिइनेछ। पहिलो चरणमा जिल्लाको बेंसीसहर र सुन्दरबजार नगरपालिका, दोर्दी र मस्र्याङ्दी गाउँपालिकामा खोप अभियान सञ्चालन गरिने स्वास्थ्य कार्यालय लमजुङका प्रमुख अमर दवाडीले जानकारी दिए। यी पालिकामा खोप अभियान सञ्चालन गर्नका लागि प्रदेश स्वास्थ्य कार्यालयबाट १२ हजार मात्रा वाई भायोलेन्ट खोप आइसेको छ। चारवटा पालिकाका सबै वडामा रहेका स्वास्थ्य संस्थाबाट खोप सञ्चालन गरिने दवाडीले बताए। दोस्रो बुस्टरका रुपमा फाइजर बायोएनटेक खोप बेंसीसहर बजारमा एकहजार ९१ जनालाई लगाईसकिएको स्वास्थ्य कार्यालयले जनाएकोछ। जिल्लामा पहिलो बुस्टर मात्रा ९० हजार ८ सय २३ जनाले लगाएका छन्। पहिलो खोप मात्रा १ लाख २३ हजार ३ सय ३ र दोस्रो खोप मात्रा १ लाख १९ हजार ८ सय ६७ जनाले लगाएका थिए। तीन चरणको खोप खोप लगाएपछि बुस्टर भनिन्छ। वाई भायोलेन्ट खोप कोभिडको नयाँ स्ट्रेनविरुद्घ प्रभावकारी रहेको स्वास्थयकर्मीहरुले बताएका छन्। प्रमुख जिल्ला अधिकारी बसन्तराज पुरीले खोप अभियानलाई प्रभावकारी रुपमा सञ्चालन गर्न स्वास्थयकर्मीहरुलाई आग्रह गरेका छन्।"
घरको जग खन्दा पुरिएका मजदुरको मृत्यु,भक्तपुर : घरको जग खन्ने क्रममा पुरिएको एक जना मजदुरको मृत्यु भएको छ। भक्तपुरको मध्यपुर ठिमी नगरपालिका१ लोकन्थली खरिबोट बासुकी कोलोनी नजिक काठमाडौं महानगरपालिका३२ नरेफाँटमा नेपाल सरकारका पूर्वसचिव तुलसीप्रसाद गौतमको घरको जग खन्ने क्रममा मञ्जय विश्वकर्मा मृत्यु भएको हो। घरको उत्तरतर्फको अन्दाजी १५ फिट लम्बाई र १५ फिट उचाइ भएको ढुङगा र इँट्टाको पर्खाल लड्न जाँदा ती मजदुर पुरिएका थिए। घाइतेको उपचारका लागि नजिकैको नागरिक अस्पताल लगेको र चिकित्सकले मृत घोषणा गरेको परिसरका एसपी प्रजित केसीले जनाए। घाइतेलाई उद्धार गरी उपचारका लागि नजिकैको नागरिक अस्पताल लगिएको थियो। विश्वकर्मा सुनसरी बराहक्षेत्र नगरपालिका४ का स्थानीय बासिन्दा हुन्।
रुपन्देहीको रोहिणीमा अवैध संरचनामाथि चल्यो डोजर,"भैरहवा : रुपन्देहीको रोहिणी गाउँपालिकाले सार्वजनिक जग्गा अतिक्रमण गरी निर्माण गरिएका अवैध संरचना भत्काएको छ। सार्वजनिक जग्गा अतिक्रमण गरी बनाएको संरचना हटाउन गाउँपालिकाले आग्रह गरे पनि अटेरी गरेपछि अवैध संरचना भत्काइएको अध्यक्ष विद्याप्रसाद यादवले बताए। स्थानीय प्रशासनको सहयोगमा गाउँपालिकाले शनिबार रोहिणी गाउँपालिका५ स्थित मजनु चोक (तरकुल्लाह)मा अवैध संरचना भत्काइएको हो। कुनै आग्रह पूर्वाग्रह नभई विकास निर्माण कार्यलाई अघि बढाउन र व्यवस्थित गाउँ टोल बनाउनका लागि सार्वजनिक जग्गा मिचेर बनाइएका घर, रेलिङलगायतका संरचनाहरू भत्काइएको छ', उनले भने। गाउँपालिकाका प्रवक्ता वीरबहादुर क्षेत्रीले नाला सडक निर्माणमा अवैध संरचना बाधक भएको र सूचना जारी गरे पनि बेवास्ता गरिएपछि भत्काइएको बताए। गाउँपालिकाका प्रमुख प्रशासकीय अधिकृत श्रीप्रसाद गौतमले नाला सडक निर्माण लागि बजेट बिनियोजन गरिएको र बजेट कार्यान्वयनका लागि अवैध संरचना भत्काइएको बताए।"
यौन दुर्व्यवहारको आरोपमा चिनियाँ नागरिक पक्राउ,"काठमाडौं : भिजिट भिषामा नेपाल बस्दै आएका चिनियाँ नागरिक यौन दुर्व्यवहारको आरोपमा पक्राउ परेका छन्। नेपाल प्रहरीको केन्द्रीय अनुसन्धान ब्युरोको प्रवक्ता सञ्जय सिंह थापाका अनुसार किशोरीहरूलाई ललाइफकाई बोलाएर बन्धक बनाएको सूचना सीआइबीले प्राप्त गरेको थियो। थापा भन्छन्, जिल्लामा बस्ने किशोरीहरूलाई आर्थिक प्रलोभन दिएर काठमाडौं बोलाउने र यौन शोषण गर्ने गरेको भन्दै चिनियाँ नागरिक याङ लिमिङ पक्राउ परेका हुन्।' प्रहरीका अनुसार उनले ललितपुरको गोंगटीमा पाँच जना किशोरीलाई बन्धक बनाएका थिए। पाँच जना किशोरीलाई उद्धार गरिएको छ। याङले दुई जना किशोरीलाई यौन दुर्व्यवहार गरेको आरोप छ। बन्धक बनाएका पाँच जनामध्ये एक किशोरीले परिवारमा सूचना दिएकी थिइन। उनको परिवारको गोप्य सूचनाका आधारमा चिनियाँ नागरिक पक्राउ परेका हुन्। उनीबारे थप अनुसन्धान गर्नका लागि जिल्ला प्रहरी परिसर ललितपुरमा पठाइएको सीआइबीका प्रवक्ता थापाले बताए।"
मोटरसाइकल चोरी गर्ने गिरोह पक्राउ,"फिदिम : मोटरसाइकल चोरीमा संलग्न आठजनालाई पाँचथर प्रहरीले पक्राउ गरेको छ । पाँचथर र तेह्रथुमको विभिन्न स्थानबाट उनीहरूलाई प्रहरीले पक्राउ गरेको हो । चोरीका मोटरसाइकल खरिद गरी पाटपुर्जा पविर्तन गरेर सञ्चालन गर्नेलाई समेत पक्राउ गरिएको जिल्ला प्रहरी कार्यालय पाँचथरका प्रहरी नायब उपरीक्षक हरि खतिवडाले जानकारी दिए । तेह्रथुमको आठराई गाँउपालिका ४ का २३ वर्षीय श्रीप्रसाद तामाङ,१९ वर्षीय शिवकुमार तामाङ,२० वर्षीय सुरज पुर्वछाने मगर,२१ वर्षीय वासुदेव तामाङ, २१ वर्षीय पविन इङ्नामलाई प्रहरीले पक्राउ गरेको हो । ताप्लेजुङको आठराई त्रिबेणी गाउँपालिका १ घर भई आठराई ४ मा बस्दै आएका एनमान दियाली,इलामको फाकफोकथुम घर भइ आठराईमा दुग्ध डेरी सञ्चालन गर्ने २७ वर्षीय तारा बराल र पाँचथरको फालेलुङ गाउँपालिका ५ घर भइ फिदिम नगरपालिका १ मा ग्यारेज सञ्चालन गर्ने विरेन्द्र रानालाई प्रहरीले पक्राउ गरेको हो । उनीहरूलाई जिल्ला अदालत पाँचथरबाट म्याद थप गरी प्रहरीले अनुसन्धान गरिरहेको छ । पछिल्लो समयमा पाँचथरमा मोटरसाइकल चोरीका घटना बढिरहेका थिए ।"
पेस्तोलसहित युवक पक्राउ,जनकपुरधाम: धनुषा प्रहरीले कटुवा पेस्तोलसहित एक जनालाई पक्राउ गरेको छ। पक्राउ पर्नेमा हंसपुर नगरपालिका४ बस्ने २२ वर्षीय भरोस पासवान रहेका छन्। जिल्ला प्रहरी कार्यालय धनुषा र प्रहरी चौकी कपिलेश्वरबाट खटेको गस्ति टोलीले जनकपुरधाम उपमहानगरपालिका वडा नम्बर१७ तेतरिया बजारबाट उनलाई पक्राउ गरिएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक बेद प्रकाश गौतमले जानकारी दिए। पासवानमाथि शंका लागेर शरीर खानतलासी गर्दा उनको ज्याकेटको खल्तीबाट कटुवा पेस्तोल १ थान र त्यसमा लाग्ने गोली १ राउण्ड बरामद भएको डीएसपी गौतमले बताए। हतियारसहित पक्राउ परेका पासवानलाई जिल्ला प्रहरी कार्यालयमा ल्याएर हातहतियार तथा खरखजाना मुद्दामा म्याद लिई थप अनुसन्धान भइरहेको उनले बताए। प्रहरी चौकी चिसापानीबाट गस्तिमा खटेको प्रहरी टोलीले धनुषाको गणेशमान चारनाथ नगरपालिका५ सेलारस्थित जंगलबाट १ थान १२ वोरको भरूवा बन्दुक वेवारिसे अवस्थामा बरामद गरेको डीएसपी गौतमले बताए । बरामद भएको भरूवा बन्दुक थप अनुसन्धानका लागि ईलाका प्रहरी कार्यालय ढल्केवरमा राखिएको धनुषा प्रहरीले जनाएको छ ।
सन्दीप लामिछानेको मुद्दामा सुनुवाइ हुँदै,काठमाडौं : नेपाली क्रिकेट टोलीका पूर्वकप्तान सन्दीप लामिछानेको मुद्दामा सर्वोच्च अदालतमा परेको पुनरावेदनमा आज सुनुवाइ हुँदैछ। पाटन उच्च अदालतले सन्दीपलाई २० लाख रूपैयाँ धरौटीमा छाड्ने आदेश दिएपनि उनलाई विदेश भ्रमणको अनुमति दिएको छैन। सन्दीपले आफूलाई विदेश भ्रमणमा लगाइएको प्रतिवन्द फुकुवा गर्न माग गर्दै सर्वोच्चमा पुनरावेदन गरेका छन्। सन्दीपलाई धरौटीमा छोड्ने पाटन उच्च अदालतको आदेशविरूद्ध सरकारी वकिल कार्यालयले सर्वोच्चमा रिट दिएको छ। उनलाई थुनामै राखेर मुद्दाको पुर्पक्ष गर्नुपर्ने महान्यायाधीवक्ता कार्यालयको माग छ। महान्यायाधिवक्ता कार्यालय र सन्दीपको निवेदन एकैसाथ राखेर आज सुनुवाइ हुन लागेको हो। लामिछानले विश्वकप लिग२ अन्तर्गतको खेलमा सहभागी हुन पाउँ भन्दै बिहीबार सर्वोच्चमा रिट दायर गरेका थिए। नेपाल क्रिकेट संघ (क्यान)ले पनि सन्दीप टिमको महत्पूर्ण खेलाडी रहेको र विदेश लैजाने र ल्याउने जिम्मा आफूहरूले लिने भन्दै सर्वोच्च अदालतसमक्ष अपील गरेका थिए। शुक्रबार सो मु्द्दामाथि सुनुवाइ गर्दै सर्वोच्चले सन्दीपलाई युएई भ्रमणमा सहभागी हुन नपाउने अनुमति दिएको थियो उक्त रिटमा न्यायाधीश ईश्वरप्रसाद खतिवडाको एकल इजलाशले सन्दीपलाई युएई भ्रमणको अनुमति नदिएको हो। नाबालिग बलात्कार अभियोग लागेका सन्दीपलाई जिल्ला अदालत काठमाडौंले विदेश भ्रमणमा रोक लगाउनेगरी धरौटीमा रिहा गरेको थियो।
उपत्यकामा मेघगर्जनसहित वर्षा,"काठमाडौं : उपत्यकामा मेघगर्जनसहित वर्षा भइरहेको छ। आइतबार दिउँसोबाट चट्याङसहित वर्षा भएको हो। यो हिउँदको पहिलो वर्षा हो। जल तथा मौसम विज्ञान विभाग मौसम पूर्वानुमान महाशाखाका मौसमविद् रोजना लामिछानेका अनुसार आज देशको पहाडी भूभागमा आंशिकदेखि सामान्य बदली रहनुका साथै प्रदेश १, बागमती र गण्डकी प्रदेशको पहाडी भूभागका थोरै स्थानमा मेघगर्जनचट्याङसहित हल्का वर्षाको सम्भावना छ। अबको केही दिन प्रदेश १, बागमती र गण्डकी प्रदेशमा बिहान र बेलुका मौसम खुल्ने भए पनि दिउँसो, मध्याह्न र अपराह्न बदली रहने मौसमविद् लामिछानेले बताए। आज काठमाडौंको न्यूनतम तापक्रम १० र अधिकतम तापक्रम २३ डिग्री सेल्सियस रहेको छ । यो पनि पढ्नुहोस वर्षाका कारण केपी ओली कपमा आर्मी र सातदोबाटोबीचको खेल रोकियो देशका तीनवटा प्रदेशका पहाडी भूभागमा वर्षा हुने पोखरामा असिना सहितको वर्षा"
वृद्धभत्ता नदिएको निहुँमा काकाको हत्या,महोत्तरी : चक्कु प्रहार गरी काकाको हत्या गर्ने युवकलाई प्रहरीले पक्राउ गरेको छ। महोत्तरी गाउँपालिका३ मडैका ३० वर्षीय विजेन्द्र महरालाई प्रहरीले पक्राउ गरेको हो। गत आइतबार राति विजेन्द्रले आफ्नै काका ७० वर्षीय शिव महरालाई चक्कु प्रहार गरी हत्या गरेका जिल्ला प्रहरी कार्यालय महोत्तरीले जनाएको छ। वृद्धभत्ताको रकम नदिएको भन्दै आवेशमा आएका भतिजले काका शिव महरालाई हत्या गरिएको प्रारम्भिक अनुसन्धानले खुलासा भएको डीएसपी सन्तोष पोखरेलले बताएका छन्। घटनालगत्तै फरार रहेको विजेन्द्र गाउँमा लागेको परिक्रमा मेलामा आएको मौका छोपी प्रहरीले पक्राउ गरेको हो।
"जंगलमा आगलागी हुँदा एक जनाको मृत्यु, दुई घाइते","वीरेन्द्रनगर : जंगलमा काठ चिर्न गएका कालिकोटका एक जनाको आगलागीमा परेर मृत्यु भएको छ। दुई जना घाइते भएका छन्। जिल्ला प्रहरी कार्यालय कालिकोटका प्रमुख डीएसपी जयश्वर रिमालका अनुसार शनिबार नरहरिनाथ गाउँपालिका८ कोटखोला जंगलमा काठ चिर्न गएका खाडाचक्र नगरपालिका२ का ५५ वर्षीय जयलाल विकको मृत्यु भएको हो। आगोले जलेर गम्भीर घाइते भएका विकलाई कर्णाली स्वास्थ्य विज्ञान प्रतिष्ठान जुम्लामा थप उपचारका लागि पठाइएको थियो। उनको आइतबार दिउँसो मृत्यु भएको डीएसपी रिमालले जानकारी दिए। उनीसँग जंगलमा काठ चिर्न गएका नरहरिनाथ गाउँपालिका८ का ४७ वर्षीय दानसिंह विक र सोही ठाउँका ३२ वर्षीय धिरेन्द्र विष्ट घाइते छन्। घाइते दानसिंहको अवस्था गम्भीर रहेको प्रहरीले जनाएको छ। उनलाई थप उपचारका लागि हेलिकोप्टरमार्फत काठमाडौं लगिएको छ। विष्टको जिल्ला अस्पताल कालिकोटमा उपचार भइरहेको छ। प्रहरीका अनुसार अछाम जिल्लाको सामुदायिक वनमा लागेको आगो फैलिएर कालिकोटको कोटखोलामा पुगेको थियो। १२१४ जना जंगलमा काठ चिर्दै गरेको बेला अछामको एक सामुदायिक वनमा लागेको आगो फैलिएर कोठखोलामा पुगेछ, डिएसपी रिमालले भने, काठ चिर्दै गरेका अरू भाग्न सफल भएपनि तीन जनालाई आगोले भेट्टायो, उनले भने, घाइतेमध्ये एक जनाको मृत्यु भइसकेको छ, एक जनालाई थप उपचारका लागि काठमाडौं नेपाली सेनाको हेलिकोप्टरमार्फत पठाइएको छ।"
देशका तीनवटा प्रदेशका पहाडी भूभागमा वर्षा हुने,"काठमाडौं : आज देशका तीनवटा प्रदेशका पहाडी भूभागमा वर्षा हु्ने भएको छ। मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशको पहाडी भूभागका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको हो। आइतबार दिउँसो गण्डकी प्रदेशको पोखरामा असिनासँगै वर्षा भएको छ। उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको महाशाखाले जनाएको छ। आज राति प्रदेश १ र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
बाघको हड्डीसहित डडेल्धुरामा बाजुराका दुईजना पक्राउ,"डडेल्धुरा : डडेल्धुरामा बाघको हड्डीसहित दुईजना पक्राउ परेका छन् । जिल्ला प्रहरी कार्यालय डडेल्धुरा र सुदूरपश्चिम प्रदेश अनुसन्धान ब्यूरो (आरआईटी) को संयुक्त टोलीले दुई युवकलाई पक्राउ गरेको हो । पक्राउ पर्नेमा बाजुराको बुढीगंगा नगरपालिका१० घर भइ बडिमालिका नगरपालिका८ मार्तडीका २६ वर्षीय राजेन्द्र जैसी र बाजुराकै खप्तडछेडेदह गाउँपालिका७ घर भइ मार्तडीकै २७ वर्षीय वीरबहादुर ओली रहेका छन् । जैसी मार्तडीमा बीसीडी वर्कसप व्यवसायी हुन् भने ओली सोही ठाउँमा रहेको सितल मदिरा स्टोरका सञ्चालक हुन् । बाघको हड्डीसहित शनिबार राति साढे बजे १२ अमरगढी नगरपालिका५ बागबजारबाट पक्राउ गरिएको जिल्ला प्रहरी कार्यालयका प्रमुख एवं प्रहरी नायब उपरीक्षक मनोहर भट्टले पत्रकार सम्मेलनमार्फत जानकारी दिएका छन् । पक्राउ परेका जैसी र ओलीलाई आइतबार जिल्ला प्रहरी कार्यालय परिसरमा पत्रकार सम्मेलनमार्फत् सार्वजनिक गरेको हो। संरक्षित वन्यजन्तुको आखेटोपहार अवैधरूपमा ओसारपोसार तथा खरिद बिक्री गर्न लागेको भन्ने विषेश सूचनाको आधारमा पक्राउ गरेको डीएसपी भट्टले बताए । सूचनाका आधारमा प्रहरी टोलीले उनीहरूले बोकेको झोला चेकजाँच गर्दा झोलामा रहेको संरक्षित वन्यजन्तुको आखेटोपहरा जस्तो देखिने वस्तु फेला पारी दुवै युवकलाई नियन्त्रणमा लिएको जनाए । उनीहरूको झोलाबाट टाउकोजस्तो देखिने अस्थिपञ्जर हड्डी,चारवटा दाँतहरू देखिएको हड्डी एक थान, तल्लो बाङग्राको जस्तो देखिने हड्डी दुई थान, मेरुदण्डको जस्तो देखिने हड्डी २९ थान,करङको जस्तो हड्डी २२ थान,फीलपातको जस्तो देखिने हड्डी ५ थान,नली हड्डीजस्तो देखिने हड्डी १० थान, विभिन्न प्रकारका ससाना हड्डी २७ गरी जम्मा ९६ थान गरि ४०५ किलो हड्डी बरामद गरिएको डीएसपी भट्टले बताए । बरामद गरिएको बाघको हड्डी अनुसन्धानका लागि डिभिजन वन कार्यालय डडेल्धुरालाई जिम्मा लगाइएको छ । राष्ट्रिय निकुञ्ज तथा वन्यजन्तु संरक्षण ऐन २०२९ बमोजिम कसुरको गम्भीरता हेरि ६ महिनादेखि १५ वर्षसम्म कैद र २० हजारदेखि १० लाख रुयैयाँसम्म जरिवाना हुने कानुनी व्यवस्था रहेको छ ।"
पुल निर्माणमा अनियमितता गर्ने पूर्वसचिवसहित तीनजनाविरूद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले पुल निर्माणमा अनियमितता गरेको आरोपमा पूर्वसचिवसहित तीनजनाविरूद्ध भ्रष्टाचार मुद्दा दायर गरेको छ। गण्डकी प्रदेश सरकार भौतिक पूर्वाधार,सहरी विकास तथा यातायात मन्त्रालयका तत्कालीन सचिव ईश्वरचन्द्र मरहट्टा,प्रदेश सडक निर्देशनालयका तत्कालीन निमित्त निर्देशक रामकुमार श्रेष्ठ र पूर्वाधार विकास कार्यालय गोरखाका सिनियर डिभिजन इन्जिनियर ओम राज ढुंगानाविरूद्ध सार्वजनिक सम्पत्ति हानिनोक्सानी गरी भ्रष्टाचार गरेको आरोपमा आइतबार विशेष अदालत काठमाडौंमा मुद्दा दायर भएको अख्तियारका प्रवक्ता श्यामप्रसाद भण्डारीले जानकारी दिए। अख्तियारका अनुसार उनीहरूमाथि गोरखाको गोरखा नगरपालिका ३ जरेवरस्थित दरौदी नदीमाथि पुल बनाउने बहानामा परामर्शदातासँगको सम्झौताविपरित पुलको स्थान र नाम समेत परिवर्तन गराइ भ्रष्टाचार गरेको आरोप छ। पुल निर्माणमा पूर्वसचिव मरहट्टाले कानुन विपरित मन्त्रालयस्तरबाट पुलको छनौट गराइ कार्यक्रम स्वीकृतका लागि प्रदेशसभामा पेश गरेको अख्तियारको ठहर छ। राज्यको सम्पत्ति औचित्य नभएको स्थानमा खर्च गर्न आफ्नो ओहदाको दुरूपयोग गरेको आरोपमा उनीविरुद्ध ५ करोड ४५ लाख ५२ हजार ६७१ भ्रष्टाचार मुद्दा दायर भएको हो। यस्तै, गण्डकी प्रदेश सडक निर्देशनालयका तत्कालीन निर्देशक श्रेष्ठले दरौदी खोला पुल निर्माणमा काल्पनिक सडकको नाम दिएवाफत भोक्तानी भएको ५ लाख ७१ हजार ७८० रुपैयाँ राज्यको सम्पत्ति तत्काल औचित्य नभएको स्थानमा खर्च गरी हिनामिना गरेको अख्तियारले जनाएको छ। उनीमाथि सोही रकम बराबर बिगो मागसहित कैद र जरिवाना माग दावी गरिएको छ। साथै गोरखाका इन्जिनियर ढुंगानाले बदनियतपूर्वक सामुदायिक वनक्षेत्रमा कथित पुल निर्माणको नाममा वनको अनुमति नलिइ बजेट खर्च गरेको आरोप उनीमाथि लागेको अख्तियारले जनाएको छ। ढङ्गानाविरूद्ध भ्रष्टाचार निवारण ऐन,२०५९ को दफा ३६ अनुसार मुद्दा दायर भएको हो।"
मध्यपुर थिमिका उपप्रमुख श्रेष्ठमाथि आक्रमण,भक्तपुर : भक्तपुरको मध्यपुर थिमि नगरपालिकाका उपप्रमुख विजयकृष्ण श्रेष्ठमाथि आक्रमण गरेका छन्। आइतबार विकास निर्माणमा सहजीकरण गर्न पुगेका उपप्रमुख श्रेष्ठमाथि आक्रमण भएको हो। नेकपा (एमाले) का मध्यपुर थिमि नगर कमिटी सचिव रहेका मध्यपुर थिमी नगरपालिका५ का सुमन जोशीको नेतृत्वका समूहले उपप्रमुखमाथि सुनियोजित आक्रमण गरेको उपप्रमुखको सचिवालयले जनाएको छ। बालकुमारी हात्तिमहाकाल सडकअन्तर्गत वडा नम्बर ४ को दुईपोखरीमा ढुंगा बिछ्याउने काममा अवरोध गर्दै आक्रमण भएको बताइएको छ। नगर प्रमुख सुरेन्द्र श्रेष्ठले विकास विरोधीहरू विकास निर्माण रोक्न तल्लो स्तरमै उत्रिएको बताए। जनताको प्रतिनिधिमाथि आक्रमण गर्नु जनतामाथिकै आक्रमण भएको भन्दै नगर प्रमुख श्रेष्ठले उनीहरूलाई उन्मुक्ति दिन नसकिने बताएका छन्। नगरपालिकाले कानुनी कारबाही अघि बढाएको उनले बताए। जिल्ला प्रहरी वृत्त थिमिका डिएसपी रविन्द्र श्रेष्ठले घटनाको पुष्टि गर्दै वृत्तमा नगरपालिकाले उजुरी दर्ता गराएको जानकारी दिए। आरोपीलाई वृत्तमा ल्याउन र अनुसन्धान अघि बढाउन आफूले निर्देशन दिइसकेको उनको भनाइ छ। उपप्रमुख विजयकृष्ण श्रेष्ठले विकास विरोधीहरू भौतिक आक्रमणमै उत्रनु गुण्डागर्दीको पराकाष्टा भएको बताए। आफूलाई यसले विचलित बनाउन नसक्ने र गुण्डागर्दीदेखि नडराई जनसेवामा जुटिरहने उनको भनाइ छ। नगर प्रमुख सुरेन्द्र श्रेष्ठको नेतृत्वमा निर्माणमा सहजीकरण गर्न नगरपालिकाको टोली आइतबार बिहान दुईपोखरी पुगेको थियो।
राजेश पायल राईको स्वरले गुञ्जियो धरान,"धरान : चर्चित गायक राजेशपायल राईको सुमधुर स्वरले धरान गुन्जयमान बनेको छ। धरान रंगशालामा सुनसरी उद्योग वाणिज्य संघले आयोजना गरेको धरान एक्स्पोमा शनिबार राति उनको गीतमा हजारौं दर्शकहरू छमछमी नाचे। उनको प्रस्तुति सुन्न प्रदेश १ का सुनसरी, मोरङ, झापा, इलाम, धनकुटा खोटाङ, भोजपुर, उदयपुर, लगायतका स्थानबाट आएका दर्शकहरूको घुइचो थियो। कार्यक्रम सञ्चालिका कोरियोग्राफर प्रिया रानी लामाले मञ्चमा राजेश पायललाई बोलाउने बित्तिकै हेल्लो दर्शन नमस्ते धरान भन्दै मञ्चमा देखा परेका उनलाई देख्ने बित्तिकै हजारौं दर्शकले ताली बजाएर स्वागत गरे। दर्शकको तालीमा मख्ख परेका राजेशले धरानका लागि आइपरे ज्यान पनि दिन तयार छु बोलको गीतबाट गाउन सुरु गरेर धरानवासीलाई कम्मर मर्काइ नाच्न बाध्य पारे। राजेशले माथि माथि लेकबाट,बैगुनि रैछेउ,मोहोनी लाग्ला है, तिन तारा तिन तिर, नौ जाले मायाले, शिरै फुल्यो शिर बन्दी, विचार चोगे, दर्शन नमस्ते, बल्ल भेट भो आदङबे, माथि माथि लेकबाट,सागर सरी, राई इज किङ लगायतका दर्जन बढी गीत प्रस्तुत गरेर दर्शकहरूलाई भरपुर मनोरञ्जन प्रदान गरेका थिए। राजेशपायलको गीतमा नाच्न पाउदा धेरै रमाइलो भएको धरान १५ का कृष्ण राईले बताए। राजेशपायलले मञ्चमा गीत गाईरहदा आइ लभ यू राई इज किङ भन्दै युवायुवतीहरू नाचिरहेका थिए। राजेशपायलले गीत गाइरहँदा रंगाशालामा उपस्थित भएका दर्शकहरूलाई सम्हाल्न प्रहरीलाई समेत हम्मे हम्मे परेको थियो। धेरै वर्षको अन्तरालमा धरानमा गीत गाउन पाउँदा अत्यन्तै हर्षित भएको उनले बताए। धरान एक्स्पोका कार्यक्रम संयोजक गोपाल श्रेष्ठले एक्सो अबलोकन गर्न आउने दर्शकहरूलाई थप मनोरञ्जन प्रदान गर्ने उद्देश्यले राष्ट्रिय स्तरका कलाकारको प्रस्तुति राखिएको बताए। फागुन ११ देखि सुरु भएको धरान एक्सपो २० गतेसम्म सञ्चालन हुने छ।"
वर्षा नहुँदा सुक्न थाले हिउँदेवाली,"डडेल्धुरा : लगातारको खडेरीले गहुँ बालीसहित हिउँदेबाली सुक्न थालेका छन् । खडेरीका कारण हिउँदेवाली सुक्न थालेपछि डडेल्धुराका किसान चिन्तित बनेका छन् । लामो समयदेखि हिउँदे वर्षा भएको छैन । गहुँ खेत तथा गरा बाँझै छन् । पानी नहुँदा गहुँ बाली सुकेर गएको आलिताल गाउँपालिका २ का किसान देवराज भट्टले बताए। खेतमा लगाएको गहुँबाली सुक्न थालेपछि भोकमरी हुने भन्दै उनीजस्तै अन्य किसान पनि चिन्तित छन् । खेतमा सिँचाइको सुविधा नहुँदा गहुँबाली सुक्न थालेको किसानको भनाइ छ । पाखो र अकाशे वर्षाका भरमा लगाइने खेति सुक्न थालेको हो । असौज अन्तिम सातापछि वर्षा भएको छैन । वर्षा नहुँदा खोलानाला पनि सुक्दै गएका छन् । डडेल्धुरामा आठ हजार सात सय ४४ हेक्टर क्षेत्रफलमा गहुँखेती हुँदै आएको छ । गत वर्ष पनि खडेरीका कारण १५ मेट्रिकटन प्रति हेक्टर मात्रै गहुँ उत्पादन भएको कृषि ज्ञान केन्द्र डडेल्धुराका प्रमुख रामचन्द्र भट्टले बताए । जिल्लामा वर्षात्को भरमा ६० प्रतिशत क्षेत्रफलमा गहुँ खेती हुने गरेको छ। यो वर्ष पनि खडेरीका कारण गहुँ,तोरीलगायत उत्पादनमा ह्रास आउन सक्ने कृषि ज्ञान केन्द्र डडेल्धुराका प्रमुख भट्टले जानकारी दिए । गहुँसँगै लगाइएको अन्य बाली पनि सुक्दै गएको अजयमेरु १ मुद्राडका शेरबहादुर भण्डारीले बताए । पाखो जमिन सुख्खा हुँदै गएको र बाली छर्दा समेत आकाशकै पानीको भरमा छरेको उनले बताए। आकाशे पानीको भरमा खेतमा बिउ छरेको र पानी नपर्दा उम्रेको बाली पनि सुकिसकेको गन्यापधुराका मनोज देउवाले बताए।"
पोखरामा असिना सहितको वर्षा,"पोखरा : पोखरामा आइतबार कालो बादलसहित पानी पर्दा दिउँसै अँध्यारो भएको छ। दिउँसो १ बजेदेखि असिनासहित ठूलो वर्षा भएको हो। यसअघि पोखरामा बिहीबार हिउँदे वर्षा भएको थियो। त्यसपछि आइतबार ठूलो वर्षा भएको हो। लामो हिउँदे खडेरीपछि परेको पानीले हिउँदे खेतीलाई केही राहात मिले पनि यहाँको कुनै क्षेत्रमा असिना समेत पर्दा तोरी, गहुँ, फापर र तरकारीबालीलाई क्षति पुर्याएको छ। बिहीबार परेको असिनाले पोखरा३० गगनगौडा, पोखरा ३२ मालमुलफाँट र भरतपोखरी लगायत क्षेत्रमा पाक्न लागेको हिउँदे खेतीलाई नोक्सान पुर्याएको थियो। असिनाले गरेको क्षतिबारे बुझ्ने क्रममा रहेको पोखरा महानगरपालिका कृषि महाशाखा प्रमुख मनहर कडरियाले बताए। वर्षा हुँदा सिँचाइ सुविधा नपुगेका खेतबारीमा लगाइएका हिउँदे खेतीलाई राहात मिलेको भए पनि कतै असिनासमेत पर्दा हिउँदे बालीमा क्षति पुगेको कृषि महाशाखा प्रमुख कडरियाले जानकारी दिए। बिहीबार परेको असिनाले मालमुलफाँटमा लगाइएको तोरी, गहुँ, फापर र तरकारी बालीमा क्षति पुगेको पोखरा महानगरपालिका३२ का कृषि सञ्जालका संयोजक पदमराज तिवारीले बताए। मालमुलफाँटमा बेगनास तालको पानीबाट सिँचाइ हुने भएकाले हिउँदे खडेरी भएपनि तोरी, गहुँ लगाउत हिउँदे खेती राम्रो भएको उनले बताए। मालमुलफाँटको करिव ४ हजार रोपनीमा खेती हुने र त्यसमा अधिकांशले तोरी खेती गर्ने गरेको पनि उनले बताए। यहाँ आलु, गहुँ, फापर, तरकारीको खेती राम्रो हुने गरेको पनि उनले सुनाए। असिनाले कुनै क्षेत्रमा लगाइएका बालीलाई नोक्सान पुर्याए पनि लामो समयपछि परेको पानीले समग्र हिउँदेबाली, फलफूललगायत बालीलाई राम्रो भएको महाशाखाले जनाएको छ।"
नेपाल घुम्न आएका विदेशीसँग कहाँबाट आयो २४ केजी चरेस?,"काठमाडौं : केही दिनअघि नेपालबाट थाइल्याण्डको बैंकक जान लागेका चार जना थाइ नागरिक २३८ केजी चरेससहित त्रिभुवन अन्तर्राष्ट्रिय विमानस्थलबाट पक्राउ परे। जसमा तीन जना एकै परिवारका छन्। विमानस्थल सुरक्षाको चेकजाँचमा बसेका प्रहरी र लागूऔषध नियन्त्रण ब्युरोको टोलीले उनीहरूलाई विमानस्थलको डिर्पाचर कक्षबाट पक्राउ गरेको थियो। थाइ लाईन एयरको उडानबाट उनीहरू थाइल्याण्ड जान लागेका थिए। लागूऔषध ब्युरोका अनुसार पक्राउ पर्नेमा पासपोर्ट नम्बर एबी ३६८०६२६ भएकी ५१ वर्षीया  , पासपोर्ट नम्बर एडी ०२८१३७३ भएकी ४८ वर्षीया  , पासपोर्ट नम्बर एडी ०२३०९५८ भएका २५ वर्षीय   र पासपार्ट नम्बर एडी ०२१९३३१ भएकी १९ वर्षीया   छन्। भारत र नेपाल आउने क्रममा उनले सिन्धुपाल्चोक घर भएका एक व्यापारीलाई भेट्ने गर्थिन्। व्यापारीले नै उनलाई खाने बस्ने, घुम्ने तथा जाने आउने टिकटको व्यवस्था गरिदिन्थे। ब्युरोका प्रवक्ता चक्रराज जोशीका अनुसार उनीहरूलाई लागूऔषध मुद्धामा जिल्ला अदालतबाट म्याद थप गरी अनुसन्धान भइरहेको छ। ब्युरोका अनुसार ४८ वर्षीया   २०१७ पछि दुई पटक भारत जाने आउने गरेको देखिन्छ। उनी नेपाल आएको यो तेस्रोपटक हो। उनी नेपाल र भारत जाने आउने गरिरहन्थिन। भिजिट भिषामा आउने २ रात ३ दिन बस्ने र थाइल्याण्ड फर्कने गरेको अध्यागमनको तथ्यांक छ। भारत र नेपाल आउने क्रममा उनले सिन्धुपाल्चोक घर भएका एक व्यापारीलाई भेट्ने गर्थिन। व्यापारीले नै उनलाई खाने बस्ने, घुम्ने तथा जाने आउने टिकटको व्यवस्था गरिदिन्थे। फर्कने बेलामा उनीहरूलाई एकेक सुटकेश दिएर पठाउने गर्थे। पछिल्लो ५ वर्षमा उनले ५ पटक नै नेपाल र भारत गएर सुटकेश पुराउँदै आएकी थिइन्। ब्युरोका अनुसार नेपाली व्यापारी थाइल्याण्ड उपचार गर्न जाने क्रममा यी महिलालाई अस्पतालमा भेट भएको थियो। भेटका क्रममा यहाँका व्यापारीले उनीहरूलाई यो काममा लगाएको बताएका छन्। सामान पुर्याएवापत १० हजार भाट पाउने गरेका थिए। उनीहरू चरेस पुराउने भरिया मात्रै भएको अनुसन्धानमा खुल्न आएको छ। ती व्यापारी ३ वर्ष अघिसम्म थाइल्याण्ड नै बस्ने गरेको अनुसन्धानबाट खुलेको छ। पछिल्लो ३ वर्षयता ती व्यापारी विदेश गएका छैनन्। उनी नेपालमा नै बसेर विदेशतिर सप्लाई गर्ने गरेको प्रहरीको आशंका छ। हाल ती व्यापारीको फोन अफ छ। केही दिन अघिसम्म उनको फोनको नम्बर ट्याक गर्दा धादिङको गाउँमा देखाएको थियो। विश्वविद्यालयमा अध्ययन गर्ने उनीहरूलाई आमाको कामका विषयमा केही थाहा नभएको अनुसन्धानबाट खुलेको छ। परिचार्टले उनीहरूलाई नेपाल घुम्न जाउ भनेर ल्याएको देखिन्छ। अर्की ५१ वर्षीय महिला   कै साथी रहेको बुझिएको छ। पक्राउ परेका ४८ र ५१ वर्षीय थाई महिलाहरू बैंककमै साबन बनाउने फ्याक्ट्रीमा काम गर्ने अनुसन्धानबाट खुलेको छ। उनीहरूले व्यापारीकै सल्लाह बमोजिम बैकककै एक सहरमा उक्त चरेस पुर्याउन जान लागेको बताएका छन्। गाँजाको फूल र पातलाई कुटेर, निकै मसिनो बनाएर दियालोको खोटो मिसाएर, कालो तन्किने खालको लेदो बनाएर चरेस निर्माण गर्ने गरिन्छ। सामान पुर्याएवापत १० हजार भाट पाउने गरेका थिए। उनीहरू चरेस पुराउने भरिया मात्रै भएको अनुसन्धानमा खुल्न आएको छ। अनुसन्धानका क्रममा धादिङ आसपासको चरेस भएको खुलेको छ। गाँजाबाट चरेस बनाएर विदेश पठाउनका लागि नेपालमा गिरोह नै सक्रिय रहेको प्रहरीले जनाएको छ। गाँजाको फूल र पातलाई कुटेर, निकै मसिनो बनाएर दियालोको खोटो मिसाएर, कालो तन्किने खालको लेदो बनाएर चरेस निर्माण गर्ने गरिन्छ। यस्तो लेदोलाई पक्राउ परेका विदेशीहरूले सुटकेसमा फल्स बटम बनाएर विदेश तस्कर गर्दै थिए। सुटकेसको हार्डकभरको नटहरू खोलेर भित्र चरेस राखेर लैजाँदै थिए। सुटकेसको तौल अस्वभाविक देखिएकाले प्रहरीले अनुसन्धान गरेको थियो।"
ट्रायलमा ७० प्रतिशत लागू हुँदा पास हुने २० प्रतिशत बढे,"काठमाडौं: चालक अनुमतिपत्रका लागि लिइने प्रयोगात्मक परीक्षा (ट्रायल) मा ७० प्रतिशत ल्याउँदा पास हुने व्यवस्था लागू भएसँगै चालक अनुमतिपत्र पास हुनेको सङ्ख्या १० देखि २० प्रतिशतसम्म बढेको छ। बागमती प्रदेश सरकारले गरेको निर्णयका आधारमा काठमाडौं उपत्यकाका चारवटै यातायात व्यवस्था कार्यालयले यो महिनाको सुरुदेखि नै ७० प्रतिशत ल्याउँदा पास हुने नियम लागू गराएका हुन्। नियम लागू भए पनि दुई पाङ्ग्रे सवारीसाधनमा २० प्रतिशतसम्म र चार पाङ्ग्रेमा १० प्रतिशतसम्म पास हुने दर बढेको एकान्तकुनास्थित कार्यालयले जानकारी दिएको छ। कार्यालयको चाप व्यवस्थापन गरेर अनलाइन फाराम भर्नेको परीक्षा लिइरहेको कार्यालयका प्रमुख राजकुमार कपालीले बताए। सुरुमा चाप बढी भए पनि पुनःट्रायल दिने कम हुने उनको भनाइ छ। लिखित परीक्षा पास गरेका सेवाग्राहीले एक पटक प्रयोगात्मक परीक्षा पास नहुँदा पुनःदुई पटक मौका पाउने गरेका छन्। उनले भने, 'एकै पटकमा धेरै पास भएपछि दोहोर्याएर र तेहेर्याएर दिने घट्ने भए।' प्रयोगात्मक परीक्षामा ७० प्रतिशत ल्याउँदा नै पास हुने नियम अरु प्रदेशले विगतका वर्षमा नै लागू गरिसकेका थिए। सबैभन्दा बढी सेवाग्राहीको चाप रहेको बागमती प्रदेशले भने विभिन्न कारण देखाएर ढिला मात्रै सुरु गरेको थियो। अरु प्रदेशमा चाप अतिन्यून रहेको र उपत्यका बाहिरका जिल्लास्थित कार्यालयको एक सातामा आउनेभन्दा उपत्यकामा एक दिनमा चाप बढी रहेको प्रमुख कपालीले बताए। विगतमा शतप्रतिशत ल्याउँदा मात्रै पास हुने नियम लागू हुँदा दुईपाङ्ग्रे सवारीसाधनमा ३५ देखि ४० प्रतिशत हाराहारीमा सेवाग्राही पास हुने गरेकामा अहिले ६० प्रतिशत पुगेको पाइन्छ। हलुका सवारी चालकको परीक्षामा सहभागीमध्ये पहिले २० पास हुने गरेकामा अहिले ३५ देखि ४० प्रतिशतसम्म पुगेको कार्यालयले जनाएको छ।"
घरको जग खन्दा पुरिएर मजदुर घाइते,भक्तपुर : घरको जग खन्दा पुरिएर एकजना मजदुर घाइते भएका छन् । भक्तपुरको मध्यपुर ठिमी नगरपालिका १ लोकन्थली खरिबोट बासुकी कोलोनी नजिक काठमाडौं महानगरपालिका ३२ नरेफाँटमा नेपाल सरकारका पूर्वसचिव तुलसीप्रसाद गौतमको घरको जग खन्ने क्रममा मञ्जय विश्वकर्मा पुरिएको प्रहरीले जनाएको छ । दुर्घटनालगत्तै प्रहरीले उद्दार गरेको भक्तपुर प्रहरी परिसले जनाएको छ । घाइतेको उपचारका लागि नजिकैको नागरिक अस्पताल लगेको र उनको अवस्था गम्भीर रहेको परिसरका प्रमुख एसपी प्रजित केसीले बताए । विश्वकर्मा सुनसरी बराहक्षेत्र नगरपालिका ४ का स्थाीय बासिन्दा हुन्।
शिलान्यासको दुई वर्ष : अस्पतालका जगसमेत बसेनन्,"निर्माण कम्पनीले २ करोड २० लाख रुपैयाँ पेस्कीसमेत बुझिसकेको छ। साउन महिनायता काम ठप्प छ। बैतडी : नागरिकका लागि गाउँमै चिकित्साकीय स्वास्थ्य सेवा प्राप्त होस् भनेर २०७७ मंसिरमा सरकारले तीन सयभन्दा बढी स्थानीय तहमा एकै पटक अस्पतालको शिलान्यास गरेको थियो। दुई वर्षभित्रै निर्माण सम्पन्न गर्ने महत्वाकांक्षी योजनासहित ५, १० र १५ शय्याका अस्पताल निर्माण गर्ने भन्दै एकैपटक शिलान्यास गरिएको भए पनि अस्पतालको निर्माण प्रगति शून्य छ। सर्वसाधारणले गाउँमै स्तरीय स्वास्थ्य सेवा प्राप्त गर्ने आस गरेको भए पनि निर्माण कम्पनीको लापरबाही र स्थानीय तहले तदारुकता नदेखाउँदा अस्पताल निर्माण कार्यमा चरम ढिलाइ भइरहेको छ। बैतडीको दशरथ चन्द नगरपालिकाबाहेकका ९ वटै स्थानीय तहमा १० र १५ शय्याको अस्पताल निर्माण गर्ने योजना थियो। तर केही स्थानीय तहमा निर्माण प्रक्रिया सुरु भएको छैन भने निर्माण सुरु भएका पालिकामा पनि प्रगति शून्यप्राय छ। मेलौली नगरपालिकामा जग्गा विवादले अस्पताल निर्माणको कुनै प्रक्रिया अघि बढ्न सकेको छैन। अन्य पालिकामा पनि कुनै प्रगति छैन। शिलान्यास गरिएको दुई वर्ष पूरा हुँदा पनि हालसम्म यहाँका अधिकांश अस्पताल निर्माणमा जगसमेत बसाल्न सकिएको छैनन्। जिल्लाको सूर्नया गाउँपालिकामा५ मा बन्ने भनिएको १० शय्याको अस्पतालको कामसमेत सुरु भएको छैन। गत वर्ष नै ठेक्का प्रक्रिया भई काम सुरु हुने भनिएको भए पनि हालसम्म कुनै काम नभएको हो। गत वर्ष नै निर्माणस्थलमा जग खन्ने काम भएको थियो, त्यसपछि कुनै काम अघि बढेन सूर्नया गाउँपालिकाका स्वास्थ्य शाखा प्रमुख रामसिंह महराले भने। ठेकेदारको लापरबाहीले काम अघि बढ्न नसकेको र केही दिनदेखि काम सुरु हुने सूर्नया गाउँपालिकाका योजना शाखा प्रमुख, इन्जिनियर कपिलदेव भट्टले बताए। पाटन नगरपालिकाले निर्माण कम्पनीसँग सम्झौता गरेको डेढ वर्ष पुग्नै लागेको छ। तर निर्माणको प्रगति शून्यप्रायः छ। सिनर्जी प्रधान जेभीले १४ करोडमा निर्माण सम्पन्न गर्नेगरी सम्झौता गरेको भए पनि अस्पताल संरचनाको फिल्ड कटिङ र वालमात्रै निर्माण भएको छ भने जगसमेत बसेको छैन। निर्माण कम्पनीले २ करोड २० लाख रुपैयाँ पेस्कीसमेत बुझिसकेको छ। साउन महिनायता काम ठप्प छ। तीन पटक पत्राचार गरेर ताकेता गर्दा पनि निर्माण कम्पनीले अटेरी गर्दै आएको पाटन नगरपालिकाका प्रशासन शाखा प्रमुख राजेन्द्रप्रसाद भट्टले बताए। पुर्चाैडी नगरपालिकामा पनि निर्माण व्यवसायीसँग सम्झौता भएको दुई वर्ष पुग्नै लागेको छ। निर्माण सम्पन्न गर्ने म्याद ६ महिनामात्रै बाँकी रहँदा काम सुरु भएको छ। जग्गा विवादलगायत निर्माण कम्पनीका लापरवाहीले काम रोकिएको भए पनि केही दिनदेखि काम सुरु भएको पुर्चाैडी नगरपालिकाका नगरप्रमुख दीपकबहादुर बमले जानकारी दिए। सिगास गाउँपालिकामा पनि १५ शय्याको अस्पताल निर्माण गर्ने भनिएको भए पनि प्रक्रिया अघि बढेको छैन। हालै डीपीआर सम्पन्न भएको र रिपोर्ट मन्त्रालयमा पेस गर्ने तयारी भइरहेको स्वास्थ्य शाखा प्रमुख घनश्यामसिंह बोहराले जानकारी दिए। १८ करोड लागतमा सिगास८ मा अस्पताल बन्ने उनले बताए। जग्गा विवादका कारण अस्पताल निर्माण प्रक्रिया अघि नबढेको पञ्चेश्वर गाउँपालिकामा पनि गत वर्षदेखि आन्तरिक प्रक्रिया सुरु भएको छ। पञ्चेश्वर गाउँपालिकाको केन्द्र वडा नं ४ को आमचौरामा बन्ने १० शय्याको अस्पतालको लागि डीपीआर तयार पारिएको र टेन्डर खोल्ने तयारी भइरहेको गाउँपालिकाका उपाध्यक्ष बिना भट्टले जानकारी दिइन्। जग्गा विवादले ढिलाइ भएको थियो, गत वर्षमात्रै जग्गा विवाद सुल्झायौँ, अब निर्माण सुरु गर्ने तयारीमा छौँ, उनले भनिन्। जिल्लाको दोगडाकेदार गाउँपालिकामा केही प्रगति भएको छ। गत वर्षदेखि निर्माण प्रक्रिया सुरु भएको र पहिलो तल्ला ढलानको तयारी भइरहेको प्रमुख प्रशासकीय अधिकृत रवीन्द्रबहादुर धामीले बताए। दोगडाकदारमा १० शय्याको अस्पताल बन्न लागेको हो। निर्माण व्यवसायीको लापरवाही र स्थानीय तहहरूले तदारुकता नदेखाउँदा अस्पताल निर्माणमा ढिलाइ भइरहेको स्वास्थ्य कार्यालय बैतडीका प्रमुख योगेशप्रसाद भट्टले बताए। स्थानीय तहकै जिम्मेवारीमा बन्न लागेका अस्पताल निर्माणको प्रगति निकै सुस्त रहेको उनले बताए।"
फ्लाइओभर बनाउन भताभुंग सडक,"फ्लाइओभर निर्माणका लागि १७ करोडको बजेट छुट्याएको छ। काठमाडौं : ग्वार्को चोकमा फ्लाइओभर निर्माणमा ढिलाइ गर्दा ट्राफिक जामले स्थानीय र यात्रुले सास्ती खेपिरहेका छन्। यसले सडक छेउका व्यवसायी पनि मारमा परेका छन्। ग्वार्को चोकमा लामो समयदेखि व्यवसाय गर्दै आएका स्थानीय विष्णु बस्नेतले सडक भत्काइएका कारण आफूहरूलाई मर्का परेको सुनाए। माघ २६ गते रातिदेखि २५ वटा ड्रम ल्याएर राखिएको छ। २८ गतेबाट ३४ दिनसम्म लगाएर सडक भत्काइएको थियो। त्यसपछि त्यतिकै छोडिएको छ, उनले भने, यसले १२ घण्टा नै बाटो जाम भएको छ। २ सिफ्टमा मान्छे खटाएर छिटो बनाउनु पथ्र्यो। मान्छे हिड्नेसम्म बाटो हुँुदैन। सडक भत्काएर छाडेको लामो समय भए पनि नियमित काम हुन नसकेको उनको गुनासो छ। अर्का स्थानीय व्यवसायी पूर्णसिंह श्रेष्ठले पनि जामले धेरै असर गरेको देखेसो पोखे। करिडोरको बाटो पनि निकै सुस्त गतिमा निर्माण हुँुदैछ। जामले मान्छेलाई आवातजावत गर्न समय धेरै लाग्ने गरेको छ। कतै जान सक्ने अवस्था रहेन। बिरामी बोकेका एम्बुलेन्सहरूलाई समेत धेरै समस्या परेको छ। तत्कालका लागि वैकल्पिक बाटो व्यवस्था गरिदिए धेरै राम्रो हुन्थ्यो, उनले भने। करिडोर र अव्यवस्थित बाटो खुलाइदिने हो भने यो जाम कम हुने उनको भनाइ छ। त्यस्तै, ग्वार्कोमा मेडिकल गरी बस्ने विवेक श्रेष्ठले बिरामी र एम्बुलेन्स छिराउँन गाह्रो भइरहेको बताए। उनले भने, धेरै तलको बाटोसम्म जाम हुन्छ । यहाँ करिडोर र पुलको बाटो एकैचोटी भत्काइदियो। भित्री बाटो म्यानेज गर्नसके धेरै सजिलो हुन्थ्यो। ग्वार्को चोकमा ड्युटिमा खटिएका ट्राफिक प्रहरी ब्रजेसकुमार झाले जाम भएको स्वीकार गरे पनि सडक निर्माणको काम पनि भइरहेको बताए। काम भएको छ। तर, द्रुत गतिमा भएको छैन। जुन रेसियोमा गर्नुपर्ने हो त्यो छैन, उनले भने। ४ लेनको एकै ठाउँबाट आउँदा गाडीको क्यु हुन्छ। त्यसलै सडक निर्माणमा अलि छिटो गर्न सबैले पहल गर्नुपर्ने उनले बताए। फ्लाइओभर निर्माणले ट्राफिक जाम हुँदा सास्ती फ्लाइओभर निर्माण गर्न १७ करोडको बजेट सोही बाटोमा नियमित यात्रा गर्ने सार्वजनिक बसका चालक चन्द्रलाल श्रेष्ठले आफ्नो गाडीमा चड्नेमध्ये धेरैलाई सडकमा हुने जामले असर गरिरहेको बताए। कसैलाई अफिस समयमा पुग्नुपर्ने हुन्छ। ढिलो हुन्छ। डोजर पिच भत्काएर छोडिदियो। त्यसपछि काम सुरु भएको छैन। एउटा डोजरले ३ दिन काम गर्यो। त्यसपछि देखेको छैन, उनले भने। सडक निर्माणको जिम्मा पाएको आशिष सामानान्तर रेलिगे्र जेभीका प्रोजेक्ट म्यानेजर कृष्णगोपाल श्रेष्ठले भने काममा ढिलासुस्ता नभएको बताए। पिच उप्काउँने काम सकिएको छ। फ्लाइओभरको काम अब सुरु हुन्छ, उनले भने, हाम्रो काम १२ महिनाका लागि हो। अरूबेला यो बाटो बन्द नगर्दा पनि जाम हुने बाटो हो। आफूहरूले ट्राफिम कार्यालय र बग्गीखानासँग समन्वय गरेर काम सुरु गरेको उनले बताए। उनका अनुसार अहिले ७ जना कामदार छन्। सबै मेसिनबाट काम गर्ने भएकाले कामदारहरू ५० जनाभन्दा बढी नहुने उनले बताए। तोकिएकै समयसीमा १२ महिनाभित्रैमा यो काम सकाउने भन्ने उद्देश्यले आफूहरू काममा लागिरहेको उनले प्रस्ट्याए। ललितपुर उपमहानगर९ का वडाध्यक्ष राजु महर्जनले सडक जामले सबैलाई सास्ती भएकाले वैकल्पिक बाटो खुलाउ सडक विभागसँग समनय भइरहेको बताए। खोलाछेउको करिडोरको बाटो खुलाउनुपर्यो भन्ने छ। करिडोरको बाटो खोल्नेबित्तिकै कोटेश्वरबाट आउने गाडी उताबाट जादाँ सहज हुन्छ। करिडोरको पुल बनिसकेको छ। तर, अव्यवस्थित बस्ती बसेकाले बाटो निर्माणमा समस्या भएको छ, उनले भने। गुणस्तर अनुसन्धान तथा विकास केन्द्रका इन्जिनियर रविन्द्र श्रेष्ठले पनि १२ महिनाको अवधिमा यो काम सकाउने बताए। पहिला गाडीहरू मेन लेनबाट जान पाइरहेका थिए। अहिले बन्द गराएका कारण साइडको लेनबाट गाडी हिड्नाले जाम परेको हो, उनले भने। फ्लाइओभर निर्माणका लागि १७ करोडको बजेट छुट्याएको छ।"
मुख्यमन्त्री रोजगार कार्यक्रममा बेथिति,"जाजरकोट : कर्णाली प्रदेश सरकारले सुरु गरेको मुख्यमन्त्री रोजगार कार्यक्रमअन्तर्गत जाजरकोटको एक विद्यालय भवन निर्माणमा अनियमितता भएको पाइएको छ। गत आर्थिक वर्षमा मुख्यमन्त्री रोजगार कार्यक्रमअन्तर्गत भेरी नगरपालिका१ रावतगाउँको दीपेन्द्र प्राथमिक विद्यालयको भवन निर्माण अलपत्र परेको छ। करिब २७ लाख भुक्तानी भइसक्दा पनि दुई कोठे विद्यालय भवनका झ्याल, ढोका बन्न सकेका छैनन् भने भुइँकोठा र बरन्डामा पीसीसीसमेत नगरेर काम अलपत्र पारिएको छ। मुख्यमन्त्री रोजगार कार्यक्रमअन्तर्गत स्थानीय २४ जना बेरोजगार नागरिकलाई रोजगारी दिने उद्देश्यले विद्यालयको भवन निर्माण आयोजना समेटिएको थियो। नगरपालिकाका इन्जिनियर मोहन मल्लले दुईकोठे विद्यालय भवन निर्माणको लागत स्टमेट ३७ लाख ११ हजार रुपैयाँ बनाएका थिए। कार्यविधिअनुसार ५० प्रतिशत रकम निर्माण सामग्री खरिद र ५० प्रतिशत रकमबाट बेरोजगार नागरिकलाई रोजगारी दिनुपर्ने व्यवस्था छ। सूचीकृत भएका बेरोजगार नागरिकलाई न्यूनतम ५० दिनको रोजगारी दिनुपर्ने थियो। स्थानीय दररेटअनुसार बेरोजगारले ७ सय ५० सयका दरले १८ लाख ५५ हजार ५ सय र कमको पाउनुपर्ने हो। तर विद्यालय व्यवस्थापन समिति अध्यक्ष मधुकर नेपालीले कार्यविधि विपरीत मनोमानी तरिकाले भवन निर्माण थालेपछि न स्थानीयले रोजगारी पाए न विद्यालय भवनले नै पूर्णता पायो। कार्यक्रमको मर्मविपरीत बेरोजगार नागरिकलाई रोजगार नै नदिएर आफूखुसी बजेट सकेका छन्। अध्यक्ष नेपालीले विद्यालय भवन निर्माणसमेत अधुरै छोडेको स्थानीय मनिराम दमाइले बताए। सूचीकृत बेरोजगारलाई रोजगारी दिनुपर्नेमा अध्यक्षले ६ लाखमा भवन निर्माणको ठेक्का स्थानीय कामदारलाई दिएको उनले खुलासा गरे। कार्यक्रमका लागि वडा कार्यालयले पालिका हुँदै मुख्यमन्त्री कार्यालयमा २४ जना बेरोजगार नागरिकको सूची पेस गरेको थियो। सोही आधारमा मुख्यमन्त्री कार्यालयले बेरोजगार नागरिकलाई रोजगार दिने उद्देश्यले विद्यालयको भवन निर्माण योजना दिएको थियो। बजेट आफूखुसी प्रयोग गर्न उनले २४ जनाकै बैंक खाता खोलेको तर खातामा आएको रकम आफैंले प्रयोग गरेका छन्। रोजगारी नदिए पनि बैंक खाता खोलेर कानुनी प्रक्रिया सहज बनाइदिएबापत अध्यक्षले २४ जनालाई प्रतिव्यक्ति दुई हजारका दरले ४८ हजार रकम दिएका थिए। घटना लुकाउन र बेरोजगार नागरिकलाई खुसी बनाउन सो रकम दिएको मनिरामले बताए। अध्यक्षले रोजगारी नदिएको तर बैंक खाता खोलेर सहयोग गरेको भन्दै दुईदुई हजार रुपैयाँ दिएको बेरोजगारको सूचीमा रहेका एक स्थानीयले खुलासा गरे। विव्यस अध्यक्ष नेपालीले बेरोजगार नागरिकलाई रोजगारी नदिएर आफैंले विद्यालय भवन निर्माण गरेको स्वीकार गरेका छन्। काम नसकिँदै नगरपालिकाले ३४ लाख २८ हजार ९ सय ८७ रुपैयाँको रनिङ बिल उठाएको थियो। यद्यपि २६ लाख ७८ हजार मात्र भुक्तानी भएको छ। त्यो रकम पनि सूचीकृत बेरोजगार नागरिकका नाममा भुक्तानी गरिएको नगरपालिकाले जनाएको छ। मुख्यमन्त्री कार्यालयबाट निकासा रकम मात्र भुक्तानी भएको इन्जिनियर मल्लले बताए। रकम अभावले भवन निर्माण सम्पन्न हुन नसकेको विद्यालयका प्रधानाध्यापक ध्रुवजंग शाहले बताए।"
