शीर्षक,विवरण
अन्तःशुल्कमा अपराध !,"एकातिर सरकारलाई चालू खर्च धान्न राजस्व पनि उठाउन धौ छ, अर्काेतिर राजस्वको एउटा प्रमुख स्रोत अन्तःशुल्कमा ठूलो चुहावट र चोरीतस्करी छ। चालू आवको अहिलेसम्मको राजस्व संकलन लक्ष्यभन्दा धेरै कम छ। आर्थिक वर्षको अन्त्यसम्म यस्तै चाला भइरहे सरकारले तलब खुवाउन पनि असम्भव हुने दिन आउँछ भनिन्छ। राजस्व संकलनमा सरकार असफल भए राज्यमा हाहाकार मच्चिने नै छ। यति संवेदनशील घडीका बेला सरकारले गम्भीरतापूर्वक राजस्व संकलनतिरमात्रै होइन छली र अन्तःशुल्क स्टिकरको तस्करी रोक्न आवश्यक छ। अन्तःशुल्क स्टिकर लगाई मदिरा र चुरोटलगायत वस्तु बिक्री गर्न वैध हुँदैन। सरकारसँग स्टिकर किनेरमात्रै उद्योग, कलकारखानाले अन्तःशुल्क लाग्ने वस्तुमा टाँस्ने हो। तस्करी दुर्लभ होइन पटकपटक हुने गरेको आन्तरिक राजस्व विभाग र त्यस मातहतका कार्यालयको तथ्यांकले देखाउँछ। स्टिकर नक्कली छपाइ भारतबाट नेपालमा तस्करी भएको उदाहरण छन्। त्यस्ता स्टिकर प्रहरीले नाकामा समातेका घटना दुर्लभ होइनन्। अन्तःशुल्क स्टिकर प्रतिगोटा परिणाम हेरी २ सय २८ देखि १ हजार ३ सय ६ रुपैयाँसम्म पर्छ। त्यतिका महँगो दरको स्टिकरकै तस्करी हुनु र राज्यले रोक्न नसक्नु राजस्वमा ठूलो भ्वाङ पर्नु हो। सरकारले अनुगमन गर्दा अन्तःशुल्कका नक्कली स्टिकरमात्रै होइन, स्टिकरविहीन वस्तुसमेत भेट्ने गरेको छ। तर अर्बाैंको राजस्व स्रोतको नियमन र कडाइका लागि राज्यको अनुगमन निकै फितलो छ। आवश्यक मानव संसाधन संख्या राजस्व अनुगमनका क्षेत्रमा पर्याप्त छैन। देशभर अन्तःशुल्क प्रयोग गर्ने उद्योग २ सय ७२ छन्, तर अनुगमन गर्ने मानव संसाधन कम छ। त्यसैको फाइदा बदनियतपूर्ण उद्योगी व्यापारीले उठाउँछन् र राज्यलाई ठग्छन्। राज्य संयन्त्र दह्रो नबनाई कुनै पनि प्रकारका ठगी रोकिन्नन्, झन् अन्तःशुल्क स्टिकर तस्करी र नक्कली प्रयोग ठगीमात्रै होइन ठूलो अपराध हो। जुनसुकै प्रकारका अपराध रोक्ने जिम्मेवारी राज्यकै हो, तसर्थ राज्यविरुद्ध नै भएको यस्ता अपराधको नामोनिसानै मेटिने गरी अन्त्य गर्नुपर्छ। अन्तःशुल्क स्टिकर तस्करी र यसमा नक्कलीको प्रयोग रोक्न डिजिटल प्रविधिमा जानुपर्ने विज्ञहरूको सुझावलाई सरकारले मनन गरोस्।"
देशकै अनौठो उपाधिबाट पछि हट्यो सरकार,"काठमाडौं : ललितपुर महानगरपालिका१५ का जगदीश वैद्यलाई माननीय विशिष्ट श्रेणीको राष्ट्रिय समाजसेवी उपाधि दिएकोमा सर्वत्र विरोध भएपछि उक्त निर्णयबाट सरकार पछि हटेको छ। संस्कृति, पर्यटन तथा नागरिक उड्डयन मन्त्रालयले त्यससम्बन्धी निर्णय कार्यान्वयन नगर्न मातहतका ३० निकायलाई पत्र पठाएको हो। हामीले पहिला पत्राचार गरेकाहरूलाई निर्णय कार्यान्वयन नगर्ननगराउन पत्र पठाएका छौं, मन्त्रालयका उपसचिव टेकनाराण पौडेलले भने। वैद्यलाई २०६७ मंसिर २२ गतेको गृहमन्त्रीस्तरको निर्णयबाट आजीवन राष्ट्रिय पर्व, उत्सव तथा कार्यक्रममा सहभागी हुन विशिष्ट आमन्त्रितको सूचीमा समावेश गरिएको थियो। संस्कृति मन्त्रालयका उपसचिव पौडेलले सचिवस्तरको भदौ १२ गतेको निर्णय भन्दै वैद्यलाई मातहतका निकायका कार्यक्रममा निमन्त्रणा कार्ड पठाउने व्यवस्था गर्न भन्दै कार्यार्थ पत्र पठाएका थिए। त्यसबारे समाचार अन्नपूर्ण पोस्ट्मा बुधबार प्रकाशन भएको थियो। उक्त पत्राचारअनुसारको निर्णय कार्यान्वयन नगर्न मन्त्रालयले पुनः पत्र पठाएको छ। यस मन्त्रालयको चनं ३४२ मिति २०७९६१४ को पत्रमार्फत ललितपुर महानगरपालिका १५ ताल्छिखेल निवासी मा विरिष्ट श्रेणीको राष्ट्रिय समाजसेवी प्रा डा जगदशि वैधलाई गृह मन्त्रालयको मिति २०६७८२२ को माननीय मन्त्रीस्तरीय निर्णयबाट आजीवन नेपाल सरकारको सम्पूर्ण निकायहरूमा राष्ट्रिय पर्व, उत्सव तथा राष्ट्रिय कार्यक्रमहरूमा र विशिष्ट पाहुनाको स्वागत र निजी कार्यक्रममा सहभागी हुन विशिष्ट आमन्त्रितको सूचीमा नाम समावेश गरिएको हुँदा त्यस निकायबाट हुने कार्यक्रममा सहभागी हुन निजलाई विशिष्ट आमन्त्रितको सूचीमा नाम समावेश गरी निमन्त्रणा कार्ड पठाउने गर्न हुन र सोको जानकारी निजलाईसमेत गराउन हुन लेखी पठाएकामा हाल उक्त निर्णय कार्यान्वयन नगर्न नगराउन हुन नेपाल सरकार (सचिवस्तर) मिति २०७९१०१० को निर्णयअनुसार अनुरोध छ, पत्रमा लेखिएको छ। शेरबहादुर देउवा प्रधानमन्त्री रहँदा तत्कालीन स्वास्थ्यमन्त्री दीपक बोहराले मन्त्रीस्तरीय निर्णयबाट समाजसेवी उपाधि दिएका थिए। गृह मन्त्रालयले ३ पुस २०७४ मा वैद्यलाई आजीवन वरिष्ठ समाजसेवी भन्दै विभिन्न निकायमा राष्ट्रिय पर्व, उत्सव तथा राष्ट्रिय कार्यक्रमहरूमा विशिष्ठ पाहुनाका रूपमा स्वागत र निजी कार्यक्रममा समेत सहभागिता हुने विशिष्ठ सूचीमा राख्न परिपत्र गरेको थियो। यसअघि स्वास्थ्य मन्त्रलायले बिना कुनै आधार विशिष्ट श्रेणीको समाज सेवीको रूपमा वैद्यलाई कार्यक्रमहरूमा सहभागी गराउन काठमाडौंका नाम चलेका ठूला निजी अस्पतालमा पनि सबै कार्यक्रममा अनिवार्य निमन्त्रणा गर्नका लागि विभिन्न अस्पताललाई परिपत्र गरेका उनीनिकट एक व्यक्तिले बताए। वैद्य आफूले सयौं मूर्ति स्थापना गरेको दाबी गर्छन्। विद्यालय, विश्वविद्यालय, संस्थामा पनि आफूले समाजसेवा गरिरहेको उनको भनाइ छ। उनलाई नजिकबाट चिन्नेहरूले सबै कुरा झुठो भएको बताउछन्। उनले आफ्नो नामका अगाडि लेख्ने मानार्थ प्रा डा पनि झुठो भएको धेरै व्यक्तिको टिप्पणी छ।"
वालिङ घटना मेरो उड्डयन कालको दुःखद अनुभव,"प्रस्तुति : सुनिता कार्की उड्डयन क्षेत्रमा कसरी प्रवेश गर्नुभयो? उड्डयन क्षेत्रको पहिलो कामको अनुभव कस्तो रह्यो ? कसरी काम पाउनुभयो? फर्किने बित्तिकै काम पाउन सकिनँ। काम पाउन अलिक गाह्रो नै थियो। मैलै मेरो बायोडाटा सबै एयरलाइन्स कम्पनीहरूमा छोडिरहेको थियो। हेलिकप्टरभन्दा पनि फिक्सविङतिर पो जाने कि जस्तो पनि भएको थियो। किनभने त्यो समयमा फिक्सविङमा पाइलटहरूको कमी थियो। फिक्सविङमा जानका लागि नियामक निकाय नेपाल नागरिक उड्डयन प्राधिकरणको सुरक्षा विभागमा आवेदन दिन गएको थिएँ। त्यहीँनेर नै कुनै हेलिकप्टरको पाइलट छ भने कन्ट्याक्ट गरिदिनु भनेर श्री एयरलाइन्सले भनेको रहेछ। संयोगले त्यो जानकारी मैले पाएँ। त्यसपछि म श्री एयरलाइन्स गएँ र उहाँहरूले मलाई राख्ने हुनुभयो। मैले सानो हेलिकप्टरमा तालिम लिएको थिएँ भने उहाँहरूसँग एमआई १७ हेलिकप्टर मात्र थियो। २४ यात्रु र ४ कू मेम्बरसहित २८ सिटे हेलिकप्टर थियो। श्रीले मलाई त्यही हेलिकप्टर उडाउनका लागि तालिम पनि दियो। श्रीले नै हामी तालिम दिन्छौं। तपाईंले सक्नु हुन्छ भनेपछि म त्यहाँ आबद्ध भएँ। सुरुमा एक महिनाको प्राविधिक सम्बन्धी तालिम भयो भने त्यसपछि प्राधिकरणमा परीक्षा दिएँ र पास भएँ। अन्य तालिमपछि सन् २००७ मा मैले उडानका लागि लाइसेन्स पाएँ। मैले पहिलो फ्लाइट नै सुर्खेतमा गरेको थिएँ। त्यो बेला डब्लूएफपी, एनएफसी र रेस्क्यु फ्लाइट हुन्थ्यो। आफैंले पनि एयरलाइन्स खोल्नु भएको थियो नि ? श्री एयरबाट दुर्गमभन्दा दुर्गममा उडान भरेर लामो समय बिताएपछि यस क्षेत्रमा केही गर्न सक्ने दृढता आयो। आफैंले नै एयरलाइन्स खोलेर केही गर्न सकिन्छ भनेर सन् २०१० मा मुक्तिनाथ एयरलाइन्स नाम दर्ता गराएको थिएँ। म लगायत २४ जना साथी मिलेर त्यो एयरलाइन्स खोलेका थियौं। लाइसेन्स लिएर उडान सुरु गर्दा हाम्रो चाहना पोखरा बेस गरेर नेपालीलाई नै सेवा दिने भन्ने थियो। ४ सिटे जहाज हामीसँग थियो। हामीले रेस्क्यु, साइडसिन,फोटोग्राफीलगायतका उडान गर्ने र १० हजार फिटसम्मको फ्लाइट गर्ने भनेर सानो जहाज ल्याएका थियौं। प्रभु हेलिकप्टरसँग कसरी आवद्ध हुनुभयो ? मुक्तिनाथ एयरलाइन्स वित्तीय जोखिममा परेपछि औपचारिक रूपमा नै एयरलाइन्स बेच्ने भनेर मैले सार्वजनिक गरेको थिएँ। त्यो देखेर प्रभु गु्रप इच्छुक भयो। त्यसपछि करिब ८० प्रतिशत सेयर सन् २०१४१५ मा प्रभुले किन्यो। त्यसो भएपछि आर ६६ हेलिकप्टरबाट प्रभुबाट उडान सुरु गरे। अहिलेसम्म पनि प्रभुमै आबद्ध छु। अप्रेसन डाइरेक्टर, चिफ पाइलट र लाइन पाइलटको रूपमा कार्यरत छु। आर ६६ हेलिकप्टर अमेरिकामा बनेको हो। फेरि फरदर तालिमका लागि कम्पनीले मलाई अमेरिका पठायो। यो प्रकारको एयरक्राफ्ट नेपालमै पहिलोपटक हो। अमेरिकामा १० हजार फिट अल्टिच्युडमा चलाएको जहाजलाई नेपालमा करिब १३ हजार फिटसम्म पनि उडाएका छौं। नेपाल भौगिलिक हिसाबले उडानका लागि जोखिमयुक्त छ भनिन्छ, कस्तो पाउनुभयो ? मुख्यगरी हेलिकप्टर उडान भनेको सेड्युलभन्दा पनि तत्काल आपतकालीन उडान भर्नुपर्ने हुँदा चुनौतीपूर्ण छ। कतिपय पानी परेको बेला, बाढी आएको बेला, भूकम्प गएको बेला, हिमपहिरो गएको बेलालगायतमा उद्धार उडान गर्नुपर्ने हुन्छ। कोर्डिनेटको भरमा मात्रै उड्नुपर्ने हुन्छ। यस्तै, नेपालको कुनै पनि ठाउँमा हेलिप्याडको व्यवस्था छैन। जहाँसम्म देख्यो, त्यही अवतरण गर्नुपर्ने हुन्छ। कतिपय अवस्थामा अर्काको खेतमा अवतरण गरेर घन्टौं कुरेर उद्धार गरेको धेरै अनुभव छ। कतिपय हिमाली भेगमा ल्यान्ड गर्ने ठाउँ नभएर होबर गरेर एक जना सहयोगी लिएर गरेर बिरामी लिएर आएको पनि धेरै केस छन्। छिनछिनमा मौसम परिवर्तन भइरहने, पहाडी भेगमा उडानको चूनौती त छँदैछ। हेलिकप्टर पाइलटले एकदम ख्याल गर्नुपर्ने भनेको ह्युमिलिटी, हाइअल्टिच्युड, विन्डलाई हो। नेपालको उड्डयन क्षेत्रमा यहाँको अनुभव लामो भइसक्यो। सम्झिन लायक केके उडान छन् ? मैले अहिलेसम्म करिब ४ हजार २ सय घन्टा आकाशमै बिताएको छु। हाम्रो उडान भनेको सूर्य उदयदेखि अस्तसम्म हो। तर, रातिको ९ बजेसम्म पनि उद्धार गरेको छु। धेरै उद्धार उडानहरू गरें। ज्यान नै जोखिममा लिएर नागरिकको ज्यान बचाउन पाउँदा सन्तुष्टि मिल्छ। कोभिड कालमै सम्भवत पहिलो कोभिड बिरामी बोक्ने म नै होला। तर, त्यो कोभिड बिरामी भनेर थाहा पाएरभन्दा पनि थाहा नपाएर हो। हाम्रो हेलिकप्टर नो कोभिड क्यारियर हो। म पोखरा बेस गरेर उडान गर्ने भएकोले मणिपालमा रहेका एक जना चाइनिजलाई काठमाडौं ग्रान्डी पुराउनुपर्ने भयो। मैले पुयाएँ पनि। त्यसको एक हप्तापछि मलाई उक्त अस्पतालबाट फोन आयो र भनियो कोभिड पुष्टि भएर उक्त चाइनिजको निधन भयो। तपाईं पनि आइसोलेसनमा बस्नुस् भनेर। तर, मलाई केही भएन। यो उडान थाहा नपाएर भएको थियो। तर, त्यसपछि पनि मानवताको नाताले आफ्नो ज्यान जोखिममा हालेर धेरै कोभिड बिरामीलाई ओसारपसार गरें। करिब ६ महिनाअघि पनि मर्दि हिमालमा फसेको विदेशी टोलीलाई सकुशल उद्धार गरेका थियौं। यस्ता धेरै घटना छन्। सुखद अनुभवसँगै तपाईंको उडानको क्रममा वालिङ घटना पनि घटेको छ। यसलाई कसरी लिनुहुन्छ ? मेरो उड्डयन कालको सबैभन्दा दुःखद् घटना मान्छु म। मेरो गल्ती नहुँदानहुँदै पनि म माथि कुटपिट भयो। सम्बन्धित पाटीले जहाज जहाँ जाओ भन्छ त्यही नै जाने हो। वालिङको फुटबल मैदान नै थियो। त्यो पनि मैले छेउमा ल्यान्ड गरेको थिएँ। त्यहाँ पुग्दा पनि मैले हेलिकप्टरमा सवार यात्रुहरूलाई त्यहाँ फुटबल भइरहेको छ। अवतरण गर्न मिल्दैन। जहाजको सुरक्षाको विषय छ भनेको थिएँ। करिब १५ देखि २० मिनेट पर खोलापारि ल्यान्ड गरौं भनेको थिएँ। तर उनीहरूले पोखरामा जे कुरा भएको हो त्यहीअनुसार नै ल्यान्ड गनुहोस्। हामी युनाइटेड फुटबल क्लब जो उक्त प्रतियोगिताको आयोजक हो। हामी त्यसका सदस्य हौं र केही सहयोग तथा प्रतियोगिता हेर्न आएको तपाईंलाई केही हुँदैन भनेका थिए। उनीहरूलाई फुटबल मैदानको कुनामा झारेर म ककपिटतिर आउने क्रममा सिधै बिनासोधपुछ आक्रमण भएको हो। सबैभन्दा दुःखको कुरा त्यहाँ स्थानीयले पनि सहयोग गरेनन्। उल्टै रक्ताम्य मलाई उडीहाल्नुस् नत्र यहाँ जे पनि हुनसक्छ भनेर भने। त्यस्तो अवस्थामा मैले कसरी पोखरा हेलिकप्टर ल्याएँ भन्न सक्दिनँ। जोखिम मोलेर उडान भरेको भनेर नै प्राधिकरण तथा कम्पनीले मलाई ग्राउन्डेड गरेको हो। उड्डयन क्षेत्रमा संसारमा कहीं पनि यस्तो घटना घटेको छैन। यही माघ ५ गतेको यो घटनाको सम्बन्धमा दोषी उपर कारबाहीका लागि माघ ९ गते साँझ हेलिकप्टरमा सवार यात्रु ४ जना र स्थानीय ६ गरी ११ जनाविरुद्ध वडा प्रहरी कार्यालय वालिङ, स्याङ्जामा जाहेरी दर्ता गराएको छु। जाहेरी लगत्तै ५ जना र बुधबार बाँकी ६ जनालाई नियन्त्रणमा लिइएको बुझेको छु। उनीहरूविरुद्ध नागरिक उड्डयन सम्बन्धी ऐन २०७३ र अभद्र व्यवहार सम्बन्धमा जाहेरी हालेको हो भने उड्डयन ऐन २०१५ का अनुसार पनि कारबाही गर्न पुनः जाहेरी दिएको छ। कानुनी प्रक्रियामा गएको छ। न्याय पाउँछु होला। तपाईं सम्बन्धित कम्पनी, नियामक निकाय, मन्त्रालयबाट कस्तो सहयोगको अपेक्षा गर्नुहुन्छ ? पहिला न त प्रभु हेलिकप्टर यो मामलामा चुप बसेको हो। तर, अहिले मैले सुनेअनुसार प्रभु हेलिकप्टरले दोषी उपर कडा कारबाहीका लागि प्राधिकरण समक्ष निवेदन पठाएको छ। अब त्यहाँबाट पनि सहयोग भए यो प्रक्रियामा मदत पुग्ने थियो। वायुसेवा सञ्चालक संघ नेपालको सहयोगले नै मैले जाहेरीको आँट गरेको हो। सबैले यो घटनालाई गम्भीरतापूर्वक लिनुपर्छ। यस्ता घटना दोहोरिनु हुँदैन। यो जंगलीपनाप्रति उनीहरूलाई कडाभन्दा कडा कारबाही हुनुपर्छ। अब फेरि उडानमै फर्कनुहुन्छ त ? यो घटनाले केही मनोबल त पक्कै खस्केको छ। सेवा गरौं भन्ने मेरो सोचलाई यो घटनाले सोच्न बाध्य बनाएको छ। तर, अहिले मेरो स्वास्थ्य उडानका लागि परिपक्क छैन। ओठ सुन्निएर बोल्न अप्ठ्यारो भएको छ। देब्रो आँखामा गम्भीर चोट लागेको छ। अप्रेसन गर्नुपर्छ भनिएको छ। मलाई निको हुनै ६ महिनाभन्दा बढी समय लाग्छ भनिएको छ। अब हेरौं के हुन्छ।"
सर्भिस चार्ज लिन नपाइने,"काठमाडौं : होटल व्यवसायीहरूले अब सेवा शुल्क (सर्भिस चार्ज) लिन नपाउने भएका छन्। सर्वोच्च अदालतले बिहीबार संविधानविपरीत उक्त व्यवस्था लागू गरिएको भन्दै सेवा शुल्क लिन नपाउने फैसला गरेको हो। सर्वोच्च अदालतको संवैधानिक इजलासले बुधबारदेखि लागू हुने गरी श्रम ऐन २०७४ को दफा ८७ (३) र श्रम नियमावलीको नियम ८२ खारेज गरेको छ। ऐनमा होटल, मोटल, रेस्टुरेन्ट, जंगल सफारी वा अन्य व्यवसाय गर्ने रोजगारदाताले सामूहिक सम्झौताबमोजिम लिइएको सेवा शुल्क रकम तोकिएबमोजिम वितरण गर्नु पर्ने उल्लेख छ। नियमावलीको नियम ८२ मा होटल, मोटल, रेस्टुरेन्ट, जंगल सफारी वा यस्तै अन्य व्यवसाय र रोजगारदाताले ग्राहकबाट कुनै सेवा शुल्क लिएको भए यस्तो सेवा शुल्क रकम श्रमिकलाई वितरण गर्ने व्यवस्था गरिएको छ। सर्वोच्चले सर्भिस चार्ज लिने व्यवस्था संविधानको धारा ४४ तथा धारा ११५ को उपधारा १ को भावना र मर्म अनुकूल नदेखिएको, संवैधानिक प्रावधानसँग बाझिन गएको सर्वोेच्चको ठहर छ। श्रम, रोजगार तथा सामाजिक सुरक्षा मन्त्रालयका प्रवक्ता डण्डुुराज घिमिरेले सर्वोच्चको फैसलाअनुसार श्रम ऐन कानुन संशोधन हुने बताए। फैसलाबमोजिम प्रक्रिया अघि बढ्छ, घिमिरेले भने। फैसलाअनुसार अब १० प्रतिशत सेवा शुल्क लिन नपाइने व्यवस्था कार्यान्वयन हुने प्रवक्ता घिमिरेले बताए। ऐनको प्रावधानअनुसार सम्झौता गरिएकोमा सेवा शुल्कबापत उठाइएको मासिक रकम ट्रेड युनियन संघबीच सम्झौताबमोजिम, सम्झौता नभएमा मासिक रूपमा उठेको रकमको ७१ प्रतिशत तालिमी वा श्रमिक आपूर्तिकर्तामार्फत कार्यरत श्रमिकलाई र २४ प्रतिशत ब्रेकेज तथा अपरेसनल लिकेज व्यवस्थापनका लागि रोजगारदातालाई दिने व्यवस्था छ। होटल व्यवसायसँग सम्बन्धित रोजगारदाता संगठनले २ दशमलव ५ प्रतिशत क्षेत्रका ट्रेड युनियनले पनि २ दशमलव ५ प्रतिशत पाउने व्यवस्था गरिएको छ। ऐन र नियमावलीको उक्त व्यवस्था कार्यान्वयन गर्दै होटल, रेस्टुरेन्ट, मोटेल, जंगल सफारीसँग सम्बन्धित व्यवसायीले उपभोक्ताबाट १० प्रतिशत सेवा शुल्क लिँदै आएका छन्। संविधानको धारा ४४ मा प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुने व्यवस्था छ। गुणस्तरीय वस्तु वा सेवाबाट क्षति पुगेको व्यक्तिलाई कानुनबमोजिम क्षतिपूर्ति पाउने हक छ।उपभोक्ताले उपयुक्त, गुणस्तर सेवा तथा लागत मूल्य वास्तविक र मनासिव हुनुपर्छ, फैसलामा भनिएको छ, सेवा प्रदायकले प्रदान गरेको वस्तु वा सेवाको वास्तविक लागत मूल्यको सापेक्षतामा व्यापारिक दृष्टिले अस्वाभाविक रूपमा उपभोक्ताबाट बढी सेवा शुल्क असुल गर्ने कार्यबाट उपभोक्ता हितको संरक्षण हुँदैन। सर्भिस लिने व्यवस्था संविधानको धारा ११५ को उपधारा १ को कानुन बमोजिमबाहेक कुनै कर लगाइने वा उठाइने छैन भन्ने प्रावधानविपरीत रहेको संवैधानिक इजलासको ठहर छ। ब्रेकेज तथा अपरेसनल लिकेज व्यवस्थापनका लागि भनी आम उपभोक्ताबाट अतिरिक्त शुल्क असुल गरी रोजगारदाताको संगठन वा श्रमिकको संगठन चलाउनु पनि न्यायोचित हुँदैन फैसलामा भनिएको छ। व्यवसायीले प्रदान गर्ने वस्तु वा सेवाको मूल्यमा नै श्रमिकको ज्यालालगायतका सम्भावित सबै प्रकारका लागत मूल्य समावेश गरिने हुनाले थप रकम लिन हुँदैन, फैसलामा भनिएको छ, उपभोक्ताले कुनै छुट्टै लाभ वा सुविधा प्राप्त गरेको पनि हुँदैन। राष्ट्रिय उपभोक्ता मञ्चका अध्यक्ष प्रेमलाल महर्जनले उपभोक्तासँग लिइँदै आएको सेवा शुल्क खारेजीको माग गर्दै २०७४ सालमा सर्वोच्च अदालतमा रिट दायर गरेका थिए। उक्त रिटमा सर्वोच्चले फैसला गरेको हो। महर्जनले सर्वोच्चको फैसलाले उपभोक्तालाई राहत पुग्ने बताए। नेपाल ट्रेड युनिय महासंघ एवम् संयुक्त ट्रेड युनियन समन्वय केन्द्र (जेटीयूसीसी) का अध्यक्ष विनोद श्रेष्ठले श्रम ऐनको उक्त व्यवस्था हटाउने फैसला जाहेज नभएको बताए। लामो संघर्षबाट प्राप्त गरेको फल न्यायाधीशलाई लाग्दैमा श्रकिमलाई धोखा दिन पाइँदैन, उनले भने, यो सीमित व्यक्तिले गरेको अपराध हो, नेपालमात्र होइन, संसारभर सर्भिस चार्ज लागू भएको कुरा हो। सर्भिस चार्ज हटाउने व्यवस्थाले होटल बन्द हुनुका साथै सक्षम कामदार वैदेशिक रोजगारीमा जान बाध्य हुने र श्रम क्षेत्र तहसनहस हुने श्रेष्ठ बताउँछन्। जुन बेला मुद्दा लडेर जितेका थियौं, त्यतिबेला हरिकृष्ण कार्की कानुन व्यवसायी भई श्रमिककै पक्षमा बहस गर्नुभएको थियो, अहिले न्यायाधीश हुँदा श्रमिकको विपक्षमा फैसला गर्नु भएको छ।"
डर कसको ?,"घनाजंगलमा विभिन्न जीवजन्तु यताउति गरिरहेका थिए। तीभन्दा निकै पर अर्थात् जंगलकै सुनसान भएको एउटा ठाउँमा भने स्यालको एउटा बच्चा एक्लै घुमिरहेको थियो। त्यसैले अलिकति डर र अलिकति आत्मविश्वासका साथ यताउति गरिरहेको थियो ऊ। बुवा र आमाबाट उसले बाघ, चितुवा तथा सिंहको विषयमा सुनेको थियो। तर तिनीहरूलाई आजसम्म देखेको थिएन। तथापि उसलाई तिनीहरूको विषयमा केही चिह्न वा संकेत भने अवश्य ज्ञात थियो। स्यालको बच्चालाई थाहा थियो कि बाघको शरीरमा धारहरू हुन्छन् तथा चितुवाको शरीरमा धब्बाहरू हुन्छन्। केही दिनपश्चात् स्यालको बच्चाले सिंहलाई पुनः गइरहेको देख्यो। ऊ अहिले पनि डराइरहेको थियो तर निकै कममात्र। तर जब उसले सिंहलाई तेस्रो पटक देख्यो, तब उसको डर समाप्त भइसकेको थियो। अतः उसले सिंहको नजिकै गएर भन्यो, नमस्कार हजुर ! म तपाईंको तुच्छ सेवक स्याल हुँ। सिंहले मित्रभावले उसको नमस्कारको उत्तर दियो र त्यहाँबाट गयो। नैतिक शिक्षा : अपरिचितबाट नै डर हुन्छ। परिचित भएपछि घुलमिलका कारण कोही पनि मित्र बन्न सक्छ।"
मैदाआँटाको चरम अभाव,"काठमाडौं : बजारमा मैदा, आँटाको चरम अभाव हुन थालेको छ।मैदा, आँटा कच्चा पदार्थको रूपमा प्रयोग हुने बिस्कुट, चाउचाउ, बेकरी, तन्दुुरी, नान, भोजनालय, रेस्टुरेन्टलगायत ठूलासाना सबै होटललाई मागअनुसार मैदा, आँटा मैदा उद्योगले उपलब्ध गराउन नसक्दा बजारमा चरम अभाव भएको बताएको छ। भारतले वैशाख ३० गतेदेखि गहुँ आयातमा प्रतिबन्ध लगाएको थियो।यसको कारण बजारमा मैदा, आँटाको चरम अभाव भएको नेपाल मैदा उद्योग संघको गुनासो छ।यद्यपि, गत पुस पहिलो साता नेपालमा कोटाको आधारमा ५० हजार मेट्रिकटनसम्मको गहुँ निर्यात गने घोषणा गरेको थियो।भारत सरकारको वैदेशिक व्यापार महानिर्देशनालयले सन् २०२३ मार्च ३१ सम्ममा कोटामार्फत नेपालमा गहुँ निर्यात गर्न अनुमति दिएको बताउँदै उद्योग, वाणिज्य तथा आपूर्ति मन्त्रालय आपूर्ति महाशाखाकी उपसचिव उर्मिला केसीले कोटाको गहुँ सिफारिस गरिसकेकाले ल्याउने क्रममा रहेको जानकारी दिइन्। उपसचिव केसीका अनुसार कोटाबमोजिम गहुँ आयात गर्न २७ ओटा उद्योगमार्फत ३० हजार मेट्रिकटनको सिफारिस एक साता अघिमात्रै परराष्ट्र मन्त्रालयले सिफारिस गरेर पठाएको छ। नेपाल मैदा उद्योग संघकै सिफारिसमा निवेदन परेकोे २७ ओटा उद्योगहरूले गहुँ आयात गर्ने भएका हुन्।कोटामध्ये अब २० हजार मेट्रिकटन गहुँ आयात गर्न बाँकी रहेको उनले जानकारी दिइन्।कोटामा भएको गहुँ सिफारिस गरेजतिले बजारमा पहिला जति भने पर्याप्त हुन नसक्ने तर भरथेक हुने उनको ठहर छ।यो कच्चापदार्थको लागि मात्रै उद्योगहरूलाई हो।गहुँमात्रै सिधै प्रयोग गर्नको लागि बजारमा समस्या छैन, पुग्छ।यद्यपि कोटामै हुने उद्योगले मैदाजन्य उत्पादन गर्न भरथेग हुन्छ, केसीले भनिन्।मैदा, आँटाको चरम अभाव भएको संघले ध्यानाकर्षण गराएको छ। संघका अनुसार यो अभावले कसरी बजारमा पर्याप्त उपलब्ध गराउने भन्नेमा मैदा व्यवसायी चिन्तित छन्।तर अहिले प्राप्त ५० हजार मेट्रिकटन गहुँ सबै मैदा मिलले मिलिङ गर्न पाउँदा पनि २० दिनलाई पुग्ने र त्यसपछि फेरि हाहाकार मच्चिन सक्ने संघले जनाएको छ।नेपालमा गहुँको सिजन आउन अझ तीन महिना बाँकी रहेकाले स्वीकृत कोटाले उद्योगलाई नधान्ने भएकाले आयात खुलाउन सरकारको ध्यानाकर्षण गराएको छ। भारत सरकारको प्रतिबन्धपश्चात मैदा उद्योगले बजारबाट महँगो मुल्यमा गहुँ खरिद गरिरहेको हँुदा मैदा, आँटाको मूल्य बढिरहेकाले उपभोक्तालगायत सबै क्षेत्रलाई प्रभाव परिरहेको संघका महासचिव राधेश्याम अग्रवाल बताउँछन्।संघका अनुसार अहिले पछिल्लो समयमा बजारमा गहुँ नै छैन, जसको कारण देशभरिका ८० प्रतिशत मैदा उद्योग नै बन्द हुने अवस्थामा पुगेका छन्।अन्य बाँकी उद्योगहरू पनि एक हप्तामा पूर्ण बन्द हुने अवस्थामा छ।मैदा उद्योगले बजारमा मैदा, आँटा दिन सक्ने अवस्था नै छैन।योे विषम परिस्थितिबाट केही हदसम्म राहत पाउन तोकिएको कोटा तुरुन्त पाउनुपर्ने देखिन्छ, संघको भनाइ छ।तर सरकारले पाएको स्वीकृत कोटामध्ये ३० हजार मेट्रिकटन आयात हुने प्रक्रियामा रहेको जनाएको छ। भारत सरकारले दिएको ५० हजार मेट्रिकटन गहुँ तुरुन्त मगाएर भए पनि तत्काललाई राहत दिन सरकारसँग संघको अनुरोध छ।बाँकी तीन महिनाको लागि ३८ वटा उद्योगको लागि लगभग दुई लाख मेट्रिकटन गहुँ आवश्यक पर्ने संघको भनाइ छ।गहुँ उपलब्ध भएमा यहाँका उद्योग चल्ने र सबै क्षेत्रलाई फाइदा पुग्ने हुँदा मैदा आयातको सट्ट गहुँ आयात गर्न तुरुन्त प्रक्रिया अगाडि बढाइदिन सरकारसमक्ष संघले अनुरोध गरेको छ।"
पेट्रोल आयात पनि एक वर्षभित्र पाइपलाइनबाट,"काठमाडौं : सरकारले एक वर्षभित्र पेट्रोल पनि मोतिहारीअम्लेखगन्ज पेट्रोलियम पाइपलाइनबाटै ल्याउने भएको छ। हाल पाइपलाइनबाट डिजलमात्र आयात हुँदै आएको छ। अब पेट्रोल पनि ल्याइने गरी निर्माण कार्य सुरु भइसकेको छ। यो दक्षिण एसियाको एकमात्र अन्तरदेशीय पेट्रोलियम पाइपलाइन हो। भारतीय आयल कर्पोरेसन र नेपाल आयल निगमले यो पाइपलाइन निर्माण गरेका हुन्। पहिलो चरणमा डिजेलमात्र आयात हुने गरी २०७६ भदौ २४ गते पाइपलाइनको उद्घाटन गरिएको थियो। त्यसयता प्रतिघण्टा १ लाख ९३ हजार लिटरसम्म डिजल पाइपलाइनबाट आयात हुन्थ्यो । यो एसियाको दोस्रो अन्तरदेशीय पाइपलाइन मल्टिप्रोडक्ट पाइपलाइन (एउटै पाइपबाट एकभन्दा बढी प्रकारका पेट्रोलियम पदार्थ ढुवानी गर्न मिल्ने) हो। पाइपलाइनबाट प्रतिघण्टा २ लाख ९४ हजार लिटरसम्म इन्धन आयात गर्न सकिन्छ। नेपाल आयल निगमका अनुसार आगामी सन् २०२४ को जनवरीभित्र पेट्रोल आयात गर्न मिल्ने पूर्वाधार निर्माण कार्य सम्पन्न गर्ने लक्ष्य राखेर मंसिर २९ गते पाइपलाइनको दोस्रो चरणको निर्माण सुरु भएको छ। दोस्रो चरण सम्पन्न भएसँगै डिजेल आयात हुने गरेको पाइपलाइनबाटै पेट्रोल पनि प्राप्त हुनेछ। यसैगरी पेट्रोल भण्डार क्षमता विस्तार गरी १ करोड १६ लाख ३० हजार लिटर पुग्नेछ भने ट्यांकर लोड गर्ने सबै प्रणाली पूर्ण स्वचालित हुनेछ।नेपाल आयाल निगम अम्लेखगन्ज डिपो तथा मधेस प्रदेश कार्यालय प्रमुख प्रदीप यादवका अनुसार २०२४ जनवरीमा काम सक्ने गरी दाता इन्डियन आयल कर्पोरेसन र पूर्वाधार निर्माणको जिम्मा पाएको लिखिता इन्फ्रास्ट्रक्चर प्रालिले प्रतिबद्धता जनाएका छन्। यादवले दोस्रो चरणमा ४१ लाख लिटरका २ वटा पेट्रोल भण्डारण कक्ष तथा २ लाख ५० हजार लिटरका २ वटा ट्रान्समिक्स इन्धन भण्डारण कक्ष निर्माण हुनेछन्। हाल निगमको डिजेल भण्डारण क्षमता १ करोड ९८ लाख ४० हजार, पेट्रोल भण्डारण क्षमता ३४ लाख ३० हजार लिटर र मट्टितेल ७ लाख ६० हजार लिटर छ। दोस्रो चरणमा २४ वटा स्वचालित लोडिङ बे पम्प हाउस, अत्याधुनिक प्रयोगशाला, पानी र तेल सेपेरेटर, पीएमसीसी कक्ष निर्माण हुनेछन् भने फायरफाइटिङ प्रणाली पनि स्तरोन्नति हुनेछ। दोस्रो चरणको काम सुरु भएको डेढ महिनामा निर्माणस्थल छेकबार गरी खाली गरिएको छ। यसैगरी साइट सर्भे, संरचनाको वास्तविक रेखांकन तथा विभिन्न सिभिल कार्यको सुरुआत भएको डिपो प्रमुख यादवले बताए। दोस्रो चरण सम्पन्न भएसँगै बरौनीदेखि अम्लेखगन्जसम्म ट्यांकरमा तेल आयात बन्द हुनेछ भने पेट्रोलको भण्डारण क्षमता १ करोड १६ लाख लिटर पुग्नेछ, यादवले भने, हालसम्म पेट्रोलियम पाइपलाइनको पूर्ण सदुपयोग हुन सकेको छैन। डिपो परिसरमा पूर्वाधार निर्माण सम्पन्न भएसँगै सो उपलब्धि हासिल हुनेछ। यसैगरी अम्लेखगन्ज डिपो अपरेसन कार्य पूर्ण रूपम स्वचालित हुने दाबी उनको छ। यसबाहेक निगमले आफ्नै खर्चमा ५० लाख लिटर पेट्रोल र ५० लाख लिटर डिजेल भण्डारण ट्यांक निर्माण गरिरहेको छ। ढुवानी खर्चको व्यापक बचत बरौनीदेखि अम्लेखगन्जसम्म आउन २ दिन समय लाग्ने पेट्रोल पाइपबाट १ मिनटमै ल्याउन सक्नेछौं, यादवले भने । कम समय लाग्ने तथा बन्द प्रणाली भएकाले भारतबाट आयात हने पेट्रोलमा गुणस्तर कायम हुनेछ भने चोरी तथा मिसावटको सम्भावना निकै कम रहेको यादवको दाबी छ। पाइपलाइनबाट डिजेल आयात हुन थालेदेखि निगमले मासिक २ अर्ब रुपैयाँ ढुवानी खर्च बचत गरेको थियो। पेट्रोल पनि आउन थालेपछि पेट्रोल ढुवानीमा खर्च हुने अतिरिक्त १ अर्ब ८० करोड रुपैयाँ पनि बचत हुने यादव बताउँछन्। थप २ अर्ब ५३ करोड भारु खर्च हुने पहिलो चरणमा आईओसी र एनओसीको सहकार्यमा २ अर्ब रुपैयाँ खर्च गरी पाइपलाइन तयार पारेका थिए। उतिबेला आईओसीले पाइपलाइन निर्माणको लागत जुटाइदिएको थियो। दोस्रो चरणको काम सक्न थप ७५ करोड भारतीय रुपैयाँ लागत अनुमान गरिएकामा निर्माण कार्य सुरु हुनै ढिला हुँदा लागत दोब्बर भएको छ। दोस्रो चरणको काम सक्न निगमलाई अब १ अर्ब ५४ करोड रुपैयाँ भारु लाग्नेछ। पाइपलाइन निर्माणको पहिलो चरणको खर्च आईओसीले र दोस्रो चरणको एनओसीले व्यहोर्ने सम्झौता भएको थियो। दोस्रो चरणमा सक्ने काममध्ये भण्डारणस्थल आईओसीले आफ्नै खर्चमा बनाइदिन लागेको हो। यसबाहेक आईओसी र एनओसीले भण्डारण क्षमता विस्तार गर्न थप ५० करोड र ४९ करोड भारु खर्च गर्न लागेका छन्।"
५ सय बीओपी पुर्याउँदै सशस्त्र,"काठमाडौं : सशस्त्र प्रहरीले सीमा सुरक्षा तथा सीमा अपराध नियन्त्रणका लागि ५ सयवटा बोर्डर आउट पोस्ट बीओपी निर्माणको तयारी थालेको छ। हालसम्म सशस्त्रका २२८ वटा बीओपी छन्। सशस्त्र आईजीपी राजु अर्यालले सीमामा विभिन्न जघन्य तथा संगठित अपराध बढेको बताउँदै ५ सय बढी बीओपी तत्कालै आवश्यक्ता भएको बताए। बीओपी स्थापनाका लागि सशस्त्र प्रहरीसँग जनशक्तिको भने अभाव छ। भौतिक संरचना थप गर्नुपर्ने तथा डिजिटल बोर्डर कन्सेप्टलाई अगाडि बढाउन आधुनिक उपकरणको पनि आवश्यकता छ। २२औं सशस्त्र प्रहरी स्थापना दिवसका अवसरमा पनि आईजीपी अर्यालले सीमा नाकामा थप बीओपी आवश्यक भएको धारणा राखेका थिए। सशस्त्र प्रहरीको बीओपी स्थापना भएसँगै सीमाका बासिन्दाको जिउधनको सुरक्षाको लागि, अपराध नियन्त्रण गर्न बीओपीले निकै सघाएको बताएका थिए। अन्तर्राष्ट्रिय मापदण्डअनुसार एउटा बीओपीमा ३५ जनासम्म हुन्छन्। नेपालका बीओपीहरू प्रायः इन्सपेक्टरले नेतृत्व गर्छन्। २० देखि २५ जनाको टोलीले बीओपी सम्हालिरहेका छन्। आफ्नै संरचनासहितको एउटा नयाँ बीओपी स्थापना गर्न तराईका जिल्लामा ३ करोडदेखि दुर्गम र विकट स्थानमा साढे ३ करोडसम्मको लागत लाग्छ। रकम अभावकै कारण आवश्यक मात्रामा बीओपी निर्माण हुन नसकेको सशस्त्र प्रहरी बल बताउँछ। नेपालमा स्थापना भएका बीओपीहरूको प्रायः आफ्नै भवन छैन। सशस्त्र र प्रहरीको बासस्थानका लागि सरकारले न्यूनतम आवश्यकता र संरचना पनि निर्माण गर्न सकेको छैन। धेरै बीओपीहरू पुराना टहरा र बासका छाप्राहरूमा सञ्चालन भइरहेका छन्। सशस्त्र प्रहरीका प्रवक्ता थापा भन्छन्, बीओपीमा जिम्मेवारी निभाएका सशस्त्र प्रहरीहरू न्यूनतम आवश्यकताबिना नै काम गरिरहेका छन्। उनीहरू सबैलाई सहज हुने गरी संरचना निर्माणका लागि हामीले पहल गरिरहेका छौं। बीओपी खडा गरेर बसिएन भने सीमा सुरक्षा गर्न नसकिने तर्क प्रवक्ता थापाको छ। २४ सै घण्टा सीमा सुरक्षाका लागि तयार भएर बस्नुपर्ने हुन्छ। आपराधिक मानसिकता भएका व्यक्ति कतिबेला सीमा वारपार गर्छ भन्नै सकिन्न। सीमा भनेको दुई देशका बासिन्दाहरूको साझा थलो पनि हो। दुवै देशमा भइररहेका क्रियाकलापलाई सशस्त्र बीओपीले सुक्ष्म रूपमा निरीक्षण गरिरहेको हुन्छ,उनी भन्छन्, सीमा वारपारका गतिविधिमा निगरानी राखरिहेको हुन्छ। सीमामा सशस्त्र प्रहरीको उपस्थितिले अपराध कार्य र घटना कम हँुदै गएको र देशमा तुलनात्मक रूपमा शान्ति स्थापना भएको छ। काकडभिट्टा बोर्डर होस् या सुस्ता वा दार्चुला नै किन नहोस् वा तराईका सीमा नाका हुन् बेलाबेलामा छिमेकी मुलुकसँग झडप भइरन्छ।"
कालीकोटमा योजनाको अनुगमन,"वीरेन्द्रनगर : कालिकोटको पचालझरना गाउव्पालिकाले विकासी योजनाहरूको समयमै कार्यसम्पन्न गराउन नियमित अनुगमनलाई प्रभावकारी बनाउने भएको छ। गाउँपालिका उपाध्यक्ष अल्किना बमले पालिकाबाट विभिन्न वडामा निर्माणाधीन अवस्थामा रहेका विकास निर्माणका योजनाहरूको समयमै कार्यसम्पन्न गराउन नियमित अनुगमन गर्न थालिएको बताइन्। गाउँमा विकासे योजनाको उपभोक्ता समिति गठन गर्दा नै विवाद भएर विकास निर्माणका काम ढिलो हुने, स्टिमेटअनुसार काम नहुँदा बजेट फ्रिज जाने समस्या हुन्छ, उपाध्यक्ष बमले भनिन्। पचालझरना गाउँपालिकामा विकासको जिम्मा लिएर विकास नगर्ने छुट कसैलाई पनि छैन। समयमै कामको थालनी गराएर समयमै कार्यसम्पन्न गराउन पालिकाले कडाइका साथ अनुगमन गर्छ। गाउँपालिका भित्र निर्माणाधिन रहेका सबै योजनाहरूमा कामको मूल्यांकनका आधारमा मात्र भुक्तानी हुने उनले बताइन्। काम नभएका योजनाहरूमा बजेट भुक्तानी हुँदैन्। कागजी काम गरेर बजेट भुक्तानी लिने विगतका समस्याहरू हामी दोहोरीन दिदैनौँ। राज्यको स्रोत र साधनको सदुपयोग गर्नका लागि स्थानिय नागरिकहरूलाई पालिकाले पहल लिन्छ। पचालझरना गाउँपालिका७ स्थित नानिकोटको खडेन्चि घोरेटो बाटो निर्माण, पंगेली माविको फिल्ड निर्माण, वडा नंं ८ स्थित थामिढुंगा प्रावि खडितोलीको भवन निर्माण, वडा नं ६ स्थित जनप्रिय मावि बोलुगाँउको ६ कोठे भवन निर्माणलगायतका विकासी योजनाहरूको अनुगमन गर्दै उपाध्यक्ष बमले गुणस्तरीय काम गर्नका लागि उपभोक्ता समितिहरूलाई सुझाव दिइन्। उनले भनिन्, समयमै गुणस्तरीय काम सम्पन्न गर्नका लागि नियमित काम गर्नुस्। दोस्रो चौमासिकमा सुरुवात भएका सबै योजनाहरू वैशाख महिनाभित्र काम सम्पन्न गरी पालिकाबाट भुक्तानी लिनुपर्छ। समयमै काम सम्पन्न गर्दा भुक्तानी लिनका लागि असार मसान्त कुर्नु पर्दैन्। पचालझरना गाउँपालिका अध्यक्ष देबराज शाहीले पचालझरना गाँउपालिकाले सुशासन सहितको विकास गर्नका लागि योजनाको सुरुवातीदेखि निर्माण सम्पन्न गर्दासम्म प्रभावकारी अनुगमनको नीति लिएको बताए।"
"सुविधा पुग्दै छ, बसाइँ सर्दै छ","सन्धिखर्क : लुम्बिनी प्रदेशको पहाडी जिल्ला अर्घाखाँचीमा गाउँगाउँमा विकास पुग्दै छ। साबिकका ४२ वटै गाविसका अधिकांश घरमा २०६३ सालमै मोटरबाटो पुगेको थियो। पुनर्संचनापछि बनेका तीन नगरपालिका र तीन गाउँपालिकाका सबै ६१ वटा वडामा मोटरबाटो पुगेको छ। अधिकांश ठाउँमा बिजुली पनि पुगेको छ। खानेपानीका धारा घरघरमा पुगेका छन्। टेलिफोन टावर पुगेका छन्। गाउँगाउँमा विद्यालय बनेका छन्। सबै वडामा स्वास्थ्य चौकीसमेत बनेका छन्। तर मानिस धमाधम बसाइ सर्दैछन्। गाउँका अधिकांश घर खाली छन्। कोही बसाइँसराइको कागजपत्र बनाएर बसाइ सरेका छन् भने कोही नबनाइकनै। २०७७ साल वैशाखदेखि चैत मसान्तसम्ममा जिल्लाका तीन नगरपालिका र तीन गाउँपालिकाबाट आठ सय १८ घर परिवार बसाइँ सरे। २०७८ सालमा अघिल्लो वर्षभन्दा झन्डै ६२ प्रतिशत बढी घर परिवार बसाइ सरे। २०७९ साल वैशाखदेखि मंसिर मसान्तसम्ममा १६ सय २ घरधुरी बसाइँ सरिसके। बसाइँ सर्नेमा सबैभन्दा बढी मालारानी गाउँपालिकाका छन्। गाउँपालिकाको पञ्जीकरण शाखाका अनुसार बितेका ३२ महिनामा सो गाउँपालिकाबाट मात्रै ११ सय २४ घर परिबार बसाइँ सरे। सोही अवधिमा अन्य ठाउँबाट १ सय ९० परिवार मात्र मालारानीमा आए। अन्य पालिकाको तुलनामा सन्धिखर्कबाट बसाइ सराइ गर्ने सबैभन्दा थोरै छन्। सन्धिखर्कबाट बिगतका ३२ महिनामा तीन सय ३० घरपरिबार बसाइँसराइ गरेर गएको सन्धिखर्क नगरपालिकाको पञ्जीकरण शाखाका कम्प्युटर अपरेटर शालिकराम नेपालीले बताए। सो अवधिमा १७८ घरपरिवार अन्यत्रबाट बसाइँ सरेर आए। बितेका ३२ महिनामा शीतगंगा नगरपालिकाबाट ८ सय ९७ घरपरिबार बाहिरिएको र २ सय १५ घरपरिवार भित्रिएको शीतगंगा नगरपालिकाका पञ्जीकरण शाखामा कार्यरत कम्प्युटर अपरेटर धर्म बन्जाडेले बताए। भूमिकास्थान नगरपालिकाबाट ३ सय ४१ घर परिवारका १३ सय ७७ जना व्यक्तिहरू बसाइँसराइ गरेर अन्यत्र गएको नगरपालिकाका कर्मचारी चिरन भुसालले बताए। पाणिनी गाउँपालिकाबाट ४ सय ३६ घरपरिवार बसाइँसराइ गरेर गएको र ४३ घरपरिवार अन्यत्रबाट बसाइसराइ गरेर पाणिनी गाउँपालिकामा भित्रिएको पाणिनी गाउँपालिकाका कम्प्युटर अपरेटर माधव घिमिरेले बताएका छन्। छत्रदेव गाउँपालिकामा ६ सय १६ घरपरिवार बसाइँ सरेर अन्यत्र गएको र ७० घर परिवार भित्रिएको गाउँपालिकाका कम्प्युटर अपरेटर धनमाया श्रेष्ठले जानकारी दिइन्। राष्ट्रिय जनगणना २०६८ बमोजिम अर्घाखाँचीको कुल जनसंख्या १ लाख ९७ हजार ६ सय ३२ थियो जसमध्ये पुरुषको संख्या ८६ हजार २ सय ६६ र महिलाको संख्या १ लाख ११ हजार ३ सय ६६ जना थिए। २०७८ सालको जनगणनामा अर्घाखाँचीको जनसख्या घटेर १ लाख ७२ हजार भएको छ। स्थानीय, प्रदेश तथा संघका सबै निर्बाचनमा राजनीतिक दलहरूले जिल्लाको बसाइँसराइ रोक्न विशेष योजना सञ्चालन गर्ने तथा युवालाई गाउँमै स्वरोजगार बनाउने कार्यक्रम सञ्चालन गर्ने आश्वासन दिन्छन्। तर पनि लागू हुन नसकेको गुनासो स्थानीय युवाले गरेका छन्। अधिकांश मानिस शिक्षा, स्वास्थ्य र रोजगारीको अवसरका लागि बसाइँसराइ गर्ने गरेको सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। सुपा देउराली, अर्घा भगवती, पाणिनी तपोभूमि, खाँचीकोट भगवती, छत्र महाराज, मालारानी, नर्सिंह स्थान, सिद्धेश्वर शिवालय लगायतका ठाउँमा पर्यटनको सम्भावना भए पनि प्रचारप्रसार र रोजगारी बढाउने योजना बनेको छैन। अर्घाखाँचीका ६ वटै पालिका बसाइँसराइलाई कम गर्न कृषि, उद्योग, पर्यटन, पशुपालन, नगदे वाली लगायतलाई प्राथमिकता दिने सोचमा छ। बसाइ सराइ निरन्तर प्रक्रिया भए पनि पछिल्लो समय वैदेशिक रोजगारीले गर्दा पनि बसाइँसर्ने बढेका छन्। साथै बढ्दो सहरीकरण, सेवासुविधाको उपलब्धता, अर्थतन्त्रको क्रमिक संरचनात्मक परिवर्तन, सुरक्षा लगायत विविध कारणले आन्तरिक बसाइँसराइको संख्या बढ्दै गएको छ। अर्घाखाँचीबाट झन्डै ४५ हजार युवायुवती भारत, कतार मलेसिया, साउदी अरब, दुबईलगायतका देस गएका छन्। साथी बचत तथा ऋण सहकारी र अर्घाखाँची जिल्ला बचत तथा ऋण सहकारी संस्थाले गरेको अनौपचारिक सर्भेक्षणअन्ुसार जिल्लामा भित्रिएको रेमिटान्सको ८० प्रतिशत रकम विलासिता र अनुत्पादक क्षेत्रमा खर्च हुन्छ। वार्षिक झन्डै साढे सात अर्ब रुपैयाँ अर्घाखाँची भित्रने गरेको छ। त्यसमध्ये ३ अर्ब अर्थात् ४० प्रतिशत रकम दैनिक उपभोग्य सामाग्री, खानपान, मोटर साइकल, कार, इन्धन, लत्ताकपडा, मोवाइल, सञ्चार तथा टेलिफोनमा खर्च हुने गरेको छ।"
विकासले पनि रोकेन गाउँबाट बसाइसराइ,"गोरखा : केही दिनअघि सहिदलखन गाउँपालिका६ दार्चे फुरुण्डाँडा गोरखाको सिरान घरमा पुग्दा एक वृद्ध फोनमा बोल्दै थिए। ६ फिटभन्दा अग्लो कद, दुब्ला पातला देखिने वृद्ध घरसँगैको बारीको डल्लामा बसी निहुरिएर फोनमा एकाग्र थिए। छेवैमा फरिया, चोली र निधारभरि सिन्दुरले सजाएकी वृद्धासँग उचाइ र उमेर मिल्दोजुल्दो देखिने एक वृद्धा बोरा ओछ्याएर बसेकी थिइन्। कहिले मजेत्रोले, कहिले हत्केलाले आँसु पुछ्दै संवाद सुनिरहेकी थिइन्। अर्कोपट्टि छेउमा झोला बोकेका एक अधबैंसे पुरुष पनि टाउको बाङ्गो पार्दै वृद्धतर्फ कान थाप्दै गरेको देखिन्थे। आँगनभरि मुख बाँधिएका झिटीगुन्टा असरल्ल थिए। परैबाट चनाखो भएर संवाद सुन्दा उनी भक्कानिइरहेका थिए, छोरोले हाँडाभाँडा झिकेर आँगनमा थुपारिसक्यो। गाडी बोलाछ। आमा मरेनि जान्न भन्छे, बिहानैदेखि रोको रोयै छ। छोरोचैँ हाम्रो कुरै सुन्दैन। मैले गर्नी के, भन् त, एकछिन उताको कुरा सुनिसकेपछि फेरि उनी बोल्छन्, म पनि जान्न, मरेनि यहीँ मर्छु। कुहिनु परेनि यहीँ कुहिन्छु। वृद्धको टेलिफोन कुराकानीले उनीहरूभन्दा पर, आँगनको एउटा छेउमा उभिएका पातलापातला, अग्ला एक युवक तनावमा परेको देखिन्थे। नचिनेको मान्छेको प्रवेशले उनी अलमलमा परे। संवाद लम्बिन पाएन। एकछिन पख त। पछि गर् यहाँ को बाबु आउनु भाछ, भन्दै फोन काटे। तनावसहित आएका ती युवाले आक्रोश साम्य भएपछि सबै कुरा प्रस्ट पारे। उनीहरू यहाँबाट बसाइँ सर्दैछन्, चितवन माधवपुर। त्यसका लागि उनले एक वर्षको अग्रिम भाडा तिरेर त्यहाँ एउटा कोठा भाडामा लिइसके। जानका लागि सबै सामान तयार गरिसके। तर, बुबाआमाले घर छोड्न नमानेपछि तनाबमा परेको उनले बताए। बुबा आमालाई चितवनमा कोठामा छोडेर वैदेशिक रोजगारीका लागि उनी जाने तयारीमा रहेछन्। मलेसिया दूतावासमा प्रक्रिया पनि अघि बढाइसकेको सुनाए। उनी थिए वृद्धका छोरा विष्णु न्यौपाने। गाउँमा न्यौपाने र ढकालको मात्रै घर छ। १२ घरधुरीमध्ये यसअघि १० घर परिवारले गाउँ छाडिसके। उनले एक्लै बस्ने अभ्यास नगरेका पनि होइनन्, तर असाध्यै गाह्रो भयो। हामी न्यौपाने खलक यहाँ बसेको १० पुस्ता भयो। आफ्नो थातथलो छोड्ने मन नहुँदा नहुँदै पनि जानु पर्दोरछ। यो हाम्रो बाध्यता हो ? आफ्नो भविष्यका लागि, आफ्नो बाउ आमा पाल्नका लागि, एकश्वासमा उनले बाध्यता सुनाए, वरिपरि जंगलै जंगल छ। भन्नुस् त ८० काटेका बूढाबूढीलाई लिएर एक्लै कसरी बस्ने ? बूढाबूढीलाई पालेर एक्लै भए पनि उनले बस्ने हिम्मत हारेका होइनन्। तर गरिखान सकेनन्। कसैले सघाएनन्। अन्ततः बिदेसिनुको विकल्प उनको सामु अर्को केही देखिएन। जंगलको बीचमा बुबाआमालाई छाडेर पनि जान सकेनन्। त्यसैले गाउँका सबै बसाइँ सरेर गएको चितवन माधवपुरमा नै उनले पनि डेरा लिए। बुबा आमालाई त्यहाँ राख्ने र आफू बिदेसिने योजना बनाए। घरमा ८० काटेका बुबा र आमा मात्र छन्। त्यसैले म विदेश जान्न, यहीँ गरेर खान्छु भनेर स्वरोजगार बन्न जसोतसो पाँच लाख रुपैयाँ खर्च गरेर बाख्राको खोर बनाएँ। ४८ वटा बाख्रा र कुखुरा पनि किनेँर पाल्न थालेँ, उनले दुःख पोखे, गाउँलाई हराभरा बनाउने भनेर आफैंले पाइप किनेर ऊ परदेखि पानी ल्याएँ। हामी चारपाँच घर आफैंआफंै पैसा हालेर खोल्सादेखि गाउँसम्म रोड पनि खन्यौँ। नगरेको होइन हदैसम्म गरेका हौँ। तर व्यवसाय गर्न एकफेर लगानी गरेर मात्र नहुँदो रछ। त्यसमा अर्को वर्षदेखि खाप्ने पैसा पनि भएन। न बाख्राले बजार पायो, न लगानी थप्न सकियो। ऋण माग्न भनेर गोरखा बजारका सप्पै बैंक चाहारेँ। १० वटा बैंकका मेनेजरले चिन्छन् मलाई, तर पत्याएनन्। सरकारले पनि सपोर्ट गरेन। सरकारले सहयोग गर्ने पनि कामै नगरी ठगेर खानेलाई रहेछ। हामीजस्तो गरेर खाने किसानलाई होइन रहेछ। हामी पनि लगानी गर्छौँ, दुःख गर्छौँ, सरकारले पनि साथ देओस् भन्ने चाहेको तर आफूले सबै भार थाम्न सकिएन, कसैको साथ पाइएन। म त भन्छु, यो देशमा हामीजस्ता निम्नवर्गका लागि सरकार छैन, छँदैछैन। मलाई थाहा छ, मलेसिया गए पनि हामीले कमाउने मासिक ४० हजार रुपैयाँ मात्रै हो। त्योभन्दा धेरै हामी कमाउन सक्दैनौँ त्यैपनि यहाँ छैन। त्यसैले मैले यो निर्णय लिएको हो। ८० वर्षे दम्पती रुद्रप्रसाद र ज्ञानीमायाकी छोरीको डेरा पनि माधवपुरमै छ। म नहुँदा दिदीको रेखदेख पनि पुग्छ भनेर दिदीको डेरानजिकै लगेर बुबाआमालाई छाड्न खोजेको हो, उनले भने। झिटिगुन्टा बाँधेर उनीहरू ट्रक र ट्याक्टरको पर्खाइमा थिए। सन्दुस, हुक्काबाहेक बोरामा हालेर बाँध्न मिल्नेजति सबै बाँधेर तयार पारेका थिए। छ मुरी धान थियो। त्यतिले हामी बूढाबूढीलाई एक वर्ष खान पुग्थ्यो, त्यो पनि बेच्यो। एउटा भैंसी थियो, त्यो पनि ७० हजारमा बेच्यो। मत नाङ्गो भएँ, छोराको निर्णयप्रति असन्तुष्टि व्यक्त गर्दै रुद्रप्रसाद भन्छन्, बूढाबूढी मिलेर ५५ रोपनी खेतबारीबाट अन्न भिœयाइन्थ्यो। पाँच छ वटा भैँसी, १२, १३ वटा गाई, १८, २० वटा बाख्रा पालियो। कुरिनघाटबाट भारी बोकेर छोरा हुर्काएँ, छोरी हुर्काएँ, पढाएँ, बिहेदान गरेँ। आज मर्ने बेलामा बुकुलट्टै भैयो। सरकारले पनि नहेरेको होइन। तर, मान्छेले व्यवस्थापन गर्न नसकेको उनको बुझाइ छ। सरखारले पनि कति गरोस् र ? दैलामा रोड ल्याइदेको छ। घरघरमा धारा, बिजुली बत्ती ल्याइदेको छ। दुई बूढाबूढीलाई १२ हजार भत्ता दिएको छ। सरकारले नगया होइन, यहाँभन्दा के गर्ने, गया छ। तर, मान्छेले गरेनन्, उनी भन्छन्, सप्पैले छोडेर गए। दुःख बिमार पर्दा सहायता दिने मान्छे भएनन्। रातदिन बाघभालु कराउँछ। सास भा जातलाई एक्लै भएपछि डरै हुने रहेछ। छोरो नि जाम भन्छ, छोरी नि आउनु भन्छे। बूढी जान नमानेर रुन्छे। जो भएका हाँडाभाँडा पोको पुन्तुरो पारिसक्यो। म त्यसै बिलखबन्धनमा परिराछु। उनीहरूको पोकापुन्तुरा ओसार्न एउटा ट्रक र एउटा ट्याक्टर दिन ढल्दै गर्दा आउने थियो। त्यसमा विष्णु न्यौपाने र विष्णुप्रसाद न्यौपानेको परिवार एकैचोटी फुरुण्डाँडा छोड्दै थिए। किनभने २०७२ को भूकम्पपछि यहाँ बाँकी बसेका न्यौपाने र ढकालका १२ घरधुरीमध्ये गत बर्ष एकैचोटी चार घरपरिवार बसाइँ सरे। यस वर्ष ६ परिवार एकैचोटी सरे। त्यसैले आफूहरू पनि सर्न लागेको विष्णुप्रसाद न्यौपानेको भनाइ छ। विष्णुप्रसाद न्यौपानेको बाध्यताको कथा बेग्लै छ। १५ वर्ष मलेसियामा काम गरेर कमाएको २० लाखले भर्खरै ढलान गरेर नयाँ घर बनाएका छन्। घरभित्रै ट्वाइलेट बाथरुमसहितको गाउँमै नौलो खालको सुख सुविधायुक्त घर बनाए। हिँड्ने अघिल्लो राती पनि श्रीमती मैनासित मिलेर आधारातसम्म रंगरोगन गरे तर घर छाडेर सदाका लागि जाँदैथिए। मलेसियामा थिएँ। यी अल्लोपल्लो घरका साथीभाइले सधंै विदेश बसेर हुँदैन। गाउँमै केही गर्नुपर्छ तँ आइस् भने हामी पनि मिलेर नयाँनयाँ व्यापार व्यवसाय गर्छौँ भनेर बोलाए, उनी भन्छन्, सबै मिलेर आआफ्नै खर्चले डोजर लगाएर गाउँसम्म मोटरबाटो खनियो। कृषि फाराम बनाइयो तर पोहोर छ घर, यो वर्ष पाँचघर उठेर गए। यो वर्ष तल खोल्सादेखि गाउँसम्मको बाटो राम्रो गर्न भनेर प्रदेशबाट १० लाख बजेट परेको छ। टेन्डर भएर माघ १० गतेदेखि काम गर्ने भनेको छ। कृषि फारामलाई पनि पाँच लाख परेको छ तर गाउँमा कोही पनि छैन। आज भर्खरसम्म सिँचाइ गरिरहेको कृषि फर्म भोलिदेखि सुक्खा लाग्ने भन्दै उनले चिन्ता व्यक्त गरे। यस भेगका न्यौपानेहरूको १० पुस्तादेखिको बासस्थान फुरुण्डाँडालाई विष्णु न्यौपानेका परिवारले पनि छाडेपछि सोही दिनदेखि सुनसान बनेको छ। यहाँबाट आधाघण्टा परको दार्चेडाँडामा सरेर बसेका चूडामणि न्यौपानेले सोही दिनको आधारातमा सामाजिक सञ्जालमा स्टाटस लेखे, मेरो घरको आँगनबाट झलमल्ल देखिने स्वर्ग जस्तो मेरो फुरुण्डाँडामा आज बत्ती बलेन। मेरो जन्मथलो आज अन्धकारको चपेटामा एक्लै रोई रहेको छ। आफन्तहरूको खुब याद आयो। बरको फेदमा बसेर आज राती म साँच्चिकै खुब रोएँ। मुटु दुख्यो। मलाई कुनै रोशनीको आशाभन्दा पनि माई हिमलाले आफ्नो पाउमा फेरि कतै न कतैबाट उज्यालो बाल्छिन् र काली नागको पुजारी कसैलाई पठाउँछिन् भन्ने एउटा आशा मेरो मनमा मर्ने छैन । गोरखाको सहिदलखन गाउँपालिका६ फुरुन्डाँडा गाउँ । फुरुण्डाँडा मात्र होइन त्यो भन्दा आधाघण्टा पर रहेको रेग्मी र न्यौपानेहरूको बसोबास रहेको दार्चे पनि द्रूत गतिमा रित्तिँदै छ। १२० घरधुरी रहेको दार्चेबाट दुई बर्षअघि १३ घर बसाइँ सरेका थिए। गत बर्ष १२ घर र यस वर्ष पनि छ घर सरिसकेका, र अरु धेरै परिबार सर्ने तयारी गरिरहेका स्थानीय सुरज रेग्मी बताउँछन्। दार्चे गाउँ यस क्षेत्रकै सबैभन्दा धेरै घरबस्ती एकैठाउँमा झुरुप्प भएको गाउँ हो। सडक, विद्युत्, खानेपानी, सिँचाइलगायतका यहाँ विकासका पूर्वाधार पनि पर्याप्त छ। तर बसाइँसराइ तीव्र भइरहेको भन्दै स्थानीयबासी चिन्ता व्यक्त गर्छन्। फुरुण्डाँडा रित्तियो, अब हाम्रो दार्चे पनि उजाड मरुभूमि बन्ने भएको छ, उनी भन्छन्, विशेषगरी यहाँका मान्छे वैदेशिक रोजगारीमा गएका छन्। उनीहरूले बूढाबूढी मात्र घरमा छाडेर श्रीमती र छोराछोरीलाई बच्चा पढाउने बहानामा सहरमा डेरा लिएर राख्ने गर्छन्। अनि विस्तारै उतै सरेर जान्छन्। यसरी घर खाली हुँदै जाँदा बाँदर, बाघ, भालु, स्यालको आतंक फैलिने र बाँकी बसेकाहरू पनि बसाइँ सर्ने गरेको उनको बुझाइ छ। बसाइँसराइका कारण यहाँको पिपला पोखरी आधारभूत विद्यालय पनि रित्तिँदै गएको छ। कक्षा आठसम्म सञ्चालन भइरहेको सो विद्यालयमा अहिले विद्यार्थी नभएकै कारण कक्षा पाँचसम्म मात्र सञ्चालनमा छ।"
कमिसनको खेलले ९ आयोजना अलपत्र,"जाजरकोट : भेरी नगरपालिका१ स्थित रिम्ना लिफ्ट सिँचाइ आयोजना कागजी रूपमा सम्पन्न भएको पाँच महिना पुग्यो।काम भने अधुरै छ।२५ लाख रुपैयाँ खर्चिएको यो आयोजना अलपत्र छ।तर, निर्माण सम्पन्न भएको भन्दै कृषि विकास कार्यालयले सम्पूर्ण रकम भुक्तानी दिइसकेको छ। सोलारका पाता अलपत्र र तोडफोड गरिएका छन्।पाइप अपुग छ।५ सय मिटर अनुमान गरिए पनि कार्यालयले तीन सय मिटर मात्रै दिएको छ।सिँचाइ पोखरीसम्म पाइप नपुगेकै कारण आयोजना सञ्चालनमा आउन नसकेको हो।सम्पूर्ण निर्माण सामग्री कार्यालय आफैंले खरिद गरेको थियो। भेरी१३ बारेलास्थित इमिलेचौर लिफ्ट सिँचाइ योजना पनि अलपत्र छ।१५ लाख लागतको आयोजनाको पाइप र सोलार पाता यत्रतत्र छरिएका छन्।सोलार सिस्टम चल्दैन।यसका लागि पनि सम्पूर्ण निर्माण सामग्री कार्यालयले नै खरिद गरेको थियो।तर, स्टिमेटअनुसार पाइप पाएन।जसकारण हालसम्म नदीदेखि पोखरीसम्म पानी पुगेको छैन। भेरी१२ को बिस्नेचौर लिफ्ट सिँचाइ आयोजना पनि अलपत्र छ।१० लाख लागतको आयोजनाले न स्टिमेटअनुसार पाइप पाएको छ न त पाइप र सोलारको संरक्षण नै गरिएको छ।५ सय ८० मिटर पाइप स्टिमेट गरिएकामा ३ सय मिटर मात्र आएको छ।यसको पोखरीसमेत बनाइएको छैन।सोही क्षेत्रमा यसअघि निर्माण गरिएको डिप बोरिङको पोखरीमा पानी जम्मा गर्ने भनिएको थियो।तर, नदीबाट पोखरीसम्म पुग्ने पाइप आयोजनाले पाएको छैन।सोलार सिस्टम पनि चल्दैन।खानेपानीसमेत सुविधा नभएको त्यहाँका २५ घरधुरी स्थानीयले नदीबाट पानी बोकेर पिउन बाध्य छन्। भेरी नगरपालिका१३ स्थित बिस्नेचौरमा लिफ्ट सिँचाइ योजनाको अवस्था पनि बिजोग छ।१५ लाखको आयोजनाबाट ३५ घरधुरी लाभान्वित हुने लक्ष्य थियो।तर, निर्माण सम्पन्न नभएकै कारण किसानले लाभ पाउन सकेका छैनन्। यी मात्रै होइन, गत आर्थिक वर्ष कृषि विकास कार्यालयबाट सञ्चालित नौ सिँचाइ आयोजना अलपत्र परेका छन्।कागजमा सम्पन्न भए पनि सञ्चालनमा ल्याउन सकिएको छैन।तर, रकम भुक्तानी भइसकेको छ।कमिसनको चक्करले कुनै पनि आयोजना पूर्णरूपमा निर्माण सम्पन्न नभएका हुन्।सबै आयोजनाले लागत स्टिमेटअनुसार पाइप पाएका छैनन्।आयोजना सञ्चालनमा आउन नसकेपछि पाइप, सोलार र पानी तान्ने मोटर अलपत्र छन्।तर, लिफ्ट आयोजनाको नाममा १ करोड ३५ लाख रकम भने भुक्तानी भइसकेको छ।२०७८७९ मा १० वटा सिँचाइ आयोजना निर्माण थालिएका हुन्।कागजी रूपमा निर्माण सम्पन्न गराएर कार्यालयले १ करोड ३३ लाख रकम भुक्तानी दिइसकेको भए पनि आयोजना सम्पन्न हुन सकेका छैनन्।आयोजना अलपत्र परेको र कार्यालयले कमिसनको चक्करमा काम अलपत्र पारेको गुनासो गर्दा पनि सुनुवाइ नभएको उपभोक्ता समितिहरूले जनाएका छन्। यी हुन् अलपत्र आयोजना कृषि विकास कार्यालयले गत आर्थिक वर्ष सञ्चालन गरेका ९ सिँचाइ आयोजना अलपत्र परेका छन्।छेडागाड१३ को मनघाट लिफ्ट सिँचाइ योजना, भेरी१० को तल्लोचौर लिफ्ट सिँचाइ योजना, भेरी१२ को बिस्नेचौर लिफ्ट सिँचाइ योजना, भेरी१३ को इमिलेचौर लिफ्ट सिँचाइ योजना अलपत्र छन्।भेरी१२ को बारेला लिफ्ट सिँचाइ योजना, भेरी११ को थापाचौर लिफ्ट सिँचाइ योजना, भेरी नगरपालिका१ को रिम्ना लिफ्ट सिँचाइ योजना, नलगाड७ को चामाखेत लिफ्ट सिँचाइ योजना र नलगाड८ को मनमई लिफ्ट सिँचाइ योजना पनि अलपत्र छन्।यीमध्ये मनघाट ८ लाख, तल्लोचौर १० लाख, बिस्नेचौर १५ लाख, इमिलेचौर १० लाख, बारेला १० लाख, थापाचौर १५ लाख, रिम्ना, २५ लाख, चामाखेत १० लाख र मन्मई १५ लाखका आयोजना हुन्। कसले खायो कमिसन ? कमिसन खाने प्रवृत्तिका कारण आयोजना अलपत्र परेका छन्।तर, कमिसन कसले खायो भन्ने विषयमा उपभोक्ता र कार्यालयले एकले अर्कालाई दोष दिएका छन्।कार्यालयले कमिसन खाएकै कारण आयोजना अलपत्र परेको आरोप उपभोक्ता लगाउँछन्। कमिसन खानकै लागि आयोजनाका सम्पूर्ण सामग्रीहरू कार्यालय आफैंले खरिद गयो इमिलेचौर लिफ्ट सिँचाइ योजनाका अध्यक्ष रामे कामीले भने, कमिसन खाएकै कारण कार्यालयले स्टमेटअनुसार पाइप दिएन, दिएका सामान पनि गुणस्तर छैनन्। भेरी नगरपालिका१३ का धरमबहादुर बस्नेतले कृषि विकास कार्यालयले कमिसन खाएकै कारण आयोजना अलपत्र परेको आरोप लगाए।कमिसनका लागि उपभोक्तालाई थाहै नदिई कार्यालयले सामग्री खरिद गयो, बस्नेतले भने, कार्यालयले उपभोक्ताको खातामा रकम हाल्यो।चेकमा सही गराएर समान खरिद गर्ने भन्दै चेक दियौं। उनीहरूले उपभोक्ता समितिलाई थाहा नदिए बोलपत्र आह्वान गरेको, उपभोक्ताको नामबाट कागज मिलार सामग्रीहरू खरिद गरेको जस्ता आरोप लगाएका छन्। कमिसनकै लागि कार्यालयले सोलार, पाइप, जाली, सिमेन्टलगायत सामग्री आफंैले खरिद गरेको उपभोक्ताको आरोप छ।केही आयोजना सम्पन्न हुन नसकेको कृषि विकास कार्यालयले पनि स्वीकार गरेको छ।हतारमा आर्थिक वर्षको अन्तिममा गरिएका आयोजना भएकाले भनेजस्तो र स्टमेटअनुसार गर्न नसकिएकोे कार्यालयका प्रमुख रविन धितालको स्वीकारोक्ति छ। आयोजनाका सामान खरिदमा कार्यालयले कमिसनको प्रलोभन गरेको छैन।हामीले सप्लायर्स र सोेलार कम्पनीसँग सम्पर्क गराइदिएका हौं।उपभोक्ता समितिलाई थाहा नै नदिएर होइन, समान ल्याउन सहज होस् भनेर सवै ठाउँको सामान एकैपटक खरिद गरिएको हो, धितालले भने। ढिलो गरी बजेट गत वैशाखमा आएको र उपभोक्ता समिति गठन गरी सम्झौता गर्दासम्म जेठ लागेको र एक महिनामा सबै काम हतारमा गर्दा केही सामग्री अपुग भएको दाबी उनले गरे।यसमा कार्यालयको कुनै संलग्नता नरहेको उनले जिकिर गरे।प्रदेश सरकारका यी आयोजना छनौटमा प्रदेशसभा सदस्यको पनि संलग्नता छ।तर, काम सम्पन्न भए नभएकाबारे उनीहरूले कुनै चासो देखाएका छैनन्।"
राष्ट्रपतिमा माओवादीले राष्ट्रिय सहमति खोज्ने,"काठमाडौं : प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले राष्ट्रिय सहमतिका आधारमा राष्ट्रपति चयन हुने बताएका छन्। बिहीबारदेखि सुरु भएको स्थायी कमिटी बैठकमा उनले संसद्मा दुई दलबाहेक सबैले विश्वासको मत दिएकाले राष्ट्रिय सहमति गर्नुपर्ने जिम्मेवारी आफ्नो काँधमा आएको ब्रिफिङ गरेका थिए। माओवादीले एमालेलाई राष्ट्रपति र सभामुख दिने यसअघि सहमति गरेको थियो। तर, कांग्रेससहितको अन्य दलले पनि प्रधानमन्त्री दाहाललाई विश्वासको मत दिएपछि फागुनमा हुने राष्ट्रपति पदका लागि माओवादीले राष्ट्रिय सहमति खोज्ने बताएको हो। यो विषयले एमाले अध्यक्ष केपी ओली र माओवादी अध्यक्ष दाहालबीच मनमुटाव सुरु भएको छ। संसद् सहभागी लगभग सबै दलले विश्वासको मत दिएको अवस्थामा छ। यस्तो अवस्थामा सबैलाई मिलाएर लैजाने कार्यभार ममाथि आएको छ। त्यही भएर राष्ट्रपति निर्वाचनमा राष्ट्रिय सहमति गर्नुपर्छ भन्ने जोड मैले सत्ता गठबन्धनमा गरेको छु, बैठकमा पार्टी अध्यक्ष दाहालले नेताहरूलाई जानकारी गराएको बैठकमा सहभागी एक नेताले बताए। उनले राष्ट्रिय सहमतिमा जोड दिँदा गठबन्धनभित्र केही असन्तुष्टि आएको स्पष्ट पारे। भने, राष्ट्रिय सहमतिमा जानुपर्छभन्दा गठबन्धनभित्र केही दलसँग अन्डरस्ट्यान्डिङ बिग्रेको छ। त्यो अनडरस्ट्यान्डिङ पनि मिलाउनुपर्ने छ । अध्यक्ष प्रचण्डले बैठकमा अनौपचारिक प्रतिवेदन बाँडेको बैठकमा सहभागी एक नेताले बताए। अध्यक्षज्यूले डकुमेन्ट बाँड्नुभएको छ। सबैलाई अध्ययन गरेर आउन भन्नुभएको छ। समसमायिक राजनीति र पछिल्लो परिस्थितिबारेको डकुमेन्ट रहेको बुझिएको छ, ती नेताले अन्नपूर्णसँग भने। उपमहासचिव गिरिराजमणि पोखरेलले राष्ट्रिय सहमतिका आधारमा अगाडि बढ्ने विषयमा बैठकमा छलफल भएको बताए। संसद्मा दुइटा पार्टीबाहेक सबै दलले विश्वासको मत दिएकाले नयाँ परिस्थिति सिर्जना गरेको उनको भनाइ छ। दुइटा पार्टीबाहेक संसद्मा भएका सबै पार्टीले विश्वासको मत दिएको छ। त्यसले नयाँ परिस्थिति जन्माएको छ। नयाँ परिस्थितिमा सबै शक्तिलाई कसरी मिलाएर लैजानेबारे छलफल भएको छ, उनले भने। गत ४ माघमा प्रधानमन्त्री प्रचण्डले डाकेको सर्वदलीय बैठक पनि राष्ट्रिय सहमतिकै लागि भएको महासचिव पोखरेलले बताए।"
अर्थतन्त्र सुधारोन्मुख : गभर्नर,"उदयपुर : नेपाल राष्ट्र बैंकका गभर्नर महाप्रसाद अधिकारीले नेपाली अर्थतन्त्र सुधारोन्मुख रहेको बताएका छन्। उदयपुरको चौदण्डीगढी नगरपालिका६ स्थित जनज्योति माध्यमिक विद्यालय परिसरमा नवनिर्मित सरस्वती मन्दिरको बिहीबार उद्घाटन गर्दै अधिकारीले नेपालको अर्थतन्त्र चाँडै सुधारमा आउने विश्वास व्यक्त गरे। करिब १५ लाखको लागतमा निर्मित उक्त मन्दिर वडा नं ७ का वडाध्यक्ष केशव अधिकारीले आफ्ना वर्षीय छोरा युगान्त र १९ वर्षीया छोरी अनुजाको स्मृतिमा निर्माण गरेका हुन्। स्वर्गीय भतिज र भतिजीको नाममा निर्माण भएको मन्दिरको उद्घाटन गर्दै गभर्नर अधिकारीले विश्व बजारमा देखिएको उत्तरचढावले लामो समय नेपाली अर्थतन्त्रलाई क्षति पुयाए पनि पछिल्लो चार महिनायता सुधार हुँदै गएको दाबी गरे। उनले भने, निरन्तर घाटामा रहेको अर्थबजार पछिल्लो असोज महिनायता बचततर्फ अग्रसर देखिएको हो, जुन सकारात्मक सन्देश हो। बाह्य समस्याका कारण नेपालको अर्थतन्त्र कमजोर भएको उनले बताए। त्यसका बाबजुद मौद्रिक नीतिमा केही सुधारात्मक अभ्यासहरू भइरहेका छन् उनले भने। उनले साना व्यवसायीलाई संरक्षण गर्ने गरी नीति बनाइएको बताए। अधिकारीले वित्तीय समावेशीकरणको नीति अवलम्बन गरी सबै नेपालीलाई बैंकिङ कारोबारमा जोड्ने अभियान सुरु गरिएको बताए। यसका साथै विद्यार्थीसँग राष्ट्र बैंक कार्यक्रममार्फत बैंकसम्बन्धी जानकारी दिने काम सुरु गरिएको बताए। चौदण्डीगढीका मेयर कालुमान लामाले सामान्य किसानसँग जोडिने गरी राष्ट्र बैंकले कार्यक्रम सञ्चालन गरिनुपर्ने बताए। उनले गरेर खान्छु भन्ने दृढ इच्छाशक्ति भएका सामान्य नागरिकलाई बैंकले ऋण नदिने र लगानी गर्ने स्रोत नहुँदा आर्थिक समृद्धिका बाटोहरू बन्द भएको बताए। उपमेयर मणिकादेवी दुलालले सस्तो ब्याजदरमा सामान्य किसानले बैंकबाट ऋण पाउने हो भने मुलुक समृद्धशाली बन्न कुनै समय नलाग्ने बताइन्।"
दुई विधेयकसहित एक दर्जन प्रस्ताव स्वीकृत,"नेपालगञ्ज : बाँकेको कोहलपुर नगरपालिकाको १२औँ नगरसभाले दुई वटा विधेयकसहित सार्वजनिक महत्वका झण्डै एक दर्जन प्रस्ताव शुक्रबार स्वीकृत गरेको छ। नगरसभाको दोस्रो बैठकमा नगरपालिकाका नगरप्रमुख पूर्णप्रसाद आचार्यले प्रस्तुत गरेको प्रस्तावलाई नगरसभाले सर्वसम्मत रुपमा पारित गरेको हो। गएको पुष २९ गते बसेको पहिलो बैठकमा नगरप्रमुख आचार्यले कोहलपुर वाङ्मय प्रतिष्ठान विधेयक २०७९ र कोहलपुर नगरपालिकामा सार्वजनिक स्थानीय निकायबाट समायोजन भएका स्थायी कर्मचारीलाई प्रोत्साहन सुविधा उपलब्ध गराउने सम्बन्धमा व्यवस्था गर्न बनेको विधेयक २०७९ टेबल गरेका थिए। योसँगै बजेट, योजना तथा कार्यक्रम संशोधन, नगरपालिकाको सङ्गठन संरचनामा हेरफेर, लिजको नतिजा २०७८७९, अर्धवार्षिक प्रगति समीक्षा प्रतिवेदन २०७८७९ लगायत सार्वजनिक महत्वका विषय पनि बैठकमा टेवल गरेका थिए। ती विधेयक र सार्वजनिक महत्वको विषयसँगै आज प्रस्ताव गरिएका थप सात सार्वजनिक सरोकारका प्रस्ताव पनि बैठकले पारित गरेको प्रमुख प्रशासकीय अधिकृत टिकाराम ढकालले जानकारी दिए। यातायात व्यवस्था कार्यालय बाँकेको ट्रायल सेन्टर कोहलपुरमा भएकाले यातायात कार्यालय पनि कोहलपुरमा स्थापना गर्न प्रदेश सरकारलाई अनुरोध गर्ने, कोहलपुर नगरपालिका तथा अखिल नेपाल फुटबल संघ एन्फाबीच भएको सहमतिअनुसार कोहलपुर नगरपालिकामा फुटबल एकेडेमी तत्काल सञ्चालनका लागि एन्फा लगायतसँग पुनःअनुरोध गर्ने जनाइएको छ।"
संघीय निजामती ऐन चाँडै ल्याउँछुः मन्त्री मोदी,"विराटनगर: नवनियुक्त संघीय मामिला तथा सामान्य प्रशासन मन्त्री अमनलाल मोदीले संघीय निजामती सेवा ऐन ल्याउने विषय आफ्नो प्राथमिकता रहेको बताएका छन्। प्रेस सेन्टर मोरङले शुक्रबार विराटनगरमा आयोजना गरेको पत्रकार सम्मेलनमा मन्त्री मोदीले आवश्यक अध्ययन गरी चाँडै निजामति ऐन ल्याउने बताए। संघीय संसदको यही अधिवेशनबाट पारित हुने गरी दुई महिनाभित्रै संघीय निजामती ऐन् संसदमा टेबल गर्ने प्रयास रहेको उनले बताए। मन्त्री मोदीले भने, निजामती सेवा ऐन यही अधिवेशनमा ल्याउने मेरो प्रयास छ। २ महिनाभित्रमै सकेसम्म टेबुल गर्न पाए हुन्थ्यो भनेर काम गरिरहेका छौं। मोदीले ऐनमा कर्मचारीको हदम्याद ६० वर्ष गर्ने वा नगर्ने भन्ने विषय टुंगो नलागेको बताए। अहिले त्यो बिषय अध्ययनका क्रममा रहेको उनले बताए। ५८, ५९ या ६० वर्ष कुनै न कुनै त हुन्छ। सबै क्षेत्रसँगको छलफल र राजनीतिक दलहरुबीचको सुझावलाई लिएर त्यसको समाधान गरिन्छ। मैले यस विषयमा प्रधानमन्त्री र गृहमन्त्रीसँग पनि छलफल गरेको छु, उनले भने। स्थानीय प्रशासनमा देखिएको समस्या सुधारको विषयलाई पनि मन्त्रालयले विशेष चासोका साथ हेरेको मन्त्री मोदीले बताए। सुशासन कायमको सुरुवात आफ्नै मन्त्रालयदेखि गरेको उनले जिकिर गरे। कर्मचारी समयमा आएको नआएको विषयमा अनुगमन मन्त्रालयबाटै सुरु गरिएको उनले स्पष्ट पारे। उनले भने, विचौलिया बोकेर कर्मचारी सरुवा, बढुवाको फाईल ल्याउने गरेको पाईए कारबाहीको भागीदार बनाउने छु। उनले देशभरीको बरण्डामा बसेका, फाजिलमा बसेका सबै कर्मचारीको नाम लिष्ट लिइरहेको पनि बताए। सबै ठाउँमा कर्मचारी पुर्याउने मेरो अभियान छ, उनले भने, हाम्रै मन्त्रालयमै क्रोनिक रुपमा वर्षौं वर्ष बसेका छन्। कोही ५ वर्ष कोही ७ वर्ष बसेका छन्। यसलाई हामीले सुधार गर्छौं। २ वर्षदेखि एउटै शाखामा रहेकालाई शाखा परिवर्तन गर्ने। ३ वर्षभन्दा माथि बसेका छन् भने अन्तै पठाउने। ४ वर्षभन्दा माथि एउटै ठाउँमा छन् भने उनीहरुलाई स्थानीय तहमा पठाउने र कोही सुगममा छन् भने दुर्गममा पठाउने भन्ने विषयमा हामीले तयारी गरेका छौं। कार्यान्वयनको सिलसिलामा छौं। उनले आफू सांसद हुँदा पनि कुनै कर्मचारीलाई यहाँ सरुवा गर्नुपर्यो त्यहाँबाट हटाइदिनुपर्यो नभनेको बताउँदै अहिले ठूला नेताबाटै आफूलाई दबाब आइरहेको बताए। म १० वर्ष सांसद हुँदा मैले कुनै कार्यकारी अधिकृत चाहियो मेरो पालिकामा सारिदेउ भनेर भनिँन। तर, अहिले नाम त भन्दिन ठूला ठूला नेताहरु आफ्नो निर्वाचन क्षेत्रमा परेका स्थानीय तहमा यो कार्यकारीलाई पठाउनु पर्यो। यसलाई हटाइदिनुपर्यो भनेर आइरहेको छ, मोदीले भने, यसलाई नीतिगत ढंगले हल गर्ने मेरो कोशीस छ। जहाँ जसको दरबन्दी छ, त्यही काम गर्ने। उनले कर्मचारी सरुवा बढुवाको विषयमा कसैले घुस खुवाएको वा खाएका अवस्था आए कारबाही गर्ने पनि उनले बताए। अर्को प्रसंगमा उनले नेपालमा प्राविधिक रुपमा धेरै जनशक्ति चाहिँदैन भन्ने र घटाउन पाए हुन्थ्यो भन्ने आफ्नो धारणा रहेको सुनाए। उनले अमेरिकामा जस्तो नयाँ सरकारले करारका कर्मचारी भर्ना गर्न पाउने अवस्था ल्याउने हो कि भन्ने विषयमा बहस गर्नुपर्ने पनि बताए। नेपालमा लोकसेवा पास गरिसकेपछि स्थायीको रुपमा कर्मचारी रहने परिपाटी छ। कमसेकम संसारमा अरु मोडलहरु पनि छ। अमेरिकामा सरकार नयाँ आएपछि ५० प्रतिशत नयाँ कर्मचारी भर्ना गर्ने मोडल छ, मोदीले भने, नेपालमा पनि कम्तिमा २० प्रतिशत कर्मचारी भर्ना त्यसरी गर्ने हो कि भन्ने मेरो विचार छ। यो बहसका निम्ती मैले आफ्नो विचार राखेको हुँ। मन्त्री पदमा नियुक्त भएपछि मोदी पहिलो पटक गृहजिल्ला तथा आफ्नो निर्वाचन क्षेत्र मोरङ आएका हुन्। मोरङमा रहँदा उनले निर्वाचन क्षेत्रका जनतालाई धन्यवाद ज्ञापन गर्ने तथा कर्मचारी अधिकारीलाई आवश्यक निर्देशन दिने कार्यक्रम पनि रहेको छ। मन्त्री मोदी आइतबार काठमाडौं फर्किने बताइएको छ।"
पार्टी एकताको प्रतिवेदन माओवादी बैठकमा पेस,"काठमाडौं : माओवादी बैठकमा पार्टी एकताको एजेण्डामा छलफल भएको छ। पार्टी संगठन संरचनालाई दरिलो, गतिशिल र संगठमा देखिउको समस्यालाई समाधान गर्दै पार्टीलाई सशक्त बनाउने बिषयमा माओवादी नेताहरुले गम्भीर भएर छलफल चलाएका छन्। शुक्रबारको पार्टी बैठकमा नेता महराले पार्टी एकतासम्बन्धी प्रतिवेदन पेस गरेका थिए। अर्का नेता जनार्दन शर्माले पार्टी संगठनसम्बन्धी प्रतिवेदन प्रस्तुत गरेका थिए भने नेता गिरिराजमणि पोखरेलले पार्टी स्कुलिङसम्बन्धी प्रतिवेदन पेस गरेका थिए। बाबुराम भट्टराई, माधव कुमार नेपालसंग संस्थागतरूपमा पार्टी एकताका लागि कुरो अघि बढाएका हौं,' माओवादीका वरिष्ठ उपाध्यक्ष कृष्ण बहादुर महराले भने, व्यक्तिगतरूपमा नेत्रचन्द विप्लव नेतृत्वको पार्टीसहित अरु पार्टीसँग एकताको कुरो चलिरहेको छ। कुनै पार्टीसँग एकता गर्ने प्रक्रिया अन्तिम निष्कर्षमा पुगेको छैन। महासचिव देव गुरुङको नेतृत्वमा पार्टीका उपमहासचिव सहितको टोलीलाई बैठकमा उठेका बिवियहरूमाथि जवाफ दिन र पार्टीका कार्यविभागन गर्न ठोस प्रस्ताव तयार गर्न जिम्मा दिएको छ। स्थायी कमिटिको बैठक माघ १६ गते बस्ने छ।"
रवि लामिछानेविरूद्ध मुद्दाको फैसला तयारीमा न्यायाधीश,"काठमाडौं : उपप्रधान एवं गृहमन्त्री रवि लामिछानेविरुद्ध मु्द्दामा सर्वोच्च अदालतमा बहस सकिएको छ। बहस सकिएसँगै फैसला तयार गर्न न्यायाधीशहरू आन्तरिक छलफलमा जुटेका छन्। बहस सकिएकाले फैसला आजै आउनसक्ने संभावना रहेको छ। रविको विपक्षमा बहस गरेका कानुन व्यवसायी कीर्तिनाथ शर्मा पौडेलले सम्भवत: फैसला आजै आउनसक्ने संभावना रहेको बताए। उनले अन्नपूर्णसँग भने,'बहस सकियो। फैसला आजै आउने संभावना छ।' फैसला आजै आउने या फैसला मिति तोक्नेबारे निर्क्योल गर्न न्यायाधीशहरू छलफलमा छन्। लामिछानेविरुद्ध मुद्दाको सुनुवाइका लागि सर्वोच्च अदालतले काम प्रधानन्याधीश हरिकृष्ण कार्कीको नेतृत्वमा संवैधानिक इजालस गठन गरेको छ। इजलासमा इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ,ईश्वरप्रसाद खतिवडा,आनन्दमोहन भट्टराई,अनिलकुमार सिन्हा रहेका छन् आज गृहमन्त्री लामिछाने पक्ष र विपक्षीका केही कानुन व्यवसायीहरुले बहस गरेका थिए। अमेरिकी नागरिकता त्याग नगरी झुटा विवरण पेश गरी नेपाली राहदानी बनाएको लामिछानेमाथि आरोप छ । अधिवक्ता रविराज बसौला,युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए।"
सरकारले बन्द भएका उद्योग सञ्चालन गर्छ : मन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले सरकारले बन्द भएका उद्योग सञ्चालनको वातावरण बनाउने बताएका छन्। नेपाल उड इन्टरनेशनल एक्स्पो तथा नेपाल इन्टरनेशनल फर्निचर एण्ड होम डेकोर इन्टरनेशनल एक्स्पोको उद्घाटन गर्दै उनले विभिन्न कारणले बन्द हुन पुगेका सरकारी तथा निजी उद्योग सञ्चालनका लागि सरकारले आवश्यक वातावरण बनाउने बताएका हुन्। नेपालमा लगानीको वातावरण बनाउन सरकारका तर्फबाट गर्नुपर्ने नीतिगत सुधार गर्नुपर्नेमा जोड दिँदै उनले उद्योगी व्यवसायीका समस्या सुनेरै समस्या समाधान गरिने उल्लेख गरे। मन्त्री भण्डारीले विदेशी लगानीकर्तालाई नेपालमा ढुक्क भएर लगानी गर्ने वातावरण बनाउन सरकार प्रतिबद्ध रहेको बताए। उनले विभिन्न कारणले नेपाली उद्योग निरुत्साहित भइरहेकाले ती उद्योगको संरक्षणका लागि सरकारले स्वदेशमा उत्पादित वस्तुको निर्यात गर्ने वातावरण बनाउने प्रतिबद्धता जनाए। उनले अन्तर्राष्ट्रिय बजारको आधुनिक प्रविधि भित्र्याएर नेपाली उद्योगको उत्पादन बढाउनुपर्नेमा जोड दिए। आजदेखि यही माघ १५ गतेसम्म सञ्चालन हुने एक्सपोमा विभिन्न देशका एक सयभन्दा बढी ख्यातिप्राप्त ब्राण्डका प्रदर्शनी कक्ष तथा यस क्षेत्रमा कार्यरत व्यवसायी एवं संस्थाको सहभागिता रहेको छ। एक्सपोमा फर्निचर, प्लाइउड तथा काठ औजारका कम्पनी, डिलर, सबडिलर र बिक्रेताले काठ व्यवसायसँग सम्बन्धित उत्पादनका बारेमा जानकारी गराउने जनाइएको छ। यस एक्सपोले नेपालमा हाल भइरहेको काठ र फर्निचर क्षेत्रको विकास तथा आधुनिकीकरणमा टेवा पुग्ने बताइएको छ।"
"मधेश : भूमि व्यवस्था, कृषि तथा सहकारी मन्त्रीले गरे पदभार ग्रहण","जनकपुरधाम : मधेश प्रदेश सरकारका नवनियुक्त मन्त्री इन्जिनियर बसन्त कुशवाहाले शुक्रबार पदभार ग्रहण गरेका छन्। मंसिर २९ गते विना विभागीय मन्त्रीको सपथ लिएका कुशवाहाले आज भूमि व्यवस्था, कृषि तथा सहकारी मन्त्रालयको सपथ लिएका हुन्। उनले आफ्नो कार्यकक्षमा राममनोहर यादवसहित मधेश आन्दोलनका शहिदहरूको फोटो राखेर काम सुरु गरेका हुन्। पदभार ग्रहण गर्दै किसानको समस्या समाधानलाई प्राथमिकतामा राखेर आफूले काम गर्ने बताए। किसान आन्दोलन जनमत पार्टीले सुरु गरेको स्मरण गर्दै मधेशको हरेक किसानले सरकारको तर्फबाट किसान कार्ड लागू गर्ने योजना रहेको बताए। किसानहरूको साझा समस्याका विषय र समस्या समाधान मन्त्रालयको प्राथमिकतामा रहेको मन्त्री कुशवाहाले बताए। यसअघि कुशवाहालाई सामाजिक विकास मन्त्रालय दिने सहमति भएपनि अन्तिम समयमा आएर उनलाई भूमि व्यवस्था, कृषि तथा सहकारी मन्त्रालयको जिम्मेवारी दिइएको हो। सामाजिक विकास मन्त्रालयमा अन्य सत्ता साझेदार दलहरूले समेत अडान नछाडेपछि अन्ततः यो मन्त्रालयको जिम्मेवारी कुशवाहालाई दिइएको हो।"
"रवि लामिछानेले ३३ दिनमै गुमाए उपप्रधान तथा गृहमन्त्री पद, यस्तो छ सर्वोच्चको आदेश","काठमाडौं : सर्वोच्च अदालतको संवैधानिक इजलासले उपप्रधान एवं गृहमन्त्री रवि लामिछानेको विपक्षमा फैसला सुनाएको छ। सर्वोच्चले लामिछानेको नागरिकता कायम नरहेको ठहर गर्दै सांसद् पदसमेत खारेज गरिदिएको छ। राष्ट्रिय स्वतन्त्र पार्टीका सभापतिसमेत रहेका लामिछानेले नेपालको नागरिकता पुन:प्राप्तिको प्रक्रिया पूरा नगरेको भन्दै सांसद बन्न अयोग्य ठहर गरेको फैसलामा उल्लेख छ यससँगै लामिछानेको सांसद् र उपप्रधान तथा गृहमन्त्री पद गुमेको छ। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। 'निज (लामिछाने)ले नेपाली नागरिकता पुनः कायम गर्न नेपाल नागरिकता ऐन, २०६३ को दफा ११ तथा नेपाल नागरिकता नियमावली, २०६३ को नियम ११ बमोजिमको प्रकृया पूरा गरेको देखिँदैन। नेपालको संविधानको धारा १३ ले नागरिकताको प्राप्ति, पुनः प्राप्ति र समाप्ति संघीय कानून बमोजिम हुने व्यवस्था गरेको छ। नेपाल नागरिकता ऐन, २०६३ को दफा १० मा आफुखुसी विदेशी नागरिकता लिएमा अथवा एकैसाथ नेपाली र विदेशी मुलुकको नागरिक हुने अवस्थामा नेपाली नागरिकता नरोजेमा नेपाली नागरिकता कायम नरहने प्रष्ट व्यवस्था रहेको देखिन्छ। विदेशी मुलुकको नागरिकता लिएपछि नेपाली नागरिकता कायम रहँदैन। यस्तो अवस्थामा नेपाली नागरिकता पुनः प्राप्त गर्न कानूनले तोकेको प्रकृया पुरा गर्नु नै पर्ने हु । नेपाल नागरिकता ऐन, २०६३ को दफा ११ मा कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई वसोवास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ' भन्ने व्यवस्था रहेको देखिन्छ। तर, प्रत्यर्थी रवि लामिछानेले प्राप्त गरेको अमेरिकी नागरिकता त्याग गरेको कुराको विधिवत जानकारी सम्बन्धित अधिकारी (प्रमुख जिल्ला अधिकारी)लाई दिएको तथा नेपाल नागरिकता ऐन, २०६३ को दफा १० र ११ लगायत नेपाल नागरिकता नियमावली २०६३ को नियम ११ बमोजिम तोकिएको प्रकृया बमोजिम नागरिकता जारी गर्ने कार्यालयमा गई निवेदन दिई प्रकृया पूरा गरेको भन्ने देखिँदैन। उपरोक्त अनुसारको प्रक्रिया अपनाएको भन्नेसमेत प्रत्यर्थीले जिकिर लिएको पाइएन। यस अवस्थाका व्यक्तिलाई नेपालको संविधानको धारा ८७(१) तथा प्रतिनिधि सभा सदस्य निर्वाचन ऐन, २०७४ को दफा १२ को प्रयोजनका लागि उम्मेदवार बन्न योग्यता पुगेको भनी मान्न मिलेन,' आदेशमा भनिएको छ, ' अतः प्रत्यर्थी रबि लामिछानेले प्राप्त गरेको अमेरिकी नागरिकता परित्याग गरेपछि विधिवत रुपमा नेपाली नागरिकता पुनः कायम गर्ने प्रक्रिया पुरा गरेको नदेखिएको हुँदा निजले प्रतिनिधि सभा सदस्य पदको उम्मेदवार हुन वा सो पदमा निर्वाचित भई कायम रहन मिल्ने देखिएन। निजले चितवन जिल्ला, निर्वाचन क्षेत्र नं २ बाट प्रतिनिधि सभा सदस्य पदमा उम्मेदवार हुन पाउने अवस्था नरहेकोमा उम्मेदवार भई निर्वाचित समेत भएको देखिदा निज प्रत्यर्थी रवि लामिछानेलाई उम्मेदबार कायम गर्ने, निजलाई निर्वाचित घोषणा गर्ने, प्रमाणपत्र दिने लगायतका काम कारवाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर्छ।' यस्तो छ सर्वोच्चको फैसला १ नियमवमोजिम निर्णयार्थ पेश हुन आएको प्रस्तुत रिट निवेदनहरुका सन्दर्भमा मिति २०७९ । १०।११ गते र आज समेत सुनुवाई गरियो। छलफलका सन्दर्भमा उपस्थित निवेदक अधिवक्ता श्री रविराज बसौला, निवेदक तर्फवाट उपस्थित विद्वान वरिष्ठ अधिवक्ताहरु श्री सुरेन्द्र भण्डारी, श्री अमितालक्ष्मी श्रेष्ठ तथा विद्वान अधिवक्ताहरु श्री रमन कुमार कर्ण, श्री अमृत खरेल, श्री निकिता ढुंगाना, श्री कीर्तिनाथ शर्मा र श्री सन्तोष भण्डारीले गर्नु भएको बहस जिकिर सुनियो। प्रत्यर्थी सरकारी निकायहरुका तर्फबाट उपस्थित विद्वान सह अन्यायाधिवक्ता श्री शिवराज रेग्मी तथा प्रत्यर्थी रवि लामिछानेको तर्फबाट उपस्थित विद्वान वरिष्ठ अधिवक्ताहरु श्री शुसिल कुमार पन्त, श्री सुनिल कुमार पोखरेल, श्री नरेन्द्र प्रसाद गौतम, तथा विद्वान अधिवक्ताहरु श्री आशिश अधिकारी, श्री सुधिज्ञ पन्त, श्री यज्ञमणी न्यौपाने, श्री सुरेश कुमार पोखरेलले गर्नु भएको बहस जिकिर समेत सुनियो। साथै, दुवै पक्षका तर्फबाट पेश हुन आएका बहस नोटहरुको समेत अध्ययन गरियो । २ प्रस्तुत रिट निवेदनका सन्दर्भमा मुख्य रूपमा देहायका प्रञहरुको निरुपण गर्नुपर्ने देखिन आएको छ (क) रिट निवेदकलाई प्रस्तुत विषयको निवेदन दिने हकदैया छ वा छैन ? र रिट निवेदनमा उठाइएको विषय संवैधानिक इजलासको क्षेत्राधिकारभित्र पर्छ वा पर्दैन ? (ख) प्रत्यर्थी रवि लामिछानेले अमेरिकी नागरिकता त्यागी नेपाली नागरिकता पुनः प्राप्त गर्ने सन्दर्भमा नेपाल नागरिकता ऐन, २०६३ र नेपाल नागरिकता नियमावली, २०६३ ले तोकेबमोजिमको प्रकृया अपनाएको पुरा गरेको छ वा छैन ? (ग) प्रत्यर्थी रवि लामिछानेले अमेरिकी नागरिकता प्राप्त गरेपछि स्वतः कायम नरहेको मिति २०५०१०१० मा जारी भएको नागरिकताको प्रमाणपत्र प्रयोग गरी चितवन जिल्ला निर्वाचन क्षेत्र नं २ बाट प्रतिनिधि सभाको सदस्यको लागि उम्मेदवार हुन दरखास्त दिएको संविधान र कानून अनुरुप छ वा छैन ? (घ) रिट निवेदकको माग बमोजिमको आदेश जारी हुनुपर्ने हो वा होइन ? ३ प्रतिनिधि सभा सदस्य निर्वाचन ऐन, २०७४ को दफा १५(१) मा प्रतिनिधि सभाको सदस्यको लागि मनोनयन दर्ता गरेको कुनै उम्मेदवार अयोग्य छ वा हुन गएको छ भन्ने विषयमा कसैले पनि सम्बन्धित निर्वाचन अधिकृत समक्ष उजुरी दिन सक्ने व्यवस्था रहेको देखिन्छ । सो प्रावधान बमोजिम मिति २०७२ ७ २९ मा निर्वाचन अधिकृत समक्ष उजुरी परेको समेत पाइयो । सो उजुरीमा निर्वाचन आयोगबाट तत्काल कुनै निर्णय नभै निर्वाचनको परिणाम घोषणा भएपछि सो परिणाम आईसकेकोले यो विषय सर्वोच्च अदालतको संवैधानिक इजलासको क्षेत्राधिकारभित्र परेको भनी तामेलीमा राखेको देखियो। नेपालको संविधानको धारा ८७(१) तथा प्रतिनिधि सभा सदस्य निर्वाचन ऐन, २०७४ को दफा १२ बमोजिम प्रतिनिधि सभाको सदस्य पदका लागि उम्मेदवार हुन योग्य मानिनका लागि अन्य कुराको अतिरिक्त नेपाली नागरिक हुन अनिवार्य रहेको र सो तथ्य रीतपूर्वक क्रियाशील रहेको नागरिकताको प्रमाणपत्रबाट मात्र पुष्टी हुने देखिन्छ । नेपालको संविधानको धारा ९० ले धारा ८७ बमोजिमको अयोग्यताको प्रश्नको निरुपण सर्वोच्च अदालतको संवैधानिक इजलासले गर्ने व्यवस्था गरेको छ। संविधानको धारा १३७ (२) (ख) अन्तरगत संघीय संसदको निर्वाचन सम्बन्धी विवाद हेर्ने अधिकार यस इजलासलाई प्रदान गरेको अवस्था समेत रहेको छ । नेपाली नागरिकको प्रतिनिधित्व गर्ने व्यक्ति कानूनी रुपमा नेपाली नागरिकको रुपमा राजनैतिक अधिकार प्रयोग गर्न सक्ने हैसियतको हो वा होइन भन्ने कुरा सार्वजनिक सरोकारको विवाद हुनु स्वाभाविक देखिन्छ । प्रस्तुत विवादमा संविधान र कानूनको व्याख्या सम्बन्धी गम्भीर र महत्वपूर्ण प्रश्न समेत सन्निहित रहेको पाइयो। निवेदकले निर्वाचन अधिकृत समक्ष दिएको उजुरीको तथ्य तथा कानूनी आधारमा प्रवेश गरी निर्वाचन आयोगबाट निर्णय भएको अवस्था समेत देखिएन । तसर्थ, यो विषयको निरुपण संविधानसम्मत् तबरबाट हुनुपर्ने भएको सन्दर्भमा प्रस्तुत विवादलाई सार्वजनिक सरोकारको बिवादको रुपमा स्वीकार गरी यस इजलासबाट निरुपण गर्नु मनासिव देखियो । ४ प्रत्यर्थी रवि लामिछानेले वंशजको आधारमा २०५० सालमा नेपाली नागरिकताको प्रमाणपत्र लिएको देखिन्छ । निजले २०७० साल (सन् २०१४) मा अमेरिकी नागरिकता लिएको र तत्पश्चात २०७५ सालमा अमेरिकी नागरिकता त्याग्ने प्रयोजनका लागि नेपालस्थित अमेरिकी दुतावासलाई सूचना दिई मिति २०७५३१४ को जानकारीका आधारमा अमेरिकी नागरिकता त्यागेको कुरामा विवाद देखिएन । निजले नेपाली नागरिकता पुनः कायम गर्न नेपाल नागरिकता ऐन, २०६३ को दफा ११ तथा नेपाल नागरिकता नियमावली, २०६३ को नियम ११ बमोजिमको प्रकृया पूरा गरेको देखिदैन । नेपालको संविधानको धारा १३ ले नागरिकताको प्राप्ति, पुनः प्राप्ति र समाप्ति संघीय कानून वमोजिम हुने व्यवस्था गरेको छ। नेपाल नागरिकता ऐन, २०६३ को दफा १० मा आफुखुसी विदेशी नागरिकता लिएमा अथवा एकैसाथ नेपाली र विदेशी मुलुकको नागरिक हुने अवस्थामा नेपाली नागरिकता नरोजेमा नेपाली नागरिकता कायम नरहने प्रष्ट व्यवस्था रहेको देखिन्छ । विदेशी मुलुकको नागरिकता लिएपछि नेपाली नागरिकता कायम रहँदैन । विदेशी मुलुकको नागरिकता आफुखुसी लिएको वा नेपाली नागरिकता त्यागेको दुवै अवस्थामा नेपाली नागरिकता कायम रहँदैन । यस्तो अवस्थामा नेपाली नागरिकता पुनः प्राप्त गर्न कानूनले तोकेको प्रकृया पुरा गर्नु नै पर्ने हुन्छ । नेपाल नागरिकता ऐन, २०६३ को दफा ११ मा कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई वसोवास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ"" भन्ने व्यवस्था रहेको देखिन्छ । तर, प्रत्यर्थी रवि लामिछानेले प्राप्त गरेको अमेरिकी नागरिकता त्याग गरेको कुराको विधिवत जानकारी सम्बन्धित अधिकारी (प्रमुख जिल्ला अधिकारी) लाई दिएको तथा नेपाल नागरिकता ऐन, २०६३ को दफा १० र ११ लगायत नेपाल नागरिकता नियमावली २०६३ को नियम ११ बमोजिम तोकिएको प्रकृया बमोजिम नागरिकता जारी गर्ने कार्यालयमा गई निवेदन दिई प्रकृया पुरा गरेको भन्ने देखिदैन । उपरोक्त अनुसारको प्रक्रिया अपनाएको भन्ने समेत प्रत्यर्थीले जिकिर लिएको पाइएन। यस अवस्थाका व्यक्तिलाई नेपालको संविधानको धारा ८७(१) तथा प्रतिनिधि सभा सदस्य निर्वाचन ऐन, २०७४ को दफा १२ को प्रयोजनका लागि उम्मेदवार बन्न योग्यता पुगेको भनी मान्न मिलेन । ५ अतः प्रत्यर्थी रबि लामिछानेले प्राप्त गरेको अमेरिकी नागरिकता परित्याग गरेपछि विधिवत रुपमा नेपाली नागरिकता पुनः कायम गर्ने प्रक्रिया पुरा गरेको नदेखिएको हुँदा निजले प्रतिनिधि सभा सदस्य पदको उम्मेदवार हुन वा सो पदमा निर्वाचित भई कायम रहन मिल्ने देखिएन । निजले चितवन जिल्ला, निर्वाचन क्षेत्र नं २ बाट प्रतिनिधि सभा सदस्य पदमा उम्मेदवार हुन पाउने अवस्था नरहेकोमा उम्मेदवार भई निर्वाचित समेत भएको देखिदा निज प्रत्यर्थी रवि लामिछानेलाई उम्मेदबार कायम गर्ने, निजलाई निर्वाचित घोषणा गर्ने, प्रमाणपत्र दिने लगायतका काम कारवाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर्छ । ६ आदेशको ज्ञानकारी तत्काल प्रत्यर्थीहरुलाई दिनू । आदेशको पूर्णपाठ पछि तयार हुनेछ।"
रवि लामिछानेविरूद्ध मुद्दाको बहस सकियो,"काठमाडौं : उपप्रधान एवं गृहमन्त्री रवि लामिछानेविरुद्ध मु्द्दामा सर्वोच्च अदालतमा बहस सकिएको छ। आज गृहमन्त्री लामिछाने पक्ष र विपक्षीका केही कानुनव्यवसायीहरुले बहस गरेका थिए। लामिछानेका तर्फबाट ४ जना कानुनव्यवसायीले बहस गरेका जिए। कानुन व्यवसायी नरेन्द्र केसी,आशिष अधिकारी सुदिप पन्थ र यज्ञमणि न्यापानेले लामिछाने पक्षमा बहस गरेका थिए। यस्तै रिट निवेदकका तर्फबाट कानुनव्यवसायी सुरेन्द्र भण्डारी,रमन कर्ण, अनिता श्रेष्ठ,कीर्तिनाथ शर्मा पौडेललगायतले बहस गरेका थिए। मुद्दाको फैसला आजै आउन सक्ने रविको विपक्षमा बहस गरेका कानुन व्यवसायी कीर्तिनाथ शर्मा पौडेलले अन्नपूर्णलााई जानकारी दिए। उनले भने,'बहस सकियो। फैसला आजै आउने संभावना छ।' सर्वोच्च अदालतको संवैधानिक इजलासमा बुधबारबाट लामिछानेविरुद्धको मुद्दामा बहस सुरु भएको थियो। बुधबार मुद्दामाथिको बहस नसकिएपछि शुक्रबारका लागि हेर्दाहेर्दैमा राखिएको थियो। मुद्दाको सुनुवाइका लागि सर्वोच्च अदालतले कामु प्रधानन्यायाधीश हरिकृष्ण कार्कीको नेतृत्वमा संवैधानिक इजलास गठन गरेको छ। इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ,ईश्वरप्रसाद खतिवडा,आनन्दमोहन भट्टराई,अनिलकुमार सिन्हा रहेका छन् । यसअघि गत पुस २२ गते अदालतले माघ ११ गतेका लागि पेसी नतोक्नेगरी मुद्दाका रूपमा राख्न लगाएको थियो। अमेरिकी नागरिकता त्याग नगरी झुटा विवरण पेश गरी नेपाली राहदानी बनाएको लामिछानेमाथि आरोप छ । अधिवक्ता रविराज बसौला,युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए।"
"रवि लामिछाने नेपाली नागरिक नभएको सर्वोच्चको ठहर, मन्त्री र सांसद पद गुम्यो","काठमाडौं : सर्वोच्च अदालतले उपप्रधान एवं गृहमन्त्री रवि लामिछाने नेपाली नागरिक नभएको ठहर गरेको छ। सर्वोच्च अदालतका कामु प्रधानन्यायाधीश हरिकृष्ण कार्की नेतृत्वको संवैधानिक इजलासले शुक्रबार अन्तिम सुनुवाइ गर्दै लामिछानेले नेपाली नागरिकता त्यागिसकेकाले उनलाई नेपाली भन्न नमिल्ने अन्तिम फैसला गरेको हो। सर्वोच्चको फैसलासँगै लामिछानेको मन्त्री र सांसद दुवै पद गुमेको छ। मुद्दाको सुनुवाइका लागि सर्वोच्च अदालतले कामु प्रधानन्यायाधीश हरिकृष्ण कार्कीको नेतृत्वमा संवैधानिक इजलास गठन गरेको थियो। इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई र अनिलकुमार सिन्हा रहेका छन्। सर्वोच्च अदालतको संवैधानिक इजलासमा बुधबारबाट लामिछानेविरुद्धको मुद्दामा बहस सुरु भएको थियो। बुधबार मुद्दामाथिको बहस नसकिएपछि शुक्रबारका लागि हेर्दाहेर्दैमा राखिएको थियो। आजको बहसमा रवि पक्षका केही कानुनव्यवसायीले बहस गरेका थिए भने रिट निवेदकका कानुनव्यवसायीले जवाफी बहस गरेका थिए। यसअघि गत पुस २२ गते अदालतले माघ ११ गतेका लागि पेसी नतोक्नेगरी मुद्दाका रूपमा राख्न लगाएको थियो। अमेरिकी नागरिकता लिँदा नेपाली नागरिकता नत्यागेको र अमेरिकी नागरिकता त्याग गरेपछि पुन: पुरानै नेपाली नागरिकताको प्रयोग गरी दल दर्ता तथा प्रतिनिधिसभामा उम्मेदवार बनेको भन्दै उनीविरुद्ध रिट परेको थियो । अधिवक्ता रविराज बसौला, युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए। मंसिर ४ मा सम्पन्न निर्वाचनमा चितवन२ बाट प्रतिनिधिसभा सदस्यमा निर्वाचित लामिछाने पुस ११ गते उपप्रधान तथा गृहमन्त्री बनेका हुन्।"
रवि लामिछानेविरूद्धको मुद्दामा दोस्रो दिनको बहस सुरू,"काठमाडौं : उपप्रधान तथा गृहमन्त्री रवि लामिछानेविरुद्ध मुद्दामा सर्वोच्च अदालतमा बहस सुरू भएको छ । अहिले गृहमन्त्री लामिछानेतर्फका कानुन व्यवसायीको बहस जारी छ। सर्वोच्च अदालतको संवैधानिक इजलासमा बुधबारबाट लामिछानेविरुद्धको मुद्दामा बहस सुरु भएको हो। बुधबार मुद्दामाथिको बहस नसकिएपछि शुक्रबारका लागि हेर्दाहेर्दैमा राखिएको थियो। मुद्दाको सुनुवाइका लागि सर्वोच्च अदालतले कामु प्रधानन्यायाधीश हरिकृष्ण कार्कीको नेतृत्वमा संवैधानिक इजलास गठन गरेको छ। इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ,ईश्वरप्रसाद खतिवडा,आनन्दमोहन भट्टराई,अनिलकुमार सिन्हा रहेका छन् । यसअघि गत पुस २२ गते अदालतले माघ ११ गतेका लागि पेसी नतोक्नेगरी मुद्दाका रूपमा राख्न लगाएको थियो। अदाललते दिएको यसअघिको आदेशमा २०७५ असार ६ गते अध्यागमन विभागमा पेस गरेको कागजात, सो सम्बन्धमा भएको कारबाहीसम्बन्धी कागजात गृह मन्त्रालय वा अध्यागमन विभाग वा जिल्ला प्रशासन कार्यालय जहाँ छ,सो निकायबाट सात दिनभित्र झिकाउन भनिएको थियो। अदालतको आदेशानुसार सबै कागजात र विवरण अदालतमा पेश भइसकेका बताइएको छ । बुधबारको बहसमा रिट निवेदकका तर्फबाट र रवि लामिछानेका कानुन व्यवसायीहरुले बहस गरेका थिए। रिट निवेदकका तर्फबाट बहस गर्ने कानुन व्यवसायीहरुले रवि नेपाली मूलका विदेशी नागरिक भएको जिकिर गरेका थिए। कानुनव्यवसायीहरूले लामिछाने नेपाली नागरिक नरहेको र उनले अमेरिकी नागरिकता तथा राहदानी त्यागेर नेपाली नागरिकता लिनका लागि कतै पनि निस्सा पेस नगरेको दावी गरेका छन्। अमेरिकी नागरिकता त्याग नगरी झुटा विवरण पेश गरी नेपाली राहदानी बनाएको लामिछानेमाथि आरोप छ । मुद्दामा प्रमाणका आधारमा पक्ष,विपक्ष र सरकारी वकिलको बहसप सकिएपछि फैसला आउनेछ। सम्भवतस् मुद्दाको फैसला आजै आउनसक्छ। यदि सर्वोच्चले लामिछानेले झुटा विवरण पेश गरी नेपाली नागरिकता लिएको ठहर गरेमा उनको सांसद र मन्त्री पद दुवै खारेज हुनसक्छ । अधिवक्ता रविराज बसौला,युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए।"
सर्वोच्च परिसरमा रवि लामिछानेको पक्षमा नाराबाजी गर्ने पाँच जना पक्राउ,काठमाडौं: सर्वोच्च परिसरमा रवि लामिछानेको पक्षमा नाराबाजी गर्ने पाँच जना पक्राउ परेका छन्। सर्वोच्च अदालतले लामिछानेको नागरिकतासम्बन्धि मुद्दाको फैसला सुनाउँदै उनको सांसद पद नरहने भएपछि लामिछानेको पक्षमा नाराबाजी गर्नेलाई प्रहरीले पक्राउ गरेको हो। लामिछानेका समर्थकले उनको पक्षमा नाराबाजी गर्दै प्रदर्शन गर्न थालेपछि प्रदर्शनकारी पक्राउ परेका हुन्।
मधेस प्रदेशमा पाएन जनमतले रोजेको मन्त्रालय,"जनकपुरधाम: संघीय सरकार जस्तै मधेस प्रदेश सरकारमा पनि जनमत पार्टीको मन्त्रालय खोसिएको छ। संघीय सरकारमा जनमत पार्टीलाई उद्योग वाणिज्य तथा आपूर्ती मन्त्रालय दिने सहमति भए पनि पछि खानेपानी मन्त्रालयमात्र पाएको थियो। मधेस प्रदेश सरकारमा पनि जनमतले रोजेको मन्त्रालय पाएको छैन। जनमत पार्टीलाई सहमति विपरित समाजिक विकास मन्त्रालयबाट भूमि व्यवस्था, कृषि तथा सहकारी मन्त्रालयको जिम्मेवारी दिएको हो। विना विभागीय मन्त्रीको रुपमा सपथ ग्रहण गरेसँगै समाजिक विकास मन्त्रालयको जिम्मेवारी सम्हाल्न लागेको भनी समाजिक सञ्जालमा बधाई तथा शुभकामनाको आईरोपछि उनलाई आधिकारीक रुपमा समाजिक विकास मन्त्रालय खोसेर भुमी व्यवस्था कृषि तथा सहकारी मन्त्रालयको जिम्मेवारी दिईएको हो। मधेस प्रदेशका प्रदेश प्रमुख काम विशेषले काठमाडौं भएको बेला मन्त्रालयको बाडफाँडको जिम्मेवारीमा जनमतका ईन्जिनियर बसन्त कुशवाहालाई समाजिक विकास मन्त्रालय दिईएको चर्चा भएपनि अन्तिम समयमा आएर उनलाई समाजिकबाट भुमी व्यवस्था तथा कृषि सहकारी मन्त्रालयको जिम्मेवारी दिईएको छ। मधेस प्रदेशमा अहिलेसम्म मुख्यमन्त्री र तीन मन्त्रीहरुले शपथ ग्रहण गरिसकेको छन्। मन्त्रालयको भागबण्डा टुंगिएसँगै आज कार्यभार सम्हाल्न लागेको छ।"
"चितवन२ मा उपनिर्वाचन, सत्ता गठबन्धनको उम्मेदवार को?","काठमाडौं : सर्वोच्च अदालतले रवि लामिछानेको सांसद पद खारेज गरेसँगै प्रतिनिधिसभातर्फ चितवनको क्षेत्र नं २ रिक्त बनेको छ। यससँगै उक्त क्षेत्रमा उपनिर्वाचन हुने भएको छ। निर्वाचन आयोगले यस सम्बन्धमा सरकारसँग परामर्श गरेर निर्णय गर्ने बताएको छ। आयोगका एक पदाधिकारीले रवि लामिछानेको सम्बन्धमा कुनै जानकारी आइनसकेको र औपचारिक पत्र आएपछि उपनिर्वाचनको प्रक्रिया सुरु गरिने बताए। उनले प्रतिनिधिसभा सदस्य निर्वाचन ऐनअनुसार रिक्त रहेको क्षेत्रमा उपनिर्वाचन हुने बताए। 'ऐनमा व्यवस्था भएबमोजिम नै उपनिर्वाचन हुन्छ,' उनले भने। मंसिर ४ को निर्वाचनमा चितवन क्षेत्र नं २ बाट लामिछाने विजयी भएका थिए। उनले कांग्रेसका उमेश श्रेष्ठ र एमालेका कृष्णभक्त पोखरेललाई पराजित गरेका थिए। यता सत्ता गठबन्धनभित्र उपनिर्वाचनका विषयमा अनौपचारिक छलफल सुरु भएको छ। उपनिर्वाचनमा गठबन्धनबाटै उम्मेदवार उठाउने वा मित्रवत् प्रतिस्पर्धा गर्ने विषयमा छलफल सुरु भएको गठबन्धनका एक नेताले बताए। 'निर्वाचनमा रविजीको पार्टी र एमालेले आआफ्नै उम्मेदवार उठाएको अवस्था थियो। तर अहिले दुवै पार्टी सत्ता साझेदार रहेको छ। यस्तो अवस्थामा कोसलाई उम्मेदवार बनाउने भन्ने विषयमा गठबन्धनमा पेचिलो हुनसक्छ,' ती नेताले अन्नपूर्णसँग भने। यस विषयमा भोलिदेखि नै गठबन्धनका शीर्ष नेताहरूबीच छलफल हुने बताइएको छ।"
राष्ट्रियसभा उपाध्यक्षको निर्वाचन २३ माघमा,काठमाडौं :राष्ट्रियसभाले एक वर्षपछि उपाध्यक्ष पाउने भएको छ। उपाध्यक्षको निर्वाच यही माघ २३ गते हुने भएको छ। राष्ट्रियसभाको आज बसेको बैठकमा अध्यक्ष गणेश प्रसाद तिमिल्सिनाले संघीय संसद सचिवालयका महासचिव डाभरतराज गौतमलाई निर्वाचन कार्यतालिका प्रकाशित गर्न निर्देशन दिएका हुन्। यसअघि २०७८ फागुन २० गते उपाध्यक्ष शशिकला दाहालको पदावधि सकिएको थियो।
पेरिसडाँडामा माओवादी केन्द्रको स्थायी कमिटी बैठक,"काठमाडौं :सत्तारुढ दल नेकपा (माओवादी केन्द्र)को स्थायी कमिटी बैठक सुरू भएको छ। पार्टी अध्यक्ष पुष्पकमल दाहाल प्रचण्डको अध्यक्षतामा पार्टी केन्द्रीय कार्यालय पेरिसडाँडामा बैठक सुरु भएको हो। स्थायी कमिटी बैठक बिहीबारबाट सुरू भएको हो। आजको बैठकमा पछिल्लो राजनीतिक अवस्था, राष्ट्रपति, उपराष्ट्रपतिको निर्वाचनलगायत विषयमा छलफल हुने बताइएको छ । बिहीबारको बैठकमा पार्टी अध्यक्ष पुष्पकमल दाहाल प्रचण्डले राजनीतिक प्रतिवेदन पेस गरेका थिए। राष्ट्रपति निर्वाचनमा राष्ट्रिय सहमति गर्नुपर्ने जोडमा रहेका अध्यक्ष प्रचण्डले उक्त प्रतिवेदनलाई 'अनौपरिचक डकुमेन्ट'भनेका छन्। प्रतिवेदनमा चुनावमा माओवादी किन कमजोर नतिजा ल्याएको र कांग्रेस नेतृत्वको गठबन्धन छाडेर किन एमालेसँग सत्ता सहकार्य गरेकोलगायत विषय उल्लेख छन्। अध्यक्ष प्रचण्डले बिहीबारको बैठकमा राष्ट्रपति निर्वाचनमा राष्ट्रिय सहमति गर्नुपर्ने ब्रिफिङ गरेका थिए। उनले राष्ट्रिय सहमतिमा जाँदा सत्ता गठबन्धनभित्र अन्डरस्ट्यान्डिङ बिग्रेको समेत नेताहरूले बताएका थिए। अध्यक्ष प्रचण्डको प्रतिवेदनमाथि आज नेताहरुले आआफ्नो धारणा राख्नेछन्।"
विधायन व्यवस्थापन समितिको बैठक : कार्य परामर्श उपसमिति गठन,"काठमाडौं : संघीय संसद्, राष्ट्रियसभा विधायन व्यवस्थापन समितिले कार्य परामर्श उपसमिति गठन गरेको छ। सिंहदरबारस्थित समितिको कार्यकक्षमा शुक्रबार भएको बैठकले समितिका सभापति डा बेदुराम भुसालको संयोजकत्वमा पाँच सदस्यीय उपसमिति गठन गरेको हो। उपसमितिमा सांसदहरू अनिता देवकोटा, प्रमिला कुमारी, भैरवसुन्दर श्रेष्ठ र गंगाकुमारी बेल्वासे सदस्य रहेका छन्। त्यसैगरी बैठकले देवेन्द्र दाहाल संयोजक रहेको पाँच सदस्यीय समितिका निर्देशन, सुझाव कार्यान्वयनको अवस्था अध्ययन अनुगमन उपसमिति बाट सांसद अनिता देवकोटालाई हटाएर सदस्यमा सांसद जितेन्द्र देव र तारामान स्वाँरलाई राख्ने निर्णय गरेको छ। संविधानअनुसार बन्न बाँकी कानून पहिचान उपसमितिमा संयोजकको जिम्मेवारी अनिता देवकोटालाई दिइएको छ। सो उपसमितिका संयोजक विमला राई पौडेल परराष्ट्रमन्त्री भएपछि राष्ट्रियसभा विनियमावलीको नियम १५१ को उपनियम ४ खण्ड (ख) अनुसार मन्त्री भएपछि समितिको सदस्य नरहने व्यवस्थाअनुसार सांसद देवकोटालाई उपसमितिको संयोजकको जिम्मेवारी दिइएको हो। सो उपसमितिको सदस्यमा उदयबहादुर बोहरा, भैरवसुन्दर श्रेष्ठ, सुरेशकुमार आलेमगर, भगवती न्यौपाने र राधेश्याम पासवान छन्।"
रवि लामिछानले प्रधानमन्त्रीलाई बुझाए राजीनामा,काठमाडौं : रवि लामिछानेले उपप्रधान तथा गृहमन्त्री पदबाट राजीनामा दिएका छन्। सर्वोच्च अदालतले लामिछानेको नागरिकता अवैध रहेको ठहर गरेपछि उनले शुक्रबार राजीनामा दिएका हुन्। उनले बालुवाटारमा प्रधानमन्त्री पुष्पकमल दाहाल प्रचण्डसमक्ष राजीनामा बुझाएका हुन्। सिंहदरवास्थित गृह मन्त्रालयबाट उनी सिधै बालुवाटार पुगेर राजीनामा बुझाएका हुन्। त्यसअघि सर्वोच्च अदालतले लामिछानेको नागरिकता अवैध रहेको ठहर गर्दै सांसद र मन्त्री पदका लागि अयोग्य रहेको आदेश सुनाएको थियो।
राष्ट्रिय स्वतन्त्र पार्टीको पूर्वनिर्धारित सबै कार्यक्रम अनिश्चितकालका लागि स्थगित,"काठमाडौं : राष्ट्रिय स्वतन्त्र पार्टीले पूर्वनिर्धारित सबै कार्यक्रम स्थगित गरेको छ। पार्टी सभापति रवि लामिछानेको नागरिकता अवैध ठहर भएपछि सबै कार्यक्रम स्थगित गरिएको बताइएको छ। पार्टी महासचिव डा मुकुल ढकालले माघ १४ गतेदेखि तय गरिएका प्रदेश समितिहरूको विस्तारित बैठक र संगठन विस्तारका कार्यक्रम स्थगित भएको जानकारी दिए। 'राष्ट्रिय स्वतन्त्र पार्टीको केन्द्रीय समितिको निर्णय बमोजिम मिति २०७९।१०।१४ देखि सबै प्रदेशमा तय गरिएका प्रदेश समितिहरूको विस्तारित बैठक तथा संगठन विस्तारका सबै कार्यक्रमहरू विशेष परिस्थितिका कारण अर्को सूचना जारी नभएसम्मका लागि स्थगित गरिएको व्यहोरा सम्बन्धित सबैलाई सूचित गराइन्छ। साथै पार्टीका लागि चुनौतिको यस घडीमा सम्पूर्ण सदस्य तथा शुभचिन्तकहरु संयमता साथ प्रस्तुत हुन समेत हार्दिक अनुरोध गर्दछौं,' ढकालद्वारा जारी विज्ञप्तिमा भनिएको छ।"
राष्ट्रपतिमा राष्ट्रिय सहमति गर्ने माओवादीको निर्णय,"काठमाडौं : नेकपा माओवादी केन्द्रले राष्ट्रपति निर्वाचनमा राष्ट्रिय सहमति गर्ने निर्णय गरेको छ। पार्टी उपाध्यक्ष कृष्णबहादुर महराले स्थायी कमिटीको बैठकपछि सञ्चारकर्मीसँग कुरा गर्दै एमालेसहित राष्ट्रपतिमा राष्ट्रिय सहमति गर्ने निर्णय भएको बताए। 'बैठकले राष्ट्रपतिमा राष्ट्रिय सहमति गर्ने निर्णय गरेको छ। यो एमालेबिनाको राष्ट्रिय सहमति होइन, एमालेसहितको राष्ट्रिय सहमति हो,' उनले भने। उनले राष्ट्रपतिको निर्वाचनमा माघ २६ देखि २८ को बीचमा हुने बताए। उनले शुक्रबारको बैठकमा तीन जनाले विभागीय प्रतिवेदन प्रस्तुत गरेको बताए। बैठकमा उपाध्यक्ष महरा, उपमहासचिवद्वय जनार्दन शर्मा र गिरिराजमणि पोखरेलले प्रतिवेदन पेस गरेका थिए। बिहीबार अध्यक्ष पुष्पकमल दाहाल प्रचण्डले प्रस्तुत गरेको प्रतिवेदनमाथि २७ जनाले धारणा राखेका थिए।"
भौतिक पूर्वाधार मन्त्री यादवद्वारा पदभार ग्रहण,"जनकपुरधाम: मधेस प्रदेशका भौतिक पूर्वाधार तथा यातायात विकास मन्त्री सरोज यादवले पदभार ग्रहण गरेका छन्। गत मंसिर २९ गते विना विभागीय मन्त्रीको हैसियतमा शपथ ग्रहण गरेका मन्त्री यादवले १५ दिन पछि विभागीय मन्त्रीको रुपमा आज पदभार ग्रहण गरेका हुन्। भौतिक विकास पूर्वाधार मन्त्रालयमा पदभार ग्रहण गर्दै मन्त्री यादवले मधेस प्रदेश अन्तर्गतका सातै यातायात व्यवस्था कार्यालयमार्फत छिटो छरितो कार्य गर्न टोकन प्रणालीमार्फत काम गर्ने गराउने निर्णय गरेका छन्। संघीय सरकारको परिपत्र र जनतालाई सहज सेवा प्रवाहका लागि टोकन प्रणालीबाट सेवा सुचारु गराउने निर्णयमा मन्त्रीले हस्ताक्षर गर्दै पदभार ग्रहण गरेको हुन्। मन्त्री यादवले प्रदेशको गौरवको आयोजनाको रुपमा प्रादेशिक सडकको विकास द्रुत गतिमा काम अघि बढाउन लागेको जानकारी दिए। उनले भने, यो मन्त्रालयबाट पहिले जस्तो २४ लाखको योजना छुटयाइँदैन्। पहिले जे भयो भयो, अब त्यो सानो तिनोभन्दा पनि प्रादेशिक गौरवको योजनाका काम अघि बढाईनेछ।"
"रवि लामिछानेले भने अनागरिक भएँ, सर्वोच्चको फैसला स्वीकार्छु",काठमाडौं : उपप्रधान एवं गृहमन्त्री रवि लामिछानेले सर्वोच्च अदालतको फैसला स्वीकार गर्ने बताएका छन्। सिंहदरवारस्थित गृह मन्त्रालयको प्रांगणमा उनले सञ्चारकर्मीसँग अदालतभन्दा माथि कोही नरहेको भन्दै अदालतको फैसला स्वीकार गर्ने बताए। सर्वोच्च अदालतले लामिछानेको नागरिकता अवैध रहेको ठहर गरेको थियो। त्यससँगै उनको सांसद र मन्त्री पद गुमेको छ। लामिछाने गत ११ पुसमा उपप्रधान तथा गृहमन्त्री बनेका थिए।
रवि लामिछानेविरूद्धको मुद्दामा आज पनि बहस हुँदै,"काठमाडौं :उपप्रधान तथा गृहमन्त्री रवि लामिछानेविरुद्ध मुद्दामा सर्वोच्च अदालतमा आज पनि बहस हुँदैछ। सर्वोच्च अदालतको संवैधानिक इजलासमा बुधबारबाट लामिछानेविरुद्धको मुद्दामा बहस सुरु भएको हो। बुधबार मुद्दामाथिको बहस नसकिएपछि शुक्रबारका लागि हेर्दाहेर्दैमा राखिएको थियो। मुद्दाको सुनुवाइका लागि सर्वोच्च अदालतले कामु प्रधानन्यायाधीश हरिकृष्ण कार्कीको नेतृत्वमा संवैधानिक इजलास गठन गरेको छ। इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ,ईश्वरप्रसाद खतिवडा,आनन्दमोहन भट्टराई,अनिलकुमार सिन्हा रहेका छन् । यसअघि गत पुस २२ गते अदालतले माघ ११ गतेका लागि पेसी नतोक्नेगरी मुद्दाका रूपमा राख्न लगाएको थियो। अदाललते दिएको यसअघिको आदेशमा २०७५ असार ६ गते अध्यागमन विभागमा पेस गरेको कागजात, सो सम्बन्धमा भएको कारबाहीसम्बन्धी कागजात गृह मन्त्रालय वा अध्यागमन विभाग वा जिल्ला प्रशासन कार्यालय जहाँ छ, सो निकायबाट सात दिनभित्र झिकाउन भनिएको थियो। अदालतको आदेशानुसार सबै कागजात र विवरण अदालतमा पेश भइसकेका बताइएको छ । बुधबारको बहसमा रिट निवेदकका तर्फबाट र रवि लामिछानेका कानुन व्यवसायीहरुले बहस गरेका थिए। रिट निवेदकका तर्फबाट बहस गर्ने कानुन व्यवसायीहरुले रवि नेपाली मूलका विदेशी नागरिक भएको जिकिर गरेका थिए। कानुनव्यवसायीहरूले लामिछाने नेपाली नागरिक नरहेको र उनले अमेरिकी नागरिकता तथा राहदानी त्यागेर नेपाली नागरिकता लिनका लागि कतै पनि निस्सा पेस नगरेको दावी गरेका छन्। अमेरिकी नागरिकता त्याग नगरी झुटा विवरण पेश गरी नेपाली राहदानी बनाएको लामिछानेमाथि आरोप छ । मुद्दामा प्रमाणका आधारमा पक्ष,विपक्ष र सरकारी वकिलको बहसप सकिएपछि फैसला आउनेछ। सम्भवत: मुद्दाको फैसला आजै आउनसक्छ। यदि सर्वोच्चले लामिछानेले झुटा विवरण पेश गरी नेपाली नागरिकता लिएको ठहर गरेमा उनको सांसद र मन्त्री पद दुवै खारेज हुनसक्छ । अधिवक्ता रविराज बसौला, युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए।"
चिकित्सकको अनुमति लिएर प्रेमप्रसादलाई भेटेकी हुँ : राज्यमन्त्री तोसिमा कार्की,"काठमाडौं : स्वास्थ्य तथा जनसंख्या राज्यमन्त्री डातोसिमा कार्कीले चिकित्सकको अनुमति लिएर आईसीयूमा प्रेमप्रसाद आर्चायलाई भेटको स्पष्ट पारेकी छन्। मंगलबार नयाँ बानेश्वरस्थित संसद भवन अगाडि इलामका प्रेमप्रसाद आचार्यले शरीरमा पेट्रोल छर्केर आत्मदाह गरेका थिए। उपचारका लागि कीर्तिपुरस्थित बर्न अस्पतालमा रहेका आचार्यलाई भेट्न राज्यमन्त्री कार्की त्यहाँ पुगेकी थिइन्। अनुमतिबिना बिरामी भेटेको, भीडीयो खिचेको र आईसीयुको प्रोटुकल पनि पालना नगरेको भन्दै उनको सर्वत्र विरोध भइरहेको छ। उनले आफूमाथि मिथ्या आरोप लगाइएको भन्दै त्यसको खण्डन गरेकी हुन्। राज्यमन्त्री कार्कीले आफूले आइसीयूमा ड्युटीमा रहेका चिकित्सको अनुमतिमा आचार्यलाई भेटेको दावी गरेकी छन्। मन्त्री कार्कीले आईसीयूमा बिरामी भेटेको भीडीयो खिचेकोबारे आफूलाई थाहा नभएको बताएकी छन्। उनले आफू बिरामी भेट्न मात्रै अस्पताल गएको बताउँदै भीडीयोबारे आफूहरूलाई कुनै जानकार नभएको बताएकी छन्। यस्तै मन्त्री कार्कीले आईसीयूको प्रोटुकल फलो नगरेको भन्दै आफूमाथि झुटो आरोप लगाइको बताइएकी छन्।आफू जनरल सर्जन भएको र विगतमा बर्न सम्बन्धी बिरामीहरू पनि हेर्ने गरेको भन्दै मन्त्री कार्कीले त्यसमा आफू सचेत रहेको जिकिर गरेकी छन्। '८० भन्दा धरै जलन भएर बाँच्न सक्ने अवस्था न्युन भएको बिरामीलाई त्यसबेला मैले दिन सक्ने केहि थिएन मेरो हातमा केहि थिएन मात्र थोरै मेरो तर्फबाट मायाको स्पर्शआत्मियता र अन्तिम घडिमै भए पनि थोरै आत्मबल सायद त्यसैले होला एकछिन पछि,उहाँले मलाई भन्नुभयो ""तोसिमा जि, याहाँ हुन्न भने अर्को अस्पताल लानुस् म बाँच्न चाहन्छु,"" मैले उहाँलाई नडराउनुस् है नआत्तिनुस् है लामो लामो सास फेर्नु है अक्सिजन सरिरमा जानुपर्छ भन्दा उहाँले ""हस्"" भन्नुभयो त्यसबेला उहाँ भेन्टिलेटरमा हुनुहुन्थेन तर फुल  लिटर अक्सिजन मास्क मार्फत दिईरहेको थियो अझ अचम्म लाग्दो कुरो त  दुखाईले दायाँ फर्केर निहुरिएर सुतिरहनुभएको थियो मैले दायाँ बाटै भेटे सुन्निईसकेको आँखाले पनि मलाई हेर्र्न खोज्दै दोहोरो कुराकानी गर्नुभयो त्यसपछि म एकछिन उपचार गर्नुहुने डाक्साब सँग कुरा गरेर फेरी उहाँलाई हेर्न आउँदा उहाँको बायाँ पट्टी उभिएर कुरा गरे उहाँले मलाई नदेखेर आफैँ शरिरको पोजिसन फेरेर सिदा हुनुभयो र म सँग थप दोहोरो कुराकानी गर्नुभयो मैले उहाँको शरिरको घाउहरु हेरे उहाँको ब्लाङ्केट मिलाईदिए अनि उहाँलाई थोरै ढाडस दिदै उहाँको लागी थप केहि गर्न नसक्ने ""अशक्त म""  बाट निस्किए'"
सेक्युरिटी गार्डले नै अर्को बैंकको एटीएम फोड्न खोजेपछि,भक्तपुर : भक्तपुर प्रहरीले एटीएम फोडेर पैसा झिक्न खोज्ने एक जनालाई पक्राउ गरेको छ। भक्तपुर नगरपालिका१० कमलविनायकस्थित सांग्रिला डेभलपमेन्ट बैंकको एटीएम फुटाउन कोसिस गरेको आरोपमा भक्तपुरको चाँगुनारायण नगरपालिका३ ठकुरी गाउँ झौखेलका वर्ष ३४ का राजन मल्ल पक्राउ परेका हुन्। उनले माघ ११ गते बुधबार राति नौ बजे एटीएमभित्र प्रवेश गरी मेसिन फुटाउन खोजेको र असफल भई छाडी आएको देखिएकाले पक्राउ गरेको भक्तपुर प्रहरी परिसरका प्रमुख एसपी प्रजित केसीले बताए। हाल मुक्तिनाथ विकास बैंकको गार्डका रूपमा रहेका उनी सेक्युरिटी गार्ड गोर्खा योद्धा धम्बाराहीका रहेको जनाइएको छ। उनी २०६१ सालमा भर्ना भएका सशस्त्र प्रहरीको पूर्व कर्मचारीसमेत रहेको जनाइएको छ।
स्याङ्जाको विर्घामा मातृभूमि पुस्तकालय सञ्चालनमा,"स्याङ्जा : स्याङ्जाको कालीगण्डकी गाउँपालिका४ विर्घामा मातृभूमि पुस्तकालय सञ्चालनमा आएको छ। जापान सरकारको शान्ति भोलेन्टियर एशोसियसन, रिड नेपाल र स्थानीय समुदायको सहयोगमा सुविधासम्पन्न भवन निर्माण गरी पुस्तकालय सञ्चालनमा ल्याइएको हो। पुस्तकालय भवनमा पुस्तकालय कक्ष, बाल कक्ष, महिला कक्ष, सूचना सञ्चार कक्ष, श्रव्यदृश्य कक्ष, विपद् जोखिम न्यूनीकरण कक्ष, प्रौढ कक्ष र सामुदायिक सभाहल रहेको मातृभूमि पुस्तकालयका अध्यक्ष राजेन्द्रप्रसाद पाण्डेले बताए। दुई चरणमा निर्माण गर्ने गरी विसं २०७७ चैतमा पुस्तकालय निर्माणका लागि सम्झौता गरिएको थियो। पहिलो चरणमा कूल एक करोड १९ लाख एक हजार ९१ को लागतमा भवन निर्माण गर्ने सम्झौता भएको थियो। जसमध्ये जापान सरकारका तर्फबाट रु एक करोड १५ लाख सहयोग र बाँकी चार लाख एक हजार ९१ स्थानीय समुदायले व्यवस्थापन गरेको हो। दोस्रो चरणमा भौतिक सामग्री, पुस्तकहरू, साधन स्रोत, तालिमलगायत अन्य प्राविधिक कार्यका लागि ५२ लाख २४ हजार आठ सय ४६ सहयोगस्वरूप प्राप्त भएको अध्यक्ष पाण्डेले जानकारी दिए।"
धनुषाबाट पेस्तोलसहित एक युवक पक्राउ,"ढल्केवर(धनुषा) : धनुषामा गोली लोड भएको पेस्तोलसहित एक युवकलाई प्रहरीले पक्राउ गरेको छ। पक्राउ पर्नेमा धनुषाको मिथिला नगरपालिका७ का २८ वर्षीय रोशन महतो रहेका छन्। उनलाई मिथिला नगरपालिका२ नकटाझिज चौकस्थितबाट पक्राउ गरिएको हो। इलाका प्रहरी कार्यालय महेन्द्रनगरबाट खटेको टोलीले शंकाको आधारमा महतोलाई चेकजाँच गर्दा माउजर पेस्तोल एक थान, गोली २ राउण्ड लोड गरिएको र एक थान म्याग्जीनसहित नियन्त्रणमा लिएको मधेस प्रदेश प्रहरी कार्यालयका प्रवक्ता प्रहरी उपरीक्षक सुमनकुमार तिम्सिनाले जानकारी दिए। पक्राउ परेका महतोलाई जिल्ला प्रहरी कार्यालय धनुषामा राखेर थप अनुसन्धान थालिएको प्रहरीले जनाएको छ।"
दुई सातामा ६५ प्रतिशत खाल्डाखुल्डी मर्मत,काठमाडौं : पछिल्लो दुई सातामा काठमाडौंका सडकमा रहेको खाल्डाखुल्डी ६५ प्रतिशत मर्मत भएको छ। उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले सडकमा संरचना रहेका निकायका प्रतिनिधिसहित बैठक गरेर दुई सातामा खाल्डाखुल्डी ममर्तका लागि निर्देशन दिएका थिए। मन्त्री श्रेष्ठसँगै सम्बन्धित निकायका प्रतिनिधिले उपत्यकाका विभिन्न सडकको अवलोकन गरेका थिए। मन्त्री श्रेष्ठले काठमाडौं उपत्यकामा रहेका विभिन्न निकायले आआफ्नो काम गरिरहेको भए पनि एकीकृत स्वरुपमा समन्वयात्मक ढंगले काम गर्न आवश्यक रहेको औँल्याए। विकास निर्माणका काम गुणस्तरीय रूपमा सम्पन्न गर्नपर्ने उनको भनाइ छ। कुनै पनि ठाउँमा समस्या देखिँदा सम्बन्धित निकायले नागरिकप्रतिको आआफ्नो जिम्मेवारी सम्झेर काम गर्नुपर्ने उनको भनाइ छ। उनले मन्त्रालयका तर्फबाट गर्नुपर्ने समन्वय वा कुनै पनि किसिमको सहयोग महानगरपालिका वा अरू निकायलाई आवश्यक पर्दा गर्न पनि निर्देशन दिए। प्राधिकरणले बत्ती बालेर जनता खुसी भए पनि उसका संरचनाका कारण सडकमा समस्या आएको भनी गुनासो आइरहेको उनले बताए। प्राधिकरणले बैठक गरेर समस्या समाधान गर्न लाग्नुपर्ने उनको भनाइ छ। सडकमा रहेका संरचनाले सडकमा पुगेको अवरोधका विषयमा आयोजना कार्यान्वयन निर्देशनालय र काठमाडौं उपत्यका खानेपानी लिमिटेडसँग कुराकानी भइरहेको उनले जानकारी दिए। अहिले दुई सातामा एकपटक बैठक बस्ने गरिएकामा आगामी दिनमा आवश्यकताअनुसार एक दुई महिनामा बस्न सकिनेछ। काठमाडौं उपत्यकाका सडकमा संरचना रहेका निकायबीच समन्वयका लागि काठमाडौं संघीय सडक सुपरिवेक्षण तथा अनुगमन कार्यालयका सुपरिटेन्डेन्ट इञ्जिनियर डा विजय जैशीको संयोजकत्वमा आठ सदस्यीय समिति गठन गरिएको छ। शुक्रबारको बैठकले तीनकुनेस्थित बागमती पुल र बिजुलीबजारस्थित धोबीखोलाको पुल मुनिबाट करिडोर चालु गर्ने निर्णय गरेको छ। नेपाल विद्युत् प्राधिकरणबाट सञ्चालित आयोजनाको निर्माणस्थलमा प्राधिकरण र सडक विभागबीच भएको समझदारीअनुसार क्षति पुगेको खण्डमा अस्थायी वा स्थायी खण्डको पुनःस्थापना गर्ने पनि निर्णय भएको छ।
कृषि औजार कारखाना सञ्चालनको तयारी,वीरगन्ज : झण्डै तीन दशकदेखि बन्द रहेको वीरगन्जको कृषि औजार कारखाना मर्मतसम्भार गरी सञ्चालनको तयारी भइरहेको छ। नेपाल सरकारले जीर्ण अवस्थामा पुगिसकेको कारखाना एक वर्षभित्र सञ्चालन गर्ने जिम्मा राष्ट्रिय आविस्कार केन्द्रलाई दिएको छ। गत ३१ भदौको मन्त्रिपरिषदको निर्णयअनुसार गत असोज ११ गते अर्थ मन्त्रालय र महावीर पुन नेतृत्वको आविस्कार केन्द्रबीच भएको सम्झौतामा कारखाना मर्मतसम्भार गरी केन्द्रले एक वर्षभित्र सञ्चालनमा ल्याउने र १० वर्षसम्म सञ्चालनको जिम्मा केन्द्रलाई नै दिने उल्लख छ। कारखानाको मर्मतसम्भार लगायतमा लाग्ने खर्चको रकम नेपाल सरकारले उपलब्ध गराउने पनि सम्झौतामा उल्लेख छ। तयारी बारे पर्सा क्षेत्र नम्बर १ का प्रतिनिधि सभा सदस्य (सांसद) प्रदीप यादवले शुक्रबार निरीक्षण गरेका छन्। यादवले यसबारे केन्द्रका अध्यक्ष पुनसँग जानकारी लिएका हुन्। कारखानाको विस्तृत सर्वे गर्दा मर्मत गरेर सञ्चालनमा ल्याउनका लागि तत्कालका लागि करिब २५ करोड रुपैयाँ आवश्यक रहेको व्यहोरा सरकारलाई बुझाइ सकेको पुनले जानकारी दिए। उनले ३० वर्षदेखि बन्द रहेको कारखाना सञ्चालनका लागि केन्द्र र त्यसका अध्यक्ष पुन सहितको टोलीले देखाएको सक्रियताको मुक्तकण्ठले प्रशंसा पनि गरे। कारखानाको नाममा ७२ लाख रुपैयाँ विद्युतको बक्यौता शुल्क तिर्न बाँकी रहेको अध्यक्ष पुनले जानकारी गराएपछि सांसद यादवले उक्त बक्यौता शुल्क मिनाहा गराउन आफुले पहल गर्ने आश्वासन पनि दिए। रुसको आर्थिक सहयोगमा स्थापना भई विक्रम संवत २०२४ फागुन २८ गतेदेखि सञ्चालनमा ल्याइएको कारखाना घाटामा गएको भन्दै २०५९ चैत ४ मा बसेको नेपाल सरकारको मन्त्रिपरिषद् बैठकले खारेज गरी बन्द गर्ने निर्णय गरेको थियो। तर चालु आर्थिक बर्ष २०७९०८० को बजेटमा बन्द तथा रुग्ण रहेका कारखानाहरू पुनः सञ्चालन गरिने सरकारको घोषणा अनुसार अर्थमन्त्रालयले कारखाना मर्मत सम्भार गरी १० वर्षसम्म सञ्चालन गर्ने जिम्मा राष्ट्रिय आविष्कार केन्द्रलाई दिएको हो।
मुसहरबस्तीमा फाइबर सिरक वितरण,"महोत्तरी: मटिहानीनगरपालिका वडा नम्बर ४ मझौराका मुसहरबासीलाई आज फाइबर सिरक वितरण गरिएको छ। जिल्ला विपत व्यवस्थापन समिति महोत्तरीले मझौरामा बसोबास गर्ने मुसहर चमार र धोबी परिवारका १०६ जनालाई फाइबर सिरक वितरण गरिएको हो। नगरपालिका प्रमुख हरिप्रसाद मण्डल, जिल्ला विपत व्यवस्थापन समिति महोत्तरीका अध्यक्ष एवं प्रमुख जिल्ला अधिकारी दीपक पहाडी, सहायक प्रमुख जिल्ला अधिकारी उपेन्द्र न्यौपाने, नेपाल रेडक्रस सोसाइटीका जिल्ला सभापति दीपक मिश्रले संयुक्त रुपमा फाईबर सिरक वितरण गरेका हुन्। कार्यक्रममा मटिहानी नगरपालिका वडा नं ४ का वडा अध्यक्ष अब्दुल गफार राईन, वडा नं ७ का वडा अध्यक्ष जीतनारायण माझी, वडा नं ३ का वडा अध्यक्ष नाजिर मिया, रेडक्रसका रामजी मण्डल, विजय गुप्तालगायत सहभागी थिए। यसैगरी वडा नं९ सिमरदहिका पनि मुसहर र अन्य विपन्न करीब १०० परिवारलाई समेत राहत स्वरुप कम्बल वितरण गरिएको थियो।"
बानेश्वरमा सुकुम्बासीहरूको सडक धर्ना,"काठमाडौंः सुकुम्बासीहरूले आफूहरुको उचित व्यवस्थापको माग गर्दै नयाँ बानेश्वरमा धर्ना दिएका छन्। संयुक्त राष्ट्रिय सुकुम्बासी मोर्चाको नेतृत्वमा बानेश्वर क्षेत्रमा धर्ना दिइएको हो। भूमि अभियन्तामाथिको झुठो जाहेरी निसर्त फिर्ता गरियोस्, भूस्वामित्वसहित स्थायी विकल्प बिनाको उठिबास बन्द गर्नुपर्ने,भूमी ऐन बमोजिम लालपुर्जा विण गर्नुपर्ने उनीहरू माग छ ।"
मृतक प्रेमप्रसादकी पत्नी नानुकाले प्रहरीमा दिइन १२ कसुरदारविरुद्ध उजुरी,"काठमाडौं: नयाँ बानेश्वरमा शरीर आगो लगाएर ज्यान गुमाएका इलामका प्रेमप्रसाद आचार्यकी पत्नी नानुका अधिकारी आचार्यले १२ कसुरदारविरुद्ध प्रहरीमा जाहेरी दिएकी छन्। मूलुकी अपराध संहिता २०७४ को दफा १८५ अनुसार आत्महत्या गर्न दुरुस्ताहन दिन नहुने शीर्षक उनले जिल्ला प्रहरी परिसर टेकु काठमाडौंमा जाहेरी बुझाएकी हुन्। मृतक आचार्यले आत्मदाह गर्नुअघि सामाजिक सञ्जाल फेसबुकमा लेखेको मृत्युकालिन घोषणालाई उतारेर त्यसैको प्रमाण तथा पत्नी नानुकाको शंकाका आधारमा १२ कसुरदार रहेको उल्लेखसहित जाहेरी पेश गरिएको हो। जाहेरीमा उनले ३३ लाख ५० हजार आर्थिक भार उठाउन र किटानी गरिएका संगठित संस्थाबाट भएको कसुरको हकमा मुलुकी अपराध संहिता २०७४ को दफा ३० बमोजिम कारबाहीको माग गर्दै जाहेरी दर्ता गरेकी हुन्। जाहेरीको पहिलो बुँदामा कार्थफोर्ड इन्टरनेसनल कलेज अफ इन्जिनियरिङ एण्ड म्यानेज्मेन्ट बालकुमारी छ। यो कलेजलाई विद्यार्थीलाई टूर प्याकेजमा लैजादा पाउनुपर्ने एक लाख ७५ हजार रुपैयाँ भूक्तानी नदिएको आरोप छ। त्यस्तै दोस्रो बुँदामा रहेको सान इन्टरनेसनल कलेजलाई पनि ९० हजार रुपैयाँ भूक्तानी नदिएको आरोप लगाइएको छ। तेस्रो बुँदाको सुजुकी शोरुम थापाथलीलाई ४ लाख रुपैयाँ फिर्ता नदिएको आरोप छ। गाडी किन्दा डाउनपेमेन्ट गर्न नपुगेको दुई लाख तिर्न केही समय माग्दा गाडी फिर्ता लिएको र डिपोजिट गरिएको रकम फिर्ता नदिएको आरोप छ। चौथो बुँदामा इलाम सूर्योदय नगरपालिका ११ का टेक बहादुर राईको साङपाङ डेरीले सरकारी अनुदान पाएको आफूलाई दिने आश्वासनमा काम भएकोले मुलुकी अपराध संहिता २०७४ को दफा १८५ विपरीत कसुर गरेको आरोप छ। पाँचौ बुँदामा नेपाल ग्रामोध्योगको नाममा रहेको दुई लाख रुपैयाँ बक्यौता नतिरेको आरोप छ। छैटौं बुँदामा गोल्यान एग्रोपवन गोल्यानले आठ लाख ८० हजार रुपैयाँ भूक्तानी नगरेको जाहेरी दिइएको छ। सातौं बुँदामा अनिल बस्नेत मेट्रो तरकारी डटकम र नेपाल एक्सप्रेस यूएईले २५ हजार रुपैयाँ भूक्तानी नगरेको, आठौँ बुँदामा डाबर नेपाल प्रालीशंकर पन्तले ३० हजार रुपैयाँ भूक्तानी नगरेको जाहेरीमा समेटिएको छ। जाहेरीको नवौं बुँदामा कन्याम इन होटेलले ५ वर्षको करार अवधि ६ महिनामै उल्लंघन गरी होटल सञ्चालन गर्नबाट बञ्चित गराएको र १० लाख रुपैयाँ भूक्तानी नगरेको उल्लेख छ। १० औँ बुँदामा झापा धुलाबारीका अनिल भेटवालले भूक्तानी गर्नुपर्ने पाँच लाख ५० हजार, ११ औँ बुँदामा भाटभटेनी सुपरमार्केटका सञ्चालक मीनबहादुर गुरुङले मार्टमा सम्झौता अनुसार सामान डेलिभर गरेपछि बेचेको पैसा पनि नदिएको र म्याद गुज्रिएपछि फिर्ता पठाएर आर्थिक र मानसिक दु:ख दिएको उल्लेख छ। त्यस्तै नेपाल सरकारले नेपालको संविधानले प्रदान गरेको प्रत्येक व्यक्तिलाई सम्मान पूर्वक बाच्न पाउने लगायतका मौलिक हकको रक्षा गर्न नसकेको भन्दै जाहेरी दर्ता गरिएको छ।"
१६ लाखभन्दा बढी ठगी गर्ने व्यक्ति पक्राउ,"काठमाडौं : नेपाल प्रहरीले इसेवाको कर्मचारी भएको भन्दै १६ लाखभन्दा बढी ठगी गर्ने एक व्यक्तिलाई पक्राउ गरेको छ। काठमाडौं उपत्यका अपराध अनुसन्धान कार्यालयले शुक्रबार काठमाडौंमा पत्रकार सम्मेलन गर्दै इसेवाको आधिकारिक कर्मचारी हुँ भनि ठगी गर्ने रौतहटका शुभम साहलाई पक्राउ गरी सार्वजनिक गरेको हो। उनले इसेवा आइडी बैंक खातामा लिंक गराइने, आइडी नवीकरण गर्ने, केवाइसी फर्म अपडेट लगायतका बहानामा सेवाग्राहीको अकाउन्टमा अनधिकृत पहुँच पुराई १६ लाख १३ हजार ठगी गरेको अपराध अनुसन्धान कार्यालयलाई सूचना अधिकृत प्रहरी उपरीक्षक कृष्णप्रसाद कोइरालाले जानकारी दिए। आफूलाई ठगी गरेको भन्दै ३० भन्दा बढी सेवाग्राहीले उजुरी गरेपछि अनुसन्धान गर्दा साहलाई पक्राउ गरिएको कोइरालाले बताए। घटनाको थप अनुसन्धान भइरहेको र अन्य थप सेवाग्राही ठगिएको हुनसक्ने प्रहरीको अनुमान छ।"
छानबिनमा स्वास्थ्यकर्मी निर्दोष देखिए,"विराटनगर : विराटनगरस्थित कोशी अस्पतालमा जीवित शिशुलाई मृत घोषणा गरिएको विषयको छानबिनका लागि गठित समितिले प्रतिवेदन बुझाएको छ। बालरोग विशेषज्ञ डा प्रवीणकुमार झाको संयोजकत्वमा गठित तीन सदस्यीय समितिले अस्पताल प्रशासनलाई प्रतिवेदन बुझाएको हो। समितिमा बालरोग विशेषज्ञ डा सुर्यकान्त चौधरी र रामप्रसाद नेपाल सदस्य थिए। समितिले बुझाएको छानबिन प्रतिवेदनमा शिशुको उपचारमा संलग्न कोशी अस्पतालका स्वास्थ्यकर्मीहरूलाई निर्दोष बताइएको छ। श्वासप्रश्वासमा समस्या देखिएर उपचारका लागि कोशीको आकस्मिक कक्षमा भर्ना गरिएकी शिशुको स्वास्थ्य अवस्था पहिलेदेखि नै नाजुक रहेको प्राप्त प्रतिवेदनमा उल्लेख छ। अस्पताल ल्याउँदा शिशुको शरीर चिसो भइसकेको थियो। भर्ना गर्दा पल्स अक्सिमिटरमा अक्सिजनको लेभलसमेत रेकर्ड भएको थिएन, प्रतिवेदनमा भनिएको छ, त्यसैका आधारमा स्वास्थ्यकर्मीहरूले बच्चा त छैन जस्तो छ मात्र भनेका थिए। भन्न नपाउँदै अभिभावकले हतारहतार शिशुलाई अस्पतालबाट निकालेर लगेका हुन्। त्यसपछि बच्चाको थप उपचार सुरु गर्नै सकिएन। श्वासप्रश्वासमा समस्या देखिएपछि गत माघ ४ गते जहदा३ भाथीगछकी १८ दिने नवजात शिशुलाई उपचारका लागि कोशी अस्पतालको आकस्मिक कक्षमा भर्ना गरिएको थियो। बुवा दिलीप मुखियाले शिशुलाई उपचारका लागि करिब ९ बजे विराटनगरस्थित कोशी अस्पताल ल्याएका थिए। डाक्टर आकाश यादव नेतृत्वको स्वास्थ्यकर्मीको टोलीले शिशुको उपचार सुरु गरेको थियो। अस्पताल ल्याउँदा शिशुको तौलमा मात्र १ किलो १ सय ग्राम थियो। डा यादवसहित पारामेडिकल अफिसर टिका अधिकारी र लक्ष्मण माझीले शिशुको चेकजाँच गर्दा अक्सिजन लेभल एकदमै न्यून देखिएको थियो। अक्सिजन कन्सल्ट्रेशनमा पनि अक्सिजन लेभल नदेखिएको विषयलाई आधार बनाउँदै स्वास्थ्यकर्मीहरूले बच्चा त छैन जस्तो छ भनेका थिए। यद्यपि, थप उपचार गर्न भने बाँकी नै थियो। चिकित्सकले आफ्नो कुरा राख्न नपाउँदै अभिभावकले हतारहतार बच्चा झिकेर लगेको देखिएको छानबिन समितिका संयोजक अस्पतालका बालरोग विशेषज्ञ डा प्रवीणकुमार झाले बताए। छानबिनका क्रममा अभिभावकले बच्चा लगेपछि अस्पतालले थप उपचार दिन नसकेको देखिएको उनले जानकारी दिए। स्वास्थ्यकर्मीहरूले शिशुलाई मृत नै घोषणा गरेको देखिएन। उनीहरूले बच्चा त छैन जस्तो छ मात्र भनेका हुन्। थप उपचार गर्न बाँकी नै थियो, उनले भने, उपचारमा धैर्यता देखिएन्। यतिसम्म की अस्पतालमा बच्चाको नाम समेत दर्ता भएको छैन। अभिभावकले पूर्ण उपचार नै नगराई शिशुलाई आफै घर लिएर गएको विषय प्रतिवेदनमा उल्लेख छ। दाह संस्कारका लागि घर लगेपछि शिशु जीवितै रहेको थाहा पाएका उनीहरूले थप उपचारका लागि शिशुलाई गोल्डेन अस्पताल भर्ना गरेका थिए। एनआइसियु कक्षमा राखेर शिशुको उपचार भइरहेको थियो। गोल्डेन भर्ना गर्दा शिशु १८ दिनकी थिइन्। छानबिन समितिले गोल्डेन अस्पतालबाट पनि जानकारी लिएको थियो। प्राप्त जानकारी अनुसार गोल्डेन भर्ना गर्दा शिशुमा सेतो तथा रातो रगतको कमी, निमोनिया, मृगौलाले काम नगरेको तथा इन्फेक्सन लगायतका समस्याहरू देखिएको थियो। अस्पतालका बालरोग विशेषज्ञ डासतिश यादव शिशुको उपचारमा संलग्न थिए। प्रतिवेदनमा डा यादवको भनाइ पनि समेटिएको छ। यादवले भनेका छन, हामीले ट्युबको माध्यमबाट बच्चालाई कृत्रिम श्वास दिएका थियौं। ट्रिटमेन्ट राम्रै भइरहेको थियो। स्वास्थ्य अवस्था स्थिर रहँदै आएकाले बचाउन सकिन्छ की भन्ने आश पनि पलाएको थियो। तर, सकिएन। इन्फेक्सन बढेर औषधिले काम गर्न छोडेपछि माघ १० गते बिहान करिब १० बजे शिशुको मृत्यु भयो। सबैपक्षको भनाइ समेटेर आवश्यक छानबिनपछि तयार प्रतिवेदन समितिले बिहीबार अस्पताल प्रशासनलाई बुझाएको छ। प्रतिवेदन स्वास्थ्य तथा जनसंख्या मन्त्रालय पठाउने तयारी रहेको अस्पतालका मेडिकल सुपरिटेण्डेन्ट डा लक्ष्मीनारायण यादवले बताए। प्रतिवेदन पठाइसकेपछि मन्त्रालयबाट प्राप्त निर्देशन कार्यान्वयन हुने उनले जानकारी दिए। जीवित शिशुलाई मृत घोषणा गरिएको भन्दै गत माघ ५ गते घटनाको निष्पक्ष छानबिनका लागि समिति गठन गरिएको थियो। छानबिन समिति गठन गर्दै शिशुको उपचार संलग्न स्वास्थ्यकर्मीहरूलाई २४ घण्टे स्पष्टीकरण माग गर्दै ७ दिनका लागि काम गर्न रोकसमेत लगाइएको थियो।"
डुङ्गेश्वर गाउँपालिकालाई प्रविधिमैत्री बनाइँदै,"दैलेख: स्थानीय तहबाट प्रवाह हुने सेवालाई छिटोछरितो र गुणस्तरिय बनाउन डुङ्गेश्वर गाउँपालिकालाई प्रविधिमैत्री बनाइने भएको छ। गाउँपालिकाले चालु आर्थिक वर्ष ०७९०८० को नीति तथा कार्यक्रममै गाउँपालिकालाई प्रविधिमैत्री बनाउने नीति अघि सारेको थियो। नीति तथा कार्यक्रममा गाउँपालिका र गाउँपालिका मातहतका कार्यालयमा ईहाजिरी, योजना सफ्टवेयर, सिफारिस, परिचयपत्र र विद्युतीय दर्ता चलानी सफ्टवेयर लागु गरिने उल्लेख छ । सोहि नीति अनुसार गाउँपालिकामा विद्युतिय ईहाजिरी प्रणाली जडान गरि कार्यान्वयनमा ल्याईएको छ । प्रमुख प्रसासकीय अधिकृत प्रेम बहादुर डिसीले गाउँपालिकामा ईहाजिरी जडान भईसकेको बताए । कर्मचारीको नियमितता, प्रविधिमैत्री पालिका बनाउने मुख्य उदेश्यले गाउँपालिकाको कार्यालय र गाउँपालिका मातहतका ६ वटा स्वास्थ्य संस्था र ६ वटा मावी तहका सामुदायिक विद्यालयमा ईहाजिरी जडान गरिएको छ, डिसीले भने । गाउँपालिकाले योजना सम्झौतादेखि भुक्तानीसम्मका कामहरु पनि सफ्टवेयरमार्फत गर्न योजना सफ्टवेयर लागु गरिसकेको छ । गाउँपालिकामा सार्वजनिक सम्पतीको विवरण राखेर संरक्षण गर्नका लागि पाम्स सिस्टम लागु भईसकेको प्रमुख प्रशासकीय अधिकृत डिसीले बताए । गाउँपालिकाले अनलाइन सफ्टवेयरमार्फत भुक्तानी दिईरहेको उनको भनाई छ । प्रमुख प्रशासकीय अधिकृत डिसीका अनुसार गाउँपालिकाले अनलाइनबाटै राजश्व संकलन गर्ने योजना अघि सारेको छ । गाउँपालिकाले वडाबाट हुने सम्पूर्ण सिफारिसहरु, संघसंस्था तथा व्यवसायदर्ता पनि सफ्टवेयरमार्फत गर्ने योजना अघि सारेको डिसीले बताए । वडातहबाट झण्डै दुई सय बढि सिफारिस गर्नुपर्छ, कसलाई कस्तो खालको सिफारिस लेख्ने भन्ने सबैलाई जानकारी हुँदैन्, सिफारिसहरुको ढाँचा एउटै हुने गरि सफ्टवेयर लागु गर्न लागिएको हो, डिसीले भने । गाउँपालिकाका अध्यक्ष सुन्दरकुमार केसीले गाउँपालिकालाई प्रविधिमैत्री बनाउँदै जनतालाई छिटोछरितो र गुणस्तरिय सेवा प्रवाहमा जोड दिईएको बताए । उनले गाउँपालिकाले कर्मचारी र जनप्रतिनीधिहरुको क्षमता विकासको लागि आईसिटी, ईगभरनेन्स सम्बन्धी तालिम सञ्चालन गर्ने नीति लिएको बताए । गाउँपालिकाको नियमित सूचना प्रवाहका लागि डिजिटल वोर्ड राख्नुका साथै विद्युतीय अपराधहरुलाई न्यूनीकरणका लागि पहल गर्ने नीति गाउँपालिकाले लिएको छ ।"
एकीकृत घुम्ती शिविरमा गल्याङ्का ६४ प्रतिशत योजना सम्झौता,"स्याङ्जा: स्थानीयबासीलाई आफ्नै वडामा सरकार पुगेको आभास दिलाउने उद्देश्यले गल्याङ् नगरपालिकाद्धारा सञ्चालितीएकिकृत घुम्ति शिविरमा ३४७ योजना सम्झौता भएका छन्। पुसको दोस्रो सातादेखि सुरु गरेको घुम्ति सेवा माघको पहिलो हप्तासहित करिब ३ हप्ता सञ्चालन भएको थियो। साना ठूलागरी ४९५ योजनामा ३४७ योजना शिविरमै सम्झौंता पुरा भएका हुन्। करिब ५० हजारदेखि ५ लाख रुपैयाँसम्मका नगरका योजना छन्। पहाडी मूलको नगरपालिका आउँदा जादाँ दिनै बित्ने, स साना योजनाका लागि पनि खर्च बढ्ने, कतै सानो त्रुटी भैहाले फेरि पनि पुनः पालिकामै धाउनु पर्ने भएपछि नगर प्रमुख गुरुप्रसाद भट्टराईले वडा वडामै पुगेर एकिकृत सेवा प्रवाह सुरु गरेको जनाए। उनले भने, कहिले काँही कर्मचारी बिदामा बस्दा वा फिल्डमा जादाँ यहाँ आउने स्थानीयका काम रोकिन्छन्। कार्यालयमा पनि भीड बढ्छ। त्यसैले, वडा वडामा फरक फरक मितिमा घुम्ति शिविर सञ्चालनगरी स्थानीयका घरआँगनमा पुगी सेवा प्रवाहको सुबिधा मिलाएका हौं। नगरपालिका भित्रका ११ वटै वडाका केन्द्रलाई आधार मानेर घुम्ति सेवा प्रवाह गरिएका हुन्। घुम्ति सेवामा स्वास्थ्य परीक्षण, योजना सम्झौता, कृषि तथा पशुपंक्षी लगायत माटो परीक्षण लगायतका अन्य सेवा पनि उपलब्ध गराइएका थिए। योजना सम्झौताका लागि आवश्यक पर्ने बैंक खाता सञ्चालनको काउन्टरको समेत शिविरमै व्यवस्था मिलाइएको उपप्रमुख हेमा न्यौपानेले बताईन्। आफनै वडामा आएर योजना सम्पन्न गर्न पाउँदा समय र रकम दुवै बचेको र सहज रुपमा सेवा लिन पाएकोमा स्थानीयबासी पनि खुशी थिए।"
"बाजुरामा भूकम्पबाट ४२ परिवार विस्थापित,चार सय घरमा क्षति","बाजुरा :बाजुरामा मङ्गलबार गएको भूकम्पबाट ४२ परिवार पूर्णरुपमा विस्थापित भएका छन्। भूकम्पबाट तीन पालिकाका ४२ परिवार विस्थापित भएका हुन् । मंगलबार दिउँसो २ बजेर ४३ मिनेटमा ५ दशमलब ९ रेक्टरको भूकम्प गएको थियो। भूकम्पले हिमाली गाउँपालिकाका १२,गौमुल गाउँपालिकाका १५ र बडीमालिका नगरपालिकाका १५ परिवार विस्थापित भएका जिल्ला प्रहरी कार्यालयका प्रहरी नायव उपरीक्षक सूर्यबहादुर थापाले जानकारी दिए। बडीमालिकाका १२, हिमालीका चार र गौमुलका १४ परिवार आफन्तकहाँ बसेका छन् । भूकम्पले घर चर्किएका र बस्ने अवस्थाका नभएकाले पाँच परिवार त्रिपालको सहारमा छन् । भूकम्पपछि त्रिपालको सहारामा बडीमालिकाका एक,गौमुलका एक र हिमालीका तीन परिवार रात काट्न बाध्य छन् । बडीमालिकाको एउटा परिवार मन्दिरमा बास बस्न थालेको थापाले बताए। चार सय घरमा क्षति भूकम्पबा झण्डैं चार सय घरमा क्षति पुगेको जिल्ला प्रहरी कार्यालयले जनाएको छ । प्रहरीले सङ्कलन गरेको क्षतिको विवरणानुसार सबैभन्दा बडीमालिका नगरपालिकामा क्षति भएको छ । भूकम्पले बडीमालिकामा २१, बूढीनन्दामा तीन र बूढीगङ्गामा एक घर पूर्णरूपमा क्षति भएका छन् भने हिमालीमा १९,गौमुलमा ११,खप्तड छेडेदहमा चार, स्वामीकार्तिक खापर गाउँपालिकामा एक गरी ६० घर पूर्णरूपमा क्षति भएको डीएसपी थापाले बताए । बडीमालिकामा ३१, बूढीनन्दामा नौ, हिमालीमा नौ, खप्तड छेडेदह पाँच र गौमुलमा पाँच घरमा आंशिकरूपमा क्षति पुगेको छ । यसैगरी भूकम्पले बडीमालिकामा एक सय ८७, बूढीनन्दा नगरपालिकामा एक, हिमाली ४० र स्वामीकार्तिक खापर गाउँपालिकामा एक घरमा सामान्य क्षति पुगेको छ । भूकम्पबाट प्रहरी चौकी विच्छ्या जोखिममा छ । प्रहरी चौकी कुन्नार कारागार सुरक्षा गार्ड ब्यारेक चर्किएको छ । भूकम्पबाट गौमुल गाउँपालिका२ जुरीलेकी ३२ वर्षीया जमुना रोकायाको मृत्यु भएको थियो । भूकम्पबाट गौमुल१ अम्लिसका ३५ वर्षीय राजदल बोहरा, बडीमालिका नगरपालिका२ की ४२ वर्षीया चन्द्रा महत,हिमाली गाउँपालिका१ की छ वर्षीया सुश्रीता थापा र हुम्ला जिल्ला घर घई हिमाली६ मा दिदीको घर आएकी १६ वर्षीया सरिता नेपाली घाइते भएको प्रहरीले जनाएको छ । बोहरा,महत र नेपाली उपचारपछि घर फर्किएका छन् भने थापाको स्थानीय स्वास्थ्यचौकीमा उपचार भइरहेको छ । भूकम्पका कारण गौमुल१ अम्लिसका बोहराका ३५ भेडा मरेका डीएसपी थापाले बताए । भूकम्पले पुर्याएको क्षतिको विवरण प्रहरीले संकलन गरिरहेको छ । रासस"
"रवि लामिछानेविरुद्ध मुद्दामा फैसला आउँदै,सर्वोच्च परिसरमा सुरक्षामा कडाइ","काठमाडौं : उपप्रधान एवं गृहमन्त्री रविलामिछानेविरुद्ध मुद्दामा बहस सकिएपछि सर्वोच्च अदालत परिसरमा सुरक्षा व्यवस्था कडा पारिएको छ। मुद्दाको फैसलाबारे न्यायाधीशहरू आन्तरिक छलफलमा जुटेपछि परिसरमा बाक्लोरुपमा सुरक्षाकर्मी परिचालन गरिएको हो। सर्वोच्चले फैसला आजै सुनाउने तयारी गरेको छ। मुद्दाको सुनुवाइका लागि सर्वोच्च अदालतले कामु प्रधानन्यायाधीश हरिकृष्ण कार्कीको नेतृत्वमा संवैधानिक इजलास गठन गरेको थियो। इजलासमा कामु प्रधानन्यायाधीश कार्की र न्यायाधीशहरूमा विश्वम्भरप्रसाद श्रेष्ठ,ईश्वरप्रसाद खतिवडा,आनन्दमोहन भट्टराई,अनिलकुमार सिन्हा रहेका छन् । सर्वोच्च अदालतको संवैधानिक इजलासमा बुधबारबाट लामिछानेविरुद्धको मुद्दामा बहस सुरु भएको थियो। बुधबार मुद्दामाथिको बहस नसकिएपछि शुक्रबारका लागि हेर्दाहेर्दैमा राखिएको थियो। आजको बहसमा रवि पक्षका केही कानुनव्यवसायीले बहस गरेका थिए भने रिट निवेदकका कानुनव्यवसायीले जवाफी बहस गरेका थिए। यसअघि गत पुस २२ गते अदालतले माघ ११ गतेका लागि पेसी नतोक्नेगरी मुद्दाका रूपमा राख्न लगाएको थियो। अमेरिकी नागरिकता लिँदा नेपाली नागरिकता नत्यागेको र अमेरिकी नागरिकता त्याग गरेपछि पुन:पुरानै नेपाली नागरिकताको प्रयोग गरी दल दर्ता तथा प्रतिनिधिसभामा उम्मेदवार बनेको भन्दै उनीविरुद्ध रिट परेको थियो । अधिवक्ता रविराज बसौला,युवराज पौडेललगायतले राष्ट्रिय स्वतन्त्र पार्टीका सभापतिसमेत रहेका लामिछाने प्रतिनिधिसभा सदस्यमा निर्वाचित भएको योग्यताबारे प्रश्न उठाउँदै रिट निवेदन दायर गरेका थिए। मंसिर ४ मा सम्पन्न निर्वाचनमा चितवन२ बाट प्रतिनिधिसभा सदस्यमा निर्वाचित लामिछाने पुस ११ गते उपप्रधान तथा गृहमन्त्री बनेका हुन्।"
जनकपुरबाट लागूऔषधसहित चार युवा पक्राउ,"जनकपुरधाम :धनुषा जनकपुरधामबाट प्रहरीले लागूऔषधसहित चारजना युवालाई पक्राउ गरेको छ । प्रहरीले प्रतिबन्धित एक्सप्लोन नामक ४ सय ९३ बोतल लागूऔषधसहित चारयुवालाई जनकपुरधाम पिडारी चोकबाट पक्राउ गरेको हो । पक्राउ पर्नेहरूमा प्रदेश २०२००१ स०३५६ नम्बरका अटो चालक धनुषाको नगराइन नगरपालिका७ का २२ वर्षीय दिलसाद नदाफ, सोही ठाउँ बस्ने ज ११ प४४४६ नम्बरको मोटरसाइकल चालक २२ वर्षीय भरोसी यादव र सोही मोटरसाइकलमा सवार २१ वर्षीय इसराइन नदाफ छन् । यस्तै ज६प१७८ नम्बरको मोटरसाइकल चालक जनकपुरधाम उपमहानगरपालिका ४ बस्ने ३२ वर्षीय दीपक कुमार पूर्वेलाई समेत पक्राउ गरिएको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक प्रदीपबहादुर क्षेत्रीले जानकारी दिए । अटोमा जुटको बोरामा १० वटा कार्टुनमा राखेर पिडारी चोकदेखि उत्तरतर्फ जाँदै गर्दा गोप्य सूचनाको आधारमा चेकजाँच गर्दा एक्सप्लोन नामक प्रतिबन्धित लागूऔषध ४ सय ९३ बोतल बरामद भएको डिएसपी क्षेत्रीले बताए । उनीहरुले प्रयोग गरेको अटोरिक्सा र मोटरसाइकलहरू समेत नियन्त्रणमा लिइ थप अनुसन्धान भइरहेको धनुषा प्रहरीले जनाएको छ ।"
अनेरास्ववियूले शिक्षामन्त्रीको पुत्ला जलायो,काठमाडौं : एकीकृत समाजवादीको विद्यार्थी संगठनले शिक्षा विज्ञान तथा प्रविधिमन्त्री शिशिर खनालको पुत्ला दहन गरेको छ। समाजवादी पार्टी निकट अनेरास्ववियूका कार्यकर्ताले शुक्रबार बिहान रत्नराज्य लक्ष्मी(आरआर) क्याम्पस अगाडि शिक्षामन्त्री खनालको पुत्ला दहन गरेका हुन्। अनेरास्ववियूले शिक्षा मन्त्री खनाललाई शैक्षिक दलाल भएको आरोप लगाएका छन्। मन्त्री खनालले निजी शैक्षिक स्थालालाई फाइदा हुने गरी काम गरेको र गरिव विद्यार्थीहरुको पक्षमा काम नगरेको भन्दै अनेरास्ववियूले उनको पुत्ला दहन गरेको हो।
अन्तर्राष्ट्रिय हवाई मापदण्ड प्रभावकारी कार्यान्वयन गरिनुपर्नेमा विज्ञहरुको जोड,"काठमाडौं : मुलुकको हवाई सुरक्षा सुरक्षित र भरपर्दो बनाउन अन्तर्राष्ट्रिय मापदण्ड र सिफारिसको प्रभावकारी कार्यान्वयन गर्न सरोकारवाला विज्ञले जोड दिएका छन्। नियामक निकाय नेपाल नागरिक उड्डयन प्राधिकरण (क्यान) र एयरलाइन्स अपरेटरले अन्तर्राष्ट्रिय मापदण्ड अनुरुप नागरिक उड्डयन सेफ्टी र सेक्युरिटीको पूर्ण पालना गरिरहँदा पनि हवाई दुर्घटना बढिरहेको भन्दै उनीहरुले सम्भावित जोखिम न्यूनीकरणका लागि संरचनागत एवम् नीतिगत सुधार गरिनुपर्ने खाँचो औँल्याए। राष्ट्रियसभाको राष्ट्रिय सरोकार तथा समन्वयसमितिको आजको बैठकमा संस्कृति, पर्यटन तथा नागरिक उड्डयन मन्त्रालयका पूर्वसचिव, क्यानका पूर्वमहानिर्देशक, हवाई इञ्जिनियरिङ क्षेत्रका विज्ञले अन्तर्राष्ट्रिय नागरिक उड्डयन संगठन (आइकाओ)ले सिफारिस गरेका हवाई सुरक्षा मापदण्डको पूर्णपालना गरेर नेपालको आकाश सुरक्षित रहेको सन्देश दिनुपर्ने बताए। क्यानका पूर्वमहानिर्देशक सञ्जीव गौतमले आइकाओले नेपालको हवाई सुरक्षा सुधारका लागि दिएको निर्देशन परिपालना प्रभावकारी नहुदाँ हवाई दुर्घटनाको जोखिम बढिरहेको उल्लेख गरे। उनले हवाई सेवा सुरक्षित बनाउन नियमनकारी निकायको दक्षता अभिवृद्धि गरिनुपर्ने खाँचो औँल्याए। 'हालै एटीआर जहाजको दुर्घटनाले नेपालको उड्डयन क्षेत्रलाई ठूलो धक्का दिएर गएको छ। विश्वव्यापी हवाई मापदण्डको प्रभावकारी परिपालना गर्दागर्दै पनि किन नेपालमा बारम्बार यस किसिमका घटना भइरहेका छन् कतै पुरै प्रणालीलाई नै सुधार गर्नुपर्ने होकी, दुर्घटनामा मानवीय पक्षलाई मात्रै दोष दिएर हुन्न, आइकाओको सिफारिस तत्काल लागू गरिनुपर्छ', पूर्वमहानिर्देशक गौतमले भने। उनले नेपालको हवाई दुर्घटनाको कारण र आगामी दिनमा सेवा सुधारको दीर्घकालीन समाधानका लागि विज्ञ सम्मिलित स्वतन्त्र दुर्घटना अनुसन्धान बोर्ड स्थापना गर्न सुझाव दिए। क्यानकै पूर्वमहानिर्देशक वीरेन्द्रबहादुर देउजाले हवाई दुर्घटनाले नेपालको यससम्बन्धी सेवा असुरक्षित रहेको भन्ने नकारात्मक सन्देश प्रवाह नगर्न सबै गम्भीर हुनुपर्ने बताए।"
सेफहाउस प्रयोगबिहीन,रामेछाप : जिल्लाको मन्थली नगरपालिका२ आकाशेमा निर्माण गरिएको अल्पकालीन सेवा केन्द्र (सेफहाउस) प्रयोगबिहीन भएको छ। हिंसा प्रभावित महिला तथा बालबालिका संरक्षणका लागि निर्माण गरिएको अल्पकालीन सेवा केन्द्र २ वर्षदेखि अलपत्र परेको हो। हिंसा प्रभावित महिला तथा बालबालिका संरक्षणका लागि रामेछापको मन्थली नगरपालिका२ आकाशेमा निर्माण गरिएको सेफहाउस प्रयोगबिहीन भएको हुँदा त्यहाँबाट प्रवाह हुने सेवा समेत सञ्चालन हुन सकेको छैन। सामाजिक विकास मन्त्रालयअन्तर्गत सार्वजनिक सेवा इकाई धुलिखेलको ७० लाख र ७ लाख रुपैयाँ स्थानीयको श्रमदान गरी ७७ लाखमा निर्माण गरिएको भवन नगरपालिकाले चासो नदेखाउँदा अलपत्र परेको हो। प्रयोगमा नआउँदै भवनको पेटी चिराचिरा परेको छ भने झ्याल ढोकासमेत भत्किन लागिसकेको छ। सेफहाउन तत्कालै सञ्चालनमा ल्याउनु पर्ने स्थानीयको माग छ। सेफहाउसको भवन बने पनि मन्थली नगरपालिकाले घर भाडामा लिएर सेवा सञ्चालन गरेकाले आफ्नै घरबाट सेवा प्रवाह गर्नुपर्ने नागरिक अगुवा बिरेन्द्र श्रेष्ठको भनाइ छ। मन्थली नगरपालिकाले कृषि ज्ञानकेन्द्र रामेछापको गोदाम घरको छिडिमामा सेफहाउस सञ्चालन गर्दै आएको छ। गोदाम घरमा सेफहाउस सञ्चालन गर्नुपर्दा ठाउँको अभाव साथै असहज भएको सेफहाउसका व्यवस्थापक सम्झना श्रेष्ठले गुनासो गरे। भवन निर्माण उपभोक्ता समितिले वडा कार्यालयलाई भवन जिम्मा लगाए पनि सेफहाउस सञ्चालन हुन नसकेको उनको भनाइ छ।
रहेनन् लोकदोहोरी गायक भीम पौडेल,काठमाडौं : प्रधानमन्त्री पुष्पकमल दाहाल 'प्रचण्ड'ले लोक तथा दोहोरी गायक भीम पौडेलको निधनमा दु:ख व्यक्त गरेका छन्। प्रधानमन्त्री प्रचण्डले पौडेलको निधनप्रति श्रद्धाञ्जली अर्पण गर्नुका साथै उनको परिवारप्रति गहिरो समवेदना प्रकट गरेका छन्। लोकगायक भीम पौडेलको स्याङजास्थित घरमा बिहीबार राति मृत्यु भएको छ। निमोनियाबाट पीडित पौडेलको उपचारका क्रममा मृत्यु भएको पारिवारिक स्रोतले जनाएको छ। उनी लामो समयदेखि लोकदोहोरी गायनमा सक्रिय थिए।
१४ वटा विद्यालयलाई सामग्री सहयोग,"वीरगन्ज : रुङ्गटा वेलफेयर सोसाइटीले पर्सा र बाराका १४ वटा सामुदायिक विद्यालयलाई विभिन्न सामग्री सहयोग स्वरूप प्रदान गरेको छ। सोसाइटीले विद्यालयलाई ९५ थान विद्युतीय पंखा, ६३५ थान स्कुल ब्याग र १ हजार ४ सय थान कापी प्रदान गरेको हो। पूर्व वनमन्त्री एवं प्रतिनिधि सभा सदस्य प्रदीप यादवले संस्थाका तर्फबाट विद्यालयका प्रतिनिधिहरूलाई सामग्री हस्तान्तरण गरे। कार्यक्रममा बोल्दै पूर्वमन्त्री यादवले स्थापनाकाल देखि नै परोपकारी काम गर्दै मुलुकमा एउटा छुट्टै पहिचान बनाउन सफल सोसाइटीको सिको अरू संघसंस्थाले पनि गर्नुपर्नेमा जोड दिए।"
