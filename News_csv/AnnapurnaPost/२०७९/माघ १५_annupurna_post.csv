शीर्षक,विवरण
रित्तिनु हुन्न पहाडी गाउँ,"एउटा सनातनी मान्यता छ कि गाउँमा विकास छैन, त्यसैले मानिसहरू सहर पस्छन्। अचेल त्यस्तो छैन, गाउँमा विकास छ। गाउँमा बिजुली पुगेको छ। मोटर गाडी चल्ने सडक पुगेको छ। खानेपानीका धाराहरू घरघरै हुन थालेका छन्। पालिकापिच्छे स्वास्थ्य संस्था खुल्न थालेका छन्। तर पनि गाउँमा मानिसहरू अडिएका छैनन्। वृद्धवृद्धा र बालबालिकाहरूमात्रै गाउँमा छन्। युवाहरू भने कि विदेशिएका छन् कि सहर पसेका छन्। गाउँमा मलामी भेट्न पनि मुस्किल छ। यो कथा गोरखाको सहिद लखन गाउँपालिका ६ दार्चे फुरुण्डाँडाको मात्रै होइन, जहाँका १२ घरधुरीमध्ये १० परिवारले गाउँ छाडिसके। अरूका पनि वृद्ध आमाबालाई मधेस झार्न सन्तान हतारिएका छन्। दार्चे फुरुण्डाँडाका विष्णु न्यौपानको कथा नेपाली गाउँका घरघरको कथा हो। गाउँमै बाख्रापालन गर्दा पनि जीवनस्तर उकासिएन, बरु बाउन्न ठक्कर, त्रिपन्न हन्डर खाए। वैदेशिक रोजगारीका लागि नगई सुख भएन। वृद्ध आमाबालाई मात्रै गाउँमा राख्न पनि सक्ने कुरा भएन। चितवनमा जहाँ गाउँका अरूहरूको पनि बसोबास छ, त्यहीं डेराडन्डा जमाएर राख्ने अनि विदेश गएर दुईचार पैसा कमाउने उनको सपना र योजना आम नेपाली युवाकै सपना हो। न्यौपानेले मात्रै होइन, वैदेशिक रोजगारीबाट जोगाएको दुईचार पैसाले गाउँमै इलम गरेकाहरू पनि कोही टिक्न सकेनन्। उनीहरूका समान दुःख छ, न बैंकले लगानी थपिदिन्छ, न सरकारी अनुदान पाइन्छ। फेरि कृषि फर्मका उत्पादनको बजार भेटिन्न। उल्टै ऋण लाग्छ। विकास भनेकै सडक, बत्ती र पानी ठान्ने भाष्यमा प्रश्न सिर्जना भएको देखिन्छ। विकास भनेको तिनै कुरा हुन्थे भने आज गाउँहरू गुज्लार हुनुपथ्र्याे, रित्तो र सुनसान होइन। गाउँमा गतिलो शैक्षिक संस्था अभाव पनि बसाइसराइको प्रमुख कारणमध्ये हो। अर्कोचाहिँ गाउँमै इलम, उद्यम र रोजगारी गर्ने अवसर र वातावरण नबन्नु महत्त्वपूर्ण कारण देखिन्छ। सरकारले उद्यमशीलतालाई गाउँमा पुर्याउन नसक्दा र गाउँको उत्पादनलाई बजार खोजिदिने प्रणाली विकास नगर्दा आज गाउँको विकास र जनसंख्याको सन्तुलन खल्बिलिएको छ। जनसंख्या सहर थुप्रिएको मात्रै छैन, अव्यवस्थित सहरीकरण झ्याँगिएको छ। नीति निर्माताले गाउँमा उद्यमशीलता, रोजगारी र बजारको सुनिश्चिता नगरे पहाडका गाउँहरू रित्तिने निश्चित छ।"
बजेटको अर्धवार्षिक समीक्षा माघ अन्तिम साता,"काठमाडौं : आर्थिक वर्ष २०७९८० को बजेटको अर्धवार्षिक समीक्षा माघको अन्तिम साता गरिने भएको छ। अर्थ मन्त्रालयले चालू आर्थिक वर्षको बजेटको अर्धवार्षिक समीक्षाको तयारी थालेको हो। अर्धवार्षिक समीक्षा गर्न मन्त्रालयले बजेट तथा कार्यक्रम महाशाखा प्रमुख रितेश शाक्यको नेतृत्वमा समिति बनाएको छ। समितिले तयार पारेको प्रगतिअनुसार पुस मसान्तसम्मको बजेट समीक्षा गरिने छ। समितिमा नेपाल राष्ट्र बैंक, राष्ट्रिय योजना आयोग, महालेखा नियन्त्रक कार्यालय, सार्वजनकि ऋण व्यवस्थापन कार्यालयका एकएक जना प्रतिनिधि, अर्थ मन्त्रालयका सबै सहसचिव र बजेट महाशाखाका सबै उपसचिव सदस्य छन्। यसैगरी पछिल्लो समय तल्ला तहलाई जिम्मा दिइएका केही परियोजना संघले नै सम्पन्न गर्ने गरी खोसेकामा मन्त्री पौडेल त्यस्तो निर्णय उल्ट्याउने पक्षमा छन्। केन्द्रले पनि प्राथमिकताका आधारमा मात्र बजेट दिने तयारी गरिएको छ।निवर्तमान अर्थमन्त्री जनार्दन शर्माले चालू आवका लागि १७ खर्ब ९३ अर्ब ८३ करोड बराबरको बजेट ल्याएका थिए। विवादमा मुछिएको सो बजेटमा चालूतर्फ ७ खर्ब ५३ अर्ब ४० करोड, पुँजीगततर्फ ३ खर्ब ८० अर्ब ३८ करोड तथा वित्तीय व्यवस्थातर्फ २ खर्ब ३० अर्ब २२ करोड विनियोजन भएको थियो। राजस्वबाट १२ खर्ब ४० अर्ब, वैदेशिक अनुदानबाट ५५ अर्ब ११ करोड, वैदेशिक ऋणबाट २ खर्ब ४२ खर्ब २६ करोड र आन्तरिक ऋणबाट २ खर्ब ५६ अर्ब रुपैयाँबाट अनुमान गरिएको खर्चको स्रोत जुटाउने उद्घोष गरिएको थियो। मन्त्री पौडेलले सत्ता गठबन्धनकै नेता शर्माले ल्याएको बजेट संशोधन गर्न लागेका हुन्। गत आर्थिक वर्षमा १६ खर्ब ३२ अर्ब ८३ करोड बराबरको बजेट विनियोजन गरिएकोमा अर्धवार्षिक समीक्षामार्फत घटाएर १५ खर्ब ४६ अर्ब २८ करोड बराबरको बनाइएको थियो। यता नेपाल राष्ट्र बैंक पनि चालू आर्थिक वर्षको मौद्रिक नीतिको मध्यावधि समीक्षामा जुटेको छ। बजेटको अर्धवार्षिक समीक्षा लगत्तै सार्वजनिक गर्ने तयारीका साथ केन्द्रीय बैंकले मौद्रिक नीतिको समीक्षा गर्न लागेको हो। राष्ट्र बैंकले ३३ महिनामा मौद्रिक नीति समीक्षा गर्ने गर्छ। मौद्रिक नीति तर्जुमा कार्यविधि, २०७३ को प्रथम संशोधनमा गरिएको नयाँ व्यवस्थाअनुसार माघ मसान्तसम्म मौद्रिक नीतिको अर्धवार्षिक समीक्षा गरिसक्नु पर्नेछ। समीक्षाका लागि राष्ट्र बैंकले सरोकारवालाहरूसँग राय सुझाव पनि मागेको छ। राष्ट्र बैंकको आर्थिक अनुसान्धान विभागले एक सूचना जारी गर्दै माघ २० गतेसम्म सो विभागमा आव २०७९८० को मौद्रिक नीतिको अर्धवार्षिक समीक्षाका लागि आफ्ना रायसुझाव पेस गर्न भनेको हो। सरोकारवालाले अर्धवार्षिक समीक्षाका राष्ट्र बैंकको आर्थिक अनुसन्धान विभागको इमेलमा सुझाव पठाउन सक्नेछन्। टेलिफोन वा फ्याक्स गरेर पनि मौद्रिक नीतिका लागि सुझाव दिन सकिने राष्ट्र बैंकले जनाएको छ। त्रैमासिक तथा अर्धवार्षिक समीक्षाका लागि हरेक त्रैमास समाप्त भएको १५ दिनभित्र मौद्रिक नीतिका लागि आवश्यक राय सुझाव माग्नुपर्ने व्यवस्थाअनुसार राष्ट्र बैंक तातेको हो। प्राप्त रायसुझाव अन्तर विभागीय सुझाव समन्वय समितिमा छलफल गरिनेछ। अन्तर विभागीय सुझाव समन्वय समितिमा छलफल सम्पन्न भएपछि मौद्रिक नीति समीक्षाको मस्यौदा बनाएर व्यवस्थापन समितिमा छलफल हुनेछ। नयाँ व्यवस्थाअनुसार आर्थिक वर्ष सुरु भएको एक साताभित्र मौद्रिक नीति जारी गरिसक्नुपर्छ।"
वडामै योजना सम्झौता,दैलेख : डुंगेश्वर गाउँपालिकाले वडामा सञ्चालन हुने योजनाको सम्झौता सम्बन्धित वडा कार्यालयमै गर्न सकिने व्यवस्था मिलाएको छ। यो प्रावधानसँगै सम्झौता गर्न उपभोक्ता समितिले गाउँपालिका केन्द्र धाउनुपर्ने बाध्यता हटेको छ। गाउँपालिकाले प्रमुख प्रशासकीय अधिकृतको नेतृत्वमा वडास्तरीय योजनाहरूको सम्झौतासम्बन्धी शिविर नै चलाएको छ। गाउँपालिका अध्यक्ष सुन्दरकुमार केसीले चालू आर्थिक वर्षमा कार्यान्वयन हुने विकास योजना वडामै गएर सम्झौता गर्ने लक्ष्यअनुरूप शिविर सञ्चालन गरिएको बताए। गत बिहीबार शिविर सुरु गरिएको प्रमुख प्रशासकीय अधिकृत प्रेमबहादुर डीसीले बताए। वडा नम्बर १ मा सञ्चालन हुने आठभन्दा बढी योजना सम्झौता गरिएको उनको भनाइ छ। चालू आर्थिक वर्षमा ६ वटा वडामा सञ्चालन हुने साना र ठूला गरि १ सय ८ भन्दा बढी योजना छन्। अब बाँकी पाँच वडामा पनि शिविरमार्फत सम्बन्धित वडाको योजना वडा कार्यालयमै सम्झौता गरिने डीसीले बताए। गाउँपालिकाले चालू आवको अर्धवार्षिक अवधिमा सञ्चालित वार्षिक विकास कार्यक्रम र सेवाप्रवाहको प्रभावकारिता विषयक सार्वजनिक सुनुवाइमा योजना सम्झौता वडा कार्यालयमै गरिने प्रतिबद्धता घोषणा गरेको थियो। सबै वडामा सहज यातायातका साधनको पहुँच नहुँदा उपभोक्ता दुईदेखि तीन घण्टा हिँडेरै गाउँपालिकासम्म पुगेर योजना सम्झौता गर्नुपर्ने बाध्यतामा थिए। डिसीले ससाना योजना सम्झौताका लागि उपभोक्तालाई गाउँपालिका केन्द्र पुग्नुपर्ने बाध्यताको अन्त्य गर्ने उदेश्यसहित यो कार्य थालिएको बताए।
सकसमा दलित अधिकार,"भारतीय उपमहाद्विपमा तीन हजार वर्षदेखि वर्ण व्यवस्थाको उद्भव भएको ठानिन्छ। ऋग्वेदको १० मण्डलमध्ये १०औंैं मण्डल वेदव्यासकालीन धारणा तथा मान्यता रहेको मोदनाथ प्रश्रितको पुस्तकमा छ। उक्त दशौं मण्डलमा विराट पुरुषको मुख ब्राह्मण, हात क्षेत्रीय, जाँघ वैश्य र खुट्टा शुद्र थिए भनी उल्लेख गरिएको छ। यसले ईसापूर्व हजारपछि मात्रै वर्णव्यवस्थाको विकास भएको पुष्टि गर्छ। गोरो वर्ण भएका आर्यहरूले अरू रङ भएका अनार्यहरूलाई घृणा गर्ने अहंकारको सुरुआत भएसँगै वर्ण शब्दको प्रयोग विभेदको अर्थमा भएको प्रश्रितले उल्लेख गरेका छन्। यसरी आर्य शासकहरूले वर्णव्यवस्थालाई नै श्रम विभाजनमा परिणत गरेको बुझ्न कठिन छैन। ऐतिहासिक तथ्यहरूले के पुष्टि गर्छन् भने वर्णव्यवस्था प्रारम्भ भएको एक हजार वर्षभन्दा पछि मात्रै छुवाछूत प्रथाको सुरुआत भयो। प्रारम्भमा मान्छेको रङलाई बुझाउने वर्ण समयक्रमसँगै हिन्दू धर्मीय वर्णव्यवस्थामा परिणत हुन पुग्यो। यसरी भारतीय उपमहाद्विपमा हिन्दू धर्मीय समाजको अभिन्न अंग बनेको वर्णव्यवस्थामा आधारित छुवाछूत प्रथाको इतिहास बाइस सय वर्ष पुरानो छ। नेपालमा छुवाछूत प्रथाको इतिहास लिच्छवी वंश (सन् २००८७९) को शासनकालसँगै सुरु भएको मानिन्छ। आधुनिक नेपालको स्थापना भएसँगै अछुतहरूमाथि आर्थिक, सामाजिक, राजनीतिक, धार्मिक, सांस्कृतिक शोषण झन् वेगवान् भयो। छुवाछूत प्रथालाई व्यवस्थित गर्ने कार्यमा प्रधानमन्त्री भीमसेन थापा (सन् १७७५१८३९) को भूमिका महत्वपूर्ण रह्यो। १९१० सालको मुलुकी ऐनसँगै शुद्र पानी नचल्ने जातको रूपमा घोषित भए। यसरी नेपालमा अनेकौं घटनाक्रमका बीच छुवाछूत प्रथाको प्रादुर्भाव, विकास र विस्तार भएको पाइन्छ। हिन्दू धर्म दर्शनका व्याख्याताहरूको मतमा सामाजिक, सांस्कृतिक सुव्यवस्था कायम गर्ने सोचले वर्ण व्यवस्थाको प्रबन्ध गरिएको हो। प्रारम्भमा राज्यसत्ताले भगवान् विष्णुको मुखबाट ब्राह्मण, हातबाट क्षेत्रीय, जाँघबाट वैश्य र खुट्टाबाट शुद्रको जन्म भएको भन्ने भाष्य निर्माण गर्यो। त्यही भाष्यको आधारमा सामाजिक, धार्मिक र सांस्कृतिक हिसाबले वर्ण, जात अनुरूपको कर्मको विभाजन गरेको बुझ्न कठिन छैन। जहाँ सत्ता सञ्चालन गर्ने, शिक्षा आर्जन गर्ने, व्यापार, व्यवसाय तथा खेती किसानीजस्ता सत्ता, शक्ति, प्रतिष्ठा र आम्दानीका हिसाबले आकर्षक कामहरू ब्राह्मण, क्षेत्रीय र वैश्यको भागमा पारियो। समाजको सबैभन्दा तल्लो मानिने र शारीरिक रूपले गाह्रा कामहरू शुद्रहरूको जिम्मेवारीको विषय हुने प्रबन्ध मिलाइयो। उदाहरण स्वरूप सिनो उठाउने, फलामका सामानहरू बनाउने, कपडा सिलाउने, जुत्ता बनाउने, मनोरञ्जन प्रदान गर्ने अर्थात् तीनै वर्णका मानिसको सेवा गर्ने जिम्मेवारी अछुतले पाए। सामाजिक सांस्कृतिक सुव्यवस्था र सन्तुलनकारी भूमिकाका निम्ति जातप्रथाको थालनी गरिएको भनिए पनि भित्रि रूपमा भने प्रभुत्वशाली वर्ग, जातिले राज्यसत्तालाई हत्याइरहने अभिष्ठ लुकेको थियो। त्यसैको खातिर सम्पूर्ण राज्य शक्तिको क्षमताको प्रयोग गरी कुटिलतापूर्वक जाति प्रथाको बीउ रोपिएको देखिन्छ। वर्णजात प्रथाको प्रादुर्भावका पछि सत्ताका मालिक र तिनका आसेपासेले अनन्तकालसम्म सत्तालाई खतराबाट जोगाउने धृष्टता भयो। त्यसबाहेक अन्य वैज्ञानिक कारण केही भेटिँदैन। वर्ण र जातको भ्रमपूर्ण जाल नबिछ्याई सत्ता, शक्ति र उत्पादनका स्रोतसाधनहरू निश्चित जाति, वंश र परिवारको नियन्त्रणभित्र युगौंसम्म राख्न सकिँदैनथ्यो। तसर्थ, अवैज्ञानिक जातप्रथाको प्रभावलाई सबै समाजमा जबरजस्त विस्तार गरियो। हिन्दू धर्मीय दर्शनकै अभिन्न अंगका रूपमा समाजमा कपोलकल्पित एवं तथ्यहीन विचारको प्रवाह गर्न सम्पूर्ण हिसाबले राज्यको शक्ति उपयोग गरियो। जातप्रथालाई सामाजिक संस्कृतिकै रूपमा विकास गर्न गराउन हिन्दू धर्मका ग्रन्थ र दस्तावेजहरू तय गरिए। मौखक कथा, उखान टुक्का, धार्मिक श्लोक एवं जनश्रृतिहरू लोकको सम्पत्ति मानियो। छुवाछूत प्रथा र परम्परासँग सम्बन्धित सामाजिक संस्कारहरू पुस्तान्तरण हुँदै गए। त्यही सामाजिक प्रथा प्रचलनको कार्यान्वयनका लागि बाध्यकारी कानुनी व्यवस्थाहरूको प्रबन्ध भए। वर्ण व्यवस्थाका आधारमा प्रारम्भमा पेसा व्यवसायका हिसाबले वर्गीकृत समाज समयक्रमसँगै जातप्रथाको अन्त्यहीन चक्रव्यूहमा फस्यो। सुरुसुरुमा लचिलो मानिएको जातव्यवस्था समयक्रमसँगै कठोर बनाइयो। अन्ततः छुवाछूत प्रथा समाज विभाजनको कारक बन्यो। जाति प्रथाका व्याख्याताहरूले धार्मिक मूल्य कायम गर्न, धर्मको रक्षा गर्न र नैतिकवान् समाजको निर्माणमा जातव्यवस्थाको महत्वमा जोड दिएका छन्। यद्यपि लामो कालखण्डपश्चात् कथित् शुद्र वर्णधारी मानव समुदायका निम्ति छुवाछुत प्रथाले त्यसका विपरीत सामाजिक, आर्थिक, सांस्कृतिक, राजनीतिक क्षेत्रहरूमा अराजकता निम्त्यायो। विभेदले सीमा नाघ्यो। दक्षिण एसियाली मुलुक भारत र नेपाललगायतका देशहरूका करोडौं अछुतहरू तेस्रो दर्जाको मानवसरह जीवन जीउन बाध्य हुनु त्यसैको प्रतिफल हो। शताब्दियौंदेखि राज्यले कानुन नै बनाएर थोपरेको जातीय विभेदले अछुतहरूलाई राज्यप्रदत्त अधिकारहरूको उपभोग र सामाजिक सम्मानबाट मात्रै बेदख्खल गरिएन। उनीहरूको मानवीय अस्थित्व, आत्मसम्मान र मानवत्वको हुर्मत काडियो। प्रभुत्वशाली वर्गको अनुकूलतामा विकास गरिएका धार्मिक मूल्य, मान्यता, संस्कार र संस्कृतिको नाममा समाजलाई उल्टोबाटो हिँडाउने दुष्प्रयास गरियो। यसरी हिन्दू धर्मीय अछुतरूपी कुपरम्परा र अवैज्ञानिक मान्यतामा टेकेर करोडौं मानिसका सपना लुटिनु मानवता माथिको अत्याचारको पराकाष्ठा हो। दलित समुदायमाथि राज्यले जत्ति नै क्षतिपूर्ति भरण गरे तापनि त्यो कहिल्यै पूर्ण हुने छैन। दलित शब्दसँग सहिदहरूको रगत र पीडामिश्रित कैयौं सामाजिक, सांस्कृतिक र राजनीतिक संघर्ष प्रत्यक्ष जोडिन्छ। राज्यले कानुनी हैसियतमा पचासको दशकदेखि मात्रै दलित शब्दलाई प्रयोग गरेको हो। त्यसभन्दा अघि उनीहरूलाई अछुत भनिन्थ्यो। नेपालमा कानुनी र सामाजिक रूपमा शुद्र, अछुत, पउनी, परिगणित, निम्नजात आदि उत्पीडित दलित समुदायका पहिचानबोधक शब्द हुन्। समयक्रमसँगै दलित समुदायको पहिचान बदलिँदै गएको इतिहास छ। हामीकहाँ फेरि दलित समुदायको पहिचान बदल्ने विषय यदाकदा उठ्दै आएको छ। यो सन्दर्भ लिखित एवं मौखिक दुवै रूपमा उठिरहेको पाइन्छ। तुलनात्मक हिसाबले यो आवाज निकै सानो छ। उनीहरूका अनुसार दलित शब्दले अपमानित तुल्याउने, मानवीय मूल्यलाई हिनताबोध गराउने र सामाजिक सांस्कृतिक बहिष्करणको निरन्तरतालाई बल पुर्याउँदै आएको छ। दलित समुदाय मध्यकालदेखि नै कलाकौशलका सुत्राधार र परम्परागत प्रविधिका आविष्कारक भएकाले उनीहरूको पहिचानका निम्ति शिल्पी शब्दको प्रयोग गरिनुपर्ने मत छ। दलित समुदायको सन्दर्भमा शिल्पी उपयुक्त हुने उनीहरूको बुझाइ देखिन्छ। यसरी शुद्रदेखि दलितसम्म आइपुग्दासमेत हामी फेरि पहिचानकै बहसमा सामेल भइरहेका छौं। पहिचान होस् वा धर्म होस्, जे बदले तापनि राज्यको प्रत्यक्ष हस्तक्षेपबिना दलित समुदायप्रति हजारौं वर्षदेखि मान्छेको मनमष्तिष्कमा गढेको अछुतरूपी छापलाई हटाउने कुरा जटिल छ। पहिचान बदल्ने विषयका सम्बन्धमा पनि गम्भीरतापूर्वक छलफल गरिनुपर्छ। नियोजित रूपमा राज्यले अछुत बनाएर सयौं वर्षदेखि उत्पीडन, शोषण र दमनको मेसिनमा पिसिएका दलित समुदायको पहिचान वा धर्म बदलेर के दलित मुक्ति सम्भव छ ? यो बडो विचारणीय कुरा छ। दलितको मुक्ति सम्भव छ, आवश्यक छ त राज्यको दृढ संकल्पको। दलित समुदायको मुक्तिको प्रश्न उत्पादनका स्रोतसाधनमाथिको पहुँचसँग सम्बन्धित छ। राज्य संयन्त्रमा समानुपातिक समावेशी प्रतिनिधित्वको इमान्दारितापूर्वक कार्यान्वयन, आर्थिक सबलीकरण र शैक्षिक विषयसँग दलितको सवाल प्रत्यक्ष जोडिन्छ। जातप्रथाको आवरणमा राज्यसत्ताले नै यावत् अवसरहरूबाट दलित समुदायलाई वञ्चित गरेको हुनाले उनीहरूको मुक्तिको दायित्व पनि राज्यकै हुन्छ। समयक्रमसँगै राजनीतिक व्यवस्थामा बदलाब आउला। तर, यही धार्मिक, सामाजिक र सांस्कृतिक संरचनाभित्रैबाट दलित समुदायको बृहत्तर मुक्तिको खोजिनुपर्छ। त्यो मात्रै जायज र वस्तु संगत हुनेछ। दलित समुदायको मुक्तिको सवाल छुवाछूत प्रथा वा सामाजिक वहिष्करणसँग मात्रै सम्बन्धित छैन। सरकारी प्रशासन, राजनीति, न्यायिक क्षेत्र, रोजगारी, औद्योगिक आदि क्षेत्रहरूबाट अलग्याएको हुँदा दलित समुदायले ती क्षेत्रहरूमा पहुँच हासिल गर्न आवश्यक हुन्छ। त्यसकारण, पहिचान बदल्न खपत हुने शक्तिलाई एकीकृत गरी राज्यलाई दलित मुक्तिको सम्बन्धमा बाध्यकारी परिस्थिति सिर्जना गरिनु सही ठहरिन सक्छ। दलित मुक्तिको ऐतिहासिक अभिभाराबाट राज्य, राजनीतिक दलहरू र स्वयं दलित समुदाय कहिल्यै अलग रहन सक्दैनन्। अन्त्यमा,शताब्दियौंदेखि जातका आधारमा दलित समुदायमाथि सामाजिक अपमान, तिरस्कार, घृणा र मानसिक हिंसाहरू थोपरिए। लामो कालखण्डदेखि आर्थिक, राजनीतिक, शैक्षिक आदि राज्यप्रदत्त अवसरहरूबाट निरन्तर वञ्चित हुँदै आए। यद्यापि उनीहरू भोक, रोग, गरिबी, बेरोजगारी, अभाव र दरिद्रतासँग मुकाबिला गरिरहेका छन्। परन्तु दलित समुदाय आफ्नो मुक्तिको यात्रामा लड्दै धुलो टक्टक्याउँदै र उठ्दै अथक रूपमा अघि बढिरहेको छ। त्यसैको परिणति हो, नेपालको संविधान, २०७२ मा व्यवस्था भएका दलित अधिकारसम्बन्धी प्रबन्धहरू। यो संविधानले दलित हकलाई मौलिक हकको रूपमा उल्लेख गर्यो। राष्ट्रिय दलित आयोगलाई संवैधानिक आयोगको मान्यता प्रदान गर्यो। संविधानको प्रस्तावनामै सबै प्रकारका जातीय छुवाछूतको अन्त्य गर्ने कुरा लिपिबद्ध भयो। हजारौं वर्षदेखि दलित समुदायले भोगेको घाउमा मल्हम लगाउन समानुपातिक समावेशी प्रणालीको व्यवस्था गरियो। यसरी ऐतिहासिक दोस्रो जनआन्दोलन, विभिन्न सामाजिक आन्दोलनहरू, दलित संघर्षहरू र राजनीतिक क्रान्तिको जगमा निर्मित संविधान दलित अधिकारको सवालमा प्रगतिशील छ। राजनीतिक व्यवस्थाको उद्देश्य र नेतृत्वपंक्तिको प्रतिबद्धता अनुरूपचाहिँ दलित समुदायका संवैधानिक अधिकारहरूको कार्यान्वयन अपेक्षाविपरीत निराशाजनक रह्यो। शिक्षा, स्वास्थ्य तथा सामाजिक सुरक्षा र आवासविहीन दलितहरूको हकमा संविधान अनुरूपमा कानुन बनाउन सरकारले चासो दिएन। राष्ट्रिय दलित आयोग प्राधिकारविहीन बन्यो। सरकार, संसद् र सबैजसो राज्यसंयन्त्रमा समानुपातिक समावेशी प्रणालीको मर्मअनुरूप दलित समुदायको मूलप्रवाहीकरण हुन सकेन। तसर्थ, संविधानमा उल्लेखित दलित अधिकारलाई इमान्दारितापूर्वक कार्यान्वयन गरिनु नै अहिलेको आवश्यकता हो।  लेखक राष्ट्रिय दलित आयोगका सदस्य एवं प्रवक्ता हुन्"
साँफेका तरकारी बाजे,"अछाम : अछामको साँफेबगर नगरपालिका३ का प्रसादसि कुँवर ७८ वर्षका भए। उनको दैनिकी तरकारी बारीमै बित्छ। तरकारी खेती गर्न थालेको पनि ४९ वर्ष भयो। २०३० सालदेखि तरकारी खेती गरिरहेका छन्। साँफे बजारमा तरकारी बाजेको परिचय बनेको छ। उनले हाँस्दै भने, बजारमा खाली हात कहिल्यै पनि जाँदैन। आफूूले सक्ने जति कहिले आलु, कहिले गोभी, कहिले साग लिएर जान्छु। त्यसैले पनि सबैले तरकारी बाजे भन्ने गर्छन्। गाउँमा उनको तरकारी खेतीको एकाधिकार अहिले तोडिएको छ। उनकै प्रेरणाले धेरैले तरकारी खेती गर्न थालेका छन्। उनको गाउँ नै तरकारी पकेट क्षेत्र बनेको छ। उनी सधंै बिहानै खेतवारीका पुग्छन्। बारीमा पुग्ने बित्तिकै माटोको टीका लगाउँछन् अनि उनको तरकारी बारीमा हेरविचार,गोडमेल, मलजल गर्न थाल्छन्। उनलाई माटोको टीका भगवान्को टीका जस्तै लाग्छ। दुई वर्ष पहिले भैंसी चराउँदै गर्दा उनको चिप्लेर बायाँ खुट्टा भाँचियो। उपचारपछि केही सुधार आएको छ। राम्रोसँग हिँड्न नसके पनि उनले खेतबारीमा कामगर्न छोडेका छैनन्। ७ देखि ८ रोपनी जमिनमा तरकारी खेत गर्छन्। तरकारीबाट वार्षिक ५ लाखसम्म आम्दानी गर्छन्। तरकारी खेतीले मानसम्मान पनि दिएको छ। उनले अगुवा किसानका रूपमा थुप्रै सम्मान,पुरस्कार र प्रमाणपत्र पाएका छन्। उनी माछामासु केही खाँदैनन्। कुनै स्वास्थ्य समस्या पनि छैन। उनका ५ भाइ छोरा छन्। एक जना भारत गएको बाहेक सबै तरकारी र कृषि पेसामै छन्। ६ नाति, ७ नातिनी, पनाति एक छन्। माटोमा खेल्ने, माटोमा दिन बिताउनेलाई माटोले पनि चिन्ने उनी दाबी गर्छन्। उनले भने, ३०४० वर्ष पहिले मैले लगाएको फूलगोभी देखेर सबै छक्क पर्थे। कसैलाई थाहै थिएन। यो कुन तरकारी हो भनेर। म त्यो जमानाको मान्छे हो। अहिले त धेरै कुरा गर्छन् काम गर्दैनन्। गर्ने इच्छा शक्ति नै छैन, उनी विगत सम्झेर गफिए, मेरो उमेरका धेरै साथीभाइहरू यहाँ केही कमाइ छैन भन्दै भारततिर गए त्यति बेला। मलाई भारत जाने सोच कहिल्यै पनि आएन। तरकारी खेती गरेर नै सन्तानलाई पढाए लेखाए। सबै आवश्यकता पुर्याए। मलाई सबै कुरा यही माटोेले दिएको हो। तरकारी खेतीका लागिकहिल्यै सरकारको मुख ताकेर बसेन। अहिले त स्थानीय सरकार छ। बिउबिजन अनुदान दिएको छ। बुढेसकालमा कति दुःख गरेको भन्दै धेरैले उनलाई घरमै बस्न सुझाव दिन्छन् तर उनी तरकारी बारीसम्म नपुगे चित्तै नबुझ्ने बताउँछन्। तरकारीमा कहिल्यै विषादी प्रयोग गर्दैनन्। उनले भने, विषादीले स्वास्थलाई हानी गर्छ। म पनि यही अर्गानिक तरकारी खाएर स्वस्थ छु। कसैको पनि स्वास्थ्यमाथि खेलवाड गर्नुहुँदैन। युवा काम खोज्न विदेशिएको पटक्कै चित्त बुझ्दैन। आफ्नै गाउँको माटोलाई माया गर्न सके विदेशिनु पर्दैन, उनले सुझाव दिए, मैले त माटोलाई जिन्दगी बनाइसके। जोस जाँगर भए आफैं माटोमा पैसा फल्छ। किन अर्काेको देशमा गएर दुःख गर्नु ? अहिलेका युवाहरू विदेश मात्र भन्छन्। युवाहरूमा पनि स्वदेशमै गरौं भन्ने भावना हुनुपर्छ।"
गुराँस गाउँपालिकामा ७९ वटा कानुन,"दैलेख : जिल्लाको गुराँस गाउँपालिकाले ७९ वटा कानुन बनाएको छ। गाउँपालिकाले स्थानीय तहको अधिकारलाई उपयोग गर्दै ऐन, नियम, कार्यविधि, निर्देशिका र सूचक बनाएको हो। गाउँपालिकाको हालै सम्पन्न गाउँसभाको ११औं हिउँदे अधिवेशनबाट चारवटा ऐन र २० वटा कार्यविधि पारित गरेको छ। अधिवेशन अवधिभर बसेको दुई वटा बैठकले गाउँकार्यपालिकाले सैद्धान्तिक सहमति दिएका ऐन र कार्यविधि पारित गरेको प्रवक्ता दीपेन्द्र ओलीले बताए। हालै पारित भएका ऐन र कार्यविधिसहित अब गाउँपालिकामा ७९ वटा ऐन, कार्यविधि, निर्देशिका र सूचकहरू तयार भएको प्रवक्ता ओलीको भनाइ छ। २०७४ मा चुनिएका जनप्रतिनीधिले ३४ वटा ऐन, कार्यविधि, निर्देशिका र सूचक निर्माण गरिसक्नुभएको थियो, प्रवक्ता ओलीले भने दोस्रो कार्यकालका लागि चुनिएका जनप्रतिनिधिहरूले ४५ वटा निर्माण गरेका छौँ। गाउँसभाको ११औँ हिउँदे अधिवेशनले वन व्यवस्थापन, न्यायिक समिति, गुराँस कर्मचारी सेवा र प्रशासकीय कार्यविधि नियमित गर्ने ऐन पारित गरेको ओलीले जानकारी दिए। वडा नं ८ का वडाध्यक्ष समेत रहेका ओलीका अनुसार सामुदायिक विद्युत् सञ्चालन तथा व्यवस्थापन, शिक्षा तथा विद्यालय अनुगमन, मदिरा नियन्त्रण, गुराँस संरक्षण तथा व्यवस्थापन, बैठक सञ्चालन कार्यविधि पारित भएको छ। यस्तै स्थानीय तहले गर्ने बजार अनुगमन तथा व्यवस्थापन, टोल विकास समिति गठन तथा परिचालन कार्यविधि समेत पारित भएको प्रवक्ता ओलीले बताए। राउटे तथा लोपोन्मुख समुदाय र यौनिक तथा लैंगिक अल्पसंख्यकलाई सुविधा उपलब्ध गराउने सम्बन्धी छुट्टाछुट्टै कार्यविधि गाउँपालिकाले बनाएको छ। गाउँपालिकाले सञ्चालन गरिहेको अस्पतालमा फार्मेसी सञ्चालनका लागि कार्यविधि बनाएको जनाएको छ। गाउँपालिका क्षेत्रभित्र रहेका सार्वजनिक सम्पती संरक्षण, शान्ति सुरक्षालाई मजबुत बनाउन नगरप्रहरी भर्ना गर्न लागिएको प्रवक्ता ओलीले बताए। नगरप्रहरी भर्ना गर्नका लागि कार्यविधि निर्माण गरिएको छ। गाउँसभाबाट सवारी साधन परिचालन, क्यान्टिन तथा सभाहल सञ्चालन, खानेपानी तथा सरसफाइ स्वच्छता, एकल महिला तथा विपन्न नागरिकलाई स्वास्थ्य बिमा, कृषि उपज संकलन केन्द्र सञ्चालन, जेष्ठ नागरिक सुरक्षा र गाउँसभा सञ्चालन कार्यविधि पारित गरेको छ। यस्तै सामाजिक परिचालक तथा पारा सामाजिक कार्यकर्ता परिचालक तथा व्यवस्थापन र संघ संस्था तथा सहकारी व्यवस्थापन कार्यविधि बनेको प्रवक्ता ओलीले बताए। गाउँसभाका बैठकबाट ऐन, कार्यविधि पारित गर्नुका साथै गाउँपालिका मातहतमा कार्य गर्ने सेवा करारमा रहेका सशर्त, साझेदारी, आंशिक साझेदारीलगायतमा कार्यरत कर्मचारीहरूको कार्यसम्पादन मूल्यांकन उत्तीर्ण भएकालाई सेवा करारमा म्याद थप गर्ने निर्णय भएको छ। चालु आर्थिक वर्षमा हालसम्म बसेका गाउँकार्यपालिकाको बैठकबाट भएका सबै निर्णयहरू पारित गर्ने निर्णय गरेको गाउँसभाको बैठकले अध्यक्ष टोपबहादुर विसीको संयोजकत्वमा प्रमुख प्रशासकीय अधिकृत बमबहादुर केसी र सम्बन्धित विषयगत शाखा प्रमुख सदस्य रहेको योजना जाँच पास समिति गठन गरेको छ।"
माउन्टेन फ्लाइट भोलि,"नेपालगन्ज : कैलाश मानसरोवरको दूरदर्शन गर्न नेपालगन्जबाट पहिलो पटक माउन्टेन फ्लाइट हुने भएको छ। पश्चिम नेपालका महत्वपूर्ण पर्यटकीय गन्तव्यहरूको राष्ट्रिय तथा अन्तर्राष्ट्रिय रुपमा प्रचारप्रसार तथा प्रवद्र्धन गर्ने उद्देश्यले आइतबादेखि नेपालगन्ज आयोजना हुन लागेको वेस्टर्न ट्राभल मार्ट फेम ट्रिप वीथ सेल्स मिशनको अवसरमा ९ जना भारतीय पत्रकारसहित ३९ जना भारतीय ट्राभल एजेन्ट्स एशोसियसन अफ इन्डिया (टाइ)का पदाधिकारीलाई कैलाश मानसरोवरको दूरदर्शन गराउन लागिएको मार्ट संयोजक श्रीराम सिग्देलले बताए। बुद्ध एयरले ७२ सिटे जहाजमा झ्यालको सिटको मात्र टिकट काटेर सामान्यतः ३५ जनालाई राखेर माउन्टेन फ्लाइट गराउने गर्छ। मार्टको तयारीबारे जानकारी दिन शनिबार नेपालगन्जमा आयोजना गरिएको पत्रकार सम्मेलनमा मार्ट आयोजक समितिका संयोजक तथा नाट्टा बाँके च्याप्टरका अध्यक्ष सिग्देलले आगामी माघ १६ गते पहिलो उडान भएसँगै क्रमशः दोस्रो, तेस्रो हुँदै नियमित उडान हुने आशा व्यक्त गरे। नाट्टा बाँकेले बुद्ध एयरसँग माउन्टेन फ्लाइटका लागि सम्झौता गरिसकेको छ। नेपालगन्जबाट हुने पहिलो उडानबाट प्राविधिक विषयमा अध्ययन गर्न मद्दत मिल्ने बुद्ध एयरका नेपालगन्ज स्टेशन प्रमुख विनित शाहले बताए। उनले मुगुको राराताल, हुम्ला लिमी उपत्यका हुँदै नेपाली आकासबाट कैलाश मानसरोवरको अवलोकन गराइने बताए। अहिले नै कति रुपैयाँ र कति समयको उडान हुनेछ भन्ने विषयमा निक्र्यौल भइसकेको बताए। माउन्टेन फ्लाइट गर्दा सुर्खेतको वीरेन्द्रनगर र कैलालीको धनगढी विमानस्थल वैकल्पिक विमानस्थल हुनेछन्। मानसरोवरको माउन्टेन फ्लाइटबाट पर्यटन व्यवसायी उत्साही भएका छन्। हान बाँकेका अध्यक्ष दिवाकर खनालले कैलाश मानसरोवरको उडानले पश्चिम नेपालमा भारतीय पर्यटक बढ्ने दाबी गरे। नेपाल आउने भारतीयलाई गोरखपुर र रक्सौल नाकाबारे मात्र थाहा भएको बताउँदै अध्यक्ष खनालले भारतीयलाई नेपाल आउने छोटो र सस्तो रुटको रुटबारे जानकारी हुने बताउँछन्। नेपालगन्जमा आइतबारदेखि तीन दिन (माघ १५१७)सम्म आयोजना हुने मार्टमा ट्राभल एजेन्ट्स एशोसिएसन अफ इण्डियाबाट कार्यकारी निकायसमेत ७५ जना र नेपालको सीमावर्ती सहर र राज्यका थप ४० जना टुर अपरेटर र आन्तरिक पर्यटन व्यवसायीहरू करिब ३०० जनाको सहभागितामा मार्ट हुँदै छ। मार्टमा काठमाडौं उपत्यका लगायत सातै प्रदेशका पर्यटन व्यवसायीहरूको ठूलो भेला तथा सम्मेलन भइ स्थानीय संस्कृति, टूर प्याकेज र लुम्बिनी, कर्णाली तथा सुदूरपश्चिम प्रदेशका पहाडी तथा हिमाली भेगमा पर्यटक आकर्षण गर्नेे मुख्य उद्देश्यका साथ यो मार्ट सञ्चालन गर्न लागिएको हो। भारतीय टुर अपरेटरका लागि मानसरोवरको माउन्टेन फ्लाइटका साथै बागेश्वरी मन्दिरमा दर्शन, कर्णाली चिसापानीमा र्याफ्टिङ, बाँके र बर्दिया निकुञ्जमा जंगल सफारी, क्यासिनोको अवलोकन गराउने कार्यक्रम रहेको छ। मार्टमा ६० वटा स्टल राखिनेछन्। जहाँ अल्लोलाई प्रबद्र्धन गरिनेछ। सल्यानको खुकुरी पनि स्टलमा राखिनेछ। भारतीय पाहुनालाई ढाका टोपी लगाएर स्वागत गरिँदैछ। बागेश्वरीमा महाआरती हुँदै बागेश्वरी मन्दिर नेपालगन्जमा आइतबार साँझ पहिलोपटक महाआरती हुने भएको छ। भारतीय पर्यटकहरूको सहभागितामा अपरान्ह ५:३० बजे महाआरती हुन लागेको मार्ट आयोजक समितिका संयोजक सिग्देलले बताए। महाआरती गर्न नेपालगन्ज उपमहानगरपालिका र बागेश्वरी गुठी व्यवस्थापन समितिले सहकार्य गरेका छन्। आइतबार शुभारम्भ भएपछि हप्तामा एकदिन महाआरती हुनेछ। बागेश्वरीमा सन्ध्या आरतीको परम्परा अन्य स्थान भन्दा बेग्लै छ। जहाँ मन्दिरका सबै ढोका बन्द गरेर महन्तले मात्र झन्डै एक घण्टा आरती गर्ने चलन छ। अब काठमाडौंको पशुपतिनाथको मन्दिर, भारतको हरिद्ववारको गंगा आरती जस्तै बागेश्वरी मन्दिरमा पनि भक्तजनहरूको सहभागितामा महाआरती हुनेछ।"
घर नहटाउँदा ८ नयाँ पुल प्रयोगविहीन,"चितवन : नारायणगढमुग्लिन सडक खण्डका पुल जोखिमपूर्ण देखिएपछि डबल लेनका आठवटा नयाँ बनाएको एक वर्ष भयो। तर, छेउछाउका घरटहरा नहटाउँदा पुलसँग सडक जोड्न मिलेको छैन। जसकारण सवारी साधन भने पुरानाबाटै चल्ने गरेका छन्। खहरे, खोर खोला, लामो बालुवा, भोर्ले, सिमलताल, काली खोला, खहरे, चिसेन्जीमा बनाइएका नयाँ संरचना प्रयोगमा आउन नसकेको हो। निर्माण कम्पनी अनक कन्स्ट्रक्सनका साइट इन्चार्ज दशरथ डंगोलले मुआब्जा नदिँदा पहुँच सडक बनाउन नमिलेको बताए। मुआब्जा नदिएका कारण नयाँ पुललाई पुरानो बाटोसँग जोड्ने सडक बनाउन पाएका छैनौं, डंगोलले भने, हाम्रो तर्फबाट काम भयो। क्षतिपूर्तिकै कारण रोकिएको हो। दातृ निकाय विश्व बैंकले क्षतिपूर्ति दिएर मात्रै घरटहरा हटाउनुपर्ने सर्त राखेको थियो। जसअनुसार सरकारले छुट्टै बजेट ब्यवस्थापन गरेर क्षतिपूर्ति दिनुपथ्र्यो। तर, बजेट विनियोजन नगर्दा स्थानीयवासीले क्षतिपूर्ति पाएका छैनन्। आफूहरूको बिचल्ली हुन लागेको दुखेसो पीडितले पोखेका छन्। मुग्लिननजिक खहरेमा घर नभत्काउँदा पुलको जग हाल्नै मिलेको छैन। यो सडक खण्डमा २६ घरटहरा भत्काउनुपर्ने देखिएको छ। खहरे खोलाकी रनमाया गुरुङले क्षतिपूर्ति नपाउँदा वर्षौंदेखिको बसोबास छोड्न नसकेको बताइन्। आफूले जीवनभर गरेको दुःख यही घरमा छ। मन नलागे पनि छोडेर जानै पर्यो, गुरुङले भनिन्, क्षतिपूर्ति नपाएसम्म कहाँ जाउँ र खै ? खहरेकै हिमाल श्रेष्ठले लगानी भएअनुसारको क्षतिपूर्ति विवरण नभएको बताए। हामी विकासको बाधक होइनौं। तर, उचित क्षतिपूर्ति हुनुपर्यो भन्ने मात्रै हो, श्रेष्ठले भने। मुग्लिननजिक खहरेमा घर नभत्काउँदा पुलको जग हाल्नै मिलेको छैन। यो सडक खण्डमा २६ घरटहरा भत्काउनुपर्ने देखिएको छ। क्षतिपूर्तिका लागि झन्डै १ करोड बजेट चाहिन्छ। गत वर्ष फाइल पेस गरे पनि बजेट निकासा नभएको र यस वर्ष अर्थ मन्त्रालयमा फाइल पुगेको सरकारी अधिकारी बताउँछन्। नारायणघाटमुग्लिन सडक आयोजनाका सूचना अधिकारी कृष्णप्रसाद आचार्यले बजेट अभावले घर टहरा हटाउन नसकिएको बताए। क्षतिपूर्ति नदिँदा काम अघि बढाउन सकिएन, आचार्यले भने, अघिल्लो वर्ष बजेटका लागि फाइल पेस गरे पनि निकासी भएन। यसपटक होला कि भन्नेमा आशावादी छांै। पुराना पुल सुरक्षाका दृष्टिकोणले जोखिमपूर्ण छन्। ठूला सवारी साधन एकैपटक दोहोरो चल्न सक्दैनन्। पुलमा सवारी गति कम हुने गरेको छ। सडक स्तरोन्नतिपछि उक्त परियोजनाअनुसार नयाँ पुल बनाइएको हो। आयोजनाअन्तर्गत १९ मध्ये चारवटा पुल पहिल्यै सञ्चालनमा आएका छन्। कालीखोला, रिग्दी खोलामा निर्माणाधीन छन्। सेती दोभान, लामो बालुवा र डुम्रे खोलाको पुल डेढ महिनाभित्र सञ्चालन गर्ने तयारी छ। पुल बनाउन २०७६ साल चैत १० गते सम्झौता भएको थियो। कोरोना संक्रमणपछि लकडाउनका कारण काम प्रभावित भएको थियो। चिसेन्जी र तुइन खोलामा पुल निर्माणका लागि पहाड कटान गरिँदै छ। दैनिक चार घण्टा सवारी आवागमन रोकेर पहाड कटान गरिँदै छ।"
मधेसमा सत्ता साझेदार दलबीच असन्तुष्टि,"जनकपुरधाम : मधेस प्रदेश सरकारले पूर्णता नपाउँदै सत्ता साझेदार दलहरूबीच असन्तुष्टि सुरु भएको छ। मुख्यमन्त्री सरोजकुमार यादवले दलहरूसँग भएको सहमतिविपरीत बिनाविभागीय मन्त्रीहरूको जिम्मेवारी तोकेको भन्दै जनमत पार्टीले असन्तुष्टि जनाएको छ। पहिला भएको सहमतिविपरीत जनमत पार्टीका वसन्त कुशवाहालाई भूमि व्यवस्था तथा कृषि सहकारी मन्त्रालयको जिम्मेवारी तोकिएपछि जनमत पार्टीले असन्तुष्टि व्यक्त गरेको हो। मन्त्री कुशवाहाले मुख्यमन्त्री यादवले दलहरूको संयुक्त छलफलबाट तीनै जना किनाविभागीय मन्त्रीलाई मन्त्रालय बाँडफाँट गर्ने वाचा गरे पनि मन्त्रालयको विषयमा औपचारिक पत्रमा आफूले अलग्गै मन्त्रालयको जिम्मेवारी पाउँदा चकित भएको बताए। मुख्यमन्त्री यादवसँग भएको सहमतिमा जनमत पार्टीले सामाजिक विकास मन्त्रालय पाउने सहमति भएको थियो, जनमतपार्टी बाट मन्त्री बनेका कुशवाहाले भने, सामाजिक विकास मन्त्रालय हामीले पाउने भएपछि सोही अनुरूपको अध्ययन र भावी रणनीतिको लागि तयारी गरेका थिए। तर, अहिले आएर अलग्गै मन्त्रालय दिइयो। जनमत पार्टी मधेसका संसदीय दलका नेता महेशप्रसाद यादवले सरकारको प्रमुख पदमा बसेर मुख्यमन्त्री यादवले जुन प्रकारको सहमतिविपरीतका क्रियाकलाप गरेका छन् त्यो निन्दनीय रहेको बताए। गत पुस २९ गते मुख्यमन्त्री यादवसँगै शपथ ग्रहण गरेका कुशवाहालाई कृषि मन्त्रालय, एमालेका सरोजकुमार यादवलाई भौतिक पूर्वाधार मन्त्रालय जसपाका संजय यादवलाई अर्थ मन्त्रालयको जिम्मेवारी दिइएको हो। मधेसमा अहिले मुख्यमन्त्री तथा मन्त्रिपरिषद्को कार्यालयअन्तर्गत ११ वटा मन्त्रालयहरू छन्। सरकारको नेतृत्व गरिरहेको जसपा र एमालेले ठूलो पार्टीको हैसियतले चारचारवटा मन्त्रालयको दाबी गरिरहेका छन् भने जनमत पार्टीलाई दुई र माओवादी केन्द्रलाई एउटा मात्रै मन्त्रालय दिने ताकमा प्रमुख दल छ। तर, जनमतले ३ र माओवादी केन्द्रले दुईवटा मन्त्रालय पाउनुपर्ने अडान राखेपछि मन्त्रिपरिषद् विस्तार हुन सकेको छैन। सत्ता साझेदार दलहरूबीच गतिलो मन्त्रालय पाउनुपर्ने रस्साकस्सीकै कारण सरकारले पूर्णता पाउन सकेको छैन। मुख्यमन्त्री यादवलाई प्रदेशसभामा प्रतिपक्षको भूमिकामा रहेको कांग्रेस र लोकतान्त्रिक समाजवादीसमेतले विश्वासको मत दिएको छ। तर, मन्त्रालयको आकार नबढाउने र लोसपालाई तत्काल सरकारमा सहभागी नगराउने सत्तासाझेदार दलहरूबीचको सहमति छ।"
काठमाडौंका ६५ प्रतिशत खाल्डाखुल्डी पुरिए,"काठमाडौं : पछिल्लो दुई सातामा काठमाडौंका सडकका ६५ प्रतिशत खाल्डाखुल्डी पुरिएका छन्। काठमाडौं सडक डिभिजन कार्यालयका अनुसार खाल्डाखुल्डी पुर्ने अभियानलाई तीव्रता दिइएको छ। डिभिजन प्रमुख नारायणप्रसाद निउरेका अनुसार काठमाडौंका सडकका ६५ प्रतिशत खाल्डाखुल्डीको मर्मत सकिएको छ। बाँकी १० प्रतिशत खाल्डाखुल्डी मर्मत तथा पुर्ने प्रक्रियामा छौं, निउरेले अन्नपूर्ण पोस्ट्सँग भने, २५ प्रतिशत समस्या मेलम्ची खानेपानी परियोजनाअन्तर्गत र नेपाल विद्युत् प्राधिकरणको कारणले सिर्जित भएका हुन्। प्राविधिक रूपमा ती हाम्रो नियन्त्रणमा छैनन्। काठमाडौं डिभिजनका अनुसार मेलम्ची खानेपानी परियोजनाले नयाँ पाइप बिच्छ्याउन र विद्युत् प्राधिकरणले विद्युतीय तार भूमिगत गर्नका लागि अधिकांश खाल्डाखुल्डी पारेका हुन्। शुक्रबार भौतिक पूर्वाधार तथा यातायात मन्त्रालयमा सडकसँग सम्बन्धित ८ निकायका प्रतिनिधिसामु सडक डिभिजन काठमाडौंले यस्तो तथ्य प्रस्तुत गरेको थियो। बैठकमा भौतिक पूर्वाधार तथा यातायातमन्त्री नारायणकाजी श्रेष्ठका सामु मेलम्ची खानेपानी परियोजना प्रतिनिधिले पानी लिकेजको समस्या पूर्ण हल गर्न असारसम्म पर्खनुपर्ने जानकारी दिएको थियो। परियोजनाअन्तर्गत नयाँ वितरण प्रणालीको जाँच गर्न असारसम्मको अवधि लाग्नेछ। हाल पुरानो नेटवर्कबाट पठाउनुपर्ने भएकाले पानी लिक भइरहेको परियोजनाको दाबी छ। मेलम्ची खानेपानी परियोजनाको नेटवर्क विस्तार र तार भूमिगत गर्ने कामले खाल्डाखुल्डी पुर्ने काममा अवरोध : नारायणकाजी श्रेष्ठ नेपाल विद्युत् प्राधिकरणले पनि निर्माण व्यवसायीका कारण खाल्डाखुल्डी समयमा पुर्ने काम नभएको बताएको छ। सडक विभागसँग प्राधिकरणले गरेको सम्झौताअनुसार प्राधिकरणले बाटो भत्काएको १ साताभित्र पुरेर पूर्ववत् अवस्थामा ल्याइसक्नुपर्छ। तर, सम्झौताविपरीत तार भूमिगत गर्ने काममा ३ महिनासम्म सडक ओगटिने गरेको छ। शुक्रबारको बैठकमा प्राधिकरणले तार भूमिगत गर्ने जिम्मा पाएका निर्माण कम्पनीलाई सम्झौताअनुसार समयमै काम सक्न ताकेता गर्ने प्रतिबद्धता गरेको मन्त्री श्रेष्ठको सचिवालयले जानकारी दियो। बैठकमा मन्त्रालयका सचिव केशवकुमार शर्माले प्राधिकरणले सडक भत्काएर सम्झौताअनुसार १ साताभित्र पुरिसक्ने काम नगरेको जानकारीमन्त्री श्रेष्ठलाई गराएका थिए। काठमाडौं महानगरपालिकाका मेयर बालेन्द्र साहले महानगरभित्र खाल्डाखुल्डी नरहेको भन्दै भत्के बिग्रेको बाटो मर्मत तथा व्यवस्थापन गर्न ३० करोड रुपैयाँ छुट्याइएको दाबी गरे। बैठकमा काठमाडौं महानगरपालिकाका मेयर साह, ललितपुर महानगरपालिकाकी उपमेयर मन्जली शाक्य बज्रार्चायलगायत नेपाल टेलिकम, मेलम्ची खानेपानी आयोजना, नेपाल विद्युत् प्राधिकरण र काठमाडौं उपत्यका खानेपानी लिमिटेडका प्रतिनिधिहरूको सहभागिता थियो। यसअघि भौतिक पूर्वाधार तथा यातायातमन्त्री श्रेष्ठले सडकमा संरचना रहेका निकायका प्रतिनिधिसहित बैठक गरेर दुई सातामा खाल्डाखुल्डी हटाउन लाग्न निर्देशन दिएका थिए। मन्त्री श्रेष्ठसँगै सम्बन्धित निकायका प्रतिनिधिहरूले उपत्यकाका विभिन्न सडकको स्थलगत अवलोकनसमेतगरेका थिए। यसैबीच काठमाडौं उपत्यकाका सडकमा संरचना रहेका निकायबीच समन्वय गरी सडक सुधार गर्ने गरी काठमाडौं संघीय सडक सुपरिवेक्षण तथा अनुगमन कार्यालयका सुपरिटेन्डेन्ट इञ्जिनियर डा विजय जैशीको संयोजकत्वमा आठ सदस्यीय स्थायी संयन्त्र गठन गरेको छ। संयन्त्रमा अधिकार सम्पन्न बागमती सभ्यता एकीकृत विकास समिति, काठमाडौं महानगरपालिका, ललितपुर महानगरपालिका, नेपाल टेलिकम, मेलम्ची खानेपानी आयोजना, नेपाल विद्युत् प्राधिकरण र काठमाडौं उपत्यका खानेपनी लिमिटेडका एकएक प्रतिनिधि छन्। शुक्रबारको बैठकले तीनकुनेस्थित बागमती पुल र बिजुलीबजारस्थित धोबीखोलाको पुलमुनिबाट करिडोर तत्कालै पूर्णरूपमा सञ्चालनमा ल्याउने निर्णय पनि गरेको छ। अर्को निकायलाई दोषी देखाएर जिम्मेवारीबाट नपन्छिऔंः उपप्रधानमन्त्री उपप्रधान तथा भौतिक पूर्वाधार तथा यातायातमन्त्री नारायणकाजी श्रेष्ठले काठमाडौं उपत्यकामा रहेका विभिन्न निकायले आआफ्नो काम गरिरहेको भए पनि एकीकृत स्वरूपमा समन्वयात्मक ढंगले काम गर्न आवश्यक रहेको औंल्याएका छन्। विकास निर्माणका काम गुणस्तरीय रूपमा सक्नुपर्ने भन्दै उनले कुनै पनि ठाउँमा समस्या देखिँदा सम्बन्धित निकायले नागरिकप्रतिको आआफ्नो जिम्मेवारी सम्झेर काम गर्नुपर्ने बताए। मन्त्री श्रेष्ठले भने, एकले अर्काेलाई दोष दिएरभन्दा जनताले राम्रो सेवा पाउन् भनीकाम गर्नुपर्छ। एउटै ठाउँमा काम गर्ने निकायहरूले एकअर्कालाई सहयोग गर्नुपर्नेमा श्रेष्ठको जोड छ। श्रेष्ठले प्राधिकरणले बत्ती बालेर जनतालाई खुसी बनाए पनि उसका संरचनाका कारण सडकमा समस्या आएको गुनासो सुनिएकोपनि बताए। उच्चस्तरको बैठक गरेर समस्या समाधान गर्न लाग्नुस्, उनले निर्देशन दिए, हामी सबैले अब रिजल्ट आउने गरी जनतालाई सास्ती नदिने गरी गुणस्तरीय सडक निर्माण गर्नुपर्छ भन्ने बुझिदिनोस्। संयन्त्र बनाउनुको उद्देश्य पनि दिनप्रतिदिन समस्या पहिचान गर्दै सल्टाउने र जनताले सास्ती भोग्नबाट मुक्ति दिनका लागि रहेको दाबी उनले गरे।"
जनवादी विद्यालयको फेरियो रूप,"रुकुमपूर्व : सशस्त्र द्वन्द्वको समयमा माओवादीले रुकुमका पूर्वी क्षेत्रमा पनि जनवादी घुम्ती शिक्षा लागू गरिएको थियो। आन्दोलनका सहिद परिवार, घाइते, अपांगता भएका व्यक्ति, बेपत्ता र फरार रहेका माओवादी कार्यकर्ताका छोराछोरीलाई राज्यको निगरानीबाट जोगाउन र जनवादी शिक्षाको स्थापना गर्न यस्तो शिक्षा लागू गरेको बताइयो। जनवादी विद्यालय बने पनि। अहिले ती सामुदायिकमा रूपान्तरण भए। अहिले त्यस्तै विद्यालय अनाथ बालबालिकाको संरक्षणमा पनि लागेका छन्। जनवादी शिक्षा अध्ययन गराइएको विद्यालयमा अहिले अनाथ बालबालिका पढ्छन्। रुकुम पूर्वको भूमे गाउँपालिका निवासी वीरमान सुनार बिपन्न परिवारका सहाराविहीन छात्र हुन्। उनी अहिले भूमे गाउँपालिका ३ क्याङसीमा रहेको सहिद बासु स्मृति नमुना आवासीय विद्यालयमा बस्ने र पढ्ने गर्छन्। उनको खाने, बस्ने र हेरचाह गर्नेसमेत गाउँपालिकाले व्यहोरेको छ। उनले अहिले असहायको अनुभूति गर्नु परेको छैन। उनको पढाइको गुणस्तरमा समेत सुधार आएको छ। उनी मात्रै होइन, उनीसँगैका ४ छात्रा र १ छात्र गरी जम्मा ५ जना अनाथ, असहाय र विपन्न साथीहरू पनि छन्। संघीयता कार्यान्वयनको पहिलो अभ्यासमै स्थानीय सरकारले यो कामको थालनी गरेको थियो। यसलाई अहिले पनि गाउँपालिकाले निरन्तरता दिँदै थप व्यवस्थित गर्दै लगेको छ। असहाय र विपन्नको चपेटामा परेका बालबालिकालाई उनीहरूको मौलिक हक सुनिश्चित हुने गरी हेरचाह र शैक्षिक गुणस्तरमा विकास गरेको शिक्षक रमेश बिक बताउँछन्। तत्कालीन माओवादी आन्दोलनको बेला राज्यपक्षको दमनको निगरानीबाट जोगाउन र आफ्नो जनवादी शिक्षा स्थापित गर्ने उद्देश्यले रुकुम जिल्लाका विभिन्न आधार इलाकाहरूमा घुम्ति अभियान टोलीले विद्यालय चलाएको थियो। रुकुम पश्चिमको खारा, दुली, पूर्तिमकाडा र रुकुम पूर्वको छिपखोलालगायतमा रहेका भूमिगत विद्यालयमा पार्टीबाटै शिक्षकहरू पनि परिचालन गरिन्थ्यो। सोहीमध्येको एक सिस्ने गाउँपालिका२ को छिपखोलामा जनवादी विद्यालयको सुरुवात हुँदा ५७ जना भूमिगत विद्यार्थी थिए। तत्कालीन छिपखोला जनवादी विद्यालयका प्रधानअध्यापक दुर्गा गौतमसहित ४ जना भूमिगत रूपमा रहेका जनवादी शिक्षक थिए। विद्यार्थीलाई जन श्रमदान कार्यशैलीमा जोडी जनताहरूबाट नै जनमूल्यांकनसहितको परीक्षा प्रणालीसमेत लागू गरिएको तत्कालीन जनवादी शिक्षकहरूको मोर्चा सम्हालेका दुर्गा गौतमले बताए। उनका अनुसार राज्यपक्षप्रति नकारात्मक भाव जोगाउने र जनमैत्री सेवा समर्पणका पाठ्यपुस्तक तयार गरिन्थ्यो। त्यही अनुसार पढाइन्थ्यो। त्यतिबेला सबैभन्दा बढी सिमान्तकृत, दलित जनजाति र अन्य उपेक्षित उत्पीडित समुदायका छोराछोरीलाई शिक्षा दिन र विद्यालयमा आउन प्रेरित गरिन्थ्यो। २०६१ सालमा स्थापना भएको यस जनवादी बिद्यालयमा माओवादीले निर्माण गरेका पाठ्यक्रमहरूको अध्ययन हुन्थे। ती पाठ्यक्रम अहिले संग्रहालयमा राखिएको छ भने उक्त जनवादी विद्यालय २०६९०७० मा सरकारी शैक्षिक संस्थामा मर्ज भएको थियो। अहिले सहिद बासु स्मृति नमुना आधारभूत विद्यालय क्याङसीमा पठनपाठन हुन्छ भने आवासीय विद्यालयमा आवाससहितको व्यवस्था छ। यस ठाउँमा स्थानीय सरकारबाट जनशक्तिको परिचालन र खेलमैदानलगायत भौतिक संरचना र आवासीय क्रियाकलापमा २८ लाख खर्च भइसकेको गाउँपालिकाले जनाएको छ। त्यतिबेला विद्यार्थीलाई श्रमप्रतिको सम्मान र महत्व, वर्गीय मुक्तिका लागि बलिदानी भाव, उत्पादन प्रणालीमा निजी स्वामित्वको अन्त्य, बर्गीय जातीय भेदभावको अन्त्य र वर्ग दुश्मनप्रतिको घृणाभाव हुने उदेश्यले पाठ्यपुस्तकको निर्माण गरिएको थियो। अहिले यस ठाउँको इतिहास जोगाउने र वर्तमान परिस्थितिलाई विकास गर्दै लैजान पुराना पाठ्यक्रम र संरचनाहरूलाई स्थानीय पाठ्यक्रममा समावेश गर्ने र बिपन्न अनाथ बालबालिकालाई पढाउने योजनासहित कार्य गरेको भूमे गाउँपालिकाका अध्यक्ष होमप्रकाश श्रेष्ठले बताए।"
मुद्दाको अल्झनले माथिल्लो कर्णाली अलपत्र ?,"काठमाडौं : पछिल्लो पटक ०७९ असार ३१ मा सरकारले माथिल्लो कर्णाली आयोजनामा भारतीय कम्पनी गान्धी मल्लिकार्जुन राओ (जीएमआर) लाई वित्तीय व्यवस्थापन गर्न दुई वर्ष म्याद थप्ने निर्णय गर्यो। त्यसविरुद्ध रतन भण्डारी सर्वोच्च गए। न्यायाधीश ईश्वरप्रसाद खतिवडाको इजलासले सरकारको म्याद थप्ने निर्णय औचित्यपूर्ण नभएको भन्दै अन्तरिम आदेश जारी गर्यो। अन्तरिम आदेश खारेज (भ्याकेट) को निवेदन लिएर लगानी बोर्ड फेरि सर्वोच्च पुग्यो। न्यायाधीशद्वय कुमार रेग्मी र तिलप्रसाद श्रेष्ठको संयुक्त इजलासले भ्याकेटमाथि सुनुवाइ गरे। संयुक्त इजलासले यसमा संवैधानिक व्याख्या हुनुपर्ने भन्दै संवैधानिक इजलासमा निवेदन पठाइदियो। पुस १८ गते संवैधानिक इजलासमा मुद्दा पुगेपछि आयोजनाको सम्पूर्ण काम ठप्प छ। संवैधानिक इजलासले मुद्दाको छिनोफानो नगरेसम्म आयोजनाका सबै काम रोकिएको लगानी बोर्डका प्रवक्ता अमृत लम्सालले बताए। तर, आयोजनाको विषय संवैधानिक इजलासबाट व्याख्या हुनुपर्ने विषय हो वा होइन ? भन्नेमा पनि भिन्नभिन्न मत छन्। अर्कोतिर, संवैधानिक इजलासको प्राथमिकतामा यो विषय पर्छ वा पर्दैन ? अर्थात् राष्ट्रिय महत्वको यो विकास आयोजना विवादको निरुपणलाई संवैधानिक इजलासले के कसरी प्राथमिकता दिन्छ ? वा विकासको काममा अदालत के कसरी सहयोगी बन्छ ? भन्ने पनि चासोको विषय बनेको छ। नौ सय मेगावाटको माथिल्लो कर्णाली आयोजना विदेशी निजी क्षेत्रबाट बन्न लागेको सबैभन्दा ठूलो आयोजना हो। यो आयोजना मुलुकका लागि किन पनि महत्वपूर्ण छ भने, तेस्रो मुलुक बंगलादेशले यो आयोजनाको ५ सय मेगावाट विद्युत् खरिद गर्ने निर्णय गरिसकेको छ। अर्थात्, छिमेकी भारत मात्र नभई मुलुकको विद्युत् बंगलादेशसम्म पुर्याउने यो आयोजना महत्वपूर्र्ण कडि हुनेछ। तर, पछिल्लो पटक आयोजनाका विषयमा सर्वोच्चमा मुद्दामाथि मुद्दा थुप्रिँदै जानु र संवैधानिक इजलासले मुद्दा निरुपणलाई प्राथमिकता नदिँदा आयोजनाको भविष्यमाथि सरोकारवालाहरूले चिन्ता व्यक्त गरेका छन्। पूर्वसचिव रामेश्वर खनाल अन्तर्राष्ट्रिय बोलपत्रमार्फत नै जीएमआर छनोट भइसकेकाले यसमा संवैधानिक प्रश्न गर्ने ठाउँ नरहेको बताउँछन्। सबैभन्दा बढी रोयल्टी दिने भनेर नै माथिल्लो कर्णाली जीएमआरले पाएको हो। यो संविधानबमोजिम भएन भन्न मिल्दैन, खनाल भन्छन्, तर अब संवैधानिक इजलासले जे निर्णय गर्छ, त्यसलाई स्वीकार गर्नैपर्छ। सर्वोच्चमा मुद्दा दायर गर्ने भण्डारीले म्याद थपका लागि संसद्को दुईतिहाइ बहुमतले गर्नुपर्ने निर्णय मन्त्रिपरिषद्ले मात्रै गरेको दाबी गरे। अन्तरिम संविधानको धारा १५६ र नयाँ संविधानको धारा २८९ अनुसार प्राकृतिक स्रोत साधनको बाँडफाँट सम्बन्धित विकासको मुद्दा संसद्को दुईतिहाइ बहुमतबाट पारित हुनुपर्छ, भण्डारीले भने, सरकारले धेरै वर्षपछि एकैपटक २ वर्ष म्याद थपेको छ, यो पनि कानुनविपरीत हो। तस्बिर स्रोत : जीएमआर जीएमआरले वित्तीय स्रोत जुटाउन नसकेपछि २०७८ असोज २३ को लगानी बोर्डको ४८औं बैठकले म्याद थप्ने कि नथप्ने भनेर उच्चस्तरीय समिति बनाएको थियो। राष्ट्रिय योजना आयोगका तत्कालीन उपाध्यक्ष विश्व पौडेलको संयोजकत्वमा पाँच सदस्यीय उच्चस्तरीय अध्ययन समितिले समय थप गर्न सुझाव दियो। २०७९ असार ३१ गतेको मन्त्रिपरिषद्ले २ वर्षमा वित्तीय व्यवस्थापन गर्न जीएमआरलाई म्याद थप गरेको थियो। मन्त्रिपरिषद्को सर्तअनुसार म्याद थपेको थियो। मन्त्रिपरिषद्ले ६ महिनामा नेपाल, भारत र बंगलादेशबीच त्रिदेशीय पावर सेलिङ अग्रिमेन्ट (पीएसए) सम्पन्न गर्न र १८ महिनामा वित्तीय व्यवस्थापन गर्न भनेको थियो। त्यसअनुसार पाँच सय मेगावाट विद्युत् बंगलादेश निर्यात गर्नका लागि यही पुससम्म पीएसए गर्ने तयारीमा कम्पनी थियो। पीएसएपछि लगानी जुट्ने आयोजनाको विश्वास थियो। तर, अदालतले अन्तरिम आदेशपछि भारतीय प्रवद्र्धक कम्पनी गान्धी मल्लिकार्जुन राओ (जीएमआर) ले बंगलादेश बेच्ने योजना तत्कालका लागि रोक्यो। यसअघि परियोजनाको लगानी जुटाउन पाँच पटक समय थप भइसकेको छ। कम्पनीले विद्युत् विकास सम्झौता(पीडीए) भएको सात वर्षदेखि लगानी जुटाउन सकेको छैन। अछाम, दैलेख र सुर्खेतस्थित ९ सय मेगावाटको आयोजनाबाट उत्पादित बिजुली नेपाल, भारत र बंगलादेशमा आपूर्ति गरिनेछ। तत्कालीन प्रधानमन्त्री सुशील कोइराला र भारतीय गृहमन्त्री राजनाथ सिंहको उपस्थितिमा काठमाडौंमा आयोजनाको पीडीएमा हस्ताक्षर भएको थियो। सम्झौता भएका ८ वर्ष बितिसक्दा पनि आयोजना जहाँको त्यहीँ छ। २ वर्षभित्र वित्तीय व्यवस्थापन (फाइनान्सियल क्लोजिङ) र बाँकी ५ वर्ष निर्माण अवधि गरी ७ वर्षमा आयोजना पूरा गर्ने सम्झौतामा उल्लेख छ। पीडीएको टाइमलाइन बमोजिम काम गर्न नसकी जीएमआरले म्याद थपकै चक्करमा वर्षौं गुजारेको छ। ८ वर्षदेखि लगानी जुटाउन नसकेको जीएमआरले लगानीका लागि विदेशी कम्पनीसँग साझेदारी गर्नेे भनिए पनि त्यो पनि साकार भएको छैन। जीएमआरले फ्रान्सको ईडीएफ कम्पनीलाई पार्टनरका रूपमा भिœयाउन लागेको थियो। माथिल्लो कर्णालीको वित्तीय व्यवस्थापन गर्न २०७३, २०७४, २०७५, २०७६ र २०७९ गरी पटकपटक समय थपिएको छ। जीएमआर एक्लैले उक्त आयोजनामा लगानी जुटाउन नसक्ने देखेपछि साझेदारीमार्फत आयोजना निर्माण गर्ने योजना बनाएको स्रोतको भनाइ छ। जीएमआरले २०६३ सालमा माथिल्लो कर्णाली निर्माणका लागि निवेदन दिएको थियो। कम्पनीले २०६५ सालमा आयोजना निर्माणको जिम्मा पाएको थियो। उक्त कम्पनीले अरुण तेस्रो र माथिल्लो कर्णाली जलविद्युत् आयोजना निर्माणका लागि बिडिङ गरेकोमा अरुण तेस्रोलाई पन्छाउँदै माथिल्लो कर्णालीलाई रोजेको थियो। कम्पनीले आयोजना निर्माणबापत ४ खर्ब ३१ अर्ब राजस्व, १०८ मेगावाट निःशुल्क इनर्जी, नेपाल विद्युत् प्राधिकरणलाई २७ प्रतिशतको सेयर हिस्साजस्ता आकर्षक योजना नेपाल सरकारलाई दिने भनेको छ। आयोजना निर्माणको जिम्मा पाएको ६ वर्षपछि २०७१ सालमा आयोजना विकास सम्झौता (पीडीए) भएको थियो। पीडीएमा सम्झौताको पाँच वर्षमा आयोजना निर्माण गरिसक्ने भनिएको छ। तर, अहिलेसम्म पनि वित्तीय व्यवस्थापनमा नै आयोजना अड्किएको छ। आयोजनाले दुई वर्षअघि व्यावसायिक योजना भने बुझाएको छ। ५ सय मेगावाट बंगलादेशलाई बेचेर बाँकी २९२ मेगावाट भारतीय एनभीभीएनलाई तथा बाँकी १०८ मेगावाट नेपाल सरकारलाई निःशुल्क उपलब्ध गराउने गरी जीएमआरले उत्पादन गर्ने बिजुलीको व्यवस्थापन गरिसकेको छ। सन् २०१७ देखि जीएमआरले बंगलादेशलाई बिजुली बेच्नका लागि प्रक्रिया अघि बढाएको थियो। सन् २०१९ को फेबु्रअरीमा बंगलादेशले माथिल्लो कर्णालीसँग बिजुली बेच्नका लागि आशयपत्र मागेको थियो। जीएमआरले बंगलादेशको बोर्डसँग सो सम्झौता गर्न बैंक ग्यारेन्टी बापतको १५ मिलियन अमेरिकी डलरको समेत धरौटी राखिसकेको छ। प्रतियुनिट ७७१ सेन्टमा विद्युत् खरिद सम्झौता (पीपीए) गर्ने प्रारम्भिक सम्झौता भइसकेको छ। बंगलादेशले बिजुली किन्ने अन्तिम चरणमा आएर अदालती प्रक्रियाका कारण जीएमआरको बिजुली बजार पुनः अनिश्चिततातिर धकेलिएको पूर्वअर्थसचिव रामेश्वर खनाल बताउँछन्। माथिल्लो कर्णाली जलविद्युत् आयोजना निर्माणस्थल हालसम्म यो परियोजनाका लागि ३ अर्बभन्दा बढी रकम खर्च भइसकेको छ। वित्तीय व्यवस्थापनको २ वर्ष समय थप भएपछि धमाधम रूख कटानको काम भएको थियो। आयोजना स्थल ५ सामुदायिक वन क्षेत्र पर्नेमा ४ वटा रूख काट्ने काम नै सम्पन्न भइसकेको थियो भने एउटाको लगत संकलनको काम भइरहेको थियो। यसमा ४८८५ हेक्टर निजी जग्गा र २०७७५ हेक्टर सरकारी स्वामित्वको जग्गा अधिग्रहण गर्नुपर्ने र प्रत्यक्ष अनुमानित २३९ घरधुरीप्रभावित हुने भनिएको छ। निजी जग्गामा १३ हेक्टरको मुअब्जा वितरण भइसकेको। करिब १२ हेक्टर जति अन रजिष्ट्रड जग्गा पनि भएको बोर्डले जनाएको छ। आयोजनाबाट इक्विटी, निःशुल्क, राजस्वलगायत गरी २५ वर्षमा ४ अर्ब ५० करोड पाउने लगानी बोर्डको तथ्यांक छ। केबल २४ किलोमिटर टनेल खने पुग्ने र आयोजना विस्थापित घरपरिवारहरूको संख्या पनि न्यून रहेको कारण माथिल्लो कर्णाली परियोजना विश्वकै सस्तो जलविद्युत् परियोजना मध्येको एक हो। तर, जीएमआरले उक्त परियोजनाको लागत यसअघि नै १ खर्ब ३९ अर्ब देखाएकोमा हाल आएर आयोजनाको लागत पुनः २५ अर्ब थप गरेर कुल लागत १ खर्ब ६४ अर्ब पुर्याएको छ। रामेश्वर खनाल, पूर्वअर्थसचिव प्राकृतिक स्रोतको बाँडफाँट भएकाले संविधानबमोजिम गलत भन्नुभएको होला तर यो हुँदै होइन। अरुण तेस्रो र माथिल्लो कर्णाली नेपाल सरकारले अन्तर्राष्ट्रिय बोलपत्रको प्रस्ताव आह्वान गरेर नै प्रतिस्पर्धाबाट छानेको हो। सबैभन्दा बढी रोयल्टी दिने भनेर नै माथिल्लो कर्णाली जीएमआरले पाएको हो। यो संविधानबमोजिम भएन भन्न मिल्दैन। यो जीएमआरलाई सधैंका लागि दिएको पनि होइन र निर्माण सम्पन्न भएको २५ वर्षपछि नेपाललाई नै फिर्ता हुने हो। फिर्ता गर्ने कुरा प्राकृतिक स्रोतको बाँडफाँट भयो भन्न मिल्दैन। उसले तोकेको समयमा काम गर्न नसकेको भने हो। यही तर्कमा उसलाई म्याद थप नगर्न सकिन्थ्यो। सरकारले नै म्याद थपेर गइसकेपछि के गर्ने ? फ्रेन्च कम्पनीलाई अलिकति सेयर पहिला नै बेचेको हो। उसले चिनियाँसँग साझेदारी गर्न खोजेको तर कुरा मिलेन। सम्झौता भइसकेपछि पनि कुरा टुट्यो। यो मुद्दाले मात्र विदेशी लगानीमा असर गर्छ भन्न मिल्दैन। यति लामो समयसम्म लगानी नजुटाएर जीएमआरको पनि दोष छ। सुरुमा भने आन्तरिक कारणले आयोजना स्थलमा समस्या आएको थियो। केही भूमिगत समूहले दुःख पनि दिएका हुन्। त्यतिखेर काम गर्न पाएको भयो जीएमआरसँग पैसा पनि थियो, आयोजना बन्थ्यो। त्यो बेला भएको अवरोधलाई रोक्न सरकारले पनि नसकेको हो। तर, अहिले कम्पनी ऋणमा डुबेको छ। राधेश पन्त, पूर्वप्रमुख कार्यकारी अधिकृत,लगानी बोर्ड नेपाल यो आयोजना प्रक्रिया पुर्याएर नै बोर्डले जीएमआरलाई दिएको हो। संविधानविपरीत भएजस्तो लाग्दैन। यदि कानुन कुरा छ भने त्यसलाई सल्टाउने तर सिंगो आयोजना नै असर गर्ने गरी काम गर्न कसैले पनि भएन। २ वर्ष समय थपको सन्दर्भमा यत्रो वर्षमा आयोजनाको काम अघि नबढ्नुमा सरकारको पनि कमी कमजोरी छन्। २०७१ म आयोजना विकास सम्झौता हुँदा नीतिगत अप्ठ्याराहरूलाई हटाइदिने भनिदिएको थियो तर वर्षौंसम्म वनको समस्याका कारण काम अघि बढ्न नसकेको यथार्थ पनि छ। यस्तै आयोजना क्षेत्रमा भएका अन्य बाधा अड्चन फुकाउने काममा पनि सरकारको कमजोरी नै भएको देखिन्छ। विदेशी निजी क्षेत्रको लगानको यति ठूलो आयोजना बन्दा प्रभावित क्षेत्रका बासिन्दालगायत देशले नै आर्थिक, सामाजिक हैसियत प्राप्त गथ्र्यो भने नेपालमा लगानी गर्न इच्छुक अन्य लगानीकर्तालाई पनि यो आयोजना उदाहरण हुन्थ्यो। रोजगारी सिर्जना हुन्थ्यो। सरकारको पहलमा नै आयोजना दिने र पछि अदालतले रोकिदिने उदाहरण अरू पनि धेरै छन्, नेपालमा। यसले विदेशी लगानीकर्तामाझ राम्रो सन्देश दिँदैन। अमृत लम्साल प्रवक्ता लगानी बोर्ड नेपाल विदेशी लगानीको परियोजना हो। तेस्रो मुलुकमा निर्यात गर्ने भन्ने छ। यी आयोजनाहरूले मुलुको सामाजिक आर्थिक विकासमा पनि काम गर्ने हुन्छ। यस्तोमा कुनै मुद्दा उठाउँदा त्यसको असर कस्तो पर्छ भनेर हेर्न जरुरी हुन्छ। यसले लगानीको वातावरण पनि झल्काउँछ किनभने लगानी सुनिश्चिता नभई कोही पनि अर्को मुलुकमा लगानी गर्न आउँदैनन्। विकासको परिपेक्ष्यबाट हेर्न जरुरी छ।"
साउथ जोनलाई उपाधि,"वीरगन्ज : सातौं प्याब्सन अन्तर विद्याललय नकआउट टीट्वेन्टी क्रिकेट प्रतियोगिताको उपाधि साउथ जोन माविले जितेको छ। शनिबार आदर्शनगर रंगशालामा भएको फाइनलमा साविक विजेता मनकामना माविलाई १८ रनले पराजित गर्दै साउथ जोनले उपाधि जितेको हो। टस जितेर पहिले ब्याटिङ गरेको साउथ जोनले निर्धारित २० ओभरमा नौ विकेटको क्षतिमा एक सय ४२ रनको योगफल खडा गरेको थियो। जवाफी व्याटिङमा उत्रिएको मनकामना मावि १८३ ओभरमा एक सय २४ रनमा समेटिएको थियो। प्रतियोगिताको सर्वाेत्कृष्ट खेलाडी साउथ जोन माविका चन्दन राम घोषित भए। यस्तै बेस्ट ब्याट्सम्यान मिनिल्यान्ड माविका सोनु पटेल, बेस्ट बलर मिनिल्यान्ड माविकै नितेश पासवान घोषित भए। प्रतियोगिताका विजेतालाई प्याब्सनका केन्द्रीय उपाध्यक्ष गोपाल कार्की र प्याब्सन पर्साका अध्यक्ष पुरण प्रधानले पुरस्कार प्रदान गरेका थिए। कार्यक्रममा तीन दशकभन्दा लामो समयदेखि क्रिकेटमा संलग्न राष्ट्रिय टोलीका प्रशिक्षकसमेत रहेका उमेश उपाध्यायलाई सम्मान गरिएको थियो। प्याब्सन पर्साको आयोजनामा माघ ५ गतेदेखि सुरु भएको प्रतियोगितामा २५ वटा निजी विद्यालयका टोलीले भाग लिएका थिए।"
भोकमरी सूचीमा नेपालको सुधार,"काठमाडौं : नागरिकले मानव शरीरलाई पर्याप्त आहार खान पाउने देशको सूचीमा नेपाल पुछारबाट ४०औं स्थानमा देखिएको छ। विश्वव्यापी भोकमरी सूचकांकमा नेपाल १ सय २१ देशमध्ये ८१ औं स्थानमा रहेको हो। वेल्टहंगरहिल्फे र कन्सर्न वल्र्डवाइड नामका गैरसरकारी संस्थाले तयार पार्ने यो सूचकांकमा पहिलो स्थानमा रहेको मुलुक आहारको पर्याप्तमा अगाडि रहेको मानिन्छ। अर्थात् ती देशमा कम भोकमरी हुन्छ। १ सय २१ देशमध्ये सबैभन्दा बढी भोकमरी रहेको देश यमन हो भने सबैभन्दा कम भोकमरी कोस्टारिकामा छ। यमन ४५१ अंकका साथ १ सय २१ औं स्थानमा छ। पहिलो स्थानको कोस्टारिकाले ५३ अंक प्राप्त गरेको छ। नेपाल भने ८१ औं स्थानमा छ। सन् २०२२ को विश्वव्यापी भोकमरी सूचकांक (जीएचआई) मा नेपालले १९१ अंक प्राप्त गरेको छ। अर्थात् नेपालमा भोकमरीको स्तर मध्यम छ। सूचीअनुसार ४९ देशमा भोकमरीको स्तर न्यून छ भने नेपालसहित ३६ देशमा मध्यमस्तरको भोकमरी छ। यसैगरी ३५ राष्ट्रमा गम्भीर भोकमरीको समस्या छ भने ९ वटा देशको स्थिति चिन्ताजनक छ। भोकमरी रहेका विश्वका १ सय २९ राष्ट्रमध्ये १ सय २१ देशको सूचकांक प्राप्त हुँदा ८ देशको तथ्य प्राप्त छैन। ती ८ देशमध्ये ४ वटामा गम्भीर स्तरको भोकमरी छ भने ४ वटामा चिन्ताजनक भोकमरी छ। यसरी १ सय २९ देशमध्ये नेपाल ४८ औं स्थानमा पर्छ। यता नेपालमा भोकमरीको अवस्था सुधारोन्मुख देखिएको छ। सन् २०१४ को भोकमरी सूचकांकमा नेपालको अंक २२५ थियो। यसो त तथ्य प्राप्त नभएका बुरुन्डी, सोमालिया, साउथ सुडान, सिरियामा भोकामरी स्थिति यमनको भन्दा बढी रहेको प्रतिवेदनमा उल्लेख छ। भोकमरीमा यमनलाई पछ्याउँदै सेन्टल अफ्रिकन रिपब्लिकले ४४ अंक प्राप्त गरेको छ। माडागास्कर, कंगो र चाडमा भोकरीको स्थितिचिन्ताजनक छ। संयुक्त अरब एमिरेट्सले पनि भोकमरीमा ५३ अंक पाएको छ। १ सय २९ मध्ये कम भोकमरी हुने देशको सूचीमा यूएई दोस्रो स्थानमा छ। ब्राजिल, उज्वेकिस्तान, जर्जिया, मंगोलिया, बुल्गेरिया र काजाखस्तानमा अन्य देशको तुलनामा कम भोकमरी रहेको पाइएको छ। दक्षिण एसियामा नेपालमा भन्दा बढी भोकमरी भारत, पाकिस्तान, बंगलादेश र अफगानिस्तानमा छ। नेपालमा भोकमरीको स्थिति चित्रण गर्दै यमुना घलेले तराई मधेस क्षेत्रमा बसोबास गर्ने मुस्लिम समुदायमा बढी भोकमरी रहेको बताइन्। घलेका अनुसार नेपालमा कानुनले खाद्य सुरक्षा र खाद्य अधिकारको व्यवस्था गरे पनि यसलाई व्यवहारमा पनि सुनिश्चितता गर्न आवश्यक रहेको उनको जोड छ। मुलुकमा अब वैकल्पिक खाद्यमा समेत ध्यान दिनुपर्ने उनको भनाइ छ। परराष्ट्रमन्त्री डा बिमला राई पौडेल खाद्यको उत्पादन महत्वपूर्ण भएकाले यसपछि खाद्य सुरक्षा सम्भव हुने बताउँछिन्। प्रतिवेदनमा नेपालको सूचकांकलाई औंल्याउँदै राई भन्छिन्, नेपालमा धेरैले पेटभरी खान पाएका छैनन्। खाद्य सुरक्षामा विभेद छ। खाद्य उत्पादन महत्वपूर्ण हो र त्यसपछि वितरण, पहुँच, क्रय शक्तिको कुरा आउँछ। पछिल्लो समय कोभिड तथा रुसयूक्रेनको युद्धले मूल्यवृद्धि भएको उनको भनाइ छ। खाद्य सुरक्षामा चुनौती थपिएको भन्दै पौडेलले नेपालकै रैथाने बालीलाई प्राथमिकतामा राखिनुपर्ने जिकिर गरिन्।"
"कांग्रेसलाई हामीले पहिलो पार्टी बनाएको हो, बिर्सियो कि याद छ : माधव नेपाल","राजविराज : नेकपा एकीकृत समाजवादीका अध्यक्ष माधवकुमार नेपालले कांग्रेसलाई आफूहरूले एक नम्बरमा पुर्याएको बताएका छन्। राजविराजमा शनिबार आयोजित कार्यकर्ता भेलालाई सम्बोधन गर्दै नेपालले गौरवका साथ यो कुरा बारम्बार उच्चारण गरे। २०७४ को निर्वाचनमा प्रत्यक्षतर्फ २३ सिटमा खुम्चिएको कांग्रेसलाई अहिले ५७ सिट मिल्नु र सबैभन्दा ठूलो पार्टी हुनुको पछाडि आफूहरू रहेको नेपालले बताए। माधव र प्रचण्डको साथ नभएको भए कांग्रेस कुनै हालतमा एक नम्बर पार्टी बन्दैन थियो, नेपालले भने, यो कुरा कांग्रेसले बिर्सियो कि याद छ। माओवादीको अहिलेको विचारसँग असहमत रहेको बताउँदै उनले संविधानको रक्षाका लागि कांग्रेसलाई साथमा लिएर हिँडिरहेको बताए। सबै पदको लोभले कांग्रेसका सभापति शेरबहादुर देउवा ब्रजठिंगा भएर सबै पद गुमाएको बताए। उनले कांग्रेसलाई गुटउपगुटको विचित्रको पार्टी भन्दै अनुशासन र इमानदारिता नरहेको कांग्रेसमा कसैको नियन्त्रण नरहेको आरोप लगाए। कांग्रेसले निर्वाचनमा बेइमानी गरेको र माओवादीले केही ठाउँमा बेइमानी गरे पनि केही ठाउँमा इमानदारिता पनि देखाएको बताए। चुनावको परिणामबाट नहड्बहाउन, नआत्तिन र भविष्यबारे चिन्ता गरेर दोमन नगर्न बारम्बार कार्यकर्तासँग आग्रह गर्दै नेपालले भने, चुनावमा तलमाथि भइरहन्छ। हिम्मत हार्न जरुरी छैन।"
दरबारमार्गमा पार्किङ हटाएपछि व्यवसायमा गिरावट,"काठमाडौं : दरबारमार्ग क्षेत्रका व्यवसायीहरूले ट्राफिक समस्या नै नभएको क्षेत्रमा काठमाडौं महानगरपालिकाले पार्किङ हटाएर मनोमानी गरेको टिप्पणी गरेका छन्। डेडिकेटेड पार्किङ लेनमा सवारीसाधान पार्किङ निषेध गरेर महानगरले काठमाडौंको व्यापारिक तथा पर्यटकीय गन्तव्यमाथि प्रहार गरेको उनीहरूको भनाइ छ। दरबारमार्ग विकास बोर्डका अध्यक्ष सञ्जीव तुलाधरले पार्किङ हटाउने महानगरको निर्णयले व्यवसायमा ५० प्रतिशत गिरावट आएको उल्लेख गर्दै व्यवसाय नै बन्द गरेर सडकमा ओर्लनुपर्ने अवस्था सिर्जना भएको बताए। अध्यक्ष तुलाधरले दरबारमार्गमा कुनै ट्राफिक जामको समस्या आफूहरूले कहिल्यै भोग्नु नपरेको उल्लेख गर्दै स्थानीय व्यवसायी र ट्राफिक प्रहरी मिलेर एक लेन पार्किङसहित चुस्त व्यवस्थापन गर्दै आए पनि महानगरलाई सह्य नभएकोमा आफूहरू आश्चर्यचकित भएको बताए। बोर्डका निवर्तमान अध्यक्ष गोपालसुन्दर लाल कक्षपतिले भने ७० फिट चौडाइको सडकलाई बोर्ड स्थापनापछि पाँच लेनमा विभाजन गरी ट्राफिक प्रहरीकै संलग्नतामा एक लेन पार्किङका लागि डिजाइन गरिएको बताए। हामीले पहिले निःशुल्क पार्किङको व्यवस्था गर्यौं तर महानगरले स्मार्ट पार्किङका नाममा घण्टाको ८० रुपैयाँ असुल्न थाल्यो, उनी भन्छन्, हामीले प्रतिघण्टा ४० रुपैयाँ कायम गर्न धेरै आग्रह गर्दा पनि सुनुवाइ भएन, अहिले त पार्किङ नै हटाइयो। महानगरले एकतर्फी निर्णय गर्यो तर यसको मूल्य हामीले मात्र होइन सरकारले पनि चुकाउने अवस्था आएको छ, उनी भन्छन्, हाम्रो दिनहुँ १०औं करोडमा हुने व्याापार आधा घटिसकेको, यसले सरकारको राजस्वमा पनि प्रत्यक्ष प्रभाव पार्नेछ।व्यवसायीहरूले पार्किङ अविलम्ब पुनस्र्थापनाको माग गर्दै अन्यथा चरणबद्ध आन्दोलन गर्ने चेतावनी दिएका छन्। हाल दरबारमार्ग क्षेत्रमा ब्यानर टाँसी विरोध गरिएको छ। आवश्यक परे व्यवसाय नै बन्द गर्ने पूर्वअध्यक्ष कक्षपतिले बताए।"
राष्ट्रपतिमा राष्ट्रिय व्यक्तित्वको खोजी गरौं,"सम्भव छ। यो आवश्यकताले गराउने कुरो हो। अहिलेको देशको राजनीतिक अवस्थाअनुसार कुनै पनि पार्टी एकलौटी छैन। कुनै राजनीतिक दलको स्थिर गठबन्धन बन्ने स्थिति पनि छैन। त्यसले राष्ट्रिय सहमतिको आधारमा राष्ट्रपति चयन गर्नु अहिलेको टड्कारो अवश्यकता हो। यो आवश्यकताभन्दा बाहिर गएर राष्ट्रपति चुनावमा गयो भने देश दुर्घटनामा फस्न सक्छ भन्ने हाम्रो बुझाइ हो। कस्तो दुर्घटना हुन्छ होला ? सत्तामा बस्ने हामी नै किन नहोस्, कांग्रेस वा एमाले किन नहोस्। अहिलेको सहमतिअनुसार दुई वर्षपछि एमालेकै प्रधानमन्त्री बन्दै छ। एमालेकै सभामुख छ। राष्ट्रपति पनि एमालेकै र अहिले न्यायधीश पनि एमालेकै बनाउने कुरो आइरहेको छ। त्यो पनि एमालेकै हुँदा त्यसलाई प्रतिवाद गर्न सदनमा त्यो खालको स्थिति रहँदैन। गठबन्धन पनि स्थिर खालको बन्न नसक्ने अवस्थामा राष्ट्रिय सहमतिबाटै राष्ट्रपति छनौट गर्नुपर्छ भनेका हौं। राष्ट्रपतिमा कस्तो पात्रको कल्पना छ ? जसले पार्टीहरूभन्दा माथि उठेर देशको नेतृत्व गर्न सकोस्। त्यो खालको नेतृत्वको आवश्यकता टड्कारो बनेको छ। हामीले तात्कालिकभन्दा दीर्घकालीन रूपमा राजनीतिक स्थिरता खोजेका छौं। हाम्रो पार्टीबाट प्रधानमन्त्री बनि हालिएको छ। उपराष्ट्रपति आइहाल्छ। सबै त ठीकै थियो नि। तर, हामीले देशलाई निकास दिन, देशलाई स्थिरतामा लैजानका निम्ति सोंचिरहेका छौं। देशमा कुनै राजनीतिक दुर्घटना नहोस् भन्नका निम्ति सोंचिरहेका छौं। यो सोंच्ने शक्ति, क्षमता र आधार माओवादीमा मात्रै छ जस्तो भइसक्यो देशमा। माओवादीले राष्ट्रपतिमा राष्ट्रिय सहमतिको कुरा गर्दा एमाले चिढिएको छ। यसले त सत्ता गठबन्धनमा असर पर्ला नि ?पर्नु हुँदैन। हामीले कसैलाई पनि राष्ट्रपति बनाउँछौं भनेका छैनौं। अर्को गठबन्धन बनाउने पनि भनेका छैनौं। गठबन्धन त यही ठीक छ। यही गठबन्धनले एउटा साझा पात्र खोजेर राष्ट्रपतिको चुनावमा साझा उम्मेदवार बनाउँ भनेका हौं। जसमा कांग्रेसलाई पनि ल्याउँ। प्रधानमन्त्रीको जो विश्वासको मत आयो। त्यो त सर्वसम्मत नै आयो। त्यसले पनि यस विषयमा साझा पात्र खोज्न माओवादीको काँधमा दायित्व थपियो। यस कोणबाट हाम्रा लागि कांग्रेस र एमाले उस्ताउस्तै भयो। यो सन्दर्भमा यस्तो देखिन्छ। र, मोरललेस भन्दाखेरी त अन्तिम गठबन्धन एमालेसँग हाम्रो हो। भोलि पर्ने अप्ठ्यारोबारे अहिलेदेखि नै सोचेर गएनौं भने पछि पछुताउने मात्रै हुन्छ। त्यसैले अहिले सचेत ढंगले सोचिरहेका छौं। कांग्रेसलाई राष्ट्रपति पद दिने कुरा हो ? त्यो पनि होइन। हामी र कांग्रेसले चाहेर पनि त हुँदैन। एमालेले पनि चाहनुपर्यो। त्रिकोणात्मक शक्ति सन्तुलनको हिसाबले देशलाई भविष्यमा राजनीतिक दुर्घटनाबाट बचाउनका निम्ति सबैको राष्ट्रिय सहमतिको आधारमा हामीले राष्ट्रपति छनौट गर्नुपर्छ भनेर भनेका छौं। जो अहिलेको नेपालको राजनीतिकमा वैज्ञानिक, उपयुक्त, अर्को संसदीय निर्वाचन नहुँदासम्मको निम्ति यो नै उक्तम विधि हो। राष्ट्रपति पनि एमालेको पाउँदा एकछत्र राज गर्छ भन्ने डर हो ? त्यो त विगतले देखाइसक्यो नि के हुँदो रहेछ भन्ने कुरो। कुनै सरकारले केही चिज लिएर जाँदा राष्ट्रपति पाँच मिनेट पनि नकुर्ने, ५ मिनेटमै प्रधानमन्त्रीबाट राष्ट्रपति हुँदै १५ मिनेटमा निर्णय भएर बाहिर फ्ल्यास हुने, त्यही कुनै अर्को सरकारले लिएर जाँदा १५ दिनसम्म झुलाएर राख्ने जस्तो खालको त राष्ट्रपति हुनु भएन नि। यो खालको राष्ट्रपतिको क्यारेक्टर भयो भने त भोलि बिग्रिन्छ। यसले डर भयो। खतरा भयो। भनेपछि एमालेकै कारण देश खतरामा पर्ने जोखिम छ ?नेपालको समग्र पोल्टिकल इस्युमा जस्तो गणतन्त्र, संघीयता, धर्मनिरिपेक्षतालगायत स्थायित्वका निम्ति राष्ट्रिय एकताका लागि हाम्रो पार्टी अध्यक्षत तथा प्रधानमन्त्रीजीले ठीक ढंगले म्यानेज नगरेको भए २०७० को चुनाव हुन्थ्यो कि हुँदैन थियो ? र संविधान बन्दैन थियो। यसअघि शेरबहादुर देउवा प्रधानमन्त्री नै बन्ने थिएनन्। यो पनि प्रचण्डकै कारणले भयो। शेरबहादुर प्रधानमन्त्री नबनेको भए देश चुनावमा जान्थ्यो। देशमा चुनाव नभएर अर्को अस्थिरता पैदा हुन्थ्यो। देशमा चुनाव पनि गराउने प्रचण्ड नै हो। हामीले जे सोच्छौं दीर्घकालीन महत्वका लागि सोच्छौं भन्ने यसले देखाउँछ। हामीलाई तात्कालिक विषयमा स्वाद छैन। अहिलेको सिस्टमले कुनै पार्टीले कहिले पनि बहुमत ल्याउन सक्दैन। त्यसैले हामीले जिम्मेवार भएर सोचिरहेका छौं। सहमतिअनुसार एमालेले राष्ट्रपति नपाएपछि सरकार संकटमा पर्ला नि ? सकार ढल्छ भन्ने कुरा मुख्य होइन। प्राप्त उपलब्धिहरू रक्षा गर्दै देशमा स्थिर राजनीतिक स्थिति ल्याउनका निम्ति सरकार ढल्छ वा रहन्छ भन्ने मुख्य कुरो होइन। नेकपाको हिजो दुई तिहाइ हुँदा पनि स्थायित्व खालको राजनीतिक स्थिरता देशमा भएन। देशमा सापेक्षित राजनीतक स्थिरता कसरी हुन्छ भन्ने कुराको चिन्ता हो हामीलाई। राष्ट्रपतिमा स्वतन्त्र व्यक्ति ल्याउन खोज्नु भएको हो ? त्यो हामीले भनेका छैनौं। सबैलाई स्वीकार्य हुने व्यक्तिको खोजी गरेका हौं। पोल्टिकल चेतनाबाट बाहिर गएर खोज्नु हुँदैन। हामी खोजेको व्यक्ति पार्टीको योजनाभन्दा माथिको हुनुपर्छ। उसले राष्ट्रिय एजेण्डालाई बुझ्ने खालको व्यक्तित्व चाहियो। त्यो व्यक्ति कांग्रेस, एमाले जुनसुकै पार्टीभित्रबाट पनि हुनसक्छ। राजनीति गरेको तर अहिले स्वतन्त्र भएको व्यक्ति पनि हुन सक्ला। एउटा पार्टीको एजेण्डा अघि बढ्न नसक्ने तर संघीयता, गणतन्त्र, धर्मनिरिपेक्षता जस्ता उपलब्धिहरूलाई हार्दिकता साथ स्वीकार गर्ने खालको स्वतन्त्र व्यक्तिमा पनि सहमति जुटे हुन्छ। संघीयताप्रति प्रतिवद्ध व्यक्तिलाई राष्ट्रपति बनाउन खोज्नुभएको भन्ने चर्चा छ नि ?हो, हो। एउटा, २०७२ को संविधानलाई हुबहु स्वीकार गर्ने। र यसलाई संस्थागत गर्ने। अर्को, शान्ति प्रक्रियाका बाँकी रहेका कामलाई कार्यान्वन गर्न दृढ इच्छाशक्ति भएको व्यक्ति। तेस्रो कुरो, देशमा आउने कुनै पनि समस्यालाई पार्टीको राजनीतिभन्दा माथि उठेर आफूलाई तटस्थ रूपमा प्रस्तुत गर्न सक्ने खालको व्यक्तिलाई राष्ट्रपतिमा छनौट गर्नुपर्छ। नेपालका राजनीतिक दलहरूसँग बसेर छलफल गरेर निष्कर्ष निकाल्ने, समन्वयको काम गर्ने खालको राष्ट्रि व्यक्तित्वको खोजी हो। यस मानेमा राष्ट्रिय सहमति खोजेका छौं। हिजोको जस्तो खिलराज रेग्मीलाई ल्याइदिउँ जस्तो भनेका होइनौं। शुशीला कार्कीलाई ल्याइदिउँ बनाइदिउँ भनेका होइनौं। रवि लामिछानेको बर्हिगमनले गठबन्धन सरकारलाई केकस्तो असर परेको छ ?केही अप्ठ्यारो त भयो। सरकार सञ्चालनको गतिविधि जुन सहज ढंगले अघि बढेको थियो। सर्वोच्च अदालतले फैसला गरिदिएर रविजी अनागरिक भएको होइन। आफ्नै गतिविधिले उहाँ अनागरिक हुनुभयो। सर्वोच्च अदालतले रवि लामिछानेले गर्नुभएको कामलाई बाहिर ल्याइदिएको मात्रै हो। यत्तिकै पेल्छु भन्ने ठान्नुभयो कि यत्तिकै मान्नु पर्छ भन्ने ठानेर यस्तो भयो। उपप्रधान तथा गृहमन्त्री राष्ट्रिय स्वतन्त्र पार्टीले पाउँछ कि के गर्नुहुन्छ ? सत्ता साझेदार पार्टी बस्छन्। सल्लाह गर्छन्। छलफलबाट के निष्कर्ष आउँछ। त्यही हुन्छ। हुँदैन भन्ने कुरा पनि हुँदैन। अब त्यही पार्टीलाई उपप्रधान तथा गृहमन्त्री हुनैपर्छ भन्ने कुरा पनि हुँदैन। विगतको कुरो हेर्दा त, अर्थ कि गृह जसको प्रधानमन्त्री छ उसैले पाउने हो। माओवादीले किन बाम पन्थी एकताको कुरो एजेण्डा बनायो ? २०६४ मा हामी ठूलो पार्टी थियौं । त्यो बेला पनि मिल्ने जति बामपन्थीहरुलाई मिलाम् भनियो । त्यो बेला तत्कालिन एमालेका नेता माधव कुमार नेपालसंग पार्टी एकताको कुरा चलाएकै हौं । हामी ठूलो भएपछि सानालाई हेपेर हिड्ने होइन् । सकेसम्म मिल्ने शक्तिहरुसंग एकता गरेर जाउँ भन्ने कुरा नै हाम्रो मुख्य कुरो हो । तपाईहरु कमजोर हुन लागेको कारणले पार्टी एकताको कुरो झिक्नु भएको हो ? युद्धमा हुँदाखेरी पनि कहिले राजालाई नजिक बनायौं कहिले कांग्रेसहरुलाई नजिक बनायौं । कहिले भारतलाई नजिक त कहिले अमेरिकालाई नजिक बनायौ । यो हाम्रो ट्रेन हो । सबै दुषमनसंग एकै पटकमा लड्न सकिदैन । अर्को हाम्रो अध्यक्षको स्वभाव नै वाम पन्थीहरुको बीचमा एकता गरेर जानु पर्छ भन्ने कुरा हिज्जै देखिको नै हो । त्यही भएर छोडेर गएकाहरुसंग पनि एकता गर्न हिच्किचाउँदैनौ । एमालेसंग पनि हामीले पार्टी एकता गयौं । फुट्नु हुँदैन भन्ने हो । अहिले पनि हामी एकताको पक्षधर छौं एमालेसंग पनि हामी एकता गर्न सक्छौं । माधवजीसंग पनि हाम्रो कुरो भइरहेको छ । नारायणमान बिजुक्छेसंग पनि कुरो चलिरहेको छ ।ठूलै शक्तिसंग एकता गर्दा एक ढंगको आरोप लाग्दिने, यहि बेला पेल्न सकिन्छ भनेर ल्याइहाल्यो । प्रचण्डले सबैलाई धुलोपिठो बनाउने भयो । अलि सानो शक्तिसंग एकता गर्दा अब सिद्धिने भयो डरले एकता गर्न थाल्यो भन्छ । कतै गरेपनि यो देशमा सुख छैन । तैपनि हाम्रो एकताको सोच हो । कुनकुन एजेण्डामा पार्टी एकता हुन्छ ? २०७२ को संविधानलाई मान्नु पर्छ । यसलाई थप सुढृड बनाउने, गणतन्त्र, संघीयतालाई मान्ने पक्षधरहरुसंग एकता हुन्छ । यसमा कुनै सम्झौता हुँदैन । संविधानमै उल्लेख भएको समाजवादी राज्य व्यवस्था स्थापना गर्ने शर्तमा पार्टी एकता हुन्छ । दलाल, नोकरशाही, पूँजीपति वर्गको विरुद्धमा जाने शक्तिसंग हाम्रो कुरो मिल्छ । स्वधानिक, आत्मनिर्भर अर्थतन्त्रलाई स्वीकार गर्ने शक्तिहरुको बिचमा एकता हुन्छ । जसले हामीलाई कम्युनिष्ट भन्छ उनहिरुसंग हामी एकता गर्न तयार छौं । अरुसंग मोर्चा बनाएर जान दुबिधा छैन हामीलाई । पार्टी एकता भएपछि साँचो पार्टी नेतृत्वको साँचो फेरिन्छ ? हाम्रो इमान्दारीता र सोझोपनबाट राजनीतिक शक्तिले धेरै फाइदा उठान खोजेका छन् । जे सहमति हुन्छ त्यो सहमति अनुसार खुरुखुरु गए त हुने नि । पछिल्लो पटक एमालेसंग आधा आधा कार्यकाल नेतृत्व गर्ने भनेर पार्टी एकता भएर नेकपा बन्यो । तर केपी शर्मा ओलीले ज्यान गए पनि प्रधानमन्त्री पद छोडेनन् । यो घटना क्रमले पार्टीको साँचो छोड्नु पनि हुँदैन । सहमति भएका बिषयमा इमान्दारीतासाथ कार्यान्वन गरेर जानुपर्छ । साँचो के, कता भन्दा पनि सहमति के मा हुन्छ । त्यसरी जाने हो । बालकोटमा माओवादीले राष्ट्रपति एमालेलाई दिने बारे गरेको सहमति त प्रचण्डले नै उल्लंघन गर्दैछ त ? त्यो सहमति लिखित होइन् । मौखिक रुपमा कुरो भएको हो । प्रधानमन्त्री फेरिदा सभामुख पनि फेरिनु पर्छ । तर, यो छाँटकाट देखिदैन । अहिले छाँटकाँट नदेखिएपछि राष्ट्रपति किन दिने उनले(एमाले) भनेको मान्छेलाई । भोली राष्ट्रपति पनि उनकै, प्रधानमन्त्री पनि उनकै, सभामुख उस्कै भएपछि जे पनि हुन सक्छ । केपी र शेरबहादुरजी बिच सदनमा भएको घोचपेचले त अहिलेसम्मको यिनले देश, राष्ट्रभन्दा पनि आफ्नो स्वार्थ देखेको कुरो प्रष्ट भयो । अनि माओवादीको मनमा चिसो पस्यो ? यो कुरा सुनेर हामीलाई डर भयो । अवस्था त बडा खतरनाक पो हुँदै जाँदै छ त । यिनले पाएपछि जे पनि गर्छ भन्ने कुरा हामीलाई लाग्यो । लागेपछि हामीले भन्यो हामीलाई राष्ट्रपति पनि चाहिएको होइन् । राष्ट्रपतिका लागि माओवादी, कांग्रेस, एमाले सबै मिलेर साझ व्यक्ति खोजौं भन्ने हो ।"
"स्लेटखानी बन्द, खोसियो थामी समुदायको आम्दानी","दोलखा : गौरीशंकर संरक्षण क्षेत्रले दोलखा बिगु गाउँपालिका७ आलम्पुको थामी समुदायले पुख्र्यौंली पेसाकै रूपमा उत्खनन गर्दै आएको स्लेट खानी बन्द गरेको छ । बन्द गरेपछि उनीहरू चिन्तित भएका छन्। आफूहरूको आम्दानीको मुख्य स्रोतका रूपमा रहेको स्लेट खानी दर्ता गरेरमात्र चलाउनु भन्दै संरक्षण क्षेत्रले बन्द गरिदिएपछि आफूहरू समस्यामा परेको स्थानीय कालुमान थामी बताउँछन्। यही स्लेट खानीको ढुंगा निकालेर घर छाउन मिल्ने बनाएर बेच्ने र त्यसैको आम्दानीले परिवार पाल्ने गर्दै आएको आएका छौं। अब खानी बन्द भएपछि परिवारको पालनपोषण कसरी गर्ने, कालुमानले भने। वडा७ आलम्पुस्थित ७४९ घरधुरीमा २ सय थामी परिवारले स्लेट निकाल्ने ठाउँ छुट्ट््याएर सोहीअनुसार बिक्री वितरणका लागि स्लेटलाई आकार दिंदै आएका छन्। उनीहरूले स्लेट निकालेपछि जिल्लाका विभिन्न ठाउँबाट आवश्यकताअनुसारको स्लेट खरिद गर्न मानिसहरू गाउँमै पुग्ने गरेका थिए। आफूले खानीबाट दैनिक २५३० फिट स्लेट निकालेर घरमा छाउन मिल्ने बनाएर प्रतिफिट ३५ रुपैयाँसम्ममा बेच्ने गरेको कालुमानको भनाइ छ। खानी दर्ता गरेर चलाउन आफ्नो आर्थिक हैसियत नपुग्ने उनी बताउँछन्। आलम्पू गाग्रो फुटेको स्लेट खानीबाट २०१३ सालदेखि थामी समुदायका मानिसले स्लेट निकालेर घर छाउन थालेको र २०१७ सालबाट आर्थिक उपार्जनको लागि उक्त स्लेटलाई घरमा छाउन मिल्ने बनाएर जिल्लाभरि नै बिक्री वितरण सुरु गरेको स्थानीयको भनाइ छ। गौरीशंकर संरक्षण क्षेत्रले खानी सञ्चालनमा रोक लगाएपछि मानिसहरू स्लेट लिन गाउँमा आउन छोडेकोले अहिले सबै परिवारको झण्डै डेढ करोड बराबरको स्लेट अलपत्र रहेको स्थानीय कालुमान बताउँछन्। वर्षमा सात महिना सञ्चालन हुने खानीबाट स्लेट निकालेर वर्षदिन परिवारको गुजारा हुनेगरेकोमा संरक्षण क्षेत्रले दर्ता गर्नुपर्ने उर्दी जारी गरेपछि स्लेट बिक्री नभएर आर्थिक संकटमा परेको स्थानीय थामीहरू गुनासो गर्छन्। अहिले पनि गाउँमा स्लेट लिन आउने मानिसले प्रतिस्क्वायर फिट ३० रुपैयाँ संरक्षण क्षेत्रलाई राजश्व बुझाएरै लाने गरेको स्थानीय बताउँछन्। खानी नै दर्ता गर्नुपर्छ भन्नु सीमान्तकृत थामी समुदायलाई स्लेट निकाल्न नदिने षड्यन्त्र भएको स्थानीय बताउँछन्। स्लेट खानीमा काम गर्न नपाइने भयो भने स्थानीयस्तरमा उत्पादन हुने आलु, कोदो र गहुँले परिवारको गुजारा तीन महिना पनि नचल्ने मकर थामीको भनाइ छ। गौरीशंकर संरक्षण क्षेत्र आयोजनाका प्रमुख मधु क्षेत्री आफूले थामी समुदायका मानिसलाई स्लेट निकाल्न बन्देज लगाउन नचाहेको तर खानीसम्बन्धी नयाँ कानुनअनुसार खानी विभागमा दर्ता नगरी उत्खनन अनुमति नभएकोले बाध्य भएर रोक्नु परेको बताए। कानुनी झन्झटमा फस्नुभन्दा सबै मिलेर खानी दर्ता गरी थामी समुदायकै मानिसलाई रोजगारी दिने अवस्था बनाउनु उपयुक्त निकास हुने आयोजना प्रमुख क्षेत्रीको भनाइ छ।"
पर्यटक कुर्दै रक गार्डेन,"सन्धिखर्क : अर्घाखाँचीको सन्धिखर्क११ डिभर्नामा रहेको रक गाडेर्नको प्रचारप्रसार गर्न सके पर्यटकीय स्थलको रूपमा विकास हुने देखिएको छ। प्राकृतिक रूपमा रहेको चट्टान आफैं गार्डेन जस्तै बनेर बसेको छ। एक पटक हेर्न जाने मानिसहरू चट्टानको बनाबाट र त्यहाँको वातावरणमा प्रफुल्लित हुन्छन्। चिसो वातावरण र छिटोछिटो परिवर्तन हुने मौसममा देखिने ढुंगाको बगैंचामा जाने मासिनसहरू आनन्दित हुने गरेका छन्। कलात्मक रूपमा मानिसहरूले आफै सजाएर र योजनाअनुसार बनाएर राखेको जस्तो देखिने ती चट्टान अनौठो प्रकृतिका छन्। सयौं रोपनी क्षेत्रफलमा फैलिएको उक्त स्थानलाई पर्यटकीय स्थलको रूपमा विकास गर्न र प्रचारप्रसार गर्न सन्धिखर्क नगरपालिकाले गुरु योजना बनाएर अगाडि बढ्न थालेको सन्धिखर्क नगपालिकाका प्रमुख प्रशासकीय अधिकृत खुमलाल भुसालले बताए। रकगार्डेनमा स्थानीय तथा आन्तरिक पर्यटकहरू आउन थालेका छन्। ती पर्यटकहरूलाई सहजताका लागि शौचालय, ट्रस्ट तथा एकवटा मन्दिर पनि निर्माण गरिएको छ। प्राकृतिक रूपमा बनेको ढुंगाको बगंैचाको प्रचार प्रसार र विकासमा ध्यान दिन सकेमा सन्धिखर्क नगरपालिकाको महत्वपुर्ण पर्यटकीय स्थलको रूपमा विकास गर्न सकिने सन्धिखर्क नगरपालिका११ का वडा अध्यक्ष चेतनारायण आचार्यले बताए। अहिलेपनि जिल्लाभित्रका मानिसहरू दैनिक रूपमा घुम्न आउने गरेका छन्। डिभर्नामा रहेको यो रक गार्डेन साँच्चिकै नेपालकै नमुना रहेको छ। लुम्बिनी र सुपा देउराली मन्दिरमा आएका पर्यटकहरूलाई सन्धिखर्क बजार हुँदै अर्घा भगवती मन्दिर र डिभर्नाको यस रक गार्डेनमा ल्याउन सके सन्धिखर्कमा चहलपहल बढ्ने छ। जस्का स्थानीयको जीवन पनि उकास्न समिने छ। रक गार्डेनमा पर्यटकहरू भिœयाउन र संघीयताका कारण कम चहलपहल भएको सन्धिखर्कमा चहलपहल वृद्धि गर्न योजनाका साथ आफूहरूले काम गरिरहेको सन्धिखर्क नगरपालिकाका नगर प्रमुख कृष्णप्रसाद श्रेष्ठको भनाइ छ। अहिले पनि यो स्थान मानिसहरूको गन्तब्य स्थलको रूपमा विकास भैरहेको छ। अझै पनि प्रचार प्रसारमा लागेर मानिसहरूको प्रमुख गन्तव्य स्थलको रूपमा विकास गर्ने काममा नगरपालिका अगाडि बढेको नगर प्रमुख श्रेष्ठले बताए। यस स्थानबाट सन्धिखर्क नगरपालिका, भूमिकास्थान नगरपालिका, मालारानी गाउँपालिका, पाणिनी गाउँपालिका र छत्रदे गाउँपालिका मात्र होइन्। पाल्पा र प्युठानका केही भागहरू सम्म हेर्न सकिन्छ। प्रकृतिले आफैं निर्माण गरेको यस क्षेत्र साँच्चिकै अच्चमको रहेको छ। ढुंगाको जंगल जस्तै देखिने यस स्थानको प्रचारप्रसार गर्न सके यो एउटा नेपालकै प्रमुख पर्यटकीय स्थलको रूपमा विकास हुन सक्छ। यसतर्फ सबैको ध्यान जान जरुरी छ। यति मात्र होइन्। स्थानीय सरकार आएपछि चहलपहल घटेको सन्धिखर्क नगरपालिकामा मानिसहरू आउने प्रमुख स्थलको रूपमा विकास हुन सक्छ। जसका लागि सन्धिखर्क नगरपालिकाले विभिन्न योजना बनाएर अगाडि बढेको छ।"
बाँकेमा थारू सम्मेलन,"नेपालगन्ज : थारू लेखक संघ नेपालले सातौं राष्ट्रिय थारू साहित्य सम्मेलन बाँकेमा आयोजना गर्ने भएको छ। थारू लेखक संघ नेपाल बाँके र थारू गोचाली समाज नेपाल राप्ती सोनारीले शनिबार नेपालगन्जमा पत्रकार सम्मेलन गरी आगामी माघ २० देखि २२ गतेसम्म राष्ट्रिय थारू साहित्य सम्मेलन आयोजना गर्न लागेको जानकारी दिएका हुन्। यसैगरी थारू र सिकलसेलबारे पनि छलफल हुनेछ। देशभरीबाट आएका झन्डै तीन सय लेखक, पत्रकार, विश्लेषक, अध्येताहरूलाई बाँकेको राप्तीसोनारी र नरैनापुरमा रहेका पर्यटकीय क्षेत्र बर्फानीबाबा, सन्तानेश्वर, भुवरभवानी, सिक्टा नहर मूल बाँध क्षेत्रको अवलोकन गराउने कार्यक्रम पनि रहेको छ। यसअघि ०७३ सालमा पहिलो राष्ट्रिय थारू साहित्य सम्मेलन दाङमा भएको थियो। दोस्रो कैलालीको धनगढीमा, तेस्रो बर्दियाको बढैयातालमा, चौथो रुपन्देहीको मुर्गीया, पाँचौं सुर्खेतको नयाँगाउँ, छैठौं कञ्चनपुर र सातौं बाँकेको राप्तीसोनारी गाउँपालिका६ सिधनवामा हुन लागेको हो।"
एपीएफ र गण्डकी च्याम्पियन,"पोखरा : तेस्रो टाइगर कप भलिबल प्रतियोगिताको उपाधि महिलातर्फ विभागीय टोली एपीएफ र पुरुषतर्फ आयोजक गण्डकी प्रदेशले जितेको छ। एपीएफले अर्को विभागीय टोली त्रिभुवन आर्मी क्लबलाई ३१ को सेटमा पन्छाउँदै उपाधि जितेको हो। पहिलो सेट २५२० ले जितेको एपीएफले दोस्रो सेट २२२५ ले आर्मीलाई सुम्पिएको थियो। तेस्रो सेट २५८ र चौथो सेट २५२२ ले जित निकाल्दै एपीएफले उपाधि हात पार्यो। पुरुषतर्फको खेलमा लिग चरणमा बेहोरेको हारको बदला लिँदै गण्डकीले एपीएफलाई ३२ को सेटमा पराजित गयो। पोखरा रंगशालामा भएको निकै प्रतिस्पर्धात्मक खेलमा पहिलो सेट गण्डकी प्रदेशले एपीएफलाई २५१६ ले सुम्पिएको थियो। दोस्रो सेट भने आयोजक गण्डकीले २५१८ र तेस्रो सेट २५१९ अंकले जित निकाल्यो। चौथो सेटमा २०१६ ले पछि परेको अवस्थालाई उल्टयाउँदै एपीएफले २८२६ ले जित निकाल्यो। निकै रोमाञ्चक बनेको अन्तिम सेट १५८ ले सहज जित निकाल्दै गण्डकीले उपाधि चुम्यो। प्रतियोगिताका विजेताले नगद पाँच लाख रुपैयाँ पुरस्कार प्राप्त गरे। उपविजेताले दुई लाख ५० हजार र तेस्रो भएका न्यु डायमन्ड एकेडेमी र नेपाल पुलिस क्लबले एक लाख २५ हजार रुपैयाँ पाए। महिलातर्फ एपीएफकी सरस्वती चौधरी सर्वोत्कृष्ट खेलाडी घोषित भइन्। उनले नगद २५ हजार पुरस्कार प्राप्त गरिन्। यसैगरी उत्कृष्ट लिबेरो आर्मीकी सरस्वती जैसी, स्पाइकर एपीएफकी निरुता ठगुन्ना, सर्भर गण्डकी प्रदेशकी अरुणा शाही, ब्लकर आर्मीकी संगम महतो, सेटर न्यु डायमन्डकी प्रगती नाथ र उत्कृष्ट प्रशिक्षक एपीएफका महेश चौधरी घोषित भए। पुरुषतर्फ गण्डकीका रवि केसी सर्वोत्कृष्ट खेलाडी बने। यस्तै गण्डकीका दिवस आले उत्कृष्ट सेटर, एपीएफका विनोद चन्द उत्कृष्ट लिबेरो घोषित भए। गण्डकीका घनश्याम चौधरी उत्कृष्ट सर्भर, एपीएफका टेकराज अवस्थी उत्कृष्ट स्पाइकर, गण्डकीका नितिन उत्कृष्ट ब्लकर र गण्डकीकै रमेश केसी उत्कृष्ट प्रशिक्षक घोषित भए। विधागततर्फका विजेताले जनही १० हजार नगद पुरस्कार पाए। विजेतालाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल भलिबल संघका अध्यक्ष जितेन्द्रबहादुर चन्द, आयोजक टाइगर ग्रुपका अध्यक्ष नारायण शर्मालगायतले पुरस्कार प्रदान गरे।"
सरकारी दस्तावेज सुरक्षा जोखिममा,"काठमाडौं : सरकारको सर्भर शनिबार दिनभर पटकपटक डाउन भएको छ। जसकारण सरकारी दस्तावेज सुरक्षा जोखिममा देखिएका छन्। सरकारी डेटा चोर्ने उद्देश्यका साथ विदेशी ह्याकरले आक्रमण गरेको राष्ट्रिय सूचना केन्द्रका सहायक निर्देशक रमेशप्रसाद पोखरेलले बताए। विदेशी ह्याकरहरूले पटकपटक अट्याक गरिरहेका छन्। जसकारण केन्द्रीय सर्भर डाउन भइरहेको छ, पोखरेलले अन्नपूर्ण पोस्ट्सित भने, डेटा चोरी नहोस् भनेर हाम्रा प्राविधिकहरू सर्भर सुरक्षाका लागि निरन्तर खटिरहनुभएको छ। पहिलो पटक शनिबार मध्याह्न १२ बजेतिर आक्रमण गरेको केन्द्रका एक कर्मचारीले बताए। त्यससँगै डाउन भएको सर्भर झन्डै पाँच घण्टापछि रिकभर भएको थियो। फेरि साँझ साढे ७ बजे ह्याकरको आक्रमणकै कारण बन्द भएको ती कर्मचारीको भनाइ छ। सुरुमा हेर्दा सामान्य प्राविधिक समस्या होला भन्न ठानेका थियौं। तर, पटकपटक सर्भरमा आक्रमण भएपछि गम्भीर समस्या रहेको आकलन गर्यौं, उनले भने। गृह मन्त्रालयका प्रवक्ता फणिन्द्रमणि पोखरेलले सर्भरमा आएको समस्याबारे अनुसन्धान भइरहेको बताए। सर्भर समस्याको पहिचान गर्न प्राविधिक टोली खटिरहेको छ। अनुसन्धानपछि विस्तृत विवरण आउनेछ, प्रवक्ता पोखरेलले भने। सरकारको केन्द्रीय सर्भर डाउन हुँदा सरकारी वेबसाइट बन्द भए। अति संवेदनशील क्षेत्रको काम प्रभावित बन्यो। अध्यागमन विभागको सफ्टवेयर नचल्दा विदेशबाट आवतजावत गर्नेको विवरण संकलनमा समस्या आयो। त्रिभुवन अन्तर्राष्ट्रिय विमानस्थलस्थित अध्यागमन कार्यालय प्रमुख बासुदेव घिमिरेले सर्भर डाउन हुँदा म्यानुअली रूपमा विवरण संकलन गर्नुपरेको बताए। जसकारण अन्तर्राष्ट्रिय उडानसमेत प्रभावित बन्न पुगेको घिमिरेले सुनाए। अध्यागमन विभागको नेपाली पोर्ट सफ्टवेयर नचल्दा दुई घण्टाभन्दा बढी उडान प्रभावित भएको हो। घन्टौंपछि सरकारी सर्भर चले पनि काम प्रभावित भएको घिमिरेले बताए। सरकारी सर्भरलाई प्रभावकारी नबनाएसम्म अध्यागमनजस्तो संवेदनशील क्षेत्र प्रभावित भइरहने उनको भनाइ छ। सर्भर डाउन हुँदा अति संवेदनशील क्षेत्र पनि प्रभावित हुन्छ भन्ने कुरा बुझ्नपर्यो। सर्भरलाई रिलायबल (विश्वसनीय) बनाउन दक्ष जनशक्ति आवश्यक पर्छ भने त्यो पनि राख्नुपर्यो, उनले भने, सर्भरमा समस्या आउँछ। त्यसको तत्काल समाधान हुनुपर्छ भन्ने हाम्रो भनाइ हो। दुईतीन घन्टामा पनि नबन्ने सर्भर हाम्रा लागि गम्भीर कुरा नै हो। उनले व्यकअप सर्भर राख्ने विषयमा अध्यागमन कार्यालमा छलफल भएको बताए। अध्यागमनजस्तो क्षेत्रमा ब्याकअप सर्भर आवश्यक पर्छ भनेर यो घटनाले देखाएको छ। यस विषयमा छलफल पनि सुरु भएको छ, उनले भने। विमानस्थलका महाप्रबन्धक प्रेमनाथ ठाकुरले उडान प्रभावित बनेपछि म्यानुअली रूपमा अन्तर्राष्ट्रिय उडान गरेको बताए। सर्भर डाउन हुँदा विवरण संकलनमा समस्या आएपछि म्यानुअली रूपमा काम सुरु गरेको ठाकुरले बताए। सर्भर डाउन भएपछि विवरण संकलनमा समस्या आयो। एकछिनमा सर्भर खुलिहाल्छ कि भन्ने नि भयो। तर, लामो समय सर्भर नखुलेपछि म्यानुअली विवरण संकलन गरेका हौं, उनले भने। उनले विमानस्थलको सेवालाई चुस्त र प्रभावकारी बनाउन आइतबार अध्यागमनसँग बैठक बसेर आवश्यक निर्णय लिइने बताए।"
रविले 'क्लीन चिट' नपाएसम्म चुनाव लड्न पाउँदैनन् : रमण कर्ण (भिडियो वार्ता),"काठमाडौं: रवि लामिछानेले क्लीन चिट नपाएसम्म उपचुनाव लड्ने नैतिकता पनि बाँकी नरहेको अधिवक्ता रमण कर्णले दाबी गरेका छन्। अन्नपूर्ण पोष्टको कार्यक्रम 'द न्युज मेकर'मा भूपाल लुइटेलसँग कुरा गर्दै कर्णले अब लामिछानेलाई नागरिकता र पासपोर्ट दूरूपयोग मुद्दामा ५ वर्षसम्म जेल हुन सक्ने बताए। लामिछानेको नागरिकता 'अवैध' भनेर बहस गरेका अधिवक्ता कर्णले भने,'रविजी विगतमा नैतिकता र पारदर्शीताको प्रश्न उठाएर सांसद चुनिनु भएको थियो। अव अवस्था त्यस्तो रहेन। उहाँमाथि लागेका आरोप र मुद्दाको पूर्णरूपमा किनारा नलागेसम्म फेरि पनि राजनीतिक हैसियतमा फर्किन पाउनुहुन्न । पुनः नागरिकता लिएर उपचुनाव लड्ने बाटो खुलेपनि मुद्दा नटुंगिएसम्म फेरि चुनाव लड्नु नैतिक प्रश्न हो ।' रविलाई फेरि पनि मन्त्री पद दिइए त्यो पनि गलत हुने उनको तर्क छ । अरूलाई प्रश्न सोध्ने मान्छे आफैँ प्रश्नहरूले घेरिरहँदा फेरि पनि उनलाई मन्त्री दिइए त्यसको जवाफदेही प्रधानमन्त्री बन्नु पर्ने उनी बताउँछन् । राष्ट्रिय स्वतन्त्र पार्टी सरकारबाटै बाहिरिए पनि सरकार संकटमा नपर्ने उनको दाबी छ । कर्णसँग गरिएको कुराकानीको भिडियो हेर्नुहोस्"
महिला वडा सदस्यको क्षमता बढाउन प्रशिक्षण,"ललितपुर: महिला वडा सदस्यहरूको सशक्त आवाज र अर्थपूर्ण सहभागिता अभिवृद्धि गर्ने उद्देश्यले दुईदिने प्रशिक्षण कार्यक्रमको आयोजना गरिएको छ । ललितपुर महानगरपालिका र साथी संस्थाको संयुक्त आयोजनामा आजदेखि यहाँ सुरु भएको कार्यक्रममा निर्वाचित वडा सदस्यहरूले स्थानीय सरकारका विधि, प्रक्रिया, तथा गतिविधिमा सहभागीका अनुभव, गरेका काम, अर्थपूर्ण सहभागिताको सुनिश्चितताका लागि व्यहोर्नुपरेका चुनौतीलगायत विषयमा छलफल भएको थियो । उद्घाटनसत्रमा नेपाली कांग्रेसको केन्द्रीय सदस्य एवं संविधानसभा सदस्य डा आरजु राणा देउवाले लामो राजनीतिक सङ्घर्षपछि जारी भएको नेपालको संविधानले महिला हकअधिकारका सम्बन्धमा विभिन्न व्यवस्था गरेको बताइन्। उनले अझै पनि समाजमा महिलाविरुद्ध हुने भेदभाव कायमै रहेको उल्लेख गर्दै भेदभाव हटाउनका लागि महिला सशक्तीकरणको आवश्यकता रहेको बताइन्। कार्यक्रममा महानगरका प्रमुख चिरिबाबु महर्जनले संविधान र कानुनले राज्यका हरेक निकायमा महिला प्रतिनिधित्वको प्रावधान सुनिश्चित गरेको भए पनि अझै नेतृत्व तहमा र अर्थपूर्ण सहभागिताका लागि धेरै काम गर्न बाँकी रहेको बताए। छलफल उठेका विषयवस्तु र वडा सदस्यका अनुभव स्थानीय सरकारका लागि काम गर्ने सन्दर्भमा आगामी कार्यदिशा हुनसक्ने महर्जनले बताए। कार्यक्रममा महिलामाथि हुने सबै प्रकारका विभेदविरुद्धको महासन्धि (सिड)का विज्ञ सदस्य वन्दना राणाले कार्यक्रमको औचित्यमाथि प्रकाश पार्दै लैङ्गिक समानता प्रवद्र्धन, महिलाहरूको राजनीतिक सशक्तीकरण विषयमा धारणा व्यक्त गरे। साथी संस्थाका अध्यक्ष सजनी आमात्यले पितृसत्तात्मक संरचना रुढीवादी सोच तथा आर्थिक स्रोतमा महिलाको पहुँच कम रहेको अवस्थामा महिलाको राजनीतिक सहभागिता पनि अर्थर्पूण हुन नसकेको बताउँदै महिलाको राजनीतिक सशक्तीकरणका लागि यस्ता कार्यक्रमले योगदान दिने अपेक्षा राखिन्। दुई दिनसम्म हुने कार्यक्रममा विभिन्न विज्ञहरूले महिला सशक्तीकरणका लागि फरकफरक विषयमा प्रशिक्षण दिनुहुने आयोजकले जनाएको छ।"
राष्ट्रिय स्वतन्त्र पार्टीको सभापतिमा रवि लामिछाने पुनः चयन,"काठमाडौंः राष्ट्रिय स्वतन्त्र पार्टीको सभापतिमा दोस्रो पटक रवि लामिछाने चयन भएका छन्। लामिछानेलाई नेपाली नागरिक नरहेको सर्वोच्च अदालतले ठहर गरेपछि उनको गृहमन्त्री, सांसद र पार्टी सभापति पद गएको थियो। लामिछानेलाई बैठकमा आमन्त्रित केन्द्रीय सदस्यका रूपमा बोलाइएको थियो। आजको केन्द्रीय कार्यसमिति बैठकबाट लामिछाने सभापतिमा चयन भएका हुन्। आज आइतबार लामिछानेले नेपाली नागरिकता प्राप्त गरेका हुन्।"
अमेरिकी उपविदेशमन्त्री भिक्टोरियासहितको टोली आइपुग्यो,"काठमाडौं: अमेरिकी उपविदेशमन्त्री भिक्टोरिया नुल्यान्डसहितको टोली नेपाल आइपुगेको छ। अमेरिकी विदेश मन्त्रालयमा राजनीतिक मामिला हेर्दै आएकी भिक्टोरिया नेतृत्वको टोली केहीबेर अघि काठमाडौं आइपुगेको विमानस्थलका एक अधिकारीले अन्नपूर्णलाई बताए। नेपालका लागि अमेरिकी राजदूत डीआर थम्सनलगायतको दूतावासको टोलीले त्रिभुवन अन्तर्राष्ट्रिय विमानस्थलको अति विशिष्ट कक्षमा स्वागत गरेका छन्। उपविदेशमन्त्री भिक्टोरियाको नेपाल भ्रमणबारे परराष्ट्र मन्त्रालयले औपचारिक जानकारी नदिए पनि नेपाल बसाईका क्रममा उनको उच्चस्तरीय भेटवार्ता हुनेछ। भिक्टोरियाले प्रधानमन्त्री पुष्पकमल दाहाल प्रचण्ड, नेपाली कांग्रेसका सभापति शेरबहादुर देउवा, नेकपा एमाले अध्यक्ष केपी शर्मा ओलीलगायतका शीर्ष नेतासँग भेटने कार्यक्रम छ। उनले परराष्ट्रमन्त्री विमला पौड्यालसँग पनि भेटवार्ता गर्नेछिन्। नेकपा माओवादी केन्द्रका अध्यक्ष दाहाल प्रधानमन्त्री बनेपछि भिक्टोरियाको भ्रमण नै उच्चस्तरीय कुटनीतिज्ञको पहिलो नेपाल भ्रमण हो। उपविदेशमन्त्री भिक्टोरियासँगै उपसहायक मन्त्री नेन्सी ज्याक्सन र अमेरिकी विदेश मन्त्रालयकी म्यारी फ्रेङ्गाकिससमेत नेपाल आएका छन्। अमेरिकी भ्रमण टोली फ्लाइ दुवईबाट नेपाल आएका हुन्। टोली सोमबार भारत जानेछ।"
गृह मन्त्रालय नपाए सरकारबाट बाहिरिने राष्ट्रिय स्वतन्त्र पार्टीको चेतावनी,"काठमाडौं: राष्ट्रिय स्वतन्त्र पार्टीले गृह मन्त्रालय नपाए सरकारबाट बाहिरिने चेतावनी दिएको छ। पार्टीको आइतबार बसेको केन्द्रीय समिति बैठकले विगतमा सत्ता साझेदार दलसँग भएको सहमति अनुसार गृहमन्त्रालय नपाए सरकारबाट बाहिरिने चेतावनी दिएको हो। पार्टीका अध्यक्ष रवि लामिछाने गैर नागरिक भएको सर्वोच्चको फैसलाले संसद, उपप्रधान तथा गृहमन्त्री पद र पार्टीको सभापति पद गुमेपछि आइतबार नागरिकता लिएसँगै पार्टी अध्यक्ष चयन भएका छन्। उनी अध्यक्ष भए लगत्तै बसेको पार्टी केन्द्रीय समितिको बैठकले विगतमा सत्ता साझेदार दलसँग भएको समझदारी अनुसार गृहमन्त्रालय पार्टीले छोड्न नसक्ने निस्कर्ष निकालेको हो। यस विषयमा सत्ता साझेदार दलसँग छलफल गर्ने जिम्मेवारी पनि अध्यक्ष लामिछानेले नै लिएका छन्। उनले नेकपा एमालेका अध्यक्ष केपी शर्मा ओली र प्रधानमन्त्रीसमेत रहेका नेकपा माओवादी केन्द्रका अध्यक्ष पुष्पकमल दाहालसँग पार्टीको निर्णय र अडानका बारेमा कुराकानी गरेको स्रोतले जनाएको छ। लामिछानेले पार्टीले गृहमन्त्रालय नपाए सरकार छाड्ने चेतावनी दिएपछि एमाले अध्यक्ष ओली बालुवाटार पुगेर प्रधानमन्त्रीसँग छलफल गरेका छन्। दुई नेताबीच पछिल्लो राजनीतिक घटनाक्रमका विषयमा छलफल भएको बालुवाटार स्रोतले जनाएको छ। छलफलका क्रममा सर्वोच्चको फैसलासँगै लामिछानेले उपप्रधान तथा गृहमन्त्रीबाट राजनीनामा दिएको, अहिले नागरिकता लिएको र फेरि गृहमन्त्रालय नै दावी गरेको विषयमा पनि छलफल भएको थियो। ओली दाहालले लामिछानेलाई नै गृहमन्त्री बनाउँदा के हुने भन्ने बारे छलफल गरे पनि निष्कर्षमा भने पुगेका छैनन्। आपसी थप छलफल गरी निष्कर्षमा पुग्ने दुई नेताबीच समझदारी भएको छ। शुक्रबार सर्वोच्च अदालतले लामिछानेको नागरिकता अवैध भएको ठहर गरेको थियो। सर्वोच्चको आदेश पछि लामिछानेको सांसद र मन्त्री दुवै पद गुमेको थियो। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। नागरिकता सम्बन्धि सर्वोच्चको फैसलासँगै लामिछानेले उपप्रधान एवं गृहमन्त्री लामिछानेले पदबाट राजीनामा दिएका छन्। । गृहमन्त्रीको जिम्मेवारी प्रधानमन्त्री प्रचण्डलाई दिइएको छ। आइतबार लामिछानेले आवश्यक प्रक्रिया पूरा गरेर जिल्ला प्रशासन कार्यालय काठमाडौंबाट नागरिकता प्राप्त गरेका छन्। नागरिकता प्राप्त गरे लगत्तै रास्वपाले उनलाई पार्टी अध्यक्षमा नियुक्त गरेको छ। लामिछानेविरुद्धको फैसलाको पूर्णपाठ आउन बाँकी छ। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधि सभा सदस्यमा निर्वाचित भएका थिए।"
"रवि लामिछानेले प्रधानमन्त्रीलाई भेटे, फेरि गृहमन्त्री बनाउन माग",काठमाडौं: राष्ट्रिय स्वतन्त्र पार्टीका सभापति रवि लामिछानेले प्रधानमन्त्री पुष्पकमल दाहाल 'प्रचण्ड'लाई भेटेका छन्। प्रधानमन्त्रीलाई भेट्न लामिछाने बालुवाटार पुगेका थिए। प्रक्रिया पुर्याएर नागरिकता लिएका लामिछाने आइतबार नै पार्टीको सभापतिमा पुनर्बहाली भएपछि पार्टीको निर्णय जानकारी गराउन लामिछाने बालुवाटार गएको रास्वपाले जनाएको छ। त्यस अघि रास्वपाको केन्द्रीय समितिको बैठकले सत्ता साझेदार दलसँग विगतमा भएको सहमति अनुसार गृह मन्त्रालय आफ्नै दलले पाउनुपर्ने निर्णय गरेको थियो। सोही निर्णय अनुसार रास्वपाले पार्टीको निर्णयबारे सत्ता साझेदार दलसँग छलफल गर्न सभापति लामिछानेलाई नै जिम्मेवारी दिइएको थियो। सोही अनुसार सभापतिले प्रधानमन्त्रीलाई भेटेका हुन्। लामिछाने बालुवाटार पुग्नुअघि नेकपा एमालेका अध्यक्ष केपी शर्मा ओलीले पनि प्रधानमन्त्री प्रचण्डलाई भेटेका थिए। सर्वोच्चको फैसलासँगै पद गुमाएका लामिछानेले प्रक्रिया पुर्याएर नागरिकता लिएसँगै गृहमन्त्रीमा पुनर्बहाली गर्न सत्ता साझेदार दलसँग आग्रह गरेका छन्। उनले गृह मन्त्रालय पार्टीले नपाए सरकार छाड्ने चेतावनी पनि दिएका छन्।
क्रिकेटर सन्दीप लामिछानेलाई धरौटीमा छाड्ने उच्च अदालतको आदेशविरुद्ध सरकारी वकिल सर्वोच्च जाने,"काठमाडौं :नाबालिग बलात्कारको अभियोग लागेका क्रिकेटर सन्दीप लामिछानेलाई धरौटीमा छोड्ने उच्च अदालतको आदेश बदरको माग गर्दै महान्यायाधीवक्ता कार्यालय सर्वोच्च अदालत जाने भएको छ । त्यसका लागि महान्यायाधीवक्ता कार्यालयले एक दुई दिनमै निवेदन दर्ताको तयारी थालेको छ । महान्यायाधीवक्ताको कार्यालयका सहन्यायाधीवक्ता संजीवराज रेग्मीले लामिछानेलाई पुर्पक्षको लागि धरौटीमा छोड्ने उच्च अदालतको आदेश बदर गर्न माग गर्दै सर्वोच्च अदालतमा निवेदन दिने तयारी गरेको अन्नपूर्णलाई जानकारी दिए । उनले भने,हामीले केहि दिनमै निवेदन दर्ता गर्दैछौं। तयारीका क्रममा छौं। उच्च सरकारी वकिल कार्यालय पाटनले पठाएको मस्यौदामा थपघट गरिरहेका छौं। ' लामिछानेलाई धरौटीमा छाड्ने आदेश कानुनविपरित भएको सरकारी वकिलको ठहर छ। उच्च अदालत पाटनले पुस २८ गते लामिछानेलाई धरौटीमा रिहा गर्न आदेश दिएको थियो। उच्च अदालत पाटनका न्यायाधीश ध्रुवराज नन्द र रमेश ढकालको संयुक्त इजलासले पुर्पक्षका लागि थुनामा राख्ने जिल्ला अदालत काठमाडौंको आदेश बदर गरिदिएको थियो। उनलाई २० लाख रुपैयाँ धरौटीमा छाड्न आदेश दिएको थियो। उनका अनुसार लामिछानेलाई विदेश जान रोक लगाइएको छ। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्पर्कविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो।"
मधेश प्रदेशमा नवनियुक्त अर्थमन्त्री संजय यादवले गरे पदभार ग्रहण,"जनकपुरधाम : मधेश प्रदेशका नवनियुक्त अर्थमन्त्री संजय यादवले पदभार ग्रहण गरेका छन्। बिहीबार जिम्मेवारी सहितको पत्र प्राप्त गरेका मन्त्री यादवले आइतबार दिउँसो पदभार ग्रहण गरेका हुन्। पदभार ग्रहण गर्दै अर्थमन्त्री यादवले प्रदेश सरकारको राजश्वलाई वृद्धि गर्नका लागि कार्ययोजना बनाएर अगाडि बढ्न कर्मचारीलाई निर्देशन दिएका छन्। उनले बजेटमा भएका प्रावधान अनुसार चालू खर्चलाई मितव्ययी बनाउँदै कटौति गर्ने र पुँजीगत खर्चलाई अभिवृद्धि गर्ने सम्बन्धमा पनि कार्ययोजना बनाउन निर्देशन दिएको अर्थसचिव गजेन्द्र ठाकुरले बताए। यसअघि नवनियुक्त भौतिक पूर्वाधार विकास मन्त्री सरोजकुमार यादव र भूमि व्यवस्था, कृषि तथा सहकारी मन्त्री वसन्त कुशवाहाले शुक्रबार नै पदभार ग्रहण गरिसकेका छन्। गत पुस २७ गते मुख्यमन्त्रीमा नियुक्त भएका सरोजकुमार यादवले पुस २९ गते विनाविभागीय मन्त्रीहरुसँगै शपथ लिएका थिए। मुख्यमन्त्री यादवले माघ १२ गते विना विभागीय मन्त्रीहरूको जिम्मेवारी तोकेका थिए। मुख्यमन्त्री यादवले नेकपा एमाले संसदीय दलका नेता सरोजकुमार यादवलाई भौतिक पूर्वाधार विकास मन्त्रालय, जनमत पार्टीका बसन्त कुशवाहालाई भूमि व्यवस्था, कृषि तथा सहकारी मन्त्रालय र जनता समाजवादी पार्टी नेपालका संजय यादवलाई अर्थ मन्त्रालयको जिम्मेवारी दिएका थिए। मुख्यमन्त्री यादवले प्रदेशका बाँकी सात मन्त्रालय भने हाल आफैँसँग राखेका छन्। मधेस प्रदेशको सत्ता साझेदार दलहरुबीच मन्त्रालयको भागबण्डामा औपचारिक सहमति जुट्न नसक्दा सरकारले अहिलेसम्म पूर्णता पाउन सकेको छैन। मुख्यमन्त्री यादवले सम्भवत सोमबार मन्त्रिपरिषद् विस्तार गर्ने श्रोतले जनाएको छ।"
मधेस : मुख्य न्यायाधिवक्तामा ठाकुरद्वारा शपथ ग्रहण,"जनकपुरधाम : मधेस प्रदेशका प्रमुख हरिशंकर मिश्रले प्रदेश सरकारको मुख्य न्यायाधिवक्ता विरेन्द्र ठाकुरलाई नियुक्त गरेका छन्। मधेस प्रदेशका मुख्यमन्त्री सरोजकुमार यादवको सिफारिसमा प्रदेश प्रमुख मिश्रले ठाकुरलाई संविधानको धारा १६० को उपधारा २ बमोजिम मुख्य न्यायाधिवक्तामा नियुक्त गरेको हो। नवनियुक्त मुख्य न्यायाधिवक्ता ठाकुरलाई उच्च अदालत जनकपुरधामका कामु मुख्य न्यायाधीश गुणराज लुइँटेलले पद तथा गोपनीयताको शपथग्रहण गराएका छन्। शपथ ग्रहण कार्यक्रममा प्रदेश प्रमुख हरिशंकर मिश्र, मधेस प्रदेशका प्रमुख सचिव कृष्ण बहादुर राउत सहितका उच्च अधिकारीहरू उपस्थित रहेका थिए। करिब २० वर्षदेखि सर्वोच्च अदालतमा रहेर वकालत गर्दै आएका ठाकुरले शपथ ग्रहणपश्चात् पत्रकारहरूसँग कुरा गर्दै प्रदेश सरकारलाई आवश्यक पर्ने कानूनको निर्माणमा अहोरात्र काम गर्ने बताए। ठाकुर सिरहाका स्थायी बासिन्दा हुन्। यसअघि मधेसका मुख्य न्यायधिवक्तामा दिपेन्द्र झा थिए। झा कानूनको आडमा मन्त्रालयलाई थर्काउने र योजना चलाउने गरेको मन्त्रीहरूको आरोप थियो। उनी निर्वाचनको मुखमा मुख्यन्यायधिवक्ताको पद परित्याग गरेर जनता समाजवादी पार्टीबाट निर्वाचनमा होमिएका थिए। महोत्तरीको क्षेत्र नं ३ (ख) बाट निर्वाचन लडेका झा लोकतान्त्रिक समाजवादी पार्टीको निवर्तमान मन्त्री अभिराम शर्मासंग पराजित भएका थिए।"
अर्थमन्त्रालयले बनायो नीतिगत प्राथमिकता र न्यूनतम कार्यक्रम कार्यान्वयन गर्ने योजना,"काठमाडौं: अर्थमन्त्रालयले नीतिगत प्राथमिकता र न्यूनतम कार्यक्रम कार्यान्वयनका लागि कार्ययोजना तयार पारेको छ। कार्ययोजनामा नीति तथा कार्यक्रम, क्रियाकलाप, माइलस्टोन, साधन स्रोत, समय सीमा र अनुमगन मूल्यांकन सूचक उल्लेख छ। नीति तथा कार्यक्रमलाई कार्यान्वयनका लागि राजस्व संकलनमा प्रभावकारिता ल्याउने, राजस्व प्रणालीलाई थप प्रगतिशिल बनाउने, राजस्वको दरहरू हेरफेर गर्दा व्यवसायिक तटस्थता कायम गर्ने, राजस्व चुहावटलाई नियन्त्रण गर्ने उल्लेख छ। यस्तै देशको आर्थिक वृद्धि र आर्थिक स्थायित्व कायम हुने गरी वित्त नीति र मौद्रिक नीति तर्जुमा गर्ने, खर्च कटौती सम्बन्धी आवश्यक निर्णय गर्ने, अत्यावश्यक बाहेकका संरचना निर्माण गर्न संगठन र व्यवस्थापन सर्वेक्षणमा सहमति प्रदान गर्ने उल्लेख छ। आगामी पाँच वर्षमा दोहोरो अंकको आर्थिक वृद्धिको आधार तयार गर्ने, तीन तहका सरकारबीच नीतिगत समन्वय कायम गर्ने, भन्सार दरमा पुनरावलोकन गर्ने, बन्द सरकारी संस्थान गर्ने सम्बन्धमा अध्ययन गरी पुन:सञ्चालनमा ल्याउने व्यवस्था अघि बढाउने उल्लेख छ। यस्तै बीमा क्षेत्रमा नीतिगत, संरचनागत प्रकृयागत सुधार गर्ने, धितोपत्र सम्बन्धी कानुनमा सुधार गर्ने, धितोपत्र दोस्रो बजार तथा यस सम्बन्धी संरचनालाई थप पारदर्शी एवं प्रतिष्पर्धी बनाउने उल्लेख छ। वस्तु विनिमय बजार र यसका पूर्वाधारहरू सञ्चालनमा ल्याउने, साना तथा मझौला कम्पनीहरूलाई आवश्यक हुने पूँजी परिचालनमा सहयोग गर्ने, वित्तीय क्षेत्रमा सुधार गर्ने लगायत पनि नीति तथा कार्यक्रम कार्यान्वयन योजनामा व्यवस्था गरिएको छ। त्यस अतिरिक्त सरकारको नीतिगत प्राथमिकता र न्यूनतम कार्यक्रम कार्यान्वयनको कार्ययोजनाको अतिरिक्त अर्थमन्त्रालयले प्रधानमन्त्री पुष्पकमल दाहालले २०७९ पुस १९ गते नेपाल सरकारका सचिवहरूलाई दिनु भएको निर्देशन अन्तर्गत अर्थमन्त्रालयसँग सम्बन्धित बुँदाहरूको कार्यन्वयन कार्ययोजना पनि तयार पारी कार्यान्वयनमा ल्याएको छ। कार्ययोजनामा रुपान्तरणकारी र राष्ट्रिय योजनाका लागि विनियोजित बजेट अभाव हुन नदिने, रुपान्तरणकारी र राष्ट्रिय गौरवका आयोजनामा विनियोजित रकमबाट अन्य कार्यक्रममा रकामान्तर तथा कार्यक्रम संशोधन नगर्ने उल्लेख छ। आन्तरिक राजस्व विभाग र भन्सार विभागले लक्ष्य अनुसार राजस्व परिचालन गर्ने, लक्ष्य अनुसार राजस्व परिचालनका लागि नीतिगत सुधार गर्ने पनि उल्लेख छ। यस्तै निजी क्षेत्रलाई विश्वासमा लिने गरी अर्थतन्त्रमा वर्तमानमा देखिएका समस्याहरूको समाधान गर्ने, आयात प्रतिस्थापन र निर्यात प्रवर्द्धन गर्ने गरी योजना तयार गरी कार्यान्वयन गर्ने, अर्थमन्त्रालयको कार्यक्षेत्र भित्रका विषयमा सेवा प्रवाहमा देखा परेका मन्त्रालय स्तरबाट समस्या समाधान गर्ने र नीतिगत रुपमा सम्बोधन गर्नुपर्ने विषयमा नेपाल सरकारमा प्रस्ताव पेश गर्ने लगायतका गतिविधि गर्ने पनि कार्ययोजनामा उल्लेख गरिएको छ। अर्थमन्त्रालयका प्रवक्ता आनन्द काफ्लेले दुवै कार्ययोजनालाई प्रभावकारी रुपमा कार्यान्वयन गर्नुका साथै आवधिक रुपमा समीक्षा गर्दै अघि बढ्ने बताउनुभयो। माघ ४ को मन्त्रिपरिषद्को बैठकले नीतिगत प्राथमिकता र न्यूनतम कार्यक्रम कार्यान्वयनका लागि हरेक मन्त्रालयलाई कार्ययोजना तयार पार्न समय दिएको थियो। उच्चस्तरीय राजनीतिक संयन्त्रले २०७९ पुस २५ गते सरकारको नीतिगत प्राथमिकता र न्यूनतम कार्यक्रम सार्वजनिक गरेको थियो। जसमा नेपालको समग्र औद्योगिक उत्पादन तथा व्यवसायिक क्षेत्रमा आएको ह्रास, वित्तीय क्षेत्रमा तरलता संकुचन, उच्च व्याजदर, बढ्दो व्यापार घाटा, न्यून पुँजीगत खर्च, घट्दो राजस्व संकलन, विदेशी मुद्रा सञ्चितिमा परेको दबाब तथा पुँजीबजारमा आएको गिरावटलगायतका समस्यालाई औद्योगिक, वित्तीय र मौद्रिक नीतिको सामञ्जस्यपूर्ण ढङ्गले कार्यान्वयन गरी अर्थतन्त्रलाई तत्काल गतिशील बनाउने थिए । यसका लागि राजस्व प्रशासनलाई थप चुस्त, दुरुस्त तथा करदातामैत्री बनाउने, कर छली, आयातमा न्युनविजकीकरण, चोरी पैठारी, तस्करी तथा हुण्डी कारोबारजस्ता गतिविधिको अन्त्य गर्ने, कर प्रणालीलाई थप प्रगतिशील तथा व्यवसायमैत्री बनाउने, करका दरहरू हेरफेर गर्दा व्यवसायिक तटस्थता कायम गर्ने उल्लेख थियो। यस्तै सार्वजनिक खर्चमा मितव्ययिता कायम गर्ने, यस आर्थिक वर्षका लागि सवारी साधन खरिदलगायत कार्यालय सञ्चालन खर्च कटौती गर्ने, पूर्वाधारको क्षेत्रमा सञ्चालित अधुरा आयोजना कार्यान्वयनमा तीब्रता दिने लगायत उल्लेख थियो।"
भारतको ओडिसा राज्यका स्वास्थ्यमन्त्रीमाथि गोली प्रहार,एजेन्सी : भारतको ओडिसा राज्यका स्वास्थ्यमन्त्री नव दासमाथि गोली प्रहार भएको छ। एक कार्यक्रममा सहभागी हुने क्रममा अज्ञात समूहले स्वास्थ्यमन्त्रीमाथि गोली प्रहार गरेको बताइएको छ। दासको छातीमाथि गोली लागेको र उनको अवस्था गम्भीर रहेको भारती सञ्चारमाध्यमले जनाएका छन्। उनलाई अस्पतालमा उपचार भइरहेको छ। भारतीय सञ्चारमाध्यमका अनुसार दासमाथि चार राउण्ड गोली प्रहार भएको हो। उनीमाथि योजनावद्ध आक्रमण भएको अनुमान गरिएको छ। प्रहरी अधिकारीका अनुसार ब्रजरानगरमा कार्यक्रममा सहभागी हुने क्रममा उनीमाथि एएसआई गोपाल दासले गोली प्रहार गरेको हो।घटनबारे अनुसन्धान भइरहेको प्रहरीले जनाएको छ।
प्रदेश १ को मुख्य न्यायाधिवक्ता नियुक्तिमा अदालतले दियो कारण देखाउ आदेश,"विराटनगर: उच्च अदालत विराटनगरले प्रदेश १ को मुख्य न्यायाधिवक्ता नियुक्तिमा कारण देखाउ आदेश जारी गरेको छ। न्यायाधीश मिलनकुमार राईको एकल इजलासले आईतबार मुख्य न्यायाधिवक्ता नियुक्तिको विषयमा कारण देखाउ आदेश जारी गरेको हो। पूर्वन्यायाधिवक्ता परिवर्तन राईले कानून विपरीत नयाँ मुख्य न्यायाधिवक्ता नियुक्त गरेको रिट दायर गरेका थिए। माघ १३ गते दर्ता गरेको रिटमा राईले कानुन विपरीत नयाँ न्यायाधिवक्ता नियुक्ति गरिएकाले कामकाजमा रोक लगाई अन्तरिम आदेश जारी गर्न माग गरेका थिए। मुख्यमन्त्री तथा मन्त्रिपरिषदको कार्यालय, मुख्यमन्त्री कार्यालयको प्रशासन फाँटका कर्मचारी हरि डाँगी, प्रदेश प्रमुखको कार्यालय र नवनियुक्त मुख्य न्यायाधिवक्ता वरिष्ठ अधिवक्ता गजेन्द्र आचार्यलाई विपक्षी बनाएर दायर गरिएको रिटमा अदातलले आइतबार कारणदेखाउ आदेश जारी गरेको हो। राईको पुर्नबहालीका निम्त्ति अन्तरिम आदेश माग गर्दै परेको रिटमा आईतबार कारण देखाउ आदेश जारी गरिएको उच्च अदालत विराटनगरका सूचना अधिकारी ओमराज सुवेदीले बताए। अन्तरिम आदेशबारे छलफल गर्न दुवैपक्षलाई माघ २३ गते अदालत बोलाईएको सुवेदीले बताए। उनले भने, रिटमा नियमानुसार निवेदक परिवर्तन राईलाई नै पुर्नबहाली गर्नुपर्ने माग गरिएको छ। आचार्यको नियुक्तिलाई गैह्र कानुनी ठहर्याईएको छ। यसअघिका मुख्य न्यायाधिवक्ता भोजराज श्रेष्ठको राजीनामा पश्चात २०७९ असोज ९ गते प्रदेश सरकारका निवर्तमान मुख्यमन्त्री राजेन्द्रकुमार राईले नेकपा (एकीकृत समाजवादी) निकट परिवर्तन राईलाई प्रदेश १ को मुख्य न्यायाधिवक्ता नियुक्त गरेका थिए। प्रदेश सभा निर्वाचनपछि अहिले प्रदेश एकको मुख्यमन्त्री हिक्मतकुमार कार्की छन्। कार्कीले एमाले निकट वरिष्ठ अधिवक्ता गजेन्द्र आचार्य प्रदेश एकको नयाँ मुख्य न्यायाधिवक्ता नियुक्त गरेका हुन्। आचार्यले माघ ११ गते नै पद तथा गोपनियताको शपथ लिइसकेका छन्। यता राईले भने आफूले राजनीनामा नदिई नयाँ मुख्य न्यायाधिवक्ता नियुक्त गरेको भन्दै रिट दायर गरेका थिए।"
सोलुखुम्बुमा सात मतदानस्थल थप गर्न सिफारिस,"सोलुखुम्बु : सोलुखुम्बुमा सातवटा मतदानस्थल थप गर्न सिफारिस गरिएको छ। आइतबार जिल्ला प्रशासन कार्यालय सल्लेरीमा बसेको मतदानस्थल तथा मतदान केन्द्र सिफारिस समितिको बैठकले जिल्लामा सातवटा स्थल थप गर्न निर्वाचन आयोगमा सिफारिस गरेको हो। समितिका संयोजक रहेका प्रमुख जिल्ला अधिकारी बसन्त भट्टराईको अध्यक्षतामा बसेको बैठकले सोलुदूधकुण्ड नगरपालिकामा चारवटा, सोताङ गाउँपालिकामा दुईवटा र महाकुलुङ गाउँपालिकामा एउटा मतदानस्थल थप गर्न सिफारिस गरिएको हो। सोलुदूधकुण्ड नगरपालिकाको वडा नम्बर २ स्थित बेनी आवि, वडा नम्बर ९ स्थित जनचेतना आवि गोराखानी, वडा नम्बर ११ स्थित बरबोट आवि र सिद्ध आवि बुस्तिङमा मतदानस्थल थप गर्न सिफारिस निर्णय गरिएको नगर उपप्रमुख गान्धी माया तामाङले जानकारी दिइन्। यस्तै सोताङको वडा नम्बर १ स्थित बरबोट आवि र दिपज्योति आवि चित्रेमा थप गर्ने भएको छ। यस्तै मखपलम माविमा रहेको दुईवटा केन्द्रमध्ये एउटालाई लिढुंगा आविमा सार्ने, साविक सोताङ गाविस भवनमा रहेको केन्द्रलाई ठाउँ अभावले सोही वडाको कृषि सेवा केन्द्र ताप्लासीमा सार्न सिफारिस गरिएको गाउँपालिका अध्यक्ष खिलराज बस्नेतले बताए। उता महाकुलुङ गाउँपालिका५ को कार्यालयमा रहने गरी एउटा स्थल थप गर्न सिफारिस गरिएको गाउँपालिका अध्यक्ष सुर्य बहादुर कुलुङले बताए। भौगोलिक कठिनाई भएकाले नागरिकहरूको सहजताका लागि स्थलहरू थप गर्न आयोगमा सिफारिस गरिएको प्रमुख जिल्ला अधिकारी बसन्त भट्टराईले बताए। जिल्लामा हाल १२२ मतदान केन्द्र र १३५ वटा मतदान स्थल रहेका छन्।"
निर्वाचन आचार संहिताबारे त्रिविका पदाधिकारी र विद्यार्थी संगठनबीच छलफल,"काठमाडौंः त्रिभुवन विश्वविद्यालय स्वतन्त्र विद्यार्थी युनियन निर्वाचनको आचार संहितासम्बन्धी निर्देशिका २०७९ बारे छलफल भएको छ । त्रिभुवन विश्वविद्यालयमा भएको छलफलमा विश्वविद्यालयका पदाधिकारी र संयुक्त विद्यार्थी संगठनको सहभागीता रहेको थियो । स्ववियु निर्वाचनलाई स्वच्छ,स्वतन्त्र र भयरहित रूपमा संचालन गर्न स्ववियु निर्वाचन आचार संहिता सम्बन्धि निर्देशिका २०७९ जारी गरिएको छ । स्ववियु निर्वाचन स्वच्छ,स्वतन्त्र र भयरहित रूपमा गराउने प्रयोजनार्थ केन्द्रीय अनुगमन तथा समन्वय समितिले आचार संहितामा उल्लेख भएका कुराहरूलाई पूर्णरूपमा पालना भएनभएको अनुगमन गर्नेछ । त्रिवि अनेरास्ववियु इन्चार्ज मदन बिष्टले निर्वाचनलाई भयरहीत वातावरणमा सम्पन्न गराउने विषयमा छलफल भएको अन्नपूर्णलाई जानकारी दिए । स्ववियु निर्वाचनका लागि आवश्कता अनुसार निर्णको समन्वय गर्ने उल्लेख छ ।स्ववियु निर्वाचनको शिलशिलामा कुनै कानुनीविवाद उत्पन्न भए त्यसको निरूपणका लागि आवश्यक कार्य गर्ने निर्देशिकामा उल्लेख छ । स्ववियु निर्वाचन गर्ने दिन निर्वाचनसम्बन्धी क्रियाकलापलाई व्यवस्थित गर्न मतदान समय, मतदाता नामावली, प्रचार प्रसार सामाग्री,खर्चसिमालगायतका कार्यका लागि सम्बन्धीत क्याम्पसकलेज र मतदान अधिकृतसहितको टोलीलाई जिम्मेवारी दिइनेछ । सम्बन्धित क्याम्पस कलेजले स्ववियु निर्वाचन तालिका बनाई कार्यान्वयन गर्ने योजना छ । निर्वाचनमा उम्मेदवारको मनोनयन पत्र दाखिला गर्ने दिन उम्मेदवारको उमेर २८ वर्ष ननाघेको हुनुपर्नेछ । स्ववियु कार्यसमितिमा २०० जना सम्म विद्यार्थी भएकोमा ११ सदस्यीय,२०१ देखि १००० सम्म १५ जना, एक हजार एक देखि तीन हजारसम्म १९ जना र तीन हजार १ देखि माथि २१ जनाको पदाधिकारी र सदस्य रहने व्यवस्था छ । स्वयिु निर्वाचनमा कुनै संघ,संगठन वा समूहले समानुपातिकतर्फ मात्र पनि निर्वाचनमा सहभागी हुन सक्नेछ । एक तहको अध्ययन सकेर उतिर्ण भइसकेपछि पुनः त्यही तह र विषयमा भर्ना हुन पाउने छैन तर विषय परिवर्तन गरी अध्ययन गर्न नियमित विद्यार्थीको रूपमा क्याम्पस भर्ना हुन सक्नेछ । प्रमुख अतिरिक्त विषय अध्ययन गर्ने विषयको ट्रान्सकृप्ट नपाउने अवस्थाका विद्यार्थीहरू मतदाता हुन सक्नेछैनन् ।"
पार्टीका उम्मेदवारमाथि अन्तर्घात गर्नेको सूची बुझाउने म्याद कांग्रेसले १५ दिन थप्यो,"काठमाडौं: नेपाली कांग्रेसको केन्द्रीय अनुशासन समितिले संघ तथा प्रदेश सभा निर्वाचनमा पार्टीका उम्मेदवारलाई अन्तर्घात गर्नेको विवरण बुझाउने म्याद १५ दिन थपेको छ। पार्टी अनुशासन समितिको बैठकले जिल्ला अनुशासन समितिबाट आएको सुझावका आधारमा १५ दिन म्याद थप गर्ने निर्णय गरेको केन्द्रीय अनुशासन समितिका सचिव प्रेम केसीले जानकारी दिए। पार्टीमा अन्तर्घात बढेको गुनासोसँगै कांग्रेसको केन्द्रीय अनुशासन समितिले सबै जिल्लामा अनुशासन समिति गठन गरी माघ १५ भित्र अन्तर्घात गर्नेको विवरण केन्द्रमा पठाउन निर्देश गरेको थियो। सोही अनुसार काम आउनुपर्ने विवरण आउन ढिलाइ भएपछि थप १५ दिन अर्थात माघ मसान्तसम्म विवरण पठाउने समय थपिएको केसीले बताए। केन्द्रीय अनुशासन समितिले जारी गरेको विज्ञप्तिमा भनिएको छ, '२०७९ साल मंसिर ४ गते सम्पन्न प्रतिनिधि सभा र प्रदेश सभा सदस्य निर्वाचनका सन्दर्भमा पार्टीका उम्मेदवारलाई अन्तर्घात गरी असहयोग गरेको सम्बन्धमा परेका उजुरीहरु प्रदेश एवं जिल्ला अनुशासन समितिबाट विधिवत निर्णय गरी केन्द्रीय अनुशासन समितिमा पठाउने र यदि प्रदेश एवं जिल्ला अनुशासन समिति गठन नभएको अवस्थामा तत्काल अनुशासन समिति गठन गरी निर्णय सहित २०७९ माघ १५ गतेभित्र पठाउनु पर्ने भनी प्रदेश तथा जिल्ला कार्यसमितिलाई पत्राचार गरिएकोमा सो म्याद थप गर्नु पर्ने भनी सिफारिस प्राप्त हुन आएकोले उक्त समयावधी २०७९ माघ मसान्त सम्मलाई बढाइएको जानकारी गराइन्छ।'"
पर्यटनमन्त्रीको प्रश्न: लुम्बिनीमा किन पवित्र काम भएन ?,"काठमाडौं: संस्कृति, पर्यटन तथा नागरिक उड्डयनमन्त्री सुदन किरातीले पवित्र भूमि लूम्बिनीमा अपवित्र काम किन भन्दै प्रश्न गरेका छन्। मन्त्रलयमा आज लुम्बिनी विकास कोषका पदाधिकारीसँग ब्रिफिङ लिएपछि निर्देशन दिँदै मन्त्री किरातीले कोषको व्यवस्थपनका कारण लुम्बिनी बदनाम गर्ने प्रयास भएको टिप्पणी गरे। राज्यले विश्वास गरेर त्यो क्षेत्रको विकासका लागि पठाएका मान्छेहरूले आफ्नो भूमिका बिर्सन नहुने उनको भनाइ छ। पवित्र र धार्मिक पर्यटकीय क्षेत्र आज गौचरन र फोहरले लुम्बिनी भरिएको गुनासो रहेको पनि पर्यटनमन्त्रीले बताए। 'देशविदेशबाट मानिसहरूले लुम्बिनीलाई छुट्टै हिसाबले सोचेका हुन्छन् । यो विश्वभरिको बौद्धधर्मावलम्बीहरूको मुटुको ढुकढुकी हो । मुस्लिमहरूले मक्कमदिनालाई के बनाइसके ? लुम्बिनी सफा छैन सयौँ गाईहरू चर्ने गौचरन बनाइएको छ, तर तपाईँहरूले व्यवस्थापनको जिम्मा पाएर यस्तो फोहरैफोहर र धुलैधुलो राख्ने, उनले भने। पर्यटनमन्त्री किरातीले लुम्बिनीलाई विकासका नाममा मागीखाने भाँडोमात्रै बनाइएको भन्दै उक्त क्षेत्रमा बनेका संरचनाको उपयोग गरिनुपर्ने बताए। प्रभावकारी कामका लागि नीतिगत समस्या भए सहजीकरण गर्ने भन्दै उनले आगामी दिनमा कार्ययोजनसहित काम गर्न र सोको प्रगति प्रतिवेदन पेस गर्न आग्रह गरे। मन्त्री किरातीले भने, 'यो कुनै स्टन्ट होइन, अहिले हामी सुरुमा स्टन्ट देखाएर कर्मचारी सरुवा बढुवा गरेर सस्तो लोकप्रियता कमाउने पक्षमा छैनौँ । कर्मचारीले विगतमा के गरेको छ तर अब आजैदेखि ऊ सुध्रिनुपर्छ । कामको सम्पादन क्षमताको मूल्याङ्कन अब सुरु, भयो अब काम चाहियो।'"
"सीडीओ कार्यालय परिसरमा भीडभाड, सुरक्षा बढाइयो","काठमाडौं : नेपाली नागरिकता लिन रवि लामिछाने जिल्ला प्रशासन कार्यालय आइपुगेका छन्। लामिछाने नागरिकता लिन आउने भएपछि बिहानैदेखि जिप्रका परिसरमा उनका कार्यकर्ता,समर्थक र सञ्चारकर्मीको बाक्लो उपस्थित रहेको छ। अहिले जिप्रका परिसरमा बाक्लोरुपमा सुरक्षाकर्मी परिचालन गरिएको छ। सर्वोच्च अदालतले नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको भन्दै लामिछानेको सांसद पद खारेज गरिदिएको थियो। सर्वोच्चले नेपाली नागरिक नै नभएको ठहर गरिदिएपछि लामिछानेले उपप्रधान एवम् गृहमन्त्री र रास्वपाको पार्टी सभापति पद पनि गुमाएका थिए। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा,डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधिसभा सदस्यमा निर्वाचित भएका थिए।"
नारायणकाजी श्रेष्ठ र चिनियाँ राजदूत चेन सोङबीच भेट,"काठमाडौं : उपप्रधानमन्त्री एवं भौतिक पूर्वाधार तथा यातायातमन्त्री नारायणकाजी श्रेष्ठसँग नेपालका लागि चिनियाँ राजदूत चेन सोङले शिष्टाचार भेटवार्ता गरेका छन्। भौतिक पूर्वाधार तथा यातायात मन्त्रालयमा आइतबार भएको भेटमा आपसीहित, दुई देशबीचको सम्बन्ध, चीनले नेपालमा अगाडि बढाइरहेका परियोजनालगायतका विषयमा छलफल भएको थियो । उपप्रधानमन्त्री श्रेष्ठ र चिनियाँ राजदूतबीच एकअर्कालाई बधाई दिँदै सफल कार्यकालको कामना गरेका भेटमा सहभागी मन्त्रालयका सचिव केशवकुमार शर्माले जानकारी दिए। नेपालका लागि चिनियाँ राजदूतका रुपमा नियुक्त भएर आएका चेनलाई सफल कार्यकालको शुभकामना दिंदै उपप्रधानमन्त्री श्रेष्ठले दुई देशबीचको जनस्तरको सम्बन्ध थप विस्तार हुने विश्वास प्रकट गरे। उपप्रधानमन्त्री श्रेष्ठले लामो समयदेखि अगाडि बढ्न नसकेको चक्रपथको कलङ्कीचाबहिल सडकखण्ड विस्तारको कामलाई शीघ्र अगाडि बढाउनसमेत चिनियाँ पक्षलाई आग्रह गरे। चिनियाँ पक्षले आयोजनास्थलमा केही अवरोध रहेकाले त्यसलाई तत्काल हटाइदिन उपप्रधानमन्त्री श्रेष्ठलाई आग्रह गरेको थियो । यस्तै चीन सरकारको सहयोगबाट यस मन्त्रालयअन्तर्गत अगाडि बढिरहेका अन्य आयोजनाका बारेमा समेत सो अवसरमा सामान्य कुराकानी भएको सचिव शर्माले उल्लेख गरे। सो अवसरमा चिनियाँ पक्षले सहयोगलाई अझै विस्तार गर्ने, भइरहेका परियोजना अगाडि बढाउने र सहयोग गर्ने तथा केही आयोजनाको अध्ययन अगाडि बढाउने विषयमा समेत छलफल भएको थियो । यस्तै अरनिको राजमार्गको मर्मत र विस्तारमा समेत थप सहयोग उपलब्ध गराउने विषयमा समेत कुराकानी भएको थियो । टोखाछहरे सुरुङमार्ग, सङ्खुवासभाकिमाथाङ्का सडकखण्डका अलावा सीमानाका खुलाउने विषयमा उपप्रधानमन्त्री श्रेष्ठले चिनियाँ राजदूतको ध्यानाकर्षण गराएका थिए। भेटमा मन्त्री श्रेष्ठले मुग्लिनपोखरा र नारायणगढबुटवल सडक स्तरोन्नतीका विषयमा पनि चासो व्यक्त गरेका थिए।"
राष्ट्रपतिको निर्वाचन मिति घोषणा गर्न कांग्रेस उपसभापति खड्काको माग,"काठमाडौं : नेपाली कांग्रेसका उपसभापति पूर्णबहादुर खड्काले राष्ट्रपति निर्वाचनको मिति घोषणा गर्न माग गरेका छन्। उपसभापति खड्काले निर्वाचन आयोगले फागुन २८ अघि हुने गरी निर्वाचन मिति घोषणा गर्नुपर्ने बताएका हुन्। उनले राष्ट्रपतिको निर्वाचन मिति घोषणा गरेर अहिले देखिन थालेको संशयको घेराबाट आफूलाई समयमै बाहिर निकाल्नुपर्ने बताएका छन्। दायाँबायाँ नसोची, नहेरी, निर्वाचन आयोगले फागुन २८ अघि सम्पन्न हुने गरी राष्ट्रपतिको निर्वाचन मिति घोषणा गरेर अहिले यस विषयमा देखिन थालेको संसयको घेराबाट आफूलाई समयमै बाहिर निकाल्नु संवैधानिक संस्थाको गरिमाका लागि श्रेयस्कर हुनेछ, ट्वीटमार्फत उनले भनेका छन्, यसतर्फ बेलैमा ध्यान जाओस्। कांग्रेसले राष्ट्रपति निर्वाचनमा पार्टीबाट उम्मेदवारी दिने निर्णय गरेको छ। प्रधानमन्त्री पुष्पकमल दाहाल 'प्रचण्ड'लाई विश्वासको मत दिएको कांग्रेसले राष्ट्रपतिमा सहयोग गर्न माओवादीलाई आग्रह गर्दै आएको छ। प्रचण्डले दाबी पेश गर्नु अगाडि बालकोटमा भएको सहमति अनुसार राष्ट्रपति एमालेको भागमा रहेको छ। तर शुक्रबार बसेको माओवादीको स्थायी समिति बैठकमा राष्ट्रिय सहमतिका आधारमा साझा व्यक्तिलाई राष्ट्रपतिमा अघि सार्न पार्टी अध्यक्ष एवं प्रधानमन्त्री प्रचण्डमाथि दबाब पनि बढाएका छन्। माओवादीले राष्ट्रपति निर्वाचनलाई एजेन्डा बनाएर छलफल गरिरहेको छ। माओवादीका वरिष्ठ उपाध्यक्ष कृष्णबहादुर महराले राष्ट्रपतिका लागि राष्ट्रिय सहमति कायम गरेर अघि बढ्न पार्टी अध्यक्षलाई धेरै नेताहरूले सुझाव दिएको बताए। एमालेका उपाध्यक्ष सुवास नेम्वाङले राष्ट्रपतिमा एमालेले नै उम्मेदवार खडा गर्ने बताएका छन्। नेम्वाङले राष्ट्रपतिको हकमा एमालेका तर्फबाट उम्मेदवार बनाउनेमा यसअघि नै सहमति भएको बुझाई रहेकाले एमाले नै उम्मेदवार खडा गर्ने बताएका हुन्। नेम्वाङले यस विषयमा अन्य दलहरूसँग सल्लाह गर्ने माओवादीको निर्णयलाई अन्यथा मान्न नहुने र एमालेको उम्मेदवारमाथि नै राष्ट्रिय सहमति खोज्ने नै भएको जिकिर गरे।"
रवि लामिछानेले केहीबेरमै नागरिकता प्राप्त गर्दै,"काठमाडौं : रवि लामिछानेले केहीबेरमै नागरिकता प्राप्त गर्दैछन्। काठमाडौं जिल्ला प्रशासन कार्यालयले लामिछानेलाई नागरिकता पुन:प्राप्तिको प्रक्रियामा रहेको जनाएको छ। काठमाडौंका सहायक प्रमुख जिल्ला अधिकारी देवीपाण्डे खत्रीले रविको नागरिकता कायम गर्ने प्रक्रियामा रहेको अन्नपूर्णलाई जानकारी गराइन्। उनले भनिन्,'नागरिकता प्राप्तिको प्रक्रिया जारी छ। प्रक्रिया पूरा भएको खण्डमा उहाँको नागरिकता कायम रहन्छ।' यस्तै लामिछानेका सहयोगी दिपक बोहोराले केहीबेरमै नागरिकता प्राप्त हुने बताए। शुक्रबार सर्वोच्च अदालतले लामिछानेको नागरिकता अवैध भएको ठहर गरेको थियो। सर्वोच्चको आदेश पछि लामिछानेको सांसद र मन्त्री पद दुवै गुमेको थियो। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। नागरिकता विवादमा आएपछि उपप्रधान एवं गृहमन्त्री लामिछानेले पदबाट राजीनामा दिएका छन्। । गृहमन्त्रीको जिम्मेवारी प्रधानमन्त्री पु्ष्पकमल दाहाल प्रचण्डलाई दिइएको छ। कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ,ईश्वरप्रसाद खतिवडा,डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधिसभा सदस्यमा निर्वाचित भएका थिए।"
रवि लामिछानेले पाए पुन: नेपाली नागरिकता,"काठमाडौं : रवि लामिछानेले नेपाली नागरिकता प्राप्त गरेका छन्। आवश्यक प्रक्रिया पूरा गरेर लामिछानेले आइतबार जिल्ला प्रशासन कार्यालय काठमाडौंबाट नागरिकता प्राप्त गरेका हुन्। आइतबार बिहान सुरक्षाकर्मीसहित लामिछाने नागरिकता पुन : प्राप्तिका लागि जिल्ला प्रशासन कार्यालय पुगेका थिए। शुक्रबार सर्वोच्च अदालतले लामिछानेको नागरिकता अवैध भएको ठहर गरेको थियो। सर्वोच्चको आदेश पछि लामिछानेको सांसद र मन्त्री पद दुवै गुमेको थियो। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। नागरिकता विवादमा आएपछि उपप्रधान एवं गृहमन्त्री लामिछानेले पदबाट राजीनामा दिएका छन्। । गृहमन्त्रीको जिम्मेवारी प्रधानमन्त्री पु्ष्पकमल दाहाल प्रचण्डलाई दिइएको छ। कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ,ईश्वरप्रसाद खतिवडा,डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधिसभा सदस्यमा निर्वाचित भएका थिए।"
रास्वपाले भन्यो गृह मन्त्रालयमा हाम्रो दावी रहन्छ,"काठमाडौंः राष्ट्रिय स्वतन्त्र पार्टीले गृह मन्त्रालयमा आफ्नो दावी रहने स्पष्ट पारेको छ । नागरिकता विवादमा मुछिएपछि लामिछानेले गृहमन्त्रीबाट राजीनामा दिएका थिए । लामिछानेले आज पुन: नेपाली नागरिकता प्राप्त गरेका छन्। पार्टी प्रवक्ता मुकुल ढकालले गृह मन्त्रालयमा आफ्नो दावी यथावत रहेको बताए । गृह मन्त्रालयमा दावी रहेपनि कसलाई पठाउने भन्ने विषयमा छलफल नभएको ढकालको भनाइ छ । सर्वोच्च अदालतले लामिछानेको नागरिकता अवैध भएको ठहर गरेपछि ३३ दिनमै राजीनामा दिनुपरेको थियो । सर्वोच्चको आदेश पछि लामिछानेको सांसद र मन्त्री पद दुवै गुमेको थियो। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। नागरिकता विवादमा आएपछि उपप्रधान एवं गृहमन्त्री लामिछानेले पदबाट राजीनामा दिएका छन्। । गृहमन्त्रीको जिम्मेवारी प्रधानमन्त्री पु्ष्पकमल दाहाल प्रचण्डलाई दिइएको छ। कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ,ईश्वरप्रसाद खतिवडा,डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधिसभा सदस्यमा निर्वाचित भएका थिए।"
सातै प्रदेशमा विशेष स्वास्थ्य क्षेत्रसहित अस्पताल निर्माण गर्छौं : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले बाँसबारीस्थित शहीद गंगालाल हृदय केन्द्रलाई शैक्षिक प्रतिष्ठानका रूपमा विकसित गरिने बताएका छन्। आइतबार बिहान प्रचण्डले शैक्षिक प्रतिष्ठानका रूपमा विकास गर्न स्वास्थ्य तथा जनसंख्या मन्त्रालयमार्फत् प्रक्रिया बुझ्न आग्रह गरेका हुन्। तपाईहरूले यस केन्द्रलाई शैक्षिक प्रतिष्ठानका रूपमा विकसित गर्ने चाहना र माग राख्नुभएको छ। यसको प्रक्रियाबारे सरकारले पनि गम्भीरतापूर्वक लिनेछ। शहीद गंगालाल राष्ट्रिय हृदय केन्द्र बाँसबारी काठमाडौंको २७ औं वार्षिकोत्सव समारोहमा बोल्दै उनले भने, तपाईहरू पनि स्वास्थ्य तथा जनसंख्या मन्त्रालयमार्फत् यसको प्रक्रिया बुझ्नुस्। सरकार यस केन्द्रलाई शैक्षिक प्रतिष्ठानका रूपमा विकसित गर्न प्रतिवद्ध छ। प्रचण्डले गंगालाल हृदय केन्द्र नेपाली जनताको आशा र भरोसाको केन्द्र भएको बताए। उनले भने, गंगालाल हृदय केन्द्र देशभरिका नेपाली जनताको आशा र भरोसाको केन्द्रका रूपमा स्थापित भएको छ। जनताले यसलाई मुटुरोगको उपचार र आफ्नो भरोसाको केन्द्रका रूपमा बुझेका छन्। यसका लागि तपाईहरू धन्यवादको पात्र हुनुहुन्छ। यसले आम रूपमा जनताको स्वास्थ्यप्रतिको संवेदनशीलतालाई प्रमाणित गर्दछ। उनले आन्दोलनका क्रममा शहादत प्राप्त गर्ने व्यक्तित्वको नाममा स्थापित हुनुको नाताले लोकतन्त्रको सुदृढीकरण र सामाजिक न्यायसँग जोडिएको बताए। उनले भने,शहीद गंगालाल हामी सबैले सम्मान गर्ने नाम हो। तानाशाहीविरोधी, निरंकुशताविरोधी आन्दोलनका क्रममा शहादत प्राप्त गर्ने व्यक्तित्वको नाममा स्थापित हुनुको नाताले यस केन्द्रको भूमिका मुटुरोगका साथै लोकतन्त्रको सुदृढीकरण र सामाजिक न्यायसँग पनि जोडिएको छ। बिपन्न वर्गलाई सहज स्वास्थ्य सेवा प्रवाह गरेर यहाँहरूले लोकतन्त्र र सामाजिक न्यायप्रतिको भूमिका पूरा गर्नुहुनेछ भन्ने विश्वास लिएको छु। प्रचण्डले भने, मेरो दोस्रो प्रधानमन्त्रीकाल स्वास्थ्य क्षेत्रको विकासका निम्ति महत्वपूर्ण रह्यो। उक्त कार्यकालमा स्वास्थ्य वीमा लागू गरियो। विभिन्न प्राणघातक रोगको उपचारमा जनतालाई राज्यले सहयोग गर्ने प्रबन्ध गरियो। प्रत्येक स्थानीय तहमा आधुनिक अस्पताल निर्माणको निर्णय लिइयो। स्वास्थ्य सेवालाई देशैभरि बिस्तार गरियो। मेरो तेस्रो कार्यकालमा सातै प्रदेशमा विशेष स्वास्थ्य क्षेत्रसहित प्रदेश अस्पतालहरू निर्माण गरिनेछ। त्यसमा मुटुरोगको युनिट पनि राखिनेछ। प्रधानमन्त्री प्रचण्डले आफू चुनौतीपूर्ण परिस्थितिमा प्रधानमन्त्री बनेको स्पष्ट पारे। उनले भने, अर्थतन्त्रको स्थिति तपाईहरूलाई थाहा नै छ। समाज निरासातिर जाने हो कि भन्नेखालका आशंका छन्। यस्तो परिस्थितिमा मैले सरकारको नेतृत्व गरेको छु।"
रवि लामिछानेलाई सभापति बनाउन रास्वपाले बोलायो केन्द्रीय समिति बैठक,"काठमाडौंः राष्ट्रिय स्वतन्त्र पार्टीको केन्द्रीय समिती बैठक केहिबेरमै बस्दैछ । समसामयिक विषयमा धारणा बनाउन रास्वपाको केन्द्रीय समिति बैठक बस्न लागेको हो । बैठकबाट लामिछानेलाई पार्टी सभापति बनाउने तयारी छ। उनको नागरिकता प्राप्त भएमा लामिछानेलाई सभापति बनाइने केन्द्रीय समितिको तयारी छ। रास्वपाका प्रवक्ता मुकुल ढकालले पार्टी सभापति नागरिकता विवादमा मुछिएपछि त्यसपछिको धारणा बनाउन पार्टीको बैठक बस्न लागेको बताए। नागरिकता विवादमा आएपछि लामिछानेले गृहमन्त्रीबाट राजीनामा दिएका छन्। गृहमन्त्री जिम्मेवारी प्रधानमन्त्री पुष्पकमल दाहाल प्रचण्डलाई दिइएको छ। शुक्रबार सर्वोच्च अदालतले लामिछानेको नागरिकता अवैध भएको ठहर गरेको थियो। सर्वोच्चको आदेशपछि लामिछानेको सांसद र मन्त्री पद दुवै गुमेको थियो। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। नागरिकता विवादमा आएपछि उपप्रधान एवं गृहमन्त्री लामिछानेले पदबाट राजीनामा दिएका छन्। । कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ,ईश्वरप्रसाद खतिवडा,डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। मंसिर ४ मा सम्पन्न निर्वाचनमा लामिछाने चितवत२ बाट प्रतिनिधिसभा सदस्यमा निर्वाचित भएका थिए।"
नेपाली नागरिकता लिन जिल्ला प्रशासन कार्यालय पुगे रवि लामिछाने,"काठमाडौं :रवि लामिछाने नेपाली नागरिकताको प्रमाणपत्र लिन जिल्ला प्रशासन कार्यालय काठमाडौं पुगेका छन्। स्थानीय प्रशासनसँग समन्वय गरी आवश्यक कागजात लिएर लामिछाने जिल्ला प्रशासन कार्यालय पुगेका हुन्। सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको भन्दै लामिछानेको सांसद पद खारेज गरिदिएको थियो। कायममुकायम प्रधानन्यायाधीश हरिकृष्ण कार्की,न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। सर्वोच्चले नेपाली नागरिक नै नभएको ठहर गरेपछि लामिछानेले उपप्रधान एवम् गृहमन्त्री र रास्वपाको पार्टी सभापति पद पनि गुमाएका थिए। लामिछाने गत ११ पुसमा उपप्रधान तथा गृहमन्त्रीमा नियुक्त भएका थिए। लामिछानेले गृहमन्त्रीबाट राजीनामा दिएपछि त्यसको जिम्मेवारी प्रधानमन्त्री पुष्पकमल दाहाल 'प्रचण्ड'लाई दिइएको छ। उनले अमेरिकाको नागरिकता त्यागेको निस्सा,पुरानो नागरिकताको प्रमाणपत्र वा प्रतिलिपि,तस्बिर र अनुसूची फारम भरेर पेश गरेपछि नेपाली नागरिकता पुन:पाउनेछन्। लामिछानेले २०५० सालमा वंशजका आधारमा नेपाली नागरिकताको प्रमाणपत्र लिएका थिए। त्यसपछि अमेरिका गए र उतैको नागरिकता लिए। उनले २०७० साल (सन् २०१४) मा अमेरिकी नागरिकता लिएका थिए। २०७१ जेठ २२ मा अमेरिकी नागरिकका रूपमा गैरपर्यटक (नाता) भिसामा नेपाल आएर काम गर्न थाले। तत्पश्चात् २०७५ सालमा अमेरिकी नागरिकता त्याग्ने प्रयोजनका लागि नेपालस्थित अमेरिकी दूतावासलाई सूचना दिएका थिए। उनले २०७५ असार १४ गते अमेरिकी नागरिकता त्यागेको जानकारी गराएका थिए।"
अमेरिकी उपविदेशमन्त्री नुल्यान्ड आज आउँदै,"काठमाडौं : अमेरिकी सरकारको उपविदेशमन्त्री भिक्टोरीया नुल्यान्ड आज काठमाडौं आउँदैछिन् । उनले अमेरिकी विदेश मन्त्रालयमा राजनीतिक मामिला हेर्दै आएकी छन् । उपमन्त्री नुल्यान्डले नेपाल बसाइका क्रममा प्रधानमन्त्री पुष्पकमल दाहाल प्रचण्ड,नेपाली कांग्रेसका सभापति शेरबहादुर देउवा,एमाले अध्यक्ष केपी शर्मा ओली लगायतका शीर्ष नेताहरूसँग भेटने कार्यक्रम रहेको छ । उनले परराष्ट्रमन्त्री विमला पौड्यालसँग समेत भेट गर्नेछिन् । परराष्ट्र मन्त्रालयलले उनको भ्रमणका बारेमा औपचारिक रुपमा केही बताएको छैन । नेकपा माओवादी केन्द्रका अध्यक्ष दाहाल प्रधानमन्त्री बनेपछि उच्चस्तरीय कुटनीतिज्ञको यो पहिलो नेपाल भ्रमण हो ।"
रवि लामिछाने नेपाली नागरिकताको प्रमाणपत्र लिन आज जिल्ला प्रशासन जाँदै,"काठमाडौं : रवि लामिछाने नेपाली नागरिकताको प्रमाणपत्र लिन आज जिल्ला प्रशासन कार्यालय काठमाडौं जाने तयारी गरेका छन्। राष्ट्रिय स्वतन्त्र पार्टीका केन्द्रीय सदस्य एवम् लामिछानेका स्वकीय सचिव दीपक बोहराले आज लामिछाने नागरिकता पुन: प्राप्तिका लागि जिल्ला प्रशासन कार्यालय जान लागेको अन्नपूर्ण पोस्ट्लाई जानकारी दिए। बोहराका अनुसार स्थानीय प्रशासनसँग समन्वय गरी आवश्यक कागजात लिएर लामिछाने ११ बजेतिर जान लागेका हुन्। लामिछानेले अमेरिकाको नागरिकता त्यागेको निस्सा, पुरानो नागरिकताको प्रमाणपत्र वा प्रतिलिपि, तस्बिर र अनुसूची फारम भरेर पेश गरेपछि नेपाली नागरिकता पुन: पाउनेछन्। सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको भन्दै लामिछानेको सांसद पद खारेज शुक्रबार खारेज गरेको थियो। नेपाली नागरिक नै नभएपछि लामिछानेले उपप्रधान एवम् गृह मन्त्री र रास्वपाको पार्टी सभापति पद पनि गुमाएका थिए। योसँगै चितवन २ मा अब उपनिर्वाचन गर्नुपर्छ। कायममुकायम प्रधानन्यायाधीश हरिकृष्ण कार्की, न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। नागरिकताको पुनः प्राप्ति नै कानुनसम्मत नभएको भन्दै सर्वोच्चले लामिछाने चितवन२ बाट प्रतिनिधिसभामा सदस्यमा उम्मेदवार हुनै नपाउने अवस्थाको व्याख्या गरेको छ। तर उम्मेदवार भई निर्वाचितसमेत भएको देखिँदा लामिछानेलाई उम्मेदवार कायम गर्ने, निजलाई निर्वाचित घोषणा गर्ने, प्रमाणपत्र दिनेलगायतका कामकारबाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर गरेको छ, फैसलामा उल्लेख छ। नेपालको संविधानको धारा (८७) १ तथा प्रतिनिधिसभा सदस्य निर्वाचन ऐन २०७४ को दफा १२ को प्रयोजनका लागि उम्मेदवारको योग्यता पुगेको भनी मान्न नमिल्ने फैसलामा जनाइएको छ। नेपालको नागरिकता ऐन, २०६३ को दफा १० मा आफूखुसी विदेशी नागरिकता लिएमा अथवा एकैसाथ नेपाली र विदेशी मुलुकको नागरिक हुने अवस्थामा नेपाली नागरिकता नरोजेमा नेपाली नागरिकता कायम नरहने प्रष्ट कानुनी व्यवस्था छ। लामिछानेले २०५० सालमा वंशजका आधारमा नेपाली नागरिकताको प्रमाणपत्र लिएका थिए। त्यसपछि अमेरिका गए र उतैको नागरिकता लिए। उनले २०७० साल (सन् २०१४) मा अमेरिकी नागरिकता लिएका थिए। २०७१ जेठ २२ मा अमेरिकी नागरिकका रूपमा गैरपर्यटक (नाता) भिसामा नेपाल आएर काम गर्न थाले। तत्पश्चात् २०७५ सालमा अमेरिकी नागरिकता त्याग्ने प्रयोजनका लागि नेपालस्थित अमेरिकी दूतावासलाई सूचना दिएका थिए। उनले २०७५ असार १४ गते अमेरिकी नागरिकता त्यागेको जानकारी गराएका थिए।"
सोमबार दिउँसो देशका दुईवटा प्रदेशमा वर्षा हुने,काठमाडौं : सोमबार दिउँसो देशका दुईवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेशका थोरै स्थानहरूमा र कर्णाली प्रदेशका एकदुई स्थानमा हल्का वर्षाको सम्भावना छ। साथै सुदूरपश्चिम प्रदेश र कर्णाली प्रदेशका उच्च पहाडी तथा हिमाली भूभागका केही स्थानहरूमा साथै बाँकी प्रदेशहरूको उच्च पहाडी तथा हिमाली भूभागका एकदुई स्थानहरूमा हल्का हिमपातको सम्भावना छ। सोमबार राति सुदूरपश्चिम प्रदेश र कर्णाली प्रदेशका थोरै स्थानहरूमा साथै लुम्बिनी प्रदेशको एकदुई स्थानहरूमा हल्का वर्षाको सम्भावना रहेको छ। उच्च पहाडी तथा हिमाली भूभागका केही स्थानहरूमा हल्का हिमपातको सम्भावना रहेको छ। साथै बाँकी उच्च पहाडी तथा हिमाली भूभागका थोरै स्थानहरूमा हल्कादेखि मध्यम हिमपातको सम्भावना रहेको महाशाखाले जनाएको छ।
अवस्था ठीक नभएका सवारी साधन चलाउने २५ जना चालकलाई कारबाही,"भक्तपुर : भक्तपुरको जगातीमा आइतबार गरिएको विशेष चेकिङका क्रममा यान्त्रिक अवस्था ठीक नभएका २५ वटा सवारी साधनका चालकलाई ट्राफिक प्रहरीले कारबाही गरेको छ। १०५ सवारी साधन चेक गर्दा हेण्डब्रेक नभएका, लाइटहरू दुरुस्त नभएका, टायर धेरै घिस्रिएका लगायतका २५ वटा सवारी साधन फेला परेपछि चालकलाई कारबाही गरिएको हो। अवस्था ठीक नभएको सवारी साधन चलाउँदा यात्रुको जीवन जोखिममा पर्न सक्ने र सवारी दुर्घटना पनि बढ्ने भएकाले सम्भावित जोखिम कम गर्नका लागि सवारी साधनको अवस्था चेकजाँच गरिएको प्रहरी नायव उपरीक्षक अनिल कुमार उप्रतीले बताए।"
राजर्षि जनक कप फुटबल माघ २५ देखि,मलंगवा : सातौं राजर्षि जनक कप फुटबल प्रतियोगिता माघ २५ गतेबाट सुरु हुने भएको छ। सर्लाहीको बागमती नगरपालिका११ मा रहेको स्वसन्तोष श्रेष्ठ स्मृति खेल मैदानमा बागमती युवा क्लबले प्रतियोगिता आयोजना गर्न लागेको अध्यक्ष किस्मत मैनालीले बताए। आइतबार पत्रकार सम्मेलन गरेर प्रतियोगिताको खेल तालिका समेत सार्वजनिक गरिएको छ। १२ वटा टिमको सहभागिता रहेने प्रतियोगिताको उदघाट्न खेल विभागीय टिम एपीएफ र जाबलाखेल युथ क्लबबीच हुनेछ। पहिलो पुरस्कार १० लाख नगद तथा कप र दोस्रो पुरस्कार ५ लाख नगद रहेको छ।
आयोगको काममा सहयोग गर्ने दलहरूको प्रतिबद्धता,"वीरगन्ज : पर्साका राजनीतिक दलहरूले राष्ट्रिय भूमि आयोगले गर्ने काममा सहयोग गर्ने प्रतिबद्धता जनाएका छन्। आइतबार वीरगन्जस्थित आयोगको कार्यालयमा भएको छलफलमा सहभागी प्रमुख राजनीतिक दलका नेताहरूले अव्यवस्थित बसोवास र भूमिहिनका लागि भूमिको व्यवस्था गर्न गठित भूमि आयोगले पर्सामा गरिरहेको काममा सहयोग गर्ने प्रतिबद्धता जनाएका हुन्। आयोगले जिल्लाका १४ वटै पालिकासँग समन्वय गरेर भूमिहिनको समस्या समाधानका लागि काममा सहयोगको प्रतिबद्धता गराउन जिल्लामा सक्रिय राजनीतिक दलहरूसँग आइतबार छलफल गरेको हो। छलफलमा भूमि आयोग पर्साका अध्यक्ष तबरेज अहमदले आयोगले पर्सामा हालसम्म गरेका कामका प्रगतिबारे दलका नेताहरूलाई जानकारी गराएका थिए। त्यसक्रममा उनले २०७८ चैत २४ गते आयोगका पदाधिकारीहरूले सपथ ग्रहण गरेपछि १४ वटै पालिकामा ३५ दिने सूचना प्रकाशित गरी हालसम्म अभिमूखीकरण कार्यक्रमका साथै बैठक र सहमति पत्रमा हस्ताक्षर लगायतका काम सम्पन्न गराइसकेको जानकारी दिए। पर्सामा आयोगले अब छिट्टै प्रत्येक पालिकाका प्रमुख, उपप्रमुख, प्रमुख जिल्ला अधिकारी र प्रमुख प्रशासकीय अधिकृतहरूलाई राखेर स्थानीय तहमा गर्ने काममा समन्वय गर्ने निर्णय पनि गरेको अध्यक्ष अहमदले बताए। भूमि आयोगले पर्सागढी नगरपालिकामा ७८ घरधुरीको प्रकृया टुंग्याउन लागेको र उनीहरूलाई चाडै लालपूर्जा समेत वितरण गर्ने तयारी रहेको पनि अध्यक्ष अहमदले जानकारी गराए। पर्सागढी नगरपालिकामा पालिकाले जग्गाको नापजाँच र खोजीमा सहयोग गर्दा काम छिटो भएकाले लालपूर्जा वितरण पनि चाडै हुने अहमदले बताए । आइतबारको छलफलमा नेकपा एमालेका पर्सा जिल्ला अध्यक्ष जय प्रकाश थारु, जनता समाजवादी पार्टी (जसपा)का जिल्ला अध्यक्ष रामनरेश यादव, नेपाली कांग्रेसका जिल्ला उपसभापति रामनारायण कुर्मी, राष्ट्रिय जनमोर्चाका नेत्र प्रसाद पौडेल, राप्रपाका राजकिशोर प्रसाद यादव, भूमि आगोगका सदस्य सुरेन्द्र प्रसाद सिंह, श्रीमती हेमा भट्टराई, विषय विज्ञ हिमालचन्द्र गौतम लगायतको सहभागिता थियो।"
राप्रपा नेपालको जिल्ला पार्टी कार्यालयबाट टिभी चोरी,भक्तपुर : भक्तपुरको सल्लाघारीस्थित राष्ट्रिय प्रजातन्त्र पार्टी नेपालको जिल्ला पार्टी कार्यालयमा चोरी भएको छ। पार्टी कार्यालयबाट सीजी कम्पनीको ३२ इन्चको टिभी एक थान (अन्दाजी मूल्य ३६ हजार) बराबरको चोरी भएको भक्तपुर प्रहरीले जनाएको छ। भक्तपुर नगरपालिका१ सल्लाघारी कटुञ्जे चोकस्थित बलराम थापाको तीनतल्ले घरको दोस्रो तल्लामा रहेको कार्यालयबाट चोरी भएको परिसरका प्रमुख एसपी प्रजित केसीले जनाए। पार्टी कार्यालयको तीनवटा कोठाहरूका ताला फोडी चोरी भएको पाइएको उनले बताए। उनका अनुसार रातको समयमा मुल ढोका खुला रहेको थियो। उक्त स्थानमा महानगरीय प्रहरी वृत जगाती भक्तपुरबाट प्रहरी निरीक्षक सुन्दर चौलागाईको कमाण्डमा टोली खटिएको छ।
प्रमोद खरेलले आफ्नो पारिश्रमिक घाइतेको उपचारमा खर्च गर्ने,धनकुटा : गायक प्रमोद खरेलले आफूले पाउने पारिश्रमिक धनकुटा महोत्सवमा घाइतेहरूका लागि खर्च गर्ने जानकारी दिएका छन्। शनिबार राति भएको घटनाका बारेमा जानकारी दिनका लागि आयोजक संस्था उद्योग वाणिज्य संघ धनकुटाले आयोजना गरेको पत्रकार सम्मेलनमा फोन गरेर खरेलले उक्त जानकारी दिएका हुन्। रकमका विषयमा खरेलले नबताए पनि घटनाप्रति दुःख प्रकट गर्दै कन्सर्ट का लागि तोकिएको आफ्नो पारिश्रमिक घाइतेहरूका उपचारमा खर्च गर्ने जानकारी दिए। गए राति खरेलको कन्सर्ट हेर्न र हाउजी बिंगो खेल्न आएको भीड कार्यक्रम सुरु हुनुअघि अनियन्त्रित हुँदा घाइते भएका ३० जनाको धरान र विराटनगरमा उपचार भइरहेको छ। घाइतेहरूको उपचारका लागि हाल भूमि व्यवस्था तथा सहकारी गरिबी निवारणमन्त्री राजेन्द्रकुमार राईको पहलमा भइरहेको र थप सबै उपचार रकम आयोजकले बेहोर्ने संघका अध्यक्ष विजय सन्तोषी राईले जानकारी दिए। घटनापछि आजदेखि राति हुने सबै कार्यक्रम स्थगित गरेर दिउँसो ५ बजेसम्म मात्र सञ्चालन गरिने महोत्सवको भोलि समापन गरिने राईले जानकारी दिए।
गंगालाललाई हृदयरोग अध्ययन केन्द्रका रूपमा विकास गरिने,"काठमाडौं : शहीद गंगालाल राष्ट्रिय हृदय केन्द्रलाई हृदयरोग अध्ययन केन्द्रका रूपमा विकास गरिने भएको छ। आइतबार २७औँ वार्षिकोत्सव समारोहमा केन्द्रका कार्यकारी निर्देशक डा चन्द्रमणि अधिकारीले मुटुरोगको विशिष्टीकृत सेवासहित मुटुको सबै अध्ययन गरिने भएकाले केन्द्रलाई हृदयरोग अध्ययन केन्द्रका रूपमा विकास गरिने बताए। उनका अनुसार केन्द्रमा मुटुरोगको रोकथाम, उपचार र हृयरोगसम्बन्धी उच्चस्तरीय उपचार तथा मुटुसम्बन्धी सबै अध्ययन गरिनेछ। केन्द्रका कार्यकारी निर्देशक डा अधिकारीले केन्द्रमा वैज्ञानिक प्रविधि, दक्ष जनशक्ति तथा विश्वस्तरीय अत्याधुनिक उपकरणसहितको प्रविधिले उपचार गर्दा सुपर स्पेसियालिटी कार्डियक सेन्टरका रूपमा स्थापित गरिएको बताए। उनले विश्वमा गरिने जुनुसुकै प्रकारको मुटुको उपचार केन्द्रमा गरिने जानकारी दिए। उनका अनुसार केन्द्रमा गत वर्ष नेपालमा नै पहिलो पटक विना शल्यक्रिया मुटुको कृत्रिम भल्ब परिवर्तन गरिएको छ। केन्द्रले २०७८ फागुन १६ गतेदेखि ट्रान्सक्याथर इरोटिक भल्ब इम्प्लामेन्टेसन (टाभी) विधिबाट मुटुको कृत्रिम भल्ब राख्ने सेवा सुरु गरेको छ। उनले अहिलेसम्म सातजनाको टाभी विधिबाट मुटुको कृत्रिम भल्ब राखिएको जानकारी दिए।"
विद्यार्थी कक्षा चढेपनि सिकाइ उपलब्धी कमजोरः शिक्षा मन्त्री,"काठमाडौंः शिक्षा, विज्ञान तथा प्रविधि मन्त्री शिशिर खनालले सिकाइ उपलब्धीको अवस्था कमजोर रहेको बताएका छन्। शिक्षा पत्रकार सञ्जाल (इजोन)को अधिवेशन उद्घाटन गर्दै शिक्षा मन्त्री खनालले विद्यालय शिक्षाको सिकाइ उपलब्धीको अवस्था कमजोर रहेको बताएका हुन्। शिक्षा मन्त्री खनालले भने, विद्यार्थीहरूले कक्षा त चढेका छन् तर सिकाइसहित चढेका छैनन्। तल्ला कक्षालाई वास्ता नगरी एसईईलाई मात्र जोड दिँदा तल्ला कक्षाका विद्यार्थीको अवस्था नाजुक छ। विद्यालय तहमा सिकाइ कमजोर भएकाले उच्च शिक्षामा पनि त्यसको प्रभाव देखिन थालेको भन्दै शिक्षा मन्त्री खनालले शिक्षा सुधारका लागि आफू लागिरहेको बताए। खनालले संघीय शिक्षा ऐन अघि बढाउने विषयलाई प्राथमिकतामा राखेको बताए। शिक्षा मन्त्री खनालले अहिले पनि शिक्षकले चार महिनासम्म तलब नपाउने अवस्था रहेको भन्दै त्यसलाई अन्त्य गर्ने विषयमा छलफल भइरहेको बताए। शिक्षा पत्रकार सञ्जालको अधिवेशनबाट रविचन्द्र पराजुली अध्यक्षमा निर्वाचित भएका छन्। उपाध्यक्षमा सूर्यप्रसाद पाण्डे, महासचिवमा विनोद घिमिरे, सचिवमा पार्वता चौधरी, कोषाध्यक्षमा मञ्जिमा ढकाल चयन भएका छन्। यस्तै, सदस्यहरूमा रुपेश आचार्य, अर्जुन पोखरेल, दीपक अर्याल, नुनुता राई, सुनिता लोहनी र दिनेश गौतम रहेका छन्। सञ्जालका अध्यक्ष प्रकृति अधिकारीको अध्यक्षतामा अधिवेशन भएको हो।"
कर्णालीमा आमसञ्चार प्रतिष्ठान अगाडि बढाउछु : मन्त्री जिसी,"वीरेन्द्रनगर : कर्णाली प्रदेशका आन्तरिक मामिला तथा कानुन मन्त्री कृष्णबहादुर जिसीले आमसञ्चार प्रतिष्ठान अगाडि बढाउने बताएका छन्। सुर्खेतमा आयोजित कार्यक्रममा मन्त्री जिसीले यस्तो बताएका हुन्। मन्त्री जिसीले पत्रकारको भौतिक तथा पेशागतका साथै स्वास्थ्य सुरक्षाका लागि पनि प्रदेश सरकारले आमसञ्चार प्रतिष्ठानमार्फत कामहरू गर्ने बताए। उनले भने, 'कर्णाली प्रदेश सरकारले छिट्टै आमसञ्चार प्रतिष्ठान गठनका लागि विधेयक ल्याउने तयारी छ। पत्रकारिता जगतमा देखिएका पत्रकारका गुनासा आगामी बजेटबाट सम्बोधन कसरी गर्न सकिन्छ भन्ने बारेमा आवश्यक परामर्श गरिरहेका छौँ।' सूचना प्रविधिमा भएको विकासले शान्ति सुरक्षामा समेत चुनौती थपिएको भन्दै मन्त्री जिसीले प्रादेशिक तहमा सचेतनामूलक कार्यक्रमका सहितका सुरक्षा योजना बनाउने गरी तयारी भइरहेको बताए। मन्त्री जिसीले कर्णालीका जनतालाई छिटोछरितो सही सूचना दिन र खबरदारी गर्न कर्णालीका पत्रकारको भूमिका प्रशंसनीय रहेको बताए।"
नगरपालिकाबाटै राष्ट्रिय परिचयपत्र,महोत्तरी : गौशाला नगरपालिकाले राष्ट्रिय परिचय पत्र विवरण संकलन केन्द्र सञ्चालनमा ल्याएको छ। नगरपालिकाका मेयर डा दिपेन्द्र महतोले आइतबार राष्ट्रिय परिचयको विवरण दर्ता गर्दै सेवा सञ्चालन भएको घोषणा गरे। राष्ट्रिय परिचय पत्र तथा पञ्जीकरण विभागबाट विवरण दर्ताका लागि एक जना दर्ता अपरेटर र एक जना सहयोगीको व्यवस्थापन गरिएको छ। त्यस्तै सूचना प्रविधी अधिकृत रञ्जितकुमार बर्मा र सहायक चौथो इश्वर निरौलालाई रुजु अधिकारीको रूपमा जिम्मेवारी तोकिएको छ। यसअघि इलाका प्रशासन कार्यालय गौशालामा मात्र यो सेवा उपलब्ध भइरहेको थियो। त्यहाँ अत्यधिक मात्रामा सेवाग्राहीहरूको भीडका कारण कार्यसम्पादन गर्नका लागि कठिनाई भएपछि नगरपालिकाको परिसरबाट सुरु गरिएको मेयर डा महतोले बताए।
जबरजस्ती करणी मुद्दाका फरार प्रतिवादी पक्राउ,जाजरकोट : जबरजस्ती करणी मुद्दाका फरार प्रतिवादी जाजरकोट बारेकोट गाउँपालिका९ निवासी ७१ वर्षीय कालीबहादुर महतारालाई प्रहरीले पक्राउ गरेको छ। उच्च अदालत सुर्खेतले गत साउन ३० गतेको फैसला आदेशले महतारालाई नौ वर्ष कैद र पचास हजार रुपैयाँको फैसला गरेको थियो। त्यसयता उनी फरार थिए। गाउँकै एक महिलालाई बलत्कार गरेपछि २०७७ असोज १४ गते पक्राउ परेका थिए। जिल्ला अदालत जाजरकोटले उनलाई सफाई दिएपछि उनी २०७८ असारमा जेलबाट छुटेका थिए। उनी दोषी हुँदाहुँदै आर्थिक चलखेलमा जिल्ला अदालतले उनलाई जिताएको आशंका गरिएको थियो। तर उनको मुद्दा पुनः उच्च अदालतमा परेको थियो। उच्च अदालतले उनलाई जेल सजाय र जरिवाना तोकेपनि उनी फरार हुँदै आएका थिए। उनी लुकीछिपी घरमै बसेको सूचनाका आधारमा प्रहरीले प्रक्राउ गरेको प्रहरी नायव उपरीक्षक सन्तोष निरौलाले बताए। पक्राउ परेका उनलाई जिल्ला अदालतको आदेशअनुसार कारागार चलान गरिएको छ।
धनकुटा महोत्सव भागदौड घटना : भित्तामा ढेपिएर बालबाल बाँच्यौँ रुशा राई,"धरान : शनिबार रातको ८ बजेर ३० मिनेटतिर होला धनकुटाको टुँडिखेलमा मान्छेको थामिनसक्नुको भीड जम्मा भइसकेको थियो। टिकट हातमा लिएर गेटबाट मान्छेभित्र पस्न तँछाडमछाड गरिरहेका थिए। तीन हजार क्षमताको मैदानमा करिब सात हजार मान्छेको भीड जम्मा भइसकेको थियो। गेटमा छेकेर बसेका बेला प्रहरीलाई ठूलो भीड नियन्त्रण गर्न हम्मे भयो। तर्साउन प्रहरीले लाठी चार्ज गर्यो। भीड झन् आक्रोशित हुँदै गेटतिर बढ्यो। अगाडिको समस्या पछाडिका मान्छेलाई थाहा थिएन। पछाडिबाट भीडले ठेल्दै ल्याउँदा अगाडि रहेका मान्छे च्यापिएर घाइते भए। उद्योग वाणिज्य संघ धनकुटाले आयोजना गरेको धनकुटा महोत्सवको आठौँ दिनको दृश्य हो। भीड नियन्त्रण गर्न नसक्दा भएको भागदौडमा बालबालिकासहित ३१ जना घाइते भएका छन्। १६ जनाको धरानस्थित विपी कोइराला स्वास्थ्य विज्ञान प्रतिष्ठानमा भएको छ। १६ मध्ये नौ जनाको हाल पनि उपचार भइरहेको छ भने अन्यलाई उपचारपछि घर पठाइएको छ। धनकुटा५ का विष्णु राईका छ वर्षीय छोरा अविहाङ लिम्बू र नाम नखुलेका करिब तीन वर्षीय बच्चालाई विराटनगर लगिएको धनकुटाका प्रहरी उपरीक्षक लक्ष्मीराज अधिकारीले जानकारी दिए। प्रतिष्ठानमा उपचार सम्भव नभएपछि विराटनगर लगिएको हो। उनीहरूको विराटनगरस्थित गोल्डेन अस्पतालमा उपचार भइरहेको छ। अन्य भने स्थानीय अस्पतालमा उपचारपछि घर फर्किएका छन्। धनकुटा७ अस्पताल अगाडिकी रुशा राई परिवारसहित महोत्सव गएकी थिइन्। उनकी २२ वर्षीया बहिनी अनिशा राई साथीहरूसँग एक घण्टा अगाडि महोत्सव गएकी थिइन्। उक्त समयमा अगाडि रहेकी अनिशालाई अचेत अवस्थामा भीडमा परिवारले भेटे। रुशा र उनका बुबा प्रदीप भीड छिचोल्दै भित्तामा छेउ लागेर बालबाल बचेको सुनाउँछन्। 'एक मिनेट हामी ढिला गरेका भए हामी सबैको हालत उस्तै हुने थियो। भित्तामा छेउ लागेर बच्यौँ। कसरी यस्तो अवस्था भयो केही थाहा भएन। हामी कसरी बच्यौँ थाहा छैन। भीडबाट बहिनीलाई खोज्दै गर्दा बेहोस अवस्थामा लडेको भेटेर बाहिर निकाल्यौँ', रुशाले भनिन्। शनिबार राति उपचारका लागि धरान ल्याइएकी अनिशाकी दिदीबहिनी प्रतिष्ठानमा उपचाररत् छन्। बहिनीको आज बिहानमात्र होस खुलेको उनले बताए। अनिशाको अनुहार पूरै कालो भएको छ। पानी पेट र ढाड दुखिरहेको उनले बताए। अनिशासँगै अन्य आठ जनाको बिपी प्रतिष्ठानको आकस्मिक कक्षमा उपचार भइरहेको छ। उपचारका क्रममा चिकित्सकले समय नदिएको उनीहरूको गुनासो छ। आयोजक संस्थाबाट आइतबार बिहान आएर बिरामीको अवस्था बुझे पनि उपचारका लागि अस्पतालसँग कुनै कुरा नगरेको रुशाले गुनासो गरिन्। प्रतिष्ठानस्थित प्रहरी पोष्टका प्रहरी जवान रुपेशकुमार यादवका अनुसार नौ जनाको उपचार भइरहेको र घाइतेको अवस्था सुधारोन्मुख छ। चौध वर्षमुनिका सबै डिस्चार्ज भएको उनले बताए। यसैबीच उद्योग वाणिज्य संघ धनकुटाले आइतबार साँझ नै पत्रकार सम्मेलन गरी घटना र घाइतेको अवस्थाबारे जानकारी गराएको छ। घटनाप्रति दुःखसमेत व्यक्त गरेको छ। जिल्ला समन्वय समितिका उपप्रमुख सावित्रा राईले पनि घाइतेलाई प्रतिष्ठानमा पुगेर भेटेकी छन्। रासस"
लामो समय वृक्षासनमा बसेर विश्व रेकर्ड,पोखरा : नेपाली युवा विक्रम खड्काले योगको एक आसनमा विश्व रेकर्ड कायम गरेका छन्। पर्वत स्थायी घर भइ पोखरा बस्दै आएका ३४ वर्षीय खड्काले लामो समयसम्म वृक्षासनमा बसेर विश्व रेकर्ड कायम गरेका हुन्। ३ घण्टा ५० मिनेटसम्म वृक्षासनमा बसेर खड्काले गिनिज बुक अफ दि वल्र्ड रेकर्डस् राखेका हुन्। उनले राखेको वल्ड रेकर्डस्को प्रमाणपत्र शनिबार पोखरामा आयोजित कार्यक्रममा हस्तान्तरण गरिएको थियो। विश्व रेकर्ड राखेका खड्कालाई सम्मान पनि गरिएको थियो। पोखरा महानगरपालिका मेयर धनराज आचार्य र मनोक्रान्तिअभियन्ता डा विकाशानन्दले खड्कालाई गिनिज बुक अफ दि वल्र्ड रेकर्डसको प्रमाणपत्र हस्तान्तरण गरेका हुन्। अंग्रेजीमा ट्रि पोज भनिने यो आसनमा एक खुट्टा सहारामा उभिएर अर्को खुट्टा घुँडाभन्दा माथि राखी दुवै हात नमस्कार मुद्रामा जोडेर गरिने आसन हो। निकै कठिन हुने यो आसन खड्काले गत वर्ष काठमाडौंमा गरेका थिए। यसअघि उक्त कीर्तिमान भारतका सनत रथको नाममा १ घण्टा ६ मिनेटको थियो। २०६४ सालमा पनि उनले ५ घण्टासम्म गरेको शीर्षसन र २०६५ सालमा ४ घण्टासम्म गरेको त्राटक (मैनबत्तीलाई एकटकले हेर्नु) लाई पनि गिनिजबुकले रेकर्डमा राखेको खड्काको दाबी छ।
बर्दिबासमा रामजानकी फन पार्क बन्ने,"बर्दिबास: महोत्तरीको बर्दिबासमा रामजानकी फनपार्क बन्ने भएको छ । पूर्वपश्चिम राजमार्ग अन्तर्गत महोत्तरीको बर्दिबास नगरपालिकास्थित रातु खोलाको किनारमा फन पार्क बनाउन लागिएको बर्दिबास नगरपालिकाका मेयर प्रह्लाद कुमार क्षेत्रीले जानकारी दिए । अन्नपूर्णसँगको कुराकानीमा मेयर क्षेत्रीले पर्यटकीय नगरी बनाउन बर्दिबासमा रामजानकी फन पार्क बनाउने योजनामा आफूहरु अघि बढिरहेको बताए । पर्यटन प्रबद्र्धनमार्फत बर्दिबास नगरपालिकालाई देशभर र छिमेकी मुलुकमा पनि आफूहरु चिनाउन चाहेको उनले बताए । फागुन १६ गते प्रधानमन्त्रीबाट उक्त फन पार्कको शिलान्यस गर्ने तयारी रहेको उनले बताए । फन पार्कको लागि प्रदेश सरकारबाट ३ करोड १५ लाख रुपैया बजेट आईसकेको उनले सुनाए। 'प्रदेश सरकारबाट दुई करोड १५ लाख रुपैया नगरपालिकामा आईसकेको छ। थप बजेटका लागि हामीले संघीय सरकारबाट ल्याउने प्रयासमा जुटिरहेका छौं, मेयर क्षेत्रीले अन्नपूर्णसँग भने । बर्दिबास नगरपालिकाको स्रोतबाट ३० विघा जग्गा किनेर फन पार्क बनाउन लागिएको उनले बताए । मेयर क्षेत्रीले जानकी मन्दिर मधेस प्रदेशको राजधानीको चिनारी रहेकोले त्यसलाई जोडेर फन पार्कको नामाकरण गरिएको सुनाए। पर्यटन प्रबद्र्धनमा जानकी मन्दिरलाई जोड्ने उद्देश्यले रामजानकी फन पार्क भनेर नामाकरण गरेका हौं । बर्दिबासमा बन्ने फन पार्क प्रदेशकै लागि एउटा चिनारी हुन्छ, मेयर क्षेत्रीले भने ।"
कोसी लोकमार्ग बाइपास गर्न माग गर्दै स्थानीय आन्दोलित,"धरान : मोरङको रानीदेखि सुनसरीको धरान जोड्ने ६ लेन सडकको बाइपासको माग राखेर धरानवासी आन्दोलित भएका छन्। कोसी लोकमार्ग हुँदै ६ लेन सडक निर्माण गर्दा सयौं सर्वधारण घरबारविहीन हुने भएकाले उनीहरूले सडक बाइपास गर्न माग गरेका हुन्। धरानको १, २, ६, ८, १२ र १३ नम्बरका बासिन्दाले कोसी लोकमार्गलाई बाइपास गरी सर्वसाधारणको ज्युधनको सुरक्षा गर्न माग गर्दै आइतबार उपमहानगरपालिका घेराउ गरेका छन्। स्थानीयले विभिन्न प्लेकार्डसहित उपमहानगरपालिकामा धर्ना दिएर विरोध जनाएपश्चात् चतरा लाइनमा यातायातका साधन सञ्चालनमा समस्या भएको थियो। स्थानीय बासिन्दाको विरोधका कारण प्रहरीले उपमहानगरपालिकामा पहरा दिएर सुरक्षा व्यवस्था कडा बनाएको थियो। धरान उपमहानगरको तीनकुनेदेखि सारंगासम्म निर्माण गरिएका सयौं सर्वसाधारणको घर भत्किएर सुकुम्वासी बन्ने अवस्था आएकाले सडक बाइपासको माग राखेर आन्दोलन गर्नुपरेको धरानका सुवर्ण श्रेष्ठले बताए। उनले सडक बाइपास गरेर धरान बजारको सुरन्दरतालाई बचाउन सरकारसँग माग गरेका छन्। तीनकुनेसम्म ६ लेन सडक निर्माण अन्तिम चरणमा पुगेपछि धरानका छवटा वार्डका बासिन्दा संगठित रूपमा सरकार विरुद्ध आन्दोलनमा उत्रिएका हुन्। धरान १ का निवर्तमान वडाध्यक्ष रोशन अधिकारीले विकासका नाममा सर्वसाधारणको निजी सम्पत्ति मास्न नहुने बताए। लोकमार्गबाट निर्माण गर्ने हो भने चलन चल्तीको मूल्यांकन अनुसार सरकारले घरजग्गा धनीलाई क्षतिपूर्ति उपलब्ध गराउनुपर्ने माग गरेका छन्। आन्दोलनमा उत्रिएका स्थानीयले उपमहानगरपालिकाले सडक बाइपास गर्न पहल नगरेको धरान१ का राजन बास्तोलाले बताए। धरानका सयौं घर भत्काउदा यहाँको व्यपार व्यवसाय समेत चौपट हुने र करोडौंको लगानी डुब्ने भएकाले सडक बाइपास गर्नुको विकल्प नरहेको उनको भनाइ छ। रानीदेखि धरानको तीनकुनेसम्म सडक निर्माणको काम भइरहको छ। इटहरी र दुहबीमा स्थानीयको अवरोधका कारण सडक निर्माणले गति लिन नसकेपछी इटहरी उपमहानगरपालिकाले सडक क्षेत्रमा निर्माण गरिएका घरटहरा भत्काउन सुरु गरेको छ। दुहबी बजारमा स्थानीयको अवरोधका कारण सडक निर्माणले गति लिन सकेको छैन्। धरानमा समेत स्थानीयले घर भत्काउन अनुमति नदिए पश्चात तीनकुनेदेखि माथि ६ लेन सडकको काम अगाडि बढाउन नसकिएको रानीविराटनगरइटहरीधरान ६ लेन सडक योजना प्रमुख इन्जिनियर दानकुमार शाक्यले बताए। उनले दुहवी र धरानमा सडकको बीच भागदेखि दुवैतर्फ १५१५ मिटर जग्गा खाली गराउन माग गरी सम्बन्धित नगरपालिकालाई पहल गर्न अनुरोध गरिएको बताए। धरान उपमहानगरपालिकाका उपमेयर अइन्द्र विक्रम बेघाले धरानमा सडक विस्तारका लागि स्थानीयसँग सहमतिको प्रयास भइरहेको बताए।"
विराटनगरबाट १८ किलो गाँजा बरामद,विराटनगर : विराटनगरबाट प्रहरीले आइतबार बिहान अन्दाजी १८ किलो गाँजा बरामद गरेको छ। विराटनगर महानगरपालिका६ र ११ को सिमानास्थित केशलिया नहरबाट प्रहरीले मोटरसाइकलसहित लागूऔषध गाँजा बरामद गरेको हो। जिल्ला ट्राफिक प्रहरी कार्यालय मोरङबाट खटिएको टोलीलाई देख्नासाथ पूर्वबाट पश्चिमतर्फ जाँदै गरेको को १३ प ४६६८ नम्बरको मोटरसाइकल छाडेर चालक फरार भएका थिए। मोटरसाइकल नियन्त्रणमा लिएर खानतलासी गर्दा गाँजा बरामद भएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार मोटरसाइकलमै रहेको झोलाभित्र २१ वटा पोका गाँजा भेटिएको थियो। सबै गरेर लगभग १८ किलो गाँजा रहेको कोइरालाले बताए। प्रहरीले गाँजा र मोटरसाइकल नियन्त्रणमा लिएर घटनाको अनुसन्धान थालेको छ। फरार रहेका चालकको भने खोजी तीव्र पारिएको एसपी कोइरालाले बताए। उनका अनुसार चालकको पहिचान खुल्न बाँकी छ।
ट्याङ्करको ठक्करबाट स्कुटर चालकको मृत्यु,"काठमाडौं: काठमाडौँको स्वयम्भूमा ट्याङ्करको ठक्करबाट स्कुटर चालकको मृत्यु भएको छ। काठमाडौँ महानगरपालिका१५ स्वयम्भू चमतीमा प्रदेश प्रदेश ३०१००३ क ७५१२ नम्बरको ट्याङ्करले बा ८१ प १७८६ नम्बरको स्कुटरलाई ठक्कर दिँदा स्कुटर चालक काठमाडौँ महानगरपालिका२४ बस्ने ५५ वर्षीय नरेन्द्रमुनी बज्राचार्यको मृत्यु भएको हो। दुर्घटनामा परी गम्भीर घाइते हुनुभएका बज्राचार्यको महमोहन अस्पताल स्वयम्भूमा उपचारका क्रममा गएराति मृत्यु भएको काठमाडौँ उपत्यका ट्राफिक प्रहरी कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। दुर्घटनामा सङ्लग्न चालकलाई प्रहरीले नियन्त्रणमा लिएको प्रवक्ता भट्टले बताए।"
अनुगमन कार्यालयले राख्यो १२ कम्पनीलाई कालोसूचीमा,"काठमाडौं : सार्वजनिक खरिद अनुगमन कार्यालयले विभिन्न १२ वटा कम्पनीलाई कालोसूचीमा राखेको छ। कार्यालयले एक सूचना प्रकाशित गरी विभिन्न निकायको सिफारिसमा निर्माण व्यवसायीआपूर्तिकर्तालाई एक वर्षदेखि तीन वर्षसम्म कालोसूचीमा राखिएको जानकारी दिएको छ। कालोसूचीमा पर्ने कम्पनीमा मुख्य व्यक्ति गोपाल ढकाल रहेको युनिभर्सल मल्टी सर्भिसेस प्रालि शङ्खमुल काठमाडौँ, कुमार भण्डारी मुख्य व्यक्ति रहेको श्री स्वर्गद्वारी महाप्रभु विलडर्स प्रालि भिंग्री प्यूठान, कृष्णबहादुर खड्का मुख्य व्यक्ति रहेको श्री सुक्रिन निर्माण सेवा घोराही दाङ, निरजकुमार मिश्र मुख्य व्यक्ति रहेको श्री एसडी कन्स्ट्रकसन जनकपुरधाम धनुषा छन्। त्यसैगरी जगतबहादुर जोरा मुख्य व्यक्ति रहेको राष्ट्र निर्माण सेवा भागेश्वर गाउँपालिका डडेल्धुरा, जनार्धन धिताल मुख्य व्यक्ति रहेको मुक्तिनाथ बिल्डर्स एण्ड कम्पनी प्रालि टोखा धापासी, रामबहादुर राना मुख्य व्यक्ति रहेको लक्ष्मी निर्माण सेवा छत्रदेव अर्घाखाँची, प्रकाश कोइराला मुख्य व्यक्ति रहेको जलेश्वर निर्माण सेवा नीलकण्ठ धादिङ, माधबबहादुर घिमिरे मुख्य व्यक्ति रहेको डिभी घिमिरे कन्स्ट्रक्सन इच्छाकामना, कुरिनटार, पुष्करप्रसाद मुख्य व्यक्ति रहेको अञ्जना निर्माण सेवा भरतपुर चितवन छन्। कार्यालयका अनुसार रानीकुमारी रौनियार मुख्य व्यक्ति रहेको दिल्ली ट्रेडिङ वीरगञ्ज पर्सा र शिवहरि पुडासैनी मुख्यव्यक्ति रहेको बी म्यानेजमेन्ट प्रालि नयाँ बजार पोखरा छन्। कालोसूचीमा राखिएका कम्पनीले तोकिएको अवधिभर सार्वजनिक निकायको कुनै पनि खरिद कारबाहीमा भाग लिन सक्ने छैनन्। जगतबहादुर जोरा मुख्य व्यक्ति रहेको राष्ट्र निर्माण सेवा भागेश्वर गाउँपालिका डडेल्धुरालाई तीन वर्ष तथा बाँकी कम्पनीलाई एक वर्ष कालोसूचीमा राखिएको कार्यालयको भनाइ छ। रासस"
गुल्मीमा घरभित्रै महिलाको शव भेटियो,गुल्मी : जिल्लाको मुसिकोट नगरपालिका७ वामीकी एक महिलाको घरभित्रै शव भेटिएको छ। ५७ वर्षीय गंगादेवी शेरचनको शव फेला परेको जिल्ला प्रहरी कार्यालय गुल्मीले जनाएको छ। बिहान अबेरसम्म शेरचनले ढोका नखोलेपछि छिमेकीले प्रहरीलाई खबर गरेका थिए। जिल्ला प्रहरी कार्यालय गुल्मीको टोली घटनास्थलमा पुगेर हेर्दा घरभित्र चेनगेट नजिकै हातखुट्टा टेपले बाँधेर पल्टाएको अवस्थामा शव भेटिएको हो। घटनाका सम्बन्धमा प्रहरीले तालिम प्राप्त कुकुर प्रयोग गरी अनुसन्धान गर्ने जिल्ला प्रहरी कार्यालय गुल्मीका प्रमुख अर्जुन रानाभाटले जानकारी दिए। शेरचन सोही घरमा एक्लै बस्दै आएकी थिइन्। उनले लामो समयदेखि आफ्नै घरमा होटल सञ्चालन समेत गर्दै आएकी थिइन्। शेरचनको हत्या गरिएको हुन सक्ने प्रहरीको अनुमान छ।
स्वदेशी तथा विदेशी ब्राण्डका नक्कली मदिरा उत्पादन गर्ने तीन पक्राउ,"काठमाडौं : स्वदेशी तथा विदेशी ब्राण्डका नक्कली मदिरा उत्पादन गरेको आरोपमा तीन जनालाई प्रहरीले पक्राउ गरेको छ। पक्राउ पर्नेमा दोलखाको कालिञ्चोक गाउँपालिका३ घर भई ललितपुरको कुपण्डोल बस्ने २७ वर्षीय निरज उप्रेती, स्याङ्जाको गल्याङ नगरपालिका९ घर भई टोखा बस्ने २६ वर्षीय धर्मी गौडेल र सिन्धुलीको तीनपाटन गाउँपालिका२ घर भई हाल टिकाथली बस्ने २६ वर्षीय गणेश बहादुर रानामगर रहेका छन्। काठमाडौं उपत्यकामा स्वदेशी तथा विदेशी ब्राण्डका गुणस्तरहीन नक्कली मदिराहरू उत्पादन गरी कालोबजारी भइरहेको गोप्य सूचनाका आधारमा उपत्यका अपराध अनुसन्धान कार्यालयबाट खटिएको विशेष अनुसन्धान टोलीले उनीहरूलाई पक्राउ गरेको हो। ललितपुर महानगरपालिका१ कुपण्डोलस्थित निरज उप्रेतीले सञ्चालन गरेको नेक्स्ट टेस्ट लिक्वेर स्टोरमा खानतलासी गर्दा नक्कली खुकुरी रम फेला पारेको प्रहरीले जनाएको छ। टोलीले नक्कली मदिराहरू र मदिरा बनाउन प्रयोग गर्ने केमिकल, विभिन्न स्वदेशी तथा विदेशी ब्राण्डका रक्सीहरूको खाली बोतल, राजश्व अन्तर शुल्कको प्रयोग गरिएका स्टिकर तथा लेवलिङ एवं प्याकेजिङ गर्ने मेसिन लगायत अन्य विभिन्न सामग्री बरामद गरेको हो। थप अनुसन्धानपछि काठमाडौं मित्रनगरस्थित धर्मी गौडेलले सञ्चालन गरेको एसटी लिक्वेर स्टोरमा समेत खानतलासी गर्दा गुणस्तरहीन नक्कली खुकुरी रम र रोस्लान भोड्का ब्राण्डका मदिरा समेत बेचविखनका लागि राखिएको फेला पारी बरामद गरिएको प्रहरीले जनाएको छ। उनीहरूलाई थप अनुसन्धान तथा कारबाहीका लागि जिल्ला प्रहरी परिसर ललितपुर पठाइएको छ।"
ज्यान मुद्दाका फरार अभियुक्त १७ वर्षपछि पक्राउ,"भक्तपुर : कर्तव्य ज्यान मुद्दाका फरार अभियुक्त १७ वर्षपछि पक्राउ परेका छन्। काभ्रेपलाञ्चोक मण्डनदेउपुर नगरपालिका१ का ४० वर्षीय सुकमान भन्ने कान्छाराम तामाङ (निज तत्काल गणेश भट्टामा पानी पाले) र ४१ वर्षीय बहादुर तामाङ (तत्काल सोही भट्टाको गाडी चलाउने) पक्राउ परेका हुन्। २०६२ माघ ३० गते भक्तपुरको चाँगुनारायण नगरपालिका९, ताथलीमा रहेको गणेश इँट्टाभट्टा नजिकै रहेको कुलो छेउमा रोल्पा घर भई सोही इँट्टा भट्टामा काम गर्ने ४१ वर्षीय कृष्ण योगीलाई शरीरको विभिन्न भागमा चक्कु तथा लौरो प्रहार गरी हत्या गरेका थिए। यसबारे थप अनुसन्धान भइरहेको सूचना अधिकृत राजु पाण्डेले बताए।"
हिउँ पन्छाएर खोलियो ५ दिनदेखि अवरु्द्ध नाग्मगमगढी सडक,मुगु : हिउँ जमेर ५ दिनदेखि अवरुद्ध भएको नाग्मगमगढी सडक सञ्चालनमा आएको छ। जुम्ला सडक डिभिजन कार्यालयले सडकखण्डको पिनासातमोडबुलबुले क्षेत्रमा जमेको हिउँ एक्साभेटर प्रयोग गरेर पन्छाएपछि सडक सञ्चालनमा आएको हो । यही माग १० गते रातिदेखि ११ गतेसम्म हिमाली जिल्लामा हिमपात हुँदा यो क्षेत्रमा दुई फिटभन्दा बाक्लो हिउँ जमेको थियो । बाक्लो हिउँ जमेपछि नाग्म गमगढी सडकमा यातायातका साधन चल्न सकेका थिएनन् । उक्त कार्यालयले १२ गतेदेखि नै हिउँ पन्छाउन थालेकाले सडक सञ्चालनमा आएको त्यहाँका सुपरभाइजर जङ्गी विश्वकर्माले बताए। विगत वर्षमा वर्षा याममा पानी र हिउँदमा हिउँ पर्दा यो खण्डको सडक महिनादिनसम्म अवरुद्ध हुने गरेकामा चालु आवमा सडक डिभिजन कार्यालयले पहिरो र हिउँ पन्छाउन ठाउँठाउँमा एक्साभेटर र कर्मचारी तयारी अवस्थामा राखेकाले छिटै बाटो सञ्चालनमा आएको हो । रासस
"पोखरामा एक पुरुषले गरे आत्मदाहको प्रयास, बचाउन गएका घरबेटी पनि घाइते",पोखरा : पोखरामा एक जना पुरुषले आत्मदाहको प्रयास गरेका छन्। पोखरा १३ मा पुस्तक पसल गर्दै आएका कृष्ण क्षत्रीले आत्मदाहको प्रयास गरेको प्रहरीले बताएको छन्। केही दिनदेखि निराशावादी कुरा गर्दै आएका क्षत्रीले आइतबार आफू बसेको कोठामा आत्मदाहको प्रयास गरेको बताइएको छ। आत्मदाह गर्न शरीरमा पेट्रोल छर्केर आगोल गाएका क्षत्रीलाई बचाउने प्रयास गर्दा घरबेटी संगीता सापकोटा पनि घाइते भएकी बताइएको छ। दुबै जनाको पश्चिमाञ्चल क्षेत्रीय अस्पताल पोखरामा उपचार भइरहेको पोखरा महानगरपालिका वडा नम्बर १३ का वडा अध्यक्ष किरण बरालले जानकारी दिए।
पञ्चधुरामाई मन्दिरलाई पर्यटकीय गन्तव्य बनाइँदै,"बर्दिबास: महोत्तरीको प्रसिद्ध धार्मिकस्थल पञ्चधुरामाई मन्दिरलाई पर्यटकीय गन्तव्य बनाइने भएको छ। बर्दिबास नगरपालिका४ स्थित मन्दिरको क्षेत्राधिकार भित्रको पोखरीको स्तरोन्नती तथा मन्दिर परिसरको सौन्दर्यकरण कार्यको शिलान्यास गरिएको छ। आईतबार संस्कृति तथा पर्यटन प्रवर्द्धन समिति बर्दिवासले आयोजना गरेको कार्यक्रममा बर्दिबास नगरपालिकाका मेयर प्रह्लाद कुमार क्षेत्रीले सौन्दर्यकरण कार्यको शिलान्यास गरेका छन्। मेयर क्षेत्रीले पर्यटन प्रवर्द्धनमार्फत बर्दिबास नगरपालिकालाई देशभर र छिमेकी मुलुकमा पनि चिनाउने प्रयास थालेको बताए। बर्दिबास नगरपालिकालाई सबै राजनीतिक दल र सरोकारवाला पक्षसँग समन्वय गरी सहमति र सहकार्यमै विकासको बाटोमा डोर्याउन खोजेको उनले बताए। स्थानीय स्तरमा पर्यटन प्रवद्र्धन गर्ने उद्देश्यले पञ्चधुरामाई मन्दिरलाई सौन्दर्यकरण गरेर थप आकर्षित बनाउन लागिएको संस्कृति तथा पर्यटन प्रवद्र्धन समिति बर्दिवासका अध्यक्ष हिरालाल गौतमले जानकारी दिए। उनले मन्दिरको परिसरमा रहेको पोखरीलाई व्यवस्थित गर्नेदेखि लिएर पार्क निर्माण गर्नेसम्मको योजना रहेको बताए। आन्तरिक तथा बाह्य पर्यटकलाई आकर्षित बनाउन मन्दिरको ८ कठ्ठा क्षेत्रफलमा मिनी पार्क निर्माण गरिने पनि अध्यक्ष गौतमले बताए। पहिलो चरणमा बर्दिबास नगरपालिकाको ९० लाखको बजेटबाट काम गरिने योजना छ। पोखरी निर्माणको लागि ४० लाख र पार्क निर्माणमा ५० लाखको हाराहारीमा खर्च लाग्ने अनुमान छ। एकसाताभित्र निर्माणमा लाग्ने एक्चुअल खर्च आउँछ, अध्यक्ष गौतमले भने सौन्दर्यकरणको थप कामको लागि प्रदेश सरकारसँग पहल र समन्वय गरिरहेका छौं। यसअघि समितिले शनिबार बर्दिवास नगरपालिका५ स्थित टुटेश्वरनाथ महादेव मन्दिर र वडा नम्बर ४ स्थित पञ्चधुरामाई मन्दिर परिसरमा सरसफाई गरी डष्टविन वितरण गरेको थियो ।"
धनकुटा महोत्सवमा सांस्कृतिक कार्यक्रम नहुने,धनकुटा : धनकुटा नगरपालिका५ तल्लो टुँडिखेलमा जारी एभोकाडो तथा पाँचौ धनकुटा महोत्सव सांस्कृतिक कार्यक्रमबाहेक निरन्तर सञ्चालन हुने भएको छ। आइतबार दिउँसो आयोजक र प्रशासनबीच भएको छलफलमा साँझ ६ बजेसम्म महोत्सव सञ्चालन हुने सर्वपक्षीय निर्णय भएको आयोजक धनकुटा उद्योग वाणिज्य संघका सचिव तथा प्रचारप्रसार समितिका संयोजक श्रीराम रायमाझीले बताए। शनिबार राति धनकुटा महोत्सवस्थलको प्रवेशद्वार गेटमा भएको अत्यधिक भीडमा ठेलमठेल हुँदा कन्सर्ट हेर्न गएका ३० जना घाइते भएका थिए। उक्त घटनापछि स्थानीय प्रशासनले महोत्सवको सबै कार्यक्रम स्थगित गरेको थियो। उनका अनुसार भोलिसम्म महोत्सव यथावत हुने छ। सुरक्षाको कारण देखाउँदै बेलुका ६ बजेपछिको सांस्कृतिक कार्यक्रम र हाउजी बिंगो कार्यक्रम सञ्चालन नगर्ने निर्णय गरिएको हो। निर्णयसँगै आजदेखि हुने राष्ट्रिय कलाकारको सबै सांगीतिक कार्यक्रम स्थगित गरिएको उनले बताए। महोत्सव १६ गतेसम्म सञ्चालन हुनेछ। महोत्सवको औपचारिक समापन भोलि हुने उनको भनाइ छ। हिजोको घटनामा घाइते भएका ३० जनामध्ये अधिकांशको उपचार भई घर फर्किएका छन्। केही घाइतेहरूको विराटनगरस्थित गोल्डेन अस्पताल र धरानस्थित विपी कोइराला स्वास्थ्य विज्ञान प्रतिष्ठानमा उपचार भइरहेको छ। घाइतेहरूको उपचारका लागि कुनै कसुर बाँकी नराखिएको महोत्सव संयोजक विजयसन्तोषी राईले बताए।
काम अलपत्र पार्ने १२ निर्माण कम्पनी कालोसूचीमा,"काठमाडौं :सार्वजनिक खरिद अनुगमन कार्यालयले विभिन्न १२ वटा कम्पनीलाई कालोसूचीमा राखेको छ । कार्यालयले एक सूचना प्रकाशित गरी विभिन्न निकायको सिफारिसमा निर्माण व्यवसायी आपूर्तिकर्तालाई एक वर्षदेखि तीन वर्षसम्म कालोसूचीमा राखिएको जानकारी दिएको छ । कालोसूचीमा पर्ने कम्पनीमा मुख्य व्यक्ति गोपाल ढकाल रहेको युनिभर्सल मल्टी सर्भिसेस प्रालि शङ्खमुल काठमाडौं,कुमार भण्डारी मुख्य व्यक्ति रहेको श्री स्वर्गद्वारी महाप्रभु विलडर्स प्रालि भिंग्री प्यूठान, कृष्णबहादुर खड्का मुख्य व्यक्ति रहेको श्री सुक्रिन निर्माण सेवा घोराही दाङ,निरजकुमार मिश्र मुख्य व्यक्ति रहेको श्री एसडी कन्स्ट्रकसन जनकपुरधाम धनुषा छन् । त्यसैगरी जगतबहादुर जोरा मुख्य व्यक्ति रहेको राष्ट्र निर्माण सेवा भागेश्वर गाउँपालिका डडेल्धुरा,जनार्द्धन धिताल मुख्य व्यक्ति रहेको मुक्तिनाथ बिल्डर्स एण्ड कम्पनी प्रालि टोखा धापासी,रामबहादुर राना मुख्य व्यक्ति रहेको लक्ष्मी निर्माण सेवा छत्रदेव अर्घाखाँची,प्रकाश कोइराला मुख्य व्यक्ति रहेको जलेश्वर निर्माण सेवा नीलकण्ठ धादिङ,माधबबहादुर घिमिरे मुख्य व्यक्ति रहेको डिभी घिमिरे कन्स्ट्रक्सन इच्छाकामना,कुरिनटार,पुष्करप्रसाद मुख्य व्यक्ति रहेको अञ्जना निर्माण सेवा भरतपुर चितवन छन् । कार्यालयका अनुसार रानीकुमारी रौनियार मुख्य व्यक्ति रहेको दिल्ली ट्रेडिङ वीरगञ्ज पर्सा र शिवहरि पुडासैनी मुख्यव्यक्ति रहेको बी म्यानेजमेन्ट प्रालि नयाँ बजार पोखरा छन् । कालोसूचीमा राखिएका कम्पनीले तोकिएको अवधिभर सार्वजनिक निकायको कुनै पनि खरिद कारबाहीमा भाग लिन सक्ने छैनन् । जगतबहादुर जोरा मुख्य व्यक्ति रहेको राष्ट्र निर्माण सेवा भागेश्वर गाउँपालिका डडेल्धुरालाई तीन वर्ष तथा बाँकी कम्पनीलाई एक वर्ष कालोसूचीमा राखिएको कार्यालयको भनाइ छ । रासस"
काठमाडौं महानगरविरुद्ध माइतीघरमा प्रदर्शन (फोटोफिचर),"काठमाडौं : काठमाडौं महानगरपालिकाले गरेको बेथिति विरुद्ध महानगरबासी आन्दोलित भएका छन्। आइतबार उपत्यकाव्यापी सडक विस्तार पीडित संर्घष समितिले माइतीघरमा प्रदर्शन गरेको छ। सुमन सायमीको नेतृत्वमा फुटपाथ, सुकुम्बासीलगायतका विषयमा काठमाडौं महानगरको पछिल्लो कामको विरोध गर्दै उनीहरूले प्रदर्शन गरेका हुन्।"
डर केबाट ?,"स्यालको बच्चा एक्लै वनमा घुमिरहेको थियो। उसले बुबाआमाबाट बाघ, चितुवा तथा सिंहको विषयमा सुनेको थियो। तर पनि तिनीहरूलाई आजसम्म उसले देख्ने मौका पाएको थिएन। तथापि उसलाई तिनीहरूको विषयमा केही चिह्न वा संकेत अर्थात् केही न केही जानकारी भने अवश्य ज्ञात थियो। स्यालको बच्चालाई थाहा थियो कि बाघको शरीरमा धारहरू हुन्छन् तथा चितुवाको शरीरमा धब्बाहरू हुन्छन्। सिंहको गर्धनमा घना रौंहरू हुन्छन् भन्ने कुरा पनि उसलाई थाहा थियो। त्यही समयमा उसले सिंहको गर्जन सुन्यो। डरले काँम्दै ऊ एक झाडीमा गएर लुक्यो। केही समयपश्चात् सिंह त्यहाँ आइपुग्यो। उसका भयानक आँखाहरू देखेर स्यालको बच्चा अधमरो जस्तै भयो। केही दिन पश्चात् स्यालको बच्चाले सिंहलाई पुनः गइरहेको देख्यो। ऊ अहिले पनि डराइरहेको थियो तर निकै कम। तर जब उसले सिंहलाई तेस्रोपटक देख्यो, तब उसको डर समाप्त भइसकेको थियो। अतः उसले सिंहको नजिकै गएर भन्यो, नमस्कार, हजुर ! म तपाईंको तुच्छ सेवक स्याल हुँ। सिंहले मित्रभावले उसको नमस्कारको उत्तर दियो र त्यहाँबाट गयो। नैतिक शिक्षा : डर परिचितभन्दा अपरिचितबाट नै हुन्छ।"
धनकुटा महोत्सवमा ठेलमठेल हुँदा ३० जना घाइते,"धनकुटा : शनिबार राति धनकुटा महोत्सवमा ठेलमठेल हुँदा ३० जना घाइते भएका छन् । ती मध्ये १८ जनालाई धरानस्थित बिपी कोइराला स्वास्थ्य विज्ञान प्रतिष्ठानमा उपचारका लागि पठाइएको प्रहरी उपरीक्षक लक्ष्मीराज अधिकारीले जानकारी दिए। उनका अनुसार १२ जना धनकुटा अस्पतालमा सामान्य उपचारपछि घर फर्किएका छन् । प्रतिष्ठानमा उपचार हुन नसकी दुई बच्चालाई गोल्डेन अस्पताल विराटनगरमा उपचारका लागि पठाइएको उद्योग वाणिज्य सङ्घ धनकुटाका अध्यक्ष विजय सन्तोषी राईले जानकारी दिए। विराटनगर पठाइएका बच्चा र प्रतिष्ठानमा उपचारत छ जना बालबालिकासहित सबैको स्वास्थ्य सुधारउन्मुख रहेको उनले बताए । घाइते हुनेमा धनकुटा नगरपालिका ५ बस्ने ३१ वर्षीया विष्णु राई र उनका छ वर्षीया छोरा आबिहाङ लिम्बू, ३० वर्षीया बिनिता लिम्बू, वर्ष १३ का सविन लिम्बू, वर्ष ११ का सुनिल लिम्बू, १२ वर्षीया श्रेया कटुवाल, धनपा७ का प्रकट श्रेष्ठ, ३६ वर्षीया हिरा राणा, ३० वर्षकी आयुषा राई, वर्ष ५० का प्रकाश प्रधान र धनपा ४ का १२ वर्षीया प्रवेश राई रहेका छन् । यसैगरी अन्दाजी ४५ वर्षकी गोमा कार्की, २३ की अनिषा राई, वर्ष ४२ का नारायण राई, वर्ष ३४ की बुद्धिमायाँ लिम्बू, वर्ष १८ का सविन पौडेल, वर्ष ४२ का सन्दिप शाह, नाम नखुलेको करिब तीनचार वर्षका एक बालक रहेका छन् । सुरक्षाका कारण देखाउँदै महोत्सव स्थगन गर्न जिल्ला प्रशासन कार्यालयले सर्वपक्षीय बैठकको तयारी गरिरहेको निमित्त प्रमुख जिल्ला अधिकारी ममता अधिकारीले जानकारी दिए। आयोजक संस्था उद्योग वाणिज्य सङ्घका अध्यक्ष राईले सबैसँग छलफल गरेर विधिवत् रुपमा महोत्सवको स्थगन गरिने जानकारी दिए। गायक प्रमोद खरेलको प्रस्तुतिसँगै हाउजी बिङ्गो खेलका कारण अत्याधिक भीड भएको महोत्सवको मुलगेटबाट मान्छे एकैचोटी प्रवेश गर्ने क्रममा उक्त घटना भएको प्रहरीले जानकारी दिएको छ । यही माघ ६ गतेदेखि जारी प्रादेशिक औद्योगिक व्यापार तथा कृषि मेला एवं एभोकाडो धनकुटा महोत्सव थप दुई दिन थप्ने कार्यक्रम रहेको थियो । रासस"
सोलुकाठमाडौं जीप सञ्चालन ठप्प,"सोलुखुम्बु : हिमाली जिल्ला सोलुखुम्बुबाट दैनिक रुपमा काठमाडौंका लागि छुट्ने जीपहरु आज(आइतबार) सञ्चाचलन भएको छैन। सुमो जीपको हुट हटाउने विषयमा असहमती जनाउँदै यातयात व्यवसायीहरुले लामो दुरीको सुमो जीप सञ्चालन ठप्प पारेका हुन्। आज जिल्लाबाट काठमाडौंसहितका क्षेत्रमा कुनै पनि सुमो छुट्न नसकेको यातयात व्यवसायी दोर्जी शेर्पाले बताए। जिल्ला ट्राफिक प्रहरी कार्यालय सोलुखुम्बुले केन्द्रीय सर्कुलर अनुसमार दुर्घटनाको जोखिम बढेको भन्दै हुट हटाउन ताकेता गरेपछि यातायात व्यवसायीले यस्तो निर्णय गरेका हुन्। व्यवसायीहरुले शनिबार यस विषयमा छलफल गरेर यातयात सञ्चालन बन्द गरेका हुन्। सोलुखुम्बुबाट छुटने सुमोले यात्रुका सामान, लगेज, आलु लगायतका सामाग्रीहरु बोक्नुपर्ने भएकाले हुट हटाउन नसकिने व्यवसायीको अडान छ। साथै उनीहरुले जिल्ला प्राशासन कार्यालयमा हुट हटाउन नसकिने बेहोरा जानकारी गराई सहजीकरण गरिदिन समेत आग्रह गरेका छन्।"
