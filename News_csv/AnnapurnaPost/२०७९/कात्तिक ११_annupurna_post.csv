शीर्षक,विवरण
इटहरीमा दुई मोटरसाइकल ठोकिँदा ३ जनाको मृत्यु,"धरान : इटहरीमा दुई मोटरसाइकल ठोकिँदा तीन जनाको मृत्यु भएको छ। इटहरीबाट विराटनगर जाँदै गरेको प्रदेश १०२४१ प ४४११ नम्बरको मोटरसाइकल र विपरीत दिशाबाट आउँदै गरेको को ४ प १४१० नम्बरको मोटरसाइकल एकआपसमा ठोक्किएर तीन जनाको मृत्यु भएको इलाका प्रहरी कार्यालय इटहरीका डीएसपी खगेन्द्र खड्काले जानकारी दिए। उनका अनुसार मृत्यु हुनेमा बूढीगंगा गाउँपालिका १ का ३० वर्षीय ओजराज लुइँटेल, धरान १५ का ४० वर्षीय राजन राई र ३२ वर्षीय शम्भू राई रहेका छन्। तीव्र गतिमा रहेका दुवै मोटरसाइकल दुर्घटनामा परी गम्भीर घाइते भएका तीनै जनालाई उपचारका लागि न्युरो अस्पताल विराटनगर पुर्याउना साथ चिकित्सकले मृत घोषणा गरेका थिए। घटनाको थप अनुसन्धानका लागि प्रहरी परिचालन गरिएको डीएसपी खड्काले बताएका छन्।"
शनिबार दिउँसो दुईवटा प्रदेशमा वर्षाको सम्भावना,"काठमाडौं : शनिबार दिउँसो देशका दुईवटा प्रदेशमा हल्का वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। राति भने प्रदेश १ र गण्डकी प्रदेशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। यसैगरी शुक्रबार राति प्रदेश १, बागमती प्रदेश र गण्डकी प्रदेशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ का पहाडी भूभागका एकदुई स्थानमा हल्का वर्षाको सम्भावना रहेको छ।"
वडाअध्यक्ष रानाको रामशाहघाटमा अन्त्येष्टि,"गोरखा : गोरखा नगरपालिका५ का वडाध्यक्ष खिलबहादुर रानाको शुक्रबार अन्त्येष्टि गरिएको छ। केही समय गोरखा अस्पताल प्रांगणमा र त्यसपछि मदन आश्रित स्मृति भवन (नेकपा एमाले पार्टी कार्यालय) चाइनिज धारामा श्रद्धाञ्जली सभापछि अपराह्न ३ बजे परम्पराअनुसार अन्त्येष्टि गरिएको हो। अन्त्येष्टिका लागि शुभेच्छुक, शुभचिन्तकहरू मझुवा देउरालीस्थित रामशाहघाटसम्म शवयात्रा गर्दै गएका थिए। वडाअध्यक्ष रानाको भाइटीकाको दिन (बिहीबार) बेलुका करिब साढे ७ बजे असामयिक निधन भएको थियो। घरमै बसिरहेको बेला साँझ एक्कासि लडेर बेहोस भएपछि गोरखा अस्पताल पुर्याइयो उनलाई गोरखा अस्पतालले मृत घोषणा गरेको थियो। युवा संघ नेपालका केन्द्रीय पदाधिकारी समेत रहेका उनी नेकपा एमालेका तर्फबाट वडाध्यक्षमा निर्वाचित भएका थिए।"
'महोत्तरीको शैक्षिक हव विस्तारका लागि सतारूढ गठबन्धनको विजयी अनिवार्य',"महोत्तरी : शैक्षिक हवका रूपमा महोत्तरीलाई विस्तार गर्नका लागि सत्तारूढ गठबन्धनको उम्मेदवारलाई विजयी गराउनुपर्ने अनिवार्य रहेको नेकपा माओवादी केन्द्रका उपमहासचिव गिरिराजमणि पोखरेलले बताएका छन्। शुक्रवार महोत्तरीको गौशालामा सत्तारूढ गठबन्धनले आयोजना गरेको कार्यकर्ता प्रशिक्षण कार्यक्रमलाई सम्बोधन गर्दै उपमहासचिव पोखरेलले विगतमा सुरु गरिएको यस अभियानलाई सफल बनाउनका लागि सत्तारूढ गठबन्धनको विकल्प नरहेको स्पष्ट पारेका छन्। महोत्तरी क्षेत्र नं १ का सत्तारूढ गठबन्धनका तर्फबाट साझा उम्मेदवार समेत रहेका नेता पोखरेलले भने, 'यस निर्वाचन क्षेत्रमा अनेकन विषयको पठनपाठनका निम्ति आफू मन्त्री रहेको समयमा शिक्षामा लगानी गरेको र अझ शिक्षालयमा सुधारको आवश्यकता रहेकोले सोही अधुरा कार्य पूरा गर्न उम्मेदवारी दिएको छु। यसपटक जितेर गएपछि पहिलो प्राथमिकतामा यही नै रहनेछ।' उनले विष्णु लामा लगायतका अन्य बागी उम्मेदवारलाई पुनर्विचार गरेर सतारूढ गठबन्धनलाई विजयी गराउनका लागि भूमिकामा आउनका लागि आग्रह गरेका छन्। मधेश प्रदेशका गृह तथा सञ्चारमन्त्री भरतप्रसाद साहले गठबन्धनले जहिले पनि जनताको सान, मान र शिर उँचो गर्ने भूमिकामा रहेको बताए। हाम्रा गठबन्धनको विजयीले तमाम जनमानसको साझा मुद्दालाई सम्बोधन गरेर जनमुखि सरकार निर्माण गरिने गरी कार्यसम्पादन हुनेमा मन्त्री शाहले जोड दिएका छन्। त्यस्तै राष्टियसभाकी पूर्व उपाध्यक्ष शशिकला दाहालले संविधानसभा विघटन भएपश्चात् गठन भएको सो सहयात्रा अझ आगामी दिनमा रहिरहने धारणा राखिन्। देशको विकास एउटै दलले गर्न असम्भव भएपछि सत्तारूढ पाँच दलीय गठबन्धनको आवश्यकता परेको उपाध्यक्ष दाहालले बताइन्। गौशालाको कर्भड हलमा आयोजित कार्यक्रममा पाँच दलीय गठबन्धनमा आवद्ध दलका नेता कार्यकर्ताहरूको सहभागिता रहेको थियो।"
कांग्रेस महामन्त्री गगन थापालाई पुनः स्पष्टीकरण,"काठमाडौं : निर्वाचन आयोगले नेपाली कांग्रेसका महामन्त्री एवं प्रतिनिधि सभा सदस्यका काठमाडौं क्षेत्र नं ४ का उम्मेदवार गगनकुमार थापालाई पुनः स्पष्टीकरण सोधेको छ। आयोगले कात्तिक ८ गते डेंगुविरुद्ध अभियान किन चलाएको भनी सोधिएको स्पष्टीकरणमा अझै पनि त्यस्तो अभियान चलाउने भन्ने वक्तव्य दिएको श्रव्यदृश्य सामग्री आयोगमा प्राप्त भएकाले पुनः स्पष्टीकरण सोधिएको हो। निर्वाचन आचारसंहिता, २०७९ को दफा ४, सबैले पालना गर्नुपर्ने आचरणअन्तर्गत खण्ड (न) मा 'कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने' व्यवस्था रहेको छ । 'डेंगु महामारीको नियन्त्रणका लागि कुनै नयाँ कार्यक्रम ल्याउन सरकारले आवश्यक महसुस गरेमा त्यस्तो कार्यक्रम आयोगको सहमतिमा ल्याउन सक्छ तर निर्वाचन आचारसंहिता लागू भइसकेको अवस्थामा उक्त कार्य तपाईं आफैंले गर्न पाउने कानूनी व्यवस्था छैन। प्रतिनिधि सभा सदस्यको निर्वाचनमा उम्मेदवार रहेको व्यक्तिले कानूनको खिलाफ हुनेगरी कुनै काम गर्छु भनि वक्तव्य दिनु हुँदैन भन्ने विषयको जानकारी तपाईंलाई छैन भनि आयोग विश्वस्त हुन सक्दैन' स्पष्टीकरण पत्रमा भनिएको छ। पुनः निर्वाचन आचारसंहिताको विपरीत हुनेगरी सार्वजनिक वक्तव्य दिई मतदातालाई प्रभावित गर्ने कार्य भएको देखिएकाले कुनै माध्यमबाट प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोग नेपालमा प्राप्त हुने गरी देहायका विषयमा स्पष्टीकरण पेश गर्न भनिएको छ।"
"डेंगुबाट हालसम्म ५२ को मृत्यु, ४६४१३ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ५२ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। गत साउनदेखि शुक्रबारसम्म ४६ हजार ४१३ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
महोत्तरी घटनाको छानविन गर्न समिति गठन,"काठमाडौं : महोत्तरीमा यही कात्तिक १० गते भएको घटनाको छानविनका लागि गृह मन्त्रालयले एक समिति गठन गरेको छ। जिल्लाको भङ्गाहा नगरपालिका८ मा छठको अवसरमा आयोजित कलस यात्राका क्रममा भएको विवादमा असामान्य स्थिति सिर्जना भई घटेको घटनाका सन्दर्भमा छानविन गर्न मन्त्रालयका सहसचिव शिवराम पोखरेलको संयोजकत्वमा पाँच सदस्यीय समिति गठन गरेको मन्त्रालयले आज एक सूचना जारी गरी जनाएको छ। आजको गृहमन्त्रीस्तरीय निर्णयबाट गठित समितिका सदस्यमा प्रहरी नायब महानिरीक्षक उमेशराज जोशी, सशस्त्र प्रहरी नायब महानिरीक्षक किशोर प्रधान राष्ट्रिय अनुसन्धान विभागका सहअनुसन्धान निर्देशक विष्णुमणि आचार्य र गृहमन्त्रालयका उपसचिव विश्वराज मरासेनी रहेका छन्। उक्त समितिलाई सात दिनभित्रमा प्रतिवेदन पेश गर्न कार्यादेश दिइएको मन्त्रालयका प्रवक्ता फणिन्द्रमणि पोखरेलद्वारा जारी विज्ञप्तिमा जनाइएको छ।"
अस्ताए वरिष्ठ पत्रकार कौशल पाण्डे,"हेटौंडा : वरिष्ठ पत्रकार कौशल पाण्डेको ७५ वर्षको उमेरमा बिहीबार निधन भएको छ। मकवानपुरे पत्रकारिता क्षेत्रका जीवित इतिहासको निधनले नयाँ पुस्तालाई बिगतसँग साक्षात्कारको पुल टुटेको छ। पाँच दशक बढी पत्रकारिता क्षेत्रमा सक्रिय रहेका पाण्डे नेपाल पत्रकार महासंघ मकवानपुरको संस्थापक सदस्य हुन्। मकवानपुरमा २०४४ सालमा महासंघको शाखा विस्तार गरिएको भएपनि २०४७ सालमा न्हुच्छेमान श्रेष्ठ अध्यक्ष रहने गरी कार्यसमितिलाई पूर्णता दिइएको थियो। पाण्डे सोही समितिको सदस्य थिए। २००४ पुस १० गते उदयपुरको सिरुवानीमा जन्मिएका उनी नेपाली पत्रकारिता र शिक्षा क्षेत्रको विकासमा अतुलनीय योगदान पुर्याएवापत थुप्रै पटक सम्मानित भएका छन्। पत्रकारको आम चिनारी बनाएका पाण्डेले विभिन्न सामाजिक क्षेत्रमा पनि काम गरेका थिए। उनले प्रेस काउन्सिल नेपालको गोपालदास स्मृति पत्रकारिता पुरस्कार पाएका छन्। त्यस्तै नेपाल पत्रकार महासंघ मकवानपुर, तत्कालिन हेटौंडा नगरपालिकालगायत विभिन्न संस्था तथा निकायले पाण्डेलाई विभिन्न समयमा सम्मानित गरेको थियो। २०१७ बाट सुरु भएको पञ्चायती व्यवस्थादेखि २०४६ मा आएको प्रजातन्त्र र २०६२०६३ सम्मको उथलपुथलपूर्ण इतिहासको साक्षी रहेका पाण्डे साहित्य संगम मकवानपुरको संस्थापक सदस्य भई हालसम्म सल्लाहकारका रूपमा थिए। नेपाली पत्रकारिता, नेपाली भाषा र कला साहित्यसँग सम्बन्धित तीनवटा कृति प्रकाशित पाण्डेले जीवनका अनेकन पाटाहरूमा कहिले हकर, कहिले सम्पादक भएर त कहिले प्रकाशक भएर जिम्मेवारी बहन गरे। पाण्डे २०२८ सालमा पर्साको वीरगंजस्थित ठाकुरराम बहुमुखी क्याम्पसमा अध्ययनरत छँदा पत्रिका प्रकाशन गरी गाउँगाउँमा बाँड्थे। उनकै अगुवाइमा वीरगंजको रानीघाटमा नवयुवक पुस्तकालय स्थापना भएको थियो। सोही पुस्तकालयले प्रकाशन गरेको हिमाली आवाज पत्रिकाको सम्पादन पाण्डे र गणेश गौतमले गर्थे। त्यतिबेला वर्गीय समाज र पञ्चायती व्यवस्था भएका कारण अहिलेजस्तो स्वतन्त्र भएर काम गर्ने वातावरण नभएको उनका सहयात्री एवम् अग्रज पत्रकार नवराज शर्मा बताउँछन्। पाण्डेले २०३९ मा देव श्रेष्ठको नाममा दर्ता भएको कुराकानी र प्रयास साप्ताहिकमा लामो समय सम्पादकीय जिम्मेवारीमा रहेर काम गरे। पत्रकारिताकै दौरानमा धेरै पटक जिल्ला प्रहरी कार्यालय मकवानपुरको हिरासतसम्म पुगे। उनीविरुद्ध झुटा मुद्धा दर्ता गरिएको भएपनि सत्य र न्यायको पक्षमा रहेकै कारण उनले पछि सफाई पाएको पत्रकार शर्मा स्मरण गर्छन्। '२०३७ सालबाट हामीसँगसँगै छौँ। प्रश्ट वक्ता, निडर, आत्म स्वाभिमानमा अडिग, मनमा लागेको कुरा भनिहाल्ने, सँधै जनताको पक्षमा लाग्ने उहाँको स्वभावबाट म प्रभावित मान्छे हुँ,' शर्माले भने। पाण्डे २०५८ साल मंसिर १० गते पत्रकार महासंघ मकवानपुरको अध्यक्ष भएपछि उनले पत्रकारिता क्षेत्रलाई व्यवसायिक बनाउन र सञ्चारकर्मीहरूको हितका लागि धेरै काम गरेको पत्रकार गिरिजाप्रसाद अधिकारी बताउँछन्। 'पछिल्लो पुस्तालाई संयमित र मर्यादित हुन, आचारसंहिता पालना गर्दै जनताप्रति उत्तरदायी भएर सत्य र निश्पक्ष ढंगबाट काम गर्नुपर्छ भनेर उहाँले सुझाव दिइरहनुहुन्थ्यो,' अधिकारीले भने। तीन दशक बढी अध्यापन क्षेत्रमा समेत सक्रिय रहेका पाण्डेको निधनबाट नयाँ पुस्ताले जीवन्त साक्षात्कार गर्ने अवसर गुमेको छ। साधारण जीवनशैली अध्येता पाण्डेको भौतिक शरीर अब हामीमाझ नरहे पनि उनको योगदानले उनलाई अमर राख्ने छ। उनीप्रति भावपूर्ण श्रद्धासुमन।"
देशद्रोहीलाई छेक्न एमालेले हलोमा भोट हाल्नुपर्छ : ओली,"झापा : नेकपा (एमाले)का अध्यक्ष केपी शर्मा ओलीले झापा क्षेत्र नम्बर ३ मा राप्रपाका अध्यक्ष राजेन्द्रप्रसाद लिङदेनलाई एमालेले आफ्नो इज्जतका लागि पनि चुनावमा जिताउनु पर्ने बताएका छन्। नेकपा (एमाले) र राप्रपाले शुक्रबार भद्रपुरमा संयुक्त रुपमा आयोजना गरेको अगुवा कार्यकर्ता भेलालाई सम्बोधन गर्दै एमाले अध्यक्ष ओलीले भने, 'चुनावमा समर्थन गरेको पार्टीले जित्दैन भने एमालेको के काम? चुनावमा उठेको उम्मेदवारले चुनाव जित्दैन भने एमालेको के काम? त्यसैले एमालेले राप्रपा अध्यक्ष लिङदेनलाई जिताउनु पर्छ।' एमाले एक थोक भन्ने अर्को थोक गर्ने पार्टी नभएको उनले बताए। अध्यक्ष ओलीले भने, 'राप्रपाको हलोलाई कसरी भोट दिने जिज्ञासा मन नराख्नु होला हलोमा भोट दिएनन् भने देशद्रोहीहरू आउँछन्, उनीहरूलाई छेक्न कहिले काहीँ हलोमा पनि भोट हाल्नुपर्छ।' मुख्य कुरा गठबन्धनका उम्मेदवार हराउने हो। देशप्रति माया नभएका, विकासको कुनै वास्ता नभएको गठबन्धनलाई चुनावमा पराजित गर्नुपर्ने उनको भनाइ छ। मंसिर ४ गतेको चुनावपछि देशमा एमालेको बहुमतको सरकार बन्ने उनले दावी गरे। बहुमत आएपछि एमाले एक्लैको सरकार नबन्ने र एमालेको साथमा राप्रपा र जसपा समेतको सरकार बन्ने उनको भनाइ छ। 'त्यसपछिको सरकारमा राजेन्द्र लिङदेन गएपछि विकास खोइ भनेर तपाईँहरूले हिसाबकिताब माग्नुहोस्। 'सरकारमै नभएको राजेन्द्र लिङदेनसँग तपाईँहरूले विकास खोइ भनेर के हिसाब किताब माग्नुहुन्छ, अहिलेसम्म निर्णय गरेको ठाउँमा उहाँ जानै पाउनु भएको छैन,' उनले भने। देशको विकास गर्न, देशको शान्ति सुव्यवस्था कायम गर्न, देशलाई समृद्धि र जनतालाई सुखी बनाउन सरकारमा जाने उनको भनाइ छ। 'नत्र भने त्यहाँ निदाउन, झकाउनु जाने हो र सरकारमा, हामी त्यहाँ चनाखो भएर देशको रक्षा गर्न जाने हो,' उनले भने। त्यसैगरी राप्रपाका अध्यक्ष लिङदेनले राजनीतिलाई अपराधीकरण गर्ने, रुपैयाँ र पैसाले सबै थोक गराउने, विदेशीको आशीर्वाद प्राप्त गरेपछि सबै थोक पूरा हुन्छ भन्ने जुन प्रवृत्ति छ, त्यसलाई पनि अन्तिम चोटि यस क्षेत्रमा घुँडा टेकाउनु पर्ने बताए। 'आज केही मानिसहरू राजेन्द्र लिङदेनले चुनाव जितेर गएपछि यस क्षेत्रमा केही काम गरेनन्, मतदाताको मत खेर गयो भन्दै मेरो दाइले गरेको भनेर ७५ वर्षको बुढो मान्छेलाई डोराएर हिडिरहेका छन्,' लिङदेनले भने। २०७४ सालको निर्वाचनको बेला छापेको कागज अहिले फेरि त्यही छापेर हिँडिरहेको उनले बताए। पाँच वर्षमा यस क्षेत्रमा गरेको विकास निर्माणको काम हार्नेले गरेको हो कि जित्नेले,' उनले प्रश्न गरे। 'म चुनौतीको भाषामा भन्न चाहन्छु आमाको दूध खाएको कोही बहादुर छोरा छ। 'र त्यो २०७४ साल भन्दा अगाडिको योजना हो भनेर प्रमाणित गर्न सक्छ भने म त्यसको झोला बोकेर हिँड्न तयार छु,' उनले भने। यहाँ त हार्नेले यस क्षेत्रमा काम गरेको भन्दै हिँडिरहेका उनले बताए। 'हार्नेले काम गरेको रहेछ भने १४ हजार मतले अघिल्लो चोटि हराएकोलाई यस पल्ट ४० हजार मतले हराउँछु,' उनले भने।"
आरजुले छाडेको क्षेत्रमा त्रिपक्षीय भिडन्त,"धनगढी : प्रधानमन्त्री पत्नी आरजु देउवाले छाडेको कैलाली निर्वाचन क्षेत्र नम्बर ५ मा प्रतिनिधि सभातर्फ त्रिपक्षीय भिडन्त हुने भएको छ। सत्ता गठबन्धनको तर्फबाट कांग्रेसका डिल्लीराज पन्त, नेकपा एमालेका नारदमुनी राना र स्वतन्त्र उमेदवार पुस्कर नाथ ओझाका बीच त्रिपक्षीय भिडन्त हुने भएको हो। कैलाली निर्वाचन क्षेत्र ५, सुदूरपश्चिमको राजधानी भएको क्षेत्र हो। धनगढी उपमहानगरपालिकाका पुरै (१९ वडा) र कैलारी गाउपालिकाका वडा नम्बर ६ र ९ गरी २ वडा समेटिएको यस निर्वाचन क्षेत्रमा सत्ता गठबन्धन झण्डै दोब्बर मतले बलियो छ। स्थानीय निर्वाचनमा वडाध्यक्षहरूले पाएका मतलाई आधार मान्ने हो भने नेपाली कांग्रेस, नेकपा माओवादी केन्द्र र नेकपा एकीकृत समाजवादीले ३२ हजार ६१९ मत ल्याएको थियो। नेकपा एमाले एक्लैले यस क्षेत्रमा १७ हजार ४२० मत ल्याएको छ। कांग्रेसले प्रधानमन्त्री पत्नी आरजु देउवालाई यसक्षेत्रबाट लडाउने प्रयास गरेपनि, कांग्रेस भित्रकै किचलोका कारण आरजुले समानुपातिक रोजेकी थिइन्। २०७४ सालको निर्वाचनमा आरजुले आफ्नै पार्टीको अन्तरघातका कारण पराजित हुनु परेको थियो। कैलाली ५ मा आरजुको उम्मेदवारी पछि असन्तुष्टि बढेको थियो। २०७० सालमा शेरबहादुर देउवाले जितेको स्थान पनि कैलाली ५ हो। देउवाले त्यतिबेला डडेल्धुरा र कैलाली ६ बाट चुनाव लडेका थिए। देउवाले दुबै निर्वाचन क्षेत्रबाट जितेपछि उनले कैलाली ६ छाडेका थिए। त्यतिबेला कैलालीमा ६ वटा निर्वाचन क्षेत्र थियो। २०७२ सालको संविधानले १६५ निर्वाचन क्षेत्र बनाएपछि कैलालीमा एक घटेर ५ निर्वाचन क्षेत्र भएका हुन्। २०७४ सालमा कांग्रेसले टिकट दिएका पुस्करनाथ ओझाले त्यो क्षेत्रमा उपचुनाव जितेका थिए। तर त्यसपछि आरजुले कैलाली ५ लाई आफ्नो चुनावका लागि सुरक्षित ठानिन्। २०७४ सालको निर्वाचनमा आरजु कैलाली ५ बाट चुनाव लडेर पराजित भइन्। आरजुलाई नेकपा एमाले नारदमुनी रानाले ४ हजार ८८० मतले पराजित गरे। रानाले २७ हजार २०२ मत ल्याउँदा आरजुले २२ हजार ३२२ मत पाइन्। कैलाली ५ कांग्रेसका बढी मतदाता भएको क्षेत्र हो। २०७४ सालको निर्वाचनमा आरजु पराजित भएपछि अन्तरघात गरेको भन्दै कारवाहीमा परेका पुस्करनाथ ओझ यसपाली स्वतन्त्र चुनाव लडेका छन्। ओझालाई २०७४ सालको निर्वाचन लगत्तै कांग्रेसले साधारण सदस्य समेत नरहने गरी कारवाही गरिएको थियो। ओझासँगै कारवाही गरिएका अरू धेरै नेता कार्यकर्ताको स्थानीय निर्वाचन २०७९ अघि नै कारवाही फुकुवा भएपनि ओझाको भने भएन। 'मेरो उम्मेदवारी धनगढीको 'डिग्नीटी' का लागि हो। धनगढी बनाउनुपर्छ भनेर हो, कसैले मनपरी गर्न नपाओस भनेर हो,' ओझाले भने। आरजुले गरेको विश्लेषणमा उनले यसपाली पनि धनगढी ५ सुरक्षित ठानिनन्। उनले समानुपातिक रोजेकी छिन्। तर उनले, आफ्नो क्षेत्रमा आफ्ना विश्वासपात्र डिल्लीराज पन्तलाई उठाएकी छिन्। पन्त, यसअघि कैलाली ५ (ख) बाट प्रदेश सभास सदस्य हुन्। सालिन स्वभावका पन्त भन्छन्, 'आफ्नो बुवाको कांग्रेसी विरासत र आफ्नो कांग्रेसमा गरिउको लगानी नै जित्ने आधार हो।' पन्त मात्रै होइन आरजुले पन्तलाई प्रतिनिधि सभामा उठाएर, पन्तले २०७४ सालमा लडेको कैलाली ५ प्रदेश सभा ख सिटमा आफ्नै स्वकीय सचिव तथा भतिजा प्रकाश देउवालाई लडाएकी छिन्। जुन कुरा कांग्रेसीहरूलाई अझै मन परेको छैन। 'आरजु आफू नलडेपनि अहिलेका दुवै उमेदवार आरजुका प्रतिमूर्ति हुन् भनेर बुझेका छौं,' एकजना कांग्रेसी नेताले भने। २०७४ सालको निर्वाचनताका आरजुलाई कांग्रेसबाटै टुरिस्ट उमेदवारको आरोप लाग्यो। त्यसपछि उनले अढाई करोडमा धनगढीमा घर किनिन्। त्यसपछि उनको, यस क्षेत्रका सामाजिक काममा निरन्तरता रह्यो। गौरा पर्व मनाउनेदेखि अरू चाडबाडमा पनि आरजुले धनगढीलाई समय दिइन्। मनोनयनको केही महिनाअघि उनले आफू कैलाली ५ बाट चुनाव लडने घोषणा पनि गरिन्। तर अन्तमा आएर उनी 'ब्याक' भएकी हुन्। आरजुका कारण आफू विस्थापित हुने भयले कांग्रेसको एक तप्का अहिले पनि असन्तुष्ट छ। २०७४ सालको निर्वाचनमा हराएको आरोप लागेर कांग्रेसले साधारण सदस्य समेत नरहने गरी कारवाहीमा परेका पुस्करनाथ ओझाको स्वतन्त्र उम्मेदवारी कांग्रेसका लागि नै घातक हुने अनुमान गरिन थालिएको छ। ओझा कैलाली ५ मा कांग्रेसका स्थापित नेता हुन्। २०७० सालको उपनिर्वाचनमा ओझा यस क्षेत्रबाट चुनाव जितेका थिए। डडेल्धुरा र त्यतिबेलाको कैलाली ६ बाट जितेका शेरबहादुर देउवाले यो क्षेत्र छोडेपछि ओझाले चुनाव जितेका हुन्। २०७४ सालमा प्रतिनिधि सभाका लागि प्रवल दाबेदार रहेका उनलाई, देउवा इतरको समूहमा रहेको भन्दै टिकटबाट बञ्चित गराइयो। पुस्करनाथको क्षेत्रमा आरजु आफैं टिकट ल्याएर चुनाव लडिन्। त्यतिबेलादेखि नै कांग्रेसमा आन्तरिक किचलो सुरु भएको हो। सत्ता गठबन्धनका पन्त र असन्तुष्ट कांग्रेसको बलमा उम्मेदवारी दिएका ओझा बीचको लडाइँको फाइदा एमालेका नारदमुनी रानालाई हुने देखिएको छ। २०७४ सालको निर्वाचनमा रानाले आरजु देउवालाई चार हजार ८८० मतले पराजित गरेका थिए। राना नेकपा एमालेका केन्द्रीय सदस्य तथा कैलाली जिल्ला इञ्चार्ज समेत हुन्। 'कञ्चनपुरमा सुख्खा बन्दरगाह, कञ्चनपुरमै विषेश औद्योगिक क्षेत्र, कैलालीको गौरीफन्टा नाका, धनगढीखुटीया सडक, हुलाकी राजमार्गजस्ता विकास निर्माणका काममा खटिएको जनताले देखेका छन्, मेरो जित्ने आधार त्यही हो,' रानाले भने। उनले राना थारू समुदायलाई आदवासीमा सूचीकृत गराउन पनि आफूले भूमिका खेलेको बताए। करिब ३५ हजारभन्दा माथि रहेको राना थारूको मतका कारण राना यसअघि पनि जितेका हुन्। पार्टीको मतका आधारमा यस क्षेत्रमा नेकपा एमाले दोस्रो स्थानमा रहेपनि उनलाई सामुदायिक भोट आउने गरेको छ। 'सत्ता गठबन्धन र स्वतन्त्रका बीचको लडाइँले रानालाई भरपुर फाइदा हुन्सक्छ,' एकजना विश्लेषक भन्छन्। 'ओझालाई मिलाउन नसक्नु कांग्रेसका लागि घातक हुन्सक्छ।' हुन् त धनगढीको मतदाताको रुझान हरेक निर्वाचनमा फरक फरक देखिन्छ। धनगढी उपमहानगरपालिकामा भएका यसअघिका चुनावमा यहाँका मतादाताले एक पटक कांग्रेस, एक पटक एमालेका उम्मेदवार जिताउँदै आएका छन्। यसपटक भने स्वतन्त्र उमेदवार गोपाल हमाललाई भण्डै दोब्बर मतान्तरले जिताएका छन्। स्थानीय चुनावमा 'सिटिङ मेयर' कांग्रेसका नृपबहादुर ओडले १४ हजार ८१७ मत पाउँदा हमालले २६ हजार ५६५ मत मत पाएका छन्।"
मुलुकको समृद्धिमा संस्कृतिको ठूलो भूमिका हुन्छ : प्रधानमन्त्री,"काठमाडौं : प्रधानमन्त्री शेरबहादुर देउवाले मुलुकको समृद्धिमा संस्कृतिको ठूलो भूमिका रहेको बताएका छन्। शताब्दी पुरुष स्वर्गीय सत्यमोहन जोशीको १३औं पुण्य तिथिमा शुक्रबार ललितपुरको मंगलबजारमा आयोजित कार्यक्रममा प्रधानमन्त्री देउवाले संस्कृतिको संरक्षण र विकास गर्दै समृद्धिलाई अघि बढाउनुपर्ने बताए। उनले मुलुकको संस्कृति जगर्नेमा स्वर्गीय जोशीले गरेका योगदान राष्ट्रको सम्पति भएकाले सरकारले यसको उचित संरक्षण गर्ने धारणा राखे। प्रधानमन्त्री देउवाले भाषा, संस्कृतिको रक्षाका लागि जोशीले खेलेका भूमिकाको चर्चा गर्दै जोशी सच्चा देशभक्त भएको बताए। कार्यक्रममा ललितपुरको पाटन दरबार स्क्वायर क्षेत्रमा राखिएको जोशीको शालिकमा माल्यार्पण गरिएको थियो भने पाटन दरबार स्क्वायरदेखि जोशीको निवाससम्म पदयात्रा गरिएको थियो।"
फेल हुने रहर,"बा स्कुल पढ्दाका किस्सा सुनाउनुहुन्थ्यो हामीले किताब पढेर पनि थाहा नपाएका कुरा बा हाम्रो अनुहार पढेरै भेउ पाउनुहुन्थ्यो बा भन्नुहुन्थ्यो हाम्लाई किताबको पाठ सार्न दिएर सरहरू कता हो कता हराउनुहुन्थ्यो? खोज्दै जान्थ्यौं सरलाई बारीका पाटामा भेटिन्थ्यो किन यहाँ आएको म क्लास मै त आउथें नि भनेर कराउनुहुन्थ्यो। सर कहिले बारीका पाटामा घाँस काट्दै गरेको अवस्थामा भेटिनुहुन्थ्यो कहिले कोदो गोड्दा गोड्दै हाम्रो कापी चेक गरिदिनुहुन्थ्यो। मैले भनें हैन बा अहिले त त्यस्तो छैन पहिलाको जस्तो पढाइ अहिले हैन सरहरू हामीलाई पाठ सार्न दिएर हजुरको पालामा जस्तो बारीका पाटामा जानुहुन्न कक्षा कोठा नै बोकेर दोकान दोकानमा लानुहुन्न उहाँहरू त झोला बोकेर पाटीको कार्यक्रममा पो जुट्नुहुन्छ कक्षा कार्य सकेर सरलाई खोज्दै जाँदा कहिले पाटीको कार्यक्रममा भाषण गर्दै गरेको अवस्थामा भेट्छौं। हामीलाई देखेर रिसले मुर्मुरिँदै यहाँ किन आइस् भनेर चुट्नुहुन्छ। कहिले र्यालीमा नारा लाउँदै गरेको अवस्थामा भेट्छौं। अहिलेका यी ठग विद्यार्थी कामै छैनन् भन्दै एकै ठाउँमा राखेर भुट्नुहुन्छ। शिक्षामा सुधार त भएकै हो नि बारीका पाटामा भेटिने सरहरू आजकल पाटीमा भेटिनुहुन्छ। भुइँतलामा भेटिने सरहरू आजकल आँटीमा भेटिनुहुन्छ। हाम्रा बा कम्ता रोमान्टिक हुनुहुन्न भन्नुहुन्थ्यो तेरी आमा स्कुल पढ्दा म भन्दा तीन क्लास तल थिई एकदिन अकस्मात ग्रीन सिग्नल दिई एउटै कक्षामा तीन वर्ष पर्खिएँ यसलाई पाउन मैले ठूलै रिस्क लिएँ बा को इतिहास छोरोसँग दोहोरिने खालको थियो तर समस्या, बीचमा एउटा पर्खालको थियो उदार कक्षोन्नतिले आशा पलाउन पाएन मेरो कुरा कसैले खाएन मलाई बा को बिंडो थाम्न मन लाग्यो कुरो के छ त भनेर उनको नाडी छाम्न मन लाग्यो उनी म भन्दा दुई क्लास तल थिइन् म सँगै जिउने मर्ने वाचा कसम लिइन् मेरो अनुनय विनयले हेडसरलाई गलाउन आएन मेरा रहरहरू अंकुराउन पाएन मैले पटकपटक हेडसरसँग बिन्ती बिसाएँ उहाँसँग धेरैपटक कसम खाएँ सर म कक्षा दोहोर्याउँछु अर्को वर्ष राम्रो अङ्क ल्याउँछु तर सर मान्नुभएन मेरो मन पढ्नै जान्नुभएन फेल हुन त मिल्दै मिल्दैन हामीले जसरी नि पास गराउनै पर्छ कक्षा दोहोर्याउनै मिल्दैन अर्को कक्षामा चढाउनै पर्छ। त्यही झोकमा अर्को वर्ष सबै विषयको उत्तरपुस्तिकामा लभलेटर लेखेर छोडिदिएँ फेल हुन्छु भन्ने आश गरेको थिएँ फेल हुने रहर रहरै रह्यो तिमीसँग भेट हुने चाहना अधुरै भयो"
छठ पर्व विधिवत् सुरु,"वीरगन्ज : श्रद्धा, भक्ति र सम्पूर्ण तराई मधेशको साझा सांस्कृतिक धरोहरका रूपमा मनाइने छठ पर्व शुक्रबारदेखि विधिवत सुरु भएको छ। सत्य र अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराई मधेसवासीको महान् चाड छठ पर्व शुक्रबारदेखि सुरु भएको हो। कात्तिक शुक्लपक्षमा चार दिनसम्म मनाइने छठ पर्वको पहिलो दिनलाइ नहाए खाएके दिन पनि भन्ने गरिन्छ। छठ पर्वको पहिलो दिन शुक्रबार छठको व्रत गर्नेहरूले खोला, नाला, नदी, पोखरी, तलाउ लगायतका जलाशयमा नुहाइधुवाई गरेर शुद्ध भई लसुन र प्याज बेगरको चोखो साकाहारी खाना खाएका छन्। छठको दोस्रो दिन अर्थात पञ्चमी तिथिको दिनलाई 'खरना' भनिन्छ। खरनाका दिन शनिबारदेखि नै व्रतालुहरूले निराहार व्रत सुरु गर्नेछन्। छठको तेस्रो दिन अर्थात षष्ठी तिथीलाइ छठको मुख्य दिन मानिन्छ। जसलाइ सँझीया घाटे पनि भनिन्छ। यसपालिका सँझिया घाटे आइतबार परेको छ। त्यसदिन व्रतालु महिलाहरूले नदि, पोखरी, तलाउ लगायतका जलाशयमा तयार पारिएको छठघाटमा पुगेर साँझ पख अस्ताउँदो सूर्यलाइ र भोलि पल्ट सप्तमी तिथीका दिन बिहान उदाउँदो सूर्यलाइ अर्घ दिएर पूजापाठ गरेपछि छठ पर्व विधिवत रूपमा समापन हुन्छ। शुक्रबारदेखि विधिवत छठ पर्व सुरु भएपनि छठको मुख्य दिन षष्ठी तिथी आइतबार परेकाले तराई मधेसका जिल्लामा छठ पूजाका लागि तयारी तीव्र रूपमा भइरहेको छ। छठ पर्व मनाउनेहरू पोखरीको डिल र नदीको किनारको सरसफाइ गर्दै आआफ्ना पूजास्थल सुरक्षित गर्नमा तल्लिन भएर जुटेका छन्। छठघाटहरूमा सरसफाइ, सजावट र व्यवस्थापनका काम अन्तिम चरणमा पुगेको छ। वीरगन्जमा मात्रै घडीअर्वा, रानीघाट, नगवा, मुर्ली, छपकैया, पिपरा, रामगढवा, परवानीपुर, बहुअरी, आदर्शनगर, इनर्वा गरी एक दर्जनभन्दा बढी स्थानमा छटघाट सजावट र सरसफाईको काम तीव्र रूपमा भइरहेको छ। छठघाटलाई आकर्षक टेण्टपण्डाल र झिलिमिली बत्तीले सजाइएको छ। बजारमा छठ पूजाका लागि चाहिने बाँसका नाङगलो, डालो, सुपली, टोकरी, माटोको कलश, दियो, पुजन सामग्री र प्रसादमा प्रयोग हुने उखु, फलफूल, मिठाइ, हरियो तरकारी, गहुको पिठो, चिनी, तेल, नयाँ लत्ताकपडा लगायतका सामान किन्नेहरूको शुक्रबारदेखि नै भिडभाड बढेको छ। वीरगन्जको घण्टाघर चोकदेखि माइस्थान चोकसम्मको सडकमै छठका पुजन सामग्री, फलफूल र बासका सामग्री बेच्न पसलहरू थापिएका छन्। व्रतालुहरूले छठ पूजाका सामग्री षष्ठी तिथीको बिहानसम्म पनि किन्ने भएकाले त्यस दिनसम्म पनि यहाँका बजारमा छठको किनमेल गर्नेहरूको भिड लाग्ने गर्छ। छठ पर्व कसरी मनाइन्छ ? छठ पूजामा खास गरी सूर्य भगवान र छठी माताको पूजा आरधाना गरिन्छ। कात्तिक महिनाको शुक्ल पक्षको चौथी तिथीबाट छठ पूजाको व्रत प्रारम्भ हुन्छ। पहिलो दिन चौथी तिथीका दिन बिहान व्रतालुहरू घर नजिकको ताल, पोखरी वा नदिमा गई नहुाइधुवाइ गरी चोखो भइ प्याज र लसुनसमेत नमिसाइएको शुद्ध शाकाहारी एंव सात्वीक भोजन ग्रहण गर्छन्। यस दिनलाइ भोजपुरी र मैथली भाषामा नहाए खाएके दिन भनिन्छ। दोस्रो दिन भोलिपल्ट पञ्चमीका दिनलाइ खरना र रसियाव रोटीको दिन भन्ने गरिन्छ। यस दिन साँझ पख माटाले बनाइएको नयाँ एंव चोखो चुल्होमा व्रतालुहरूले आँपको रुखको दाउरा बालेर त्यसमा गुण (भेली) र चामल मिसाएर बनाइएको खीर (रसियाव) र गहुको पिठोबाट बनाइएको रोटीको प्रसाद तयार पार्दछन्। चौथीका दिनदेखि उपवास बसेका व्रतालुहरूले उक्त प्रसाद (रसीयाव र रोटी) चुल्होकै छेउमा अग्नि (आगो) मा चढाएर छठी माताको पूजा आरधान गर्छन्। त्यसपछि प्रसादको केही अंश गाईलाइ खुवाएपछि बाँकी प्रसाद आफूले ग्रहण गरी परिवारका सदस्यहरूलाइ खान दिन्छन्। रसीयाव र रोटीको प्रसाद ग्रहण गरेपछि व्रतालुको ३६ घण्टे निराहार र निर्जल उपवास सुरु हुन्छ। मधेसका संस्कृतिविद् उमांकर द्विवेदी भन्छन्, 'छठ पर्व कठोर तपस्याको पर्वको हो, यो पर्व अवधिमा धार्मिक विधिमा थोरै पनि चुक नहोस् भनेर व्रतालु मात्र नभई घरपरिवारका सबै सदस्य अत्यन्त सजग हुन्छन्, खानपानदेखि घरको सरसफाइसम्म हरेक ससाना कुरामा पनि निक्कै ध्यान दिने गरिन्छ। खरनाको भोलिपल्ट अर्थात षष्ठी तिथिको दिनलाइ छठ पर्वको मुख्य दिन मानिन्छ। यस दिनलाइ सँझिया घाटे भनिन्छ। त्यस दिन व्रतालुहरू दिउँसोको समयमा नुहाइ धुवाइ गरी नयाँ चोखो बस्त्र पहिरेर छठ पूजाका लागि नदि, पोखरी, तलाय इत्यादि जलाशयमा तयार पारिएको छठीघाटमा जान्छन्। घरपरिवारका सबै सदस्य पनि नुहाइधुवाइ गरी चोखो भइ नयाँ लुगा लगाएर छठीघाटमा पुग्छन्। छठीघाटमा चोखो माटाले बनाइएको पूजास्थल सिरसोता छेउमा बसेर व्रतालुहरूले छठी माता र सूर्यभगवानसँग जोडिएका पारम्परिक गीत गाउँछन्। त्यसपछि साँझ पख अस्ताउँदै गरेका सूर्य भगवान र छठी मातालाइ व्रतालुहरूले जलशायमा पसि बाँसको चोयाबाट बनाइएको सुपली र माटोको ढकनीमा उखु, काँचो केरा, कागती, ठेकुवा, बोडी, अदुवाको बोट, स्याउ, जटा भएको नरिवल, भिजाएको केराउ, चामलको अछता, पात सहितको मूला लगायतका फलफूल र प्रसाद राखेर अर्घ (पूजा ) दिन्छन्। सूर्य अस्त पछि व्रतालुहरू छठी माताको पारम्परिक गीत गाउँदै आआफनो घर फर्किन्छन्। षष्ठीको बेलुकी छठ पूजा गरिएका घरमा कोशी भर्ने (माटोको कलश र हात्ती आकृतिको मूर्तिको पूजा) चलन पनि छ। यो सबै व्रतालुलले गर्दैनन्। जसले भाकल गरेको हुन्छ, उसैले षष्ठीका दिन बेलुकी घरको आँगनमा कोशी भर्ने गर्छन्। कोशीका लागि घरको आँगनमा नौ वा १३ वटा हरियो उखु (पात सहितको ) लाई मुठा बनाएर फेदको पातको तल चोखो वस्त्रले बाधेर उल्टो पिरामिडको आकारमा छठ्याइन्छ। उखुको बिचमा माटाले बनाइएको कलश र हात्तीको आकृतिको मूर्ति राखन्छ। हरेक उखुको फेदमा माटोको ढकनी राखेर त्यसमा छठीमाताका लागि बनाइएको प्रसाद र फलफूलहरू राखिन्छ। यस्तै ती प्रत्येक ढकनीमा माटोको दियो बालेर पनि राखिन्छ। त्यसपछि व्रतालु र घरपरिवारका साथै छरछिमेकले उखु ठडयाइएको स्थानलाइ तीन वा पाच पटक परिक्रमा गर्दै धुप तथा जल अर्पण गर्दै भुइँमा शिर छुवाएर पूजा आरधाना गरिन्छ। त्यसबेला महिलाहरूले छठीमाताको पारम्परिक गीत पनि गाउँदै आर्शीवाद माग्छन्। षष्ठीको मध्यरातमा परिवारका पुरुष सदस्यहरूले कोशीमा पूजा गरिएको उखु र पूजन सामग्री एंव प्रसाद लिएर छटघाट बनाइएको जलाशय छेउमा लिएर जान्छन्। त्यहाँ पनि आँगनमा गरिएको विधि जस्तै उखुलाइ छठयाएर दियो र धुप बाली पूजापाठ गरिन्छ। त्यसपछि कोशी (माटाको कलश र हात्ती आकृतिको मूर्ति) जलाशयमै डुबाएर उखु र अन्य प्रसाद लिई उनीहरू घर फर्किएपछि छठको निराहार निर्जल व्रत लिएका रातिको तेस्रो प्रहरमै व्रतालुहरू फेरि नुहाइ धुवाइ गरी चोखो भई पुजा सामग्री र प्रसाद लिएर सूर्योदय नहुँदै छठ घाटमा पुग्छन्। सिरसोता वरिपरि बसेर छठी माताको गीत गाउँदै उनीहरूले श्रीमान्, छोराछोरी र परिवारका सदस्यहरूको सुस्वास्थ्य, दीर्घायु र प्रगतिका लागि छठी मातासँग अनुनय विनय गर्छन्। सप्तमी तिथिका दिन बिहान सूर्योदयभन्दा पहिले नै व्रतालुहरू सुपली र ढकनीमा सजाएर राखिएको प्रसाद, फलफूल लिएर छठघाटको जलशायमा पस्छन् र सूर्योदय हुने क्रममा उनीहरूले सूर्य र छठीमातालाइ अर्घ दिन्छन्। सूर्यलाइ अर्घ दिए पछि छठघाटमै व्रतालु महिलाहरूले एक अर्काको नाकको टुप्पादेखि सिउँदोसम्ममा सिन्दुर लगाई दिन्छन्। त्यसपछि उनीहरू आआफनो घर फर्किन्छन्। उदाउँदो सूर्यलाइ अर्घ दिएपछि छठ पर्व विधिवत् रूपमा समापन हुन्छ। यस दिनलाइ परना भन्ने चलन छ।"
दक्षिण कोरियामा थप ३५ हजारमा कोरोना पुष्टि,सोल : दक्षिण कोरियामा थप ३५ हजार ९२४ हजारमा कोरोना संक्रमण पुष्टि भएको छ। यो बिहीबार मध्यरातसम्मको तथ्यांक हो। यसैसँगै संक्रमितको कुल सङ्ख्या दुई करोड ५४ लाख ६६ हजार ९९२ पुगेको स्वास्थ्य अधिकारीहरूले शुक्रबार बताएका छन्। बिहीबार मध्यरातसम्म ६९ हजार पाँच सय ३९ जना कोरोना सङ्क्रमण मुक्त भएका छन्। सो अवधिमा थप ३१ जनाको मृत्यु भएको पुष्टि भएको छ। यसैसँगै दक्षिण कोरियामा कोरोना सुरु भएयता हालसम्म २९ हजार एक सय व्यक्तिको मृत्यु भएको छ। यहाँ कुल मृत्यु दर ०११ प्रतिशत थियो।
विष्फोटबाट उछिट्टिएको ढुंगाले लागेर बालकको मृत्यु,दार्चुला : भारतीयले गरेको विष्फोटबाट उछिट्टिएको ढुंगाले लागेर जिल्लाको ब्यास गाउँपालिका२ तम्बाकुमा बालकको मृत्यु भएको छ। भारतको लखिमपुरस्थित चट्टान फुटाउन प्रयोग गरिएको विष्फोटबाट उछुट्टिएको ढुङ्गा लागेर वडा नम्बर २ दुम्लिङका ९ वर्षीय पवन महराको मृत्यु भएको ब्यास गाउँपालिका२ का वडाध्यक्ष धिरनसिंह बुढाथोकीले जानकारी दिए। ती बालक थि भन्ने ठाउँबाट घरतर्फ फर्किरहेका थिए। वडाध्यक्ष बुढाथोकीका अनुसार आज बिहान १० बजेतिर बुबा हिक्मत महराका साथमा छोरा पवन र छोरी घरतर्फ आइरहेका थिए। भारततर्फ गर्ग एण्ड गर्ग कम्पनीले चट्टानी भूभाग फुटाल्न विष्फोट गराउदा घटना घटेको बताइएको छ। घटना स्थलमा जिल्ला प्रहरी कार्यालय दार्चुलाबाट प्रहरी निरीक्षक राजेश शाहीको नेतृत्वमा प्रहरी खटिएको छ। घटना के कति कारणले घटेको हो भन्ने बारे अनुसन्धान पछि थाहा हुने प्रमुख जिल्ला अधिकारी दीर्घराज उपाध्यायले बताए।
कर्णाली तर्न डुंगाको भर,"टीकापुर : कर्णाली नदीको दौलतपुर घाटमा पक्की पुल नहुँदा स्थानीय डुंगाको जोखिमपूर्ण यात्रा गर्न बाध्य छन् । सुदूरपश्चिम प्रदेशको टीकापुर नगरपालिका र लुम्बिनी प्रदेशको राजापुर नगरपालिका जोड्ने दौलतपुर घाटमा पुल नभएकै कारण वर्षौंदेखि दुबै ठाउँका स्थानीय जोखिमपूर्ण डुंगाबाट वारपार गर्दै आएका हुन् । हिउँदेयाममा नदीमा पानीको बहाव केही कम हुने भए पनि बर्खामा उर्लदो भेलमा भने स्थानीय ज्यानकै बाजी थापेर आउजाउ गर्छन् । कैलालीको टीकापुर बजार राजापुर नगरपालिकाको दौलतपुर, टिहुनीलगायतका दर्जनौं गाउँको मुख्य बजार हो । दौलतपुर घाट भएर दैनिक हजार बढी स्थानीय डुंगाबाट बजारसम्म पुग्छन् । 'जोखिमपूर्ण डुंगा चढ्नु हाम्रो बाध्यता हो, टीकापुर नगरपालिका वडा नं ५ का स्थानीय मीना चौधरीले भने, हामी जन्मेदेखि नै यसरी नै वारपार गर्दै आएका छौं, हिउँदमा त पानी कम हुन्छ, सजिलै हुन्छ तर बर्खामा कर्णालीको भेलमा निकै डर लाग्छ । कर्णाली नदीले दुबै प्रदेश र दुबै जिल्लाको सीमाना छुट्याएको भए पनि यहाँका स्थानीयहरुको सम्बन्ध घनिष्ट छ । टीकापुरका सयौं बासिन्दाको खेत राजापुरमा छ भने राजापुरका लागि टीकापुर नजिकको व्यापारिक केन्द्र हो । हाम्रो खाने खेत नै राजापुरको दौतलपुरमा छ, धान ल्याउनेदेखि खेति लगाउनसम्म दिनमै तीनचार पटकसम्म ओहोरोदोहोरो गर्नुपर्छटीकापुरका खेम धमालाले भने, ज्यान जोखिममै राखेर जानुपर्छ, समय पनि धेरै लाग्छ । नदीमा सञ्चालन हुँदै आएका डुंगा (स्टिमर)बाट स्थानीय आवतजावत गर्छन् । बर्दियाको दौलतपुर उब्जनीका लागि उर्वर भूमि हो । टीकापुरमा बसोबास गर्नेहरू पनि दौलतपुरमै खेतीपाती गर्छन् । दौलतपुरमा उब्जाएको खाद्यान्न बाली डुंगाबाटै टीकापुर भित्र्याउँछन् । कर्णाली नदीको तीव्र बहावका कारण बेला बेलामा दुर्घटना समेत हुने गरेको छ । दुई वर्षअघि साउनको महिनामा २१ जना सवारी बोकेको स्टिमरमा समस्या आउँदा मुस्किलले एक किलोमिटर तल डुंगा पार लगायौं,'विगत ३३ वर्षदेखि दौलतपुर घाटमा डुंगा सञ्चालन गर्दै आएका गौरी चौधरीले भने, के गर्नु यात्रुलाई तार्नैपर्छ अझ रातिको समयमा कयौं बिरामीलाई टर्च बालेर नदी तार्नु पर्छ । स्थानीयले लामो समयदेखि दौलतपुर घाटमा पक्की पुलको माग गर्दै आएका छन् । उनीहरुले संघर्ष समिति समेत गठन गरेका थिए । समितिका सदस्य भरत साउँदले पुलका लागि धेरै निकायमा धाए पनि सम्बोधन हुन नसकेको बताए । अब त आशा पनि मरिसक्यो,'साउँदले भने, सबै तहका सरकारसँग पक्की पुल माग गरेका थियौं, सबैले पहल भइरहेको छ भन्छन् तर हाम्रो समस्या उस्तै छ ।वर्षौंदेखि डुंगाको जोखिमपूर्ण यात्रा गर्दै आएका स्थानीयहरुले पक्की पुल निर्माण हुनुपर्ने बताउँदै आएका छन् ।"
पवन महराको मृत्युबारे यथार्थ छानबिन गर्न मन्त्री बडूको निर्देशन,"दार्चुला : उद्योग, वाणिज्य तथा आपूर्तिमन्त्री दिलेन्द्रप्रसाद बडूले दार्चुलाको ब्यास गाउँपालिका२ तम्पाकुक ९ वर्षीय पवन महरा मृत्युको कारण छानबिन गर्न स्थानीय प्रशासनलाई निर्देशन दिएका छन्। साथै उनले राहतका लागि पहल सुरु गर्न पनि निर्देशन दिएका छन्। महाकालीपारि पिथौरागढ जिल्लाको धार्चुला तहसिलमा सडक कटानका क्रममा चट्टान फुटाउन बिस्फोट गर्दा उछिट्टिएको ढुंगा लागेर बालकको ज्यान गएको बारे मृतकका परिवारले आफूलाई जानकारी दिएको बताए। यसको यथार्थ छानबिन गरी तत्काल भारतीय पक्षलाई जानकारी गराउन प्रमुख जिल्ला अधिकारी दीर्घराज उपाध्यायलाई निर्देशन दिएका छन। महाकालीपारि पिथौरागढ जिल्ला धार्चुला तहसिलमा गर्ग एन्ड गर्ग कम्पनीले सडक निर्माण गरिरहेको बेला यो घटाउन भएको स्थानीयले बताए। सडक निर्माणका क्रममा विस्फोट गर्दा सीमासँग जोडिएको ठाउँका बारेमा नेपाली पक्षलाई जानकारी नदिएर भारतीय निर्माण पक्षले काम गर्दा यस्तो दुर्घटना भएको स्थानीयको बुझाइ छ। यो विषयमा गम्भीर त्रुटि गरेकाले कूटनीतिक माध्यमबाट सरकारलाई क्षतिपूर्तिका लागि माग गरेको मन्त्री बडुले बताए। उनले भने, 'गृह र परराष्ट्र मन्त्रालयलाई समेत यस विषयलाई गम्भीरताका साथ लिई राहत र क्षतिपूर्तिका लागि पहल गर्न ध्यानाकर्षण गराइसकेको छु।'"
मोटरसाइकलको ठक्करबाट पैदलयात्रीको मृत्यु,काठमाडौं : महोत्तरीको सोनमा गाँउपालिका७ सुन्दरपुरमा आज शुक्रबार मोटरसाइकलको ठक्करबाट पैदलयात्रीको मृत्यु भएको छ। मोटरसाइकलको ठक्करबाट स्थानीय ५० वर्षीया फेकनी देवीको मृत्यु भएको हो। आज अपरान्ह साढे ४ बजे ज११प ९० नम्बरको मोटरसाइकलको ठक्करबाट गम्भीर घाइते भएकी फेकनीलाई उपचारका लागि अस्पताल लैजाँदै गर्दा बाटोमै मृत्यु हो। मोटरसाइकल चालकलाई इलाका प्रहरी कार्यालय गौशालाले नियन्त्रणमा लिएको छ।
हेटौंडामा एक जनाको शव फेला,हेटौंडा : मकवानपुरको हेटौंडा उपमहानगरपालिका४ सुर्य चोकमा शुक्रबार बिहान एक जनाको शव फेला परेको छ। स्थानीय ४९ वर्षीय शंकरबहादुर थिङ आफ्नै घरमा झुण्डिएको अवस्थामा फेला परेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए। थिङको हत्या भएको हो वा उनी आफैंले आत्महत्या गरेका हुन भन्ने विषयमा खुलिनसकेको प्रहरीले जनाएको छ। पोष्टमार्टमका लागि हेटौंडा अस्पतालस्थित शव गृहमा ल्याइएको र घटनाबारे थप अनुसन्धान भइरहेको प्रवक्ता कार्कीले बताए।
कांग्रेसको घोषणापत्र शनिबार सार्वजनिक हुने,काठमाडौं : नेपाली कांग्रेसले मंसिर ४ मा हुने निर्वाचनका लागि संकल्प पत्र 'घोषणापत्र' शनिबार सार्वजनिक गर्ने भएको छ। पार्टी केन्द्रीय कार्यालय सानेपामा शनिबार बिहान १० बजे घोषणापत्र सार्वजनिक गरिने कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार घोषणपत्र प्रधानमन्त्री एवं कांग्रेस सभापति शेरबहादुर देउवाले सार्वजनिक गर्नेछन्। महामन्त्री विश्वप्रकाश शर्माको संयोजकत्वको समूहले चुनावको घोषणापत्र तयार गरेको हो।
मुम्बइमा सम्बन्ध विच्छेदपछि मुस्लिम महिलाले भरणपोषण पाउने,मुम्बइ : सम्बन्ध विच्छेदपछि दोस्रो विवाह नगरेसम्म मुस्लिम समुदायका महिलाले भरणपोषण पाउने भएका छन्। मुम्बइको एक अदालतले यस्तो फैसला गरेको हो। सम्बन्ध विच्छेद भएकी मुस्लिम समुदायकी एक महिलाले भरणपोषण पाउँ भन्दै निवेदन दिएपछि अदालतले उनकै पक्षमा फैसला गरिदिएको हो। मुस्लिम समुदायमा मौखिकरुपमा तीन पटक तलाक भनेपछि सम्बन्ध विच्छेद भएको मानिन्छ। सम्बन्ध विच्छेद भइसकेपछि श्रीमानबाट श्रीमतीले कुनै सेवासुविधा पाउँदैनन्। समाचारमा जनाइएअनुसार ती महिलाले २००४ सालमा विवाह गरेकी थिइन्। त्यसपछि श्रीमानका परिवारले दाइजोसम्बन्धी तनाव दिँदै आएका थिए। ती युवतीका बुवाले २ लाखको मूल्य बराबरको दाइजो पनि दिएका थिए। मागेजति दाइजो नल्याएपछि परिवारले आफूलाई मानसिक मात्र नभइ शारीरिक तनाव दिएको ती महिलाको आरोप छ। त्यसपछि दुवैको सहमतिमा २०१७ सालमा सम्बन्ध बिच्छेद भएको थियो। २०१८ मा महिला अस्वस्थ भइन्। उनको किड्नी फेल भयो। त्यसपछि नियमितजसो डायलासिस गर्नुपर्ने भयो। त्यसपछि ती महिला अदालत पुगिन्। र अदालतमा आफूसँग आम्दानीको कुनै स्रोत नभएको बताइन्। जबिक उनका श्रीमानको कबाडीको व्यापार र हरेक महिना लाखौं आम्दानी गर्थे। ती महिलाले श्रीमानबाट भत्ता पाउन अदालतमा निवेदन दिएकी थिइन्। राम्रो आम्दानी भएपनि श्रीमानले आफूलाई पालनपोषण भत्ता नदिएको बताएकी थिइन्। त्यस समयमा पतिले उनको कुरालाई अस्वीकार गर्दै आफूले कहिल्यै दुर्व्यहार नगरेको बताएका थिए। उनका श्रीमानले श्रीमतीसँग २०१७ सालमा सम्बन्ध बिच्छेद भइसकेको र उपचारमा खर्च गर्नु आवश्यक नभएको बताएका थिए। उनले आफूलाई शोषण गर्नका लागि मात्रै महिलाले यो अपिल गरेको दावी गरेका थिए। उनले यतिमात्रै नभइ परिवारका सदस्य पनि आफूमाथि आश्रित रहेको भन्दै महिलाको निवेदन खारेज हुनुपर्ने माग गरेका थिए। सर्वोच्च अदालतको फैसलालाई उदृधृत गर्दै दादर अदालतले सम्बन्ध विच्छेद भएकी महिलालाई पनि भरणपोषणको हक रहेको बताएको हो। यतिमात्रै नभएर अदालतले महिलाले पेश गरेको कागजातले उनलाई उपचार आवश्यक रहेको र कमाउने कुनै स्रोत नभएको भन्दै उपचार खर्च दिन पनि भनेको छ। अदालतले सम्बन्ध विच्छेद गराएका ती ४० वर्षीय पुरुषलाई श्रीमतीको उपचारका लागि ५० हजार रुपैयाँ पनि दिन भनेको छ।
महोत्तरीमा भएको घटनाको छानबिन गर्न निर्देशन,महोत्तरी : महोत्तरीको भंगहा नगरपालिका८ पडरियामा भएको हिन्दू र मुस्लिम समुदाय बीचको झडपको सत्यतथ्य छानबिनका लागि मधेशी आयोगका अध्यक्ष डा विजयकुमार दत्त निर्देशन दिएका छन्। शुक्रबार आयोगका दत्तले घटनाका विषयमा सत्यतथ्य विषयमा सुक्ष्म रूपमा अनुसन्धान गर्नका लागि महोत्तरीका प्रमुख जिल्ला अधिकारीलाई निर्देशन दिएका हुन्। अध्यक्ष डा दत्तले फोन सम्पर्क गरी प्रमुख जिल्ला अधिकारीसँग घटनाका बारेमा विस्तृत जानकारी लिँदै त्यहाँको अवस्था नियन्त्रण गर्न र शान्तिपूर्ण वातावरण मिलाउनका लागि निर्देशन दिएका छन्। अध्यक्ष दत्तले सो झडपमा घाइते भएका पीडित र परिवारसँग भेटेर समेत घटनाबारे स्थलगत जानकारी लिएका छन्। हिजो भाइटिकाको दिन पडरियाबाट हिन्दू सम्राट सेनाले श्री रामको नारा लगाउँदै र्याली निकालिएपछि त्यहाँ मुस्लिम समुदायका मान्छेहरूले ढुंगामुडा गरेपछि अवस्था तनावग्रस्त बनेको थियो। अध्यक्ष डा दत्तले संयमित भएर एकआपसमा झडप नगर्न तथा सामाजिक सद्भावमा खलल नपुर्याउन सम्बन्धित सबै पक्षलाई अनुरोध गरेका छन्।
विवाद छिट्टै निष्कर्षमा पुर्याउने र मित्रवत प्रतिष्पर्धा गर्ने सत्ता गठबन्धनको निर्णय,"काठमाडौं : चार दलीय सत्ता गठबन्धनले प्रतिनिधि सभा र प्रदेश सभा निर्वाचनमा विवाद देखिएको ठाउँमा छलफल गरेर समाधान गर्ने बताएको छ। नेपाली कांग्रेस, माओवादी केन्द्र, एकीकृत समाजवादी र राष्ट्रिय जनमोर्चाका शीर्ष नेताहरुले शुक्रबार संयुक्त विज्ञप्ति सार्वजनिक गर्दै केही स्थानमा विवाद रहेको र त्यसलाई छलफल गरेर टुंगो लगाउने बताएका हुन्। 'केही स्थानहरुमा देखिएका विवादलाई छलफलद्वारा निष्कर्षमा पुर्याउन प्रतिवद्धता व्यक्द गर्दछौं,' विज्ञप्तिमा भनिएको । आगामी मंसिर ४ मा हुने निर्वाचनका लागि केही स्थानहरुमा मित्रवत प्रतिस्पर्धा गर्नेगरी तय गरिएको र ती स्थानहरुमा एक आपसमा समान र सौहार्दपूर्ण व्यवहार गर्ने समझदारी भएको पनि विज्ञप्तिमार्फत् जानकारी दिएको छ।"
काठमाडौंमा पनि छठ पर्वको तयारी,"काठमाडौं : मिथिलाञ्चलमा हर्षोल्लासका साथ मनाइने छठ पर्वको तयारी काठमाडौंमा पनि सुरु गरिएको छ। तराईका जिल्लाहरूमा मनाइने यो पर्व पछिल्लो समय काठमाडौं उपत्यका र पहाडी क्षेत्रमा समेत मनाउन थालिएको छ। काठमाडौंको गौरीघाटमा छठी माताको पूजाका लागि छठघाट निर्माणको काम भइरहेको छ। छठ पूजा समिति कार्यालयको स्थापना गरेर त्यसको निर्माण कार्यलाई तीव्रता दिइएको हो। त्यस्तै यसवर्ष काठमाडौंको कमलपोखरीमा पनि भव्य रूपमा छठ पर्व मनाउने तयारी गरिएको छ। पहाडी जिल्लाहरूका कतिपय नदी किनारा र पोखरीहरूमा पनि छठ मनाउने गरी तयारी थालिएको छ। चार दिनसम्म विशेष रूपमा मनाइने यो पर्वको पहिलो दिन 'नहायखाय' विधिबाट सुरु हुन्छ। व्रतालुहरूले पर्व सुरु हुन एक दिनअघि नै उसिनिएको धानको चामल, कोदो, माछामासु, मुसुरोसहितका धार्मिक अनुष्ठानका लागि अशुद्ध मानिएका खाद्यवस्तुहरू नखाने चलन छ। यो विधिलाई 'अरबाअरबाइन' भनिन्छ। 'अरबाअरबाइन' गरेका व्रतालुहरूले चौथी तिथिमा 'नहायखाय' र पञ्चमी तिथिका दिन राति एक छाक मात्र अलिनो खानेकुरा खाएर खरना विधि सम्पन्न गर्दछ। पर्वको मुख्य दिन षष्ठी तिथिमा निराहार व्रत बसेर साँझपख पवित्र जलाशयमा गई अस्ताउँदो सूर्यलाई अघ्र्य दिइन्छ। सप्तमीका दिन बिहान उदाउँदो सूर्यलाई अघ्र्य दिएपछि यो पर्व समापन गरिने परम्परा छ।"
सत्ता गठबन्धनले लोसपालाई समेत समेट्दै सार्वजनिक गर्यो उम्मेदवार (नामावलीसहित),"काठमाडौं : सत्ता गठबन्धनले प्रतिनिधि सभा र प्रदेश सभा सदस्य उम्मेदवारहरूको अन्तिम नामावली सार्वजनिक गरेको छ। प्रतिनिधि सभाप्रदेश सभा सदस्य पदका लागि सत्ता गठबन्धन दलहरू तथा तालमेल गरिएका लोकतान्त्रिक समाजवादी पार्टीका सहमतिका उम्मेदवारहरूको नामावली सार्वजनिक गरेको हो। सत्ता गठबन्धनले केही निर्वाचन क्षेत्रमा भने मित्रवत् प्रतिस्पर्धा गर्ने भएको छ। गठबन्धनमा कांग्रेस, माओवादी केन्द्र, नेकपा एकीकृत समाजवादी, लोकतान्त्रिक समाजवादी पार्टी र राष्ट्रिय जनमोर्चा रहेका छन्।"
बेपत्ता महिलाको शव सर्पको पेटभित्र भेटियो,"एजेन्सी : इन्डोनेसियाको जाम्बी प्रान्तमा एक महिलालाई अजिङ्गरले मारेर सिङ्गो शरीर निलिदिएको विवरण स्थानीय सञ्चारमाध्यममा प्रकाशित भएको छ। रबर सङ्कलनको काम गर्ने ५० वर्षीया जराह गत आइतबार रबर खेती गरिएका ठाउँमा काम गर्न गएकी थिइन्। तर उनी राति अबेरसम्म घर नफर्किएपछि उनको खोजी सुरु भयो। एक दिनपछि गाउँलेहरूले ठूलो भुँडीसहितको अजिङ्गर फेला परे। त्यसपछि उक्त सर्पलाई उनीहरूले मारिदिए। सर्पको पेटमा महिलाको शव फेला परेको समाचार बीबीसीमा उल्लेख छ। 'सर्पको पेटभित्र पीडित महिला थिइन्,' बेटारा जाम्बीका प्रहरी प्रमुख एकेपी एस हरेफाले स्थानीय सञ्चारमाध्यमलाई भनेका छन्। उनका अनुसार ती महिलाको सग्लो शव सर्पभित्र पाइएको थियो। उक्त सर्प कम्तीमा पाँच मिटर लामो भएको स्थानीय बासिन्दाले बताएका छन्। हुन त यो घटना दुर्लभ हो। तर इन्डोनेसियामा अजिंगरले मानिसलाई मारेको र खाएको यो पहिलो घटना भने होइन। यस्तै प्रकृतिका दुईवटा घटना सन् २०१७ र सन् २०१८ मा प्रकाशमा आएका थिए।"
"उत्तर कोरियाले हान्यो दुई मिसाइल,कोरियाली प्रायद्वीप अशान्त बन्ने खतरा","सोल : उत्तर कोरियाले छोटो दुरीका दुईवटा ब्यालेष्टिक मिसाइल प्रहार गरेको छ । उत्तर कोरियाले शुक्रबार बिहान स्थानीय समयअनुसार बिहान ११ बजेर ५९ मिनेट र मध्यान्ह १२ बजेर १८ मिनेटमा दुईवटा ब्यालेष्टिक मिसाइल प्रहार गरेको दक्षिण कोरियाको सेनाले पुष्टि गरेको छ । दुईवटै मिसाइल कोरियाली प्रायद्वीपको पूर्वी तटबाट पानीमा हानिएको थियो। उत्तर कोरियाले मिसाइल प्रहार गरेसँगै कोरियाली प्रायद्वीपमा तनाव थपिएको बीबीसीले जनाएको छ । दक्षिण कोरियाली सैन्य अधिकारीका अनुसार उत्तेजना फैलाउने उद्देश्यले उत्तर कोरियाले मिसाइल प्रहार गरेको दावी गरेको छ । संयुक्त राष्ट्र संघको सुरक्षा परिषदले ब्यालेष्टिक मिसाइल परीक्षण गर्न उत्तर कोरियालाई प्रतिबन्ध लगाएको छ । अमेरिकी सेनाको इन्डो प्यासिफिक कमाण्डले विज्ञप्ति निकाली उत्तर कोरियाले प्रहार गरेको मिसाइलप्रति आफूहरु सचेत रहेको र उक्त कार्य भर्सनायुक्त रहेको प्रतिक्रिया दिएको छ । उत्तर कोरियाले मिसाइल परीक्षण गरेर संयुक्त राष्ट्रसंघ सुरक्षा परिषद्को प्रस्तावहरुको उल्लंघन गरेको अन्तराष्ट्रिय समुदायले आरोप लगाएका छन् । अमेरिकी सेनाको इन्डो प्यासिफिक कमाण्डले विज्ञप्ति निकाली उत्तर कोरियाले प्रहार गरेको मिसाइलप्रति आफूहरु सचेत रहेको र उक्त कार्य भर्सनायुक्त रहेको प्रतिक्रिया दिएको छ । अमेरिकी सेनाले शुक्रबारको मिसाइल प्रहारबाट आफ्नो मुलुक, कर्मचारी र आफ्ना सहयोगीहरुलाई कुनै खतरा नरहेको भनेको छ । शुक्रबार प्रहार भएका दुई मिसाइलसहित उत्तर कोरियाले सन् २०२२ को अहिलेसम्ममा २८ वटा सानाठूला मिसाइल हानेको अन्तराष्ट्रिय सञ्चारमाध्यमहरुले जनाएका छन् ।"
पर्यटन प्रवर्द्धन गर्न भैरहवादेखि तनहुँसम्म साइकल यात्रा,"भैरहवा : साइकल सिटी सिद्धार्थनगरले साइकल पर्यटन प्रवर्द्धन गर्ने उद्देश्यका साथ भैरहवादेखि तनहुँको मानुङकोटसम्मका लागि चार दिने साइकल यात्रा सुरु गरेको छ। गृहमन्त्री बालकृष्ण खाणले चार दिने साइकल यात्राको शुभारम्भ गरेका हुन्। गृहमन्त्री खाँणले हरियो झण्डा फहराइ तनहुँसम्मको साइकल यात्रा प्रारम्भ गरे। भैरहवाको लुम्बिनी गेटबाट हरियो झण्डा फहराई यात्रा प्रारम्भ गरि साइकल यात्रीलाई बिदाइ गरे। शुक्रबारदेखि सुरु साइकल यात्रा आन्तरिक पर्यटन प्रवर्द्धन, स्थानीय उत्पादन प्रवर्द्धनका साथै नगर तथा राष्ट्रमा साइकल लेन निर्माणमा सम्बन्धित निकायको ध्यानाकर्षण गर्दै साइकल पर्यटन प्रवर्द्धन गर्ने उद्देश्यका साथ गरिएको हो । भैरहवादेखि तनहुँको 'रम्भामानुग्कोटको ४ दिने साइकल यात्रा प्रारम्भ गरेको साइकल सिटीका अध्यक्ष सूर्यकुमार सारु मगरले जानकारी दिए । गृहमन्त्री खाणले पछिल्लो समय साइकल यात्रा गर्नेहरुको संख्या बढ्दै गएको बताउँदै यसले आन्तरिक पर्यटन प्रवर्धन र वातावरण संरक्षणमा सहयोग पुग्ने बताए। भैरहवाबाट सुरु भएको यात्रा पाल्पा रामपुरहुँदै तनहुँको मानुङकोट पुग्ने यात्राका संयोजक राजेश खरेलले जानकारी दिए। यात्राको पहिलो दिन भैरहवाबाट सुरु भई बुटवल, पाल्पा बर्तुंग, आर्यभंज्यांग, चिदीपानी, हुमिन हुदै ताहुँ धोबाधि पुग्नेछ । दोस्रो दिन धोबाधिबाट यात्रा शुरु गरी रम्भादेवी मन्दिर,ताहुँ बजार,बिर्कोट,रामपुर हुदै भिमाद बजार पुग्नेछ । तेस्रो दिन भिमाद बजारदेखि खैरेनीटार,जामुने भन्ज्यांग,चापाघाट हुदै मानुंगकोट सम्म पुग्ने संयोजक खरेलले जानकारी दिए। चौथो दिन मनुग्कोटदेखि दमौली बजारसम्म साइकलमा पुग्नेछ । दमौलीबाट भैरहवा भने बसमार्फत फर्किने छन् । यात्रामा १६ साइकल यात्री सहभागी छन् । साइकल सिटी यस अगाडी आन्तरिक पर्यटन प्रर्बधनका लागि भैरहवादेखि बर्दियासम्मको यात्रा गरिसकेको छ ।"
निर्वाचन सामग्री पठाउन सुरु,"काठमाडौं : निर्वाचन आयोगले आसन्न प्रतिनिधि सभा र प्रदेश सभा निर्वाचनका लागि निर्वाचन सामग्री पठाउन सुरु गरेको छ। आयोगले दुर्गम क्षेत्रमा निर्वाचन सामग्री पठाउन सुरु गरेको हो। आयोगका सहायक प्रवक्ता सूर्यप्रसाद अर्यालका अनुसार सुदूरपश्चिम, कर्णाली प्रदेशका दुर्गम जिल्लाहरूमा निर्वाचन सामग्री पठाउन थालिएको हो। अर्यालले अन्नपूर्णसँग भने, 'हामीले प्रतिनिधि सभा र प्रदेश सभा निर्वाचनका लागि निर्वाचन सामग्री पठाउने कार्य थाल्यौं। अब यो कार्य धमाधम जारी रहन्छ।' आयोगले मतपेटिका, स्वस्तिक लगायतका निर्वाचन सामग्री ढुवानी सुरु गरेको हो।"
"बारामा मोटरसाइकल र बस ठोक्किदा आमाको मृत्यु, छोरा घाइते",सिमरा : बाराको पथलैयामा मोटरसाइकल र बस ठोक्किदा एकजनाको मृत्यु भएको छ । अर्का एकजना घाइते भएका छन् । जीतपुरसिमरा उपमहानगरपालिका१ स्थित पथलैया चोकमा दुर्घटना हुँदा हेटौंडा उपमहानगरपालिका१६ हटियाकी ४५ वर्षीया होमाकुमारी मगरको मृत्यु भएको हो । दुर्घटनामा उनका २० वर्षीया छोरा पुजल थापा मगर घाइते भएका छन् । पूर्वबाट हेटौंडातर्फ जादै गरेको बाप्र ०३(०४ प ८९७८ नम्बरको मोटरसाइकल सोही दिशाबाट गइरहेको ना ५ख ५८०५ नम्बरको बससँग ठोक्किदा दुर्घटना भएको हो । दुर्घटनामा परि गम्भीर घाइते होमाकुमारीको उपचारका लागि अस्पताल लैजाने क्रममा बाटोमा मृत्यु भएको हो । मोटरसाइकल चालक पुजलको सिमरास्थित अल्पाइन अस्पतालमा उपचार भइरहेको छ । प्रहरीले बस र चालकलाई नियन्त्रणमा लिएको छ ।
उपत्यकामा ९७८ सवारी साधन कारवाहीमा,"काठमाडौं : काठमाडौं उपत्यकामा बिहीबार ९७८ सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय र मातहतबाट सवारी साधनलाई कारवाही गरिएको हो। जसमा मादक पदार्थ सेवन गरेर सवारी चलाउने २६१, लेनको पालना नगर्ने २, रेड लाइटमा सवारी चलाउने ४, जथाभावी हर्न बजाउने ६ वटा कारवाहीमा परेका छन्। यसैगरी नम्बर प्लेट स्पष्ट नभएको २० र अन्य ६८६ सवारी साधनलाई कारवाही गरिएको ट्राफिक प्रहरीले जनाएको छ।"
"थप १४ जनामा कोरोना पुष्टि, सक्रिय संक्रमित ६०५",काठमाडौं : थप १४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ९२४ नमूना परीक्षण गर्दा १४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ४४८ र एन्टिजेनबाट ३७६ नमूनाको परीक्षण गर्दा पीसीआरबाट १२ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप २९ जना कोरोनामुक्त भएका छन्। हाल सक्रिय कोरोना संक्रमितको संख्या ६०५ पुगेको छ।
हतार र जोखिममा डुङ्गाको यात्रा,"भजनी : कैलालीको टीकापुर नगरपालिका२ का वीरबहादुर चौधरी तिहारका दिन निकै हतारमा थिए । हतारमा घरबाट निस्किएका उनले टीकापुर र बर्दिया जोड्ने कर्णाली नदीको सन्कट्टीमा एक घण्टा कुर्नुपर्यो । डुङ्गा (स्टिमर)को भरमा नदी तर्नुपर्ने बाध्यताका कारण वीरबहादुरजस्ता कयौँ व्यक्ति समयमै आफ्नो गन्तव्यमा पुग्न सकेनन् । भाइटीका दिन साइतमै पुगेर टीका लगाउने मनस्थितिले घरबाट निस्किएको थिएँ । एक घण्टाभन्दा बढी समयसम्म डुङ्गाको पालो पर्खिन लाग्यो । उनी भन्छन्, नदीमा पुल भइदिएको भए कसैले कसैका लागि पर्खनुपर्ने अवस्था आउने थिएन होला । एउटै डुङ्गामा सयौँलाई वारपार गराउनुपर्दा र यात्रुले पालो नपाउँदा समयमै गन्तव्यमा पुग्न पाएनन् । डुङ्गालाई एकपटक वारपार गर्न आधा घण्टा लाग्ने भएका कारणले पनि वीरबहादुरलाई गन्तव्यमा पुग्न समय लागेको हो । बर्दियाको पाताभारबाट टीकापुर आएका अनिश थारू पनि डुङ्गाको पालो पर्खेर बसेका थिए । निकै छट्पटी देखिनुभएका उनी निकै हतारमा थिए। कैलालीको लम्कीचुहा नगरपालिकाका मीनबहादुर धामीलाई पनि निकै हतार थियो । हतारमा सन्कट्टी पुगेका उनलाई कर्णाली नदी पार गर्न एक घण्टाभन्दा बढी लाग्यो । घरमा भएका दिदीबहिनीसँग टीका लगाएर बर्दियामा रहेकी दिदीको हातबाट टीका लगाउनका लागि शान्तिबजार जान लागेका उनलाई डुङ्गामा सवार गर्ने नागरिकको भीडले समयमै गन्तव्यमा पुग्न पाउनुभएन । राजापुरबाट जाँदा एक घण्टा ढिलो हुने भएकाले यताबाट आएको हुँ । सन्कट्टीमा पनि अवस्था उस्तै रहेछ, धामी भन्छन्, मानिसको निकै चाप छ, त्यसैमा पनि सवारीसाधनले भरिएको डुङ्गामा यात्रा गर्दा पारि पुग्न पाइन्छ कि पाइँदैन भन्ने ठूलो डर । चाडपर्वको समयमा नदी वारपार गर्ने नागरिकको निकै भीड लाग्ने गरेको छ । एकपटकमा १५ देखि २० जनासम्मलाई नदी तार्न सक्ने डुङ्गामा त्यहीँ मात्रामा सवारीसाधन पनि भरिएका हुन्छन् । नदी वारपार गर्ने अर्को विकल्प नहुँदा स्थानीयवासी जोखिम मोलेरै यात्रा गर्न बाध्य छन् । एउटा व्यक्तिले नदी तर्दा रु २५ र मोटरसाइकलको रु ५० तिर्नुपर्छ । नदीसम्म सवारीसाधन नभएकालाई पुग्न अझ कठिन छ । टीकापुरबाट नदीसम्म पुग्नका लागि एकमात्र विकल्प बनेको छ अटोरिक्सा । नदीसम्म पुगेको एक यात्रुको रु पाँच सयसम्म रिक्सा चालकले लिने गरेका छन् । टीकापुरका मनोज चौधरी विगत तीन वर्षदेखि त्यहीँ मार्गमा अटोरिक्सा चलाउछन् । टीकापुरदेखि सन्कट्टीसम्म पुर्याएको रु पाँच सय लाग्ने गरेको छ । नदी तरेर पारि बर्दिया क्षेत्रमा पुगेपछि पनि अटोरिक्साभन्दा अर्को सवारीसाधनको विकल्प छैन । त्यहाँबाट शान्तिबजार पुगेको पनि रु पाँच सय तिर्नुपर्ने बाध्यता छ । अस्तव्यस्त सडकका कारण रिक्साको भाडा महँगो हुन गएको उनी बताउँछन्। बाटो निकै अप्ठ्यारो छ, पेट्रोल महँगो छ । , मनोज भन्छन्, बाटो राम्रो भए समयमै यात्रुलाई पुर्याउन सकिन्छ, । बाटोकै कारण यात्रु मारमा परेका छन् तर हाम्रो पनि बाध्यता छ । बर्दियाको गेरुवा गाउँपालिका र राजापुर नगरपालिकासँग टीकापुरको सम्बन्ध पारिवारिक र व्यापारिकरूपमा नजिक छ । हुलाकी राजमार्गअन्तर्गत सत्तीमा पुल निर्माण भएको भए पनि त्यहाँको भन्दा बढी आवागमन सन्कट्टी र दौलतपुरबाट हुने गरेको छ । त्यहाँ दुवै क्षेत्रमा वर्षौँदेखि डुङ्गा सञ्चालन हुँदै आएको छ । स्थानीय सरकारले डुङ्गा सञ्चालन गरेवापत राजस्व सङ्कलन गर्दै आएको छ । सनकट्टीमा पुल निर्माणका लागि गत आर्थिक वर्षमा नै बोलपत्र आह्वान भएर ठेक्कासमेत भएको छ । ठेक्का भएको पुल निर्माणको कुनै प्रक्रिया अहिलेसम्म नभएको भन्दै स्थानीयवासीले गुनासो गर्दै आएका छन् । पुल निर्माण भएपछि सहजरुपमा आवागमन गर्न सक्ने भन्दै पुल निर्माणको काम समयमै सम्पन्न गर्न स्थानीयवासीको माग छ । रासस"
यी निर्वाचन क्षेत्र जहाँ सत्ता गठबन्धनबीच हुँदैछ मित्रवत् प्रतिस्पर्धा,"काठमाडौं : आसन्न प्रतिनिधि सभा निर्वाचनमा सत्ता गठबन्धनभित्र तीन निर्वाचन क्षेत्रमा मित्रवत् प्रतिस्पर्धा हुने भएको छ। धनुषा २, सर्लाही २ र धनुषा २ मा मित्रवत् प्रतिस्पर्धा हुन लागेको हो। धनुषा २ मा कांग्रेसका रामकृष्ण यादव र नेकपा एकीकृत समाजवादीका रामचन्द्र झाबीच मित्रवत् प्रतिस्पर्धा हुने भएको छ। यस्तै, काठमाडौं १० मा माओवादी केन्द्रका अन्जना विसंखे र कांग्रेसका राजेन्द्रकुमार केसीबीच मित्रवत् प्रतिस्पर्धा हुनेछ। सर्लाही २ मा माओवादी केन्द्रका उम्मेदवार महिन्द्रराय यादव र लोकतान्त्रिक समाजवादी पार्टीका राजेन्द्र महतोबीच मित्रवत् प्रतिस्पर्धा हुने सत्ता गठबन्धनले तयार पारेको अन्तिम नामावलीमा उल्लेख छ। निर्वाचनका लागि केही स्थानहरुमा मित्रवत् प्रतिस्पर्धा गर्नेगरी तय गरिएको र ती स्थानहरूमा एक आपसमा समान र सौहार्दपूर्ण व्यवहार गर्ने समझदारी भएको पनि सत्ता गठबन्धनले विज्ञप्तिमार्फत् जानकारी दिएको छ।"
"कम्तिमा १० हजार मतान्तरले जित्ने एमालेको विश्लेषण, गठबन्धनले धोका नदिए ओलीलाई पछार्ने कांग्रेसको दाउ","काठमाडौंः आसन्न प्रतिनिधि सभा निर्वाचनमा झापा ५ को चुनावी माहोल तातिएको छ । एमाले अध्यक्ष केपी शर्मा ओलीको निर्वाचन क्षेत्र रहेको झापा ५ मा कसले बाजी मार्ला ? त्यो यसै भन्न सकिने अवस्था छैन । पूर्वप्रधानमन्त्री समेत रहेका ओली २०६४ सालको संविधान सभा निर्वाचनबाहेक विसं २०४८ सालदेखि पटकपटक झापाबाट निर्वाचित हुँदै आएका छन् । २०६४ को संविधान सभा निर्वाचनमा तत्कालीन नेकपा माओवादीका विश्वदीप लिङ्देनसँग ओली पराजीत भएका थिए । लिङ्देनले १६ हजार ९९ मत ल्याउँदा ओली १४ हजार ९५९ मतमा खुम्चिएका थिए । ओली ०४८, ०५१, ०५६, ०७०,०७४ को संसदीय निर्वाचनमा निर्वाचित भएका थिए । डा अधिकारीले कांग्रेसको राजनीतिक यात्रा २०४८ सालदेखि सुरु गरेका हुन् । उनी त्यसबेला झापाको गौरादह क्याम्पसमा नेपाल विद्यार्थी संघको इकाइ अध्यक्ष थिए । पार्टीको अनुसन्धान तथा अभिलेखालय विभागको केन्द्रीय सदस्य समेत बनेका अधिकारी दोस्रो पटक ओलीसँग भिड्दैछन् । झापा ५ का मुख्य प्रतिस्पर्धीका रुपमा एमाले अध्यक्ष ओलीसहित कांग्रेसका खगेन्द्र अधिकारी रहेका छन् । यस्तै, प्रतिस्पर्धीमा जनता समाजवादी पार्टीका ओममाया आङदेम्वे, लोकतान्त्रिक समाजवादी पार्टीका चन्द्रप्रसाद राजबंशी, लेखक युग पाठक रहेका छन् । पाठक स्वतन्त्रतर्फका उम्मेदवार हुन्। यो निर्वाचन क्षेत्रमा २४ जनाको उम्मेदवारी परेको छ । जसमा १२ जना स्वतन्त्र उम्मेदवार रहेका छन् । ओलीका मुख्य प्रतिस्पर्धीका रुपमा रहेका अधिकारी त्रिचन्द्र कलेजमा प्राध्यापन गर्दै आएका थिए । उनले २०७४ सालमा निर्वाचन लड्नकै लागि साढे १७ वर्षे प्राध्यापन पेशा छोडेका हुन् । विसं २०३१ सालमा झापामा जन्मिएका डाअधिकारीले भारतको सौराष्ट्र युनिभर्सिटीबाट प्राणीशास्त्रमा विद्यावारिधि गरेका छन् । डा अधिकारीले कांग्रेसको राजनीतिक यात्रा २०४८ सालदेखि सुरु गरेका हुन् । उनी त्यसबेला झापाको गौरादह क्याम्पसमा नेपाल विद्यार्थी संघको इकाइ अध्यक्ष थिए । पछि ०५७ सालदेखि उनले प्राध्यापन पेशा सुरु गरेका थिए । पार्टीको अनुसन्धान तथा अभिलेखालय विभागको केन्द्रीय सदस्य समेत बनेका अधिकारी दोस्रो पटक ओलीसँग भिड्दैछन् । यस्तै लोसपाबाट उम्मेदवारी दिएका चन्द्रप्रसाद राजबंशी यसअघि जनता समाजवादी पार्टीका केन्द्रीय सदस्य थिए । संसद विघटनविरुद्धको आन्दोलनमा सकृय सहभागी जनाएका राजबंशी यो चुनावमा एमाले अध्यक्ष ओलीसँग प्रतिस्पर्धा गर्दैछन् । यद्यपी यो क्षेत्रमा एमाले र लोसपाबीच तालमेल हुन सकेन । यस्तो छ अंक गणित ? निर्वाचन आयोगको अद्यावधिक विवरण अनुसार झापा ५ मतदाता संख्या १ लाख ५४ हजार २८९ छ । २०७४ को निर्वाचनमा झापा ५ मा १ लाख ३७ हजार ५१४ मतदाता थिए । यो पटक गत चुनावको तुलनामा १६ हजार ७७५ मतदाता बढेका छन् । एमाले अध्यक्ष ओलीले २०७४ मा भएको प्रतिनिधि सभा निर्वाचनमा २७ हजार ८४२ मतान्तरले विजयी भएका थिए । त्यति बेला माओवादी केन्द्रसहितको गठबन्धन थियो । त्यो बेला एमाले अध्यक्ष ओलीले ५७ हजार १३९ मत ल्याउँदा कांग्रेसका खगेन्द्र अधिकारी २८ हजार २९७ मतमा खुम्चिए । यो पटक भने परिस्थिति फरक छ । कांग्रेससहित माओवादी केन्द्र, नेकपा एकीकृत समाजवादीको गठबन्धनबाट अधिकारी चुनावमा भिड्दैछन् भने ओलीलाई राप्रपाको समर्थन छ । एमालेले कम्तिमा १० देखि १५ हजारको मतान्तरले प्रतिष्पर्धी काँग्रेस उम्मेदवार अधिकारीलाई पराजित गर्ने विश्लेषण गरेको छ। यता सत्ता गठबन्धन दल आवद्ध नेकपा माओवादी केन्द्र र एकीकृत समाजवादी पार्टीका कार्यकर्ताले धोका नदिए आफ्नो जित सुनिश्चित भएको झापा काँग्रेसको ठम्म्याइँ छ। वैशाख ३० मा सम्पन्न स्थानीय तहको निर्वाचनमा ओलीको निर्वाचन क्षेत्र झापा ५ मा पर्ने वडाहरुमा पार्टीका वडाध्यक्षका उम्मेदवारहरुले प्राप्त गरेको मत गणना हेर्दा एमालेका उम्मेदवारले पाएको मत सर्वाधिक छ । जसले पनि ओलीको जित सुनिश्चित रहेको राजनीतिक विश्लेषकहरुको अनुमान छ । एमालेले कम्तिमा १० देखि १५ हजारको मतान्तरले प्रतिष्पर्धी काँग्रेस उम्मेदवार अधिकारीलाई पराजित गर्ने विश्लेषण गरेको छ। यता सत्ता गठबन्धन दल आवद्ध नेकपा माओवादी केन्द्र र एकीकृत समाजवादी पार्टीका कार्यकर्ताले धोका नदिए आफ्नो जित सुनिश्चित भएको झापा काँग्रेसको ठम्म्याइँ छ। 'हामी तीव्ररुपमा चुनावी प्रचारप्रसारमा छौं, हाम्रो 'पोजिसन' एकदम राम्रो छ,' अधिकारीको चुनावी प्रचारप्रसारमा हिँडेका एक कांग्रेसका जिल्लास्तरीय नेताले अन्नपूर्णसँग भने,' गठबन्धन दलका कार्यकर्ता इमानदार भए ओलीलाई पछार्छौं।' स्थानीय तहको निर्वाचनका आधारमा गठबन्धन भित्रकै दलहरुको तथ्यांक विश्लेषण गर्ने हो भनेपनि हालको सत्ता गठबन्धनको मत ३४ हजार ७९८ छ भने एमालेराप्रपा गठबन्धनको ४९ हजार ९७२ मत छ । यो क्षेत्रमा २९ वटा वडा पर्छन् । गौरादह नगरपालिका १,२,३,४,५,६,७,८,गौरीगञ्ज गाउँपालिकाका ३,४,५,६, दमक गाउँपालिका र कमल गाउँपालिकाका सबै वडा यहि क्षेत्रमा पर्छन् । गत स्थानीय तहको निर्वाचनलाई आंकलन गर्दा एमालेले ४१ हजार ६१९ मत ल्याएको देखिन्छ । काँग्रेसले २२ हजार २२, माओवादी केन्द्रले १० हजार ७८८ मत ल्याएको थियो । यस्तै, राप्रपाले ८ हजार तीन सय ५३ र नेकपा एकीकृत समाजवादीले १९ सय ८८ मत ल्याएको थियो । स्थानीय तहको निर्वाचनका आधारमा गठबन्धन भित्रकै दलहरुको तथ्यांक विश्लेषण गर्ने हो भनेपनि हालको सत्ता गठबन्धनको मत ३४ हजार ७९८ छ भने एमालेराप्रपा गठबन्धनको ४९ हजार ९७२ मत छ । गौरादह नगरपालिकाको मेयरमा एमालेका छत्रपती सुबेदी १२ हजार ८ सय ४९ मत प्राप्त गरी निर्वाचित भएका थिए भने उपमेयरमा एमालेकै जलवर्षा राजवंशीले ११ हजार ९१४ मत प्राप्त गरी विजयी भएकी थिइन् । गौरादहको वडा नम्बर १ को वडाध्यक्षमा एमाले, दुईमा कांग्रेस, ३ मा स्वतन्त्र, ४ र ५ मा एमाले ६ मा कांग्रेस, ७ मा एमाले र ८ मा माओवादी केन्द्र विजयी भएको थियो । गौरीगंज नगरपालिकाको मेयरमा भने काँग्रेसका फुलपति राजबंशी ५ हजार ६ सय ८९ मत प्राप्त गरी निर्वाचीत भएकी थिइन् भने उपमेयरमा एमालेका पुजन न्यौपाने(कुवर)ले ४ हजार ७५५ मत प्राप्त गरी विजयी भएकी थिइन् । गौरीगंजको वडा नम्बर ३, ४ र ५ को वडाध्यक्षमा एमाले, ६ नम्बर वडामा कांग्रेस विजयी भएको थियो । कमल गाउँपालिकाको वडा नम्बर १ को वडाध्यक्षमा काँग्रेस, दुईमा नेकपा एकीकृत समाजवादी, ३ र ४ मा एमाले, ५ मा माओवादी केन्द्र, ६ र ७ मा एमाले विजयी भएको थियो । दमक नगरपालिकाको मेयरमा राप्रपाका रामकुमार थापा १७ हजार ५ सय २५ मत प्राप्त गरी निर्वाचित भएका थिए भने उपमेयरमा कांग्रेसका रेगीना भट्टराईले १७ हजार ७२ मत प्राप्त गरी विजयी भएकी थिइन् । दमकको वडा नम्बर १, २, ३ को वडाध्यक्षमा एमाले, ४ मा काँग्रेस, ५, ६ मा एमाले, ७ मा राप्रपा, ८ र ९ मा एमाले तथा १० मा काँग्रेस निर्वाचित भएको थियो । कमल गाउँपालिकाको मेयरमा काँग्रेसका हुकुमसिंह राइ १२ हजार ८६८ मत प्राप्त गरी निर्वाचित भएका थिए भने उपमेयरमा एमालेका प्रमिला न्यौपानेले १० हजार ८४५ मत प्राप्त गरी विजयी भएकी थिइन् । कमल गाउँपालिकाको वडा नम्बर १ को वडाध्यक्षमा काँग्रेस, दुईमा नेकपा एकीकृत समाजवादी, ३ र ४ मा एमाले, ५ मा माओवादी केन्द्र, ६ र ७ मा एमाले विजयी भएको थियो ।"
बङ्गुरपालक किसानलाई बजारको अभाव,"कञ्चनपुर : कञ्चनपुरका बङ्गुरपालक किसानलाई बजारको अभाव भएको छ। बङ्गुरको बजारमा मागभन्दा उत्पादन बढी भएपछि बजार खोज्दै हिँडनुपर्ने अवस्था सिर्जना भएको छ। शुक्लाफाँटा नगरपालिका१० झलारीमा एक दशकदेखि रिभर साइड पिक एण्ड एग्रो फार्म सञ्चालन गरी बङ्गुरपालन गर्दै आएकी कलावती भट्टले कोरोना सङ्क्रमण घटेसँगै बङ्गुरको बिक्रीमा कमी आएको बताइन्। रु तीन करोड लगानी गरी फार्ममा उनले चार सयवटा बङ्गुरपालन गरेकी छन्। 'वर्षमा झण्डै रु ५० लाख बढीका बङ्गुर बिक्री हुन्थे', उनले भनिन्, 'गएको चैतसम्म रु तीन लाख मूल्यका बङ्गुर बेचेका थियौँ, त्यसपछि बङ्गुर बिक्री हुन पाएका छैनन्, दसैं, तिहारलगायतका चाडपर्वमा बङ्गुरको माग अधिक हुने गर्दथ्यो, यस वर्ष माग नै आएन।' उनका अनुसार बङ्गुरका पाठापाठीको माग सुदूरपश्चिमका नौ जिल्लाबाटै आउने गरेको थियो। मासुका लागि बङ्गुर काठमाडौँसम्म लैजाने गरिन्थ्यो। यस वर्ष बङ्गुरको कुनै ठाउँबाट माग नै नआएपछि फार्ममै बङ्गुर थन्किएका छन्। बङ्गुरलाई चारोमात्रै खुवाउन हप्तामै रु एक लाख जति खर्च भइरहेको उनले गुनासो गरिन्। उनको फार्ममा ल्याड्रेस, डयुरोक, योकसायर, हेमप्पसायर, पाख्रिवासलगायत उन्नत जातका बङ्गुर छन्। बङ्गुरका प्रतिपाठापाठी रु पाँच हजार र मासु थोकमा रु तीन सय प्रतिकिलोका दरले बिक्री हुने गरेको छ। कोरोनाको सङ्क्रमण बढेसँगै विदेश गएका युवाहरू घर फर्के, बङ्गुरपालक गगनराज भट्टले भने, बङ्गुरपालनमा लागे, पाठापाठीको त्यसबेला निकै माग थियो, त्यसमै लागे, मासु दानमा कोही लागेनन्, पाल्ने अधिक भएपछि पाठापाठीको उत्पादन अधिक भयो, मागभन्दा उत्पादन बढी भएपछि बिक्री हुन पाएन। तीन वर्षदेखि बङ्गुर फार्म सञ्चालन गर्दै आएका जोनापुरका दीपक चौधरीले पनि बङ्गुर बिक्री गर्न पाएका छैनन्। वैदेशिक रोजगारीबाट फर्केपछि उनले रु नौ लाख लगानी गरी बङ्गुर फार्म सञ्चालन गरेका हुन्। फार्ममा ४५ बङ्गुर छन्। बङ्गुरका पाठापाठीसहित छवटा बङ्गुर बिक्रीका लागि तयारी अवस्थामा छन्, उनले भने, चारो, औषधि र रेखदेखमा निकै खर्च भइरहेको छ, खरिदकर्ता नआउँदा निराश छौँ। बङ्गुर फार्म सञ्चालन गरी अरुले आम्दानी गरेको देखेपछि नेपाली सेनाबाट सेवानिवृत्त भएपछि बङ्गुरपालन व्यवसायमा हात हाल्यौँ, फूलराम चौधरीले भने, निकै रकम खर्च गरेर फार्म दर्ता गरी सञ्चालन गरेका छौँ, फार्ममा दर्जन बढी बङ्गुरपालेका छौँ, बङ्गुर बिक्रीका लागि तयार भएको ६ महिना भइसकेको छ, खरिदकर्ता अझै पुगेका छैनन्, बजार चहार्दै हिँडे पनि खरिदकर्ता पाएका छैनौँ, लगानी डुब्ने चिन्ताले सताउन थालेको छ।"
मोटरसाइकल दुर्घटना हुँदा चालकको मृत्यु,कैलाली : कैलालीको कैलारी गाउँपालिका५ मा आज शुक्रबार बिहान मोटरसाइकल दुर्घटना हुँदा चालकको घटनास्थलमै मृत्यु भएको छ। हसुलियागोबरैला सडक खण्डमा आज बिहान ६ बजे से ६ प ५५८६ नम्बरको मोटरसाइकल सडक किनारको नालीमा पल्टिएको थियो। दुर्घटनामा कैलारी गाउँपालिका५ पवेराका २२ वर्षीय राजेन्द्र चौधरीको मृत्यु भएको इलाका प्रहरी कार्यालय हसुलिया कैलालीले जनाएको छ।
विश्वकै धनाढ्य व्यक्ति एलन मस्कले ट्वीटर खरिद गरे,"लण्डन : विश्वकै सर्वाधिक धनी व्यक्तिको रुपमा चिनिएका एलन मस्कले समाजिक सञ्जाल ट्वीटर खरिद गरेसँगै त्यसमा काम गर्ने उच्च अधिकारीहरुलाई हटाएका छन् । ट्वीटरको स्वामित्य लिएसँगै मस्कले ट्वीटरका सीइओ पराग अग्रवाललाई हटाएको बीबीसीले समाचार लेखेको छ । उनले ४४ विलियन डलरमा ट्वीटर खरिद गरेका हुन्। ट्वीटर किनेसँग मस्कले समाजिक सञ्जालमा द बर्ड इज फ्रिडलेखेका छन् । ट्वीटर खरिद गर्ने सम्झौता उनले गत अप्रिल महिनामै गरेका थिए । तर , केही प्राविधिक विषयप्रति असन्तुष्टि देखाउँदै मस्क खरिद प्रक्रियाबाट बाहिरिन खोजेका थिए । मस्क विधुतीय गाडी टेस्लाको मालिक समेत हुन् । विश्व बजारमा मस्कले सफल व्यवयासीको रुपमा आफूलाई स्थापित गरेका छन् । मस्कले सीइओसँगै ट्वीटरका वित्तिय प्रमुख नेल सेगड,कानुनी तथा नीति प्रमुख विजया गड्डेलाई समेत बर्खास्त गरेका छन् । गत नोभेम्बरदेखि ट्वीटरको अध्यक्षका रुपमा काम गरेका ब्रेट टेलरले समेत आफू पदमा नरहेको संकेत दिएका छन् । उनले लिङ्क्डइनमा आफ्नो प्रोफाइल अपडेट गरेका छन् ।"
अमेरिकाको विद्यालयमा १० महिनामै २५७ बन्दुक आक्रमण,"सिड्नी : संयुक्त राज्य अमेरिकामा विद्यालयमा हुने गरेका हिंसाका घटना सन् २०२२ मा झन् धेरै भएका छन्। अष्ट्रेलियाको एक संस्थाले गरेको अनुसन्धानबाट सो तथ्य पाइएको हो। सो अनुसन्धानका अनुसार अमेरिकामा पहिलेका वर्षहरूका तुलनामा यस वर्ष दुई महिना बाँकी छँदै विद्यालयमा बन्दुक आक्रमणका घटना बढी देखिएको हो। सन् २०२१ अमेरिकी इतिहासमै सबैभन्दा धेरै यस्ता हिंसाका घट्ना भएको वर्ष भनिएकामा सन् २०२२ का दुई महिना बाँकी छँदै अहिले नै २५७ वटा घटना यसवर्ष मात्र भएको पाइएको समाचारमा जनाइएको छ। सन् २०२१ मा यहाँका विद्यालय तथा विश्वविद्यालयमा यस्ता घटना २५० वटा भएका थिए। ती घटनाका तुलनामा अहिले बढेको अष्ट्रेलियाली मिडिया नेटवर्क संस्था द कन्भरसेसन्सले जानकारी दिएको हो। सो संस्थाले तीन जना अमेरिकी अपराध न्यायसम्बन्धी विज्ञसँग पनि अमेरिकामा विद्यालय, विश्वविद्यालयमा यहाँका किशोरकिशोरीहरूले गर्ने गरेका बन्दुक हमलाका विषयमा कुराकानी गरेर एक विश्लेषण पनि अनुसन्धानका क्रममा तयार पारेको जनाएको छ। अमेरिकी किशोरकिशोरीहरूले विद्यालयमा हुने गरेका सानातिना विवादहरूमा पनि बन्दुक हमला गरेर आफ्ना साथीहरूको हत्या गर्ने गरेका छन्। अमेरिकामा सन् २०१८ देखि २०२२ सम्ममा भएका यस्ता हिंसाका घटनाबाट कम्तीमा पनि ५२ जनाको ज्यान गएको छ।"
३५ विदेशीलाई टीका,"पोखरा : भाइटीका महोत्सवमा ३५ जना विदेशीले भाइटीका लगाएका छन् । नेपालीहरूको महान चाड तिहारका अवसरमा पश्चिमाञ्चल होटेल सङ्घ पोखराले भाइटीका महोत्सवलाई निरन्तरता दिँदै आएकोमा यस वर्ष १५ औं संस्करणको महोत्सव गरिएको सङ्घका अध्यक्ष लक्ष्मण सुवेदीले जानकारी दिए । लेकसाइडस्थित मम्स गार्डेन रिसोर्टमा आयोजित महोत्सवमा विदेशी पर्यटकलाई रेन्बो चिल्ड्रेन नेपालका दिदीबहिनीहरूले टीकासँगै माला, ढाकाको टोपी लगाइदिएका थिए । संस्कृतिका माध्यमबाट पर्यटन प्रवर्द्धन गर्दै पर्यटन क्षेत्रमा आशा जगाउने उद्देश्यका साथ महोत्सव आयोजना गरिएको सङ्घले जनाएको छ । सो भाइटीकामा जापान, स्वीटजरल्याण्ड, अमेरिका, फ्रान्स, जर्मनी, भारतलगायतका पर्यटक सहभागी थिए । रासस"
"आम निर्वाचन : ३० वर्षदेखि सहकर्मी,अहिले प्रतिष्पर्धी","तानसेन : आगामी मंसिर ४ गते हुने आम निर्वाचनमा पाल्पा क्षेत्र नं२ बाट प्रतिनिधि सभा सदस्य पदका लागि दुई वामपन्थी नेताबीच कडा प्रतिष्पर्धा देखिएको छ । ३० वर्षदेखि सहकर्मीको रुपमा नेकपा एमालेबाट राजनीति गर्दै आएका ठाकुर प्रसाद गैरे र सोमप्रसाद पाण्डे प्रतिष्प्रधीको रुपमा उत्रिएका छन् । गैरे नेकपा एमालेका नयाँ उम्मेदवार हुन् भने पाण्डे नेकपा एकीकृत समाजवादीबाट ४ दलीय गठबन्धनका पुराना उम्मेदवार हुन् । नेकपा एमालको फुट पछि गैरे एमालेमै रहे भने पाण्डे नेकपा एसमा प्रवेश गरे । दुबै उम्मेदवार विजयको लागि मत माग्दै पाल्पाली जनताको घरदैलोमा पुगेका छन्। नेकपा एमालेका उम्मेदवार गैरे ३० वर्षसम्म पाटीको राजनीति गरेर पहिलो पटक संसदीय निर्वाचन उत्रिएका हुन् भने गठबन्धनको रुपमा साझा उम्मेदवार बनेका पाण्डे २०५१ सालदेखि हालसम्म ५ पटक उम्मेदवार भएकोमा ४ पटक निर्वाचित भई संसदमा पुगेका छन्। २०६४ सालमा नेकपा माओवादीकी उम्मेदवार लिला सोमैसँग पराजित भएका थिए । एमाले उम्मेदवार गैरेले आफ्नो क्षेत्रमा प्रत्यक्ष रुपमा कांग्रेस, माओवादी केन्द्र, राप्रपाको उम्मेदवार नभएकोले आफू साझा उम्मेदवार रहेको बताउँदै आएका छन् । उम्मेदवार पाण्डे भने लोकतान्त्रिक वाम गठबन्धनको साझा उम्मेदवार रहेका छन् । एमाले उम्मेदवार गैरेले पाल्पा क्षेत्र नं २ मा आफू पहिलो पटक उम्मेदवार भएको, अहिले जनताले नयाँ अनुहार र परिवर्तन खोजेकोले आफ्नो जित सुनिश्चित भएको दावी गरेका छन् । गठबन्धनका उम्मेदवार पाण्डेले अधिकांश कुराहरु सम्बोधन भएको, आफू पुरानो अनुभवी नेता भएकाले आफ्नो जित सुनिश्चित रहेको दावी गरेका छन् । पाल्पाली जनताको पक्षमा संसदमा कुरा उठाई नीतिगत रुपमा सम्बोधन गर्ने, पाल्पाका सडकहरु स्तरीय बनाउने, जिल्लालाई पर्यटकीय गन्तव्यको रुपमा विकास गर्ने, कृषि पशुपालन क्षेत्रमा व्यवसायिकरण गर्दै, गाउँगाउँमा स्वरोजगार अभियाना चलाउने, जिल्लाका अपुरा योजनाहरु पुरा गर्ने, नियमित रुपमा जनता माझ जाने कार्यक्रम बनाएको एमाले उम्मेदवार गैरेले बताए । पाल्पाको विकासमा २०५१ सालदेखि नै प्राथमिकता दिएर काम गरेको, जिल्लाको पर्यटन विकासमा उपलब्धीमुलक काम गरेको, एमालेमा रहदा सिद्धबाबा सडकको सुरुङमार्ग निर्माणको लागि संसददेखि सडकमा आवाज उठाएको, मदनपोखरा पोलिटेक्निकल आफ्नै पहलमा जिल्लामा आएको, तानसेनको पहिचान विश्वव्यापी बनाई पर्यटकीय गतिविधि बढाउन टाढाटाढाबाट देखिने गरी तानसेन होडिङ बोर्ड निर्माण गरेको, हार्थाकदेखि छहरा सम्मको बाटो विस्तार गरेको उम्मेदवार पाण्डेले बताए । पाल्पा क्षेत्र नं २ मा ६ वटा निर्वाचनमा नेपाली कांग्रेसले २०४८, २०७० २ पटक , नेकपा एमालेले २०५१, २०५६, २०६४ र २०७४ मा विजय हाँसिल गरेको थियो । ५ वटा पालिका रहेको पाल्पा क्षेत्र नं २ मा स्थानीय निर्वाचन २०७४ मा बगनासकाली, रैनादेवीमा नेपाली कांग्रेस, तानसेन, रिव्दीकोट र तिनाउँमा नेकपा एमालेले विजय हाँसिल गरेको थियो । स्थानीय निर्वाचन २०७९ मा गठवन्धनले ३ वटा र एमालेले २ वटा पालिकामा जित हाँसिल गरेको छ । पाल्पा क्षेत्र नं२ मा ४४ वटा वडामा १६ वडामा एमाले र २८ वटा वडामा नेपाली काग्रेस, माओवादी केन्द्र र जनमोर्चाको गठवन्धनले जित हाँसिल गरेको छ । वडा अध्यक्षको मतको आधारमा नेकपा एमालेको ३० हजार ५ सय ३६ , नेपाली काग्रेसले २९ हजार ३९, नेकपा माओवादी केन्द्रले ४ हजार ३ सय १३ र नेकपा एकिकृत समाजवादीले ४ सय ३३ मत र राष्ट्रिय जनमोर्चाले ८ सय ८४ मत पाएको छ। पाल्पा क्षेत्र नं २ मा १ लाख ५ हजार २ सय ९३ जना मतदाता रहेका छन् । एमाले उम्मेदवार गैरे जिल्ला, प्रदेशबाट सर्वसम्मत उम्मेदवार हुन भने गठबन्धनका उम्मेदवार पाण्डेले लामो रस्साकस्सीबीच टिकट हात पारेका हुन् । पाण्डेलाई नेपाली कांग्रेसबाट अन्तरघातको चिन्ता छ भने गैरेले सोही कारण बाट नेपाली कांग्रेसको केही मत आफ्नो पक्षमा पर्ने आकलन गरेका छन् । राष्ट्रिय पहिचान बनाएको, स्प्रष्ट व्यक्ति, राजनितिकदेखि विधार्थी आन्दोलनमा महत्वपूर्ण भूमिका निर्वाह गरेकोले एमाले उम्मेदवार गैरेको जित सुनिश्चित रहेको एमाले पाल्पाका अध्यक्ष धनेन्द्रराज घिमिरेले बताए । कांग्रेस, माओवादी , समाजवादी र जनमोर्चाको समर्थनमा रहेको, लामो सयमदेखि जनताको माझमा लोकप्रिय रहेको, विकासप्रेमी नेता भएकोले गठबन्धनका उम्मेदवार पाण्डेको जित सुनिश्चित रहेको नेकपा एकीकृत समाजवादीका जिल्ला अध्यक्ष कमल पाण्डेले बताए । पाल्पा क्षेत्र नम्बर २ बाट गठबन्धनका पाण्डे, एमालेका गैरे बाहेक जनसमाजवादी पार्टी नेपालका देवबहादुर हिस्की, राष्ट्रिय स्वतन्त्र पार्टीका सोमप्रसाद गैरे, राष्ट्रिय जनमुक्ति पार्टीका हुमबहादुर थापा मगर, नेपाल मजदुर किसान पार्टीका शिवसुन्दर भुख्वा, मंगोल नेसनल अर्गनाइजेसनका मनबहादुर दर्लामी, नेपाल आमा पार्टीका तारा बहादुर खत्री, जनता समाजवादी पार्टीबाट दुर्पता सोमइ र स्वतन्त्रबाट उपेन्द्रराज गैरे र जिवलाल सुवेदी उम्मेदवार रहेका छन् । अन्य दल र स्वतन्त्र उम्मेदवारहरुको मत प्रभाव बढेकोले नेता गैरे र पाण्डेलाई चुनौती थपिएको छ ।"
"बझाङमा झडप, चार जना गम्भीर घाइते","बझाङ : खप्तडछान्ना गाउँपालिका ६ पाटादेवलमा भएको बिहीबार साँझ दोहोरो झडपमा चार जना गम्भीर घाइते भएका छन्। गम्भीर घाइते चार जनाकै बझाङमा उपचार सम्भव नभएपछि बिहीबार राति नै धनगढी रेफर गरिएको छ। घाइतेहरुमा बसन्त खड्का, त्रिभूवन खड्का, प्रकाश खड्का र दिपक खड्का रहेका छन्। उनीहरुबीच पुरानै पारिवारिक प्रतिशोध र अहिले चुनाव कारण झडप भएको वडाध्यक्ष तेजबहादुर खड्काले बताए। उनका अनुसार बसन्त खड्काले चुनावी प्रचारको विवादका क्रममा त्रिभुवन खड्काको टाउकोमा बोतलले हिर्काउँदा झगडा सुरु भएको हो। घाइते हुनेहरु नेकपा एमाले र नेपाली कांग्रेसका समर्थक रहेको बुझिएको छ। पाटादेवलमा खड्का परिवारबीच राजनितिक प्रतिशोधकै कारण प्रायः जसो झडप भइरहन्छ। उनीहरु सबै एकै परिवारका रहेका छन्।"
"अर्घाखाँचीको एयरपोर्टमा मोटरसाइकल दुर्घटना : २ जनाको घटनास्थलमै मृत्यु, २ घाइते",सन्धिखर्क : अर्घाखाँचीको सन्धिखर्कस्थित निर्माणाधीन एयरपोर्टमा मोटरसाइकल दुर्घटनामा दुई जनाको मृत्यु भएको छ। २ जना घाइते भएका छन्। सन्धिखर्क१० शिखरबार्नीमा निर्माणाधीन एयरपोर्टको रनवेयमा मोटरसाइकल चलाउने क्रममा गएराती अनियन्त्रित भई दुई मोटरसाइकल दुर्घटनामा परेका हुन्। प्रदेश नम्बर २०३८प५०३२ नम्बरको मोटरसाइकल दुर्घटनामा मोटरसाइकलमा सवार सन्धिखर्क नगरपालिका १ मिडिया चोकका २६ वर्षीय रोशन सुनाम र हललाइनका २२ वर्षीय कृतिम रायमाझीको घटनास्थलमै मृत्यु भएको जिल्ला प्रहरी कार्यालयका प्रमुख डीएसपी मुकुन्द रिजालले बताए। अर्को बा २५ प ८८७६ नम्बरको मोटरसाइकलमा सवार सन्धिखर्क २ आटिकापाटा निवासी ५७ वर्षीय हेमराज भुसाल र २० वर्षीय विष्णु पराजुली घाइते भएका छन्। घाइतेको बुटवलमा रहेको मर्सिटी हस्पिटलमा उपचार भइरहेको प्रहरीको भनाइ छ। मोटरसाइकल ओभर स्पिडका कारण घटना भएको हुनसक्ने प्रहरीको प्रारम्भिक अनुसन्धान रहेको छ। घटनाको बारेमा अनुसन्धान भइरहेको जिल्ला प्रहरी कार्यालयका प्रमुख रिजालले जानकारी दिए।
पत्रकार महासंघ मकवानपुरका पूर्व अध्यक्ष पाण्डेको निधन,"हेटौंडा : नेपाल पत्रकार महासंघ मकवानपुरका पूर्व अध्यक्ष कौशल पाण्डेको निधन भएको छ। उनको ७५ वर्षको उमेरमा बिहीबार साँझ ५:४५ बजे हेटौंडा ४ कमलडाँडास्थित निवासमा निधन भएको हो। लामो समयदेखि क्यान्सर रोगसँग लड्दै आएका उनलाई केही महिना अघिदेखि लिभर सिरोसिको कारण शल्यक्रिया गरिएको थियो। शल्यक्रियापश्चात उनको स्वास्थ्य अवस्था जटिल बन्दै गएको थियो। मकवानपुरे पत्रकारिताका संस्थापक मध्येका एक पाण्डेको निधनले पत्रकारिता क्षेत्रमा अपुरणीय क्षती पुगेको भन्दै पत्रकार महासंघ मकवानपुरले शोक विज्ञप्ति जारी गरेको छ। पाण्डेले लामो समय शिक्षण पेशामा पनि योगदान दिएका छन्। उनी क्रान्तिकारी पत्रकार संघ मकवानपुरका संस्थापक अध्यक्ष, प्रेस सेन्टर नेपालका केन्द्रीय सल्लाहकार, श्यामप्रसाद शर्मा स्मृति प्रतिष्ठान मकवानपुरको अध्यक्ष थिए। उनकै प्रकाशन सम्पादनमा मकवानपुरको पुरानो प्रयास अर्धसाप्ताहिकप्रकाशन हुँदै आएको छ।"
मौसम पूर्वानुमान : कहाँकहाँ हुँदैछ वर्षा ?,"काठमाडौं : नेपालमा पश्चिमी वायुको सामान्य प्रभावले प्रदेश १, बागमती र लुम्बिनी प्रदेशका पहाडी भूभागमा हल्का वर्षाको सम्भावना रहेको छ । मौसम पूर्वानुमान महाशाखाले जारी गरेको बुलेटिनमा पहाडी भूभागहरूमा आंशिक देखि सामान्य बदली रही बाँकी भूभागहरूमा मौसम सामान्यतया सफा रहेको छ। आज दिउँसो गण्डकी प्रदेशका पहाडी भूभागका थोरै स्थानहरुमा तथा प्रदेश १, बागमती प्रदेश र लुम्बिनी प्रदेशका पहाडी भूभागका एकदुई स्थानमा हल्का वर्षाको सम्भावना रहेको महाशाखाले जनाएको छ । राती प्रदेश १ का पहाडी भूभागका एकदुई स्थानमा हल्का वर्षाको सम्भावना रहेको छ । शनिबार प्रदेश १, गण्डकी प्रदेश र लुम्बिनी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ । आइतबार प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ ।"
"तराईमा छठको रौनकता, आज नहाय खाय","जनकपुरधाम : तराईमधेशमा श्रद्धा र नियम निष्ठापूर्वक मनाइने छठ शुक्रबारबाट विधिवत रुपमा सुरु भएको छ। कार्तिक शुक्ल चतुर्थीदेखि सप्तमीसम्म चार दिन सम्मा मनाइने छठ पर्वको पहिलो दिन शुक्रबार नहाय खाय विधिसँगै विधिवत रुपमा छठ प्रारम्भ भएको हो। कात्तिक शुक्ल तृतीयाकै दिन बर्तालुले उसिना चामल, कोदो, मुसुरो, माछामासुसहित तामसी र राजसी भोजन परित्याग गरी अरबाअरबाइन भनिने विधिबाट पर्व सुरु गर्ने चलन छ। यसपालि तिथिको घटबढले आज तृतीया र चौथी तिथि दुवैको भोग पर्नाले मिथिलाको लोकपर्व छठ आज सुरु भएको हो। निरामिष (सात्विक) भोजन सुरु गरेर व्रत विधि सुरु हुने परम्परा छ। छठको पहिलो दिन नुहाएर चोखो भई खाने विधिलाई नहायखाय भन्ने गरिन्छ। प्रायः बढीजसो महिलाहरुले मनाउने यस छठ पर्वमा छठ पर्व प्रारम्भ भएसँगै चोखो चनाखो भएर सम्पूर्ण विधिहरु गर्नुपर्ने मान्यता अनुरुप आज नहाय खाय विधि हुनेछ। आजदेखि ब्रतालु महिलाहरुले माछा, मासु, लसुन, प्याजसहित ब्रतमा प्रतिबन्ध गरिएका सामग्रीहरु नखाने मान्यता रही आएको जनकपुर उपमहानगरपालिका१४ की ब्रतालु बताउँछन्। छठ पर्वको दोस्रो दिन खरनाविधि गरिन्छ। देशभर तथा भारतीय राज्य विहारमा भव्यतापूर्वक मनाइने छठ पर्वको दोस्रो दिन भोली ब्रतालुहरुले रातिमा मिठा (सख्खर) मा बनाइएको खीर खाएको विधिलाईखरनाभन्ने गरिन्छ। छठ प्रारम्भसँगै मिथिलाका धार्मिक महत्वका तलाउ र नदी परिसर सिङ्गारिएका छन्। अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराईबासीको महत्वपूर्ण पर्व छठको तयारी जोडतोडका साथ सुरु भएको छ। नियम निष्ठा र विधिपूर्वक मनाइने साझा सांस्कृतिको रुपमा रहेको छठ पर्वमा आवश्यक पर्ने सामग्रीहरुको जोहो र किन मेल गर्न सर्वसाधारण अहिले व्यस्त छन्। भागवान सूर्य देवको उपासना गरिने छठमा व्रतालुले व्रत सङ्कल्प गरेको भाकल अनुसारको केरा, उखु, भान्टा, दुध, माटोको हात्ति, ढकनी, चढाउने परम्परा रहेको छ। छठ पर्वको मुख्य दिन मानिने षष्टी तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मर सम्म छोप्ने जलाशयको पानीमा उभिएर अर्घ दिने परम्परा रही आएको छ। तराई मधेशमा यस विधिलाई साँझको अर्घ अर्थात सझुका अर्घ भनिन्छ। पोखरी, ईनार, तलाउ, नदी, आदि ठाउँहरुमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई सूर्यलाई अघ दिएपछि यो पर्व सम्पन्न हुने परम्परा रहेको छ। बिहानको उदाउँदो सूर्यलाई दिइने अघलाई भोरका अर्घ भनिन्छ। मिथिलामा यसपटक आइतबार छठ व्रत (सझुका अरख) र सोमबार बिहान पारन (समापन, भोरका अरख) सम्पन्न गरिनेछ। मिथिला र तराई क्षेत्रको मात्र मुख्य पर्व मानिने छठ अब राष्ट्रिय पर्व नै बनिसकेको छ।"
एलन मस्क बने ट्वीटरको मालिक,"काठमाडौं : एलन मस्क बने ट्विटरको मालिक बनेका छन् । मस्कले स्वामित्व लिएसँगै ट्विटरका प्रमुख कार्यकारी अधिकृत (सीईओ)लगायत माथिल्लो तहका कर्मचारी भने बाहिरिएका छन् । अमेरिकी समाचार संस्थाका अनुसार मस्क मालिक बनेसँगै ट्विटरको केन्द्रीय कार्यालयका उच्च अधिकारी सीईओ पराग अग्रवाल, चिफ फाइनान्स अफिसर नेड सेगल, लिगल एन्ड पोलिसी एक्जुकेटिभ विजय गाडे र सल्लाहकार सिन एजेड बाहिरिएका हुन्। उनी बिहीबारमात्रै ट्वीटरको केन्द्रीय कार्यालयमा प्रवेश गरेका थिए । उनले आफूलाई भ्रमित गरेको आरोप लगाएका शीर्ष अधिकारीहरूलाई बर्खास्त गरे र उनले प्रभावशाली सोशल मिडिया प्लेटफर्मको लागि उच्च महत्वाकांक्षाहरू कसरी हासिल गर्ने भन्ने बारे थोरै स्पष्टतासमेत प्रदान गरे। टेस्ला र स्पेसएक्सका मालिक एलन मस्कले ४४ अर्ब डलरमा ट्वीटर किन्ने सम्झौता गरेका थिए। मस्कले ट्वीटरले नक्कली र स्प्याम खाताहरूको संख्या बारे जानकारी नदिएको भन्दै अलग्गिने घोषणा गरेपछि उनीविरुद्ध अदालतमासमेत मुद्दा दायर भएको थियो। अमेरिकी अदालतले एलन मस्कविरुद्ध परेको ट्वीटर मुद्दाको सुनुवाइ अक्टोबरमा गर्ने तय गरेको छ। फोर्ब्स पत्रिकाका अनुसार मस्क विश्वका सबैभन्दा धनी व्यक्ति हुन्। उनको अनुमानित सम्पत्ति २७३६ अर्ब डलर रहेको छ। एलन मस्क विद्युतीय सवारीसाधन निर्माता टेस्ला कम्पनीको मुख्य शेयरधनी हुन् भने अन्तरिक्षसम्बन्धी कम्पनी स्पेसएक्सको पनि उनले नै नेतृत्व गर्छन्।"
झलनाथ खनाललाई आफ्नै बचन गल्पासो,"इलाम : नेकपा (एकीकृत समाजवादी)का सम्मानित नेता तथा पूर्वप्रधानमन्त्री झलनाथ खनाल इलाम क्षेत्र नम्बर १ बाट प्रतिनिधि सभामा सातौं पटक प्रतिस्पर्धा गर्दैछन्। आफ्नो सानो समूहको माझमा नेपाली कांग्रेसको ७५ प्रतिशतले जित्नुपर्ने खनालका लागि स्थानीय निर्वाचनपछि कांग्रेसका कार्यकर्तालाई गरेकोगालीगल्पासो जस्तै बनेको छ। स्थानीय तह निर्वाचन पछि सूर्योदय नगरपालिका र माईजोगमाई गाउँपालिकाका कांग्रेस कार्यकर्ताले गठबन्धनलाई धोका दिएको भन्दै एक टेलिभिजनमा अन्तर्वार्ता दिएका थिए। खनालको त्यो आक्रोश अहिले सञ्जालभरी फैलिएको छ। खनालले अन्तरवार्ता दिँदै कांग्रेसले आफ्ना उम्मेदवारलाई धोका दिएको बताएका थिए। उनले कांग्रेस कार्यकर्तालाई जिताएको लान्छनासमेत लगाएका थिए। आफ्नो क्षेत्रको सन्दकपुर गाउँपालिका, माइजोगमाई गाउँपालिका, रोङ गाउँपालिका, माइ नगरपालिका र सूर्योदय नगरपालिकामा सत्ता गठबन्धनका तीन दल कांग्रेस, नेकपा(एकिकृत समाजवादी र माओवादी केन्द्रका कार्यकर्ताको संयुक्त भेलामा पनि कांग्रेस कार्यकर्ताले झलनाथको अभिव्यक्तिप्रति आक्रोश व्यक्त गरेका थिए। माइजोगमाई गाउँपालिका १ का नेपाली कांग्रेसका वडा सभापति चित्र थामिले खनाललाई अघि राखेर भने तपाईको आरोपले मन दुखेको छ, चिक्त बुझ्ने जवाफ दिनु। चुनावी अभियानमा जानु अघि आफ्नु अभिव्यक्तिलाई परिस्थतिजन्य अभिव्यक्त भन्दै फुत्किएका खनाल अहिले भने आफ्नो भनाई फिर्ता दिएँ भन्न थालेका छन्। भाषणमा केहि राजनीतिक र केहि विकास निर्माणका सूची सूनाएपछि खनाल भन्छन् मेरो कुराले तपाईहरुको मन दुखेको भए फिर्ता लिन्छु। इलाम क्षेत्र १ बाट प्रतिनिधिसभा सदस्यको उम्मेदवार बनेका खनाल अहिलेसम्मका निर्वाचनमा एक पटकबाहेक सबैमा विजयी पनि भएका छन्। यस पटक कांग्रेसको मत पाएनन् भने खनालको निरन्तरता भत्कने खतरा छ। त्यसैले खनाललाई जसरी पनि कांग्रेस मतदाता फकाएर मत खसाल्नु पर्ने बाध्यता छ। ३१ वर्ष कांग्रेससँग प्रतिस्प्रर्धा गरेका खनाललाई धेरै कांग्रेसी नेता कार्यकर्ता मन पराउँदैनन्। त्यसैले चुनावी अभियानमा खुलेर लाग्ने कांग्रेसका केहि जिल्लास्तरका कार्यकर्ताबाहेक अरु छैनन्। ती कार्यकर्तालाई पनि खनालले आफ्नै टिममा राखेर खुशीबनाएर हिँडाएका छन्। यस अघि खनाललाई काँधमा बोक्ने नेकपा (एमाले) चाँही खनालसँग प्रतिस्पर्धी छन्। कुनै बेलाका खनालका विश्वास पात्र, इलाम नगरपालिकाका पुर्व मेगर महेश बस्नेतसँग खनालको प्रतिस्पर्धा हुने देखिन्छ। ३१ वर्षयता निरन्तर सूर्य चिह्नमा भोट मागेर खनाललाई भोट हाल्न नचाहनेका लागि वैकल्पिक ठाउँ दिएको भन्दै चुनावी मैदानमा स्वतन्त्र उम्मेद्धारका रुपमा आएका कांग्रेसका पुराना नेता विक्रम पाण्डेको उपस्थितिले समेत खनाललाई सकस बनाएको छ। गाउँगाउँ र साप्ताहिक हाट बजारमा पुगिरहेका पाण्डेले कांग्रेस जोगाउन आफूलाई माछा चिन्हमा मतदान गर्न आग्रह गरिरहेका छन्। खनाललाई इलाम क्षेत्र नम्बर १ ले २०४८ र २०५१ साल विजयी गरायो, ०५६ सालको निर्वाचनमा पराजित बनेपनि ०६४ र ०७० सालको संविधानसभा निर्वाचन तथा ०७४ सालको प्रतिनिधिसभा सदस्य निर्वाचनमा खनाल इलाम १ बाट पुनः विजयी बने। इलाम क्षेत्र नम्बर १ बाट जनता समाजवादीका कमलकुमार राई, नेपाली कांग्रेस (बिपी)का गणेशप्रसाद पौडेल, संघीय लोकतान्त्रिक राष्ट्रिय मञ्चका जितकुमार मुखिया, राष्ट्रिय प्रजातन्त्र पार्टीका तोयानाथ शर्मा सापकोटा, मंगोल नेसनल अर्गनाइजेसनका बुद्धलाल मेचे, राष्ट्रिय जनमुक्ति पार्टीका पदमबहादुर लिम्बू तथा स्वतन्त्र उम्मेदवारद्वय निमातेञ्जिङ शेर्पा र नेत्रप्रसाद रेग्मीको पनि उम्मेदवारी छ।"
गोरखा५ का वडाध्यक्ष रानाको निधन,गोरखा : गोरखा नगरपालिका५ का वडाध्यक्ष खिलबहादुर रानाको निधन भएको छ । बिहीबार साँझ भाइटीकापछि उहाँको एक्कासी लडेर मृत्यु भएको हो । नेकपा (एमाले) गोरखा जिल्ला कमिटीका सचिव काजीराम रोकाका अनुसार राना लडेर बेहोस भएपछि उपचारका लागि गोरखा अस्पताल पुर्याइएको थियो । अस्पताल पुर्याउनु अघि नै उनको मृत्यु भएको अस्पतालले जनाएको छ । राना एमालेबाट वडाध्यक्षमा निर्वाचत भएका थिए। वडाध्यक्ष रानाको आज अन्त्येष्टि गरिने सचिव रोकाले जानकारी दिए । गत वैशाख ३० गते सम्पन्न स्थानीय तहको निर्वाचनमा राना गोरखा नगरपालिका५ बाट बडाध्यक्षमा विजयी भएका थिए । उनी एमाले गोरखा जिल्ला कमिटी सदस्य तथा युवासङ्घको नेपालको केन्द्रीय सचिवालय सदस्यसमेत थिए।
छठ पर्व नजिकिएसँगै माटाका भाँडाको माग बढ्यो,"धनुषा : छठ पर्व नजिकिएकाले माटोका भाँडाको माग बढेको छ। यहाँको उत्पादनसँगै केही भारतीयसमेत नेपाली बजारमा छठका लागि विभिन्न सामग्रीको बिक्री बढेको छ। सीमावर्ती बजारमा भारतीय माटाका भाडा र भित्री बजारमा स्थानीय उत्पादन भएका माटोको भाँडाको कारोबार बढेको हो। धनुषाको जनकपुरधामसहित महेन्द्रनगर सखुवा, ढल्केवर, वटेश्वर, धारापानी, वीरेन्द्रबजार, सबैला, सहिदनगरको मुख्य चोक र हटियामा अहिले साप्ताहिक हटियाको दिन मात्र नभई दिनहुँजसो माटाका भाँडा बिक्री हुँदै आएका छन्। सांस्कृतिक पर्वमा प्रायजसो भाँडा माटाकै प्रयोग गरिने प्रचलनले यस्ता पर्व नजिकिएसँगै माटाका भाँडा बनाउने कुमालेको व्यस्तता निकै बढेको छ। तराई क्षेत्रमा माटाका नयाँ भाँडा कार्य गर्न उत्तम हुने धार्मिक, सामाजिक मान्यताले चाड पर्वमा यसको माग ह्वात्तै बढ्ने गरेको यहाँका उद्यमी, व्यापारी र सर्वसाधारण बताउँछन्। विभिन्न स्थान र सीमावर्ती बजारमा छठका लागि माटोका दियो, चौमुखे दीप, पाला, माटोको हाती, ढकनालगायतका भाँडाको बिक्री बढेको क्षीरेश्वरनाथ नगरपालिका४ हरैयाका विष्णुलाल पण्डितले बताए। पण्डितले पहिलेपहिले त हाम्रो गुजाराको पेशा नै यही थियो, अब प्लास्टिक र अन्य धातुका भाँडाको प्रयोग बढेपछि चाडपर्वमा खुम्चिएको गुनासो गरे। नेपाली बजारमा हिन्दू धर्मावलम्बीको दसैँ, तिहार, छठलगायतका चाडपर्वमा कलश, गमला, दियो, कोहालगायतका माटोका भाँडा बढी बिक्रीवितरण हुने गरेकामा सबैभन्दा बढी तिहारमा माटोको दियो र छठमा विभिन्न कलात्मक भाँडा बिक्री हुने गरेको क्षीरेश्वरनाथ नगरपालिका ६ सखुवाका कमल पण्डितले बताए। यहाँका पण्डित कुम्भकार (कुमहार)ले यो समयलाई आफ्नो पर्वभरिको आम्दानी गर्ने सिजनका रुपमा समेत लिने गरेका छन्। नेपाली कुम्भकार कम भएको र केहीले पेशा नै छाडेकाले नेपाली बजारमा माटोको भाँडासमेत भारतीय बजारको भर पर्नुपरेको छ। अहिले छठका लागि माटोको भाँडोको एक सेट लिन दुईदेखि तीन सय रुपैयाँ तिर्नुपर्ने कुमाल समुदाय जनकपुरधामका कन्हैया पण्डितले जानकारी दिए। उता केही नेपाली कुमालले पुख्र्यौंली पेशा छाडेका कारण भारतीय उत्पादनले नेपाली बजार लिएको दाबी गर्छन् भने केही कुमालले माटोका भाँडा बिक्रीका लागि तिहार र छठ तथा चौरचन्द नै पख्रनुपर्ने भएकाले सङ्कटमा परेको बताउँछन्। धनुषासहित यहाँका अधिकांश पण्डित कुमालले भाँडा बनाउने माटो र मेहनतअनुसारको आम्दानी नहुँदा नेपाली कुमाल आफ्नो पुख्र्यौंली पेशाबाट विमुख भएको बताउँछन्। पुस्तौँदेखि गर्दै आएको काम आधुनिकताले सङ्कटमा परेपछि नेपाली कुमाल अहिले जीविकोपार्जन गर्न अन्य पेशा गर्न थालेपछि भारतीय सीमावर्ती बजारका कुमालले माटोका भाँडा नेपाली बजारमा बेच्ने गरेका छन्। रासस"
पूर्वी नवलपरासीमा दुई जना मृत फेला,कावासोती : पूर्वी नवलपरासीमा बिहीबार दुई जना मृत फेला परेका छन् । बुलिङ्गटार गाउँपालिका६ हडाहाटारका २५ वर्षीय सञ्जय कुमाल आफ्नै घर नजिकैको परालको टौवामुनि मृत फेला परेका हुन् । इलाका प्रहरी कार्यालय डेढगाउँका प्रहरी निरीक्षक जयराम वन्तका अनुसार घटनाबारे अनुसन्धान भइरहेको छ । यस्तै गैँडाकोट नगरपालिका१ स्थित नारायणी नदीमा नुहाउन जाँदा ९३ वर्षीय वृद्धको मृत्यु भएको छ । गैँडाकोट१ का टङ्कनाथ कँडेलको नुहाउने क्रममा नारायणीमा डुबेर मृत्यु भएको इलाका प्रहरी कार्यालय गैँडाकोटका प्रहरी निरीक्षक प्रशान्त श्रेष्ठले जानकारी दिए। रासस
