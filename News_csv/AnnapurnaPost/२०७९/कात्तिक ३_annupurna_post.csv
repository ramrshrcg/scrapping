शीर्षक,विवरण
बेलायतमा अर्को प्रधानमन्त्री हप्ता दिनपछि मात्रै,"लन्डन : बेलायती प्रधानमन्त्री लिज ट्रसलाई कन्जरभेटिभ पार्टीको नेताको रूपमा प्रतिस्थापन गर्ने निर्वाचन अक्टोबर २८ सम्ममा हुने बताइएको छ। 'अक्टोबर २८ गते शुक्रबारसम्ममा मतपत्र सञ्चालन तयारी र नेतृत्वको निर्वाचन सम्पन्न हुने छ। त्यसैले हामीले ३१ अक्टोबरमा हुने वित्तीय विवरणअघि नै नयाँ नेता बनाउनुपर्छ,' अध्यक्ष ग्राहम ब्राडीले भने। प्रधानमन्त्री लिज ट्रसले पदभार ग्रहण गरेको छ हप्तामै बिहीबार नाटकीयरूपमा राजीनामा दिने घोषणा गरेकी थिइन्। कर कटौतिको उनको दक्षिणपन्थी प्लेटफर्म विघटित भएपछि र सत्तारूढ कन्जरभेटिभ पार्टीका सदस्यहरूमध्ये धेरै सांसदहरूले विद्रोह गरेपछि ट्रसले राजट्ठनामा घोषणा गर्नुपरेको हो। डाउनिङ स्ट्रिटमा बोल्दै ट्रसले आफूले प्रधानमन्त्रीबाट राजट्ठनामा दिएको तर टोरी नेताको रूपमा काम गर्न उत्तराधिकारी चयन नगरेसम्म आफू प्रधानमन्त्रीको रूपमा रहने बताइन्।"
२८८ मतदान केन्द्र कायम,नुवाकोट : मंसिर ४ गतेको प्रदेश तथा संघीय निर्वाचनका लागि नुवाकोटमा मतदानस्थल र मतदान केन्द्र कायम गरिएको छ। सुरक्षा निकायले मतदानस्थलको स्थलगत निरीक्षण तथा अनुगमन गरिरहेको छ। १२ स्थानीय तह रहेको नुवाकोटमा १३२ मतदानस्थल कायम गरिएको जिल्ला निर्वाचन कार्यालय नुवाकोटले जनाएको छ। जसमध्ये २८८ वटा मतदान केन्द्रहरु निर्धारण गरिएको जिल्ला निर्वाचन अधिकारी जयप्रसाद गौतमले जानकारी दिए। नुवाकोटमा प्रतिनिधि सभा सदस्य र प्रदेश सभा सदस्य निर्वाचनका लागि मतदाताको अन्तिम नामावली सार्वजनिक गरेको छ। नुवाकोटमा तीन जना तेस्रो लिंगीसहित दुई लाख ३९ हजार हजार ७२६ मतदाता छन्। यीमध्ये एक लाख २३ हजार ९४१ जना पुरुष रहेका छन्। एक लाख १५ हजार ७८२ महिला रहेका छन्। प्रतिनिधि सभाका लागि पहिलो हुने निर्वाचित हुने निर्वाचन प्रणालीतर्फ नुवाकोटमा दुई निर्वाचन क्षेत्र रहेको छ भने पहिलो हुने निर्वाचित हुने प्रणाली अन्तर्गत नै प्रदेशसभातर्फ चारवटा निर्वाचन क्षेत्र कायम छन्।
मुस्ताङको कालिगण्डकी नदीमा पुरुषको शव फेला,जोमसोम : मुस्ताङको कालिगण्डकी नदीमा पुरुषको शव भेटिएको छ। मुस्ताङको थासाङ गाउँपालिका२ सौरु र खन्तीबीच पर्ने कालिगण्डकी नदीमा बुधबार शव भेटिएको जिल्ला प्रहरी कार्यालय मुस्ताङले जनाएको छ। मुस्ताङको थासाङ गाउँपालिका५ ताक्लुङ घर भई थासाङ गाउँपालिका२ सौरु बस्ने ४३ वर्षीय गमबहादुर परियारको शव कालिगण्डकी नदीमा भेटिएको जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गोपीकृष्ण सुवेदीले जानकारी दिए। कालिगण्डकी नदीमा शव फेला परेको सूचना पाएपछि प्रहरी टोली घटना स्थलमा पुगेको थियो। प्रहरीको प्रारम्भिक अनुसन्धान अनुसार कालिगण्डकी तर्ने क्रममा खोलाले बगाएर मृत्यु भएको हुनसक्ने अनुमान छ। प्रहरीका अनुसार परियार मंगलबार साँझ सौरुबाट कालिगण्डकी नदी तरेर खन्ती गाउँमा पुगेका थिए। साँझ पुनः घर फर्किने क्रममा कालिगण्डकी नदीले बगाएर मृत्यु भएको प्रारम्भिक अनुसन्धानमा जनाइएको छ। पोस्टमार्टमपछि परिवारको जिम्मा लगाइएको जिल्ला प्रहरी कार्यालय मुस्ताङले जनाएको छ। घटनाबारे थप अनुसन्धान भइरहेको प्रहरीले जनाएको छ।
निर्वाचनका बेला नेपालभारत सीमा ७२ घण्टा सिल गरिने,"महेन्द्रनगर : आगामी मङ्सिर ४ गते हुने प्रतिनिधिसभा तथा प्रदेशसभा सदस्य निर्वाचनमा सुरक्षा व्यवस्था मजबुत बनाउन निर्वाचनको समयमा ७२ घण्टा सीमा सिल गर्ने सहमति भएको छ। भारतको उत्तराखण्ड प्रदेशको उद्धमसिंहनगर जिल्लाको रुद्रपुरमा आज सम्पन्न नेपालभारत संयुक्त बैठकले यस्तो निर्णय गरेको कञ्चनपुरका प्रमुख जिल्ला अधिकारी गोपालप्रसाद अर्यालले जानकारी दिए। कैलालीकञ्चनपुरका प्रशासन तथा सुरक्षा निकायका प्रमुख र भारतीय अधिकारीहरू बीच छलफल भएको थियो। उनका अनुसार बैठकमा सीमा नाकामा हुने आपराधिक गतिविधि हुन नदिन आआफ्नो क्षेत्रमा सुरक्षा निगरानी बढाउने सहमति भएको छ। 'बैठकमा निर्वाचन हुनुभन्दा ७२ घण्टाअघि सीमा नाका सिल गर्ने सहमति भएको छ', उनले भने, 'निर्वाचन प्रभावित हुने गतिविधि हुन नदिन सीमा नाकामा सुरक्षा निगरानी बढाउने समझदारी भएको छ।' उनले पश्चिमी सीमा नाका गड्डाचौकीमा नेपालीहरूमाथि दुव्र्यवहार हुने गुनासो आएकाले यस विषयमा पनि भारतीय सुरक्षा अधिकारीसमक्ष नाकामा मैत्रीपूर्ण व्यवहारको वातावरण बनाउन आग्रह गरिएको बताए। 'नाकामा हुने काठ तस्करी, चोरी निकासी र आपराधिक गतिविधि नियन्त्रण गर्ने कुरामा एकआपसमा सहयोग गर्ने कुरामा पनि बैठकमा सहमति भएको छ', उनले भने, 'हुलाकी राजमार्ग निर्माणमा पनि अवरोध आएकाले सम्बन्धित स्थानीय अधिकारीहरूले स्थलगत अवलोकन गरेर सहजीकरण गर्ने विषयमा छलफल भएको छ।' स्थानीयस्तरका समस्या समाधान र अपराध नियन्त्रणका लागि हरेक तीनतीन महिनामा नेपालभारत संयुक्त बैठक हुँदै आएको छ।"
परेवा बेचेर मन्दिरलाई आम्दानी,"बागलुङ : कुनै जमाना थियो मन्दिरको आम्दानी गुठीमा होइन पुजारीको मुठीमा हुन्थ्यो। बागलुङको कालिका मन्दिरमा भने भक्तजनले चढाएको दान र भेटी केही वर्षयता पारदर्शी छ। कालिका भगवती गुठी व्यवस्थापन समितिले भेटी संकलन गर्छ। गुठीले परेवा बेचेर पनि मन्दिरलाई आम्दानी बढाउन थालेको छ। मन्दिरले एक महिनामा परेवा बिक्री गरेर छ लाख रुपैयाँ आम्दानी गरेको छ। समितिले मन्दिरमा चढाइएका भेटी तथा गरगहना सार्वजनिक गर्दै असोज महिनामा परेवा बिक्रीबाट छ लाख ९९ हजार आठ सय रुपैयाँ आम्दानी गरेको जनाएको हो। गुठी व्यवस्थापन समितिका अध्यक्ष कुमार खड्काले भक्तजनले मन्दिरमै खरिद गरेर परेवाहरू उडाउँदा सो रकम संकलन भएको जानकारी दिए। मन्दिरमा भक्तजनले भाकलका रूपमा परेवा उडाउँछन्। कालिका मन्दिरमा पहिले परेवाको बली दिइने गरे पनि केही वर्षदेखि परेवाको बली दिन रोक लगाइएको छ। भक्तजनले बाहिरबाट ल्याएर उडाएका परेवा धेरैजसोको मृत्यु भएको अध्यक्ष खड्काले सुनाए। 'बाहिरबाट ल्याएर उडाएका परेवा धेरै समय बाँचेको देखिएन,' अध्यक्ष खड्काले भने, 'यहींको परेवालाई केही नहुने तर, बाहिरबाट ल्याएको परेवाहरू झोक्र्याउने, चाँडो मृत्यु हुने देखियो। हावापानीको कारण पनि होला।' उनले मन्दिरमा उठाउनका लागि एक जोडी परेवाको चार सय रुपैयाँको दरले बिक्री गरिने गरेको बताए। मन्दिरमा गत असोजमा मन्दिरमा ३५ लाख ३७ हजार ८४९ रुपैयाँ आम्दानी भएको छ। अध्यक्ष खड्काले भेटी संकलनबाट १९ लाख रुपैयाँ संकलन गरेको सुनाए। मन्दिरको अर्को आम्दानी भाडा हो। त्यसबाट तीन लाख ८२ हजार रुपैयाँ मन्दिरलाई आम्दानी भएको छ। बोकाबाट २ लाख आम्दानी गरेको मन्दिरलाई आर्थिक सहयोगबाट एक लाख ७६ हजार संकलन भएको छ। चामलबाट ८५ हजार, कुखुराबाट १७ हजार, विवाह शुल्कबाट १३ हजार मन्दिरलाई आम्दानी भएको छ। खड्काले मन्दिर परिसरमा निर्माण गरिएको पूजा गर्ने स्थल निर्माण, हवन कुण्ड निर्माण, स्तनपान स्थल निर्माण, कर्मचारीको तलब, सांस्कृतिक कार्यक्रम तथा भजन, आर्थिक सहयोगहरूमा गरी १९ लाख ४० हजार ६६० रुपैयाँ खर्च भएको जानकारी पनि दिए। खड्काले एक महिनाबाट १५ लाख ९७ हजार एक सय ८९ रुपैयाँ बचत गरिएको सुनाए। उनले मन्दिरको आम्दानी खर्च पारदर्शीता राख्ने उद्देश्यले हिसाब सार्वजनिक गरिएको जनाए। समितिले भदौ ११ गतेदेखि असोज २७ गतेसम्म मन्दिरमा चढाएको गरगहनाको समेत सार्वजनिक गरेको छ। गुठीले ९ प्रकारका गहना सार्वजनिक गरेको हो। तीमध्ये एक थान चाँदीको औंठी, एक थान चाँदीको सिक्का, एक थान चाँदीको घोडा, २ थान चाँदीको पाउजु, २ थान सुनको टिका, एक थान सुनको मुन्द्रा, एक थान सुनको तिलहरी, एक थान सुनको टुक्रा र एक थान चाँदीको ताज मन्दिरमा चढाइएको छ। गुठीका अध्यक्ष कुमार खड्काले मन्दिरप्रति जनताको विश्वास बढाउने र पारदर्शी बन्ने लक्ष्यले आर्थिकसहित जिन्सीहरू समेत सार्वजनिक गरेको बताए। विक्रम संवत् २०७७ सालअघि मन्दिरमा चढेका गहना जिल्लास्थित मालपोत कार्यालयमा बुझाउने नियम छ। गुठी व्यवस्थापन समितिमा खड्का नेतृत्वको समिति आएपछि गत भदौ महिनामा मन्दिरमा चढाइएको गरगहनाहरू सार्वजनिक गरिएको थियो। खड्का नेतृत्वको समिति आउनुपूर्व मन्दिरमा चढेको सुनचाँदी मालपोत कार्यालयमा बुझाउने चलन थियो। नयाँ समितिले बैंकको लकर भाडामा लिएर आफैं व्यवस्थापन गर्न थालेको हो। अध्यक्ष खड्काले सरोकावालाको समन्वय र छलफलपछि मन्दिरमा भेटीका रूपमा चढाइएका गहनाहरू बैंकको लकरमा राख्ने निर्णय गरिएको बताए। 'हामी आउनु अगाडि मन्दिरमा चढाइएका गहनाहरू मालपोत कार्यालयमा बुझाउने प्रचलन रहेछ,' अध्यक्ष खड्काले भने, 'हामी आएपछि प्रभु बैंकमा लकरको व्यवस्था गरेर गहनाहरू राख्ने चलन सुरु गरेका हौं।' उनले भेटीका रूपमा चढाइएका गहनाका टुक्राहरूलाई जिल्ला सुनचाँदी व्यवसायी संघमा नापजाँच गरी एउटै टुक्रा बनाएर राखिने जानकारी दिए। कालिकाको पूजा गर्न आउने भक्तजनले फूल प्रसादबाहेक गहना समेत चढाउँछन्। मन्दिरमा चढाइने भेटी रकम हरेक दिन र मासिक सार्वजनिक गर्ने चलन रहेको गुठी व्यवस्थापन समितिका कार्यालय प्रमुख तारा शर्माले सुनाए।"
सुर्खेतहिल्सा फास्ट ट्रयाक बन्यो चुनावी एजेण्डा,"सिमकोट : नेकपा एमालेले सडक यातायातलाई पहिलो प्राथमिकता दिएर चुनावी प्रतिवद्धता सार्वजनिक गरेको छ। राष्ट्रिय सडक सञ्जालमा नजोडिएको एकत्र जिल्लालाई सुर्खेतहिल्सा टुलेन फास्टट्रयाक निर्माण गर्ने पहल गर्ने प्रतिवद्धता सार्वजनिक गरेको हो। जिल्लाका तीनवटै निर्वाचन क्षेत्रमा एकलरुपमा चुनावी प्रतिस्पर्धामा रहेको एमाले आफ्नो नेतृत्वमा रहेको नेपाल सरकार र प्रदेश सरकारमा सहभागी हुँदा जिल्लामा भएका कामसहित चुनावी प्रतिवद्धता सार्वजनिक गरेको हो। आगामी मंसिर ४ गते हुने प्रतिनिधिसभा र प्रदेशसभा निर्वाचनमार्फत् आफ्नो पार्टीले जिते कर्णाली प्रदेशको लाइफ लाइनकारुपमा रहेको सुर्खेतहिल्सा टुलेन फाष्टट्रयाक निर्माणको काम सुरु गर्ने एमाले केन्द्रीय सदस्य तथा प्रतिनिधिसभा सदस्यका उम्मेरदवार दल रावलले बताए। हाम्रो पार्टीलाई हुम्लाका मतदाता आमाबुबा दाजुभाइ दिदीबहिनीले अमूल्य मत दिएर चुनाव जिताएको खण्डमा हामीले निर्माणाधीन कर्णाली कोरिडोरबाट सिमकोट जोड्ने मात्र होइन। रणनीतिक महत्व बोकेको सुर्खेतहिल्सा टुलेन फाष्टट्रयाक निर्माणको काम अघि साछौं, एमाले उम्मेरदवार रावलले भने, गठबन्धनको सरकारका कामभन्दा विगतमा एमाले नेतृत्वको सरकारले गरेको कामका आधारमा पनि देश विकासको नेतृत्वदायी भूमिका खेल्ने पार्टी हाम्रै (एमाले) हो भन्ने प्रमाणीत भएकाले पनि हामी यो रणनीतिक महत्व बोकेको सडक निर्माणको थालनी गर्छौं। हुम्ली जनताका साझा सबाल तथा सम्मानसहितको विकासको अधिकारलाई प्रतिनिधि सभा तथा प्रदेश सभामार्फत् राष्ट्रिय स्तरमा प्रभावकारी ढंगले पुर्याउने, कवाडीसिमकोटहिल्सा सडकको बाँकी निर्माण कार्यलाई तिव्रता दिन संघीय सरकारमार्फत् पहल गर्ने, लिमी लाप्चा सिमिकोट सडकलगायत जिल्लाभित्रका अन्य सडकहरुको स्तरोन्नति र कार्य सम्पन्नगर्न आवश्यक बजेटको व्यवस्था गराउने जस्ता प्रतिवद्धता एमालेले अघि सारेको छ।"
एकसाथ वृद्धभत्ता बुझेर आउँदै गर्दा भीरबाट धकेलेर भाइको हत्या,सन्धिखर्क : अर्घाखाँची जिल्लाको भुमिकास्थान नगरपालिकामा आफ्नै दाजुले भाइको हत्या गरेका छन्। बुधबार भुमिकास्थान नगरपालिका १ खलाधारा भीरबाट लडी साम्नेगाँउ निवासी ७० वर्षका वीरबहादुर गमालको मृत्यु भएको थियो। प्रहरीका अनुसार बुधबार दिउँसो करिब ४ बजेको समयमा वीरबहादुर गमाल र उनका ७४ वर्षीय दाजु हिमबहादुर गमालले भत्ता बुझेपछि हिँड्दै घर फर्केका थिए। घर फर्किदै गर्दा बेलुकी ७ बजेको समयमा बाटोमा लेनदेको विषयमा दुई भाइको सामान्य विवाद भई धकेला धकेल हुँदा भिरबाट धकेली भाइको मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक अर्जुन पौडेलले जानकारी दिए। हिमबहादुर गमाललाई पक्राउ गरी जिल्ला अदालत अर्घाखाँचीबाट ५ दिन म्याद थप गरी अनुसन्धान भइरहेको जिल्ला प्रहरी कार्यालयका प्रहरी नायव उपरीक्षक मुकुन्द रिजालले बताए। गमालको शव बाटोदेखि झन्डै ८० मिटर तल खसेको अवस्थामा फेला परेको थियो।
महिला फूटबलको उपाधी एपीएफलाई,"स्याङ्जा: नवौं राष्ट्रिय महिला फूटबल उपाधी एपीएफ क्लबले जितेको छ। वालिङ् खेलमैदानमा भएको फाईनलमा एपीएफले पुलिस क्लबलाई २१ गोल अन्तरले पराजित गर्दै उपाधी चुमेको हो । खेलको १० औँ मिनेटमा एपीएफकी सावित्रा भण्डारीले पहिलो गोल गरिन। खेलको दोस्रो हाफको ५२ मिनेटमा पुन सावित्राले नै दोस्रो गोल गरिन । यस्तै खेलको ७६ औँ मिनेटमा पुलिसकी नीरु थापाले एक गोल गरिन्। प्रतियोगिता अन्तर्गत तेस्रो उपाधी त्रिभुवन आर्मी क्लबले हात पारेको छ। आर्मी र प्रदेश नम्बर १ बीच प्रतिस्पर्धामा ७० गोल अन्तरले आर्मी विजयी भएको हो । आर्मीका हीमा चौधारी, अमिसा कार्की, चन्द्रा भण्डारी, गंगा गुरुङ, कुसुम खतिवडाले गोल गरेका थिए। अमिसा कार्कीले व्यक्तिगत तेस्रो गोल गरेकी थिइन । असोज २७ गतेदेखि वालिङ्मा जारी प्रतियोगितामा ३ विभागीयसहित १० टिमको सहभागिता थियो।"
बेलायती प्रधानमन्त्री लिजले ४५ दिनमै दिइन राजीनामा,काठमाडौं : बेलायती प्रधानमन्त्री लिज ट्रसले पदबाट राजीनामा दिएकी छन्। ४५ दिनअघि प्रधानमन्त्रीमा नियुक्त भएकी ट्रसले बिहीबार राजीनामा दिएकी हुन्। जिम्मेवारी पूरा गर्न नसकेका कारण राजीनामा दिएको उनले बताएकी छिन। उनलाई हटाउनका लागि आफ्नै मन्त्रिमण्डलका सदस्य तथा पार्टीका नेताहरूले दबाब दिइरहेका थिए। उनी यूकेको प्रधानमन्त्री बन्ने तेस्री महिला हुन्।
जी२० मा इन्डोनेशियालाई चीनको साथ,"बेइजिङ : चीनले इन्डोनेशियालाई विश्वका प्रमुख विकसित र विकासशील अर्थतन्त्रहरूको अन्तरसरकारी मञ्च जी२० मा इन्डोनेशियालाई सघाउने घोषणा गरेको छ। यही कात्तिक २९ गते इन्डोनेशियाको बालीमा हुने जी२० को शिखर बैठकमा समूहको अध्यक्षको रूपमा आफ्नो भूमिका निर्वाह गर्न इन्डोनेशिया सक्षम रहेको जनाउँदै चीनले उसलाई सम्मेललनमा सघाउने एवम् भावी योजना एवं रणनीतिमा आफ्नो समर्थन रहने बताएको हो। शिखर सम्मेलनले विश्वव्यापी कोभिड१९ प्रतिको प्रतिकार्य, आर्थिक पुनरुत्थान, खाद्य सुरक्षा तथा ऊर्जामा योगदान गर्ने अपेक्षा चीनको रहेको एक जना वरिष्ठ चिनियाँ कूटनीतिज्ञले बिहीबार बताएका हुन्। उप विदेशमन्त्री मा झाओसुले बाली शिखर सम्मेलनको 'एकसाथ सुदृढ पुनः प्राप्तिको नारालाई चीनको समर्थन रहेको बताउँदै कोभिड१९ प्रतिको प्रतिकार्यका निम्ति अन्तर्राष्ट्रिय सहयोगलाई सुदृढ तुल्याउन, विश्वव्यापीरूपमा आर्थिक सुधार प्रवर्द्धन गर्ने, विश्वव्यापी खाद्य र ऊर्जा सुरक्षा सुनिश्चित गर्नेलगायत क्षेत्रमा शिखर सम्मेलनले सक्रिय एवं रचनात्मक भूमिका निर्वाह गर्ने बताए। चिनियाँ कम्युनिष्ट पार्टीको २०औँ राष्ट्रिय महाधिवेशनको अवसरमा आयोजित पत्रकार सम्मेलनमा उप विदेशमन्त्री माले समूहको सदस्यको रूपमा चीनले अन्तर्राष्ट्रिय आर्थिक सहयोग र विश्वव्यापी आर्थिक सुशासनमा सक्रिय भाग लिइरहेको, दिगो, सन्तुलित एवं समावेशी वृद्धिलाई अघि बढाउन अन्य पक्षहरूसँग मिलेर काम गरिरहेको बताए।"
धनगढीका जेष्ठ नागरिक मुक्तिनाथको यात्रामा (फोटो फिचर),"धनगढी : बिहीबार धनगढी२ का ७७ वर्षीय डबल बहादुर विष्टको मुहारमा मुस्कान थियो। घर परिवारको आर्थिक अवस्थाले मुक्तिनाथको दर्शन गर्न असहज भइरहेका बेला उनी धनगढी उपमहानगरपालिकाको पहलमा मुक्तिनाथको यात्रामा गएका हुन्। 'बल्ल स्थानीय सरकार भएको अनुभूति भयो। मेयर साप र उनको टीमलाई धन्यवाद दिन चाहन्छु' विष्टले भने। धनगढी उपमहानगरपालिका१३ का छविराज अवस्थी ७८ वर्षका भए। मुक्तिनाथ गएपछि मुक्ति पाउने सुनेका उनी पनि उपमहानगरकै पहलमा मुक्तिनाथको दर्शनका लागि बिहीबार त्यसतर्फ गए। 'मुक्तिनाथ जान पाउला भन्ने कल्पना नै थिएन। हरेक वडाबाट छ जनाका दरले जेष्ठ नागरिकलाई उपमहानगरले मुक्तिनाथको दर्शनका लागि पठायो, त्यसैले भगवानको दर्शन गर्न पाउने भएपछि खुसी भए', उनले भने। धनगढी उपमहानगरपालिका२ का विष्णु बहादुर सिंह र उनकी पत्नी मुक्तिनाथ दर्शनका लागि हिँडे। 'श्रीमान त पहिला पनि जानु भएको हो, मेरो पहिलो पटक हो। मुक्तिनाथ नेपालको सबैभन्दा ठूलो तीर्थ हो, भगवान मुक्तिनाथको दर्शन गर्न पाउदा असाध्यै खुसी छु', देवकी सिंहले भनिन। धनगढी उपमहानगरपालिकामा १९ वडा छन्। नीति तथा कार्यक्रममा जेष्ठ नागरिकको मुक्तिनाथ दर्शनको योजना थियो। १९ वडाका ६६ जनाले दरले ११४ जना जेष्ठ नागरिक, उपमहानगरका यस वर्ष सेवानीवृत हुन् कर्मचारी र हरेक वडाबाट वडाध्यक्षले सिफारिस गरेका एक जना जेष्ठ नागरिक गरी १३० जना जेष्ठ नागरिक मुक्तिनाथ गएका हुन्। जेष्ठ नागरिकको व्यवस्थापन र दर्शनको सबै जिम्मा धनगढीको लक्ष्मीनारायण मन्दिर समितिले लिएको छ। उपमहानगरपालिकाले स्वास्थ्यकर्मीसहित जेष्ठ नागरिकलाई पठाएको हो। धनगढी उपमहानगरपालिकाको परिसरमा मेयर गोपाल हमाल र उपमेयर कन्दकला रानाले अविर र रामनामी ओढाएर जेष्ठ नागरिकहरूलाई मुक्तिनाथका लागि बिदाई गरे। 'जेष्ठ नागरिकलाई चाहिने भनेको उपचार र धार्मिक यात्रा हो। उपचारका लागि हामीले १९ वटै वडामा वडा क्लिनिक चलाइरहेका छौं। अहिले उनीहरूलाई तीर्थयात्रामा पठाए छौं', मेयर गोपाल हमालले भने। 'यस तीर्थ यात्राका दुईवटा सन्देश पनि छन्। पहिलो कुरा हाम्रो समाजका हरेक जेष्ठ नागरिकलाई सम्मान गर्नुपर्छ भन्ने सन्देश हो भने अर्को कुरा हरेक स्थानीय तहले लक्षित वर्गका लागि कार्यक्रम बनाउँछन्, हामीले जेष्ठ नगारिकका लागि उमेर अनुसारको कार्यक्रम नीति तथा कार्यक्रममै राखेका थियौ।' मेयर हमालले यो कार्यक्रम हरेक वर्ष राखिने बताए। 'जेष्ठ नागरिक दोहोरिनु भएन, अझ थारु समुदायका गुरुवा, मन्दिरका पुजारी सहितका धार्मिक व्यक्ति हामीले यस यात्रामा समेटन सकेका छैनौं, अर्को वर्ष उहाँहरूलाई पनि मुक्तिनाथको दर्शनका लागि पठाइने छ,' मेयर हमालले भने। उपमहानगरपालिकाले चारवटा एसी बसमा जेष्ठ नागरिकहरूलाई बाटामा खाना, पानीसहित मुक्तिनाथ पठाएको हो। उनीहरूको बिहीबार उपमहानगरपालिकामा स्वास्थ्य परीक्षण गरिएको थियो। सामाजिक सुरक्षा भत्ताबाहेक अधिकांश स्थानीय तहहरूले जेष्ठ नागरिक लक्षित कार्यक्रम बनाउँदैनन। धनगढी उपमहानरपालिकाले गरेको यस कार्यको सबैले सराहना गरेका छन्।"
"बाराको त्रिवेणी स्पिनिङ उद्योगमा मजदुर र प्रहरीबीच झडप, १३ प्रहरी घाइते","वीरगन्ज : बाराको जितपुर सिमरा उपमहानगरपालिका९, छातापिपरास्थित त्रिवेणी स्पिनिङ उद्योगमा बिहीबार प्रहरी र मजदुरबीच झडप हुदा १३ जना प्रहरी घाइते भएका छन्। मजदुरले उद्योगभित्रै बन्धक बनाएर राखेका व्यवस्थापक सहितका १३ जना कर्मचारीलाई उद्धार गर्न बिहीबार दिउँसो प्रहरी उपरीक्षकसहित गएका प्रहरी र मजदुरबीच झडप भएको हो। झडपका क्रममा प्रहरीले ३१ राउण्ड अश्रु ग्याँस प्रहार गरेको थियो भने सटगनबाट एक राउण्ड हवाइ फायर गर्नु परेको बाराका प्रहरी उपरीक्षक होविन्द्र बोगटीले बताए। उद्धार गर्न गएको प्रहरी टोलीमाथि मजदुरहरूले आक्रमण गर्दा १३ जना प्रहरी घाइते भएको उनले बताए। तीमध्ये गम्भीर अवस्थाका दुई प्रहरीको वीरगन्जमा र बाँकी ११ प्रहरीको सिमरामा उपचार भइरहेको उनले जानकारी दिए। दसैंमा बोनस नपाएको भन्दै मजदुरहरूले उद्योगका प्रमुख कार्यकारी अधिकृत (सिइओ) अशोक शर्मा, महाप्रबन्धक, प्रशासन अधिकृतसहित पाँच जना व्यवस्थापक र आठ कर्मचारी गरी १३ जनालाई बुधबार दिउँसोदेखि नै उद्योग परिसरमा रहेको प्रशासनिक भवनभित्र थुनेर बन्धक बनाएका थिए। २४ घण्टा बितिसक्दा पनि उनिहरूलाई मजदुरहरूले नछाडेपछि बन्धक बनाइएकाहरूको स्वास्थ्य अवस्था नाजुक भएको हुँदा उद्धारका लागि बिहीबार दिउँसो प्रहरी उपरीक्षक बोगटीकै नेतृत्वमा प्रहरीको टोली उद्योगमा पुगेको थियो। तर, प्रहरी पुग्दा आन्दोलनरत मजदुरहरूले भुइमै सुतेर अवरोध गरी प्रहरीलाई छिर्न नदिएको र उद्योगमा ढुङ्गामुढा गरी तोडफोड गर्न थालेपछि प्रहरीले बाध्य भएर बल प्रयोग गर्नु परेको प्रहरी उपरीक्षक बोगटीले बताए। मजदुरहरूको अवरोधका बाबजुद पनि बन्धक बनाइएका व्यवस्थापक सहित १३ कर्मचारीलाई भने सकुशल उद्धार गरिएको उनले बताए। उद्धार गरिएकामध्ये स्वास्थ्य अवस्था नाजुक भएका उद्योगका सिइओ शर्मालाई थप उपचारका लागि काठमाडौं पठाइएको उनले बताए। प्रहरी उपरीक्षक बोगटीले भने, 'बन्धक बनाइएकाहरूको स्वास्थ्य अवस्था नाजुक हुँदै गएको थियो, हामीले पुगेर उनीहरूलाई छोडि देऊ, बाँकी आफ्ना आन्दोलनका कार्यक्रम गर्, हामी केही गर्दैनौं भनेर मजदुहरूसँग पटक पटक अनुरोध गर्यौ, तर मजदुरहरू झन उग्र भएपछि स्थिति तनावपूर्ण बन्यो।' झडपमा संलग्न मध्येका सात जना मजदुरहरूलाई प्रहरीले नियन्त्रणमा लिइएको पनि बोगटीले जानकारी दिए। तर झडपमा कति जना मजदुर घाइते भएको भन्ने बारे उनले खुलाएनन्।"
अनुगमन नहुँदा गौशाला बजारमा उपभोक्ता ठगिँदै,"महोत्तरी : चाडपर्वको पूर्वसन्ध्यामा समेत यहाँका बजारमा अनुगमन नहुँदा उपभोक्ताहरू ठगिँदै आएका छन्। अनुगनमको पूर्ण अधिकार स्थानीय सरकारको मातहतमा रहेको र सम्बन्धित पक्षबाट कुनै ठोस पहल हुन नसक्दा पर्वको बजार गर्न आएका ग्राहकहरू व्यापारीबाट प्रत्यक्ष रूपमा ठगीमा पर्ने गरेको उपभोक्ताहरूको भनाइ रहेको छ। केही दिन अगाडि मात्र गौशाला बजारमा विना म्याद भएको पाउरोटी फेला परेको थियो। जुन सामाजिक सञ्जालमा धेरै नै चर्चाको विषय बनेको थियो। मानव जीवनको स्वास्थ्यलाई प्रत्यक्ष असर पार्ने किसिमको गुणस्तरहीन, म्याद नाघेको खाद्य सामग्रीहरू खुलेआम बिक्री हुँदा समेत स्थानीय सरकार मौन हुनुको रहस्य अझ पनि रहस्यमय बन्दै गएको छ। आफू हरपल सहयोगका लागि तयार छु : प्रहरी निरीक्षक मिश्र बजारमा उपभोक्ता ठगिएको गुनासो आएपछि सम्बन्धित निकायमा आफूले बारम्बार ध्यानाकर्षण गराउँदै आएको इलाका प्रहरी कार्यालय गौशालाका प्रहरी निरीक्षक रन्जन मिश्रले जानकारी दिए। प्रहरी निरीक्षक मिश्रले अहिले पर्वको बजार भएकाले ग्राहकहरू स्वाभाविक रूपमै ठगिँदै आएका छन्। आफूले चाहेर पनि अनुगमन वा कारवाही गर्न सक्ने अवस्था नरहेको प्रहरी निरीक्षक मिश्रले बताए। नगर सरकारको मातहतमा अहिले बजार अनुगमन अधिकार रहेकाले आफनो प्रहरी टिमले हरसम्भव जनमुखी कार्य गरिने उनले प्रतिवद्ध जनाएका छन्। नगरप्रमुखकै कारण बजार अनुगमन हुन सकेन् : उपमेयर महतो गौशाला नगरपालिकाका प्रमुख डा दिपेन्द्र महतोले अन्तिम समयमा आएर रोकिएपछि बजार अनुगमन गर्न नसकिएको उपमेयर रेणु महतोले बताएकी छिन्। बुधबार पत्रकारसँगको कुराकानीको क्रममा उपमेयर महतोले भनिन्, 'नगरको राजस्व शाखाको समन्वयनमा छलफल भएर गौशाला बजारमा अनुगमन गर्ने तयारी भएको थियो। हिजो मेयरसँग यस विषयमा केही बेर कुराकानी हुँदा समेत उहाँ सकारात्मक हुनुहुन्थ्यो। आज एकाएक कसरी उहाँले अनुगमनलाई रोक्नुभयो। यसको रहस्य मलाई पनि अझ थाहा भएको छैन।' सूचना लिक भएपछि रोकिएको हुँ : मेयर महतो यस सम्बन्धमा गौशाला नगरपालिकाका मेयर डा दिपेन्द्र महतोले अनुगमनको सूचना लिक भएपछि बजार अनुगमन अन्तिम समयमा आएर रोकिएको बताएका छन्। मेयर महतोले भने, 'उपमेयर नेतृत्वको टोलीले बजार अनुगमन गर्ने निर्णय गरियो। बैठकमा आफू उपस्थित नभएपछि सकारात्मक थिएँ। पछि बजारमा अनुगमन गर्ने विषय चर्चा हुन थालेपछि बजार अनुगमन कार्य रोकिएको हो।' आफू स्वास्थ्य पेशाबाट आएकाले गुणस्तरीय खाद्य पदार्थ उपभोक्ताले पाउनुपर्ने र अनुगमनको कार्य अनिवार्य रूपमा हुनुपर्नेमा मेयर महतोले जोड दिएका छन्।"
शिशु स्याहार केन्द्र स्थानान्तरण,भक्तपुर : भक्तपुर नगरपालिका१ को वडा कार्यालयसँगै रहेको भवनमा भक्तपुर नगरपालिकाद्वारा सञ्चालित शिशुस्याहार केन्द्र भाज्या पुखुको पश्चिमतर्फ स्थानान्तरण गरिएको छ। सोही अवसरमा आयोजित बृहत् अभिभावक भेलामा भक्तपुर नगरपालिकाका प्रमुख सुनिल प्रजापतिले शिशुस्याहार केन्द्रमा कार्यरत शिक्षिका तथा कर्मचारीहरूले असल व्यवहारबाट बालबालिकाहरूलाई हुर्काउने प्रयासमा लाग्नुपर्ने बताए। आधुनिकतासँगै जनताको चाहनाअनुसार अगाडि बढ्न नसके विस्थापित हुने खतरा भएको बताउँदै उनले भवन र संरचना राम्रो हुँदैमा सेवा प्रवाह राम्रो हुने नभई त्यहाँ कार्यरत शिक्षक तथा कर्मचारीहरूको मेहनतमा संस्थाको प्रगति हुने बताए। कार्यक्रममा भक्तपुर नपाका उपप्रमुख रजनी जोशीले शिक्षक र सुसंस्कृत नागरिक तयार गर्ने उद्देश्यले भक्तपुर नपाले कलेज तथा शिशुस्याहार केन्द्रहरू व्यवस्थित ढंगले सञ्चालन गर्दै आएको बताइन्। बालबालिकालाई आफ्नो संस्कृति र सम्पदाहरूलाई माया गर्ने वातावरण सिर्जना गर्न शिक्षिकाहरूले महत्वपूर्ण भूमिका खेल्नुपर्ने उनले बताइन्। भक्तपुर नपा१ का वडाध्यक्ष श्यामकृष्ण खत्रीले कामदार वर्गका अभिभावकका बालबालिकाहरूलाई सहज रूपमा सेवा प्रदान गर्ने उद्देश्यले २०५४ सालमा स्थापना भएको शिशुस्याहार केन्द्रले सेवा गरिरहेको बताए। त्यस्तै कार्यक्रममा शिशुस्याहार तथा बाल विकास केन्द्र प्रमुख दिपेन्द्र प्रजापति र वडा सदस्य सूर्यप्रसाद श्रेष्ठले पनि शिशुस्याहार केन्द्रबाट प्रवाहित सेवा सुविधाबारे चर्चा गरे।
"नवौं राष्ट्रिय खेलकुदको भव्य समापन, प्रधानमन्त्रीले गरे खेलाडीको तारिफ","पोखरा : प्रधानमन्त्री शेरबहादुर देउवाले सीमित साधनस्रोतका बाबजुद खेलका माध्यमबाट नेपाली खेलाडीले पुर्याएको योगदान महत्वपूर्ण रहेको बताएका छन्। नवौं राष्ट्रिय खेलकुदको आज पोखरामा आयोजित समापन समारोहमा उनले नेपाली खेलाडीले राष्ट्रिय एवं अन्तर्राष्ट्रियरूपमा उत्कृष्ट प्रदर्शन गरी देशको गरिमालाई उँचो बनाएको बताए। राज्यमा खेलको विशिष्ट महत्त्व रहेको उल्लेख गर्दै प्रधानमन्त्री देउवाले यसको विकासका लागि राज्यको लगानीसँगै निजी क्षेत्रको लगानीलाई पनि प्रोत्साहित गरिनुपर्नेमा जोड दिए। स्थानीय एवं प्रदेशस्तरमा खेलको विकासका लागि पूर्वाधारलगायतलाई प्राथमिकता दिनुपर्ने उनको भनाइ छ। नवौं राष्ट्रिय खेलकुदका सन्दर्भमा बनेका तथा स्तरोन्नति गरिएका पूर्वाधारको संरक्षण गर्नुपर्नेमा उनले जोड दिए। नवौं राष्ट्रिय खेलकुदलाई सम्पन्न गर्न खट्ने युवा तथा खेलकुद मन्त्रालय, राष्ट्रिय खेलकुद परिषद्लगायतलाई प्रधानमन्त्रीले धन्यवाद दए। यस राष्ट्रिय खेलकुदले खेल क्षेत्रका लागि विशष्ट योगदान गरेको बताउँदै उनले राष्ट्रिय खेलकुदलाई नियमित र व्यवस्थित गर्दै लैजानुपर्ने आवश्यकता औँल्याए। नवौं राष्ट्रिय खेलकुदका क्रममा ज्यान गुमाएका प्याराग्लाइडिङका खेलाडी निमिस थापाप्रति श्रद्धाञ्जली व्यक्त गर्दै प्रधानमन्त्रीले शोक सन्तप्त परिवारजनमा समवेदना व्यक्त गरे। कार्यक्रममा युवा तथा खेलकुदमन्त्री महेश्वरजङ्ग गहतराजले नवौं राष्ट्रिय खेलकुद नेपाली खेल क्षेत्रका लागि महत्त्वपूर्ण बनेको बताए। गण्डकी प्रदेशमा सम्पन्न यस प्रतियोगिताले खेल क्षेत्रमा नयाँनयाँ प्रतिभासमेत स्थापित गरेको उल्लेख गर्दै उनले गण्डकी प्रदेशको खेलको सम्भावनालाई थप उजागर गरेको बताए। खेल क्षेत्रको विकास सरकारको प्राथमिकतामा रहेको बताउँदै उनले आगामी दिनमा यस क्षेत्रलाई अझै व्यवस्थित गर्दै लगिने विश्वास व्यक्त गरे। राष्ट्रिय खेलकुद परिषद्का उपाध्यक्ष शिव कोइरालाले नवौं राष्ट्रिय खेलकुदले गण्डकीलाई खेलको केन्द्रका रूपमा स्थापित गरेको बताए। खेललाई सम्पन्न गराउन योगदान गर्ने सबैप्रति उनले धन्यवाद व्यक्त गरे। राष्ट्रिय खेलकुद परिषद्का सदस्य सचिव टंकलाल घिसिङले नवौं राष्ट्रिय खेलकुदअन्तर्गतका खेल भव्यताका साथ सम्पन्न भएको बताए। राष्ट्रिय खेलकुद परिषद्को ११५औं बोर्ड बैठकले आगामी १०औं राष्ट्रिय खेलकुद प्रतियोगिता कर्णालीमा गर्ने निर्णय गरेको उनले जानकारी दिए। पोखरा महानगरपालिकाका प्रमुख धनराज आचार्यले गण्डकी प्रदेशको राजधानीमा सम्पन्न खेलले यहाँको खेलका सम्भावनालाई उजागर गरेको बताए। खेलकुदको समग्र विकासमा राज्यको ध्यान पुग्नुपर्नेमा उनले जोड दिए। तस्बिर : सुनिता डंगोल"
मोदी र गुटेरेसद्वारा 'मिशन लाइफ'को शुभारम्भ,"नर्मदा : प्रधानमन्त्री नरेन्द्र मोदी र संयुक्त राष्ट्रसंघका महासचिव एन्टोनियो गुटेरेसले बिहीबार गुजरातको एकता नगरमा 'मिशन लाइफ' अभियानको शुभारम्भ गरेका छन्। प्रधानमन्त्री मोदीद्वारा परिकल्पना गरिएको मिशन लाइफ भारतको नेतृत्वमा विश्वव्यापीरूपमा व्यापक जनसहभागितासहित वातावरण संरक्षणमा महत्त्वपूर्ण भूमिका खेल्ने अपेक्षा गरिएको कार्यक्रम हो। मिशन लाइफ कार्यक्रमअन्तर्गत संयुक्त राष्ट्रसंघ र अन्य अन्तर्राष्ट्रिय मञ्चहरूमा जलवायु परिवर्तनका असर सम्बोधन गर्ने र दीगो विकास लक्ष्यहरूको प्रारम्भिक उपलब्धिहरू प्रदर्शन गर्नको लागि भारतको पहल महत्त्वपूर्ण हुने अपेक्षा राखिएको छ। यसअघि प्रधानमन्त्री मोदीले संयुक्त राष्ट्रसंघका महासचिव गुटेरेससँग द्विपक्षीय भेटवार्ता गरेका थिए। दुवैले केभाडियाको स्ट्याच्यु अफ युनिटीमा पुष्पहार अर्पण गरेका थिए। संयुक्त राष्ट्रसंघका महासचिव मिशन लाइफ (पर्यावरणका लागि जीवन शैली) पुस्तिका, लोगो र ट्यागलाइनको विमोचनमा प्रधानमन्त्री मोदीसँग सामेल भएका थिए। राष्ट्रसंघका महासचिव तीन दिने भारत भ्रमणमा छन्। बुधबार गुटेरेसले विदेश मन्त्री एस जयशंकरलाई भेटी बहुपक्षीयतामा विश्वव्यापी चिन्ता र चुनौतीहरूका विषयमा छलफल गरेका थिए।"
"एमालेसँग चुनावी तालमेल गरेपछि राप्रपामा व्यापक असन्तुष्टि, अध्यक्षलाई सचेतना पत्र","काठमाडौं : राष्ट्रिय प्रजातन्त्र पार्टीका कर्णाली प्रदेश अध्यक्ष, केन्द्रीय सम्पादन समिति सदस्य र केन्द्रीय सदस्यहरूले अध्यक्ष राजेन्द्र लिङ्देनलाई बिहीबार सचेतना पत्र बुझाएका छन्। आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि १६५ निर्वाचन क्षेत्रमध्ये तीन स्थानमा मात्र तालमेल गरेको छ। निर्वाचनमा राष्ट्रिय प्रजातन्त्र पार्टीले अख्तियार गरेको नीति र निर्णयबाट पार्टीलाई दुरगामी एवं गम्भीर क्षति पुग्ने गरी तालमेल गर्ने निर्णय गरेको भन्दै सचेतना पत्र बुझाइएको हो। निर्णयलाई तत्काल सच्याउनका लागि ध्यानाकर्षण गरिएको पत्रमा उल्लेख छ। पत्रमा २३ जनाको हस्ताक्षर छ। 'जनतावाट विश्वास गुमाएको र हाम्रो पार्टी र नेतृत्वबाट अपवित्र घोषणा गरेकोमध्येको एउटा दल नेकपा एमालेसँग चुनावी तालमेलको सम्झौता गर्नु सर्वथा अनुचित छ', पत्रमा भनिएको छ। यस निर्णयले सिङ्गो पार्टी, सिद्धान्त, आदर्श, अठोट र संकल्प तथा जनताप्रति गरिएको प्रतिज्ञाको विपरीत रहेको उनीहरूले बताएका छन्। पार्टीले संघ र प्रदेशको प्रतिनिधित्वका लागि समानुपातिक सूची पेस गरेको सूचीको क्रम, मर्यादा र स्थानको नामावली पूर्ण रूपमा विभेदपूर्ण पक्षपाती, एकाङ्गी र अन्यायपूर्ण रहेको पत्रमा दाबी गरिएको छ। 'योग्यता, दक्षता, योगदान र लगानीको कनै मूल्याङ्कन देखिँदैन। ७७ जिल्लामा ३२ जिल्लाका नेता, कार्यकर्ता र जिल्लाको कुनै प्रतिनिधित्व गरिएको छैन। उनीहरूमाथि घोर अन्याय भएको छ। केन्द्र तथा प्रदेशको महत्वपूर्ण जिम्मेवारीमा रहेका नेताहरूलाई सामान्य कार्यकर्ताभन्दा तल राखिएको छ', सचेतना पत्रमा उल्लेख छ।"
अपूर्व क्षितिजलाई धरौटीमा रिहा गर्न आदेश,"काठमाडौं : काठमाडौं जिल्ला अदालतले अपूर्व क्षितिजलाई धरौटीमा रिहा गर्न आदेश दिएको छ। न्यायाधीश माधवप्रसाद मैनालीको एकल इजलासले दुई लाख ५० हजार रुपैयाँ धरौटीमा रिहा गर्न आदेश भएको हो। उनीमाथि नेवारी समुदायलाई होच्याएको आरोप लागेको थियो। जसका कारण उनी १२ दिन थुनामासमेत परेका थिए। कमेडी सर्कलनामक कार्यक्रममार्फत् नेवारी समुदायको खिल्ली उडाएको आरोप उनीमाथि लागेको छ। उनीविरुद्ध सार्वजनिक शान्तिविरुद्धको कसूर, जातीय भेदभाव तथा छुवाछुतसम्बन्धी र सामाजिक रीतिस्थितिमा खललसम्बन्धी कसूरमा अभियोगपत्र दायर भको थियो। अपूर्वले उक्त भिडियो हटाएर माफीसमेत मागिसकेका छन्।"
चर्को ब्याजका विरुद्ध बर्दियाका व्यवसायीद्वारा विरोध प्रर्दशन,"गुलरिया : नेपाल राष्ट्र बैंकले घोषणा गरेको नयाँ ब्याजदरका विरुद्ध बर्दियाका उद्योगी, व्यवसायीहरूले विरोध प्रर्दशन गरेका छन्। जिल्ला प्रशासन कार्यालय बर्दियामार्फत गर्भरनरलाई ज्ञापन पत्र बुझाउँदै उनीहरूले व्यवसायीहरूसँग समन्वय नगरी एकलौटी रूपमा निर्धारण गरेको कर्जा ब्याजदर तुरुन्त खारेज गर्न माग गरेका छन्। बर्दियाका आठवटै पालिकाका उद्योग वाणिज्य संघ सम्मिलित जिल्ला समन्वय समितिको अग्रसरतामा व्यपारीहरूको विरोध र्याली सहितको टोलीले जिल्ला प्रशासन कार्यालय बर्दियाको मूलगेट अगाडि नाराबाजी गर्दै राष्ट्र बैंकले वृद्धि गरेको कर्जा ब्याजदरको विरोध गरेका हुन्। कोभिडबाट आक्रान्त बनेका व्यवसायीमाथि नेपाल राष्ट्र बैंकले लिएको कर्जा प्रवाह नीतिले उद्योगी व्यवसायी पलायन हुने निश्चित रहेको उद्योग वाणिज्य संघ गुलरिया, बर्दियाका अध्यक्ष देवेन्द्र पाण्डेले बताएका छन्। ब्याजदर वृद्धिले सेवा तथा वस्तुको मूल्य वृद्धि भई सर्वसाधारण नागरिकलाई मूल्य वृद्धिको असर पुग्ने उनको भनाइ छ। राष्ट्र बैंकले २० र २५ प्रतिशत कर्जा प्रवाह गर्ने नीति खारेज गर्नुपर्ने, व्यापारीसँगको भद्र सहमतीको भावनाविपरीत गरिएको कर्जा सिण्डिकेट प्रणालीको खारेज, अनुदान कर्जाको निरन्तरता, सीमापारीका बजारबाट हुने अवैध आयात रोक्न सुरक्षाको प्रत्याभूति सहितको भन्सार कार्यालय स्थापना गर्नुपर्ने व्यवसायीहरूको माग रहेको बढैयाताल उद्योग वाणिज्य संघका अध्यक्ष एवम् समन्वय समितिका प्रवक्ता बालकृष्ण लामिछानेले बताएका छन्। बैंकले कर्जा लगानी तथा ब्याजदरमा मनोमानी वृद्धि गरी अपराध गरेको उनको भनाइ छ। ज्ञापन पत्र बुझ्दै बर्दियाका प्रमुख जिल्ला अधिकारी बन्धुप्रसाद बास्तोलाले सम्बन्धित निकायमा तत्काल पठाइने बताए। सीमापारबाट हुने अवैध आयातलाई निरुत्साहित पार्न भन्सार कार्यालय स्थापनाका लागि केन्द्रमा पत्राचार भइसकेको प्रजिअ बास्तोलाको भनाइ छ। उद्योग वाणिज्य संघ गुलरियाको कार्यालय अगाडिबाट निकालिएको र्यालीले राधाकृष्ण चोक हुँदै जिल्ला प्रशासन कार्यालय बर्दिया अगाडि नाराबाजी गर्दै ज्ञापन पत्र बुझाएका हुन्।"
खड्का र ढकाल 'पोलियो उन्मूलन हिरो',सुर्खेत : कर्णालीमा पोलियो रोग उन्मूलनमा महत्वपूर्ण योगदान गर्ने दुई जनालाई सम्मान गरिएको छ। पोलियो रोग उन्मूलनका लागि जनचेतना फैलाएको र प्रभावकारी रूपमा खोप अभियान सञ्चालन गरेको भन्दै उनीहरूलाई सम्मान गरिएको हो। कर्णाली प्रदेश स्वास्थ्य सेवा निर्देशनालयका निर्देशक डा रविन खड्का र जिल्ला स्वास्थ्य सेवा कार्यालयका सेवानिवृत्त खोप सुपरभाइजर जीतलाल ढकाललाई कर्णालीका पोलियो उन्मूलन हिरोका रूपमा सम्मान गरिएको छ। विश्व पोलियो दिवसको अवसर पारेर बिहीबार डा खड्का र ढकाललाई कर्णालीमा पोलियो उन्मूलनका हिरोका रूपमा सम्मान गरिएको हो। नेपालमा पोलियो नियन्त्रण र निवारण सुरु गरेदेखि नै कर्णालीका विभिन्न जिल्लामा पोलियो उन्मूलनमा महत्वपूर्ण काम गरेका जीतलाल ढकाल र कर्णालीका आठवटा जिल्लालाई पूर्ण खोपयुक्त जिल्ला बनाएर पोलियो उन्मूलनमा उल्लेख्य योगदान दिएका स्वास्थ्य निर्देशक डा खड्कालाई हिरोका रूपमा सम्मान गरिएको हो। विश्व स्वास्थ्य संगठनको नेतृत्वमा विभिन्न स्वास्थ्यसँग सम्बन्धित संस्थाहरूले उनीहरूलाई एक समारोहकाबीच दोसल्ला र सम्मानपत्रले सम्मान गरे। वीरेन्द्रनगर नगरपालिका७ का वडाध्यक्ष ध्रुवकुमार चपाईंले उनीहरूलाई सम्मान गरेका थिए। सो अवसरमा वडाअध्यक्ष चपाईले सबैको योगदानले कर्णालीमा पोलियो उन्मूलनमा सहयोग पुगेको बताउँदै सम्मानित भएका डा खड्का र ढकाललाई बधाई दिए। सामाजिक विकास मन्त्रालयका लक्ष्मीनारायण तिवारी र पत्रकार महासंघ सुर्खेतका अध्यक्ष ललित बसेलले पोलियो उन्मूलन भए पनि नेपालका सीमा नाकाका जिल्लाहरूमा जोखिम कायमै रहेको बताए। उनीहरूले पोलियो उन्मूलनका कार्यक्रमहरू प्रभावकारी भएको भन्दै उन्मूलनको गतिलाई कायमै राख्न सुझाव दिए। पोलियो उन्मूलनका कर्णाली हिरो घोषित डा खड्का र ढकालले सबैको सहयोगले पोलियो उन्मूलनमा योगदान पुगेको बताए। उनीहरूले पोलियो नियन्त्रण र उन्मुलनमा आफूहरूले गरेको कामको अनुभव सुनाउँदै अहिले पोलियो उन्मूलन भएकामा खुसी व्यक्त गरे। विश्व स्वास्थ्य संगठनका डा पासाङ राईले सने २०१० देखि नेपालमा पोलियोका बिरामीहरू देखा नपरेको बताए। उनले पोलियो रोग विशेषगरी १५ वर्षमुनिका बालबालिकाहरूमा लाग्ने हुँदा नेपालमा धेरैजसो भारतबाट आउनेहरूबाट यो रोग सर्न पुगेको जानकारी दिए।
भक्तपुरका पसलहरूबाट पटाका बरामद,"भक्तपुर : भक्तपुरका पसलहरूबाट पटाका बरामद गरिएको छ। पट्का पट्काउँदा हुने हानी नोक्सानी र मानिसहरूलाई अंगभंग हुने घटनालाई मध्यनजर गर्दै भक्तपुर नगरभित्रका पसलहरूमा पटाका बेचविखनको अवस्थाबारे बिहीबार अनुगमन गरिएको हो। भक्तपुर नगरपालिका अनुगमन समितिका संयोजक राजकृष्ण गोराको संयोजकत्वमा अनुगमन गरिएको छ। संस्कृति जोगाउँ, विकृति नफैलाऔं, पट्का नपड्काऔं, अंगभंग हुनबाट बचाऔं भने भनाइलाई सार्थक बनाउन गरिउको अनुगमनबाट तास, पट्का भेटिएको संयोजक गोराले बताए। न्यु गुप्ता पनी भण्डार पसलबाट तास ३६ जोर जफत गरी नष्ट गरेको उनले बताए। त्यस्तै लक्ष्मी स्टोमा नागिन चक्र ३८ पीस जफत गरी नष्ट गरिएको छ। कृष्ण प्रसाद श्रेष्ठको पूजा सामग्री पसलमा चक्र पटाका बरुद्ध ९ पिस, गोल्डेन कोब्रा बार २९ पाकेट, रकेट पट्का २ पाकेट, रोल क्याप बार ८ रोल जफत गरी नष्ट गरियो। नारायण कृष्ण छुंजुको किराना पसलमा चक्रबार १० पिस, कोब्रा बारुद्ध ५ पाकेट, गमला बार १० पीस, भुईचम्पा पाँच पाकेट जफत गरी नष्ट गरिएको टोलीले जनाएको छ। अनिता स्टोरबाट कोब्रा १०४ वटा जफत गरी नष्ट गरिएको वडा निरीक्षक रामकृष्ण प्रजापतिले बताए। जफत गरिएको पट्का करिब दश हजार रुपैयाँ बराबरको रहेको उनको भनाइ छ।"
फुटबलमा आर्मीलाई पराजित गर्दै एपीएफलाई स्वर्ण,"पोखरा : नवौं राष्ट्रिय खेलकुद प्रतियोगिताअन्तर्गत पोखरा रंगशालामा सञ्चालन भएको पुरुष फुटबलको स्वर्णपदक विभागीय सशस्त्र प्रहरीको एपीएफ क्लबले जितेको छ। अत्यन्त प्रतिस्पर्धात्मक खेलमा नेपाली सेनाको त्रिभुवन आर्मी क्लबलाई आज साँझ सडन डेथमा पराजित गरी एपीएफ च्याम्पियन बन्दै स्वर्ण आफ्नो पोल्टामा पार्न सफल भयो। खेलको नियमित तथा थप गरिएको ३० मिनेटको अतिरिक्त समयमा पनि दुवै टोलीबाट गोल हुन नसकेपछि खेलको निर्णय पेनाल्टी सुटआउटबाट गरिएकामा पेनाल्टीमा समेत समान चारचार गोल भएपछि खेल सडन डेथमा पुगेको हो। सडन डेथमा एपीएफका विश्वास उदासले निर्णायक गोल गर्दै टोलीलाई स्वर्ण दिलाए। आर्मीका सुमन अर्यालको प्रहार एपीएफका गोलरक्षक राजु नगरकोटीले रोक्दा सेनाले रजत पदकमा चित्त बुझाउन विवश बन्यो। पेनाल्टी सुटआउटमा एपिएफका लागि नवीन लामा, आवास लामिछाने, सुदील सिर्खाकार, गोलरक्षक राजु नगरकोटी र रितेश धिमाल गोल गर्दा सनिस श्रेष्ठको प्रहार बाहिरिएको थियो। त्यसैगरी आर्मीका नवयुग श्रेष्ठ, जर्ज प्रिन्स कार्की, सिमान्त थापा र विवेक बस्नेतले गोल गर्दा सुमन अर्याल र सेसेहाङ आङ्देम्बेको प्रहार एएिफका गोल किपर नगरकोटीले उत्कृष्ट बचाउ गरे। प्रतियोगिताको आयोजक गण्डकी प्रदेशले सुदूरपश्चिम प्रदेशलाई पराजित गर्दै प्रतियोगितामा तृतीय हुँदै कास्यपदक पायो। राष्ट्रिय खेलकुदको पुरुष फुटबलमा प्रतियोगिताका ११ वटै टोलीले सहभागिता जनाएका थिए।"
पोखरा आइपुगेका प्रधानमन्त्रीद्वारा पर्वतीय सङ्ग्रहालयको अवलोकन,"कास्की : प्रधानमन्त्री शेरबहादुर देउवाले आज अन्तर्राष्ट्रिय पर्वतीय सङ्ग्रहालयको अवलोकन गरेका छन्। पोखरा महानगरपालिका१७ रातोपैह्रास्थित अन्तर्राष्ट्रिय पर्वतीय सङ्ग्रहालयको प्रधानमन्त्री देउवाले रुचिपूर्वक अवलोकन गरेका हुन्। नेपाल पर्वतारोहण संघद्वारा स्थापना गरिको सङ्ग्रहालय भवनभित्र विभिन्न चार वटा कक्षअन्तर्गत १२ उपकक्षमा हिमाल र हिमालीका गतिविधि बारेमा सङ्ग्रह गरी प्रदर्शन गरिएको छ। सङ्ग्रहालयमा पर्वतीय मानव कक्ष, हिमालीको सामाजिक, सांस्कृतिक धार्मिक एवं आर्थिक क्रियाकलाप झल्काउने सामग्री, विश्वका पर्वत शृङखलाको उत्पत्ति, भौगर्भिक महत्व, वन्यजन्तु, वनस्पति तथा खनिज पदार्थको प्रदर्शन गरिएको छ। उक्त कक्षमा विश्वका पर्वत शृङ्खलामा हुने पर्वतारोहण, पदयात्रा, स्कीइङ, शिकार, अनुसन्धान जस्ता मानवीय गतिविधिका महत्वपूर्ण एवं ऐतिहासिक पक्षको प्रदर्शनी गरिएको छ। सङ्ग्रहालयमा यतिखेर स्वदेशी तथा विदेशी पर्यटकको आकर्षण बढेको छ। विश्वका हिमाल र हिमाली क्षेत्रका बारेमा अनुसन्धान गर्ने अध्येता, अन्वेषकका लागि उपयुक्त थलोको रूपमा लिइएको सङ्ग्रहालय परिसरमा निर्माण बोटानिकल गार्डेन, मनास्लु हिमालको मोडल, ढलोटको याकलगायतका विविध संरचना निर्माण गरिएको छ। नवौं राष्ट्रिय खेलकुद प्रतियोगिताको समापन कार्यक्रममा पोखरा आएका प्रधानमन्त्री देउवाले सङ्ग्रहालयको अध्ययन अवलोकनसँगै संस्थाको आगन्तुक पुस्तिकामा हस्ताक्षर गरेका थिए। त्यसअघि उनलाई नेपाल पर्वतारोहण संघका अध्यक्ष निमा नुरु शेर्पा, नेपाली कांग्रेस गण्डकी प्रदेश सभापति शुक्रराज शर्मा, सङ्ग्रहालयका कार्यकारी निर्देशक निर्मलाकुमारी न्यौपानेलगायतले स्वागत गरेका थिए।"
विद्यालयमा चोरी गरेको आरोपमा दुई जना पक्राउ,बैतडी : बैतडीमा विद्यालयमा चोरी गरेको आरोपमा दुई जना पक्राउ परेका छन्। चोरी गरेको आरोपमा दशरथचन्द नगरपालिका४ का २० वर्षीय भुपेश भट्ट र सोही ठाउँका २१ वर्षीय खेमराम तिरुवालाई पक्राउ गरिएको हो। जिल्लाको दशरथचन्द नगरपालिका१ स्थित मणिलेक मावि गुरुखोलाबाट गएको असोज १४ गते राति ल्यापटप र कम्प्युटर चोरी गरेको आरोपमा पक्राउ गरिएको जिल्ला प्रहरी कार्यालय बैतडीका सूचना अधिकारी प्रहरी निरिक्षक लोकराज जोशीले जानकारी दिए। पक्राउ परेका दुवै जनामाथि मुलकी अपराध संहिता २०७४ को परिच्छेद २० को दफा २४३ अन्तर्गत चोरी मुद्दा दर्ता गरी अदालतबाट १० दिनको म्याद थपेर अनुसन्धान कार्य भइरहेको प्रहरीले जनाएको छ। दुवै जनाले दशरथचन्द नगरपालिका लगायतका अन्य विभिन्न स्थानमा ल्यापटप चोरी गरेको खुल्न आएको समेत प्रहरीले जनाएको छ।
ओली आकाशे खोर्सानी बने : खनाल,"इलाम : पूर्वप्रधानमन्त्रीसमेत रहेका इलाम क्षेत्र न १ मा सत्ता गठबन्धनबाट प्रतिनिधिसभाका उम्मेदवार झलनाथ खनालले ओली जनताको भावना बिर्सेर आकाशे खोर्सानी जस्तै भएको बताएका छन् । चुनावी अभियानमा गाउँ जानु अघि इलामको फिक्कलमा आयोजना गरेको पत्रकार सम्मेलनमा खनालले भने, केपी ओलीले जनताको भावना बुझन सकेनन् आकाशे खोर्सानी जस्ता बने । उनले केपी ओलीले एमालेको मूल्य मान्यता बिगारेको आरोप लगाए । खनालले आफुले एमालेको मूल्य मान्यता बनाएको दावी गर्दै सो मान्यतालाई ध्वस्त पारेको बताए । उनले एमाले अस्ताउन लागेको शक्ति बनेको दाबी गरेका छन् । संविधानको रक्षा र अग्रगमनका लागि गठबन्धन अपरिहार्य भएको उनको भनाइ छ ।"
"एक महिनामै १३ लाख ६२ हजार मूल्य बराबरको गाँजा बरामद, २१ जना पक्राउ","काठमाडौं : पछिल्लो एक महिनामा प्रहरीले गाँजासहित २१ जनालाई पक्राउ गरेको छ। प्रहरीले अवैध रूपमा कारोवार भैरहेको लागूऔषध खैरो हिरोइन, गाँजा र एम्पुलसहित २१ जनालाई नियन्त्रणमा लिएको हो। लागूऔषध प्रयोगकर्ता तथा कारोवारीले लागूऔषध ओसारपसार गर्न विमानस्थल तथा हुलाक कार्यालय प्रयोग गर्ने गरेको खुलेको छ। गत कात्तिक २ गते वैदेशिक हुलाक भन्सार कार्यालय डिल्लीबजारबाट २०८ ग्राम गाँजा सहित गोरखाका सचिन देवकोटा र काठमाडौका सौरभ साण्डिल प्रक्राउ परे। यस्तै गत असोज १३ गते त्रिभुवन विमानस्थल भन्सार कार्यालय परिसरबाट १५ किलो ७०९ ग्राम गाँजासहित भारत मेघालयका सन्दीप शर्मा प्रक्राउ परे। लागूऔषध नियन्त्रण ब्युरोका प्रवक्ता योगेन्द्र कुमार खड्काका अनुसार अवैध लागूऔषध कारोवार गर्नका लागि आरोपीले नयाँ नँया तरिका र स्थान प्रयोग गर्ने गरेका छन्। लागूऔषध नियन्त्रण ब्युरोले उपत्यकामा विभिन्न समयमा ३४६ ग्राम खैरो हिरोइन, २१४० थान एम्पुल र करिब १६ केजी गाँजा बरामद गरेको हो। प्रक्राउ पर्नेमा सोलुखुम्वुका ग्लाल्जेन शेर्पा, इलामका दिनेश तामाङ, सिर्जना राई, कृष्ण तामाङ, नुवाकोटका सरोज राई, कृष्ण बहादुर राई, सर्लाहीका रन्जीत गोले, धादिङकी शर्मिला तामाङ, पर्साका सन्दीप दास र दीपु कुशहवा, चितवनका श्रीकृष्ण भण्डारी, मेलीना भण्डारी र पर्साका उपेन्द्र प्रसाद कुशहवा, कृसन तृली, चन्दन महतो, सुवास सहनी, सप्तरीका चन्दन दास, भारत मधुवनीका शम्भु कुमार शाह लगायतका छन्। प्रवक्ता खड्काका अनुसार बरामद भएको लागूऔषधको बजार मूल्य १३ लाख ६२ हजार ९२९ रुपैयाँ छ। पक्राउ परेका सबै व्यक्तिलाई लागूऔषध मुद्दामा जिल्ला अदालत काठमाडौबाट म्याद थप गरी अनुसन्धान भैरहेको छ।"
मिर्गौला प्रत्यारोपण प्रकरण : वीर अस्पताल र पीडितका आफन्तबीच सहमति,"काठमाडौं : वीर अस्पतालका चिकित्सकले बिरामीलाई प्रत्यारोपण गर्न दाता (आफन्त)बाट निकालिएको मिर्गौला प्रत्यारोपण नगरेको भन्दै आफन्तले बिरोध गरेपछि अस्पताल प्रशासन र सम्बद्ध पक्षबीच सहमति भएको छ। वीर अस्पताल र बिरामी पक्षबीच सहमति भएको हो। अस्पतालका निमित्त निर्देशक डा भुपेन्द्र बस्नेतका अनुसार अस्पतालले बिरामीको हालसम्मको उपचार खर्च मिनाहा गर्ने र आगामी दिनको उपचार पनि निःशुल्क गर्ने सहमति भएको छ। मंगलबार धादिङ गल्छी गाउँपालीकाकी एक ३२ वर्षीया महिलामा प्रत्यारोपण गर्न निकालिएको दाताको मिर्गौला योग्य नभएको चिकित्सकले बताएपछि आफन्तले बिहीबार अस्पताल अगाडि आन्दोलन गरेका थिए। चिकित्सकले दाताबाट निकालिएको मिर्गौला प्रत्यारोपणका लागि योग्य नभएको बताएपछि बिरामीका आफन्तले बिहीबार बिरोध गरेका थिए। पीडितका आफन्त दिलबहादुर रम्तेलले चिकित्सकले उपचारमा हेलचेक्रयाइ गरेको बताए। उनले अन्नपूर्णसँग भने, 'पटक पटक मिर्गौला परीक्षण गर्दा ठीक छ भनिएको छ। तर, जब मिर्गौला निकालियो अनि हुँदैन भनियो। मेडिकल काउन्सिल र स्वास्थ्य तथा जनसंख्या मन्त्रालयमा उजुरी दिने तयारी गरेका छौं।' अस्पतालले घटनाका विषयमा छानबिन गर्न सर्जरी विभागका चिकित्सक डा प्रवीण श्रेष्ठको संयोजकत्वमा सात सदस्यीय समिति गठन गरेको छ। यस्तै सदस्यहरूमा रेडियोलोजी विभागका प्रमुख डा सरोज शर्मा, मेडिसिन विभागका प्रमुख डा अशेष ढुंगाना, सीटीभीएस विभागका प्रमुख डा दिनेश चापागाईं, एनेस्थेसिया विभागकी डा ऋतु प्रधान, प्रमुख नर्सिङ प्रशासक संगीता श्रेष्ठ र शाखा अधिकृत सीताराम खड्का रहेका छन्।"
माधव नेपाललाई कारबाही गर्न रौतहट प्रहरीलाई काट्यो आयोगले पत्र,"काठमाडौं : नेकपा एकीकृत समाजवादीका अध्यक्ष माधवकुमार नेपाललाई कारबाही गर्न निर्वाचन आयोगले पत्र काटेको छ। रौतहटको निर्वाचन क्षेत्र नं १ का उम्मेदवारसमेत रहेका नेपालले आचारसंहिता विपरित युवाहरुलाई विदेश पठाइदिने अभिव्यक्ति दिएको भन्दै जिल्ला प्रहरी कार्यालय रौतहटलाई पत्र काटेको हो। 'माधव कुमार नेपालले आफूले चुनाव जिते देश बाहिर युवालाई रोजगारीको आवसर दिने आश्वासन बाँडेको भन्ने विषयको समाचार प्रकाशन भएको, निजले बिना ढेउवा के भिसा मिल्ते हें, टिकट मिल्ते हें, काठमाडौंमे तालिम मिल्ते हें भनी सार्वजनिक भएको श्रव्यदृश्य सामग्रीका विषयमा आयोगबाट गठित सामाजिक सञ्जाल अनुगमन टोलीबाट अध्यनन तथा परीक्षण गर्दा निजको होइन भनी भन्न सकिने कुनै आधार कारण नदेखिएकाले उक्त विषयप्रति आयोगको गम्भीर ध्यानाकर्षण भएको छ,' पत्रमा भनिएको छ।"
"खण्डग्रास सूर्य ग्रहण मंगलबार ४ बजेर ४७ मिनेटदेखि अवलोकन सकिने, कुन स्थानमा कति अवधि?","काठमाडौं : यसपटकको खण्डग्रास सूर्य ग्रहण कात्तिक ८ गते मंगलबार साँझ ४ बजेर ४७ मिनेटदेखि अवलोकन गर्न सकिने भएको छ। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ । चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ । चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ ।"
"पूर्वसहकर्मीबीच कडा टक्कर, यस्तो हुँदैछ रोचक भिडन्त","काठमाडौं: 'प्रेम र युद्धमा सबै जायज' भन्ने युक्ति नेपालको राजनीतिमा पनि लागू भएको देखिन्छ । हुन पनि बाम गठबन्धनबाट बहुमत मत ल्याएर सरकारमा पुगेका तत्कालीन नेकपा एमाले र नेकपा माओवादी केन्द्रले पार्टी एकीकरण गर्दै ठूलो दल नेकपा गठन गरे पनि ठूलो भनिएको दल लामो समयसम्म एउटै व्यानरमा टिक्न सकेन । शीर्ष नेताबीचको आन्तरिक विवादले फेरि टुक्रिएको नेकपा पहिलेकै दुई दलमा विभक्त भयो । अनि नेकपा एमाले र नेकपा माओवादी केन्द्र बने । यी दुई दलबीचको जुटफूटको राजनीतिले आगामी मंसिरमा हुने निर्वाचनमा आफ्नै पूर्वसहकर्मीको रोचक भिडन्त हुने भएको छ । सहकर्मी हुँदा एकले अर्काको भूमिकाको तारिफ गरेर नथाक्ने नेता अहिले आफ्नै साथीका कुरा काट्दै भोट भाग्दैछन् । राजनीतिक दलका नेताको यो प्रवृत्तिले पनि यसपालिको निर्वाचन केही रोचक बनाएको छ । नेपाली राजनीतिमा शीर्ष मानिएका नेता तथा स्थानीय नेताबीच पनि आगामी प्रतिनिधिसभा निर्वाचनमा प्रतिस्पर्धा हुँदैछ । यस्तो प्रतिस्पर्धाको रोचक दृश्य इलाम, झापा, उदयपुर, सिन्धुली, रौतहट, काठमाडौं, गुल्मी, दाङ, दैलेख, कैलाली, डोल्पालगायतका जिल्लामा देखिएको छ । यस्तो रोचक भिडन्तमा नेकपा एकीकृत समाजवादी, नेकपा माओवादी केन्द्र र नेकपा एमालेका उम्मेद्वारबीच हुनेछ । धेरै ठाउँमा एमाले र एकीकृत समाजवादीका नेताबीच प्रतिस्पर्धा छ । नेकपा एकीकृत समाजवादीका अध्यक्ष नै रहेका माधवकुमार नेपाल आफ्नै पूर्वसहकर्मी एमाले नेता अजयकुमार गुप्तासँग प्रतिस्पर्धा गर्दैछन् । रौतहटको निर्वाचन क्षेत्र नम्बर १ मा लामो समय एमालेबाट प्रतिनिधित्व गरेका नेताबीचको जुहारी रोचक हुने अपेक्षा गरिएको छ । एकीकृत समाजवादीको अध्यक्ष नै भए पनि माधव नेपाललाई एमालेको मत तान्न कठिन हुने स्थानीय बताउँछन् । विगतमा एमालेको नेतृत्व तहमा रहेका तथा देशकै नेतृत्व गरेका नेता नेपाललाई नयाँ पार्टी सम्हालेपछि जनताले कस्तो सम्बोधन गर्छन त्यो चुनावी परिणामले देखाउने छ । विगतमा एमालेका अध्यक्ष तथा एमालेबाटै प्रधानमन्त्री बनेका नेकपा एकीकृत समाजवादीका नेता झलनाथ खनाललाई पनि आफ्नै पूर्वसहकर्मीले टक्कर दिँदैछन् । इलामको निर्वाचन क्षेत्र नम्बर १ मा नेता खनाल र नेकपा एमालेका जिल्ला अध्यक्ष महेश बस्नेतबीच कडा प्रतिस्पर्धा हुने देखिन्छ । सत्ता गठबन्धनबाट उम्मेद्वार बनेका खनाललाई यसअघि इलाम नगरपालिकाको प्रमुख भएर काम गरेका जिल्ला अध्यक्ष बस्नेतले टक्कर दिनेछन् । निर्वाचन प्रचारमा होमिएका खनालले अन्तिम पटक भन्दै मत मागे पनि अब नयाँ अनुहारलाई ठाउँ दिनुपर्ने आह्वानसँगै बस्नेत पनि मैदानमा छन् । विगतका निर्वाचनमा इलाम१बाटै सांसद बन्दै आएका खनालको यो वर्ष अग्नि परीक्षा हुने खनालकै पूर्वसहकर्मी एमालेका स्थानीय नेताको भनाइ छ । खनाललाई विगतको एमालेको मत तथा अहिले केही रुष्ट कांग्रेसजनको मत तान्न कठिन छ । निर्वाचनमा विजयी भएपछि जिल्ला बिर्सने आरोप खेपिरहेका खनाललाई स्थानीय तहबाटै काम गरिरहेका बस्नेतले निक्कै दबाबमा राख्नेछन् । रौतह, इलामसँगै अन्य जिल्लामा पनि पूर्वसहकर्मीबीचको टक्कर निक्कै राम्रो हुने आँकलन गरिएको छ । धेरै चर्चामा रहेको जिल्लामा गुल्मीको नाम पनि आउँछ । गुल्मीमा एमाले नेता गोकर्ण विष्ट र नेकपा एकीकृत समाजवादीकी नेतृ रामकुमारी झाँक्री दुवैको नाम धेरै चर्चामा छ । दुवै पूर्वमन्त्री, मन्त्री हुँदाका कामले गोकर्ण बढी चर्चामा आए । अनि रामकुमारी झाँक्री विद्यार्थी राजनीतिबाटै चर्चा बटुलेकी नेतृ । दुवैले संगठन विस्तारमा गुल्मीमै काम गरेका अहिले एकै गाउँमा झण्डै उस्तै उस्तै चुनावी प्रचार शैली लिएर मतदाता समक्ष जाँदैछन् । रामकुमारीलाई सत्ता गठबन्धनले साथ दिँदा एमालेको एक्को उम्मेद्वार विष्टमा को कता पल्लाभारी हुने भन्नेबारे बेग्लाबेग्लै टिकाटिप्पणी हुने गरेको छ । परिणाम कुर्न समय पर्खनुपर्ने भए पनि दुईबीचको भिडन्त गुल्मी क्षेत्र नम्बर २ मा निक्कै रोचक हुने एमालेका नेताहरूको आँकलन छ । दाङको क्षेत्र नम्बर १ मा एमालेका शान्ता चौधरी र मेटमणी चौधरीको प्रतिस्पर्धा पनि रोमाञ्चक हुने आँकलन गरिएको छ । एकै समूदायका यी दुई पूर्वसहकर्मीले आफूलाई अब्बल देखाउने अभियानसहित चुनावी मैदानमा रहँदा परिणाम के आउने भन्ने यकीन आँकलन अहिले छैन । तर दुवैले आफ्नो जितको सुनिश्चितता दाबी गरेका छन् । एमालेको सचेतकको भूमिकामा रहेकी चौधरी राम्रो अवसर पाउने नेतृ हुन् । यता शहरी विकास मन्त्रीसमेत रहेका नेता मेटमणि चौधरी सत्ता गठबन्धनको व्यानरमा नेकपा एकीकृत समाजवादीको तर्फबाट चुनावी मैदानमा छन् । काठमाडौं क्षेत्र नम्बर ८ मा पनि पूर्वसहकर्मीबीचको भिडन्त हुँदैछ । नेकपा एकीकृत समाजवादीका जीवनराम जीवनराम श्रेष्ठ एमालेमा हुँदा शिवसुन्दर राजवैद्यका सहकर्मी हुन । धेरै चर्चामा नआएका राजवैद्यले एमालेबाट सत्ता गठबन्धनको उम्मेदवार बनेका श्रेष्ठलाई राम्रै ठक्कर दिने मतदाताको विश्लेषण छ । झापा २ मा पनि पूर्वएमालेबीच प्रतिस्पर्धा हुँदैछ । माओवादी केन्द्रबाट हरिकुमार रानामगर र एमालेबाट देवराज घिमिरे भिड्दैछन् । हरिकुमार एमालेबाट माओवादी केन्द्रमा प्रवेश गरेर उम्मेद्वार बनेका हुन् । सिन्धुली २ मा पूर्वमाओवादीद्वय लेखनाथ दाहाल र मनोजजंग थापाबीच कडा टक्कर हुने देखिन्छ । लेखनाथ माओवादीबाट सत्ता गठबन्धनका उम्मेदवार हुन् भने पूर्वमाओवादी केन्द्रका मनोजजंग एमालेबाट उम्मेदवार बनेका छन् । उदयपुरको निर्वाचन क्षेत्र नम्बर २ मा पनि पूर्व एमालेबीच चुनावी प्रतिस्पर्धा हुँदैछ । सो क्षेत्रमा नेकपा एकीकृत समाजवादीका उपमहासचिव जगननाथ खतीवडा र एमाले नेता अम्बरबहादुर रायमाझी लड्दैछन् । खतिवडा सत्ता गठबन्धनका उम्मेदवार हुन् । डोटीको निर्वाचन क्षेत्र नम्बर १ मा पूर्व एमालेबीच चुनावी प्रतिस्पर्धा हुनेछ । नेकपा एकीकृत समाजवादीबाट पूर्वपर्यटन मन्त्री प्रेमबहादुर आले र एमालेबाट गौरी वली चुनावी मैदानमा छन् । कैलालीको निर्वाचन क्षेत्र नम्बर ३ मा सँगै नेकपा माओवादी केन्द्रमा रहेका गौरीशंकर चौरी र कृष्ण चौधरीपनि चुनावमा भिड्दैछन् । गौरीशंकर एमालेबाट र कृष्ण माओवादी केन्द्रबाट चुनावी मैदानमा उत्रिएका हुन् । गौरीशंकर पूर्वकृषि विकास मन्त्री हुन् भने कृष्ण पूर्वसभासद् हुन् । एक मात्र निर्वाचन क्षेत्र रहेको डोल्पाबाट उम्मेदवारी दिएका पूर्वसहकर्मी धनबहादुर वुढा र गणेशबहादुर शाहीबीच पनि रोचक प्रतिस्पर्धा हुँदैछ । नेकपा एकीकृत समाजवादीका धनबहादुर पूर्वपर्यटन राज्यमन्त्री हुन् भने एमालेबाट उम्मेदवारी दिएका शाही ठूली भेरी नगरका पूर्वप्रमुख हुन् । पूर्वसहकर्मीद्वय एमालेका अम्मरबहादुर थापा र रवीन्द्रराज शर्मा दैलेख १ बाट चुनावी दौडमा छन् । नेकपा एकीकृत समाजवादीका थापा र एमालेका शर्मा चुनावमा लड्दैछन् । थापा नेकपा एकीकृत समाजवादी कर्णाली प्रदेशका अध्यक्ष हुन् भने शर्मा एमाले दैलेखका प्रभाव जमाएका नेतामा पर्छन् । जे भए पनि अब जनताले आफ्नो योग्य उम्मेदवारलाई जिताउने एक मौका आएको छ । चर्चालाई छाडेर देशको विकास र समृद्धिका लागि अघि बढ्ने जिम्मेवारी बहन गर्न सक्ने नेता छान्ने युवा मतदाताहरूको भनाइ छ ।"
भैरहवामा सञ्चालनमा आयो सार्वजनिक शौचालय,"भैरहवा : रुपन्देहीको सिद्धार्थनगर नगरपालिकामा निःशुल्क जैविक सार्वजनिक शौचालय सञ्चालनमा आएको छ। शौचालयको निर्माण सम्पन्न गरेर उपभोक्ता समितिले नगरपालिका कार्यालयलाई हस्तान्तरण गरेपछि शौचालय सञ्चालनमा आएको हो। बिहीबार सिद्धार्थनगर नगरपालिकाका प्रमुख इश्तियाक अहमद खानले बुद्धचोकस्थित सार्वजनिक शौचालयमा लगाइएको ताल्चा खोलेर शौचालय सञ्चालनमा ल्याए। आयोजित कार्यक्रममा नगर प्रमुख खानले जैविक सार्वजनिक शौचालय सञ्चालनले स्वदेशी र विदेशी नागरिकलाई सहज हुनुका साथै नगर स्वच्छ र सफा रहनेमा विश्वास व्यक्त गरे। उनले शौचालयको सुरक्षा र संरक्षणमा नगरपालिकाको कार्यालयका साथै सरोकारवालाहरूले पनि ध्यान दिन आग्रह गरे। 'शौचालय सञ्चालनमा आएको छ, यस भित्रको कमी कमजोरी हामी पूरा गर्दै जान्छौँ' उनले भने, 'यो हामी सबैको सम्पति हो, यसको सुरक्षा र संरक्षण गर्ने हामी सबैको दायित्व पनि हो।' सार्वजनिक शौचालयलाई आफ्नै घर सरहको शौचालयको सम्झिनु पर्ने उनको भनाइ थियो। उनले शौचालय सञ्चालनले मात्रै नभई कर्मचारी र जनप्रतिनिधीहरूलाई शौचालयको प्रयोग गरेर यसको अनुगमननिरीक्षण समेत गरेर देखिने समस्या समयमै समाधान गर्न निर्देशन दिए। नगरको बुद्धचोकमा दुईवटा, सिद्धार्थ राजमार्गदेखि आवारोड जाने मार्ग, देवकोटा चोक, आँखा अस्पताल क्षेत्र र पर्यटकीय गेट (डण्डा) मा एकएकवटा गरी छवटा जैविक सार्वजनिक सञ्चालनमा ल्याइएको नगरपालिकाका प्रमुख प्रशासकीय अधिकृत नवराज पौड्यालले जानकारी दिए। यी शौचालयहरू उपभोक्ता समितिमार्फत निर्माण गरिएको हो। उनका अनुसार जसमा नगरपालिका कार्यालयको ८५ र उपभोक्ता समितिको १५ प्रतिशत लगानीमा शौचालय निर्माण सम्पन्न भएको हो। ३८ लाख बढी रुपैयाँ शौचालय निर्माण भएको हो। सञ्चालनमा आएको शौचालय आधुनिक किसिमको सुविधा सम्पन्न छ। शौचालयमा दुई हजार लिटरको जैविक डाइजेस्टर सेफ्टी ट्यांकी बनाइएको छ। उक्त ट्यांकीमा एनिरोबिक नामक जीवाणु झोल पदार्थ बनाएर ६ सय ६० लिटर राखिएको छ। ट्यांकीको आयु लम्ब्याउनका लागि उक्त जीवाणु राखिएको नगरपालिका कार्यालयको योजना महाशाखा प्रमुख जीवन अर्यालले बताए। शौचालयमाथि २८० लिटरको पानी ट्यांकी समेत हुनेछ भने पानी सोस्नका लागि सोककिटको समेत व्यवस्थापन गरिएको छ। ब्यासिन, फ्लस, बिजुली, धारासहित सुविधा सम्पन्न शौचालय निर्माणले नगरवासी, पर्यटक लगायत लाभान्वित हुने नगरपालिकाले विश्वास लिएको छ।"
राष्ट्र बैंकको टक्सार विभागमा असर्फी किन्नेको घुइँचो,"काठमाडौं: नेपाल राष्ट्र बैंकको टक्सार विभागमा सुन र चाँदीका असर्फी खरिद गर्नेको घुइँचो लागेको छ । तिहारका समयमा विभागले सुन र चाँदीका सिक्का बिक्री गर्दै आएको छ । यसपटक चैतदेखि नै सुन र चाँदीका असर्फी बिक्री गर्दै आएपनि अहिले तिहारका बेला चाप बढेको टक्सार विभागका निर्देशक विनोदराज आचार्यले जानकारी दिए । गत वर्ष परीक्षण उत्पादन मात्र गरेको र पुरानो मौज्दात बिक्री गरेपनि यसपटक व्यावसायिक रुपमा उत्पादन गरिएको असर्फी बिक्री गरिएको आचार्यले बताए । आइतबारसम्म हरेक खरिदकर्तालाई खाली हात नफर्काउने गरी बिक्रीको व्यवस्था मिलाइएको उनले बताए । विभागबाट २५ ग्राम, ५ ग्राम र १० ग्रामका सुन तथा चाँदीको असर्फी खरिद गर्न सकिने उनले बताए ।"
सहकारी कर्मचारीमाथि गोली प्रहार गरेको आरोपमा ४ जना पक्राउ,"मलंगवा : सर्लाहीको बागमती नगरपालिका१, मिलनचोकस्थित सगुन बचत तथा ऋण सहकारी संस्था हरिवनको सेवा केन्द्रका प्रमुख साजन कार्कीमाथि गोली प्रहार गरेको आरोपमा प्रहरीले चारजनालाई पक्राउ गरेको छ। पक्राउ पर्नेमा तीन जना भारतीय तथा एक जना नेपाली नागरिक रहेका छन्। जिल्ला प्रहरी कार्यालय सर्लाहीले बिहीबार पत्रकार सम्मेलन गरेर सार्वजनिक गरेको हो। पक्राउ पर्नेमा भारतका बिहार राज्य जिल्ला शिवहर थाना छप्रा ग्राम पंचायत तरयानी छप्रा८ का भुषण सिंहको १९ वर्षीय छोरा रेहान भन्ने आलोक सिंह, जिल्ला बैशाली थाना उद्योगी क्षेत्र ग्राम पंचायत सुलतानपुर१० का अरबिन्द कुमार यादवको १९ वर्षीय छोरा सौरभ कुमार यादव, जिल्ला मोतिहारी थाना सिगारगंज ग्राम पंचायत हराज१२ का अरुण सिंहको १९ वर्षीय छोरा गुलसन कुमार सिंह रहेका छन्। त्यस्तै सर्लाही धनकौल गापा१ का सोनफी सहनीको ३२ वर्षीय छोरा डिजे भन्ने धिरेन्द्र सहनी रहेका छन्। तीन जना भारतीय नागरिकलाई बुधबार मध्यराति बलरा नगपालिका३ लक्ष्मीपुरबाट पक्राउ गरेको प्रहरीले जानकारी दिएका छन्। नेपाली नागरिक धिरेन्द्र सहनीलाई धनकौल गाउँपालिका१ बाट पक्राउ गरेको छ। प्रहरी देखेपछि सहनी नहरमा हाम फालेर भाग्न खोजेका थिए। उनलाई पक्राउ गर्नका लागि प्रहरीलाई गोली समेत चलाउनु परेको थियो। प्रहरीको गोली सहनीको देब्रे खुट्टाको खुडाँभन्दा तल लागेको छ। गोली खुट्टा लागेर घाइते भएपनि उनी भाग्न अफल भएका थिए। घाइते सहनीको अहिले प्रादेशिक अस्पताल मलंगवामा उपचार भइरहेको छ। जिल्ला प्रहरी कार्यालय सर्लाहीका प्रहरी उपरीक्षक प्रविन पोखरेलले लुटेराहरू एक दिन अगाडि पनि सहकारीमा आएर रेकि गरेको थियो। मंगलबार कार्यालयमा पुगेर सबै वस्तुस्थिति थाहा पाएपछि भोलिपल्ट बुधबार आएर सहकारी लुट्ने प्रयास गरेका थिए। कर्मचारी कार्की मार्सल आटका खेलाडी भएका कारण लुटेराहरूसँग प्रतिकार गर्न सकेका थिए। सामान्य व्यक्ति भएको भए तीनतीन जनासँग प्रतिकार गर्न सक्दैन्थ्यो। सीसीटीभी फुटेज हेर्दा कार्की र लुटेराहरूसँग खुब घम्सा घम्सी भएको देखिन्छ। प्रहरीले सहकारी कार्यालयबाट फायर भएको चार थान गोलीको खोकासमेत बरामद गरेको छ। गोली हेर्दा पेस्तोलमा प्रयोग हुने देखिन्छ। लुटेराहरू गोली प्रहार गरी दक्षिणी क्षेत्र हुँदै भारत भाग्न सफल भएको थियो। सहकारीबाट केही लुट्न नपाएपछि उनीहरू फेरि हतियारहरू लुकाएर चोरी डकैती गर्न नेपाल पसेका थिए। चाडपर्वको समयमा खर्च गर्न पैसा नभएपछि उनीहरू पैसाको जोहो गर्न लुटपाट गर्न नेपाल आएका थिए। तर, प्रदेश प्रहरी कार्यालय जनकपुर र जिल्ला प्रहरी कार्यालय मलंगवाको संयुक्त टोलीले निगरानी बढाएपछि उनीहरू पक्राउ परेका थिए। उनीहरूलाई बाटोघाटो र अरू कुराको जानकारी सहनीले गराउँदै आएका थिए। पक्राउ परेकाहरू विरुद्ध ज्यान मार्ने उद्योगमा मुद्दा चलाउने प्रहरी उपरीक्षक पोखरेलले जानकारी दिएका छन्। बुधबार बिहान साँढे १० बजेतिर तीन जनाको समूहमा आएका लुटेराले सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्ने बितिकै लुटेरा समूहले कार्कीमाथि गोली प्रहार गरेको थियो। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि तीन जना भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका थिए। कार्कीको शरीरका विभिन्न तीन ठाउँमा गोली लागेको प्रहरीले जनाएको छ। लालबन्दी नपा२, जुटपानी का ३० वर्षीय कार्कीको हरिवनस्थित सरस्वती अस्पतालमा प्राथमिक उपचारपश्चात् हाल ललितपुरको मेडिसिटी अस्पतालमा उपचार भइरहेको छ।"
सीमाको रक्षा गर्ने स्थानीय सच्चा राष्ट्रवादी : गृहमन्त्री,"भैरहवा : गृहमन्त्री बालकृष्ण खाणले सीमाना बसेर सीमाको रक्षा गर्ने स्थानीयहरु सच्चा राष्ट्रवादी भएको बताएका छन्। रुपन्देही३ बाट पाँच दलीय गठबन्धनको प्रतिनिधिसभा सदस्यका उम्मेदवार रहेका नेपाली कांग्रेसका केन्दीय सदस्य खाणले सियारी गाउँपालिका२ मा बिहीबार आयोजित कार्यक्रममा धेरैले आफूले आफैँलाई रादक्षिणी सीमामा बसेका नेपालीहरुले नेपालको सीमाको रक्षा गर्दै आएको बताए। सीमामा बस्ने नेपालीहरुले यो मेरो घर हो, मेरो आगन, जग्गा, कुलो हो भन्दै सीमाको रक्षा गर्दै आएका छन्,' उनले भने, जसकारण कसैले सीमा मिच्न सक्दैन, उनीहरु सच्चा राष्ट्रवादी हुन्। त्यस्तै रुपन्देहीको साविक मैनहिया गाविसका अध्यक्ष तथा लोसपाका नेता रंगनाथ गुप्ता पार्टी परित्याग गरी नेपाली कांग्रेसमा प्रवेश गरेका छन्। केन्द्रीय सदस्य खाणले आयोजित कार्यक्रममा गुप्तालाई पार्टीको सदस्यता प्रदान गरे। गुप्ता ०४९ सालको स्थानीय तहको निर्वाचनमा गाविस अध्यक्ष पदमा निर्वाचित भएका थिए। गत स्थानीय निर्वाचनमा पनि उनी उम्मेदवार थिए। कार्यक्रममा युवा व्यवसायी मोहित रौनियारसहित सय बढी कांग्रेसमा प्रवेश गरेका छन्।"
पुरुष भलिबलको उपाधी एपीएफलाई,कास्की: नवौं राष्ट्रिय खेलकुद प्रतियोगिता अन्तर्गत पुरुष भलिबलमा विभागीय टोली नेपाल एपीएफ क्लबले स्वर्ण जितेको छ । पोखरा रंगशालास्थित कोर्टमा बिहीबार स्वर्णका लागि भएको खेलमा एपीएफले अर्को विभागीय टोली त्रिभुवन आर्मी क्लबलाई पराजित गरेको हो । एपीएफले आर्मीमाथि ३० को सोझो सेटमा जित निकालेको हो । पहिलो सेट २५२१ ले आफ्नो पक्षमा पारेको एपीएफले दोस्रो सेट २७२५ को जित निकाल्यो । तेस्रो सेट २६२४ ले जित हात पारेर एपीएफले स्वर्ण पक्का गरेको हो । नेपाल पुलिस क्लबले कास्य पदक जितेको थियो । कास्य पदकका लागि बिहीबार नै भएको खेलमा नेपाल पुलिसले गण्डकी प्रदेशलाई ३० को साझो सेटमा पराजित गरेको थियो । पहिलो सेट २६२४ ले आफ्नो पक्षमा पारेको पुलिसले दोस्रो सेट भने २५१४ ले आफ्नो पक्षमा पारेको थियो । तेस्रो सेट २५१८ ले जित हात पारेर पुलिसले कास्य पदक जितेको हो ।
नेप्से परिसूचकसँगै कारोबार रकम पनि घट्यो,काठमाडौं : बिहीबार पनि नेप्से परिसूचक ओरोलो लागेको छ। साताको अन्तिम कारोबार दिन आज नेप्से परिसूचक १३८ अंकले घटेर १८४४१४ विन्दुमा अडिएको छ। यसदिन ५० करोड ७६ लाख बराबरको सेयर कारोबार भएको छ। २२१ कम्पनीको १५ लाख ४६ हजार ८५७ कित्ता सेयर ५० करोड ७६ लाख ८९ हजार ५६१ रुपैयाँमा खरिदबिक्री भयो। कारोबारमा आएका १३ वटा समूहमध्ये तीन वटाका सूचक बढेका छन् भने १० वटाका सूचक राताम्मे देखिएका छन्। जसमा ट्रेन्डिङको १२११ र बैंकिङको ८०१ अंक बढैको छ। आज सबैभन्दा बढी कारोबार अभियान लघुवित्तको भएको छ। यस कम्पनीको तीन करोड ६९ लाख ५२ हजार रुपैयाँ बराबरको कारोबार भयो।
गाई चराउन गएकी सारुको अरिंगालको टोकाइबाट मृत्यु,"सन्धिखर्क : अर्घाखाँचीको शितगंगामा अरिंगालको टोकाइबाट एक महिलाको मृत्यु भएको छ। शितगंगा नगरपालिका३, ठाडा पदमीकी २१ वर्षीया रोमा सारुको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्द रिजालले जानकारी दिए। बुधबार दिउँसो गाई चराउन गएकी उनलाई अरिंगालले टोकेको थियो। अरिंगालको टोकाइबाट उनी गम्भीर घाइते भएकी थिइन्। सारुको उपचारका क्रममा बिहीबार देवदह मेडिकल कलेजमा मृत्यु भएको जिल्ला प्रहरी कार्यालय अर्घाखाँचीले जनाएको छ।"
एकैदिन ५३ जनामा कोरोना संक्रमण,काठमाडौं: नेपालमा पछिल्लो २४ घण्टामा ५३ जनामा कोरोना भाइरस संक्रमण पुष्टी भएको छ । स्वास्थ्य तथा जनसंख्या मन्त्रालयले सार्वजनिक गरेको सूचना अनुसार एन्टिजेन परीक्षणमा तीन जना र आरटी पीसीआर परीक्षणमा ५० जनामा कोरोना संक्रमण पुष्टी भएको हो । २४ घण्टामा देशका विभिन्न ल्यावमा १ हजार ५७१ जनाले कोरोना परीक्षण गरेका थिए । सोही अवधिमा ५१ संक्रमित कोरोनामुक्त भएको मन्त्रालयले जनाएको छ । अहिले देशभर कोरोनाका सक्रिय संक्रमितको संख्या ७२७ पुगेको छ । नेपालमा अहिलेसम्म कोरोना संक्रमणबाट १२ हजार १८ जनाले ज्यान गुमाएका छन् ।
तस्करीको सामानसहित एम्बुलेन्स नियन्त्रणमा,"जनकपुरधाम : चाडवाडको समयमा तस्करी गरी ल्याएको सरसमानसहित प्रहरीले एम्बुलेन्स पक्राउ गरेको छ। जनकपुरधाम उपमहानगरपालिका१७, कटरैतस्थित स्थानीय मानिसहरू बीच वादविवाद भइरहेको सूचनाका आधारमा खटिएको प्रहरी टोलीले तस्करी गरी ल्याएको सामन सहित एम्बुलेन्स नियन्त्रणमा लिएको हो। भारतको जयनगरबाट जनकपुरधामतर्फ भन्सार छली चोरी पैठारी ल्याएको किराना जन्य सामानहरू तथा पाटाकाहरू लोड रहेको अवस्थामा एम्बुलेन्स नियन्त्रणमा लिइएको हो। श्री माई भ्याली बचत तथा ऋण सहकारी संस्थाद्वारा सञ्चालित एम्बुलेन्स पक्राउ गरिएको जिल्ला प्रहरी कार्यालयका प्रहरी उपरीक्षक दिलिपबहादुर क्षेत्रीले जानकारी दिए। पक्राउ परेको एम्बुलेन्ससहित किराना सामग्री तथा बिष्फोटक सामग्री पक्राउ गरी जिल्ला भन्सार कार्यालय जनकपुरधाममा पठाइएको जानकारी गराए।"
५५ कक्षबाट गोदावरी फूलको प्रदर्शन,"ललितपुर: १५ औँ गोदावरी फूलको प्रतियोगितात्मक प्रदर्शनी ललितपुरमा शुरु भएको छ । रोपेर फूल गोदावरी, सजाऔँ घर आँगन वरिपरीनाराका साथ फ्लोरिकल्चर एशोसिएसन नेपालको आयोजनामा पुष्प मेला शुरु भएको हो । प्रदर्शनीमा व्यावसायिक स्टल ४९, प्रतियोगितात्मक स्टल २ र सूचनामूलक ४ गरी जम्मा ५५ वटा प्रदर्शनी कक्ष रहेको फ्लोरिकल्चर एशोसिएसन नेपालका अध्यक्ष मिनबहादुर तामाङले जानकारी दिए । मेलामा करिव ८० लाखको कारोवार हुने अपेक्षा रहेको उनले बताए । प्रदर्शनीमा सहभागी नर्सरी र फर्महरुले उत्पादन गरेको गोदावरी फूलको ५ वटा प्रजातिमा प्रतिस्पर्धा गराइने छ । सयपत्री, मखमली तथा अन्य सिजनल फूल तथा विरुवासमेत प्रदर्शनीमा राखिएको छ । अहिले फूल व्यापारको अवस्था उत्साहजनक रहेको र उत्पादनको तथा बिक्री पनि बढ्दै गएको एशोसिएसनका अध्यक्ष तामाङले बताए । कोरोनाअघि पौने तीन अर्वको बार्षिक कारोवारको आंकडा रहे पनि कोरोनाका बेला १ अर्व ६३ करोडमा व्यापार झरेको तामाङले बताए । त्यसपछि भने अघिल्लो आर्थिक वर्षमा २ अर्व बढिको कारोबार भएको र अहिले कारोवार बढ्दै गएको उनले बताए । गोदावरी फूलको व्यवसायिक प्रवर्द्धन गर्ने उद्धेश्यका साथ मेला आयोजना गरिएको फ्लोरिकल्चर एशोसिएसन जनाएको छ । मेला आइतबारसम्म चल्नेछ ।"
मलेसियामा मङ्सिर ३ गते आम निर्वाचन हुँदै,क्वालालम्पुर : मलेसियामा आगामी मङ्सिर ३ गते आम निर्वाचन हुने भएको छ। मलेसियाली निर्वाचन आयोगले बिहीबार उक्त जानकारी दिएको हो। उम्मेदवारहरूको मनोनयन यही कात्तिक २० गते हुनेछ भने आधिकारिक चुनाव प्रचारका लागि दुई हप्ताको समय दिइएको निर्वाचन आयोगका अध्यक्ष अब्दुल घानी सल्लेहले पत्रकारलाई बताएका छन्। कूल दुई करोड ११ लाख ७३ हजार छ सय ३८ मतदातालाई सेवा दिन तीन लाख ६३ हजार पाँच सय १५ जना निर्वाचन अधिकृत खटाइने छ। देशभर आठ हजार नौ सय ५८ मतदान केन्द्र सञ्चालन गरिनेछन्। सन् २०२० को फेब्रुवरीमा पूर्व प्रधानमन्त्री महाथिर मोहम्मदको राजीनामापछि दुई जना प्रधानमन्त्री नियुक्त भए पनि देशमा राजनीतिक अनिश्चितताको अन्त्य नभएकाले प्रधानमन्त्री इस्माइल साब्री याकोबले गत असोज २४ गते संसद् विघटन गरेर तत्काल निर्वाचनका निम्ति मार्ग प्रशस्त गरेका थिए। दुई वर्षअघि मुहिद्दिन यासिन प्रधानमन्त्रीमा नियुक्त भए पनि आफ्नै गठबन्धनबाट संसद्का सदस्यहरूले समर्थन फिर्ता लिएपछि राजीनामा दिएका थिए। त्यसपछि इस्माइल साबरीलाई प्रधानमन्त्री नियुक्त गरिएको थियो।
"दोहोरो नागरिकता प्रकरण : सप्तरी प्रहरीले प्रमाण जुटाए, मुद्दा अघि बढाएन","विराटनगर : प्रतिबन्धित लागूऔषध खैरो हिरोइन कारोबार प्रकरणमा कारागार जीवन बिताइरहेका भारतीय नागरिक राजकुमार सिङलाई बयान लिन जिल्ला प्रहरी कार्यालय सप्तरीले आलटाल गरिरहेको छ । खेरो हिरोइनसहित पक्राउ परेका सिङसँग दोहरो नागरिकता रहेको तथ्य बाहिर आएपछि सप्तरीले दोहोरो नागरिकता लिएको मुद्दा दर्ता गरेको थियो। भारतबाट सबै प्रमाण जुटाएर सप्तरी प्रहरीले एक वर्ष अगाडि जिल्ला अदालत सुनसरीसँग भारतीय नागरिक सिङ बयान लिन अनुमति समेत लिएका थियो। तर, हालसम्म बयान लिएको छैन। सुनसरीको धरानबाट २०७८ मंसिर १९ गते ७७ ग्राम खैरो हेरोइनसहित पक्राउ परेका सिंहमाथि दोहोरो नागरिकता लिएको प्रमाण सप्तरी प्रहरीले फेला पारेको थियो। उनले नेपाली नागरिकता बनाएको प्रमाण सप्तरी प्रहरीले भारतबाट ल्याएको थियो। त्यसपछि दोहोरो नागरिकताका विषयमा अनुसन्धान गरी प्रहरीले मुद्दा दर्ता गरेको थियो। प्रहरीले २०७८ असार १३ गते सिंहलाई सुनसरी जिल्ला अदालतले बयानका लागि सप्तरी ल्याउन अनुमति लिएको थियो। तर, अदालतबाट अनुमति लिएको वर्ष दिनभन्दा बढी बित्दा पनि अहिलेसम्म उनको बयान हुन सकेको छैन। सिंहको ससुराली सत्तारूढ दल नेपाली कांग्रेसनिकट भएका कारण पनि मुद्दा प्रभावित भएको प्रहरी स्रोतले जनाएको छ। स्रोतका अनुसार सप्तरी प्रहरीले दोहोरो नागरिकता लिएको प्रमाण संकलन गरेर मुद्दा दर्ता गरी अघि बढ्न खोजेको थियो। तर, राजनीतिक दबाबका कारण उनको मुद्दा अघि बढ्न सकेको छैन। त्यसबेला सप्तरीमा एसपी राजेन्द्र धमला थिए। धमलाले कोरोना महामारीको बहाना देखाउँदै सिंहलाई सप्तरी ल्याउन नसकेको बताउँदै आएका थिए। सोही बेला उनको सरुवा भयो। 'सप्तरी प्रहरी प्रमुख फेरिए पनि लामो समयदेखि प्रमाण संकलन गरेर दोहोरो मुद्दा अघि बढ्न नसक्नु राजनीतिक दबाब नै हो,' प्रहरी स्रोत भन्छ, 'प्रक्रिया अघि बढाउन लाग्दा ब्याक हुनु परेको छ।' धमला सरुवा भएर गएपछि सप्तरी प्रहरी प्रमुखका रूपमा अभिनारायण काफ्ले आए। दोहोरो नागरिकताको प्रमाण प्रहरीले भारतबाट ल्याएको बुझेर काफ्लेले मुद्दा अगाडि बढाउने तयारी गरे। यसैबेला राजनीतिक हस्तक्षेप भएपछि पुनः मुद्दा जहाँको तहीँ छ। प्रहरी स्रोतका अनुसार दोहोरो नागरिकता मुद्दा चले सिंह धरौटीमा रिहा हुन नसक्ने भएकाले राजनीतिक दबाब दिएर दोहोरो नागरिकताको मुद्दा चलाउन नदिइएको हो। दोहोरो नागरिकता लिएका सिंह सुनसरीको भण्टाबारीकी कांग्रेस नेतृ तारा पौडेलका ज्वाइँ हुन्। सिंह सप्तरीको तत्कालीन पकरी गाविस२ निवासी भनिएको छ। उनको नेपाली नागरिकता किर्ते रहेको रहस्य बाहिर आएपछि सप्तरी प्रहरीले सुरु गरेको थियो। अनुसन्धानमा उनी भारतीय नागरिक रहेको प्रमाण फेला परेको थियो। सप्तरीको पकरी गाउँविकास समितिबाट बनाएको नागरिकतामा बुवा बनेका ठाकुरप्रसाद सिंह पनि भारत बिहारको राज जिरोगा ग्राम पञ्चायतअन्तर्गत भरफोरी ग्राम र थाना आन्द्रामण्ड र जिल्ला मधुवनी निवासी भएको प्रमाण फेला सप्तरी प्रहरीले पारेको थियो। ग्राम पञ्चायत राज जिरोगाका मुखिया नुतन कुमारीले राजकुमारका नेपाली बुवा पनि भारतीय रहेको भन्दै सप्तरी प्रहरीलाई पत्र लेखेर दिएकी छन्। ठाकुरप्रसाद भारतीय नागरिक भएको उनका भारतमा दुई छोरा रहेको प्रमाणित गरेर दिएकी छन्। झुम्का कारागारमा रहेका सिंहलाई उच्च अदालत विराटनगरले पनि जिल्ला अदालतको निर्णयलाई नै सदर गरेको छ। सप्तरी प्रहरी स्रोतका अनुसार राजकुमार सिंहको भारतीय नागरिक भएको प्रमाण फेला परेपछि नक्कली बुवा बनाएकाले ठाकुरप्रसाद सिंहको नागरिकताको छानबिन सुरू गरेको थियो। नागरिकताको छानबिन गर्न सप्तरी प्रहरीको एक टोली वीरपुर थाना पुगेर थानका एसएचओ (सिनियर हाउस अफिसर) राजेशकुमार मण्डललाई उनका बारेमा छानबिन गर्न अनुरोध गरेको थियो। भीमनगरस्थित थानाका सबइन्सपेक्टर शत्रुधनप्रसाद साहको नेतृवमा गएको टोलीले उनको गाउँमा पुगेर सोधपुछ गरेको थियो। सप्तरीका प्रहरी नायब निरीक्षक जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो। राजकुमार सिंह स्वर्गीय रामबालक सिंहका चार छोरामध्ये कान्छो छोरा भएको र भारतमा समेत नागरिकता भएको सबै प्रमाण भेटिएको थियो। सिंह भारतीय नागरिक हुनु र भारतमा पनि उनको आपराधिक पृष्ठभूमि नै रहेको अनुसन्धानबाट खुलेपछि सप्तरी प्रहरीले भारतीय प्रहरीसँग सहयोग मागेको थियो। पक्राउ परेका सिंहको साथबाट बरामद भएको उनको सवारीचालक अनुमति पत्रमा र नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको थियो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमा २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारी चालक अनुमति पत्रमा ठेगाना तत्कालीन पकरी गाविस२ सप्तरी रहे पनि उक्त ठाउँमा सिंह थरका एक जना पनि नरहेको स्थानीयको भनाइ छ। लागूऔषध सहित सिङ सवार सवारी साधनलाई समेत जिल्ला अलालत लिलामी गर्न दिएको आदेश दिएको थियो। तर हालसम्म गाडि समेत लिलामी नभएको बताइएको छ । उता सप्तरी प्रहरीका प्रवक्ता नरेश सिङले चाडै नै बयान गर्न सप्तरी ल्याउने बताए। लागूऔषधमा विदेशी नागरिक कारोवारीका रूपमा प्रमाणित भए अदालतले कडा सजाय दिने प्रावधान भएकाले दोहरो नागरिकताको मुद्दा प्रहरीलाई चलाउन राजनीतिक दवाव बढ्दै गएको प्रहरी स्रोतले जनाएको छ ।"
तिहारसँगै भक्तपुरको गुण्डुवासीलाई मखमली फूलको माला उन्न चटारो,"भक्तपुर : तिहार नजिकिएसँगै भक्तपुरको गुण्डुका किसानलाई मखमली फूल टिप्न र माला उन्न भ्याई नभ्याई परेको छ। तिहारको तयारी गर्नुपर्ला भन्ने अधिकांशले सोच्दै गर्दा भक्तपुरका किसानलाई भने तिहारका लागि मखमलीका माला बजारमा पुर्याउने हतारो छ। बिहानको चिसो सिरेटो चल्दै गर्दा नै उनीहरू मखमली टिप्न खेत पुग्छन्। धेरै हुनेले ठेक्कामा माला उन्न लगाउँछन्। कतिले आफैं उन्छन्। स्थानीयका अनुसार गुण्डुका हरेक परिवारका धेरैथोर फूल खेती छ। धेरैले धानको ठाउँमा फूल लगाएका छन् खेतमा। कतिले आफ्नै खेतमा फूलखेती गरेका छन् त कतिले भाडामा खेत लिएर फूलखेती गरेका छन्। त्यहाँका स्थानीयले मात्रै होइन, कोठाभाडामा बस्नेहरूले पनि खेत भाडामा लिएर फूल खेती गर्दै आएका छन्। कसैले व्यवस्थित रूपमा टनेल नै बनाएर फूलखेती गरेका छन् भने कतिले यतिकै सामान्य रूपमा खेती गरेका छन्। गुण्डुभरि जताततै फूल खेती गरेको सजिलै भेटिन्छन्। गुण्डु चोकको सडक पेटीमै मखमलीको माला उन्दै गरेकी माया नगरकोटीले आफ्नो परिवारलाई मात्रै नभई समग्रमा सारा गुण्डुवासीलाई बिहान मखमलीको फूल टिप्न जान र दिनभरि माला उन्न भ्याइनभ्याई परेको सुनाइन्। आमा छोरी एकैठाउँमा बसेर धमाधम माला उन्दै गरेको उनको परिवारलाई कुरा गर्नसम्म भ्याइ नभ्याई थियो। भक्तपुरको सूर्यविनायक नगरपालिका७, गुण्डु कार्यालयबाट एक दुई सय मिटरमै पर्ने चोकमा दिनको समयमा जताततै मखमलीको माला बनाइरहेको भेटिन्छन् अहिले। त्यहाँघरैपिच्छे कोही एक्लै त कोही परिवारपरिवार मिलेर माला बनाइरहेको भेटिन्छन्। यहाँका किसानलाई मखमलीको माला उन्ने चटारो साउन भदौदेखि नै हुन्छ। त्यतिबेला उनेका माला अष्ट्रेलिया, जापान लगायतका देशमा निर्यात भइसके। यतिबेलाको चटारो भने नेपाली बजारका लागि हो। तिहारमा नभै नहुने र हिन्दू संस्कृतिको विशेष महत्व बोकेकाले मखमलिको माग धेरै नै हुने गर्छ। माला उन्दै गर्दा उनीहरूको गुनासो भने राम्रो बजार नपाएको छ। विदेशबाट आयात भइदिँदा आफूहरूले राम्रो मोल नपाएको उनीहरूको दुखेसो छ। स्थानीय ज्याति नगरकोटीका अनुसार यसपाला आफूहरूले एउटा मालाको २० देखि रुपैयाँमा बेच्न बाध्य भएको छ। यसपटक केही समय अगाडि परेको पानीले फूलखेतीमा ठूलो नोक्सान पुयाएको उनले सुनाइन्। यसले एकातिर कम मूल्य पाएको र अर्कोतिर फूल बिग्रेर नोक्सानी भएको उनको गुनासो छ। 'तैपनि तिहार मनाउनलाई खर्च उठ्छ,' उनले भनिन्, 'यतिमै हामी सन्तोष र खुशी मनाउन बाध्य छौं।' कहिल्यै नओइलाउने मखमली फूलको मालाले तिहारमा दिदीबहिनी र दाजुभाइ बीचको प्रगाढ प्रेम बुनेको हुन्छ। यससँगै मखमलीले दाजुभाइको लामो आयुको प्रतिविम्व पनि बोकेको हुन्छ। यही कारण तिहारमा मखमली फूलको माला नभइ हुँदैन। बत्ती र उज्यालोको चाड तिहार फूलबिना अधुरो रहन्छ। शारदीय मौसममा फूलहरू यसैपनि धेरै फूल्छन्। अझ कहिल्यै नओइलाउने मखमलीको चमक नै भिन्नै।"
खोखोमा आर्मीलाई स्वर्ण,कास्की: नवौं राष्ट्रिय खेलकुद प्रतियोगिताअन्तर्गत खोखोको उपाधी नेपाल आर्मीले जितेको छ। पोखरा रंगशालामा भएको प्रतियोगितामा पुरुषतर्फ नेपाल आर्मीले स्वर्ण पदक हात पारेको हो । लुम्बिनी प्रदेशलाई १०१४ को अंकले हराउँदै विभागीय टिम आर्मीले स्वर्ण पदक हात पारेको हो । महिलातर्फ लुम्बिनी प्रदेशले स्वर्ण पदक हात पारेको छ । विभागीय टिम नेपाल आर्मीलाई १८१६ ले पराजित गर्दै लुम्बिनी प्रदेशले स्वर्ण पदक पाएको हो । राउन्ड रोबिन लिगका आधारमा भएको खोखो प्रतियोगितामा महिलातर्फ सुदूरपश्चिम र पुरुषतर्फ बागमती प्रदेशले रजत पदक हात पारेका छन् । पोखरा रंगशालास्थित ह्यान्डबल एकेडेमीमा तेस्रो स्थानका लागि भएको स्पर्धामा महिलातर्फ प्रदेश १ लाई पराजित गर्दै कास्य पदक जितेको हो । पुरुषतर्फ बागमती प्रदेश १ लाई नै हराउँदै बागमती प्रदेशले काँस्य पदक जितेको छ । बागमतीले २८७ अंकले प्रदेश १ लाई पराजित गरेको हो । असोज ३० देखि शुरु भएको प्रतियोगितामा २ विभागीयसहित ९ टिम सहभागी थिए ।
सदरमुकाम विवादमा दोहोरो चरित्र देखाएको एमालेको आरोप,"रुकुम पूर्व : नेकपा माओवादी केन्द्र र नेपाली कांग्रेसले रुकुम पूर्वको सदरमुकाम विवादमा दोहोरो चरित्र देखाएको नेकपा एमाले जिल्ला कमिटीले आरोप लगाएको छ। मंसिर ४ गते हुने प्रतिनिधि सभा र प्रदेश सभाको निर्वाचनका लागि जिल्लामा सम्पर्क कार्यालयको स्थापनाका क्रममा एमालेले आफ्नो घोषणा एवंम् अपिलपत्रमार्फत यस्तो बताएको हो। संघीयता लागू भएदेखि सिंगो रुकुमलाई टुक्रा पारी पूर्वी रुकुम र पश्चिम रुकुम बनाएपछि पूर्वको सिस्ने गाउँपालिका ५ र ६ नम्बर वडामा रहेको रुकुमकोटमा सदरमुकाम तोकिएको थियो। २०७४ साल माघ ११ गते तत्कालीन शेरबहादुर देउवाको कामचलाउ सरकार हुँदा पुथाउत्तरगंगा गाउँपालिका१२, गोल्खाडामा सदरमुकाम सार्न आदेश दिएको थियो। त्यतिबेला दुवै क्षेत्रको आन्दोलन बिरोध र सर्वोच्च अदालतमा रिट दायरपछि तत्काल मुकाम सार्ने काम रोकिएको हो। अहिले फेरि यो विषयलाई नेकपा एमालेले सत्ता गठबन्धनको तर्फबाट जिल्ला सदरमुकाममा दोहोरो चरित्र खेली बेवास्ता गरेको विषयलाई उठाएर आरोप लगाएको छ। छिप्रीदहमा कार्यालयको स्थापना कार्यक्रममा अपिल पत्र सुनाउने क्रममा नेकपा एमाले रुकुम पूर्वमा प्रतिनिधि सभाका उम्मेद्वार कैलास कुमार मल्लले प्रतिवद्धता पत्रमा जिल्लाका सडक लगायत भ्रस्टाचार बिरोधी र जनजीविकाका सवालमा केन्द्रित रहेका प्रतिवद्धता भन्ने क्रममा सदरमुकामको विवादलाई प्रस्ट्याएका हुन्। मल्ल रुकुमकोट निवासी हुन्। उनले यसअघि नै गोल्खाडा सदरमुकाम हुनुपर्छ भनी सार्वजनिक कार्यक्रममा बोलेका थिए। यो सदरमुकामका विषयमा सर्वोच्च अदालतले पेशी तोक्दै फैसलाको समयसीमा सारिरहेको छ। यस विषयमा जिल्लास्थित राजनीतिक दलका शीर्ष नेताहरूले आधिकारिक धारणा व्यक्त गरेका छैनन्। नेकपा एमाले जिल्ला कमिटीले भने दुवै क्षेत्रको सम्बोधन हुनेगरी न्यायोचित फैसलाको प्रतीक्षामा रहेको र पार्टीको तर्फबाट प्रभावकारी भूमिका खेल्ने उल्लेख गरिएको छ।"
डब्ल्युएचओ प्रमुखले लाखौं डलर दुरूपयोग गरेको आरोप,"लन्डन : सिरियास्थित संयुक्त राष्ट्रसंघीय निकाय विश्व स्वास्थ्य संगठन (डब्ल्युएचओ)को कार्यालयका प्रमुखलाई लाखौं डलर दुरुपयोग गरेको आरोप लागेको छ। उक्त कार्यालयका कर्मचारीले कोभिड१९ को महामारीबाट देश आक्रान्त भएका बेला कार्यालय प्रमुख डा अक्जेमल म्याग्टिमोवाले सरकारी अधिकारीहरूलाई कम्प्युटर, सुनका सिक्का र कारसमेत उपहार दिएर डब्ल्युएचओ कोषको दुरूपयोग गरेको आरोप लगाएका हुन्। एसोसिएटेड प्रेस (एपी)ले प्राप्त गरेको १०० भन्दा बढी गोप्य कागजात, सन्देश र अन्य सामग्रीमा डब्ल्युएचओका सिरिया प्रमुखले सिरियाली सरकारका उच्च पदस्थ राजनीतिज्ञहरूसँग सम्झौता गर्न कर्मचारीहरूलाई दबाब दिएकी तथा लगातर गलत ढंगले कोष र दाताहरूले दिएको रकम दुरूपयोग गरेको वयान दिएका भेटिएको छ। कर्मचारीहरूले अनुसन्धानकर्ताहरूलाई उनले भ्रष्टाचार गरेको वयान दिएका दस्तावेज एपीले हात पारेको हो। म्याग्टिमोभाले उनीमाथि लागेका आरोपबारे जवाफ दिन अस्वीकार गरेकी छन्। आफ्नो पदीय मर्यादाको ख्याल गर्दै उनले जानकारी दिन अस्वीकार गरेकी बताइएको छ। उनले ती आरोपलाई अपमानजनक भनेकी छन्। उनीविरूद्ध १२ जना कर्मचारीले उजुरी गरेका थिए। उजुरीपरेसँगै डब्ल्युएचओले २० भन्दा बढी अधिकारी खटाएर आन्तरिक अनुसन्धान थालेको छ। उक्त संस्थाले उनीविरूद्धको अरोपको छानबिन भइरहेको र त्यसनिम्ति बाह्य अनुसन्धानकर्ता परिचालन गरेको बताएको छ।"
जसपाका बागी उम्मेदवार पार्टीबाट निष्काशित,"काठमाडौं : जनता समाजवादी पार्टी (जसपा)ले बागी उम्मेदवारलाई कारबाही गरेको छ। आफ्नै उम्मेदवारविरुद्ध बागी बनेका उनीहरुलाई अनुशासन उल्लंघन गरेको भन्दै पार्टीबाट निष्काशित गरिएको केन्द्रीय कार्यकारिणी सदस्य प्रकाश अधिकारीले जानकारी दिए। 'पार्टी नीति, निर्णय विपरित स्वतन्त्र रुपमा उम्मेदवारी दिने त्यस्ता उम्मेदवारहरुले पार्टी अनुशासन उलंघन गरी उम्मेदवारी कायम राखी रहेकोले उनीहरुलाई पार्टीबाट निष्काशित गरिएको हो,' उनले भने। मधेस प्रदेश र अन्य केही क्षेत्रमा जसपा र नेकपा एमालेबीच तालमेल गरिएको छ। 'तालमेल भएका स्थानमा र पार्टीका आधिकारिक उम्मेदवारविरुद्ध उम्मेदवारी दिएकाहरुलाई आफ्नो उम्मेदवारी फिर्ता लिन निर्देशन दिइसकिएको छ। यसरी पार्टी निर्देशन विपरित पार्टी सदस्यहरुले उम्मेदवारी कायम राखी रहेका र पार्टीलाई असर पार्ने तथा पार्टी हित विपरित कार्य गरिरहेको हुँदा त्यस्ता उम्मेदवारहरुको पक्षमा प्रचारप्रसार नगर्न र नलाग्न पनि सम्पूर्ण पार्टी पंक्तिलाई निर्देश गरिन्छ,' अधिकारीद्वारा जारी विज्ञप्तिमा भनिएको छ।"
२० जिल्लाको मतपत्र छपाइ सम्पन्न,"काठमाडौं : पहिलो हुने निर्वाचित हुने निर्वाचन प्रणालीतर्फ २० जिल्लाको मतपत्र छपाइ सम्पन्न भएको छ। बुधबार प्रतिनिधि सभातर्फ अछाम, डोटी, कैलाली र कञ्चनपुर तथा प्रदेश सभातर्फ डोटी, डडेलधुरा र कैलाली जिल्लाको मतपत्र छपाइ तथा प्याकिङ सम्पन्न भएसँगै पहिलो हुने निर्वाचित हुने प्रणालीतर्फको करिब ३० प्रतिशत मतपत्र छपाइ सम्पन्न भएको छ। हालसम्म एक करोड २८ लाख ४९ हजार ५०० मतपत्र छपाइ भइसकेको छ। जसमा प्रदेश सभातर्फको ६४ लाख ३२ हजार ५०० र प्रतिनिधि सभातर्फ ६४ लाख १७ हजार रहेको छ। हाल कायम रहेको एक करोड ७९ लाख ८८ हजार ५७० मतदाताको लागि पहिलो हुने निर्वाचित हुने निर्वाचन प्रणालीका लागि करिब चार करोड र समानुपातिक निर्वाचन प्रणालीका लागि करिब चार करोड मतपत्र आवश्यक पर्ने छ। यसअघि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेल्धुरा जिल्लाको पहिलो हुने निर्वाचित हुने प्रणालतर्फको मतपत्र छपाइ सम्पन्न भएको छ। प्रदेश सभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भइसकेको छ।"
पूर्वाञ्चल विश्वविद्यालयले कानूनी शिक्षा कार्यक्रम चलाउने,"मोरङ: पूर्वाञ्चल विश्वविद्यालयले न्यायमा पहुँच बढाउन क्लिनिकल कानूनी शिक्षा कार्यक्रम सञ्चालन गर्ने भएको छ । न्यायमा महिला, बालबालिका, अपाङ्ग, दलित र जनजाति जस्ता सीमान्तकृत समूदायको पहुँच पुर्याउने उद्देश्यका साथ विश्वविद्यालयले यो कार्यक्रम सञ्चालन गर्ने भएको हो । बुधबार एक कार्यक्रमको आयोजना गर्दै विश्वविद्यालयले क्लिनिकल कानुनी शिक्षा बारे जानकारी गराएको छ । कार्यक्रमले कानूनी सेवाको गुणस्तर बढाउन, प्रभावकारी सेवाका लागि संरचनात्मक सुधार गर्न र कानूनी सहायतालाई प्रभावकारी बनाउन सहयोगी भूमिका निर्वाह गने पूर्वाञ्चल विश्वविद्यालय कला, शिक्षा तथा कानून संकायका डिन प्राध्यापक डाक्टर अनिलकुमार पोखरेलले बताए । सरकारले निःशुल्क कानूनी सल्लाहाकारको व्यवस्था गरेको भएपनि नागरिकले थाहा नपाएर त्यो सेवा उपयोग नगरेको अवस्था र स्थानीय तहमा भएका न्याय समिति प्रभावकारी हुन नसकेको जस्ता विषयलाई यो कार्यक्रमले समेट्ने जनाईएको छ । पूर्वाञ्चल विश्वविद्यालयको आङ्गिक र सम्बन्धन प्राप्त क्याम्पसमा एलएलबी तेस्रो वर्ष र बीएएलएलबी चौथो र पाँचौ वर्षमा अध्ययनरत ३० जना विद्यार्थी यो कार्यक्रममा सहभागी हुनेछन् । कार्यक्रममा महिला, अपाङ्ग र सीमान्तकृत समूदायका विद्यार्थीलाई प्राथमिकतामा राखिनेछ । छनौट भएका विद्यार्थीले ४५ दिनसम्म समूदायमा गएर त्यहाँको कानूनी अवस्था, न्यायको अवस्था, न्यायिक समितिको प्रभावकारिता र घरेलु हिंसाको अवस्थाको अध्ययन गर्नेछन् । बालबालिकाका समस्या तथा महिला, बालबालिका, अपाङ्ग र सिमान्तकृत समूदायको मानवअधिकारको क्षेत्रमा विद्यार्थीले काम गर्नेछन् । यसले उक्त समुदायमा न्यायको पहुँच बढने विश्वास लिईएको छ । छनौट भएका विद्यार्थीहरुले भने प्रदेश १ को सुनसरी, पाँचथर, ओखलढुङ्गा र भोजपुरमा गएर काम गर्नेछन् ।"
समृद्धि र आधुनिकीकरण हामीले चीनबाट सिक्नुपर्छ पर्यटनमन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले छिमेकी मित्रराष्ट्र चीनको समृद्धि र आधुनिकीकरणबाट नेपालले शिक्षा लिनुपर्ने बताएका छन् । चिनियाँ कम्युनिस्ट पार्टीको २०औँ महाधिवेशनको अवसरमा ललितपुरमा फ्रेण्ड्स अफ सिल्क रोड क्लवले आयोजना गरेको फोटो प्रदर्शनी उद्घाटन गर्दै मन्त्री श्रेष्ठले सामाजिक र आर्थिक विकासलाई नयाँ उचाइमा पुर्याएर चीनले विश्वको पहिलो आर्थिक शक्ति राष्ट्रमा सूचीबद्ध हुने सफलता हासिल गरेको बताए । पछिल्लो समय चीनले गरिबी निवारणमा उच्चतम सफलता हासिल गरी गरिबी पूर्ण उन्मूलन गरेको भन्दै मन्त्री श्रेष्ठले औद्योगिकीकरण र सूचना प्रविधिको क्षेत्रमा चीनले पाएको सफलताबाट प्रेरणा लिनुपर्ने बताए । नेपालसँग सीमा जोडिएको र नेपालको विकासमा एक असल मित्रको रुपमा चीन सरकारले नेपालको विकास निर्माणमा निरन्तर सहयोग गर्दै आएको उनले बताए । फोटो प्रदर्शनीमा चिनियाँ कम्युनिस्ट पार्टी स्थापना भएको एक सय वर्षको अवसरमा चीनले हासिल गरेका उपलब्धीहरु समेटिएका छन् ।"
भक्तपुर क्षेत्र नं २ का कांग्रेस उम्मेदवार दुर्लभ थापालाई आयोगले सोध्यो स्पष्टीकरण,"काठमाडौं : निर्वाचन आयोगले प्रतिनिधिसभा सदस्यका भक्तपुर क्षेत्र नं २ का कांग्रेसका उम्मेदवार दुर्लभ थापालाई २४ घन्टे स्पष्टीकरण सोधेको छ। आयोगले आचारसंहिताको उल्लंघन हुने गरी प्रचारप्रसार गरेको विषयमा प्रतिनिधिसभा सदस्यका भक्तपुर क्षेत्र नं २ का उम्मेदवार थापालाई स्पष्टीकरण सोधेको हो। थापाले सूर्यविनायक नगरपालिका वडा नं २, ३, ४ र ६ का चोक, गल्ली र पोलहरूमा दलको झण्डा, फ्लेक्स प्रिन्ट राखेको तथा सामाजिक सञ्जालमा पोष्ट गरेको कार्य आचारसंहिता विपरीत हुने भएकाले स्पष्टीकरण सोधिएको आयोगले जनाएको छ। थापालाई निर्वाचन आयोगमा वा उम्मेदवार रहेको निर्वाचन अधिकृतको कार्यालमा आफैँ वा आफ्नो प्रतिनिधिमार्फत लिखित स्पष्टीकरण पेश गर्न भनिएको छ। निर्वाचन आचारसंहिता, २०७९ को दफा १३ बमोजिम जुलुस, आमसभा, कोणसभा, बैठक वा भेला गर्दा पालना गर्नुपर्ने आचरण अन्तर्गत खण्ड (ज) मा कसैको निजी घरजग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह राख्न वा टाँस्न नहुने व्यवस्था रहेको स्मरण गराउँदै त्यसरी विभिन्न स्थानको बाटो तथा पोलहरूमा दलको झण्डा राखेको देखिएको हुँदा आचारसंहिता विपरीत हुने गरी उक्त कार्य किन गरिएको हो ? भनी स्पष्टीकरण सोधिएको छ। तपाईं नेपाली कांग्रेस भक्तपुर जिल्ला कार्यसमितिको अध्यक्ष तथा भक्तपुर क्षेत्र नं २ मा प्रतिनिधि सभा सदस्यको उम्मेदवार समेत रहनु भएको हुँदा निर्वाचन आचारसंहिताको पालना गर्ने गराउने जिम्मेवारी तपाईंको हो, होइन ? स्पष्टीकणमा भनिएको छ, यदि जिल्ला कार्यसमिति भक्तपुरबाट निर्वाचन आचारसंहिता विपरीत कार्य भएको हो भने तपाईंलाई किन निर्वाचन आयोग ऐन, २०७३ को दफा २३ को उपदफा (३) र उपदफा (४) बमोजिमको कारवाही हुनु नपर्ने हो ?"
"डेंगुका बिरामी बढ्दै, नियन्त्रणका लागि सरसफाई अभियान","उदयपुर : लामखुट्टेको टोकाइबाट हुने डेंगुका बिरामी बढ्न थालेपछि त्रियुगा नगरपालिकाको अगुवाइमा स्थानीय प्रशासनले सचेतनामूलक अभियान सुरु गरेको छ। प्रमुख जिल्ला अधिकारी जनार्दन गौतमको अध्यक्षमा बुधबार बसेको सरोकारवालाको बैठकले सदरमुकाम गाईघाटमा त्रियुगा नगरपालिकाको अगुवाइमा अभियान सञ्चालन गर्ने निर्णयसँगै बसपार्क क्षेत्रमा सरसफाई कार्यक्रम सुरु गरिएको हो। बैठकले अन्य स्थानीय तहमा पनि अभियान सञ्चालन गर्ने निर्णय गरेको प्रजिअ गौतमले बताए। उनले भने, 'साउन महिनादेखि प्रकोपका रूपमा बढ्दो डेंगुको संक्रमणदर नियन्त्रण गर्न प्रमुख कारक लामखुट्टे र तिनको लार्भा नष्ट गर्नु पर्ने देखिएकाले अभियान सुरु गरेका हौ।' प्रकोप नियन्त्रणका लागि सबै स्थानीय तहका जनप्रतिनिधि र सरोकारवाला निकाय परिचालित भई घर, समुदाय, कार्यालय, विद्यालय आसपासका क्षेत्रमा पानी जम्न नदिन, खाल्टाखुल्टी पुर्ने, रेफ्रिजेनेरेटर, एसीमा लामो सयम पानी जम्न नदिने, खाली टायरमा जमेको पानी फाल्ने र नष्ट गर्ने अभियान रहेको उनले बताए। बैठकले सबै स्थानीय तहसँग समन्वय गरी अभियान सञ्चालन गर्ने, माइकिङ, प्रचारप्रसार लगायतका कार्यक्रमहरू सञ्चालन गर्ने निर्णय भएको प्रजिअ गौतमले बताए। अभियानअन्तर्गत पहिलो चरणमा बिहीबार बिहान त्रियुगा नगरपालिकाका मेयर वसन्तकुमार बस्नेत, उपमेयर महेश्वरी राई, प्रजिअ, तीनवटै सुरक्षा निकायका प्रमुख तथा अन्य सरोकारवालाको उपस्थितिमा सदरमुकाम गाईघाटमा लामखुट्टे बासस्थानको नष्ट र सरसफाई सुरु गरिएको छ। अभियानाका सदस्य जिल्ला स्वास्थ्य कार्यालयका सूचना अधिकारी चिरन्जिवी निरौलाका अनुसार सदरमुकामको बजार क्षेत्रमा जमेका खाल्डाखुल्टी पुर्ने, खाली टायरमा जमेको पानी फाल्ने, अनावश्यक टायर र फोहोरवस्तु नष्ट गरिएको छ। निरौलाका अनुसार जिल्लाका स्वास्थ्य संस्थामा ८०८ जनामा गरिएको परीक्षणबाट २०५ जनामा डेंगु देखिएको हो। समध्ये सबैभन्दा बढी जिल्ला अस्पतालमा ४६१ मा परीक्षण गरिएकामा १४५ जनामा लक्षण देखिएको छ। त्यसैगरी कटारी अस्पतालमा २६७ जनामध्ये ४२ जनामा डेंगु देखिएको छ। त्यस्तै बेलका नगर अस्पतालमा ७० जनामध्ये १५ जना र देउरी स्वास्थ्य चौकीमा १० जनामध्ये तीन जनामा डेंगु देखिएको निरौलाले जानकारी दिए। ज्वरो आउने, वान्ता हुने, शरीर कमजोर हुने, खानामा रुचि नहुने जस्ता लक्षण देखिएपछि गरिएको परीक्षणमा डेंगु पुष्टि भएको उनले बताए। लक्षण देखिएका बिरामीको अवस्था सामान्य रहेको उनले बताए। डेंगुको संक्रमण बढ्दै गएपछि बिरामीको घरपरिवारलाई सरसफाई गर्न डाक्टरले सुझाव दिएका छन्। सफा पानी कुनै खुला भाडामा धेरै दिनसम्म राख्नाले वा कुनै स्थानमा नबग्ने गरी सफा पानी भएमा पनि उक्त स्थानमा लामखुट्टेले धेरै फुल पार्न सक्ने सूचना अधिकारी निरौलाले बताए। डेंगु संक्रमणलाई समयमै रोकथाम गर्न नसके बढी रक्तश्राव भएर मानिसको ज्यान जान सक्ने चिकित्सकको भनाइ छ। पोथी लामखुट्टेको टोकाइबाट सर्ने डेंगु नियन्त्रणका लागि जनस्वास्थ्य कार्यालय र सबै स्थानीय बीच समन्वय भइरहेको उनले बताए। पोथी लामखुट्टेले सफा पानीमा अण्डा पारेर बच्चा निकाल्ने बेलामा मान्छेलाई टोकेपछि बिरामी हुने चिकित्सकको भनाइ छ। लामखुट्टेले टोकेपछि सुरुमा ज्वरो आउने, शरीरमा दादुरा जस्ता फोका आउने, लिभर पुल्ने र पेटमा पानी जम्ने र गिजाबाट रगत आउने, शरीर दुख्ने लक्षण देखिने गर्दछ। प्लाष्टिकको पानी जार, प्लाष्टिकको गमला, सफा पानीमा मात्र यो जातको पोथी लामखुट्टे बस्ने भएकाले घर वरपर पानी जम्न दिन नहुने चिकित्सक बताउँछन्।"
नेपालीको सारथी बन्दै हेल्प डेक्स इन पोर्चुगल,"काठमाडौं: ठूलो सपना र आर्थिक समृद्धिको आशा बोकेर जीवनलाई सरल बनाउने उद्देश्यले विगत १० वर्ष अघि युरोप छिरेका बिक्की सुवेदी अहिले नेपालीको सारथी बन्न थालेका छन् । पर्याप्त पैसा कमाउने र पारिवारिक सम्पन्नतालाई मजबुद बनाउने उद्देश्यले विदेशिएका सुवेदी समस्यामा परेका नेपालीको सहयोगमा जुट्छन् । पर्वतको कुस्मा स्थायी घर भएका बिक्की हालः युरोयियन मुलुक पोर्चुगलमा छन् । पहिले रोजगारीका लागि पोर्चुगल पुगेका उनी अहिले नेपालीका सबैभन्दा कान्छा व्यवसायीको रुपमा पनि परिचित छन् । करिव एक दशकदेखि ब्यवसायमा सम्लग्न उनले आफ्नो पावरफुल प्रिज्म एलडिए नामक कृषि कम्पनी स्थापना गरी आप्रबासीलाई रोजगारी दिइरहेका छन् । सामाजिक सेवामा हात हालेका बिक्कीको समूहले अन्य दुई कम्पनीको स्थापना गरी करिब तीन हजार मानिसलाई रोजगारी दिएको छ । उनले स्थापना गरेको हेल्प डेक्स इन पोर्चुगल नामक संस्था नेपाली कामदारको सहयोगी बनेको छ । रोजगारीको सिलसिलामा पोर्चुगल पुगेका र समस्यामा परेका आप्रबासीलाई यो संस्था साथी नै हो । जब म रोजगारीका लागि यहाँ आएँ त्यस पछि थाहा भयो वैदेशिक रोजगारी नेपालीले सोचे जस्तो सजिलो रहेनछ । झन्झटिलो कागजी प्रक्रियाले धेरै नेपालीलाई समस्यामा पारेको अवस्था थियो, उनले भने, यहाँ आफूले भोगेको अनुभवले नै मलाई परदेशमा सहयोग गर्नु ठूलो धर्म कमाउनु हो भन्ने भावनाको विकास भयो । हेल्प डेक्स इन पोर्चुगलले के गर्छ ? पोर्चुगलमा सबैभन्दा ठूलो समस्या भाषाको हो । यहाँका हरेक कार्यालयमा भाषा नजान्नेले कुनै काम सहज रुपमा गर्न सक्दैनन् । पोर्चुगिसहरू भाषामा काम गर्न कठिन छ । पोर्चुगल जानेले पनि भाषा सिकेर जानुपर्ने सुझाव उनको छ । यही भाषागत समस्यामा परेर काम गर्न नसकेका नेपाली तथा अन्य देशका आप्रवासीलाई हेल्प डेक्स इन पोर्चुगलले सहयोग गर्दै आएको छ । डकुमेण्टेसन तथा पोर्चुगलका विभिन्न सरकारी निकायमा पर्ने समस्याको समाधानका लागि यो संस्थाले काम गर्ने गरेको छ ।"
प्रकृति संरक्षणमा अन्तरनिकायबीच समन्वय अतिआवश्यक : प्रधानमन्त्री देउवा,"काठमाडौं: प्रधानमन्त्री शेरबहादुर देउवाले प्रकृति संरक्षणको क्षेत्रमा काम गर्ने निकायबीच समन्वय र सहजीकरण अतिआवश्यक रहेको बताएका छन् । राष्ट्रिय प्रकृति संरक्षण कोषको ४०औँ वार्षिकोत्सवको अवसरमा आयोजित कार्यक्रमा प्रधानमन्त्री देउवाले जैविक विविधता संरक्षण र जलवायु परिवर्तनको क्षेत्रमा धेरै काम गर्नुपर्ने उल्लेख गर्दै यसबाट नेपाल र नेपालीले धेरै लाभ लिनसक्ने बताए । देउवाले नेपालको मनोरम हिमशृङ्खला, तराईदेखि हिमालसम्मको भौगोलिक विविधता एवं संस्कृति र यहाँ पाइने वन्यजन्तु तथा चराचुरुङ्गीजस्ता प्रकृतिको गहनाका रुपमा रहेको उल्लेख गर्दै प्रकृति संरक्षण तथा जैविक विविधताको माध्यमबाट नेपालको पर्यटन विकास र समृद्धिको महत्वपूर्ण आधार हुन पुगेको बताए । कोषका संरक्षकसमेत रहेका देउवाले नेपालले बाघ संरक्षणको क्षेत्रमा उल्लेखनीय सफलता हासिल गरेको जनाउँदै पछिल्ला वर्षमा नेपालबाट अन्तर्राष्ट्रिय समुदायसामु सकारात्मक सन्देश प्रवाह भएको बताए । 'सन् २०१० मा बाघको सङ्ख्या एक सय २१ लाई दोब्बर बनाएर दुई सय ५० पुर्याउने नेपालको अन्तर्राष्ट्रिय प्रतिबद्धता थियो । त्यसमा नेपाललाई अपार सफलता मिलेको छ । अब, हामीले बाघको सङ्ख्या त बढायौँ पछिल्ला दिनमा मानववन्यजन्तुद्वन्द्व बढिरहेको अवस्थामा यस चुनौतीका बिचमा हामीले असिमित सम्भावना खोज्न जरुरी छ', उनले भने । प्रधानमन्त्री देउवाले मुलुकको दिगो विकाससँग प्रकृति र जैविक विविधता संरक्षण प्रत्यक्ष रुपमा जोडिएको उल्लेख गर्दै योसँग जोडिएर संरक्षणसम्बन्धी ठोस् तथा उपलब्धिमूलक कार्यक्रम तर्जुमा गर्न सम्बन्धित निकायलाई निर्देशन दिए । कोषले समुदायमा आधारित संरक्षणको अभ्यास गर्दै नयाँ अभ्यास अपनाउन सफल भएको बताउदैँ प्रधानमन्त्री देउवाले संरक्षण क्षेत्रको व्यवस्थापनमा अन्नपूर्ण संरक्षण क्षेत्रको मोडेल विश्वप्रसिद्ध रहेको बताए । कार्यक्रममा ललितपुर महानगरपालिकाका प्रमुख चिरीबाबु महर्जनले प्रकृति संरक्षण, वन्यजन्तु एवं जैविवि विविधताको प्रवद्र्धनमा कोषले महत्वपूर्ण भूमिका निर्वाह गरेको भन्दै अन्तर निकायबीच समन्वय गरेर प्रकृति संरक्षणको कामलाई प्रभावकारी बनाइनुपर्ने बताए । पूर्वमन्त्री दीपक ज्ञवाली, वन तथा वातावरण मन्त्रालयका सचिव डा पेमनारायण कँडेल, कोषका अध्यक्ष डा कृष्णप्रसाद आचार्य र सदस्यसचिव शरद अधिकारीलगायतले संरक्षणको क्षेत्रमा नेपालले हासिल गरेको उपलब्धि विश्व समुदायका लागि उदाहरणीय रहेको भन्दै आगामी दिनमा प्रकृति तथा जैविक विविधता सम्पदाको संरक्षणलाई आधुनिक ढङ्गले अघि बढाइनुपर्ने बताए । प्रकृति तथा प्राकृतिक सम्पदाको संरक्षण र व्यवस्थापन गर्ने उद्देश्यले विसं २०३९ मा राष्ट्रिय प्रकृति कोष स्थापना गरिएको थियो । अन्नपूर्णलगायत तीन संरक्षित क्षेत्रको व्यवस्थापन कोषबाट हुँदै आएको छ ।"
"स्याङ्जामा २ मतदान स्थल सारिए, २ केन्द्र थपिए","स्याङ्जा : स्याङ्जामा यसपटक २ वटा मतदान स्थल सारिएको छ भने २ वटा मतदान केन्द्र थप गरिएको छ। मतदातालाई अपायक भएको भन्दै २ स्थललाई अन्यत्र सारिएको र मतदाता संख्या बढी भएको जनाउँदै २ केन्द्र थप गर्ने सर्वदलीय निर्णय भएको निर्वाचन कार्यालय स्याङ्जाले जनाएको छ। वालिङ नगरपालिका र बिरुवा गाउँपालिकाका एकएक मतदानस्थललाई स्थानान्तरण गरिएको छ। वालिङ नगरपालिका८ को बोगटीडाँडाको मतदानस्थललाई वालिङ८ कै शिवशक्ति सामुदायिक भवन भीमटारी बगैँचामा स्थानान्तरण गरिएको छ। बिरुवा१ को जनजागृति आधारभूत विद्यालयमा रहेको मतदानस्थललाई बिरुवा१ कै नवज्योति माध्यमिक विद्यालयमा स्थानान्तरण गरिएको हो। यसैगरी, वालिङ ४ को जेठीकन्या आधारभूत विद्यालय र ८ को केदारनाथ मन्दिरमा नयाँ मतदान केन्द्र थपिएको छ। यसअघि ३ सय १८ मतदान केन्द थिए। अब, ३ सय २० पुगेको भने निर्वाचन स्थल १ सय ९९ वटा छन्। एउटा निर्वाचन केन्द्रमा एक हजारभन्दा बढी मतदाता भएमा दोस्रो निर्वाचन केन्द्र राख्न सकिने प्रावधान भएअनुसार केन्द्र थप गरिएको निर्वाचन कार्यालय प्रमुख गुरुप्रसाद मरासिनीले जानकारी दिए। अपायक भएका कारण प्रमुख जिल्ला अधिकारी सहित जिल्लाका सबै राजनीतिक दलहरुको सहमति बमोजिम निर्वाचन स्थल र केन्द्र थप सहित स्थानान्तरण गर्नु परेको कार्यालयका सूचना अधिकारी रामचन्द्र गौतमले जानकारी दिए। आसन्न प्रतिनिधिसभा तथा प्रदेशसभा सदस्य निर्वाचनका लागि स्याङ्जामा २ लाख ४४ हजार ८९ मतदाता छन्। तीमध्ये महिला १ लाख २४ हजार ७७८, पुरुष १ लाख १९ हजार ३१० र अन्य एकजना मतदाता छन्। प्रतिनिधिसभा सदस्य दूई र प्रदेशसभाका ४ क्षेत्र रहेको स्याङ्जामा क्षेत्र नं १ मा मतदान स्थल १ सय ८ र मतदान केन्द्र १ सय ७० छन्। क्षेत्र नं २ मा मतदान स्थन ९१ र मतदान केन्द्र १ सय ५० वटा छन्।"
दुई सय मिटर दौडमा एपीएफका पार्की र लुम्बिनीकी चौधरीलाई स्वर्ण,"कास्की: नवौँ राष्ट्रिय खेलकुदअन्तर्गत एथलेटिक्स दुई सय मिटर दौडमा सशस्त्र प्रहरी बल (एपीएफ)का शिवराज पार्की र लुम्बिनी प्रदेशकी निशा चौधरीले स्वर्ण पदक जितेका छन् । पोखरा रङ्गशालामा बिहीबार सम्पन्न दौडमा पुरुषतर्फ शिवराजले निर्धारित दूरी २१ दशमलव ९१ सेकेन्डमा पूरा गर्दै स्वर्ण जितेका हुन् । एपीएफकै आशिष चौधरीले २२ दशमलव ०५ सेकेन्डमा निर्धारित दूरी पूरा गर्दै रजत पदक हात पारे भने त्रिभुवन आर्मी क्लबका युवराज विकले २२ दशमलव ५० सेकेन्डमा पूरा गर्दै कांस्य जिते । महिलातर्फ लुम्बिनीकी निशाले २५ दशमलव २४ सेकेन्डमा पूरा गर्दै स्वर्ण जिते । एपिएफकी रमिताकुमारी थारूले २५ दशमलव ९५ सेकेन्डमा पूरा गर्दै रजत र पुलिसकी लक्ष्मी साउदले २६ दशमलव ५२ सेकेन्डमा पूरा गर्दै कांस्य पदक जिते । त्यस्तै एथलेटिक्सअन्तर्गत पाँच हजार मिटर दौडमा एपीएफका गोपीचन्द्र पार्कीले स्वर्ण पदक जितेका छन् । दौडमा निर्धारित दूरी १४ मिनेट २९ दशमलव ६७ सेकेन्डमा पूरा गर्दै उनले स्वर्ण पदक हात पारेका हुन् । यसअघि १० हजार मिटर दौडमा गोपीचन्द्रले रजत पदक जितेका थिए । कर्णालीका दुर्गाबहादुर बुढाले १४ मिनेट २९ दशमलव ९३ सेकेन्डमा निर्धारित दूरी पूरा गर्दै रजत पदक जिते भने त्रिभुवन आर्मीका मुकेश पालले निर्धारित दूरी १४ मिनेट ३६ दशमलव ६० सेकेन्डमा पूरा गर्दै कांस्य पदक जिते । त्यस्तै एथलेटिक्सको ४ गुणा ४०० रिलेमा त्रिभुवन आर्मी क्लबले महिला र पुरुष दुबैमा स्वर्ण पदक जितेको छ । पोखरा रंगशालामा बिहीबार भएको पुरुषतर्फ सोमबहादुर कुमाल, रामप्रसाद थारु, जीवन चौधरी र प्रकाश दनुवारसम्मलित आर्मीले ३ मिनेट १८३६ सेकेन्डको समय निकाल्दै स्वर्ण पदक जितेको हो । निरप्रताप महतो, आशिष चौधरी, शिवराज पार्की र सन्दीप नेपाली सम्मलित एपीएफले ३ मिनेट २५८२ सेकेन्डको समय निकाल्दै रजत जितेका छन् । अमृत बोट, सहन चन्द्र शाह, टेकबहादुर कार्की र अरुण महतो थारु सम्मलित पुलिसले ३ मिनेट २९३५ सेकेन्डको समय निकाल्दै कास्य पदक जितेको छ । महिलामा स्वर्ण जितेपनि एपीएफ अयोग्य हुँदा आर्मीले स्वर्ण पदक पाएको छ । एपीएफका खेलाडीले ५०० मिटरभन्दा अगाडी नै लेन परिवर्तन गरेपछि एपीएफ अयोग्य भएको हो । सरस्वती भट्टराई, जयरानी थारु, निर्मला थापा र कसेली चौधरी सम्मलित आर्मीले ४ मिनेट ०२७८ सेकेन्डमा पूरा गर्दै स्वर्ण जितेको हो । निशा थारु, सम्झना थारु, अरुणा रिजाल र रामकुमारी थारु सम्मलित लुम्बिनीले ४ मिनेट १४८० सेकेन्डको समय निकाल्दै रजत जितेको छ । अन्जु खड्का, राजीना दुलाल, स्वगता खाइजु, सन्तोषी श्रेष्ठ सम्मलित बागमतीले ४ मिनेट २२७९ सेकेन्डको समय निकाल्दै कास्य जितेको छ । प्रतियोगितामा विभागीय टोली त्रिभुवन आर्मी क्लब टिम च्याम्पियन बन्न सफल भयो ।"
रुपीनाला पासमा बाटो खन्ने क्रममा एक जनाको मृत्यु,गोरखा : गोरखाको प्रसिद्ध पर्यटकीय पदमार्ग रुपीनाला पासमा बाटो खन्ने क्रममा एक जनाको मृत्यु भएको छ । चुमनुब्री गाउँपालिका वडा नं ३ फाक्पाका २९ वर्षीय इमान गुरुङको मृत्यु भएको धार्चे मनास्लु पर्यटन विकास समितिका अध्यक्ष साने गुरुङले जानकारी दिए। काम गर्ने क्रममा गएराती गुरुङको मृत्यु भएको हो । बाटो खन्ने क्रममा लेक लागेर मृत्यु भएको हुन सक्ने अध्यक्ष साने गुरुङले बताए ।
"फ्रि भिसा, फ्रि टिकटमा विदेश पठाइदिने प्रलोभन दिने उम्मेदवारलाई आयोगले सोध्यो स्पष्टीकरण","काठमाडौं : निर्वाचन आयोगले आचारसंहिता उलंङ्घन भएकोको विषयमा प्रतिनिधिसभा सदस्य बारा क्षेत्र नं ४ का उम्मेदवार कृष्णकुमार श्रेष्ठ (किसान)सँग २४ घन्टाभित्र स्पष्टीकरण सोधेको छ। आचारसंहिताको उल्लंघन हुने गरी फ्रि भिसा, फ्रि टिकटमा विदेश पठाइदिने प्रलोभन दिएर प्रचारप्रसार गरेपछि नेकपा (एकीकृत समाजवादी) का उम्मेदवार श्रेष्ठलाई आयोगले स्पष्टीकरण सोधेको हो। बेरोजगार युवालाई फ्रि भिसा, फ्रि टिकटमा विदेश पठाइदिने भनी मतदतामाझ बोलेको भिडियो प्राप्त भएको भन्दै श्रेष्ठलाई निर्वाचन आयोगमा वा उम्मेदवारी रहेको निर्वाचन अधिकृतको कार्यालयमा आफैं वा आफ्नो प्रतिनिधिमार्फत् लिखित स्पष्टीकरण पेश गर्न आयोगले निर्देशन दिएको छ। निर्वाचन आचारसंहिता, २०७९ को दफा ४ मा सबैले पालना गर्नुपर्ने आचरण अन्तर्गत खण्ड (न) मा 'कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने' व्यवस्था रहेको स्मरण गराउँदै आयोगले बारालगायतका जिल्लाबाट युवाहरुलाई जम्मा गरी प्रलोभन देखाएको सम्बन्धमा के कसो भएको हो ? भनी पत्र पठाएको छ।"
टेनिसमा नेपाली सेना चार स्वर्णसहित १० पदक जितेर टिम च्याम्पियन,"काठमाडौं : नवौं राष्ट्रिय खेलकुद प्रतियोगिताअन्तर्गत टेनिसमा विभागीय टोली नेपाली सेना चार स्वर्णसहित १० पदक जितेर टिम च्याम्पियन बनेको छ। यसैगरी गण्डकी प्रदेशले तीन स्वर्ण र दुई कास्यसहित पाँच पदक जितेर द्वितीय बन्न सफल भयो। बागमती प्रदेश एक कास्य र चार रजत पदक जित्दा सशस्त्र प्रहरीले एक कास्य र तीन रजत पदक जित्यो। नेपाल प्रहरीले एक रजत र तीन कास्य पदक जित्दा एनआरएनले एक रजतमा चित्त बुझायो। यसैगरी बिहीबार सम्पन्न टेनिसको पुरुष एकलतर्फको प्रतिस्पर्धामा गण्डकीका प्रदीप खड्का र महिलातर्फ नेपाली सेनाका अभिलाषा विष्टले स्वर्ण पदक जिते। पोखरा रङ्गशालाको टेनिस कोर्टमा भएको अन्तिम चरणको प्रतिस्पर्धामा पुरुष एकलमा गण्डकीका खड्काले एनआरएनएका आरभ सम्राट हाडालाई ७६, ६३ सेटमा जित निकाल्दै स्वर्ण पदक जिते। नेपालको पहिलो वरियताका खड्काले स्वर्ण जित्दा हाडाले कास्यमा चित्त बुझाउनुपर्यो। यसैगरी महिला एकलतर्फको प्रतिस्पर्धामा सेनाका अभिलाषाले सेनाकै इरा रावतलाई ६१, ६६ सेटमा पराजित गर्दै स्वर्ण पदक जिते। पुरुष युगलतर्फ गण्डकी प्रदेशका प्रदीप खड्का र अनिल साइको जोडीले स्वर्ण पदक जित्दा सेनाका प्रणव र अकि जुवेन रावतको जोडीले रजत पदक जितेको छ। गण्डकीका आशिष खड्का र सौगात विकको जोडी र बागमतीका निसान श्रेष्ठ र प्रितम परियारको जोडीले कास्य जिते। महिला युगल विधामा नेपाली सेनाका अभिलाषा र आइरा महर्निषा रावतको जोडीले स्वर्ण जित्दा बागमतीका प्रकृति श्रेष्ठ र रायना शाहको जोडीले रजत पदक जितेको छ। सेनाका इशाश्री शाह र सुभाङ्गी लक्ष्मी शाहको जोडी र सशस्त्रका सुनिरा थापा र सर्भानी श्रेष्ठको जोडीले कास्य पदक जित्यो। टेनिसको मिश्रित युगलको विधामा सेनाका प्रणव र अभिलाषाको जोडीले स्वर्ण पदक जित्दा नेपाल प्रहरीका आर्यन गिरी र आइसा डोल्कर गुरुङको जोडीले रजत पदक जित्यो। सेनाका अनिल साई र प्रीति बरालको जोडी र सशस्त्रका गोविन्द नेपाली र इशाश्री शाहको जोडीले कास्य पदक जित्यो। टेनिसको टिम इभेन्ट विधामा पुरुषतर्फ गण्डकी प्रदेश र महिलातर्फ नेपाली सेनाले स्वर्ण पदक जितेका छन्।"
महिला बास्केटबलमा आर्मीलाई स्वर्ण,तनहुँ: नवौँ राष्ट्रिय खेलकुदअन्तर्गत तनहुँमा भएको महिला बास्केटबल प्रतियोगितामा त्रिभुवन आर्मीले स्वर्ण पदक जितेको छ । बुधबारको फाइनल खेलमा त्रिभुवन आर्मीले बागमती प्रदेशलाई ४५३० स्कोरको अन्तरमा पराजित गर्दै स्वर्ण जितेको हो । बागमती प्रदेशले भने रजत पदक जितेको छ । फाइनल खेलको पहिलो र दोस्रो चरणमा त्रिभुवन आर्मीले १०८ र १४७ को अन्तर कायम गरेको थियो । तेस्रो चरणमा भने बागमतीले उत्कृष्ट खेल प्रदर्शन गरी १२८ को अन्तर बनाएर स्वर्ण पदकको आशा जगाएको थियो । तर अन्तिम चरणमा आर्मीले १३३ को स्कोर जोड्दै उत्कृष्ट पुनरागमन गरेको थियो । आर्मीको जितमा प्रतीक्षा मगर एक्लैले ११ अंक जोडिन । सेमिफाइनलमा बागमतीले सुदुरपश्चिम प्रदेशलाई र आर्मीले गण्डकी प्रदेशलाई पराजित गर्दै फाइनलको यात्रा तय गरेका थिए । यस्तै थ्री बाइ थ्री महिला बास्केटबलमा एपीएफले स्वर्ग पदक हात पारेको छ भने त्रिभुवन आर्मीले रजत पदक जितेको छ ।
आजदेखि दोस्रो चरणको मतपत्र ढुवानी,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचन अन्तरगत समानुपातिक निर्वाचन प्रणालीतर्फ आजदेखि दोस्रो चरणको मतपत्र ढुवानी सुरु भएको छ। पहिलो चरण अन्तर्गत प्रदेश नं १, मधेश प्रदेश र बागमती प्रदेशका लागि मतपत्र ढुवानी भइसकेको निर्वाचन आयोगले जनाएको छ। आयोगका अनुसार समानुपातिक निर्वाचन प्रणालीअन्तर्गत प्रतिनिधिसभातर्फ देशभरका लागि कुल २ करोड ४ लाख २१ हजार र प्रदेश सभातर्फ २ करोड १ लाख ८४ हजार मतपत्र यसअघि नै छपाइ भइसकेको छ । यसबाहेक निर्वाचन आयोगले निर्वाचन शिक्षाका लागि २२ लाख ४० हजार नमुना मतपत्र छापेर यसअघि नै जिल्ला जिल्लामा पठाइसकेको छ । पहिलो हुने निर्वाचित हुने प्रणाली (प्रत्यक्ष)तर्फ बुधबारसम्म १ करोड ३७ हजार मतपत्र छपाइ सम्पन्न भएको छ। छापिएका मध्ये प्रतिनिधि सभातर्फको मतपत्र ५० लाख १३ हजार र प्रदेश सभातर्फको मतपत्र ५० लाख २४ हजार रहेका आयोगले जनाएको छ। योसँगै प्रतिनिधि सभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेलधुरा जिल्लाको पहिलो हुने निर्वाचित हुने प्रणालीतर्फको मतपत्र छपाइ सम्पन्न भएको छ । प्रदेश सभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भएको छ । आयोगले भक्तपुरस्थित जनक शिक्षा सामग्री केन्द्र लिमिटेडमा मतपत्र छपाइ गरिरहेको छ।"
अपाङ्गता भएका व्यक्तिलाई गराइयो नमुना मतदान अभ्यास,"विराटनगर: आगामी मंसिरमा हुने प्रतिनिधि तथा प्रदेशसभा सदस्य पदको निर्वाचनलाई दृष्टिगत गर्दै विराटनगरमा अपाङ्गता भएका व्यक्तिलाई मतदान अभ्यास गराईएको छ । दृष्टिबिहीन तथा शारीरिक रुपमा अशक्तलाई मतदाता शिक्षासहितको अपाङ्गतामैत्री नमुना मतदान अभ्यास गराईएको हो । नेत्रहीन युवा संघको आयोजनामा विराटनगरस्थित आदर्श विद्यालयमा यो अभ्यास गराईएको हो । उनीहरुलाई मतपत्र पहिचान, उम्मेदवारको जानकारी, मतदान प्रक्रिया र मतदानस्थलमा अपनाउनुपर्ने आवश्यक अनुशासन तथा सुरक्षा संवेदनशीलता बारे प्रशिक्षण पनि दिईएको छ । विगतमा हुँदै आएको मत बदरको अवस्थालाई अन्त्य गर्न अपाङ्गगता भएका ६० जनाभन्दा बढीलाई निर्वाचन केन्द्रित प्रशिक्षण दिईएको नेत्रहीन युवा संघका मोरङ जिल्ला अध्यक्ष दुर्गानाथ योगीले बताए । अपाङ्गता भएका व्यक्तिलाई मतदाता शिक्षा प्रदान गर्न नेत्रहीन युवा संघले २५ जना तालिमप्राप्त प्रशिक्षकको टोली तयार पारेको छ । टोलीले मोरङभर अपाङ्गता भएका नागरिकको घरघरमा पुगेर मतदाता शिक्षा प्रदान गर्नेछ । यसले मत बदर हुनबाट जोगिनुका साथै अपाङ्गता भएका व्यक्तिमा आत्मविश्वास बढने अपेक्षा गरिएको संघका परियोजना संयोजक विशाल राईले बताए । सोमबारदेखि शुरु भएको मतदान अभ्यास कार्यक्रम जिल्लाभरि सञ्चालनको हुनेछ । अर्को चरणको अपाङ्गतामैत्री नमुना मतदान भने उर्लाबारीमा गर्ने योजना रहेको संघले जनाएको छ ।"
ओखलढुंगामा सत्ता गठबन्धनको चुनावी प्रचारः घरदैलोसँगै १० ठाउँमा सभा,"ओखलढुंगा: गठबन्धन दलले ओखलढुंगाको चुनावी प्रचारलाई अभियानकै रुपमा सञ्चालन गर्ने भएका छन् । १० स्थानमा बृहत सभा र एक स्थानमा कोण सभा गर्ने तयारी गरेका गठबन्धनका दलले गाउँगाउँमा घरदैलो अभियान पनि सँगसँगै अघि बढाउने भएका छन् । अहिले भेटघाट र मतदाताबाट सुझाव लिने काम भइरहेको छ, स्थानीय घोषणा पत्रसहित सभामा जान्छौं प्रदेश सभा क्षेत्र नं १ का कांग्रेस उम्मेदवार प्रदीपकुमार सुनुवारले भने । कात्तिक १७ देखि औपचारिक प्रचारको काम थाल्ने गठबन्धनका दलको कार्यतालिका छ। जिल्लामा चुनावी गठबन्धनमा नेपाली कांग्रेस, नेकपा माओवादी केन्द्र र नेकपा एकीकृत समाजवादी छन् । गठबन्धनबाट संघतर्फ कांग्रेसका केन्द्रीय सदस्य रामहरि खतिवडा, प्रदेशतर्फ क्षेत्र नं १ मा कांग्रेसका केन्द्रीय सदस्य प्रदीपकुमार सुनुवार र क्षेत्र नं २ मा माओवादी केन्द्रका केन्द्रीय सदस्य बाबुराम गौतम प्रतिस्पर्धामा छन् । निर्वाचन प्रचारलाई प्रभावकारी बनाउन गठबन्धनले विभिन्न समिति निर्माण गरेर काम गरिरहेको निर्वाचन क्षेत्र नं १ का माओवादी केन्द्रका उम्मेवार बाबुराम गौतमले बताए । उनले सबै दललाई साथमा लिएर चुनावी मैदानमा उत्रिएको बताए । अंकगणितीय हिसाबले स्थानीय तहको निर्वाचनलाई आधार मान्दा गठबन्धनको मत एमालेभन्दा १० हजार बढी छ । यही अंकलाई कामय राखेर गठबन्धनका उम्मेदवार बिजयी हुने प्रतिनिधि सभाका उम्मेद्वार रामहरि खतिवडाले दावी गरे । गठबन्धनले कात्तिक १७ गतेदेखि मंसिर १ गतेसम्म चुनावी सभा गर्ने कार्यतालिका बनाएको छ । त्यसमध्ये १ जिल्लास्तरीय र ९ पालिका स्तरीय सभा हुनेछन् । बाँकी समयमा भेटघाट र घरदैलो गर्ने उम्मेदवार नेताहरूले बताएका छन् ।"
हामी निर्वाचनको बेलामा मात्र अनुहार देखाउने होइनौँ : गोकर्ण विष्ट,"गुल्मी : निर्वाचनमा जित्दा होस् वा हार्दा जुनसुकै बेला पनि आफू जनताको बीचमा भइरहेको गुल्मी क्षेत्र नम्बर २ का प्रतिनिधिसभा सदस्य एवं नेकपा एमालेका केन्द्रीय सचिव गोकर्ण विष्टले बताएका छन्। चुनावी भेटघाटका क्रममा मदाने गाउँपालिकामा आयोजित कार्यक्रममा बोल्दै विष्टले आफूले राजनीति गर्दासम्म सदैव जनताको हितमा काम गरिरहने प्रतिवद्धता सुनाए। २०६४ को निर्वाचनमा चुनाव हार्दा पनि सदैव जनताको बीचमा र जनताकै हितमा आफूले काम गरेको उनले सुनाए। 'हामीलाई एक दुई महिना जनताको बीचमा आएर अनुहार देखाएर राजनीति गर्नु छैन', विष्टले भने, 'कतिपय मानिसहरू एक दुई महिना गाउँमा आएर धेरै कुराले भ्रम फिज्याउँन सक्छन्, चुनावको बेलामा मात्र गाउँ झुल्कने नेताहरूसित सजग रहनुहोला।' विष्टले गठबन्धनबाट उम्मेदवार बनेकी समाजवादीकी नेतृ रामकुमारी झाँक्रीलाई लक्षित गर्दै 'नमच्चिने पिङको सय झट्का'को संज्ञा दिए। विष्टले मदाने गाउँपालिकासहित समग्र गुल्मीमा भएको विकास निर्माणमा आफूहरूको योगदान र पसिना मिसिएको बताए। २०७४ सालको निर्वाचनमा १५ हजार मतान्तरले चुनाव जितेको स्मरण गर्दै विष्टले यसपाली अझ धेरै मतान्तरले चुनाव जित्ने समेत ठोकुवा गरे। विष्टले आफू जनताको सेवक, सिपाही र जनताकै कारिन्दा भएको समेत सुनाए। दुर्गम भनेर चिनिने गुल्मी क्षेत्र नम्बर २ लाई सुगम बनाउन धेरै मेहनत गर्नुपरेको विष्टको भनाइ छ। उनले अघिल्लो निर्वाचनमा मदाने गाउँपालिकामा १५ शय्याको अस्पताल बनाउने भनेर गरिएको प्रतिवद्धता पूरा भएको र अहिले काम भइरहेको जानकारी गराए। डाक्टर सहितको अस्पतालका लागि साढे १८ करोड बजेट विनियोजन भएर काम भइरहेको उनले सुनाए। यस क्षेत्रको मुहार बदल्ने गरी २ अर्ब ४३ करोड लागतमा मदन भण्डारी राजमार्ग टेण्डर भई निर्माणको चरणमा रहेको समेत विष्टले जानकारी गराए। विष्टले गुल्मीका दुर्गम गाउँका नागरिकहरूले एकदुई हजार नभएर उपचारबाट बञ्चित हुनुपरेको पीडालाई सम्बोधन गर्ने गरी पार्टी सरकारमा हुँदा र आफू मन्त्री हुँदा प्रत्येक नागरिकलाई एक लाख रुपैयाँ बराबरको स्वास्थ्य उपचार निःशुल्क गर्ने नीतिगत व्यवस्था गरिएको स्मरण सुनाए। आफू ऊर्जा मन्त्री भएको बेला गुल्मीका दुर्गम गाउँहरू समेत अहिले झिलिमिली भएको विष्टको दाबी छ।"
पौडीमा स्वर्ण पदक बिजेता एस्ली र आशिषलाई एनआरएनएको सम्मान,"काठमाडौं: नवौँ राष्ट्रिय खेलकुद प्रतियोगिता अन्तर्गतको पौडी विधानमा स्वर्ण पदक जित्ने एस्ली सापकोटा डंगोल र आशिष सापकोटा डंगोललाई गैरआवासीय नेपाली संघ (एनआरएनए)ले सम्मान गरेको छ । गैरआवासीय नेपाली संघको तर्फबाट ९औं राष्ट्रिय खेलकुद प्रतियोगिता अन्तर्गत पौडी विधाका सहभागी एस्ली र आशिषले स्वर्ण पदक जितेका छन् । एस्लीले ६ स्वर्ण र आशिषले ३ स्वर्ण जितेका छन् । स्वर्ण बिजेता खेलाडीलाई प्रमाणपत्र तथा फूलगुच्छामार्फत संघका अध्यक्ष डा बद्री केसी, उपाध्यक्ष महेश श्रेष्ठ, युवा उपाध्यक्षद्वय रोशन थापा र राज रेग्मी तथा महिला सचिव राधिका गुरुङले सम्मान गरेका थिए । कार्यक्रममा खेलाडीका आमा र कोचलाई पनि सम्मान गरिएको छ । कार्यक्रममा संघका अध्यक्ष डा बद्री केसीले पदक विजेताका साथै प्रशिक्षक र आमालाई बधाई तथा शुभकामना व्यक्त व्यक्त गर्नुभयो । अब आउने प्रतियोगितामा विदेशमा रहेका दोस्रो पुस्ताका ट्यालेन्टेड युवालाई खोजेर प्रतियोगतामा सहभागीता गराई नेपालको खेलकुद प्रबद्धनमा सहयोग गर्ने बताए ।"
एक दशकको विकास जानकारी गराउन ललितपुरमा चीनको फोटो प्रदर्शनी (फोटोफिचर),काठमाडौं: चीनले आफ्नो देशको विकास र प्रगतिको जानकारी दिन ललितपुरको पाटन दरबार स्क्वायरमा फोटो प्रदर्शनी गरेको छ । चिनियाँ कम्युनिष्ट पार्टीको २० औँ महाधिवेशनको अवसरमा फ्रेन्ड्स अफ सिल्क रोड क्लब नेपालले फोटो प्रदर्शनी गरेको हो । प्रदर्शनीमा चीनले १० वर्षमा गरेका कामको तस्वीर राखिएको छ । 'चीनको असाधारण दशक' नाम दिएको प्रदर्शनीमा चिनियाँ राष्ट्रपति सी चिन पिनको नेतृत्वले गरेका कामलाई चित्रण गरिएको छ । हेर्नुहोस् प्रदर्शनीका तस्वीर
"बैतडीमा जीप दुर्घटना, ५ जना घाइते",बैतडी : बैतडीमा जीप दुर्घटना हुँदा ५ जना घाइते भएका छन्। दार्चुलाको गोकुलेश्वरबाट डिलासैनी गाउँपालिका ७ धामीगाउँ जाँदै गरेको सुपप्र ०१ ज १३९७ नम्बरको जीप डिलासैनी ५ को लठ्ठेकोटमा दुर्घटना हुँदा ५ जना घाइते भएका हुन्। उनीहरुको परिचय खुल्न सकेको छैन। घाइतेहरुलाई स्थानीयहरुले उद्धार गरी गोकुलेश्वर अस्पताल लगिएको वडा नं ५ का वडा अध्यक्ष यज्ञ भट्टले जानकारी दिए। जिल्ला प्रहरी कार्यालय बैतडीका सूचना अधिकारी लोकराज जोशीका अनुसार प्रहरी घटनास्थलमा पुगेको र थप विवरण आउन बाँकी छ। जीप सडकबाट ८० मिटर तल खसेको छ।
पटकपटक उही प्रतिस्पर्धी,"कृष्णप्रसाद सिटौला (कांग्रेस) राजेन्द्रप्रसाद लिङदेन (राप्रपा) (चौथोपटक) झापा ३ मा दुई शीर्ष नेताबीच चौथो पटक प्रतिष्ठाको लडाइ हुँदैछ। नेपाली कांग्रेसका नेता कृष्णप्रसाद सिटौला र राप्रपाका अध्यक्ष राजेन्द्रप्रसाद लिङ्देन आमनिर्वाचनमा फेरि एक पटक आमनेसामने उभिएका छन्। सिटौला सातौं पटक र लिङदेन चौथो पटक चुनावी मैदानमा होमिएका हुन्। २०४८ सालदेखि निरन्तर कांग्रेस नेता सिटौला यस क्षेत्रबाट निर्वाचन लड्दै आएका छन्। २०५६ र २०७० सालमा गरी दुईपटक निर्वाचित भएका सिटौला २०४८, २०५१, २०६४ र २०७४ सालमा गरी चारपटक पराजित भए। त्यस्तै २०५६ सालमा पहिलो पटक यस क्षेत्रबाट निर्वाचन लडेका लिङदेन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलो पटक निर्वाचित भए। त्यसअवधिमा सिटौला र लिङदेन २०५६, २०७० र २०७४ सालमा आमनेसामने देखिए। प्रदीप ज्ञवाली (एमाले) चन्द्र भण्डारी (कांग्रेस) (चौथोपटक) मतदाताको आलोपालो रोजाइमा पर्दै आएका गुल्मी १ का नेताद्वय नेकपा एमालेका प्रदीप ज्ञवाली र नेपाली कांग्रेसका चन्द्र भण्डारीबीच चौथोपटक चुनावी प्रतिस्पर्धा हुँदैछ। दुई नेता विगत १५ वर्षदेखि चिरपरिचित प्रतिस्पर्धी हुन्। राष्ट्रिय राजनीतिमा स्वच्छ छवि बनाएका दुवै नेता नागरिकका प्रिय मानिए पनि मतदाताले एकलाई रोज्नुपर्ने बाध्यता छ। ज्ञवाली एमालेको हाल उपमहासचिव छन् भने भण्डारी कांग्रेसको केन्द्रीय सदस्य छन्। ०५६ मा भएको संसदीय निर्वाचनमा साविकको निर्वाचन क्षेत्र नम्बर २ बाट ज्ञवाली र कांग्रेसका चन्द्र केसीबीच भएको प्रतिस्पर्धामा ज्ञवालीले चुनाव जितेका थिए। त्यसबेला ज्ञवाली संस्कृति, पर्यटन तथा नागरिक उड्डयनमन्त्रीसमेत भए। राजनीतिमा नयाँ अनुहार आउनुपर्छ भन्ने चर्चा र बहस चलेको धेरै समय भयो। नीति निर्माण गर्ने र सरकार बनाउने थलोका रूपमा रहेको प्रतिनिधिसभामा प्रतिनिधित्व गर्ने उम्मेदवार योग्य र परिपक्क हुनुपर्छ। तर, लामो समयदेखि नेपाली राजनीतिमा पुरानै अनुहारले नेतृत्व समालेका छन्, प्रतिनिधिसभामा पनि चुनिएर पुग्ने तिनै नेता हुन्। पटकपटक हुने निर्वाचनमा हारे पनि, जिते पनि उम्मेदवार बन्छन्। यसले नयाँ पुस्ताले मौका नपाउने क्रम लम्बिँदैछ। यसपटकको प्रतिनिधिसभा निर्वाचनमा पनि ३ देखि ४ पटकसम्म प्रतिस्पर्धा गरेका नेता उम्मेदवार बनेका छन्। पुरानै अनुहार सदाबहार योजना लिएर नागरिकको घरदौलोमा पुगेका छन्। ०६४ मा भएको पहिलो संविधानसभा निर्वाचनदेखि एमालेका प्रदीप ज्ञवाली र कांग्रेसका चन्द्र भण्डारीबीच निरन्तर प्रतिस्पर्धा हुँदै आएको हो। ०६४ को निर्वाचनमा ज्ञवालीले चुनाव जिते। ०७० सालमा भएको दोस्रो संविधानसभा निर्वाचनमा फेरि उनीहरूबीच नै भएको प्रतिस्पर्धामा ज्ञवालीले हार व्यहोरे। ०७४ मा फेरि ज्ञवालीले भण्डारीलाई पछि पार्दै विजय हात पारे। यसपटक उनीहरूबीच चौथो प्रतिस्पर्धा हो। फरकफरक राजनीतिमा भए पनि दुवै नेता मतदाताको बीचमा पुग्दा कहिल्यै गालीगलौज गर्दैनन्। उनीहरूबीच मित्रवत प्रतिस्पर्धा हुने गरेको छ। डिगबहादुर लिम्बू (कांग्रेस) घनश्याम खतिवडा (एमाले) (चौथोपटक) राजनीतिक मैदानका पुराना प्रतिस्पर्धी हुन् डिगबहादुर लिम्बू र घनश्याम खतिवडा। उनीहरू मोरङ लेटाङका बासिन्दा हुन्। अबको निर्वाचनका लागि मोरङ १ मा लिम्बू नेपाली कांग्रेस र खतिवडा नेकपा (एमाले)बाट प्रतिनिधिसभा सदस्य पदका प्रतिस्पर्धी छन्। लिम्बू कांग्रेसका जिल्ला सभापति हुन्। खतिवडा एमाले प्रदेश १ का सदस्य हुन्। चुनावी दौरानमा उनीहरूबीच ३० वर्षदेखि प्रतिस्पर्धा चलिरहेको छ। प्रतिस्पर्धामा २ पटक खतिवडा र १ पटक लिम्बूले बाजी मारिसकेका छन्। आगामी प्रतिनिधिसभा निर्वाचनमा उनीहरूबीच चौथो पटक प्रतिस्पर्धा हुँदैछ। पहिलो पटक २०४९ सालको स्थानीय निकाय निर्वाचनमा आमनेसामने भए। त्यसपटक प्रतिस्पर्धामा बाजी मार्दै खतिवडा तत्कालीन लेटाङ गाविसको अध्यक्ष निर्वाचित भए। दोस्रो संविधानसभामा खतिवडा लिम्बूसँग १ हजार ५ सय मतान्तरले पराजित बनेका थिए। संविधानसभा सदस्य बन्ने अवसरबाट बञ्चित भएको बदला खतिवडाले २०७४ सालको प्रतिनिधिसभा निर्वाचनमा लिम्बूलाई पराजित गरेर लिए। २०७४ मा खतिवडाले लिम्बूलाई ६ हजार ८८ मतान्तरले पराजित गरेका हुन्। अधिकांश राजनीतिक दलका प्रमुख नेता पटकपटक उम्मेदवार बनेका छन्। झापा ३ मा कृष्णप्रसाद सिटौला कांग्रेसबाट र राप्रपाबाट राजेन्द्रप्रसाद लिङ्देन यसपटक पनि उम्मेदवार बनेका छन्। उनीहरूको यो चौथो पटकको चुनावी भेट हो। सुनिल थापा (कांग्रेस) राजेन्द्र राई (एमाले) (तेस्रोपटक) प्रतिनिधिसभाको एक सिटका लागि धनकुटाबाट ९ उम्मेदवार प्रतिस्पर्धामा छन्। सत्तारुढ गठबन्धनबाट नेपाली कांग्रेसका केन्द्रीय सम्पादन समिति सदस्य तथा पूर्वमन्त्री सुनिलबहादुर थापा चुनावी मैदानमा उत्रँदा नेकपा एमालेले केन्द्रीय सदस्य तथा निवर्तमान संसद् राजेन्द्र राईलाई उठाएको छ। यस्तै राष्ट्रिय प्रजातन्त्र पार्टीका जिल्ला अध्यक्ष कुमारबहादुर थापा, संघीय लोकतान्त्रिक राष्ट्रिय मञ्चका आरामकुमार लिम्बू, मंगोल नेसनल अर्गनाइजेसनका विश्वमित्र लावती, एकीकृत शक्ति नेपालका रमेश राई र स्वतन्त्रमा माओवादी केन्द्रबाट विद्रोह गरेका हेमराज भण्डारी चुनावी मैदानमा छन्। गठबन्धनको तर्फबाट उम्मेदवार कांग्रेस नेता थापा र नेकपा एमालेबाट उम्मेदवार बनेका राईबीच यो तेस्रो पटकको भिडन्त हो। अघिल्लो दुई पटकमा दुवै जनाले एकएक पटक बाजी मारे। २०७० सालको दोस्रो संविधानसभा निर्वाचनमा तत्कालीन राष्ट्रिय प्रजातन्त्र पार्टीबाट उम्मेदवार बनेका सुनिलबहादुर थापाले जितेका थिए। त्यो बेला धनकुटामा दुइटा निर्वाचन क्षेत्र थियो। धनकुटा २ मा निकटतम प्रतिस्पर्धी राजेन्द्रकुमार राईलाई पराजित गर्दै थापा विजयी भएका थिए। त्यस्तै २०७४ सालको निर्वाचनमा भने राजेन्द्र विजयी बने। त्यसबेला धनकुटामा प्रतिनिधिसभाको एउटा मात्र निर्वाचन क्षेत्र थियो। उक्त निर्वाचनमा राजेन्द्रले सुनिललाई १० हजार ४ सय ५९ मतान्तरले पराजित गरेका थिए। शेरधन राई (एमाले) सुदन किराती (माओवादी) तेस्रोपटक भोजपुरबाट शेरधन राई र सुदन किराती तेस्रो पटक चुनावी मैदानमा उत्रँदैछन्। प्रतिनिधिसभाका लागि एक क्षेत्र रहेको भोजपुरमा यो पटक नेकपा (एमाले)बाट राई र सत्ता गठबन्धनका तर्फबाट माओवादी केन्द्रका किरातीको उम्मेदवारी परेको हो। यसअघि २०६४ सालमा संघको निर्वाचनमा माओवादीका किरातीले तात्कालीन भोजपुर २ मा राईलाई पराजित गरेका थिए। त्यस्तै एमालेका राईले पनि २०७० सालमा २ मै किरातीलाई पराजित गरे। पछि २०७४ मा वामगठबन्धनका कारण भने यी दुईबीचको भिडन्त टर्यो। नेकपा एमाले र नेकपा माओवादीबीच गठबन्धन भएपछि मुख्यमन्त्रीको आश्वासनसहित राईलाई प्रदेशमा र किराती प्रतिनिधिसभामा प्रतिस्पर्धा गरे। २०७४ मा प्रतिनिधिसभामा माओवादी केन्द्रबाट किराती चुनाव लडिरहँदा प्रदेशसभा १ मा एमालेबाट वर्तमान मुख्यमन्त्री राजेन्द्रकुमार राई र प्रदेशसभा २ मा राईले चुनाव लडे। निर्वाचित पनि भए। राई र किराती बीचको तेस्रो चुनावी प्रतिस्पर्धा हुँदा मुख्यमन्त्री राजेन्द्र भने सत्तागठबन्धनबाट प्रदेशसभा क्षेत्र नं १ का लागि चुनाव लड्दैछन्। राजेन्द्रप्रसाद गौतम (एमाले) दीपक खड्का (कांग्रेस) तेस्रोपटक प्रतिनिधिसभाका लागि एक निर्वाचन क्षेत्र रहेको संखुवासभामा एमाले र कांग्रेसका उम्मेदवारबीच तेस्रो पटक प्रतिस्पर्धा हुँदैछ। एमालेका राजेन्द्रप्रसाद गौतम र कांग्रेसका दीपक खड्का यसपटक पनि आमनेसामने हुँदैछन्। २०७४ को निर्वाचनमा वामगठबन्धनको तर्फबाट गौतमले ३२ हजार ७ सय ६९ मत ल्याएर खड्कालाई हराएका थिए। खड्काले ३१ हजार ६ सय ३९ मत ल्याएका थिए। २०७० को संविधानसभाको निर्वाचनमा पनि दुवैबीच प्रतिस्पर्धा भएको थियो। क्षेत्र नं२ मा गौतमलाई खड्काले हराएका थिए। निर्वाचित खड्का खानेपानी तथा सरफाइ राज्यमन्त्रीसमेत भएका थिए। विजयकुमार गच्छदार (कांग्रेस) भगवती चौधरी (एमाले) (तेस्रोपटक) अबको निर्वाचनमा सुनसरी ३ मा कांग्रेस नेता विजयकुमार गच्छदार सातौंपटक चुनाब जित्ने दौडमा जुटेका छन्। गच्छदारसँग एमाले उम्मेदवार भगवती चौधरी तेस्रो पटक प्रतिस्पर्धा गर्दैछिन्। गच्छदार कांग्रेस नेतृत्वको गठबन्धनबाट र भगवती एमालेजसपा गठबन्धनबाट उम्मेदवार भएर प्रतिनिधिसभा सदस्यको प्रतिस्पर्धामा उत्रिएका हुन्। गच्छदारले दोस्रो संविधानसभा र २०७४ सालको निर्वाचनमा चौधरीसँगै कम मतान्तरले जितेका थिए। त्यसैले चौधरी जसरी पनि यसपटक चुनाव आफैंले जित्ने दाबीका साथ मैदामा उत्रिएकी छन् भने गच्छदार विगतमा सहजै जितेकाले यसपटक गठबन्धनबाट जित्ने पक्का रहेको दाबी गर्छन्। सुरेन्द्र चौधरी (कांग्रेस) राजकुमार यादव गुप्ता (नेपाल सुशासन पार्टी) (तेस्रोपटक) पर्सा क्षेत्र नम्बर ३ को प्रतिनिधीसभा सदस्यमा दुई उम्मेदवार तेस्रो पटक चुनावी मैदानमा उत्रिएका छन्। पर्सा ३ मा सत्तागठबन्धनबाट कांग्रेसका सुरेन्द्र चौधरी र नेपाल सुशासन पार्टीका राजकुमार यादव गुप्ता एक अर्काविरुद्ध लगातार तेस्रोपटक चुनावी मैदानमा उत्रिएका हुन्। चौधरी २०७० को दोस्रो संविधानसभा निर्वाचनमा पर्साको तत्कालीन निर्वाचन क्षेत्र नम्बर ४ मा संविधानसभा सदस्यमा निर्वाचित भएका थिए। उक्त चुनावमा उनका निकटतम प्रतिस्पर्धी तत्कालीन नेपाल संघीय समाजवादी पार्टीबाट यादव नै थिए। त्यसबेला संविधानसभा सदस्यमा निर्वाचित चौधरीले १३ हजार मत पाउदा उनका निकटतम प्रतिस्पर्धी यादवले भने ७ हजार १ सय २३ मत मात्रै पाएका थिए। २०७० को दोस्रो संविधानसभा निर्वाचनमा पर्सामा ५ वटा निर्वाचन क्षेत्र कायम थियो। तर, २०७४ को निर्वाचन यता भने पर्सामा प्रतिनिधिसभाका ४ वटा मात्र निर्वाचन क्षेत्र कायम छ। त्यसपछि २०७४ को निर्वाचनमा भने यी दुवै नेता पर्सा प्रतिनिधीसभा निर्वाचन क्षेत्र नम्बर ३ मा एक अर्काविरुद्ध चुनावी मैदानमा उत्रिएका थिए। २०७४ को निर्वाचनमा पर्सा ३ को प्रतिनिधिसभा सदस्यमा चौधरी कांग्रेसबाटै उम्मेदवार हँुदा यादव भने तत्कालीन नेपाल संघीय समाजवादी पार्टीका उम्मेदवार थिए। उक्त निर्वाचनमा भने तत्कालीन संघीय समाजवादी फोरमका हरिनारायण रौनियारले यी दुवैलाई पाखा लगाउँदै बाजी मारे। उक्त निर्वाचनमा चौधरी दोस्रो र यादव चौथो नम्बरमा रहे। विगत दुई निर्वाचनमा लगातार एक अर्काविरुद्ध चुनावी मैदानमा भिडिसकेका चौधरी र यादव आसन्न मंसिर ४ को निर्वाचनमा फेरि एक अर्काकै प्रतिस्पर्धीका रूपमा उत्रिएका छन्। चौधरीको पार्टी कांग्रेस नै छ भने यादवले भने दल परिवर्तन गरेर नेपाल सुशासन पार्टीलाई रोजेका छन्। राजु थापा (कांग्रेस) नारायणप्रसाद मरासिनी (एमाले) तेस्रोपटक स्याङ्जाको क्षेत्र नं १ मा नेपाली कांग्रेसका राजु थापा र नेकपा एमालेका नारायणप्रसाद मरासिनीबीच मुख्य प्रतिस्पर्धा हुँदैछ। प्रतिनिधिसभा निर्वाचनमा थापा र मरासिनीबीच यो लगातारको तेस्रो पटकको चुनावी भिडन्त हो। उनीहरू २०७० सालमा भएको निर्वाचनदेखि २०७४ को र अहिले पनि आमने सामने छन्। दोस्रोपटक सम्पन्न २०७० को संविधानसभा निर्वाचनमा कांग्रेसतर्फका उम्मेदवार थापा विजयी भएका थिए। त्यसपछिको २०७४ सालको संघीय निर्वाचनमा गठबन्धनसहित एमालेका मरासिनी निर्वाचित भए। अब हुने निर्वाचनमा पनि मुख्य प्रतिस्पर्धा भनेको कांग्रेस र एमालेबीच अर्थात् थापा र मरासिनीबीच नै हो। दामोदर भण्डारी (एमाले) नरेन्द्रबहादुर कुँवर (विजयसुन्दर) (माओवादी) (तेस्रोपटक) सुदूरपश्चिमको बैतडी जिल्लामा नेकपा एमालेका दामोदर भण्डारी र नेकपा माओवादी केन्द्रका नरेन्द्रबहादुर कुँवर (विजयसुन्दर) बीच तेस्रोपटक प्रतिस्पर्धा हुँदैछ। संविधानसभाका दुई निर्वाचन (२०६४ र २०७०) मा बैतडीमा दुइटा निर्वाचन क्षेत्र थिए। २०६४ सालको निर्वाचनमा क्षेत्र नम्बर १ बाट यी दुवै नेतासँगै चुनाव लडेका हुन्। त्यसबेला नरेन्द्रबहादुर कुँवरले जितेका थिए। २०७० सालको अर्को संविधानसभा निर्वाचनमा पनि क्षेत्र नम्बर १ बाट यी दुवै नेताकाबीच प्रतिस्पर्धा भयो। त्यसबेला भने एमालेका भण्डारी विजयी भए। २०७२ सालमा संविधान जारी भएपछि बैतडी एक निर्वाचन क्षेत्र भयो। दुई पटकको निर्वाचनमा प्रतिस्पर्धी भएर लडेका यी दुई नेता २०७४ सालको निर्वाचमा भने नेकपा बनेपछि एक अर्काका सारथि बने। टिकट एमालेका दामोदर भण्डारीले पाए भने नरेन्द्रबहादुर कुँवर उनका लागि भोट माग्न जनतामा गए। तर, नेकपा विभाजन भएपछि, यसपालि यी दुवै नेता बैतडीबाट प्रतिस्पर्धी भएका छन्। नरेन्द्रबहादुर कुँवर सत्ता गठबन्धनका तर्फबाट उमेदवार बनेका छन् भने भण्डारी नेकपा एमालेबाट एकल रूपमा प्रतिस्पर्धामा उत्रिएका छन्।  शिवराज भट्टधनगढी, किशोर बुढाथोकीविराटनगर, हरिबहादुर लम्जेलधनकुटा, क्रान्ति शाह वीरगन्ज, प्रदीपचन्द्र राईभोजपुर, अनिष विष्टसंखुवासभा, भवानी अधिकारीस्याङ्जा, गंगा खड्कागुल्मी, पार्थ मण्डलझापा"
प्याराग्लाइडिङ प्रतियोगिताको पदक छिनोफानो,"पोखरा : नवौं राष्ट्रिय खेलकुदका दौरान दुर्घटना हुँदा एक खेलाडीको मृत्यु भएपछि स्थगित भएको प्याराग्लाइडिङ प्रतियोगिताको पदक छिनोफानो भएको छ। नेपाल प्याराग्लाइडिङ तथा ह्यांग्लाइडिङ संघका महासचिव शैलेन्द्र रावतका अनुसार असोज २८ गते गरिएको प्राक्टिस म्याचको नतिजालाई नै आधिकारिक नतिजा मानेर पुरस्कार वितरण गरिएको हो। पुरुषमा गण्डकी, महिलामा आर्मी विजयी क्रसकन्ट्री, टिम क्रसकन्ट्री र अक्युरेसी विधामा भएका खेलमा टिम र एकलतर्फ गण्डकी र विभागीय टिम नेपाली आर्मीले समान ३, ३ स्वर्ण जितेका छन्। जसअनुसार क्रमकन्ट्रीमा गण्डकीको टिमले स्वर्ण पदक जितेको छ। खेलाडी विजय गौतम, सुशिल गुरुङ, शेरबहादुर गुरुङ र युकेश गुरुङ सम्मिलित गण्डकीको टिमले कुल २७५० अंकसहित स्वर्ण पदक हात पारेको छ। विभागीय टिम आर्मीले क्रस कन्ट्रीमा रजत पदक जितेको छ। कुल २५५५९ अंसहित आर्मीले रजत पदक जितेको हो। टिममा सुरज थापा, विजय दाहाल, निसिम थापा र विशाल जलारी सहभागी थिए। सोही टिमका निसिम थापाको दुर्घटनाकै कारण असोज ३० गते मृत्यु भएको थियो। त्यस्तै, बागमती प्रदेश क्रसकन्ट्रीमा काँस्य पदक हात पारेको छ। काँस्य जितेको बागमती प्रदेशको टिममा कृष्णबहादुर सुनुवार, मोहनकुमार सुनुवार, विशाल लामा र भवन आचार्य सहभागी थिए। उनीहरुले कुल २१४८३ अंक प्राप्त गरेको संघले जनाएको छ। व्यक्तिगत पुरुषतर्फ आर्मीलाई स्वर्ण क्रसकन्ट्री विधाको व्यक्तिगततर्फ नेपाल आर्मीले स्वर्ण पदक हात पारेको छ। आर्मीका सुरुज थापाले कुल १ सय अंकसहित स्वर्ण पदक हात पारेका हुन्। सोही स्पर्धामा गण्डकी प्रदेशका विजय गौतमले रजत पदक हात पारेका छन्। उनले कुल ९४८६ अंक हात पारेका थिए। त्यस्तै, बागमतीका कृष्णबहादुर सुनुवारले कांस्य पदक जितेका छन्। उनले कुल ९२५६ अंक प्राप्त गरेको नेपाल प्याराग्लाइडिङ तथा ह्यांग्लाइडिङ संघका महासचिव शैलेन्द्र रावतले जानकारी दिए। प्याराग्लाइडिङ एक्युरेसी पुरुषतर्फ गण्डकीलाई स्वर्ण प्याराग्लाइडिङकै एक्युरेसी विधाको समूह पुरुष स्पर्धामा गण्डकी प्रदेशले स्वर्ण पदक हात पारेको छ। गण्डकीका प्याराग्लाइडिङ खेलाडी सुमन थापा, सागर नेपाली, रिखी पोडे र नुरन थापाको टिमले कुल २३ अंकसहित स्वर्णपदक हात पारेका हुन्। त्यस्तै, विभागीय टिम एपीएफले रजत पदक अक्युरेसी टिम पुरुषतर्फ रजत पदक हात पारेको छ। संघका अनुसार पूर्वतयारी खेलमा अञ्जन कुँवर, रवीन्द्र ढकाल, विष्णु कार्की र अमन थापाको समूहले कुल ४० अंक प्राप्त गरेका थिए। सोही स्पर्धामा प्रदेश १ ले काँस्य पदक जितेको छ। प्रदेश नं १ का रोशन बस्नेत, युवराज सुनुवार, दिलकुमार सुनुवार र विश्वास गुरुङको समूहले सामूहिक ४९ अंक प्राप्त गर्दै कांस्य पदक जितेका हुन्। प्याराग्लाइडिङ एक्युरेसी पुरुष व्यक्तिगततर्फ गण्डकी पहिलो अक्युरेसी व्यक्तिगत पुरुष विधातर्फ गण्डकीले नै स्वर्ण पदक हात पारेको छ। गण्डकीका खेलाडी सुमन थापाले स्वर्ण, एपीएफका अञ्जन कुँवर रजत र नेपाल आर्मीका विष्णु तिमिल्सिना काँस्य पदक जितेका हुन्। व्यक्तिगत अक्युरेसीमा गण्डकीका थापा र विभागीय टिम नेपाल आर्मीका कुँवरले समान ३, ३ अंक ल्याएका थिए। दुवैको अंक बराबर भएपछि गोलाप्रथाबाट सुमनले स्वर्ण जितेको संघले जनाएको छ। प्याराग्लाडिङ टिम एक्युरेसी महिलामा आर्मी च्याम्पियन महिला टिम अक्युरेसीतर्फ विभागीय टिम नेपाल आर्मीले स्वर्ण पदक हात पारेको छ। नेपाल आर्मीका मुनामाया जिटी, दुर्गामाया गुरुङ र स्वस्तिका गुरुङको समूहले ४० अंकसहित राष्ट्रिय खेलकुदमा स्वर्ण पदक हात पारेका छन्। रजत पदक हात पारेको गण्डकीको महिला एक्युरेसी टिमले कुल ११३ अंक ल्याएको थियो। गण्डकीको टिममा ऋतु श्रेष्ठ, कृष्णु पौडेल र शर्मिला शर्मा सहभागी थिए। त्यस्तै, सोही स्पर्धामा रजत पदक प्रदेश नं १ ले हात पारेको छ। प्रदेश १ का देवकी सुनुवार, अनुष्का सुनुवार, इश्का राई ले ८९० अंक प्राप्त गरेको संघले जनाएको छ। महिला एक्युरेसी व्यक्तिगत महिलातर्फ आर्मीले एकछत्र राज महिला एक्युरेसी व्यक्तिगत महिलातर्फ आर्मीले एकछत्र राज गरेको छ। आर्मीका मुनामाया जिटी २० अंकसहित स्वर्ण पदक, दुर्गामाया गुरुङ २१ अंकसहित रजत, स्वस्तिका गुरुङ कांस्य ५४ अंक प्राप्त गरेका थिए। क्रसकन्ट्री अन्तर्गत प्रतिस्पर्धा भइरहेको बेला प्याराग्लाइडिङ टेकअफका क्रममा दुर्घटना हुँदा नेपाल आर्मीका २५ वर्षीय निसिम थापाको मृत्यु भएको थियो। उडानका क्रममा दुर्घटनापश्चात दुर्घटना भएपछि नेपाल हवाइ खेलकुद संस्थानले देशैभरिको प्याराग्लाइडिङ उडान स्थगित गरेको छ। इन्टरनेस्नल प्राक्टिस नै के हुन्छ भने दुर्घटना वा मौसमका कारण गेम भएन भने प्राक्टिस वा जुन गेम भएको हुन्छ त्यहीअनुसार नै नतिजा दिनुपर्ने हुन्छ, महासचिव रावतले भने, हाम्रो प्राक्टिस २८ गते भएकाले एक्युरेसीको त्यही नतिजा घोषणा भएको हो। क्रसकन्ट्रीमा भने एक चरणको गेम भएको थियो, त्यसैलाई आधिकारिक मान्यौं। साढे ६ सय खेलाडी घाइते नवौँ राष्ट्रिय खेलकुदको आज समापन पोखरा रंगशालामा निसिमको अर्धकदको शालिक राखिने"
राजनीतिमा इमानको सौदाबाजी,"मंसिर ४ मा निर्धारित प्रतिनिधिप्रदेशसभाको निर्वाचनका लागि उम्मेवारीका सन्दर्भमा केही नाटकीय परिदृश्यहरू देखिए। जब राजनीतिमा मूल्य, निष्ठा र त्यागको अवसान हुन्छ। तब समाजमा सत्तास्वार्थ, दाउपेच र महत्त्वाकांक्षाले शिर उठाउँछ। सत्ताभोगी र सत्ताकांक्षी पात्रहरूको व्यवहारले प्रवृत्तिको आकार ग्रहण गर्छ। त्यो राजनीतिक संस्कृतिकै रूपमा विकास हुन्छ। अहिलेको परिदृश्यले संसदीय राजनीतिमा पदको सौदाबाजीलाई अरू बढी महत्त्व दिएको छ। यसले दलीय राजनीतिमा देखिँदै आएको चरम् सत्तामोहलाई प्रोत्साहित मात्रै गरेको छैन। राजनीतिक आचरण, सिद्धान्त र निष्ठाको विषयलाई झनै पेचिलो बनाइदिएको छ। यो परिघटना नेपाली राजनीतिमा सबैभन्दा बलियो शक्तिको रूपमा रहेको नेकपा (एमाले) लाई कमजोर बनाउन केही वर्ष अघिदेखि चालिएको नियोजित योजनाहरूको पट्टाक्षेप हो। यी प्रत्येक घटनाहरू एकअर्कासँग प्रत्यक्ष, अप्रत्यक्ष जोडिन्छन्। तसर्थ, यिनीहरूलाई अलगअलग ढंगले नबुझी एमालेविरुद्धको सिलसिलाबद्ध आक्रमणको रूपमा लिइनु उपयुक्त हुन्छ। एमाले स्थायी कमिटी सदस्य घनश्याम भुसालले टिकट नपाएको भन्दै पार्टी परित्यागको घोषणा गरे। त्यस घटनालाई केहीले नेताहरूको सत्तामोह र शक्ति आर्जनको चाहनालाई जोडेर व्याख्या गरेका छन्। विचारक हुन् वा चिन्तक वा ज्ञाता नै किन नहुन्, केहीले यस घटनाप्रति कटाक्ष गर्दै सत्ताभोगका निम्ति आफ्ना राजनीतिक आदर्श र मूल्यहरूको सहजै अवमूल्यन गर्न सक्छन् भने उदाहरणको रूपमा लिए। केहीले चाहिँ अवसर प्रदान गर्ने कुरामा पार्टी नेतृत्व पूर्वाग्रही रहेको र राजनीतिक अस्थित्वको रक्षाका निम्ति पार्टी परित्याग गर्नु सही रहेको भन्ने तर्क गरेको पाइयो। कसैले चाहिँ उनलाई एमालेलाई कमजोर बनाउनका निम्ति प्रयोग भएका एक पात्र हुन्। टिकटको विषय त देखाउने फगत् बहाना मात्रै थियो समेत भनेका छन्। उनको पार्टी परित्यागको विषयलाई लिएर गरिएका अरू विश्लेषण त सामान्य नै देखिन्छन्। तर यदि उनलाई एमाले सक्ने हतियारका रूपमा निश्चित मिसनअन्तर्गत कसैले योजनाबद्ध प्रयोग गरेको हो भने त्यो चाहिँ उनको दशकौंको राजनीतिक जीवनमा उनीमाथि आइपरेको गम्भीर संकट हो। यस विषयप्रति उनी स्वयं प्रष्ट हुनु त पर्ने नै छ,। त्यससँगै उनले सार्वजनिक रूपमा जवाफ नदिई उम्कने छुट हुन्न। सत्य के हो भन्ने त समयक्रमसँगै खुल्दै जाला । जे होस्, उनको एमाले परित्यागपछि स्वतन्त्र भनिए पनि सत्ता गठबन्धनको समर्थनमा उम्मेदवार बन्ने विषयसँग जोडेर राजनीतिक वृत्तमा पक्ष विपक्षमा अनेकौ तर्कहरू उठ्नु अस्वाभाविक होइन। यद्यपि घनश्याम भुसालजस्तो एमालेको हस्तीले चुनाव लड्ने अवसर प्राप्त नहुँदैमा पार्टी जीवनको संकटपूर्ण र विशिष्ट क्षणमा सामान्य विषयमा कसरी पार्टी परित्याग गर्ने कठोर निर्णय गर्न पुगे भन्ने विषयले अवश्यै मुलुकको राजनीतिमा धेरथोर महत्त्व राख्ला। तसर्थ, आम जनमानसमा उनको राजनीतिक निर्णयका सम्बन्धमा व्यक्त भएका दृष्टिकोणहरू सही वा गलत के हुन् भन्ने छुट्ट्याउनु अगाडि उनको विगतको राजनीतिक जीवनमा फर्कनु उचित हुन्छ। घनश्याम भुसाल नेपाली वामपन्थी आन्दोलनका वैचारिक व्यक्तित्व र माक्र्सवादका व्याख्याता मानिन्छन्। उनी नेकपा (माले) निकट विद्यार्थी संगठनको महासचिवबाट पार्टी राजनीतिमा उदाएका हुन्। मदन भण्डारीको नेतृत्वमा रहेको नेकपा (माले), सन् १९७८ र मनमोहन अधिकारी नेतृत्वको नेकपा (माक्र्सवादी) सन् १९८७ बीचको एकतापश्चात् सन् १९९१ मा गठन भएको नेकपा (एमाले) को भुसाल संस्थापकमध्ये एक रहे। वामपन्थी आन्दोलनमा बौद्धिक र भौतिक हिसाबले उल्लेखनीय योगदान गरेका र तुलनात्मक रूपमा युवा पंक्तिले रुचाएका पात्र हुन्। पार्टी राजनीतिमा भने सधैंजसो विद्रोही नेताको भूमिकामा रहँदै आएका छन्। उनका प्रायजसो राजनीतिक वैचारिक दृष्टिकोणहरू पार्टीको संस्थापन निर्णयविपरीत खेमामा देखिन्छन्। एमालेले साढे चार दशकको पार्टी जीवनमा आन्तरिक र बाह्य दुवै हिसाबले थुप्रै चुनौतीहरूको सामना गर्दै आएको छ। पार्टी एकताको एक दशक पनि नबित्दै विसं २०५४ मा वामदेव गौतम र सीपी मैनालीहरूको नेतृत्वमा एमाले विभाजन गरी नेकपा (माले) गठन गरे। पार्टी फुटाउने वामदेवहरूको कदममा घनश्याम भुसालले पूर्णत साथ दिएका थिए। नेकपा (माले) ले प्रतिनिधिसभामा एक सिट पनि जित हासिल गर्न नसकेपछि फुटको औचित्य पुष्टि हुन सकेन। बरु माओवादी युद्धप्रति बढी नरम रहेकोले उसलाई भूमिगत नभएको माओवादी को आरोप लाग्यो। २०५१ सालमा मनमोहन अधिकारीको नेतृत्वमा गठित अल्पमतको सरकारले संसदीय व्यवस्थाको इतिहासमै विकास र सामाजिक सुरक्षाका लोकप्रिय कार्यक्रमहरू लागू गरेपश्चात् स्थापित पार्टीको छविमाथि वामदेवहरूको फुटपरस्त प्रवृत्तिले संसद्को प्रमुख शक्ति हुनबाट एमालेलाई धक्का पुग्यो। तर नेतृत्वको पार्टी विभाजन गर्ने कदमलाई रोक्न पहल गर्नुको बदला त्यसको पक्षमा स्पष्ट रूपमा भुसाल उभिएका थिए। एमालेको आठौं महाधिवेशनमा पार्टी अध्यक्ष केपी शर्मा ओली र झलनाथ खनालको बीचमा भएको प्रतिस्पर्धाताका प्रधानमन्त्री प्रचण्ड थिए। झलनाथ खनाललाई निर्वाचनमा जिताएरै छाड्ने लक्ष्य अनुरूप सत्ताशक्तिको ठूलो दुरुपयोग भएको भन्ने बारे जानकारी नराख्ने कमै होलान्। त्यसबेला माले गठन गर्दाताकाका सबै शक्ति र माधव नेपालसमेतको समर्थनमा केपी ओलीलाई हराइएको थियो। उक्त महाधिवेशनमा घनश्याम भुसाल झलनाथ खनालकै पछि उभिनुले उनी पार्टीमा केपी ओलीलाई मूल नेतृत्व मान्न तयार देखिँदैनथे भन्ने बुझ्न कठिन छैन। त्यससँगै भुसालले मदन भण्डारीले विकास गरेको र नेकपा एमालेको पाँचौँ महाधिवेशनले पार्टीको राजनीतिक कार्यक्रमको रूपमा स्वीकार गरेको जनताको बहुदलीय जनवादलाई सधैंजसो आलोचना गर्दै आए। तर जबजको रक्षा, विकास र व्याख्या गर्ने सम्बन्धमा पार्टी महासचिव शंकर पोखरेल सतिशाल झैं उभिए। यसरी पार्टीको मार्गदर्शन सिद्धान्त बन्ने क्रममा रहेको वा बनिसकेको र पार्टीको राजनीतिक पुँजीमाथि निरन्तर आलोचना गर्ने जिम्मेवारी भने भुसालले नै बहन गर्दै आए। पार्टीका प्रायः आन्तरिक बैठकहरूमा भुसालले काउन्टर प्रस्ताव लैजाने गरेको विषयमा सबै जानकार छन्। त्यससँगै एमाले र नेकपा (एमाओवादी) को बीचमा २०७५ साल जेठमा पार्टी एकतापश्चात् बनेको नेकपा अनेक आरोह अवरोहका बीच तीन वर्षमै विघटन भयो। नेपालमा एकीकृत कम्युनिस्ट शक्तिको विकास गरी राजनीतिक स्थायित्व दिने, लोकतन्त्रको रक्षा गर्ने, समृद्धि हासिल गर्ने, सुशासन कायम गर्ने, अन्तर्राष्ट्रिय सम्बन्धलाई उचाइमा पुयाउने र राष्ट्रियताको संरक्षण गर्ने सम्बन्धमा ओली सरकारको कार्यले लय समात्दै गर्दा अनेकौं षड्यन्त्र गरी सरकार ढालियो। त्यसबेला ओली सरकार ढाल्ने, नेकपाको विभाजन गर्ने र सर्वोच्चको फैसलासँगै एमाले ब्युँतिएपछि पनि भुसालका क्रियाकलापहरू पार्टीको अनुशासन र नैतिकता अनुकूल देखिँदैनथे। प्रायः पार्टीभित्र र बाहिर अरूलाई राजनीतिक सिद्धान्त, विधि, पद्धति, आचरण र जनवादी केन्द्रीयताको उपदेश दिने भुसाल आफू भने पार्टीको एउटा असल सिपाहीको भूमिकामा बसेको देखिँदैन। निर्वाचनपश्चात् घनश्याम भुसाल र प्रभु साहहरूले पुनः कम्युनिस्ट सिद्घान्त, दर्शन र राजनीतिक आचरणका बारे कार्यकर्ताहरूलाई पाठ पढाउने छन्। तर वामपन्थी आन्दोलनमा त्यो अर्को भद्दा मजाकबाहेक केही हुने छैन। माओवादीको सशस्त्र युद्धबाट राष्ट्रिय राजनीतिमा आएका प्रभु साहले एमालेलाई उम्मेदवारी दर्ताको दिन अन्तिम क्षणमा घात गरे जस्तो परिघटना विरलै घट्ने गर्छन्। उनको यो व्यवहार ब्वाँसोको चरित्रसँग तुलना गर्दा उपयुक्त ठहर्छ। नेकपाको विघटनपश्चात् एमालेको कित्तामा उभिएका साहले नेकपा (एमाले) रौतहट जिल्ला कमिटी गठनमा एकलौटी कब्जाको धृष्टता गरेका थिए। पार्टीको आधिकारिताबिना आईटी आर्मी घोषणा गरे। पार्टी महाधिवेशनपछि हिस्सेदारी खोज्दै एकपछि अर्को बार्गेनिङ गरिरहे। जबकि एमाले विरोधी शक्तिहरूसँग उनी निरन्तर सम्पर्कमा थिए। त्यसबाट पुष्टि हुन्छ, उनी स्वचालित खेलाडी होइनन्। एमालेका विरुद्धमा कसैले प्रयोग गरेका परिचालित पात्र हुन्। योजना मुताबिक नै उनको एमालेबाट बहिर्गमन भएको हो। एमालेमा उकुसमुकुस गरी बसेका र संस्थापन ध्रुवको विपरीत धारको राजनीति गर्दै आएका भुसाल अनि योजनाबद्ध एमालेमै रहेका साह पार्टीलाई कमजोर पार्ने नियोजित षड्यन्त्र अनुरूप उपयोग भएका पात्रको रूपमा चित्रित गरिनु अनुचित होइन। यद्यपि आगामी दिनमा उनीहरूको राजनीतिक यात्रा कसरी अघि बढ्छ र कसरी प्रस्तुत हुँदै जान्छन् भन्ने कुराले उनीहरूमाथि सार्वजनिक वृत्तमा उठेका विषयहरूले आकार गर्ने नगर्ने कुराको निर्धारण गर्नेछ। संसदीय राजनीतिमा निर्वाचन भनेको सबैभन्दा जटिल र महत्त्वपूर्ण क्षण हो। एमालेमाथि सर्वाधिक चुनौतीपूर्ण घडीमा पार्टीभित्र र बाहिरबाट घेराबन्दी घेर्ने दुष्प्रयास भइरहेको छ। घटनाक्रमहरूले एमालेलाई परिबन्धमा पार्न गरिएका यी कार्यहरू परिस्थितिजन्य, स्वतस्र्फूत र एक पक्षबाट मात्र भएको देखिँदैन। दीर्घकालदेखि निश्चित मिसनअन्तर्गत केन्द्रित रही योजनाबद्ध र बहुपक्षहरूबीचको संलग्नतामा गरिएका सिलसिलाबद्ध परिदृश्यहरू हुन्। यी परिघटनाहरू कसैलाई राष्ट्रपति नबनाउँदाको प्रतिशोध, कोहीलाई पार्टीअध्यक्षमा पराजित हुँदाको रनाहा त कसैलाई प्रधानमन्त्री हुन नपाउँदाका छटपटीहरूको प्रतिक्रिया स्वरूप हिजो एमाले विभाजित गरिएको घटनाकै उपक्रम हुन्। केपी ओली सरकारमा हुँदा भारतीय नाकाबन्दी र नेपालको नयाँ नक्सा प्रकाशित गर्दा राष्ट्रियताको पक्षमा लिएको अडान होस् वा देशमा समृद्धिको लहर ल्याउने ऐतिहासिक कार्यक्रमहरू होउन्। त्यसको प्रतिक्रिया स्वरूप सरकारलाई काम गर्न अवरोध गरियो। तर संसद्लाई प्रधानमन्त्रीले विघटन गरिदिएपश्चात् प्रतिगमनको हौवा फिजाइयो। तब अदालतको ढोका ढकढक्याएपछि सर्वोच्चको परमादेशबाट एउटा पक्षसत्ता गठबन्धन निर्माण गर्न सफल भयो। सके निल्ने नसके मिल्ने भन्ने अभिव्यक्ति दिँदै आएका प्रचण्डले माओवादीको विचार, संगठन र व्यवहारमा आएको विचलनबाट पार्टीको शक्ति क्षीण भई निल्ने प्रयास असफल भएपछि रणनीतिक रूपमा एमालेसँग मिलेको देखिन्छ। मनमा विभाजन र मुखमा एकता जपेर एमालेको शक्तिलाई छिन्नभिन्न बनाउन उनी आतुर थिए। सोही योजना अनुरूप एमालेभित्र विभिन्न उपयुक्त पात्रहरूको मनोवृत्तिमा टेकेर उनीहरूका असफल मनोकांक्षा र असन्तुष्टिहरूलाई घुमाउरो तरिकाले आफ्नो स्वार्थानुरूप प्रयोग गर्न सफल भए। परमादेशबाट ब्युँतिएको संसद्ले जन्माइदिएको अप्राकृतिक नेकपा (एकीकृत समाजवादी) नामको राजनीतिक दल त्यसैको परिणाम हो। एमालेको शक्तिलाई छिन्नभिन्न नबनाई प्रचण्डले आफ्नो शक्ति आर्जन गर्न नसक्ने ठानेर एमालेभित्र उनलाई सहज हुने पात्रहरूको प्रयोग निरन्तर गरिरहेका छन्। तसर्थ, निर्वाचनको मुखैमा एमाले परित्याग गर्नेहरूको लक्ष्य पदको सौदबाजी गर्नुमा मात्रै सीमित छैन। निर्वाचनपश्चात् अरू कसैको हितमा काम गर्ने कम्फर्टेबल सरकार बनाउने कुरामा प्रतिबद्ध हुने दायित्व पनि निर्वाह गर्नु पर्नेछ। सम्भवतः सत्ता शक्तिप्रति आशक्ति राख्ने तर पार्टीको सैद्धान्तिक राजनीतिबाट विचलित भएकाहरूले निर्वाचनपश्चात् बृहत् धक नमानी घनश्याम भुसाल र प्रभु साहहरूले पुनः कम्युनिस्ट सिद्धान्त, दर्शन र राजनीतिक आचरणका बारे कार्यकर्ताहरूलाई पाठ पढाउने छन्। तर वामपन्थी आन्दोलनमा त्यो अर्को भद्दा मजाकबाहेक केही हुने छैन।"
एमालेले जनकपुर चुरोट कारखाना सञ्चालन गर्छ : महासेठ,"ढल्केवर(धनुषा) : नेकपा एमालेका सचिव रघुविर महासेठले एमालेको सरकार बनेलगत्तै जनकपुर चुरोट कारखाना सञ्चालन हुने बताएका छन्। उनले एमालेको सरकारले जनकपुर चुरोट कारखाना सञ्चालन गर्ने जिकिर गरेका हुन्। धनुषाको बटेश्वरमा आयोजित पार्टी प्रवेश तथा शुभकामना आदानप्रदान कार्यक्रमलाई सम्बोधन गर्दै सचिव महासेठले यसअघि एमाले नेतृत्वको सरकारले सञ्चालन गर्न चाहेपनि प्रदेश सरकारमा आवद्ध दलहरुका कारण काम गर्ने वातावरण नबनेको उल्लेख गरे। एमालेले उद्योग सञ्चालन गर्न चाहेको थियो। प्रदेश सरकारमा आवद्ध कांग्रेस, लोसपालगायतका दलले उद्योगको भवन कब्जा गर्यो, क्वार्टरहरु बनाए। काम गर्ने वातावरण बनेन। हाम्रो सरकार पनि ढल्यो, उनले भने, जसपा हाम्रो तालमेलमा आएको छ। अब हामी प्रदेशमा पनि सरकार बनाउँछौं। सबैभन्दा पहिला चुरोट कारखाना सञ्चालन गर्छौं। ओली नेतृत्वको सरकारले मधेसमा १३ सय किलोमिटर नयाँ राजमार्ग निर्माण कार्यको सुरुवात गरेको महासेठले दावी गरे। मधेस र देशको विकास एमाले बाहेक कुनै दलले गर्न नसक्ने भनेर सम्पूर्ण नेपाली जनताले बुझिसकेको उनको टिप्पणी थियो। धनुषा क्षेत्र नं ४ बाट प्रतिनिधिसभा सदस्यका उम्मेदवार समेत रहेका महासेठले नेकपा एमालेले आफ्नो बलमा आसन्न चुनावबाट बहुमतको सरकार निर्माण गर्ने ठोकुवा गरे। एमालेको कामबाट गठबन्धन सरकार डराईसकेको उनले औल्याए। महासेठले केपी ओलीको सरकारले मधेसका लागि ल्याएको २ हजारभन्दा बढी योजना मध्ये १४ सय योजना गठबन्धन सरकारले रोकिदिएको आरोप लगाए। त्यत्रो योजना लागू भएपछि मधेसमा एमाले बलियो हुन्छ भन्ने डरले योजनाबद्ध ढंगले योजनाहरु काटियो। त्यसमा कांग्रेसलाई मधेससँग लभ परेको भन्ने प्रचण्डजी र मधेसकै माधवजीले योजना रोक्न सहमति दिनुभयो, महासेठले भने। गठबन्धन सरकारको आत्मविश्वास समाप्त भइसकेको उनको टिप्पणी थियो। सम्बोधनको क्रममा उनले भने, जसको आत्मविश्वास समाप्त हुन्छ उसले मान, प्रतिष्ठा बाहेक देशको बारेमा सोच्दैन। कम्युनिष्ट आन्दोलनलाई समाप्त पार्न विदेशी शक्तिको इशारामा प्रचण्डको नेतृत्वमा माधवजी देउवाको शरणमा पुगेका महासेठले टिप्पणी गरे। उनले वर्तमान अवस्थामा देशमा नेकपा एमालेको विकलप नरहेको जिकिर गरे।"
ब्याजदरविरुद्ध व्यवसायीले गरे परासी बन्द,परासी : कर्जा ब्याजदर वृद्धि विरुद्ध नवलपरासीका व्यवसायीले बिहीबार सदरमुकाम परासी क्षेत्रका बजार र बैंक तथा वित्तीय संस्था बन्द गरेका छन्। बैंक तथा वित्तीय संस्थाहरुको चर्को ब्याज वृद्धिका कारण अर्थतन्त्रलाई धराशायी बनाएको भन्दै उद्योग वाणिज्य संघ नवलपरासीको अगुवाइमा उक्त क्षेत्र बन्द गरिएको हो। बैंक तथा वित्तीय संस्थाबाट सर्वसाधारणहरुले सस्तोमा ब्याज लिएर महंगोमा तिर्नुपर्ने बाध्यता सृजना भएकाले त्यसलाई घटाउनु पर्ने व्यवसायीहरुको माग छ। ब्याजदर बढ्दा त्यसको मार उपभोक्तालाई पर्ने भन्दै त्यसविरुद्ध सर्वसाधरणसमेत जागरुक हुनुपर्ने उद्योग वाणिज्य महासंघ लुम्बिनी प्रदेशका पूर्वअध्यक्ष गुणनिधी तिवारीले बताए। उद्योग वाणिज्य संघका अध्यक्ष केशव भण्डारीले बैंक तथा वित्तीय संस्थाहरुले मनपरी ब्याज बढाएको भन्दै यसले उद्योग व्यवसायहरु धरासायी बन्दै जाने बताए। ब्याजदर नघटे अझ सशक्त आन्दोलन गर्ने व्यवसायीहरुको चेतावनी छ।
नवौं राष्ट्रिय खेलकुद : प्रिन्स र रसिलालाई स्वर्ण,"काठमाडौं : नेपाल पुलिसका प्रिन्स दाहाल र आर्मीकी रसिला महर्जन नवौं राष्ट्रिय खेलकुदअन्तर्गत एकल विधामा राष्ट्रिय च्याम्पियन बन्न सफल भएका छन्। पोखरा रंगशालामा भएको फाइनलमा पुलिसकै विष्णु कटुवाललाई २१११, २१४ ले पराजित गर्दै प्रिन्स नयाँ राष्ट्रिय च्याम्पियन बनेका हुन्। यसअघि आठौं राष्ट्रिय खेलकुदमा दीपेश धामीले स्वर्ण जितेका थिए। लुम्बिनीका इरफान अन्सारी र आर्मीका प्रफुल महर्जनले कांस्य जिते। महिला एकलको भिडन्तमा रसिलाले आर्मीकै अनुमाया राईलाई २२२०, २१९ पराजित गरिन्। रसिला आठौं राष्ट्रिय खेलकुदकी पनि विजेता हुन्। पूर्व राष्ट्रिय च्याम्पियन नङ्सलदेवी तामाङ र आर्मीकी अमिता गिरीले कांस्यमा जिते। मिक्स युगलमा पुसिलका जीवन आचार्य र नीता लम्सालको जोडीले स्वर्ण जिते। उनीहरूले आर्मीका प्रफुल महर्जन र रसिला महर्जनको जोडीलाई २११२, २१११ हराए। गण्डकीका विशाल खड्का र यामकुमारी गुरुङ तथा आर्मीका सुरोज महर्जन र अमिता गिरीको जोडी कांस्य पदक प्राप्त गर्न सफल भए। महिला युगलमा आर्मीका अमिता गिरी र रसिला महर्जनको जोडीले आर्मीकै प्राथना देउवा र अनुमाया राईको जोडीलाई २११५, २२२० ले हराए। प्रदेश १ का रोजी राई र सृष्टि राईको तथा एपीएफका जेसिका गुरुङ र सुनयना मुखियाको जोडीले कांस्य पाए। पुरुष युगलमा आर्मीका प्रफुल महर्जन र रुकेश महर्जनको जोडीले स्वर्ण जिते। उनीहरूले पुलिसका प्रिन्स दाहाल र सुदीप सेढाईंको जोडीलाई २११९, २११७ ले हराए। पुलिसका जीवन आचार्य र विष्णु कटुवाल तथा गण्डकीका विधान अधिकारी र भूगोल गुरुङको जोडी तेस्रो भए।"
साढे ६ सय खेलाडी घाइते,"पोखरा : नवौं राष्ट्रिय खेलकुद प्रतियोगिताका दौरान विभिन्न खेलका साढे ६ सयभन्दा बढी खेलाडी घाइते भएका छन्। नवौं राष्ट्रिय खेलकुद सुरु भएपछि बुधबार दिउँसोसम्म ६ सय ४७ जना खेलाडी घाइते भइसकेको स्वास्थ्य उपसमिति सचिवालयका डा हेमनाथ आचार्यले जानकारी दिए। उनले धेरैजसो खेलाडीमा सफ्ट टिस्यु इन्जुरी, फ्याक्चर र डेंगुको संक्रमण रहेको बताए। मेडिकल सेन्टरमा आउने अधिकांश खेलाडीमा सफ्ट टिस्यु इन्जुरी, फ्याक्चर र डेंगुको संक्रमण पाइएको छ, डा आचार्यले भने, अहिलेसम्म एक सय ३० जनालाई विभिन्न अस्पतालमा रेफर गरेका छौं भने चार जनाको जटिल शल्यक्रिया नै गरिएको छ। शल्यक्रिया गरेका चार जना खेलाडीमध्ये एक दुई जनाको क्लाभिकल इन्जुरी र अन्य दुईको फ्याक्चर रहेको उनले जानकारी दिए। उनले पोखरा आसपासमा रहेका खेलाडी मात्रै मेडिकल सेन्टरमा आएको बताउँदै बाहिरी जिल्लामा भएका खेलाडीको तथ्यांक नभएको बताए। हामीसँग पोखरामा भएका खेल र मेडिकल सेन्टरमा आएका खेलाडीको मात्रै तथ्यांक छ। बाहिरी जिल्लाका समेत गणना गर्ने हो भने घाइते खेलाडीको संख्या अझै बढ्न सक्छ, उनले भने, कतिपय खेलाडीले आफै पनि उपचार गराइरहेको पाइएको छ। पोखरा रंगशालामा रहेको स्वास्थ्य उपसमितिको मेडिकल सेन्टरमा आउने अधिकांश ह्यान्डबल, रग्बी, जुडो, फुलकन्ट्याक्ट कराते, कबड्डी, उसु, बक्सिङ, खोखो, एथलेटिक्स, भारोत्तोलन, भलिबललगायतका खेलका खेलाडी रहेको डा आचार्यले बताए। मेडिकल सेन्टरमा आउने खेलाडीको संख्या दिनहुँ बढिरहेको छ, डा आचार्य भन्छन्, हामीले यहाँ उपचार गर्न सक्नेलाई यहीं गछौं। यहाँ सम्भव नभएकालाई अस्पतालहरूमा रेफर गछौं। उनी नियमित प्रशिक्षणको अभाव, खेल मैदान, लगाउने पोसाक र अनुशासनका कारण पनि घाइते र विरामी हुन खेलाडीेको संख्या बढिरहेको बताउँछन्। प्रतियोगिताका लागि खेलाडीले राम्रोसँग प्रशिक्षण नै गर्न पाएका छैनन्। २४ दिनको सामान्य तयारी गरेर खेल्न आएको पाइएको छ। त्यसमाथि खेल मैदानको अवस्था पनि ठिक छैन, डा आचार्य भन्छन्, त्यहीं कारण खेलाडी घाइते हुने संख्या ह्वात्तै बढेको हो। उनले खेलाडीहरू आधा लुगा लगाएर हिंड्ने गरेका कारण डेंगुको संक्रमणमा पर्ने गरेको बताए। खेलकुद विज्ञ सुशीलनरसिंह राणाले नियमित प्रशिक्षण र फिटनेसको कमीका कारण खेलाडीहरू अत्याधिक घाइते भएको बताए। घाइते हुनुको मुख्य कारण फिटनेस हो। नवौं राष्ट्रिय खेलकुदमा सहभागी अधिकांश खेलाडीले प्रशिक्षण नै गर्न पाएका छैनन्। प्रशिक्षण नभएपछि फिटनेस हुँदैन, उनी भन्छन्, आक्कलझुक्कल प्रतियोगिता खेल्दा यस्तो समस्या आउँछ। यसलाई हामीले नौलो मान्नु पर्दैन। उनी खेलाडीको नियमित प्रशिक्षण हुनुपर्ने र ठूला प्रतियोगिताअघि कम्तीमा ६ महिनाको विशेष प्रशिक्षण हुनुपर्ने बताउँछन्।"
मष्टा गाउँपालिकामा आज शोक बिदा,"बझाङ : जीप दुर्घटनामा परेर पालिकाभित्रका ८ जनाको मृत्यु भएको शोकमा मष्टा गाउँपालिकाले आज शोक बिदा दिएको छ। मष्टा गाउँपालिका कार्यालय, वडा कार्यालय तथा गाउँपालिका मातहतका कार्यालयमा बिहीबार शोक बिदा दिइएको निमित प्रमुख प्रशासकीय अधिकृत पृथुराज जोशीले जानकारी दिए। बुधबार दिउँसो मष्टा गाउँपालिका वडा नं १ तुफानडाँडामा सुपप्र ०१००१ च ११७ नम्बरको जीप दुर्घटनामा परेको थियो। सदरमुकाम चैनपुरमा लाग्ने सिलदेवी मेला हेर्न गएका उनीहरू फर्किने क्रममा जीप दुर्घटना भएको हो। दुर्घटनामा १५ जना घाइते भएका छन्। घाइतेको जिल्ला अस्पताल सिमखेतमा उपचार भैरहेको जिल्ला प्रहरी कार्यालय बझाङले जानकारी दिएको छ।"
"सूर्यग्रहणमा के गर्ने, के नगर्ने ?","यो वर्ष कात्तिक महिनामा दुईवटा ग्रहण परेका छन्। ८ गते सूर्य र २२ गते चन्द्रग्रहण। औँसीमा सूर्य र पूर्णिमामा चन्द्रग्रहण पर्छ। लक्ष्मी पूजाको बिहान गाई पूजापछि सूर्यग्रहण छ, खण्डग्रास। थोरै ग्रहण हुनु भनेको खण्डग्रास हो र पूरै हुनु भनेको खग्रास हो। पूर्णिमाको ग्रहण भने खग्रास छ। कात्तिक ८ गते परेको सूर्यग्रहणको आरम्भ भने अपराह्न ४ बजेर ५२ मिनेटमा सुरु हुन्छ र सूर्यास्तसँगै ५ बजेर २४ मिनेटमा नेपालबाट बिदा हुन्छ। कात्तिक २२ को चन्द्रग्रहण भने साँझ ५ बजेर ११ मिनेटमा सुरु भई भोलिपल्ट बिहान ६ बजेर ३४ मिनेटमा समापन हुन्छ। त्यसैले यसलाई खग्रास भनिएको हो। रातभरि जून देखिन्न, पूर्णिमा भए पनि पूरै रात अँध्यारो हुन्छ। सूर्यग्रहण यसपालि स्वाती नक्षत्र भनौँ तुला राशिकालाई थोरै कष्टकर छ, चन्द्रग्रहण भने भरणी नक्षत्र भनौँ मेष राशिकालाई विशेष कष्टकर छ। बाल, वृद्ध, आतुर, बिरामीबाहेकलाई सूर्यग्रहणको १२ घण्टा र चन्द्रग्रहणको पनि घटीमा १२ घण्टा वा ६ घण्टा पूर्वदेखि खाना वर्जित छ, यो शास्त्रको भनाइ हो। ग्रस्तास्त ग्रहणमा त ग्रहण छुटे पनि भोलिको सूर्य नउदाई खान निषेध भनिएको छ। यसपालि मध्य तिहारमा सूर्यग्रहण परेकाले तिहारका खाद्यान्नहरू भने बासी राख्नु नहुने देखिन्छ, ग्रहणअघि नै सक्नुपर्ने बा ग्रहणपछि सेल, रोटीहरू बनाउनुपर्ने देखिन्छ। दूध, पानी पनि तताएको, उमालेको राखिराख्न हुन्न भनिन्छ। शास्त्रको मर्यादा छ सामान्य मानिसले ग्रहणमा निद्रा, आहार, मैथुन, दिसा, पिसाब, बन्धन आदि गर्नु पनि हुन्न, गरेमा ठूलै दोष लाग्छ, शरीर रोगी हुने, दुःख दरिद्रता हुने अर्को जन्ममा मनि राम्रो बाटो नपाउने भनिएको छ। राशिगत हिसाबमा सूर्यग्रहणमा मकर, धन, सिंह, वृष राशिकालाई त अनेकौं लाभ हुनेछ भने चन्द्रग्रहणमा यसपालि कुम्भ, वृश्चिक, कर्कट, मिथुन राशिकालाई राम्रो फल दिने देखिन्छ। बाँकीलाई सामान्य असुविधा छ। चन्द्रग्रहण भने उदाउँदै ग्रस्त हुनेछ, देखिँदैन, कार्तिक शुक्ल पूर्णिमाका कार्यहरू यसपालि केही अवरोध हुनेछन् भने ग्रहणमा ग्रहणदान, व्रत, तीर्थ, जप, उपासनालाई भने राम्रो रूपमा लिइन्छ। शुभ, अशुभ फल जे भए पनि सूृर्य र चन्द्र दुवै ग्रहणलाई सीधा आँखाले हेर्नु भने हुँदैन। खानामा विषाक्त विकीरण हुने हुँदा पाकेका खाना नखानु भनिएको हो। सूर्यग्रहणमा त त्योभन्दा बढी समय अघिदेखि नै भोजन निषेध छ। पश्चिमी मुलुकको तुलनामा पूर्वी र दक्षिण एसियाली क्षेत्रसँग सम्बद्ध मुलुकहरूमा सूर्य, चन्द्रग्रहणको विशेष अध्ययन र त्यसको प्रभाव विश्लेषण गर्ने चलन बढी छ। प्रमाणगत रूपमा भन्नुपर्दा छैटौं शताब्दीदेखि नै भारतीय उपमहाद्वीपमा यसको अध्ययन विश्लेषण गर्न थालिएको हो। यद्यपि वैदिक ग्रन्थहरूले ग्रहणको व्याख्या सत्ययुगदेखि नै भएको उद्घोष गरेका छन्। द्वापरयुगमा ग्रहणका बखत गरिने शुभकार्यबारे विभिन्न शास्त्र, पुराणहरूले प्रशस्त चर्चा गरेका छन्। द्वापरयुगमा यदुवंशी र कुरु वंशीहरू कुरु क्षेत्रमा जम्मा भएका थिए विशेष स्नानका लागि। सूर्यग्रहण सूर्यसँग र चन्द्रग्रहण चन्द्रमासँग सम्बन्धित भएकाले आइतबारको सूर्यग्रहण र सोमबारको चन्द्रग्रहणलाई विशेष चूडामणियोगको ग्रहण भनिने गरिन्छ, यस्तो बेला शुभ कर्मको फल अन्य बेलाको तुलनामा अधिक रहन्छ। पृथ्वीबाट सूर्य करिब १५ करोड किमि टाढा छ। यसको व्यास पृथ्वी भन्दा १०९ गुणा ठूलो छ। चन्द्रमाको व्यास भने पृथ्वीको तुलनामा एक चौथाइ मात्र छ। सूर्यको तौल पृथ्वीको भन्दा ३ लाख ३३ हजार गुणा बढी छ। यसको बाहिरी सतहको तापक्रम ६ हजार डिग्री सेन्टिग्रेड रहेको छ र केन्द्रको तापक्रम भने १ करोड ५० लाख डिग्री सेन्टिग्रेड रहेको छ। सूर्य पृथ्वीभन्दा नजिकको एक तारा हो। सौर्य मण्डलमा सम्पूर्ण ग्रहहरू आफ्नो कक्षमा परिभ्रमण गर्छन्। सूर्यको वरिपरि पनि परिभ्रमण गर्ने गर्छन्। पृथ्वी आफ्नो कक्षमा परिभ्रमण गर्ने क्रममा पश्चिमबाट पूर्वतिर परिभ्रमण गर्छ भनौँ सूर्यको वरिपरि पनि परिभ्रमण गर्छ। ग्रहण लाग्दा सूर्य पूरै नदेखिनुलाई खग्रास सूर्यग्रहण भनिन्छ। पृथ्वीको कुनै एक स्थानमा खग्रास सूर्यग्रहण लागेपछि साामान्यतया ३ सय ७५ वर्षपछि मात्र त्यस स्थानमा फेरि खग्रास सूर्यग्रहण लाग्ने गर्छ। छैठौं शताब्दीका विद्वान् ज्योतिषाचार्य बराहमिहिरले प्रामाणिक ग्रहणको चर्चा गरेका छन्। सूर्य र चन्द्रमाका बीचमा पृथ्वी पर्नाले चन्द्रग्रहण हुने गर्छ। चन्द्रग्रहणमा सूर्यको किरणलाई पृथ्वीले छेक्दा चन्द्रमामा छाया पर्न जान्छ। पूर्णिमामा सूर्यपृथ्वीचन्द्रमा एकै रेखामा पर्न जाँदा चन्द्रग्रहण पूर्णिमाका दिन मात्र हुने गर्छ। ग्रहण देखिएमात्र अनुभूति हुने कुरा भए पनि बादलका कारण ग्रहण देखिएन भन्दैमा ग्रहण छैन भन्न चाहिँ मिल्दैन, यत्ति हो कि कुनै भूभागबाट बढी देखिन्छ, कुनैबाट कम वा कुनै क्षेत्रबाट पूरै देखिँदैन। एउटा मुलुकलाई ग्रहण लाग्दैमा अर्को मुलुकलाई पनि लाग्छ भन्न मिल्दैन। मुलुकभित्र पनि क्षेत्र विशेषमा फरक हुन सक्छ। वैदिक दर्शनले राहुको आक्रमण भनेको छ ग्रहणलाई। राहु भनेको कालो वर्ण अर्थात् अँध्यारो हो। अज्ञानताको कालो बादल नै दुःखको कारण हो। जहाँ जुन विषयमा अन्धकार छ त्यो राहु हो। अनिष्ट हो, ग्रहण लागेका बेला दानका कार्यबाट सन्तोष हुने दैत्यको उदय भएका बखत सृष्टिकर्ता ब्रह्माजीले यति बेलाको दान कार्यबाट आहार ग्रहण गर्नु भन्ने वरदानअनुसार राहुले त्यसबेला आफ्नो खाना लिने कुरा शास्त्रहरूले चर्चा गरेका छन्। समुद्र मन्थन गर्दा प्राप्त अमृत वितरणमा राहुले पनि अमृतपान गरेकोले सूर्य र चन्द्रले त्यसको विरोध गर्दा ईष्र्यालु भई राहुले सूर्य र चन्द्रमालाई मौका मिलेका बखत दुःख दिने गरेका कारणस्वरूप चन्द्र सूर्यग्रहण लाग्ने गरेको कथानक शास्त्रहरूमा पाइन्छ। ग्रहणका बखत अन्य शुभकार्य निषेध भए पनि दान, पुण्य, तीर्थ, व्रत, जप, होम, उपासना, अनुष्ठानका लागि यो उत्तम समय हो। मन्त्र दीक्षा ग्रहण गर्न यतिबेला उत्तम हुन्छ। स्नानमध्ये नदी किनारा वा समुद्रछेउको स्नान बढी पुण्यदायी हुन्छ। जमेको भन्दा बगेको पानीले स्नान गर्नुपर्ने हुनाले घरबाहिर गएर स्नान गर्ने चलन बढेको हो। ग्रहण सुरु, मध्य र अन्त्यमा स्नान गर्नुपर्ने विधान भए पनि हिजो आज नदी, खोलाहरू कम हुँदै गएकाले एकपटक मात्र स्नान गर्ने र नमिलेमा पानी मार्चन गर्ने चलन देखिन्छ। उमालेको पानीमा वढी विषाक्त विकीरण रहने हुनाले ग्रहण पूर्व उमालिएको पानी सेवन गर्नु हुँदैन। पकाएको खाना र यस्तै अन्य खानेकुरा ग्रहण गर्नु हुँदैन। पुण्य कार्य गर्न अन्य दिनभन्दा चन्द्रग्रहणका बखत लाखौं गुणा र सूर्यग्रहणका बखत त्यसको पनि दसौं गुणा बढी उत्तम हुन्छ। प्राणीहरूको जीवन जलमा सुरु हुन्छ, माटोमा सञ्चालन र अग्निमा संहार हुन्छ। जीवनको आधार पानी हो, जीवको आधार ताप शक्ति हो। जल र अग्नितत्त्व बिना जीवन सञ्चालन सम्भव छैन यसर्थ जलको कारक चन्द्र र तापको कारक सूर्यसँग सम्बद्ध विषयप्रति हामी संवेदनशील हुनुपर्ने भएकाले चन्द्र सूर्य दुवै ग्रहणको प्रभाव जीवनमा पर्नु स्वाभाविक हो। शरीर शुद्ध राख्ने विधानमध्ये स्नानदान र व्रतचर्याको बढी महत्त्व हुन्छ नै। ग्रहणमा गीताको पाठ, रामगीता, भागवतको केही श्लोकहरूको अध्ययन गर्नाले पनि राम्रो हुन्छ, नसके खराब कर्मसम्म नगर्दा पनि पापको भागी हुनु पर्दैन ग्रहणमा चिसै मौसम भए पनि सके तीर्थ, खोला, जलाशय सागर आदिमा स्नान गर्नाले जीवनमा अपार पुण्य र आनन्द मिल्छ भने टाढा जान नसक्नेहरूले घरमै स्नान गर्दा पनि तीर्थहरूको नाम, पवित्र नदीको स्मरण, गंगा, गायत्री, गाईको स्मरण, मन्त्रोच्चारण र अयोध्या, मथुरा, माया, काशी, काञ्ची, अवन्तिका पुरी, द्वारावती, गोदावरी आदिको स्मरण गर्दै स्नान, सन्ध्या र यथाशक्य दान, पुण्य गर्नाले आफ्नो शरीर पवित्र त हुन्छ नै, मन र धन पनि पवित्र हुने गर्छ। तन शुद्धि स्नानले, धनशुद्धि दानले, मन शुद्धि ध्यानले हुन्छ। तन, मन र धन तीन कुरा नै शुद्धि पाउनु आजको प्रतिस्पर्धात्मक समयमा निकै गाह्रो छ।"
बैतडीका ३१ मतदानकेन्द्र अतिसंवेदनशील,"बैतडी : आगामी मंसिर ४ गते हुने प्रतिनिधिसभा तथा प्रदेशसभा सदस्य निर्वाचनलाई लक्षित गर्दै जिल्ला सुरक्षा समिति बैतडीले सुरक्षाका हिसाबले मतदान केन्द्रलाई वर्गीकरण गरेको छ। १२९ मतदान केन्द्र रहेको बेतडीमा ३१ मतदान केन्द्र सुरक्षाका हिसाबले अतिसंवेदनशील मतदान केन्द्र रहेका छन्। त्यसैगरी ३४ वटा मतदान केन्द्रलाई संवेदनशील मतदान केन्द्रको रुपमा वर्गीकरण गरिएको छ भने बाँकी रहेका ६४ मतदान केन्द्रलाई समान्य मतदान केन्द्रको रुपमा वर्गीकरण गरिएको जिल्ला प्रशासन कार्यालय बैतडीका सूचना अधिकारी खगेन्द्र भारतीले जानकारी दिए। अतिसंवेदनशील मतदानस्थलमा पुर्चोडी नगरपालिका, डिलासैनी गाउँपालिका र सिगास गाउँपालिकाका रहेका छन्। सडक पुर्वाधार नपुगेको, सुरक्षाकर्मीको पातलो उपस्थिति रहेको र बढी राजनीतिक दलको सक्रियता हुने ठाउँहरुलाई आधार मानेर मतदान केन्द्रको वर्गीकरण गरिएको भारतीले बताए। यसैगरी विगतमा चुनवाको समयमा भए गरेका घटनालाई पनि आधार मानेर वर्गीकरण गरेको उनले बताए। वर्गीकरण गरिएका निर्वाचन केन्द्रलाई लक्षित गरेर सुरक्षा व्यवस्था मिलाइएको पनि जिल्ला प्रहरी कार्यालय बैतडीले जनाएको छ।"
एकै परिवारबाट ४ उम्मेदवार,धनकुटा : मंसिर ४ गते हुनेमा एकै परिवारबाट चार जना उम्मेदवार बनेका छन्। जसमा पूर्वप्रधानमन्त्री सूर्यबहादुर थापाका सन्तानसहित दाजुभाइका छोराछोरी छन्। थापाका छोरा कांग्रेस नेता सुनिलबहादुर थापा सत्तारुढ गठबन्धनबाट धनकुटामा प्रतिनिधिसभा सदस्य उम्मेदवार छन्। उनकी फुपु इन्दिरा थापा कांग्रेसबाटै समानुपातिकतर्फ प्रदेशसभा सदस्य उम्मेदवार छिन्। इन्दिरा सूर्यबहादुरका बुवा टेकबहादुर थापाका दाजु वसन्तमान सिंह थापाकी छोरी हुन्। राष्ट्रिय प्रजातन्त्र पार्टी धनकुटाका अध्यक्ष कुमार थापा पनि प्रतिनिधिसभा सदस्यकै लागि चुनावी मैदानमा छन्। उनी सूर्यबहादुरका भाइ चकेन्द्रबहादुरका छोरा हुन्। उनी कुनै बेला काका सूर्यबहादुरका राजनीतिक सारथि थिए। उनै कुमार यसपटक काकाकै छोरा सुनिलबहादुरसँगै चुनावी मैदानमा छन्। सूर्यबहादुरका हजुरबुवा टेकबहादुरका भाइ कृष्णबहादुर थापाका नाति अर्जुन थापा पनि चुनावी मैदानमा छन्। जनता समाजवादी पार्टी नेपालका विदेश विभाग प्रमुख रहेका उनी प्रदेशसभा सदस्यतर्फ समानुपातिक उम्मेदवार बनेका छन्। यससँगै गाउँकै पाँच जना उम्मेदवार चुनावी प्रतिस्पर्धामा छन्। पाख्रिवास नगरपालिका७ का बासिन्दा कांग्रेस नेता सुनिलबहादुर थापासँग ८ नम्बर वडाका बासिन्दा एमालेका उम्मेदवार राजेन्द्रकुमार राई पनि चुनावी प्रतिस्पर्धामा छन्। संघीय संरचनाअन्तर्गत साविक मुगा गाविसलाई दुई वडामा विभाजन गरिएको हो। उनीहरूबीच यसअघि दुईपटक चुनावी प्रतिस्पर्धा भएको थियो। जसमा उनीहरूले एकएक पटक बाजी मारेका थिए। यो पटक तेस्रो भिडन्त हो। यी दुई बीचको भिडन्त रोचक हुने विश्लेषण गरिएको छ।
नवौँ राष्ट्रिय खेलकुदको आज समापन,"पोखरा : गण्डकी प्रदेशका विभिन्न आठ जिल्लामा सञ्चालन भएको नवौँ राष्ट्रिय खेलकुद प्रतियोगिता बिहीबार समापन हुँदैछ । आयोजक राष्ट्रिय खेलकुद परिषद्का अनुसार आज दिउँसो २:३० बजेपछि पोखरा रङ्गशालामा भव्य कार्यक्रमसहित नवौँको बिदाइ गरिनेछ । समापन समारोहमा प्रधानमन्त्री शेरबहादुर देउवा, युवा तथा खेलकुदमन्त्री महेश्वरजङ्ग गहतराज, गण्डकी प्रदेशका मुख्मन्त्री कृष्णचन्द्र नेपाली पोखरेललगायतका विशिष्ट व्यक्ति सहभागी हुने जनाइएको छ । यसअघि गत असोज २८ गते राष्ट्रिय खेलकुदको उपराष्ट्रपति नन्दबहादुर पुनले उद्घाटन गरेका थिए। प्रतियोगिता प्रचारप्रसार उपसमितिका सचिव खुसराज दाहालका अनुसार समापन समारोहमा विभिन्न सांस्कृतिक कार्यक्रम, कलाकारबाट गीत प्रस्तुत, झाँकी, गीत सङ्गीत तथा नृत्यलगायतका कार्यक्रम गरिनेछ । गत असोज २८ देखि सुरु भएको राष्ट्रिय खेलकुदमा हालसम्म विभागीय त्रिभुवन आर्मी क्लवले तीन सय १४ पदक जितेर शीर्ष स्थानमा छ । प्रतियोगितामा सेना च्याम्पियन बन्ने निश्चित भएको हो । उसले एक सय ५० स्वर्ण, ९४ रजत र ७० कास्य पदक जितेको छ । यसैगरी नेपाल पुलिस क्लबले ५२ स्वर्ण, ४७ रजत र ५९ कास्यसहित एक सय ५८ पदकसहित द्वितीय र एपीएफले ४२ स्वर्ण, ५७ रजत र ७७ कास्यसहित एक सय ७६ पदक जितेको छ । आयोजक गण्डकी प्रदेश प्रदेशमा पदकमा अग्रस्थानमा छ । गण्डकीले हालसम्म २९ स्वर्ण, २८ रजत र ४९ कास्यसहित एक सय छ पदक जितेको छ । यसैगरी बागमती प्रदेशले २२ स्वर्ण,४२ रजत र ५९ कास्यसहित एक सय २३ पदक, एनआरएनएले १० स्वर्ण आठ रजत र छ कास्यसहित २४ पदक, प्रदेश नं १ ले नौ स्वर्ण, २२ रजत र ४४ कास्यसहित ७५ पदक, सुदूरपश्चिम प्रदेशले आठ स्वर्ण छ रजत र ३३ कास्यसहित ४७ पदक र मधेस प्रदेशले पाँच स्वर्ण, आठ रजत र २१ कास्यसहित ५९ पदक जितेका छन् । यसैगरी लुम्बिनी प्रदेशले चार स्वर्ण, १८ रजत र ३७ कास्यसहित ५९ पदक जित्दा कर्णाली प्रदेश दुई स्वर्ण, तीन रजत र ११ कास्यसहित १६ पदक जितेर पदक तालिकाको पुछारमा छ । रासस"
बेलबारी गोल्डकप कात्तिक १५ देखि,"विराटनगर : पाँचौं संस्करणको बेलबारी अन्तर्राष्ट्रिय आमन्त्रण गोल्डकप फुटबल प्रतियोगिता आगामी कात्तिक १५ गतेदेखि आयोजना गरिने भएको छ। मोरङको बेलबारी नगरपालिका११ लक्ष्मीमार्गस्थित लक्ष्मी माध्यमिक विद्यालयको मैदानमा २५ गतेसम्म प्रतियोगिता सञ्चालन हुने छ। डाँगीहाट युथ क्लबले आयोजना गर्ने प्रतियोगितामा नेपालका ७ र विदेशका ३ गरेर १० वटा टिमले सहभागिता जनाउने भएका छन्। प्रतियोगितामा रोलिङ एफ सी झापा, पेम्बा युथ क्लब विराटनगर, आयोजक डाँगीहाट युथ क्लब लक्ष्मीमार्ग, साहारा क्लब पोखरा, सशस्त्र प्रहरी बल काठमाडौं, सहलेस युथ क्लब सिरहा र राजारानी फुटबल क्लब धनकुटा तथा भारतको आमुक्त परिवार वेष्ट बंगाल, युनाइटेड ब्रदर्श कालिङम्पोङ एवं एभिनीयर फुटबल क्लब क्यामरुन सहभागी हुने पक्का भएको छ। प्रतियोगिताको चौथो संस्करणको उपाधि भने सशस्त्र प्रहरी बलले जितेको थियो। डाँगीहाट युथ क्लबका अध्यक्ष विक्रम वान्तवा राईले प्रतियोगिताका सर्वोत्कृष्ट खेलाडीलाई २५ हजार, उत्कृष्ट गोलरक्षक, डिफेन्डर, सर्वाधिक गोलकर्ता, उदीयमान खेलाडी तथा मिडफिल्डरलाई १५१५ हजार र उत्कृष्ट प्रशिक्षकलाई ३५ हजार रूपैयाँ पुरस्कारको व्यवस्था गरिएको जानकारी दिए। उनका अनुसार प्रत्येक खेलका म्यान अफ दी म्याचले ५ हजार रूपैयाँ नगद पुरस्कार पाउने छन्। गोल्डकप सम्पन्न गर्न ५२ लाख ६१ हजार रूपैयाँ खर्च हुने अनुमान गरिएको छ। आम्दानी ६१ लाख ९० हजार हुने अनुमान रहेको राईले बताए। प्रतियोगिताबाट प्राप्त हुने आम्दानीवापतको रकम एकेडेमी सञ्चालन गरी खेलाडी उत्पादन र खेलकुदको विकासमा खर्च गरिने जानकारी राईले दिए। उनका अनुसार मोफसलमा ठूला खेल प्रतियोगिता आयोजना गर्न कठिन हुने भए पनि खेलकुदको विकास, खेलाडीलाई अवसर तथा नयाँ खेलाडी उत्पादनको उदेश्य राखेर गोल्डकप आयोजना गरिँदै आएको छ। यसैबीच यसवर्षदेखि गोल्डकपको पुरस्कार राशि पनि बढाइएको छ। गोल्डकप आयोजकले बुधबार विराटनगरमा पत्रकार सम्मेलनको आयोजना गरेर विजेता र उपविजेता टिमले पाउने पुरस्कारको राशिमा वृद्धि गरिएको जानकारी दिएको हो। यसअघि विजेताले ५ लाख र उपविजेताले २ लाख ५० हजार नगद पुरस्कार पाउँदै आएका थिए। यस वर्षदेखि विजेताले पाउने पुरस्कार राशिमा ३ लाख १ हजार र उपविजेताले पाउनेमा १ लाख ५१ हजार रूपैयाँ वृद्धि गरिएको गोल्डकपका प्रवक्ता नरेन्द्र बस्नेतले जानकारी दिए। उनका अनुसार अब विजेता टिमले ८ लाख १ हजार र उपविजेताले ४ लाख १ हजार नगद पुरस्कार पाउने छन्।"
पोखरा रंगशालामा निसिमको अर्धकदको शालिक राखिने,"पोखरा : प्याराग्लाइडिङ खेलाडी निसिम थापाको स्मृतिमा पोखरा रंगशालामा अर्धकदको सालिक स्थापना गरिने भएको छ । नवौं राष्ट्रिय खेलकुदका दौरान प्रतिस्पर्धाकै क्रममा ग्लाइडर दुर्घटनामा परेर निधन भएका प्याराग्लाइडिङ खेलाडी निसिम थापाको स्मृतिमा पोखरा रंगशालामा अर्धकदको सालिक स्थापना गरिने भएको हो । बुधबार साँझ बसेको राष्ट्रिय खेलकुद परिषद् (राखेप)को ११५औं बोर्ड बैठकले खेलका दौरान ज्यान गुमाउने खेलाडीको सम्मानस्वरुप सालिक स्थापना गर्ने निर्णय गरेको राखेप सदस्यसचिव टंकलाल घिसिङले जानकारी दिए। प्याराग्लाइडिङ प्रतियोगिताका मुख्य निरीक्षक योगेश भट्टराईका अनुसार खेलकै क्रममा दुर्घटनामा मृत्यु भएका थापाको सम्मानमा मानार्थ स्वर्ण पदक दिइने भएको छ । गोरखा स्थायी घर भई हाल पोखरा१० मा बस्दै आएका थापाको घरमै पुगेर पदक हस्तान्तरण गरिने उनले जानकारी दिए । थप सहायताको लागि युवा तथा खेलकुद मन्त्रालयले प्रस्ताव लैजाने नवौं राष्ट्रिय खेलकुदमा खेलाडी गुमाउने खेल पनि यही बन्न पुग्यो। घटना नघटेको भए रंगशाला उल्लासले भरिन्थ्यो। तर, राष्ट्रिय प्रतियोगिताले एक होनहार राष्ट्रिय खेलाडी गुमाउन पुगेको छ । उनै प्याराग्लाइडिङका होनहार खेलाडी निसिम थापालाई सम्झिँदै प्याराग्लाइडिङका इभेन्ट सकिएका छन् । नेपाल आर्मीमा अनुबन्धित खेलाडी थापाले टिम क्रसकन्ट्रीमा रजत जिते । खेलाडी गुमाउनुको पीडालाई राज्यले थप सम्मान दिने निर्णय गर्यो । प्याराग्लाइडिङका खेलाडी थापालाई सरकारले सम्मानस्वरुप गोल्ड मेडल र २५ हजार नगद दिएको छ। बिमाको रकमबाहेक मन्त्रिपरिषदबाट थप सहायताको लागि युवा तथा खेलकुद मन्त्रालयले प्रस्ताव लैजाने मन्त्री महेश्वरजंग गहतराजले जानकारी दिए। निसिम थापा नभएपनि खेलाडी, खेल र खेलप्रेमीले उनलाई बिर्सने छैनन्। उनै २९ वर्षीय थापा पोखरामा जारी नवौँ राष्ट्रिय खेलकुद प्रतियोगिताका दिवंगत गोल्ड मेडलिष्ट बन्न पुगेका छन्। उनका काका भेनिस थापाले निसिमको पदक लिए। नेपाल आर्मीको समूहले ब्यानरमा उनको रंगीन तस्बिरसहित लेख्यो,'उई विल मिस यू '"
वृद्धभत्ता बुझेर फर्किंदा भीरबाट लडेर मृत्यु,सन्धिखर्क : अर्घाखाँचीको भुमिकास्थान नगरपालिकामा भीरबाट लडेर एक वृद्धको मृत्यु भएको छ। भूमिकास्थान नगरपालिका १ ढाकावाङका ७२ वर्षीय वीरबहादुर गमालको भीरबाट लडेर मुत्यु भएको जिल्ला प्रहरी कार्यालयका प्रहरी नायव उपरीक्षक मुकुन्द रिजालले बताए । धारापानी स्थित साइन रेसुङ्गा बैंकबाट वृद्धभत्ता बुझेर घर फर्कने क्रममा ठुलाखोला घोप्टे सालको भीरबाट लडेर गमालको मृत्यु भएको हो। गमाल बाटोदेखि झन्डै ८० मिटर तल खसेको प्रहरी निरीक्षक अर्जुन पौडेलले जानकारी दिए । घटनास्थलमा गएका प्रहरीको प्रारम्भिक अनुसान्धान अनुसार बुधबार दिउँसो करिव ४ बजेको समयमा उनी र उनका दाजुले भत्ता बुझेपछि हिंड्दै घर फर्किएका थिए । गएराती गमाल भीरबाट लडेको अवस्थामा स्थानीयले देखेका थिए। घटनाबारे थप अनुसन्धान भइरहेको प्रहरीको भनाइ छ ।
रूसले कब्जा गरेको युक्रेनी भूभागमा सैनिक शासन लागू,"मस्को : रूसले युक्रेनको डोनेट्स्क, लुगान्स्क, खेरसन र जापोरिजझिया क्षेत्रमा मार्शल ल लागू गरेको घोषणा गरेको छ। रूसी राष्ट्रपति भ्लादिमिर पुटिनले बुधबार टेलिभिजनमार्फत प्रसारण भएको राष्ट्रिय सुरक्षा परिषद्को बैठकमा आफूले रूसी महासङ्घका डोनेट्स्क, लुगान्स्क, खेरसन र जापोरिजझिया गरी चार क्षेत्रमा मार्शल ल लागू गर्ने आदेशमा हस्ताक्षर गरेको बताए। सम्बोधनपछि क्रेमलिनले एक निर्दैशन जारी गर्दै बिहीबार बिहानदेखि सैनिक शासन लागू हुने जनाएको छ। मस्कोको कब्जामा रहेको क्षेत्रमा महिनौंदेखि युक्रेनी सेना अघि बढिरहेका बेला पुटिनको यो घोषणा आएको हो। ७० वर्षीय रुसी नेताले भने, 'कीभ सरकारले जनताको इच्छालाई मान्यता दिन अस्वीकार गरेको छ, वार्ताका लागि कुनै पनि प्रस्ताव अस्वीकार गरेको छ, गोली चलिरहेको छ, नागरिकको मृत्यु भइरहेको छ।' उनले युक्रेनले आतङ्कवादी तरिका प्रयोग गरेको आरोप लगाए। रूसी नेता पुटिनले भने, 'उनीहरूले हाम्रो भूमिमा विध्वंसकारी समूहहरू पठाउने गरेका छन् । मस्कोले क्रिमिया पुललाई लक्षित गरी भएको पहिलो घटनाबाहेकका अन्य आक्रमणहरूलाई विफल पारेको छ।' रूसी कानुनअनुसार सैनिक कानुनले सेनाको सुदृढीकरण, कर्फ्यु, आवागमनको सीमा, सेन्सरसिप र विदेशी नागरिकको नजरबन्दको अनुमति दिन्छ। रूसी राष्ट्रपति पुटिनले भने, 'हामी सुरक्षा सुनिश्चित गर्न र रूसको भविष्यको रक्षा गर्न धेरै जटिल ठूला कार्यहरू समाधान गर्न काम गरिरहेका छौं।' रासस"
जलवायु अनुकूलन नारामै सीमित,"जनकपुरधाम : मधेस प्रदेशमा पछिल्लो पाँच वर्षमा प्रदेश सरकारले जलवायु परिवर्तन अनुकूलन सम्बन्धमा चर्चित र प्रभावकारी नाराहरू ल्याए पनि तिनको कार्यान्वयन भने निकै फितलो छ। बेमोसमी वर्षा, सुक्खा, बाढी, डुबान र कटानको मारमा रहेका यस प्रदेशका कृषक र सर्वसाधारणलाई राहत दिन सरकारले न त कुनै विशेष योजना नै ल्यायो न त आफूले दिएका नाराहरूलाई नै कार्यान्वयन गर्नतर्फ ध्यान दिएको छ। मन्दिर, मस्जिद, धर्मशाला र सडकहरूको निर्माणमा अधिकांश बजेट खर्चेको मधेस सरकारले वन र जलवायु अनुकूलनलाई खासै महत्त्व दिएको छैन वनले न त नेताज्यूहरूलाई भोट दिन्छ न त उहाँहरूको कार्यकर्तालाई पाल्न काम। त्यसैले त्यतातर्फ खासै ध्यान छैन, वन मन्त्रालयका एक कर्मचारीले भने, हामीले वन संरक्षणको लागि जतिसुकै कराए पनि प्रदेश सरकारको ध्यान खासै केन्द्रित हुन सकेको छैन। मधेसमा सरकारले उद्योग, पर्यटन तथा वन मन्त्रालय गठन गरेको छ। तीनवटा क्षेत्र गाभिएको यस मन्त्रालयमा सबैभन्दा न्यून प्राथमिकतामा वन पर्ने गरेको छ। चुरेप्रति छैन चिन्ता चुरे वन क्षेत्रलाई तराई मधेसको लाइफलाइन पनि मानिन्छ। मधेसका सबै जिल्लालाई समेट्ने र प्रभावित पार्ने चुरे शृंखलाले नेपालका ३६ जिल्लालाई छोएको छ। मधेस सरकारले चुरे जोगाऊ, मधेस बचाऊ नारा आफ्नो नीति तथा कार्यक्रममा समावेश गरे पनि त्यसको कार्यान्वयनतर्फ कुनै ठोस कार्यक्रम सञ्चालन गर्न सकेको छैन्। मात्रै खोक्लो लोकप्रियताका लागि नारा दिएर भएन। त्यसलाई प्रभावकारी कार्यान्वयनका लागि बजेट विनियोजन र योजनाहरू पनि लागू गर्नु आवश्यक छ, वन क्षेत्र संरक्षण अभियानमा लागेका सोमप्रसाद शर्मा भन्छन्, नांगिदै गएको चुरे डाँडाहरूलाई पुनः हरियो बनाउन र जलवायु परिवर्तनको अनुकूलन गर्न सरकारले ठूलै कदम चाल्नु आवश्यक छ। चुरेको चौडाइ न्यूनतम १० किलोमिटर छ भने अधिकतम ५० किलोमिटर छ। नेपालको कुल भौगोलिक क्षेत्रफलको १२७८ प्रतिशत क्षेत्र समेटेको चुरे वन क्षेत्रले यस प्रदेशको कुल भूभागको २३०४ प्रतिशत भूमिलाई समातेको छ। यस प्रदेशको १५२,३३४ हेक्टर जमिन चुरे पहाडमा पर्दछ। प्रदेशमा भएको चुरेको करिब ११ हजार हेक्टर जमिनमा कृषि र अन्य प्रयोजनका लागि प्रयोग हुँदै आएको छ भने वन, झाडी र घाँसे मैदानले करिब १ लाख ३५ हजार हेक्टर जमिन ढाकेको छ। नदी बगर आदिले करिब ६ हजार हेक्टर जग्गा ढाकेको छ। १० योजना १ जलाधार व्यवस्थापन प्रणाली लागू गरिने २ समृद्धिका लागि वन कार्यक्रम ३ जहाँबाट बाटो त्यहाँ रूख, जसले ल्याउँछ परमसुख ४ ग्रामीण तथा सहरी वन विकासमा जोड ५ प्रत्येक जिल्लामा स्थापित हाइटेक नर्सरीलाई व्यवस्थित गरिने ६ वृक्षरोपण कार्यक्रम गरिने ७ मानववन्यजन्तु सहअस्तित्व कायम गर्न कार्यक्रम गरिने ८ चुरे जोगाऔं मधेस बचाऔं ९ हरित सहर स्वच्छ सहर १० जलवायु अनुकूलनसम्बन्धी कार्यक्रम कार्यान्वय गरिने भूस्खलन र बाढीको दृष्टिकोणले निकै संवेदनशील रहेको चुरे क्षेत्र र दून, भावर क्षेत्रले मधेसमा बाढी र डुबानको खतरा निम्ताउने गर्छ। प्रदेशको चुरेक्षेत्रका कुल घरसंख्या मध्ये १ हजार ७७ घर भूस्खलनका दृष्टिले उच्च संवेदनशील क्षेत्रमा पर्दछ। जिल्लाहरू मध्ये सर्लाही भूस्खलनको दृष्टिले उच्च संवेदनशील छ। बाढी डुबानका दृष्टिकोणले उच्च संवेदनशील घरसंख्या ६ हजार ३१७ छ। प्रदेशमा बाढी तथा डुबानबाट बढी प्रभावित तथा संवेदनशील जिल्ला रौतहट छ भने संवेदनशील पर्सा हो। नदीजन्य पदार्थको दोहनले खोक्लो हुँदै चुरे कमजोर नियमन र नाफाका लागि हदैसम्म जाने व्यक्तिहरूको हालीमुहालीका कारण चुरेमा अवैध उत्खनन बढ्दै गएको छ। जसले चुरेलाई दिन प्रतिदिन खोक्रो बनाउँदै गएको छ। राजनीतिक संरक्षण र प्रशासनिक सहयोगले चुरेमा उत्खनन गर्नेहरूको मनोबल बढ्दै गएको अभियानीहरू बताउँछन्। सत्ता र शक्तिमा पहुँचकै कारण नदीजन्य सामग्रीहरूको अवैध उत्खनन गर्ने तस्कर माफियाहरूको मनोबल बढ्दै गएको छ, युवा अभियानी सरोज मिश्र भन्छन्, कसैले यस्ता अपराधीहरूको विषयमा आवाज उठाउँदा त्यसको हत्यासमेत हुन्छ। जसको पछिल्लो उदाहरण दिलीप महतो हो। ती युवाले उत्खननको विरोध गर्दा तस्करहरूको हातबाट मृत्यु नै वरण गर्नुपर्यो। नदीजन्य निर्माण सामग्रीको ठेक्का व्यवस्थापन सम्बन्धित स्थानीय पालिकाहरूले गर्ने व्यवस्था छ। तर, पालिकाहरूले अवैध र अनियन्त्रित उत्खननलाई नै बढावा दिएको स्थानीयहरूको आरोप छ। गैरकानुनी र मापदण्ड नपुर्याएर सञ्चालित क्रसर उद्योगहरूलाई नियमन गर्न स्थानीय पालिकाहरूले कुनै चासो देखाएका छैनन्। वातावरण संरक्षण ऐन र नियमावलीले उद्योग व्यवसाय र निर्माणको प्रकृति हेरी संक्षिप्त वातावरणीय अध्ययन, प्रारम्भिक वातावरणीय परीक्षण (आईईई) र वातावरणीय प्रभाव मूल्यांकन (ईआईए) का आधारमा उद्योग सञ्चालन अनुमति दिने गरिन्छ। तर, यी अध्ययन प्रतिवेदनको विश्वसनीयता र गहिराईकै विषयमा पनि प्रश्न उठ्ने गर्दछ। चुरेको पहाड, खानी उत्खनन गर्नु कुनै पनि दृष्टिकोणले उचित नरहँदासमेत यहाँ उत्खनन तीव्र छ। चौपट हुँदै कृषि क्षेत्र तराई वा मधेसलाई अन्नको भण्डार भनेर चिनिन्छ। यसले नेपालको २३ प्रतिशत भूमि ओगटेको छ। फराकिलो तथा उर्वर भूमि ५९ देखि ७ सय मिटर उचाइमा अवस्थित छ। कुल खेतीयोग्य जग्गाको ४० प्रतिशत हिस्सामा वर्षैभरी सिँचाइ उपलब्ध गराउन सकिए पनि प्रदेश सरकारले सिँचाइको समस्या समाधान गर्न खासै पहल गरेको छैन। आकाशे पानीको भरमा खेतीपाती गर्ने यस प्रदेशका किसानहरू जलवायु परिवर्तनको असर र प्रभावले निकै प्रभावित भएका छन्। तराई मधेसमा तापक्रम वृद्धि, वर्षाको पानीको धेरै नै कमी वा चाहिएको समयमा वर्षा नभई कुबेलामा वर्षा हुने समस्या, शीतलहर, असिना आदिले कृषिको उत्पादकत्वमा निरन्तर ह्रास आउँदै गएको छ। चुरेको भिरालो जमिनमा खनजोत गरी खेतीपाती गर्ने, वन अतिक्रमण, काठ तस्करी र वन क्षेत्र विनाशका कारण कृषि प्रणाली प्रभावित हुँदै गएको डिभिजनल वन अधिकृत तथा वन विज्ञ विनोदसिंह बताउँछन्। सरकारको नापी विभागले प्रकाशन गरेको ल्यान्ड क्यापाबिलिटी रिर्पोटले ५३० डिग्री ढाल भएको भूमिमा खेती गर्नुपरेमा अनिवार्य गारो निर्माण गर्नुपर्ने र ३० डिग्रीभन्दा माथि खेती गर्नु नहुने सुझाव दिएको छ। तर, कुल चुरे क्षेत्रमा ३१ डिग्रीभन्दा बढी ढाल भएको १० हजार हेक्टर जमिन कृषि खेती छ। जसमध्ये मधेसमा रहेको चुरेक्षेत्रमा २ सय ८३ हेक्टर जमिनमा खेती गरिएको पाइन्छ। प्रदेशको सर्लाहीमा सबैभन्दा बढी १ सय ५९ हेक्टर ३० डिग्रीभन्दा माथिको भिरालो जमिनमा खेती गरिएको छ। यस प्रकार गरिएका खेतीहरूको कारण एकातर्फ चुरेमा वन फडानी बढेको छ भने अर्कोतर्फ वन क्षेत्र अतिक्रमणको क्रम पनि निकै तीव्र भएको छ। चुरे विनाशले खानेपानीको समस्या चुरे क्षेत्रको दोहन तथा वातावरण प्रतिकूलताका कारण मधेसमा खानेपानीको समस्या बढ्दै गएको छ। सहरी क्षेत्रहरूमा पानीको सतह निकै तल पुगेर गर्मीयाममा चापाकलमा पानी नै नआउने, पानीका मुहान सुक्ने, अतिवृष्टि र अनावृष्टिको समस्या निकै बढेको छ। प्रदेशको सप्तरी र सिरहामा खानेपानीको पाइपलाइन विस्तार तथा तराईमधेस क्षेत्र बढी भएकाले चापाकलबाट पानी प्रयोग गर्नेको संख्या बढी छ। सर्लाही र धनुषामा पुराना पोखरी तथा कुवा बढी भएकाले यी जिल्लामा कुवा तथा पोखरीको पानी प्रयोग गर्नेको जनसंख्या बढी छ। तर, चुरे दोहनले गर्दा खानेपानीको उपलब्धता र उपयोग घट्दै गएको छ। मधेस सरकारले प्रदेशका सम्पूर्ण जनतालाई स्वच्छ खानेपानी उपलब्ध गराउने वाचा गर्दै आए पनि त्यसतर्फ कुनै काम गर्न सकेको छैन। विकास वातावरणमैत्री हुन आवश्यक जहाँबाट बाटो त्यहाँ रूख, जसले ल्याउँछ परमसुख जलवायु अनुकूलनका लागि मधेस सरकारले ल्याएको चर्चित नाराहरू मध्ये एक नारा हो यो। तर, सरकारले यसलाई कार्यान्वयन भने गराउन सकेको छैन। प्रदेशमा भौतिक विकास र पूर्वाधारहरूको निर्माणका क्रममा वर्षौं पुराना रूखहरूलाई जरैदेखि उखेलिएका छन्। ग्रामीण सडक र विकासका पूर्वाधार निर्माणमा वातावरणीय मापदण्डको कुनै ख्याल छैन। यस प्रदेशमा वातावरणीय सुशासनको पालना छैन। नदी, खोला सार्वजनिक स्थलहरूबाट ढुंगा, गिटी, बालुवा, माटोको अत्यधिक र अनियन्त्रित दोहनबाट भौतिक संरचना, मानव बस्ती, खेतबारी जोखिममा पर्दैछन्, अभियन्ता सुशील कर्ण भन्छन्, एकातर्फ प्रकृतिको दोहन र विनाशगरी अर्कोतर्फ भौतिक विकासको परिकल्पना गर्ने हो भने विगतका दिन हाम्रो लागि निकै कष्टकर हुने निश्चित छ। आआफ्नो स्थानबाट सजग बनौं जलवायु अनुकूलनका लागि सर्वप्रथम आफ्नो स्तरबाटै प्रयास आवश्यक रहेको मधेसका सांसद रामअशिष यादव बताउँछन्। हामीले सबै जिम्मेवारी सरकारको काँधमा हालेर निश्चिन्त भइ सुत्ने अवस्था छैन। हामी आफू पनि जिम्मेवार हुनु जरुरी छ, सांसद यादव भन्छन्, हामी घर बनाउँदा एक इन्चसमेत माटोको ठाउँ छाड्दैनौं। घरमा एउटा फूलसमेत लगाउँदैनौं। घरबाट निस्केका फोहोरहरूलाई कसरी रियुज गर्ने र कुहिने फोहोरहरूलाई कसरी मलको रूपमा प्रयोग गरी पुनः रूख बिरुवा हुर्काउने यस्ता सानातिना कुराहरूले समेत हाम्रो जीवनमा ठूला परिवर्तन ल्याउन सक्छ। जलवायु परिवर्तनको नकारात्मक असर हरेक व्यक्तिले भोग्नुपर्ने हुनाले यसतर्फ सबैको सजगता आवश्यक छ। सरकारले पनि जलवायु परिवर्तनको नकारात्मक असर र प्रतिकूल प्रभावबाट बच्न र बचाउन, मानव विकास र समृद्धि कायम गर्दै, जलवायु न्यायलाई आत्मसात गर्दै, पर्यावरणीय र दिगो विकासको अवधारणालाई अवलम्बन गरी समुन्नत समाजतर्फ अग्रसर हुन योगदान पुर्याउने खालको नीति बनाउनु आवश्यक रहेको सांसद यादव बताउँछन्। सरकार जलवायु अनुकूलनप्रति सजग छ मधेसका उद्योग, पर्यटन तथा वनमन्त्री शत्रुधन महतो प्रदेश सरकार जलवायु अनुकूलनप्रति सजग रहेको बताउँछन्। तर, उनी आफ्नो मन्त्रालयको नामप्रति नै असन्तुष्टि जनाउँदै भन्छन्, वन मन्त्रालयलाई उद्योग र पर्यटनसँग गाभिएको छ भने खानेपानी र ऊर्जा विकास मन्त्रालय छुठै राखिएको छ। यी तीनैलाई एकठाउँमा राखेर मन्त्रालय गठन गरिएको भए यसले जलवायु अनुकूलनका लागि ठोस तथा व्यवस्थित योजना ल्याउन सक्थ्यो। तर, त्यसो छैन, मन्त्री महतो भन्छन्, जे जसो भए पनि मधेस सरकारले यस विषयलाई प्राथमिकतामा राखेको छ। आगामी दिनमा यी विषयहरूलाई अझै प्राथमिकतामा राखेर काम हुनेछ। खुद्रे योजनाले जलवायुका मुद्दा ओझेलमा मधेस सरकारले जलवायु परिवर्तनका असर न्यूनीकरण र चुरे संरक्षणतर्फ कुनै ठोस योजना नल्याएको आरोप प्रतिपक्षी दल लोकतान्त्रिक समाजवादी पार्टीका सांसद परमेश्वर साह लगाउँछन्। सरकार खुद्रे र कमिसन पाउने योजनामै व्यस्त हुन्छ। पछिल्लो ५ वर्षको अवधिमा सरकारले गरेका कामहरू अधिकांश कमिसनमुखी र कार्यकर्ता पाल्ने खालका छन्। उहाँहरूलाई प्रदेशका जनताले भोगिरहेको खानेपानीको समस्या, फोहोर व्यवस्थापनको समस्या र जलवायु परिवर्तनका कारण स्वास्थ्यमा भइरहेका समस्याहरू ध्यानमै छैन, सांसद साहले भने । जलवायु असर बढ्दै, समाधानमा बेवास्ता जलवायु बदलियो, राज्य बदलिएन हिमाली मुलुक जलवायुको बढी जोखिममा जलवायुको मुद्दा घोषणापत्रमै समेट्न जोड जलवायु परिवर्तन होइन आपतकाल प्राथमिकतामा जलवायु परिवर्तनको मुद्दा जलवायु समस्यामा नेपाल नाता जलवायु परिवर्तनको जोखिममा सुदूरपश्चिम जलवायु अनुकूलन खेतीबाट काउली घर बागमती प्रदेश : जलवायु असर बढ्दो"
अमेरिकी डलरको मूल्य हालसम्मकै उच्च,"काठमाडौं : पछिल्लो समय अमेरिकी डलरको मूल्य लगातार उकालो लाग्दै गएको छ। नेपाल राष्ट्र बैंकले बुधबारका लागि तय गरेको विनिमय दर अनुसार एक अमेरिकी डलरको खरिददर एक सय ३२ रुपैयाँ ५४ पैसा छ भने बिक्रीदर एक सय ३३ रुपैयाँ १४ पैसा छ। केन्द्रीय बैंकले अधिल्लो दिन एक अमेरिकी डलरको खरिददर एक सय ३१ रुपैयाँ ४८ पैसा र बिक्रीदर एक सय ३२ रुपैयाँ आठ पैसा तोकेको थियो। त्यस्तै आज युरोको खरिद मूल्य एक सय २९ रुपैयाँ ६५ पैसा र बिक्री मूल्य एक सय ३० रुपैयाँ २४ पैसा रहेको छ। विश्व बजारमा अमेरिकी डलर बलियो भएसँगै नेपाली मुद्राको भाउ अवमूल्यन भएको हो। नेपाली मुद्राको भारतीय रुपैयासँग स्थिर विनिमयदर रहेको र अमेरिकी डलर बलियो बन्दा भारुको मूल्य खस्कने भएकाले त्यसको असर नेपाली मुद्रालाई पर्ने गरेको छ। पछिल्लो समय अमेरिकी डलरको मूल्यमा लगातार वृद्धि हुँदा विप्रेषण आय, पर्यटन क्षेत्रको आय तथा निर्यात व्यापारमा सकारात्मक प्रभाव रहन्छ। तर, नेपालको अर्थतन्त्रमा अमेरिकी डलर बलियो बन्दा त्यसको प्रभाव नकारात्मकसमेत पर्ने जानकारहरु बताउँछन्। नेपालको वैदेशिक व्यापार स्थिति निर्यातका तुलनामा आयात उच्च रहने भएकाले त्यसको भुक्तानी डलरमा हुने र यसले व्यापार घाटा झनै बढ्ने हुन्छ। यसले शोधनान्तरस्थिति र विदेशी मुद्रा सञ्चितिमासमेत असर पार्छ। त्यस्तै डलरको भाउ बढ्ने वित्तिकै आयातीत बस्तु, इन्धनलगायतको मूल्य बढ्ने, विदेशी ऋणको सावाँ र ब्याजको परिणाम डलरको मूल्यसँगै बढ्ने हुन्छ। रासस"
"अबको ऊर्जा, हरित हाइड्रोजन","नेपाल सरकार, मेलावर्न इन्स्टिच्युट अफ टेक्नोलोजी अस्ट्रेलिया र ग्लोबल एनआरएनको संयुक्त पहलमा हालैमात्र मुलुकमा पहिलो हरित हाइड्रोजन ऊर्जा सम्मेलन सम्पन्न भएको छ। यस सम्मेलनमा जलवायु परिवर्तनले हिमालयमा पारेको प्रभाव र जलवायु परिवर्तनको नकारात्मक प्रभाव न्यूनीकरणको लागि सरकारले गरेको प्रयास, बजारमा उपलब्ध प्रविधि र सरकारले तयार पारेको कार्यक्रम कार्यान्वयन तथा यसका लागि आवश्यक पछिल्ला प्रविधि हरित हाइड्रोजन सबभन्दा उपयुक्त प्रविधिबारे छलफल भएको थियो। यस्तै, मुलुकका लागि हरित हाइड्रोजन ऊर्जा आयोजना कार्यान्वयन गर्न आवश्यक नीति नियम र आर्थिक व्यवस्थापनको लागि विश्वव्यापी अभ्यासहरू तथा अनुभवहरूको बारेमा स्वदेशी तथा विदेशी संघ संस्थाका प्रतिनिधिहरूका बीचमा छलफल भएको थियो। सम्मेलनमा हरित हाइड्रोजन शब्द अधिकांश सहभागीका लागि नयाँ थियो। उपयोगको आधारमा हाइड्रोजन खैरो, नीलो र हरियो भनी नामकरण गरिएको छ। हाइड्रोजन एक किसिमको ग्यास हो। यो आणविक संरचनाको बारे रसायनशास्त्रका पिरियडिक टेबुलमा सबभन्दा अघि राखिन्छ। यसको आणविक भार एक मानिन्छ। वायुमण्डलमा स्वतन्त्र रूपमा हाइड्रोजन ग्यास पाइन्छ, तर यो ग्यास अन्य तत्त्वसित मिलेर यौगिक रूपमा रहन्छ। मिथेन, कोइला, इन्धन, प्राकृतिक ग्यासहरूलगायत पानीलाई विच्छेदन गरी हाइड्रोजन ग्यास प्राप्त गरिन्छ। वायुमण्डलमा कार्बनडाइअक्साइड न्यून मात्रामा उत्सर्जन गरी प्राप्त गरिने हाइड्रोजनलाई खैरो हाइड्रोजन भनिन्छ। मिथेनलगायत अन्य प्राकृतिक ग्यासहरूलाई प्रशोधन गरी प्राप्त हरित हाइड्रोजनले न्यून मात्रामा उत्सर्जित कार्बनडाइअक्साइडलाई जमिनमुनि भण्डारण गरिन्छ। यस हाइड्रोजनलाई निलो हाइड्रोजन र कार्बनडाइअक्साइड उत्सर्जन नै नगरी प्राप्त गरिने हाइड्रोजनलाई हरित हाइड्रोजन भनिन्छ। पानीलाई विद्युत् विच्छेदन प्रक्रियाद्वारा हाइड्रोजन र अक्सिजन ग्यासमा परिणत हुन्छ र शून्य मात्रामा कार्बनडाइअक्साइड ग्यास उत्सर्जन हुन्छ। हरित हाइड्रोजन जलवायु परिवर्तनको प्रभाव न्यूनीकरण विरुद्ध चलाएको अभियानमा एक महत्त्वपूर्ण साधन हुने विश्वास वैज्ञानिकहरूले गरेका छन्। जलवायु परिवर्तनसम्बन्धी अन्तरसरकारी संयन्त्रको वार्षिक सम्मेलन कोप २६ (बेलायतको ग्लास्को सहरमा सन् २०२१ मा नोभेम्बर) मा सम्पन्न सम्मेलनले विश्वव्यापी रूपमा बढिरहेको तापक्रमलाई सन् २०४५ सम्म १५ डिग्री सेल्सियसभन्दा कम कायम राख्न कार्बन शून्य नीति लिने प्रतिबद्धता गरिएको थियो। जसको नेपाल पनि पक्ष राष्ट्र हो। सो सहमति कार्यान्वयन गर्न विश्वभरका मुलुकहरूले जीवष्मा इन्धनद्वारा वायुमण्डलमा उत्सर्जित जलवायु परिवर्तनको प्रमुख कारक तत्त्व मानिने कार्बनडाइअक्साइडको परिमाण घटाउने विभिन्न उपायहरूमध्ये हरित हाइड्रोजन एक अचुक उपाय मानिएको छ। यो सम्मेलनले देशभित्रको वर्तमान स्थितिको मूल्यांकन गर्न, हाइड्रोजन ऊर्जाको बारेमा जनचेतना अभिवृद्धि गराउने, आयोजना कार्यान्वयनका लागि आवश्यक नीति निर्माणका लेखाजोखा गरी निजी क्षेत्रका लगानीकर्तालाई सरकारले चाल्नुपर्ने आवश्यक नीतिगत तथा भौतिक पूर्वाधारहरूका बारेमा व्यापक छलफल गराई नीतिगत निर्णय गराउन आधार तयार पर्ने सम्मेलनको उद्देश्यहरू हुन्। नेपालमा विद्युत् विच्छेदन प्रक्रियाद्वारा हरित हाइड्रोजन ऊर्जा उत्पादन गर्न प्रशस्त पानी छ। विद्युत् ऊर्जाको उपलब्धता क्रमशः बढिरहेको छ। पानीलाई विद्युतीय विच्छेदन प्रक्रियाद्वारा अक्सिजन र हाइड्रोजन ग्यास प्राप्त गर्ने विधि सन् १८०० मा बेलायतका वैज्ञानिकहरूले पत्ता लगाएका थिए। सन् १९६० तिर हाइड्रोजनको उपयोगबाट आर्थिक विकासमा समावेश गर्न सकिने स्पष्ट अवधारण तयार भएको थियो। हाइड्रोजनलाई आर्थिक विकास स्रोतमा रूपमा उपयोग गर्ने कार्यक्रमहरू तयार भएका छन्। यही क्रममा हरित हाइड्रोजन र वायुमण्डलमा रहेको नाइट्रोजन रासायनिक प्रतिक्रियाद्वारा मिसाएर अमोनिया तयार हुन्छ। यही अमोनियालाई वायुमण्डल वा अन्य स्रोतबाट प्राप्त कार्बनडाइअक्साइडलाई रासायानिक प्रतिक्रियाद्वारा मिसायो भने कार्वमाइड नामको यौगिक बन्दछ जसलाई बोलीचालीमा युरिया भनिन्छ। यही विधिद्वारा नर्वेले सन् १९२७ मा युरिया मल उत्पादन गरेको थियो। यही युरिया मललार्ई कृषि क्षेत्रमा अत्यधिक प्रयोग गरिन्छ। यसैगरी अक्सिजनलाई आवश्यकताअनुसार अस्पताललगायत अन्य औद्योगिक क्षेत्रमा प्रयोग गर्न सकिन्छ। कार्बनडाइअक्साइडलाई पुनः प्रयोग गर्न सकिने भएकाले वायुमण्डलमा थप कार्बनडाइअक्साइड थपिने क्रम रोकिनेछ। वर्तमान अवस्थामा विश्व जलवायु परिवर्तनमा कार्बनडाइअक्साइडको प्रमुख भूमिका रहेको भन्ने तथ्यलाई मध्यनजर गरी हरितगृह प्रभाव न्यूनीकरणमा योगदान पुग्नेछ। परिणामस्वरूप जलवायु परिवर्तनको प्रभावका कारण तापक्रम बढ्ने प्रक्रियामा अवरोध आई पर्यावरण सन्तुलन कायम राख्नमा महत्त्वपूर्ण योगदान पुग्ने वैज्ञानिकहको विश्वास छ। हरित हाइडोजन उत्पादन उद्योग एक कार्यले अर्को कार्यसितको समन्वय र सहकार्यमा प्रत्यक्ष तथा अप्रत्यक्ष रूपमा बहुउद्देश्य प्राप्त गर्न सकिन्छ। यसरी मानव समुदायले प्राकृतिक स्रोतमा सामान्य जुक्ति लगाएपश्चात् आधुनिक प्रविधिको सहायताले अधिक लाभ लिन सक्ने समय आएको छ। हरित हाइड्रोजन ऊर्जा उत्पादन गर्न आवश्यक पर्ने जलविद्युत् र ताजा पानी यसका आधारभूत पदार्थहरू हुन्। नेपालमा विद्युत् विच्छेदन प्रक्रियाद्वारा हरित हाइड्रोजन ऊर्जा उत्पादन गर्न प्रशस्त पानी छ। विद्युत् ऊर्जाको उपलब्धता क्रमशः बढिरहेको छ। सन् २०२८ सम्ममा लगभग ३५०० मेगावट विद्युत उत्पादन बढी हुने प्रक्षेपण गरिएको छ। अर्थात् हरित हाइड्रोजन ऊर्जा उत्पादनका लागि सहज वातावरण तयार भइरहेकोे छ। यसरी बढी भएको विद्युत् छिमेकी देशलाई बिक्री गर्नुभन्दा देशभित्र नै उद्योग स्थापना गरी उत्पादित हरित हाइड्रोजन विश्व बजारमा बिक्री गर्न सकिन्छ। यस बिक्रीबाट मनग्य विदेशी मुद्रा आर्जन गर्न सकिन्छ भने देशभित्र अधिक खपत हुने जीवाष्ण इन्धनको मागलाई प्रतिस्थापन गर्न सकिने मात्र नभई जलवायु परिवर्तनको प्रभावलाई न्यूनीकरण गर्न महत्त्वपूर्ण योगदान पुग्दछ। अझ जलवायु परिवर्तनको उच्च प्रभाव नेपालका हिमाली क्षेत्रहरूमा तीव्र गतिमा देखिन थालेकाले हिउ पग्लिने प्रक्रियालाई रोकेर जलविद्युत् आयोजनाहरूलाई संरक्षण गरी आजदेखि नै पहल गर्नु पर्ने समय आएको छ। यही परिवेशलाई मध्यनजर गरी नेपाल सरकारले प्राथमिकता साथ आवश्यक नीति निर्माण गरी उपयुक्त कार्यक्रमहरू कार्यन्वयन गर्दै अघि वढेको प्रयास गरेका देखिन्छ। हरित हाइड्रोजन ऊर्जा उत्पादन गर्न सरकारका नीति नियमहरू, दक्ष प्राविधिक, आर्थिक पक्षहरूले महत्त्वपूर्ण भूमिका खेल्छन्। सरकारले सन् २०२२ मार्चमा २० वर्षे हरित हाइड्रोजन ऊर्जा मार्गचित्र वा रणनीति तयार पारेको छ। यस नीतिले तीन चरणको योजनाहरू बनाएको छ। पहिलो चरण (२०२१२०२५) भित्र उत्पादनका लागि आवश्यक भौतिक पूर्वाधार तयार गरी प्रवेश चरण भनिएको छ। यस मार्गचित्रले दोस्रो चरणमा (२०२५२०३०) व्यापारीकरण गर्ने र तेस्रो चरण (२०३०२०४०) मा विश्वसामु उपस्थिति हुने भनी चरणबद्ध गरेको छ। सरकारले आव २०७९।८० को वार्षिक कार्यक्रममा हरित हाइड्रोजनसम्बन्धी शीर्षकमा बजेटको व्यवस्था गरेको छ। सन् २०२० अगस्टमा काठमाडांै विश्वविद्यालयले हरित हाइड्रोजन ल्याब स्थापना गरिसकेको छ। यस ल्याबले हरित हाइड्रोजनद्वारा मुलुकको यातायात क्षेत्रमा जीवष्ण इन्धनको उपयोग घटाउने योजनासहित अध्ययन अनुसन्धानलाई लक्षित गरेको छ। भारतको ग्रिनजो इनर्जी कम्पनीले नेपालको अपि पावर कम्पनीसित ५० मेगावट क्षमताको हरित हाइड्रोजन उत्पादन गर्ने आयोजनाका लागि सन् २०२२ जुलाई १७ मा १० अर्ब नेपाली रुपैयाँबराबरको सम्झौता गरेको छ। यसको अतिरिक्त मेलवोर्न इस्टिच्युट अफ टेक्नोलोजी अस्ट्रेलियाका संस्थापक डा शेष घलेले सन् २०३० सम्म ५० मेगावट हरित हाइड्रोजन उत्पादन गर्ने लक्षसहित कार्यक्रम अघि बढेको बताउनु हुन्छ। यी प्रयासहरूले नेपाल पनि हरित हाइड्रोजन उत्पादनको चरणमा प्रवेश गरेको अनुभूति हुन्छ। हरित हाइड्रोजन ऊर्जाको लागि आधारभूत पक्षहरू उत्पादन, भण्डारण, वितरण र बजारीकरण ज्यादै महत्त्वपूर्ण हुन्छन। हरित हाइड्रोजन ऊर्जा उत्पादनका लागि ठूलो पुँजीको आवश्यकता पर्ने भएकाले स्वदेशी पुँजी सानो अर्थात् अपुग हुन सक्छ। त्यसैले विदेशी लगानीकर्ताहरूलाई उपयुक्त वातावरण सरकारले तयार पार्नुपर्छ। त्यसका लागि नीतिगत तथा कानुनी प्रावधानहरू सहज बनाउनुपर्छ। भौतिक संरचना तथा दक्ष प्राविधिकको जोहो, बजार व्यवस्थापनलगायत अन्य आवश्यक पूर्वाधार लगानी कम्पनी आफैंले गर्न सक्दछ। हरित हाइड्रोजन ग्यास, ठोस र तरल अवस्थामा भण्डारण गर्न सकिन्छ। यसका लागि उपयुक्त भौतिक संरचनाहरू आवश्यक पर्छ। सामान्य तापक्रमा यो ग्यास अवस्थामा पाइन्छ भने अत्यधिक कम तापक्रम (२५२८७० सेल्सियस) र बढी चाप लगभग ४०० वारमा तरल अवस्था र अझ बढी कम तापक्रम (२५९१४० सेल्सियस) र १४१ के चापमा ठोस अवस्थामा परिणत गर्न सकिन्छ। यसका लागि अत्याधुनिक प्रविधिसहितको भण्डारण साधनहरू आवश्यक पर्छ। हाइड्रोजन व्यवस्थामा भण्डारण गर्न जोखिमपूर्ण छ भनी धेरै अभिलेखहरूमा पाइन्छ। यसतर्फ पनि ध्यान दिई यस ऊर्जाको सुरक्षित उपयोग गर्नु आवश्यक छ। हरित हाइड्रोजन बजारीकरणका प्रशस्त सम्भावनाहरू छन्। ऊर्जा धेरै खपत हुने घरायसी क्षेत्र, यातायात, उद्योग क्षेत्रमा हरित हाइड्रोजन ऊर्जा उपयोग गर्न सकिन्छ। औद्योगिक क्षेत्र खासगरी रासायनिक मल उद्योग, फलाम उद्योग तथा विद्युत् उत्पादनमा पनि पुनः प्रयोग गर्न सकिन्छ। यातायात क्षेत्रमा यसको उपयोग प्रमाणित गरिसकेको छ। जापानको टोयटा कम्पनीले तयार पारेको टोयटा मिराई हाइड्रोजन कारले ५५ केजी हरित हाइड्रोजन ऊर्जा प्रयोग गरी १३६० किमि दूरी पार गरेको अभिलेख छ। जर्मनको एल्स्ट्रोम कम्पनीले रेल सेवामा हरित हाइड्रोजन ऊर्जा प्रयोग गरी विश्वको पहिलो रेल सेवा सुरु गरेको कम्पनीको रूपमा इतिहासमा दर्जा भएको छ। यसको अतिरिक्त हरित हाइड्रोजनको विश्व बजारमा समेत निर्यात गर्न सकिने बलियो सम्भावना भएका क्षेत्रहरू हुन्। जर्मन सहयोग नियोगको प्रतिवेदनमा सन् २०३१ सम्ममा विश्वभर हरित हाइड्रोजनको मूल्य ३ अमेरिकी डलर प्रतिकेजी हुने प्रक्षेपण छ। यस अभियानलाई सफल पार्न ७ विलियन अमेरिकी डलर लागतको हरित हाइड्रोजनको आयोजना घोषणा गरेको छ। हालसम्म विश्वका अस्टेलिया, क्यानडा, चिली, चेक रिपब्लिक, युरोपियन युनियन, फ्रान्स, नर्वे, जर्मन, हंगेरी, जापान, कोरिया, नेदरल्यान्ड, पोर्चुगल, रूस, स्पेन, बेलायत भारत, चीन अर्जेटिना, अमेरिकालगायत १९ भन्दा बढी देशका सरकारले प्रतिबद्धता जनाइसकेका छन् । विश्व समुदाय हरित हाइडोजन ऊर्जाको पक्षमा रहेकाले नेपालले पनि उचित उपयोग गरी समृद्ध नेपाल सुखी नेपालीको नारालाई सफल बनाउन सक्छ।"
माछाको अवैध आयात,"वीरगन्ज : भारतबाट माछाको अवैध आयात बढेको छ । यसले नेपाली किसान र व्यावसायी घाटा ब्यहोर्न बाध्य बनेका छन् । भन्सार विभागको तथ्यांकले केही महिनायता वैध रूपमा माछाको आयात घटेको देखाएको छ । तर तस्करी भने बढेको व्यापारी बताउँछन्। भन्सार र क्वारेन्टाइनबिना भारतबाट चोरी पैठारी गरी भारी परिमाणमा माछा भित्रिन थालेपछि कठिन भएको माछा आयातकर्ता बताउँछन्। भन्सार विभागको तथ्यांकअनुसार साउन र भदौमा ७० प्रतिशतले घटेको छ। बजारमा माछाको व्यापार र सेवन गर्ने उपभोक्ताको संख्या भने नघटेको माछा आयातकर्ता विपिन साहले बताए। वैध रूपमा माछाको आयात ३०११ प्रतिशतमा खुम्चिएको छ। नेपालमा माछाको सेवन बढेकाले बजार पनि बढेको छ। तर आयात भने घटेको भन्सारकै तथ्यांकले देखाएको छ, उनले भने, यसले तस्करी बढेको पुष्टि हुन्छ। २०७८०७९ मा भारतबाट १ हजार ६ सय ९३७२ मेट्रिकटन माछा आयात भएको भन्सार विभागको तथ्यांक छ। यो तथ्यांकले हरेक महिना औसतमा १ सय ४१ मेट्रिकटन माछा आयात भएको देखिन्छ। तर चालू आर्थिक वर्षको पहिलो २ महिनामा ८४ मेट्रिकटन माछा आयात भएको छ। चालू आर्थिक वर्षको पहिलो दुई महिना माछाको आयात गत आर्थिक वर्षको तुलनामा ६९८९ प्रतिशतले ह्वात्तै घटेको तथ्यांकले नै देखाएको छ। गत साउनयता अचानक नेपालमा बिनाभन्सार र बिनाक्वारेन्टाइन भित्र्याइएका माछाले बजारमा कब्जा जमाएको गुनासो साहको छ। स्वास्थ्यका लागि घातक मानिने फर्मालिनयुक्त माछा भारतबाट दैनिक ५० टनभन्दा बढी नेपाल भित्रिने गरेको नेपाल मत्स्य व्यवसायी संघका केन्द्रीय अध्यक्ष अम्बिकाप्रसाद अधिकारी बताउँछन्। माछालाई लामो समयसम्म राख्न केमिकल प्रयोग गरिन्छ। त्यस्ता केमिकल स्वास्थ्यका लागि हानिकारक हुने गरेको वीरगन्जको नारायणी अस्पतालका चिकित्सक डा उदयनाराण सिंह बताउँछन्। भन्छन्, खासगरी भारतको सामुन्द्रिक क्षेत्रबाट आउने माछालाई लामो समयसम्म आलो राख्न विभिन्न किसिमका केमिकलमा हालेर माछा प्याक गर्नेे बरफसहितको बाकसमा राखेको पाइन्छ। त्यो केमिकल माछाको भित्री भागसम्म पनि छिरेको हुन्छ जुन स्वास्थ्यका लागि हानिकारक हुन्छ।"
भारोत्तोलनमा पुलिस पहिलो,"पोखरा : विभागीय नेपाल पुलिस क्लब १२ स्वर्ण जित्दै नवौं राष्ट्रिय खेलकुदको भारोत्तोलनमा पहिलो भएको छ। पुलिस सर्वाधिक १२ स्वर्ण र सात रजत जित्दै च्याम्पियन बनेको हो। दोस्रो स्थानमा अर्को विभागीय टोली त्रिभुवन आर्मी क्लब रह्यो। आर्मीले चार स्वर्ण, चार रजत र पाँच कांस्य हात पार्यो। सुदूरपश्चिम प्रदेशले तीन स्वर्ण र तीन कांस्य जित्दा एपीएफले एक स्वर्ण, ६ रजत र दुई कांस्य भित्र्यायो। मधेस प्रदेशले एक रजत र सात कांस्य आफ्नो पोल्टामा पार्यो। घरेलु टोली गण्डकी प्रदेश एक रजत र १ कांस्यमै सीमित बन्दा बागमती प्रदेशले एक रजत र लुम्बिनी प्रदेशले दुई कांस्य जिते। पोखरा उद्योग वाणिज्य संघमा भएको प्रतियोगितामा तीन विभागीय र सात प्रदेशका खेलाडीले प्रतिस्पर्धा गरेका थिए। जसमा ७६ महिला र ९६ पुरुष गरी एक सय ७२ जना खेलाडीले भाग लिएका थिए। विजेतालाई राष्ट्रिय खेलकुद परिषद्का उपाध्यक्ष शिव कोइराला, नेपाल भारोत्तोलन संघका अध्यक्ष रामकृष्ण श्रेष्ठ, पोखरा उद्योग वाणिज्य संघका अध्यक्ष पवनकुमार प्रजापतिलगायतले पुरस्कार वितरण गरेका थिए।"
महेन्द्रनगर नगरविकास समितिको जग्गा अतिक्रमण : तीन पूर्वअध्यक्षसहित ३७ विरुद्ध भ्रष्टाचार मुद्दा,"काठमाडौं : तत्कालीन महेन्द्रनगर नगर विकास समितिका तत्कालीन अध्यक्षत्रय गोपाल रसाइली, पल्टु राना, पुष्कल चौधरी तथा मालपोत कार्यालय कन्चनपुरका तत्कालीन प्रमुख मालपोत अधिकृत र नापी कार्यालय कन्चनपुरका तत्कालीन प्रमुख नापी अधिकृतसहित ३७ जनाविरुद्ध विशेष अदालतमा मुद्दा दायर गरिएको छ। समितिको स्वामित्वमा रहेको जग्गा गैरकानुनी तवरले समितिका पदाधिकारी, कर्मचारी तथा मालपोत र नापी कार्यालयका कर्मचारीको मिलोमतोमा लिज तथा बिक्री गरी सरकारी सार्वजनिक सम्पत्तिको हिनामिना गरेको आरोपमा उनीहरूविरुद्ध मुद्दा हालिएको छ। अख्तियारका अनुसन्धानमा समितिका अध्यक्षहरूको एकल तोक आदेशको आधारमा बोर्डको निर्णय नै नभएका तथा निर्णयमा उल्लेख नै नभएका व्यक्तिहरू समेतलाई जग्गा उपलब्ध गराएको देखिएको छ। समितिको स्वामित्वमा रहेको जग्गा व्यक्तिका नाममा हक हस्तान्तरण गर्दा नगर विकास ऐन, २०४५ तथा नगर विकास निर्देशिका, २०६१ को दफा ५ बमोजिम र बोर्ड बैठकको निर्णयबमोजिम उपलब्ध गराउनुपर्ने प्रावधान छ। पदाधिकारी, मालपोत र नापी कर्मचारी तथा बिचौलियाको मिलेमतोमा समितिमा ५ सय ७२ बिघा जमिन गायब भएको छ। हरेकपटक गठन भएका नगर विकास समितिहरूले मनपरि आफन्त, नातागोता र भूमाफियालाई जग्गा बिक्री गरेपछि अहिले ६६ बिघा मात्रै बाँकी छ। त्यसमा पनि नगर क्षेत्रभित्रको ८ बिघा जग्गा लिज र भाडामा दिइएको छ। नगरवासीलाई आवश्यक सेवा र सुविधा पुर्याउने भन्दै तत्कालीन राजा महेन्द्रले २०१९ सालमा नगर विकास समितिको गठन गरेका थिए। तर, नगर विकास समितिकै पदाधिकारीले मनपरि गरे सरकार जग्गा व्यक्तिलाई बाँडे। तत्कालीन अध्यक्ष रसाइँलीविरुद्ध ८ लाख ५० हजार, पल्टु रानाविरुद्ध ३७ लाख ९२ हजार, पुष्कल चौधरीविरुद्ध ३ लाख ७४ हजार ८८० बिगो मागदाबी गरिएको छ। यस्तै, समितिका सदस्य सचिव चन्द्रप्रसाद चौधरीविरुद्ध ५ लाख १४ हजार ८७३, तत्कालीन नायब सुब्बा पुष्पराज भट्टविरुद्ध ६३ लाख २२ हजार, तत्कालीन अमिन तुलादत्त जोशीवरुद्ध ४६ लाख ४२ हजार रुपैयाँ बिगो मागदाबी गरिएको छ। त्यस्तै, तत्कालीन प्रमुख मालपोत अधिकृत कृष्णकुमार निरौलाविरुद्ध ८ लाख ५० हजार, तत्कालीन मालपोत अधिकृत विशनसिंह थापाविरुद्ध ४६ लाख ८१ हजार ७५३, तत्कालीन मालपोत अधिकृत अशोककुमार भण्डारीविरुद्ध १६ लाख ४० हजार ५२० रुपैयाँ बिगो मागिएको छ। त्यसैगरी तत्कालीन मालपोत अधिकृत शंकरबहादुर बिष्टविरुद्ध १६ लाख ८० हजार, तत्कालीन शाखा अधिकृत दलजित भट्टविरुद्ध २१ हजार ११ हजार, जयबहादुर विष्टविरुद्ध १७ लाख ३२ हजार ४३६, तत्कालीन अधिकृत घनश्यामदत्त विष्टविरुद्ध १ लाख ८७ हजार ४४०, तत्कालीन नासु गणेशबहादुर ऐरविरुद्ध ४ लाख २५ हजार रुपैयाँ बिगो मागिएको छ। त्यस्तै, तत्कालीन नासु नयनसिंह कुँवरविरुद्ध १० लाख ५० हजार, नासु भीसिंह रावलविरुद्ध ८ लाख २० हजार २६०, खरिदार नरेन्द्रबहादुर ऐरविरुद्ध ४ लाख २५ हजार, खरिदार नमराज भट्टविरुद्ध २१ लाख ३० हजार ८७६ बिगोसहित मुद्दा दायर गरिएको छ। प्रमुख नापी अधिकृत मोहनचन्द ठकुरीविरुद्ध ८ लाख ५० हजार, नापी अधिकृत पुष्पराज जोशीविरुद्ध १६ लाख ९२ हजार रुपैयाँ बिगो कायम गरिएको छ। समितिबाट प्रथम तहमा जग्गा खरिद गर्ने व्यक्तिहरूलाई पनि प्रतिवादी बनाइएको छ। उक्त जग्गा खरिद गर्ने लालवती धामीविरुद्ध ५ लाख १४ हजार ८७३, जयबहादुर कामीविरुद्ध १६ लाख ९२ हजार, महेश विष्टविरुद्ध १६ लाख ४० हजार ५२०, नवराज ऐरविरुद्ध ८ लाख ५० हजार, जानकी चन्दविरुद्ध २१ लाख, महेशप्रसाद दाहालविरुद्ध ३ लाख ७४ हजार ८८०, बेलुदेवी कामीविरुद्ध १६ लाख ८० हजार रुपैयाँ बिगो मागदाबी गरिएको छ। त्यसैगरी, समितिका पदाधिकारी र कर्मचारीबीच साँठगाठँ गराउने बिचौलियाविरुद्ध अख्तियारले मुद्दा दायर गरेको छ। बिलौलिया मदन दमाईविरुद्ध ३७ लाख ४६ हजार ८८० रुपैयाँ बिगो माग गरिएको अख्तियारका प्रवक्त एवं सहसचिव श्यामप्रसाद भण्डारीले बताए। त्यस्तै, हाल कायम जग्गाधनी अनिता गुप्ता, लक्ष्मी बिष्ट, गीतादेवी सिंह, फन्नी कपाडी, जानकीकुमारी हमाल, मानबहादुर थापा, पदमादेवी ओझा, गुमादेवी पन्त र लक्ष्मीदेवी बडुवाल छन्। उनीहरूलाई अख्तियारले प्रतिवादी बनाएको छ।"
जसलाई सडक एक सपना,"विकासको पहिलो पूर्वाधार सडक हो। मुलुकमा थुप्रै गाउँहरू छन् जहाँ त्यही पहिलो पूर्वाधार पुग्न सकेको छैन। सिंगो गाउँपालिका नै सडक पूर्वाधारले छुन नसकेको एउटा उदाहरण हो गोरखाको उत्तरी भागमा अवस्थित चुमनुब्री गाउँपालिका। यहाँका बासिन्दालाई बिरामी पर्दा उपचारका लागि सदरमुकाम आउने बाटोसमेत छैन। सक्नेले हेलिकोप्टर पनि मगाउँछन्। नसक्नेले मृत्युवरण गर्नुको विकल्प हुँदैन। कैयौं सुत्केरीको समयमै हेलिउद्धार हुन नसक्दा ज्यान गएको छ। हिमालतिरका उत्तरी भेगलाई भोट भन्ने चलन छ, जहाँ पहाडका बस्तीबाट नुन ओसार्न जाने चलन थियो। तिनै नुन भरियाहरूले हिँड्ने डोरेठोगोरेटो नै आजसम्म पनि चुमनुब्री जाउआउ गर्ने बाटो हो। सडक त परै गतिलो पैदल बाटो पनि यहाँ छैन। सदरमुकाम गोरखा बजारसम्म आउजाउ गर्दा साताभन्दा धेरै दिन गुज्रन्छ। बाटोको हालत यस्तो छ कि ज्यानै पनि जान सक्छ। भीरबाट खस्नेबित्तिकै उँधो बगिरहेको बूढीगण्डकी नदीमा पुगिन्छ। कसैको नदीमा खसेर ज्यान जान्छ त कसैको हिँड्दाहिँड्दै पहिरोमाथिको ढुंगा खसेर ज्यान गएको कैयौं उदाहरण छन्। दशकौंदेखि यही पीडा भोग्दै आएका छन् चुमनुब्रीका बासिन्दाले। सरकारले हरेक पालिका केन्द्रलाई सडक सञ्जालले जोड्ने भनेको छ, तर चुमनुब्रीका बासिन्दालाई पैदलै बाटो पनि सुरक्षित छैन। अझ मनसुन सकिएपछि दसैं छेकोमा आएको बेमौसमी वर्षाले उत्तरी गोरखामा डेढ सयभन्दा धेरै ठाउँमा पहिरो गयो। ठाउँठाउँको डोरेठो र गोरेटो पनि पहिरोले बगायो। आउजाउ ठप्पै हुँदा एक किसिमले कतिपय गाउँहरू अहिले नाकाबन्दीको अवस्थामा छन्। चीनको तिब्बत छेवैको चुम उपत्यका अहिले चौतर्फी नाकाबन्दीमा छ भन्दा हुन्छ, चीनले कोभिड १९ को बहानामा बन्द गरेको नाका अझै खोलेको छैन। तिब्बततिर गएर किनमेल गर्न पनि स्थानीय बासिन्दाले पाएका छैनन्। चुनाव आएगए, यो बाटो बनेन जबजब चुनाव आउँछ, तबतब विकासका नारा घन्किन्छन्। चुमनुब्रीमा विकास त के विकासको नारा पनि पुग्न सकेको छैन। पुगोस् पनि कसरी ? त्यस्तो नारा दिने नेता र उम्मेदवारहरू नै त्यहाँ पुग्न सकेका छैनन्। पाँच वर्षअघिको प्रदेशसभा, प्रतिनिधिसभा निर्वाचनमा केही उम्मेदवार हेलिकोप्टर लिएर उत्तरी गोरखा पुगेका थिए। केही त त्यहाँ पुगेर भोट माग्न पनि सकेनन्। त्यो अवस्थाबाट चुनाव जितेकामध्ये एकजना गण्डकी प्रदेश सरकारमा भौतिक पूर्वाधार मन्त्रीसमेत भए रामशरण बस्नेत। बस्नेत तिनै मन्त्री हुन् जसले सडक नै नपुगेको गोरखाको आफ्नो गाउँ नारेश्वरमा दरौंदीमाथि पुल निर्माण गर्न सके। तर, चुमनुब्रीतिर सडक निर्माणका लागि माटो पनि खोस्रिएनन्। यसपालि पनि ऊ बेला प्रदेशसभामा प्रतिस्पर्धी रहेका मुख्य प्रतिस्पर्धी नै चुनावी मोर्चामा छन्। सरकार वा प्रतिपक्षमा छँदा नेताहरूले दिने आश्वासन भनेकै चुमनुब्रीसम्म सडक सञ्जाल पुर्याउने भन्ने हो। तर व्यवहारमा भने उनीहरू चुक्दै आएका छन्। नारालाई आफूले चुनाव जित्ने हतकण्ठा बनाउँछन्, जनताका दुःखमा मलम लगाउन असमर्थ हुन्छन्। गण्डकी प्रदेश सरकारको प्राथमिक योजना पनि प्रदेशका सबै ८५ पालिका केन्द्रलाई राजधानी पोखरासँग सडक सञ्जालले जोड्ने भन्ने थियो। पाँच वर्षमा पनि त्यो योजना प्रदेशले पूरा गर्न सकेन। संघीय सरकारले पनि त्यस्तै योजना राखेको छ, ऊ पनि असफल रह्यो। स्थानीयका लागि सडक एक सपनामात्रै बनिरह्यो। चुमनुब्री उपत्यका पर्यटकीय गन्तव्य पनि हो। मनास्लु संरक्षण क्षेत्र आयोजना यहीं पर्छ। स्थानीयका लागि सडक आवश्यक हुँदै हो, पर्यटकीय विकासका लागि पनि सडक पूर्वाधार निर्माण अति महŒवपूर्ण छ। अति दुर्गमको उपत्यका क्षेत्र गोरखा जिल्ला भइकन पनि अर्कै लोकजस्तो छ, त्यसैले उत्तरी गोरखालाई छुट्टै जिल्ला बनाउनुपर्ने माग पनि बेलाबखत उठ्ने गरेको छ, जुन वास्तवमा व्यावहारिक उपाय पनि हो। चुमनुब्रीलाई छुट्टै जिल्ला बनाउँदा भूगोलका हिसाबले पनि सानो हुँदैन, मात्रै जनसंख्या थोरै हो, तर, त्यहाँको जनसंख्याकै हाराहारीका जिल्ला मुलुकमा अरू पनि छन्। चुमनुब्री गाउँपालिकाको जनसंख्या ६ हजार ७ सय ८९ हजार छ। जब कि सिंगो मनाङ जिल्लामा ६ हजार जनता छन्। त्यसमाथि १४ हजार ५ सय ६३ जनसंख्या रहेको धार्चे गाउँपालिका र चुमनुब्री गाउँपालिका मिलाएर मनास्लु जिल्ला बनाउँदा जनसंख्या पनि २० हजारभन्दा धेरै हुन्छ। पहिलो त संघीय सरकारले नै प्राथमिकतामा राखेर चुमनुब्रीमा सडक सञ्जाल पुर्याउन जरुरी छ, दोस्रो प्रशासनिक विभाजनमा फेरबदल ल्याएर जनताले माग गरेको मनास्लु जिल्ला बनाउन सक्दा पनि स्थानीयलाई थप राहत हुने छ।"
भारतको कंग्रेस अध्यक्षमा खड्गे निर्वाचित,"दिल्ली (बीबीसी) : भारतको प्रमुख प्रतिपक्षी दल कंग्रेस पार्टीका अध्यक्षमा मल्लिकार्जुन खड्गे निर्वाचित भएका छन्। सांसद शशि थरुरलाई पराजित गर्दै उनी नयाँ अध्यक्ष बनेका हुन्। ८० वर्षका उनी भारतका पाका राजनीतिज्ञसमेत हुन्। खड्गेले थरुरभन्दा आठ गुणा धेरै मतपाएका छन्। थरुरले खड्गेलाई बधाई दिँदै पार्टीको पुनरुत्थान साँच्चिकै सुरु भएको प्रतिक्रिया दिएका छन्। हाम्रो पार्टीको पुनरुत्थान आजदेखि साँच्चिकै सुरु भएको मेरो विश्वास छ, उनले भने। यससँगै दुई दशकभन्दा लामो समयपश्चात् पार्टीको नेतृत्व गैरगान्धी परिवारका नेतामा पुगेको छ। यसअघि सन् १९९८ मा सीताराम केसरीलाई पाँच वर्षे कार्यकालको दुई वर्ष बिताउन नपाउँदै हटाइएको थियो। केसरीलाई सोनिया गान्धीले विस्थापित गरेकी थिइन्। उनले पार्टीको नेतृत्व १९ वर्षसम्म सम्हालिन्। उनका छोरा राहुल गान्धी सन् २०१७मा उक्त पदमा निर्विरोध चुनिएका थिए। तर, सन् २०१९ को आमचुनावमा पार्टीको पराजयपछि उनले पद त्यागे। त्यसयता सोनियाले नै पार्टी नेतृत्व सम्हालेकीथिइन्। गान्धी परिवारनिकट खड्गेको विजय अपेक्षित ठानिएको छ। पूर्वकेन्द्रीय मन्त्री खड्गेले पार्टीमा सांगठनिक सुधार गर्ने भनेका छन्। जसमा ५० प्रतिशत प्रतिनिधित्व ५० वर्षभन्दा कमउमेर समूहको गराउने उनको योजना छ। कर्नाटकाको दलित समुदायका उनी सन् १९४२ मा बिदार जिल्लामा जन्मिएका हुन् । उनको हुर्काइ छिमेकी गुलबर्ग जिल्लामा भयो। उनले कानुन पढेका छन्। प्रारम्भमा उनले मजदुर युनियनको प्रतिनिधित्व गरेका थिए। विद्यार्थी छँदादेखि राजनीतिमा रुचि राखे। उनी सन् १९६९ मा कंग्रेसमा आबद्ध भए। सन् १९७२ मा त्यतिखेर उक्त राज्यका पार्टी प्रमुख देवराज अर्सले उनलाई माथिल्लो भनिने जातिको दबदबा रहेको गुर्मित्काल निर्वाचन क्षेत्रबाट चुनाव लड्न प्रोत्साहन गरेका थिए। उनले उक्त क्षेत्रमा लगातार ९ पटक चुनाव जितेका छन्। साथै उनले चितापुर क्षेत्रबाट चुनाव जितेका छन्। पाका नेता खड्गेसामु अब डेढ वर्षपछि हुनलागेको चुनावमा प्रधानमन्त्री नरेन्द्र मोदी नेतृत्वको भारतीय जनता पार्टी (बीजेपी)सँगको टक्कर चुनौती देखिन्छ। त्यसका निम्ति पार्टीमा सुधार जरुरी भएको विश्लेषकहरू ठान्छन्।"
जसलाई सडक एक सपना,"विकासको पहिलो पूर्वाधार सडक हो। मुलुकमा थुप्रै गाउँहरू छन् जहाँ त्यही पहिलो पूर्वाधार पुग्न सकेको छैन। सिंगो गाउँपालिका नै सडक पूर्वाधारले छुन नसकेको एउटा उदाहरण हो गोरखाको उत्तरी भागमा अवस्थित चुमनुब्री गाउँपालिका। यहाँका बासिन्दालाई बिरामी पर्दा उपचारका लागि सदरमुकाम आउने बाटोसमेत छैन। सक्नेले हेलिकोप्टर पनि मगाउँछन्। नसक्नेले मृत्युवरण गर्नुको विकल्प हुँदैन। कैयौं सुत्केरीको समयमै हेलिउद्धार हुन नसक्दा ज्यान गएको छ। हिमालतिरका उत्तरी भेगलाई भोट भन्ने चलन छ, जहाँ पहाडका बस्तीबाट नुन ओसार्न जाने चलन थियो। तिनै नुन भरियाहरूले हिँड्ने डोरेठोगोरेटो नै आजसम्म पनि चुमनुब्री जाउआउ गर्ने बाटो हो। सडक त परै गतिलो पैदल बाटो पनि यहाँ छैन। सदरमुकाम गोरखा बजारसम्म आउजाउ गर्दा साताभन्दा धेरै दिन गुज्रन्छ। बाटोको हालत यस्तो छ कि ज्यानै पनि जान सक्छ। भीरबाट खस्नेबित्तिकै उँधो बगिरहेको बूढीगण्डकी नदीमा पुगिन्छ। कसैको नदीमा खसेर ज्यान जान्छ त कसैको हिँड्दाहिँड्दै पहिरोमाथिको ढुंगा खसेर ज्यान गएको कैयौं उदाहरण छन्। दशकौंदेखि यही पीडा भोग्दै आएका छन् चुमनुब्रीका बासिन्दाले। सरकारले हरेक पालिका केन्द्रलाई सडक सञ्जालले जोड्ने भनेको छ, तर चुमनुब्रीका बासिन्दालाई पैदलै बाटो पनि सुरक्षित छैन। अझ मनसुन सकिएपछि दसैं छेकोमा आएको बेमौसमी वर्षाले उत्तरी गोरखामा डेढ सयभन्दा धेरै ठाउँमा पहिरो गयो। ठाउँठाउँको डोरेठो र गोरेटो पनि पहिरोले बगायो। आउजाउ ठप्पै हुँदा एक किसिमले कतिपय गाउँहरू अहिले नाकाबन्दीको अवस्थामा छन्। चीनको तिब्बत छेवैको चुम उपत्यका अहिले चौतर्फी नाकाबन्दीमा छ भन्दा हुन्छ, चीनले कोभिड १९ को बहानामा बन्द गरेको नाका अझै खोलेको छैन। तिब्बततिर गएर किनमेल गर्न पनि स्थानीय बासिन्दाले पाएका छैनन्। जबजब चुनाव आउँछ, तबतब विकासका नारा घन्किन्छन्। चुमनुब्रीमा विकास त के विकासको नारा पनि पुग्न सकेको छैन। पुगोस् पनि कसरी ? त्यस्तो नारा दिने नेता र उम्मेदवारहरू नै त्यहाँ पुग्न सकेका छैनन्। पाँच वर्षअघिको प्रदेशसभा, प्रतिनिधिसभा निर्वाचनमा केही उम्मेदवार हेलिकोप्टर लिएर उत्तरी गोरखा पुगेका थिए। केही त त्यहाँ पुगेर भोट माग्न पनि सकेनन्। त्यो अवस्थाबाट चुनाव जितेकामध्ये एकजना गण्डकी प्रदेश सरकारमा भौतिक पूर्वाधार मन्त्रीसमेत भए रामशरण बस्नेत। बस्नेत तिनै मन्त्री हुन् जसले सडक नै नपुगेको गोरखाको आफ्नो गाउँ नारेश्वरमा दरौंदीमाथि पुल निर्माण गर्न सके। तर, चुमनुब्रीतिर सडक निर्माणका लागि माटो पनि खोस्रिएनन्। यसपालि पनि ऊ बेला प्रदेशसभामा प्रतिस्पर्धी रहेका मुख्य प्रतिस्पर्धी नै चुनावी मोर्चामा छन्। सरकार वा प्रतिपक्षमा छँदा नेताहरूले दिने आश्वासन भनेकै चुमनुब्रीसम्म सडक सञ्जाल पुर्याउने भन्ने हो। तर व्यवहारमा भने उनीहरू चुक्दै आएका छन्। नारालाई आफूले चुनाव जित्ने हतकण्ठा बनाउँछन्, जनताका दुःखमा मलम लगाउन असमर्थ हुन्छन्। गण्डकी प्रदेश सरकारको प्राथमिक योजना पनि प्रदेशका सबै ८५ पालिका केन्द्रलाई राजधानी पोखरासँग सडक सञ्जालले जोड्ने भन्ने थियो। पाँच वर्षमा पनि त्यो योजना प्रदेशले पूरा गर्न सकेन। संघीय सरकारले पनि त्यस्तै योजना राखेको छ, ऊ पनि असफल रह्यो। स्थानीयका लागि सडक एक सपनामात्रै बनिरह्यो। चुमनुब्री उपत्यका पर्यटकीय गन्तव्य पनि हो। मनास्लु संरक्षण क्षेत्र आयोजना यहीं पर्छ। स्थानीयका लागि सडक आवश्यक हुँदै हो, पर्यटकीय विकासका लागि पनि सडक पूर्वाधार निर्माण अति महŒवपूर्ण छ। अति दुर्गमको उपत्यका क्षेत्र गोरखा जिल्ला भइकन पनि अर्कै लोकजस्तो छ, त्यसैले उत्तरी गोरखालाई छुट्टै जिल्ला बनाउनुपर्ने माग पनि बेलाबखत उठ्ने गरेको छ, जुन वास्तवमा व्यावहारिक उपाय पनि हो। चुमनुब्रीलाई छुट्टै जिल्ला बनाउँदा भूगोलका हिसाबले पनि सानो हुँदैन, मात्रै जनसंख्या थोरै हो, तर, त्यहाँको जनसंख्याकै हाराहारीका जिल्ला मुलुकमा अरू पनि छन्। चुमनुब्री गाउँपालिकाको जनसंख्या ६ हजार ७ सय ८९ हजार छ। जब कि सिंगो मनाङ जिल्लामा ६ हजार जनता छन्। त्यसमाथि १४ हजार ५ सय ६३ जनसंख्या रहेको धार्चे गाउँपालिका र चुमनुब्री गाउँपालिका मिलाएर मनास्लु जिल्ला बनाउँदा जनसंख्या पनि २० हजारभन्दा धेरै हुन्छ। पहिलो त संघीय सरकारले नै प्राथमिकतामा राखेर चुमनुब्रीमा सडक सञ्जाल पुर्याउन जरुरी छ, दोस्रो प्रशासनिक विभाजनमा फेरबदल ल्याएर जनताले माग गरेको मनास्लु जिल्ला बनाउन सक्दा पनि स्थानीयलाई थप राहत हुने छ।"
माछाको अवैध आयात,"वीरगन्ज : भारतबाट माछाको अवैध आयात बढेको छ । यसले नेपाली किसान र व्यावसायी घाटा ब्यहोर्न बाध्य बनेका छन् । भन्सार विभागको तथ्यांकले केही महिनायता वैध रूपमा माछाको आयात घटेको देखाएको छ । तर तस्करी भने बढेको व्यापारी बताउँछन्। भन्सार र क्वारेन्टाइनबिना भारतबाट चोरी पैठारी गरी भारी परिमाणमा माछा भित्रिन थालेपछि कठिन भएको माछा आयातकर्ता बताउँछन्। भन्सार विभागको तथ्यांकअनुसार साउन र भदौमा ७० प्रतिशतले घटेको छ। बजारमा माछाको व्यापार र सेवन गर्ने उपभोक्ताको संख्या भने नघटेको माछा आयातकर्ता विपिन साहले बताए। वैध रूपमा माछाको आयात ३०११ प्रतिशतमा खुम्चिएको छ। नेपालमा माछाको सेवन बढेकाले बजार पनि बढेको छ। तर आयात भने घटेको भन्सारकै तथ्यांकले देखाएको छ, उनले भने, यसले तस्करी बढेको पुष्टि हुन्छ। २०७८०७९ मा भारतबाट १ हजार ६ सय ९३७२ मेट्रिकटन माछा आयात भएको भन्सार विभागको तथ्यांक छ। यो तथ्यांकले हरेक महिना औसतमा १ सय ४१ मेट्रिकटन माछा आयात भएको देखिन्छ। तर चालू आर्थिक वर्षको पहिलो २ महिनामा ८४ मेट्रिकटन माछा आयात भएको छ। चालू आर्थिक वर्षको पहिलो दुई महिना माछाको आयात गत आर्थिक वर्षको तुलनामा ६९८९ प्रतिशतले ह्वात्तै घटेको तथ्यांकले नै देखाएको छ। गत साउनयता अचानक नेपालमा बिनाभन्सार र बिनाक्वारेन्टाइन भित्र्याइएका माछाले बजारमा कब्जा जमाएको गुनासो साहको छ। स्वास्थ्यका लागि घातक मानिने फर्मालिनयुक्त माछा भारतबाट दैनिक ५० टनभन्दा बढी नेपाल भित्रिने गरेको नेपाल मत्स्य व्यवसायी संघका केन्द्रीय अध्यक्ष अम्बिकाप्रसाद अधिकारी बताउँछन्। माछालाई लामो समयसम्म राख्न केमिकल प्रयोग गरिन्छ। त्यस्ता केमिकल स्वास्थ्यका लागि हानिकारक हुने गरेको वीरगन्जको नारायणी अस्पतालका चिकित्सक डा उदयनाराण सिंह बताउँछन्। भन्छन्, खासगरी भारतको सामुन्द्रिक क्षेत्रबाट आउने माछालाई लामो समयसम्म आलो राख्न विभिन्न किसिमका केमिकलमा हालेर माछा प्याक गर्नेे बरफसहितको बाकसमा राखेको पाइन्छ। त्यो केमिकल माछाको भित्री भागसम्म पनि छिरेको हुन्छ जुन स्वास्थ्यका लागि हानिकारक हुन्छ।"
एकै परिवारबाट ४ उम्मेदवार,धनकुटा : मंसिर ४ गते हुनेमा एकै परिवारबाट चार जना उम्मेदवार बनेका छन्। जसमा पूर्वप्रधानमन्त्री सूर्यबहादुर थापाका सन्तानसहित दाजुभाइका छोराछोरी छन्। थापाका छोरा कांग्रेस नेता सुनिलबहादुर थापा सत्तारुढ गठबन्धनबाट धनकुटामा प्रतिनिधिसभा सदस्य उम्मेदवार छन्। उनकी फुपु इन्दिरा थापा कांग्रेसबाटै समानुपातिकतर्फ प्रदेशसभा सदस्य उम्मेदवार छिन्। इन्दिरा सूर्यबहादुरका बुवा टेकबहादुर थापाका दाजु वसन्तमान सिंह थापाकी छोरी हुन्। राष्ट्रिय प्रजातन्त्र पार्टी धनकुटाका अध्यक्ष कुमार थापा पनि प्रतिनिधिसभा सदस्यकै लागि चुनावी मैदानमा छन्। उनी सूर्यबहादुरका भाइ चकेन्द्रबहादुरका छोरा हुन्। उनी कुनै बेला काका सूर्यबहादुरका राजनीतिक सारथि थिए। उनै कुमार यसपटक काकाकै छोरा सुनिलबहादुरसँगै चुनावी मैदानमा छन्। सूर्यबहादुरका हजुरबुवा टेकबहादुरका भाइ कृष्णबहादुर थापाका नाति अर्जुन थापा पनि चुनावी मैदानमा छन्। जनता समाजवादी पार्टी नेपालका विदेश विभाग प्रमुख रहेका उनी प्रदेशसभा सदस्यतर्फ समानुपातिक उम्मेदवार बनेका छन्। यससँगै गाउँकै पाँच जना उम्मेदवार चुनावी प्रतिस्पर्धामा छन्। पाख्रिवास नगरपालिका७ का बासिन्दा कांग्रेस नेता सुनिलबहादुर थापासँग ८ नम्बर वडाका बासिन्दा एमालेका उम्मेदवार राजेन्द्रकुमार राई पनि चुनावी प्रतिस्पर्धामा छन्। संघीय संरचनाअन्तर्गत साविक मुगा गाविसलाई दुई वडामा विभाजन गरिएको हो। उनीहरूबीच यसअघि दुईपटक चुनावी प्रतिस्पर्धा भएको थियो। जसमा उनीहरूले एकएक पटक बाजी मारेका थिए। यो पटक तेस्रो भिडन्त हो। यी दुई बीचको भिडन्त रोचक हुने विश्लेषण गरिएको छ।
पटकपटक उही प्रतिस्पर्धी,"कृष्णप्रसाद सिटौला (कांग्रेस) राजेन्द्रप्रसाद लिङदेन (राप्रपा) (चौथोपटक) झापा ३ मा दुई शीर्ष नेताबीच चौथो पटक प्रतिष्ठाको लडाइ हुँदैछ। नेपाली कांग्रेसका नेता कृष्णप्रसाद सिटौला र राप्रपाका अध्यक्ष राजेन्द्रप्रसाद लिङ्देन आमनिर्वाचनमा फेरि एक पटक आमनेसामने उभिएका छन्। सिटौला सातौं पटक र लिङदेन चौथो पटक चुनावी मैदानमा होमिएका हुन्। २०४८ सालदेखि निरन्तर कांग्रेस नेता सिटौला यस क्षेत्रबाट निर्वाचन लड्दै आएका छन्। २०५६ र २०७० सालमा गरी दुईपटक निर्वाचित भएका सिटौला २०४८, २०५१, २०६४ र २०७४ सालमा गरी चारपटक पराजित भए। त्यस्तै २०५६ सालमा पहिलो पटक यस क्षेत्रबाट निर्वाचन लडेका लिङदेन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलो पटक निर्वाचित भए। त्यसअवधिमा सिटौला र लिङदेन २०५६, २०७० र २०७४ सालमा आमनेसामने देखिए। प्रदीप ज्ञवाली (एमाले) चन्द्र भण्डारी (कांग्रेस) (चौथोपटक) मतदाताको आलोपालो रोजाइमा पर्दै आएका गुल्मी १ का नेताद्वय नेकपा एमालेका प्रदीप ज्ञवाली र नेपाली कांग्रेसका चन्द्र भण्डारीबीच चौथोपटक चुनावी प्रतिस्पर्धा हुँदैछ। दुई नेता विगत १५ वर्षदेखि चिरपरिचित प्रतिस्पर्धी हुन्। राष्ट्रिय राजनीतिमा स्वच्छ छवि बनाएका दुवै नेता नागरिकका प्रिय मानिए पनि मतदाताले एकलाई रोज्नुपर्ने बाध्यता छ। ज्ञवाली एमालेको हाल उपमहासचिव छन् भने भण्डारी कांग्रेसको केन्द्रीय सदस्य छन्। ०५६ मा भएको संसदीय निर्वाचनमा साविकको निर्वाचन क्षेत्र नम्बर २ बाट ज्ञवाली र कांग्रेसका चन्द्र केसीबीच भएको प्रतिस्पर्धामा ज्ञवालीले चुनाव जितेका थिए। त्यसबेला ज्ञवाली संस्कृति, पर्यटन तथा नागरिक उड्डयनमन्त्रीसमेत भए। राजनीतिमा नयाँ अनुहार आउनुपर्छ भन्ने चर्चा र बहस चलेको धेरै समय भयो। नीति निर्माण गर्ने र सरकार बनाउने थलोका रूपमा रहेको प्रतिनिधिसभामा प्रतिनिधित्व गर्ने उम्मेदवार योग्य र परिपक्क हुनुपर्छ। तर, लामो समयदेखि नेपाली राजनीतिमा पुरानै अनुहारले नेतृत्व समालेका छन्, प्रतिनिधिसभामा पनि चुनिएर पुग्ने तिनै नेता हुन्। पटकपटक हुने निर्वाचनमा हारे पनि, जिते पनि उम्मेदवार बन्छन्। यसले नयाँ पुस्ताले मौका नपाउने क्रम लम्बिँदैछ। यसपटकको प्रतिनिधिसभा निर्वाचनमा पनि ३ देखि ४ पटकसम्म प्रतिस्पर्धा गरेका नेता उम्मेदवार बनेका छन्। पुरानै अनुहार सदाबहार योजना लिएर नागरिकको घरदौलोमा पुगेका छन्। ०६४ मा भएको पहिलो संविधानसभा निर्वाचनदेखि एमालेका प्रदीप ज्ञवाली र कांग्रेसका चन्द्र भण्डारीबीच निरन्तर प्रतिस्पर्धा हुँदै आएको हो। ०६४ को निर्वाचनमा ज्ञवालीले चुनाव जिते। ०७० सालमा भएको दोस्रो संविधानसभा निर्वाचनमा फेरि उनीहरूबीच नै भएको प्रतिस्पर्धामा ज्ञवालीले हार व्यहोरे। ०७४ मा फेरि ज्ञवालीले भण्डारीलाई पछि पार्दै विजय हात पारे। यसपटक उनीहरूबीच चौथो प्रतिस्पर्धा हो। फरकफरक राजनीतिमा भए पनि दुवै नेता मतदाताको बीचमा पुग्दा कहिल्यै गालीगलौज गर्दैनन्। उनीहरूबीच मित्रवत प्रतिस्पर्धा हुने गरेको छ। डिगबहादुर लिम्बू (कांग्रेस) घनश्याम खतिवडा (एमाले) (चौथोपटक) राजनीतिक मैदानका पुराना प्रतिस्पर्धी हुन् डिगबहादुर लिम्बू र घनश्याम खतिवडा। उनीहरू मोरङ लेटाङका बासिन्दा हुन्। अबको निर्वाचनका लागि मोरङ १ मा लिम्बू नेपाली कांग्रेस र खतिवडा नेकपा (एमाले)बाट प्रतिनिधिसभा सदस्य पदका प्रतिस्पर्धी छन्। लिम्बू कांग्रेसका जिल्ला सभापति हुन्। खतिवडा एमाले प्रदेश १ का सदस्य हुन्। चुनावी दौरानमा उनीहरूबीच ३० वर्षदेखि प्रतिस्पर्धा चलिरहेको छ। प्रतिस्पर्धामा २ पटक खतिवडा र १ पटक लिम्बूले बाजी मारिसकेका छन्। आगामी प्रतिनिधिसभा निर्वाचनमा उनीहरूबीच चौथो पटक प्रतिस्पर्धा हुँदैछ। पहिलो पटक २०४९ सालको स्थानीय निकाय निर्वाचनमा आमनेसामने भए। त्यसपटक प्रतिस्पर्धामा बाजी मार्दै खतिवडा तत्कालीन लेटाङ गाविसको अध्यक्ष निर्वाचित भए। दोस्रो संविधानसभामा खतिवडा लिम्बूसँग १ हजार ५ सय मतान्तरले पराजित बनेका थिए। संविधानसभा सदस्य बन्ने अवसरबाट बञ्चित भएको बदला खतिवडाले २०७४ सालको प्रतिनिधिसभा निर्वाचनमा लिम्बूलाई पराजित गरेर लिए। २०७४ मा खतिवडाले लिम्बूलाई ६ हजार ८८ मतान्तरले पराजित गरेका हुन्। सुनिल थापा (कांग्रेस) राजेन्द्र राई (एमाले) (तेस्रोपटक) प्रतिनिधिसभाको एक सिटका लागि धनकुटाबाट ९ उम्मेदवार प्रतिस्पर्धामा छन्। सत्तारुढ गठबन्धनबाट नेपाली कांग्रेसका केन्द्रीय सम्पादन समिति सदस्य तथा पूर्वमन्त्री सुनिलबहादुर थापा चुनावी मैदानमा उत्रँदा नेकपा एमालेले केन्द्रीय सदस्य तथा निवर्तमान संसद् राजेन्द्र राईलाई उठाएको छ। यस्तै राष्ट्रिय प्रजातन्त्र पार्टीका जिल्ला अध्यक्ष कुमारबहादुर थापा, संघीय लोकतान्त्रिक राष्ट्रिय मञ्चका आरामकुमार लिम्बू, मंगोल नेसनल अर्गनाइजेसनका विश्वमित्र लावती, एकीकृत शक्ति नेपालका रमेश राई र स्वतन्त्रमा माओवादी केन्द्रबाट विद्रोह गरेका हेमराज भण्डारी चुनावी मैदानमा छन्। गठबन्धनको तर्फबाट उम्मेदवार कांग्रेस नेता थापा र नेकपा एमालेबाट उम्मेदवार बनेका राईबीच यो तेस्रो पटकको भिडन्त हो। अघिल्लो दुई पटकमा दुवै जनाले एकएक पटक बाजी मारे। २०७० सालको दोस्रो संविधानसभा निर्वाचनमा तत्कालीन राष्ट्रिय प्रजातन्त्र पार्टीबाट उम्मेदवार बनेका सुनिलबहादुर थापाले जितेका थिए। त्यो बेला धनकुटामा दुइटा निर्वाचन क्षेत्र थियो। धनकुटा २ मा निकटतम प्रतिस्पर्धी राजेन्द्रकुमार राईलाई पराजित गर्दै थापा विजयी भएका थिए। त्यस्तै २०७४ सालको निर्वाचनमा भने राजेन्द्र विजयी बने। त्यसबेला धनकुटामा प्रतिनिधिसभाको एउटा मात्र निर्वाचन क्षेत्र थियो। उक्त निर्वाचनमा राजेन्द्रले सुनिललाई १० हजार ४ सय ५९ मतान्तरले पराजित गरेका थिए। शेरधन राई (एमाले) सुदन किराती (माओवादी) तेस्रोपटक भोजपुरबाट शेरधन राई र सुदन किराती तेस्रो पटक चुनावी मैदानमा उत्रँदैछन्। प्रतिनिधिसभाका लागि एक क्षेत्र रहेको भोजपुरमा यो पटक नेकपा (एमाले)बाट राई र सत्ता गठबन्धनका तर्फबाट माओवादी केन्द्रका किरातीको उम्मेदवारी परेको हो। यसअघि २०६४ सालमा संघको निर्वाचनमा माओवादीका किरातीले तात्कालीन भोजपुर २ मा राईलाई पराजित गरेका थिए। त्यस्तै एमालेका राईले पनि २०७० सालमा २ मै किरातीलाई पराजित गरे। पछि २०७४ मा वामगठबन्धनका कारण भने यी दुईबीचको भिडन्त टर्यो। नेकपा एमाले र नेकपा माओवादीबीच गठबन्धन भएपछि मुख्यमन्त्रीको आश्वासनसहित राईलाई प्रदेशमा र किराती प्रतिनिधिसभामा प्रतिस्पर्धा गरे। २०७४ मा प्रतिनिधिसभामा माओवादी केन्द्रबाट किराती चुनाव लडिरहँदा प्रदेशसभा १ मा एमालेबाट वर्तमान मुख्यमन्त्री राजेन्द्रकुमार राई र प्रदेशसभा २ मा राईले चुनाव लडे। निर्वाचित पनि भए। राई र किराती बीचको तेस्रो चुनावी प्रतिस्पर्धा हुँदा मुख्यमन्त्री राजेन्द्र भने सत्तागठबन्धनबाट प्रदेशसभा क्षेत्र नं १ का लागि चुनाव लड्दैछन्। राजेन्द्रप्रसाद गौतम (एमाले) दीपक खड्का (कांग्रेस) तेस्रोपटक प्रतिनिधिसभाका लागि एक निर्वाचन क्षेत्र रहेको संखुवासभामा एमाले र कांग्रेसका उम्मेदवारबीच तेस्रो पटक प्रतिस्पर्धा हुँदैछ। एमालेका राजेन्द्रप्रसाद गौतम र कांग्रेसका दीपक खड्का यसपटक पनि आमनेसामने हुँदैछन्। २०७४ को निर्वाचनमा वामगठबन्धनको तर्फबाट गौतमले ३२ हजार ७ सय ६९ मत ल्याएर खड्कालाई हराएका थिए। खड्काले ३१ हजार ६ सय ३९ मत ल्याएका थिए। २०७० को संविधानसभाको निर्वाचनमा पनि दुवैबीच प्रतिस्पर्धा भएको थियो। क्षेत्र नं२ मा गौतमलाई खड्काले हराएका थिए। निर्वाचित खड्का खानेपानी तथा सरफाइ राज्यमन्त्रीसमेत भएका थिए। विजयकुमार गच्छदार (कांग्रेस) भगवती चौधरी (एमाले) (तेस्रोपटक) अबको निर्वाचनमा सुनसरी ३ मा कांग्रेस नेता विजयकुमार गच्छदार सातौंपटक चुनाब जित्ने दौडमा जुटेका छन्। गच्छदारसँग एमाले उम्मेदवार भगवती चौधरी तेस्रो पटक प्रतिस्पर्धा गर्दैछिन्। गच्छदार कांग्रेस नेतृत्वको गठबन्धनबाट र भगवती एमालेजसपा गठबन्धनबाट उम्मेदवार भएर प्रतिनिधिसभा सदस्यको प्रतिस्पर्धामा उत्रिएका हुन्। गच्छदारले दोस्रो संविधानसभा र २०७४ सालको निर्वाचनमा चौधरीसँगै कम मतान्तरले जितेका थिए। त्यसैले चौधरी जसरी पनि यसपटक चुनाव आफैंले जित्ने दाबीका साथ मैदामा उत्रिएकी छन् भने गच्छदार विगतमा सहजै जितेकाले यसपटक गठबन्धनबाट जित्ने पक्का रहेको दाबी गर्छन्। सुरेन्द्र चौधरी (कांग्रेस) राजकुमार यादव गुप्ता (नेपाल सुशासन पार्टी) (तेस्रोपटक) पर्सा क्षेत्र नम्बर ३ को प्रतिनिधीसभा सदस्यमा दुई उम्मेदवार तेस्रो पटक चुनावी मैदानमा उत्रिएका छन्। पर्सा ३ मा सत्तागठबन्धनबाट कांग्रेसका सुरेन्द्र चौधरी र नेपाल सुशासन पार्टीका राजकुमार यादव गुप्ता एक अर्काविरुद्ध लगातार तेस्रोपटक चुनावी मैदानमा उत्रिएका हुन्। चौधरी २०७० को दोस्रो संविधानसभा निर्वाचनमा पर्साको तत्कालीन निर्वाचन क्षेत्र नम्बर ४ मा संविधानसभा सदस्यमा निर्वाचित भएका थिए। उक्त चुनावमा उनका निकटतम प्रतिस्पर्धी तत्कालीन नेपाल संघीय समाजवादी पार्टीबाट यादव नै थिए। त्यसबेला संविधानसभा सदस्यमा निर्वाचित चौधरीले १३ हजार मत पाउदा उनका निकटतम प्रतिस्पर्धी यादवले भने ७ हजार १ सय २३ मत मात्रै पाएका थिए। २०७० को दोस्रो संविधानसभा निर्वाचनमा पर्सामा ५ वटा निर्वाचन क्षेत्र कायम थियो। तर, २०७४ को निर्वाचन यता भने पर्सामा प्रतिनिधिसभाका ४ वटा मात्र निर्वाचन क्षेत्र कायम छ। त्यसपछि २०७४ को निर्वाचनमा भने यी दुवै नेता पर्सा प्रतिनिधीसभा निर्वाचन क्षेत्र नम्बर ३ मा एक अर्काविरुद्ध चुनावी मैदानमा उत्रिएका थिए। २०७४ को निर्वाचनमा पर्सा ३ को प्रतिनिधिसभा सदस्यमा चौधरी कांग्रेसबाटै उम्मेदवार हँुदा यादव भने तत्कालीन नेपाल संघीय समाजवादी पार्टीका उम्मेदवार थिए। उक्त निर्वाचनमा भने तत्कालीन संघीय समाजवादी फोरमका हरिनारायण रौनियारले यी दुवैलाई पाखा लगाउँदै बाजी मारे। उक्त निर्वाचनमा चौधरी दोस्रो र यादव चौथो नम्बरमा रहे। विगत दुई निर्वाचनमा लगातार एक अर्काविरुद्ध चुनावी मैदानमा भिडिसकेका चौधरी र यादव आसन्न मंसिर ४ को निर्वाचनमा फेरि एक अर्काकै प्रतिस्पर्धीका रूपमा उत्रिएका छन्। चौधरीको पार्टी कांग्रेस नै छ भने यादवले भने दल परिवर्तन गरेर नेपाल सुशासन पार्टीलाई रोजेका छन्। राजु थापा (कांग्रेस) नारायणप्रसाद मरासिनी (एमाले) तेस्रोपटक स्याङ्जाको क्षेत्र नं १ मा नेपाली कांग्रेसका राजु थापा र नेकपा एमालेका नारायणप्रसाद मरासिनीबीच मुख्य प्रतिस्पर्धा हुँदैछ। प्रतिनिधिसभा निर्वाचनमा थापा र मरासिनीबीच यो लगातारको तेस्रो पटकको चुनावी भिडन्त हो। उनीहरू २०७० सालमा भएको निर्वाचनदेखि २०७४ को र अहिले पनि आमने सामने छन्। दोस्रोपटक सम्पन्न २०७० को संविधानसभा निर्वाचनमा कांग्रेसतर्फका उम्मेदवार थापा विजयी भएका थिए। त्यसपछिको २०७४ सालको संघीय निर्वाचनमा गठबन्धनसहित एमालेका मरासिनी निर्वाचित भए। अब हुने निर्वाचनमा पनि मुख्य प्रतिस्पर्धा भनेको कांग्रेस र एमालेबीच अर्थात् थापा र मरासिनीबीच नै हो। दामोदर भण्डारी (एमाले) नरेन्द्रबहादुर कुँवर (विजयसुन्दर) (माओवादी) (तेस्रोपटक) सुदूरपश्चिमको बैतडी जिल्लामा नेकपा एमालेका दामोदर भण्डारी र नेकपा माओवादी केन्द्रका नरेन्द्रबहादुर कुँवर (विजयसुन्दर) बीच तेस्रोपटक प्रतिस्पर्धा हुँदैछ। संविधानसभाका दुई निर्वाचन (२०६४ र २०७०) मा बैतडीमा दुइटा निर्वाचन क्षेत्र थिए। २०६४ सालको निर्वाचनमा क्षेत्र नम्बर १ बाट यी दुवै नेतासँगै चुनाव लडेका हुन्। त्यसबेला नरेन्द्रबहादुर कुँवरले जितेका थिए। २०७० सालको अर्को संविधानसभा निर्वाचनमा पनि क्षेत्र नम्बर १ बाट यी दुवै नेताकाबीच प्रतिस्पर्धा भयो। त्यसबेला भने एमालेका भण्डारी विजयी भए। २०७२ सालमा संविधान जारी भएपछि बैतडी एक निर्वाचन क्षेत्र भयो। दुई पटकको निर्वाचनमा प्रतिस्पर्धी भएर लडेका यी दुई नेता २०७४ सालको निर्वाचमा भने नेकपा बनेपछि एक अर्काका सारथि बने। टिकट एमालेका दामोदर भण्डारीले पाए भने नरेन्द्रबहादुर कुँवर उनका लागि भोट माग्न जनतामा गए। तर, नेकपा विभाजन भएपछि, यसपालि यी दुवै नेता बैतडीबाट प्रतिस्पर्धी भएका छन्। नरेन्द्रबहादुर कुँवर सत्ता गठबन्धनका तर्फबाट उमेदवार बनेका छन् भने भण्डारी नेकपा एमालेबाट एकल रूपमा प्रतिस्पर्धामा उत्रिएका छन्।  शिवराज भट्टधनगढी, किशोर बुढाथोकीविराटनगर, हरिबहादुर लम्जेलधनकुटा, क्रान्ति शाह वीरगन्ज, प्रदीपचन्द्र राईभोजपुर, अनिष विष्टसंखुवासभा, भवानी अधिकारीस्याङ्जा, गंगा खड्कागुल्मी, पार्थ मण्डलझापा"
"सूर्यग्रहणमा के गर्ने, के नगर्ने ?","यो वर्ष कात्तिक महिनामा दुईवटा ग्रहण परेका छन्। ८ गते सूर्य र २२ गते चन्द्रग्रहण। औँसीमा सूर्य र पूर्णिमामा चन्द्रग्रहण पर्छ। लक्ष्मी पूजाको बिहान गाई पूजापछि सूर्यग्रहण छ, खण्डग्रास। थोरै ग्रहण हुनु भनेको खण्डग्रास हो र पूरै हुनु भनेको खग्रास हो। पूर्णिमाको ग्रहण भने खग्रास छ। कात्तिक ८ गते परेको सूर्यग्रहणको आरम्भ भने अपराह्न ४ बजेर ५२ मिनेटमा सुरु हुन्छ र सूर्यास्तसँगै ५ बजेर २४ मिनेटमा नेपालबाट बिदा हुन्छ। कात्तिक २२ को चन्द्रग्रहण भने साँझ ५ बजेर ११ मिनेटमा सुरु भई भोलिपल्ट बिहान ६ बजेर ३४ मिनेटमा समापन हुन्छ। त्यसैले यसलाई खग्रास भनिएको हो। रातभरि जून देखिन्न, पूर्णिमा भए पनि पूरै रात अँध्यारो हुन्छ। सूर्यग्रहण यसपालि स्वाती नक्षत्र भनौँ तुला राशिकालाई थोरै कष्टकर छ, चन्द्रग्रहण भने भरणी नक्षत्र भनौँ मेष राशिकालाई विशेष कष्टकर छ। बाल, वृद्ध, आतुर, बिरामीबाहेकलाई सूर्यग्रहणको १२ घण्टा र चन्द्रग्रहणको पनि घटीमा १२ घण्टा वा ६ घण्टा पूर्वदेखि खाना वर्जित छ, यो शास्त्रको भनाइ हो। ग्रस्तास्त ग्रहणमा त ग्रहण छुटे पनि भोलिको सूर्य नउदाई खान निषेध भनिएको छ। यसपालि मध्य तिहारमा सूर्यग्रहण परेकाले तिहारका खाद्यान्नहरू भने बासी राख्नु नहुने देखिन्छ, ग्रहणअघि नै सक्नुपर्ने बा ग्रहणपछि सेल, रोटीहरू बनाउनुपर्ने देखिन्छ। दूध, पानी पनि तताएको, उमालेको राखिराख्न हुन्न भनिन्छ। शास्त्रको मर्यादा छ सामान्य मानिसले ग्रहणमा निद्रा, आहार, मैथुन, दिसा, पिसाब, बन्धन आदि गर्नु पनि हुन्न, गरेमा ठूलै दोष लाग्छ, शरीर रोगी हुने, दुःख दरिद्रता हुने अर्को जन्ममा मनि राम्रो बाटो नपाउने भनिएको छ। राशिगत हिसाबमा सूर्यग्रहणमा मकर, धन, सिंह, वृष राशिकालाई त अनेकौं लाभ हुनेछ भने चन्द्रग्रहणमा यसपालि कुम्भ, वृश्चिक, कर्कट, मिथुन राशिकालाई राम्रो फल दिने देखिन्छ। बाँकीलाई सामान्य असुविधा छ। चन्द्रग्रहण भने उदाउँदै ग्रस्त हुनेछ, देखिँदैन, कार्तिक शुक्ल पूर्णिमाका कार्यहरू यसपालि केही अवरोध हुनेछन् भने ग्रहणमा ग्रहणदान, व्रत, तीर्थ, जप, उपासनालाई भने राम्रो रूपमा लिइन्छ। शुभ, अशुभ फल जे भए पनि सूृर्य र चन्द्र दुवै ग्रहणलाई सीधा आँखाले हेर्नु भने हुँदैन। खानामा विषाक्त विकीरण हुने हुँदा पाकेका खाना नखानु भनिएको हो। सूर्यग्रहणमा त त्योभन्दा बढी समय अघिदेखि नै भोजन निषेध छ। पश्चिमी मुलुकको तुलनामा पूर्वी र दक्षिण एसियाली क्षेत्रसँग सम्बद्ध मुलुकहरूमा सूर्य, चन्द्रग्रहणको विशेष अध्ययन र त्यसको प्रभाव विश्लेषण गर्ने चलन बढी छ। प्रमाणगत रूपमा भन्नुपर्दा छैटौं शताब्दीदेखि नै भारतीय उपमहाद्वीपमा यसको अध्ययन विश्लेषण गर्न थालिएको हो। यद्यपि वैदिक ग्रन्थहरूले ग्रहणको व्याख्या सत्ययुगदेखि नै भएको उद्घोष गरेका छन्। द्वापरयुगमा ग्रहणका बखत गरिने शुभकार्यबारे विभिन्न शास्त्र, पुराणहरूले प्रशस्त चर्चा गरेका छन्। द्वापरयुगमा यदुवंशी र कुरु वंशीहरू कुरु क्षेत्रमा जम्मा भएका थिए विशेष स्नानका लागि। सूर्यग्रहण सूर्यसँग र चन्द्रग्रहण चन्द्रमासँग सम्बन्धित भएकाले आइतबारको सूर्यग्रहण र सोमबारको चन्द्रग्रहणलाई विशेष चूडामणियोगको ग्रहण भनिने गरिन्छ, यस्तो बेला शुभ कर्मको फल अन्य बेलाको तुलनामा अधिक रहन्छ। पृथ्वीबाट सूर्य करिब १५ करोड किमि टाढा छ। यसको व्यास पृथ्वी भन्दा १०९ गुणा ठूलो छ। चन्द्रमाको व्यास भने पृथ्वीको तुलनामा एक चौथाइ मात्र छ। सूर्यको तौल पृथ्वीको भन्दा ३ लाख ३३ हजार गुणा बढी छ। यसको बाहिरी सतहको तापक्रम ६ हजार डिग्री सेन्टिग्रेड रहेको छ र केन्द्रको तापक्रम भने १ करोड ५० लाख डिग्री सेन्टिग्रेड रहेको छ। सूर्य पृथ्वीभन्दा नजिकको एक तारा हो। सौर्य मण्डलमा सम्पूर्ण ग्रहहरू आफ्नो कक्षमा परिभ्रमण गर्छन्। सूर्यको वरिपरि पनि परिभ्रमण गर्ने गर्छन्। पृथ्वी आफ्नो कक्षमा परिभ्रमण गर्ने क्रममा पश्चिमबाट पूर्वतिर परिभ्रमण गर्छ भनौँ सूर्यको वरिपरि पनि परिभ्रमण गर्छ। ग्रहण लाग्दा सूर्य पूरै नदेखिनुलाई खग्रास सूर्यग्रहण भनिन्छ। पृथ्वीको कुनै एक स्थानमा खग्रास सूर्यग्रहण लागेपछि साामान्यतया ३ सय ७५ वर्षपछि मात्र त्यस स्थानमा फेरि खग्रास सूर्यग्रहण लाग्ने गर्छ। छैठौं शताब्दीका विद्वान् ज्योतिषाचार्य बराहमिहिरले प्रामाणिक ग्रहणको चर्चा गरेका छन्। सूर्य र चन्द्रमाका बीचमा पृथ्वी पर्नाले चन्द्रग्रहण हुने गर्छ। चन्द्रग्रहणमा सूर्यको किरणलाई पृथ्वीले छेक्दा चन्द्रमामा छाया पर्न जान्छ। पूर्णिमामा सूर्यपृथ्वीचन्द्रमा एकै रेखामा पर्न जाँदा चन्द्रग्रहण पूर्णिमाका दिन मात्र हुने गर्छ। ग्रहण देखिएमात्र अनुभूति हुने कुरा भए पनि बादलका कारण ग्रहण देखिएन भन्दैमा ग्रहण छैन भन्न चाहिँ मिल्दैन, यत्ति हो कि कुनै भूभागबाट बढी देखिन्छ, कुनैबाट कम वा कुनै क्षेत्रबाट पूरै देखिँदैन। एउटा मुलुकलाई ग्रहण लाग्दैमा अर्को मुलुकलाई पनि लाग्छ भन्न मिल्दैन। मुलुकभित्र पनि क्षेत्र विशेषमा फरक हुन सक्छ। वैदिक दर्शनले राहुको आक्रमण भनेको छ ग्रहणलाई। राहु भनेको कालो वर्ण अर्थात् अँध्यारो हो। अज्ञानताको कालो बादल नै दुःखको कारण हो। जहाँ जुन विषयमा अन्धकार छ त्यो राहु हो। अनिष्ट हो, ग्रहण लागेका बेला दानका कार्यबाट सन्तोष हुने दैत्यको उदय भएका बखत सृष्टिकर्ता ब्रह्माजीले यति बेलाको दान कार्यबाट आहार ग्रहण गर्नु भन्ने वरदानअनुसार राहुले त्यसबेला आफ्नो खाना लिने कुरा शास्त्रहरूले चर्चा गरेका छन्। समुद्र मन्थन गर्दा प्राप्त अमृत वितरणमा राहुले पनि अमृतपान गरेकोले सूर्य र चन्द्रले त्यसको विरोध गर्दा ईष्र्यालु भई राहुले सूर्य र चन्द्रमालाई मौका मिलेका बखत दुःख दिने गरेका कारणस्वरूप चन्द्र सूर्यग्रहण लाग्ने गरेको कथानक शास्त्रहरूमा पाइन्छ। ग्रहणका बखत अन्य शुभकार्य निषेध भए पनि दान, पुण्य, तीर्थ, व्रत, जप, होम, उपासना, अनुष्ठानका लागि यो उत्तम समय हो। मन्त्र दीक्षा ग्रहण गर्न यतिबेला उत्तम हुन्छ। स्नानमध्ये नदी किनारा वा समुद्रछेउको स्नान बढी पुण्यदायी हुन्छ। जमेको भन्दा बगेको पानीले स्नान गर्नुपर्ने हुनाले घरबाहिर गएर स्नान गर्ने चलन बढेको हो। ग्रहण सुरु, मध्य र अन्त्यमा स्नान गर्नुपर्ने विधान भए पनि हिजो आज नदी, खोलाहरू कम हुँदै गएकाले एकपटक मात्र स्नान गर्ने र नमिलेमा पानी मार्चन गर्ने चलन देखिन्छ। उमालेको पानीमा वढी विषाक्त विकीरण रहने हुनाले ग्रहण पूर्व उमालिएको पानी सेवन गर्नु हुँदैन। पकाएको खाना र यस्तै अन्य खानेकुरा ग्रहण गर्नु हुँदैन। पुण्य कार्य गर्न अन्य दिनभन्दा चन्द्रग्रहणका बखत लाखौं गुणा र सूर्यग्रहणका बखत त्यसको पनि दसौं गुणा बढी उत्तम हुन्छ। प्राणीहरूको जीवन जलमा सुरु हुन्छ, माटोमा सञ्चालन र अग्निमा संहार हुन्छ। जीवनको आधार पानी हो, जीवको आधार ताप शक्ति हो। जल र अग्नितत्त्व बिना जीवन सञ्चालन सम्भव छैन यसर्थ जलको कारक चन्द्र र तापको कारक सूर्यसँग सम्बद्ध विषयप्रति हामी संवेदनशील हुनुपर्ने भएकाले चन्द्र सूर्य दुवै ग्रहणको प्रभाव जीवनमा पर्नु स्वाभाविक हो। शरीर शुद्ध राख्ने विधानमध्ये स्नानदान र व्रतचर्याको बढी महत्त्व हुन्छ नै। ग्रहणमा गीताको पाठ, रामगीता, भागवतको केही श्लोकहरूको अध्ययन गर्नाले पनि राम्रो हुन्छ, नसके खराब कर्मसम्म नगर्दा पनि पापको भागी हुनु पर्दैन ग्रहणमा चिसै मौसम भए पनि सके तीर्थ, खोला, जलाशय सागर आदिमा स्नान गर्नाले जीवनमा अपार पुण्य र आनन्द मिल्छ भने टाढा जान नसक्नेहरूले घरमै स्नान गर्दा पनि तीर्थहरूको नाम, पवित्र नदीको स्मरण, गंगा, गायत्री, गाईको स्मरण, मन्त्रोच्चारण र अयोध्या, मथुरा, माया, काशी, काञ्ची, अवन्तिका पुरी, द्वारावती, गोदावरी आदिको स्मरण गर्दै स्नान, सन्ध्या र यथाशक्य दान, पुण्य गर्नाले आफ्नो शरीर पवित्र त हुन्छ नै, मन र धन पनि पवित्र हुने गर्छ। तन शुद्धि स्नानले, धनशुद्धि दानले, मन शुद्धि ध्यानले हुन्छ। तन, मन र धन तीन कुरा नै शुद्धि पाउनु आजको प्रतिस्पर्धात्मक समयमा निकै गाह्रो छ।"
जसलाई सडक एक सपना,"विकासको पहिलो पूर्वाधार सडक हो। मुलुकमा थुप्रै गाउँहरू छन् जहाँ त्यही पहिलो पूर्वाधार पुग्न सकेको छैन। सिंगो गाउँपालिका नै सडक पूर्वाधारले छुन नसकेको एउटा उदाहरण हो गोरखाको उत्तरी भागमा अवस्थित चुमनुब्री गाउँपालिका। यहाँका बासिन्दालाई बिरामी पर्दा उपचारका लागि सदरमुकाम आउने बाटोसमेत छैन। सक्नेले हेलिकोप्टर पनि मगाउँछन्। नसक्नेले मृत्युवरण गर्नुको विकल्प हुँदैन। कैयौं सुत्केरीको समयमै हेलिउद्धार हुन नसक्दा ज्यान गएको छ। हिमालतिरका उत्तरी भेगलाई भोट भन्ने चलन छ, जहाँ पहाडका बस्तीबाट नुन ओसार्न जाने चलन थियो। तिनै नुन भरियाहरूले हिँड्ने डोरेठोगोरेटो नै आजसम्म पनि चुमनुब्री जाउआउ गर्ने बाटो हो। सडक त परै गतिलो पैदल बाटो पनि यहाँ छैन। सदरमुकाम गोरखा बजारसम्म आउजाउ गर्दा साताभन्दा धेरै दिन गुज्रन्छ। बाटोको हालत यस्तो छ कि ज्यानै पनि जान सक्छ। भीरबाट खस्नेबित्तिकै उँधो बगिरहेको बूढीगण्डकी नदीमा पुगिन्छ। कसैको नदीमा खसेर ज्यान जान्छ त कसैको हिँड्दाहिँड्दै पहिरोमाथिको ढुंगा खसेर ज्यान गएको कैयौं उदाहरण छन्। दशकौंदेखि यही पीडा भोग्दै आएका छन् चुमनुब्रीका बासिन्दाले। सरकारले हरेक पालिका केन्द्रलाई सडक सञ्जालले जोड्ने भनेको छ, तर चुमनुब्रीका बासिन्दालाई पैदलै बाटो पनि सुरक्षित छैन। अझ मनसुन सकिएपछि दसैं छेकोमा आएको बेमौसमी वर्षाले उत्तरी गोरखामा डेढ सयभन्दा धेरै ठाउँमा पहिरो गयो। ठाउँठाउँको डोरेठो र गोरेटो पनि पहिरोले बगायो। आउजाउ ठप्पै हुँदा एक किसिमले कतिपय गाउँहरू अहिले नाकाबन्दीको अवस्थामा छन्। चीनको तिब्बत छेवैको चुम उपत्यका अहिले चौतर्फी नाकाबन्दीमा छ भन्दा हुन्छ, चीनले कोभिड १९ को बहानामा बन्द गरेको नाका अझै खोलेको छैन। तिब्बततिर गएर किनमेल गर्न पनि स्थानीय बासिन्दाले पाएका छैनन्। जबजब चुनाव आउँछ, तबतब विकासका नारा घन्किन्छन्। चुमनुब्रीमा विकास त के विकासको नारा पनि पुग्न सकेको छैन। पुगोस् पनि कसरी ? त्यस्तो नारा दिने नेता र उम्मेदवारहरू नै त्यहाँ पुग्न सकेका छैनन्। पाँच वर्षअघिको प्रदेशसभा, प्रतिनिधिसभा निर्वाचनमा केही उम्मेदवार हेलिकोप्टर लिएर उत्तरी गोरखा पुगेका थिए। केही त त्यहाँ पुगेर भोट माग्न पनि सकेनन्। त्यो अवस्थाबाट चुनाव जितेकामध्ये एकजना गण्डकी प्रदेश सरकारमा भौतिक पूर्वाधार मन्त्रीसमेत भए रामशरण बस्नेत। बस्नेत तिनै मन्त्री हुन् जसले सडक नै नपुगेको गोरखाको आफ्नो गाउँ नारेश्वरमा दरौंदीमाथि पुल निर्माण गर्न सके। तर, चुमनुब्रीतिर सडक निर्माणका लागि माटो पनि खोस्रिएनन्। यसपालि पनि ऊ बेला प्रदेशसभामा प्रतिस्पर्धी रहेका मुख्य प्रतिस्पर्धी नै चुनावी मोर्चामा छन्। सरकार वा प्रतिपक्षमा छँदा नेताहरूले दिने आश्वासन भनेकै चुमनुब्रीसम्म सडक सञ्जाल पुर्याउने भन्ने हो। तर व्यवहारमा भने उनीहरू चुक्दै आएका छन्। नारालाई आफूले चुनाव जित्ने हतकण्ठा बनाउँछन्, जनताका दुःखमा मलम लगाउन असमर्थ हुन्छन्। गण्डकी प्रदेश सरकारको प्राथमिक योजना पनि प्रदेशका सबै ८५ पालिका केन्द्रलाई राजधानी पोखरासँग सडक सञ्जालले जोड्ने भन्ने थियो। पाँच वर्षमा पनि त्यो योजना प्रदेशले पूरा गर्न सकेन। संघीय सरकारले पनि त्यस्तै योजना राखेको छ, ऊ पनि असफल रह्यो। स्थानीयका लागि सडक एक सपनामात्रै बनिरह्यो। चुमनुब्री उपत्यका पर्यटकीय गन्तव्य पनि हो। मनास्लु संरक्षण क्षेत्र आयोजना यहीं पर्छ। स्थानीयका लागि सडक आवश्यक हुँदै हो, पर्यटकीय विकासका लागि पनि सडक पूर्वाधार निर्माण अति महŒवपूर्ण छ। अति दुर्गमको उपत्यका क्षेत्र गोरखा जिल्ला भइकन पनि अर्कै लोकजस्तो छ, त्यसैले उत्तरी गोरखालाई छुट्टै जिल्ला बनाउनुपर्ने माग पनि बेलाबखत उठ्ने गरेको छ, जुन वास्तवमा व्यावहारिक उपाय पनि हो। चुमनुब्रीलाई छुट्टै जिल्ला बनाउँदा भूगोलका हिसाबले पनि सानो हुँदैन, मात्रै जनसंख्या थोरै हो, तर, त्यहाँको जनसंख्याकै हाराहारीका जिल्ला मुलुकमा अरू पनि छन्। चुमनुब्री गाउँपालिकाको जनसंख्या ६ हजार ७ सय ८९ हजार छ। जब कि सिंगो मनाङ जिल्लामा ६ हजार जनता छन्। त्यसमाथि १४ हजार ५ सय ६३ जनसंख्या रहेको धार्चे गाउँपालिका र चुमनुब्री गाउँपालिका मिलाएर मनास्लु जिल्ला बनाउँदा जनसंख्या पनि २० हजारभन्दा धेरै हुन्छ। पहिलो त संघीय सरकारले नै प्राथमिकतामा राखेर चुमनुब्रीमा सडक सञ्जाल पुर्याउन जरुरी छ, दोस्रो प्रशासनिक विभाजनमा फेरबदल ल्याएर जनताले माग गरेको मनास्लु जिल्ला बनाउन सक्दा पनि स्थानीयलाई थप राहत हुने छ।"
"अबको ऊर्जा, हरित हाइड्रोजन","नेपाल सरकार, मेलावर्न इन्स्टिच्युट अफ टेक्नोलोजी अस्ट्रेलिया र ग्लोबल एनआरएनको संयुक्त पहलमा हालैमात्र मुलुकमा पहिलो हरित हाइड्रोजन ऊर्जा सम्मेलन सम्पन्न भएको छ। यस सम्मेलनमा जलवायु परिवर्तनले हिमालयमा पारेको प्रभाव र जलवायु परिवर्तनको नकारात्मक प्रभाव न्यूनीकरणको लागि सरकारले गरेको प्रयास, बजारमा उपलब्ध प्रविधि र सरकारले तयार पारेको कार्यक्रम कार्यान्वयन तथा यसका लागि आवश्यक पछिल्ला प्रविधि हरित हाइड्रोजन सबभन्दा उपयुक्त प्रविधिबारे छलफल भएको थियो। यस्तै, मुलुकका लागि हरित हाइड्रोजन ऊर्जा आयोजना कार्यान्वयन गर्न आवश्यक नीति नियम र आर्थिक व्यवस्थापनको लागि विश्वव्यापी अभ्यासहरू तथा अनुभवहरूको बारेमा स्वदेशी तथा विदेशी संघ संस्थाका प्रतिनिधिहरूका बीचमा छलफल भएको थियो। सम्मेलनमा हरित हाइड्रोजन शब्द अधिकांश सहभागीका लागि नयाँ थियो। उपयोगको आधारमा हाइड्रोजन खैरो, नीलो र हरियो भनी नामकरण गरिएको छ। हाइड्रोजन एक किसिमको ग्यास हो। यो आणविक संरचनाको बारे रसायनशास्त्रका पिरियडिक टेबुलमा सबभन्दा अघि राखिन्छ। यसको आणविक भार एक मानिन्छ। वायुमण्डलमा स्वतन्त्र रूपमा हाइड्रोजन ग्यास पाइन्छ, तर यो ग्यास अन्य तत्त्वसित मिलेर यौगिक रूपमा रहन्छ। मिथेन, कोइला, इन्धन, प्राकृतिक ग्यासहरूलगायत पानीलाई विच्छेदन गरी हाइड्रोजन ग्यास प्राप्त गरिन्छ। वायुमण्डलमा कार्बनडाइअक्साइड न्यून मात्रामा उत्सर्जन गरी प्राप्त गरिने हाइड्रोजनलाई खैरो हाइड्रोजन भनिन्छ। मिथेनलगायत अन्य प्राकृतिक ग्यासहरूलाई प्रशोधन गरी प्राप्त हरित हाइड्रोजनले न्यून मात्रामा उत्सर्जित कार्बनडाइअक्साइडलाई जमिनमुनि भण्डारण गरिन्छ। यस हाइड्रोजनलाई निलो हाइड्रोजन र कार्बनडाइअक्साइड उत्सर्जन नै नगरी प्राप्त गरिने हाइड्रोजनलाई हरित हाइड्रोजन भनिन्छ। पानीलाई विद्युत् विच्छेदन प्रक्रियाद्वारा हाइड्रोजन र अक्सिजन ग्यासमा परिणत हुन्छ र शून्य मात्रामा कार्बनडाइअक्साइड ग्यास उत्सर्जन हुन्छ। हरित हाइड्रोजन जलवायु परिवर्तनको प्रभाव न्यूनीकरण विरुद्ध चलाएको अभियानमा एक महत्त्वपूर्ण साधन हुने विश्वास वैज्ञानिकहरूले गरेका छन्। जलवायु परिवर्तनसम्बन्धी अन्तरसरकारी संयन्त्रको वार्षिक सम्मेलन कोप २६ (बेलायतको ग्लास्को सहरमा सन् २०२१ मा नोभेम्बर) मा सम्पन्न सम्मेलनले विश्वव्यापी रूपमा बढिरहेको तापक्रमलाई सन् २०४५ सम्म १५ डिग्री सेल्सियसभन्दा कम कायम राख्न कार्बन शून्य नीति लिने प्रतिबद्धता गरिएको थियो। जसको नेपाल पनि पक्ष राष्ट्र हो। सो सहमति कार्यान्वयन गर्न विश्वभरका मुलुकहरूले जीवष्मा इन्धनद्वारा वायुमण्डलमा उत्सर्जित जलवायु परिवर्तनको प्रमुख कारक तत्त्व मानिने कार्बनडाइअक्साइडको परिमाण घटाउने विभिन्न उपायहरूमध्ये हरित हाइड्रोजन एक अचुक उपाय मानिएको छ। यो सम्मेलनले देशभित्रको वर्तमान स्थितिको मूल्यांकन गर्न, हाइड्रोजन ऊर्जाको बारेमा जनचेतना अभिवृद्धि गराउने, आयोजना कार्यान्वयनका लागि आवश्यक नीति निर्माणका लेखाजोखा गरी निजी क्षेत्रका लगानीकर्तालाई सरकारले चाल्नुपर्ने आवश्यक नीतिगत तथा भौतिक पूर्वाधारहरूका बारेमा व्यापक छलफल गराई नीतिगत निर्णय गराउन आधार तयार पर्ने सम्मेलनको उद्देश्यहरू हुन्। कार्बनडाइअक्साइडलाई पुनः प्रयोग गर्न सकिने भएकाले वायुमण्डलमा थप कार्बनडाइअक्साइड थपिने क्रम रोकिनेछ। वर्तमान अवस्थामा विश्व जलवायु परिवर्तनमा कार्बनडाइअक्साइडको प्रमुख भूमिका रहेको भन्ने तथ्यलाई मध्यनजर गरी हरितगृह प्रभाव न्यूनीकरणमा योगदान पुग्नेछ। परिणामस्वरूप जलवायु परिवर्तनको प्रभावका कारण तापक्रम बढ्ने प्रक्रियामा अवरोध आई पर्यावरण सन्तुलन कायम राख्नमा महत्त्वपूर्ण योगदान पुग्ने वैज्ञानिकहको विश्वास छ। हरित हाइडोजन उत्पादन उद्योग एक कार्यले अर्को कार्यसितको समन्वय र सहकार्यमा प्रत्यक्ष तथा अप्रत्यक्ष रूपमा बहुउद्देश्य प्राप्त गर्न सकिन्छ। यसरी मानव समुदायले प्राकृतिक स्रोतमा सामान्य जुक्ति लगाएपश्चात् आधुनिक प्रविधिको सहायताले अधिक लाभ लिन सक्ने समय आएको छ। हरित हाइड्रोजन ऊर्जा उत्पादन गर्न आवश्यक पर्ने जलविद्युत् र ताजा पानी यसका आधारभूत पदार्थहरू हुन्। नेपालमा विद्युत् विच्छेदन प्रक्रियाद्वारा हरित हाइड्रोजन ऊर्जा उत्पादन गर्न प्रशस्त पानी छ। विद्युत् ऊर्जाको उपलब्धता क्रमशः बढिरहेको छ। सन् २०२८ सम्ममा लगभग ३५०० मेगावट विद्युत उत्पादन बढी हुने प्रक्षेपण गरिएको छ। अर्थात् हरित हाइड्रोजन ऊर्जा उत्पादनका लागि सहज वातावरण तयार भइरहेकोे छ। यसरी बढी भएको विद्युत् छिमेकी देशलाई बिक्री गर्नुभन्दा देशभित्र नै उद्योग स्थापना गरी उत्पादित हरित हाइड्रोजन विश्व बजारमा बिक्री गर्न सकिन्छ। यस बिक्रीबाट मनग्य विदेशी मुद्रा आर्जन गर्न सकिन्छ भने देशभित्र अधिक खपत हुने जीवाष्ण इन्धनको मागलाई प्रतिस्थापन गर्न सकिने मात्र नभई जलवायु परिवर्तनको प्रभावलाई न्यूनीकरण गर्न महत्त्वपूर्ण योगदान पुग्दछ। अझ जलवायु परिवर्तनको उच्च प्रभाव नेपालका हिमाली क्षेत्रहरूमा तीव्र गतिमा देखिन थालेकाले हिउ पग्लिने प्रक्रियालाई रोकेर जलविद्युत् आयोजनाहरूलाई संरक्षण गरी आजदेखि नै पहल गर्नु पर्ने समय आएको छ। यही परिवेशलाई मध्यनजर गरी नेपाल सरकारले प्राथमिकता साथ आवश्यक नीति निर्माण गरी उपयुक्त कार्यक्रमहरू कार्यन्वयन गर्दै अघि वढेको प्रयास गरेका देखिन्छ। हरित हाइड्रोजन ऊर्जा उत्पादन गर्न सरकारका नीति नियमहरू, दक्ष प्राविधिक, आर्थिक पक्षहरूले महत्त्वपूर्ण भूमिका खेल्छन्। सरकारले सन् २०२२ मार्चमा २० वर्षे हरित हाइड्रोजन ऊर्जा मार्गचित्र वा रणनीति तयार पारेको छ। यस नीतिले तीन चरणको योजनाहरू बनाएको छ। पहिलो चरण (२०२१२०२५) भित्र उत्पादनका लागि आवश्यक भौतिक पूर्वाधार तयार गरी प्रवेश चरण भनिएको छ। यस मार्गचित्रले दोस्रो चरणमा (२०२५२०३०) व्यापारीकरण गर्ने र तेस्रो चरण (२०३०२०४०) मा विश्वसामु उपस्थिति हुने भनी चरणबद्ध गरेको छ। सरकारले आव २०७९।८० को वार्षिक कार्यक्रममा हरित हाइड्रोजनसम्बन्धी शीर्षकमा बजेटको व्यवस्था गरेको छ। सन् २०२० अगस्टमा काठमाडांै विश्वविद्यालयले हरित हाइड्रोजन ल्याब स्थापना गरिसकेको छ। यस ल्याबले हरित हाइड्रोजनद्वारा मुलुकको यातायात क्षेत्रमा जीवष्ण इन्धनको उपयोग घटाउने योजनासहित अध्ययन अनुसन्धानलाई लक्षित गरेको छ। भारतको ग्रिनजो इनर्जी कम्पनीले नेपालको अपि पावर कम्पनीसित ५० मेगावट क्षमताको हरित हाइड्रोजन उत्पादन गर्ने आयोजनाका लागि सन् २०२२ जुलाई १७ मा १० अर्ब नेपाली रुपैयाँबराबरको सम्झौता गरेको छ। यसको अतिरिक्त मेलवोर्न इस्टिच्युट अफ टेक्नोलोजी अस्ट्रेलियाका संस्थापक डा शेष घलेले सन् २०३० सम्म ५० मेगावट हरित हाइड्रोजन उत्पादन गर्ने लक्षसहित कार्यक्रम अघि बढेको बताउनु हुन्छ। यी प्रयासहरूले नेपाल पनि हरित हाइड्रोजन उत्पादनको चरणमा प्रवेश गरेको अनुभूति हुन्छ। हरित हाइड्रोजन ऊर्जाको लागि आधारभूत पक्षहरू उत्पादन, भण्डारण, वितरण र बजारीकरण ज्यादै महत्त्वपूर्ण हुन्छन। हरित हाइड्रोजन ऊर्जा उत्पादनका लागि ठूलो पुँजीको आवश्यकता पर्ने भएकाले स्वदेशी पुँजी सानो अर्थात् अपुग हुन सक्छ। त्यसैले विदेशी लगानीकर्ताहरूलाई उपयुक्त वातावरण सरकारले तयार पार्नुपर्छ। त्यसका लागि नीतिगत तथा कानुनी प्रावधानहरू सहज बनाउनुपर्छ। भौतिक संरचना तथा दक्ष प्राविधिकको जोहो, बजार व्यवस्थापनलगायत अन्य आवश्यक पूर्वाधार लगानी कम्पनी आफैंले गर्न सक्दछ। हरित हाइड्रोजन ग्यास, ठोस र तरल अवस्थामा भण्डारण गर्न सकिन्छ। यसका लागि उपयुक्त भौतिक संरचनाहरू आवश्यक पर्छ। सामान्य तापक्रमा यो ग्यास अवस्थामा पाइन्छ भने अत्यधिक कम तापक्रम (२५२८७० सेल्सियस) र बढी चाप लगभग ४०० वारमा तरल अवस्था र अझ बढी कम तापक्रम (२५९१४० सेल्सियस) र १४१ के चापमा ठोस अवस्थामा परिणत गर्न सकिन्छ। यसका लागि अत्याधुनिक प्रविधिसहितको भण्डारण साधनहरू आवश्यक पर्छ। हाइड्रोजन व्यवस्थामा भण्डारण गर्न जोखिमपूर्ण छ भनी धेरै अभिलेखहरूमा पाइन्छ। यसतर्फ पनि ध्यान दिई यस ऊर्जाको सुरक्षित उपयोग गर्नु आवश्यक छ। हरित हाइड्रोजन बजारीकरणका प्रशस्त सम्भावनाहरू छन्। ऊर्जा धेरै खपत हुने घरायसी क्षेत्र, यातायात, उद्योग क्षेत्रमा हरित हाइड्रोजन ऊर्जा उपयोग गर्न सकिन्छ। औद्योगिक क्षेत्र खासगरी रासायनिक मल उद्योग, फलाम उद्योग तथा विद्युत् उत्पादनमा पनि पुनः प्रयोग गर्न सकिन्छ। यातायात क्षेत्रमा यसको उपयोग प्रमाणित गरिसकेको छ। जापानको टोयटा कम्पनीले तयार पारेको टोयटा मिराई हाइड्रोजन कारले ५५ केजी हरित हाइड्रोजन ऊर्जा प्रयोग गरी १३६० किमि दूरी पार गरेको अभिलेख छ। जर्मनको एल्स्ट्रोम कम्पनीले रेल सेवामा हरित हाइड्रोजन ऊर्जा प्रयोग गरी विश्वको पहिलो रेल सेवा सुरु गरेको कम्पनीको रूपमा इतिहासमा दर्जा भएको छ। यसको अतिरिक्त हरित हाइड्रोजनको विश्व बजारमा समेत निर्यात गर्न सकिने बलियो सम्भावना भएका क्षेत्रहरू हुन्। जर्मन सहयोग नियोगको प्रतिवेदनमा सन् २०३१ सम्ममा विश्वभर हरित हाइड्रोजनको मूल्य ३ अमेरिकी डलर प्रतिकेजी हुने प्रक्षेपण छ। यस अभियानलाई सफल पार्न ७ विलियन अमेरिकी डलर लागतको हरित हाइड्रोजनको आयोजना घोषणा गरेको छ। हालसम्म विश्वका अस्टेलिया, क्यानडा, चिली, चेक रिपब्लिक, युरोपियन युनियन, फ्रान्स, नर्वे, जर्मन, हंगेरी, जापान, कोरिया, नेदरल्यान्ड, पोर्चुगल, रूस, स्पेन, बेलायत भारत, चीन अर्जेटिना, अमेरिकालगायत १९ भन्दा बढी देशका सरकारले प्रतिबद्धता जनाइसकेका छन् । विश्व समुदाय हरित हाइडोजन ऊर्जाको पक्षमा रहेकाले नेपालले पनि उचित उपयोग गरी समृद्ध नेपाल सुखी नेपालीको नारालाई सफल बनाउन सक्छ।"
जलवायु अनुकूलन नारामै सीमित,"जनकपुरधाम : मधेस प्रदेशमा पछिल्लो पाँच वर्षमा प्रदेश सरकारले जलवायु परिवर्तन अनुकूलन सम्बन्धमा चर्चित र प्रभावकारी नाराहरू ल्याए पनि तिनको कार्यान्वयन भने निकै फितलो छ। बेमोसमी वर्षा, सुक्खा, बाढी, डुबान र कटानको मारमा रहेका यस प्रदेशका कृषक र सर्वसाधारणलाई राहत दिन सरकारले न त कुनै विशेष योजना नै ल्यायो न त आफूले दिएका नाराहरूलाई नै कार्यान्वयन गर्नतर्फ ध्यान दिएको छ। मन्दिर, मस्जिद, धर्मशाला र सडकहरूको निर्माणमा अधिकांश बजेट खर्चेको मधेस सरकारले वन र जलवायु अनुकूलनलाई खासै महत्त्व दिएको छैन वनले न त नेताज्यूहरूलाई भोट दिन्छ न त उहाँहरूको कार्यकर्तालाई पाल्न काम। त्यसैले त्यतातर्फ खासै ध्यान छैन, वन मन्त्रालयका एक कर्मचारीले भने, हामीले वन संरक्षणको लागि जतिसुकै कराए पनि प्रदेश सरकारको ध्यान खासै केन्द्रित हुन सकेको छैन। मधेसमा सरकारले उद्योग, पर्यटन तथा वन मन्त्रालय गठन गरेको छ। तीनवटा क्षेत्र गाभिएको यस मन्त्रालयमा सबैभन्दा न्यून प्राथमिकतामा वन पर्ने गरेको छ। चुरे वन क्षेत्रलाई तराई मधेसको लाइफलाइन पनि मानिन्छ। मधेसका सबै जिल्लालाई समेट्ने र प्रभावित पार्ने चुरे शृंखलाले नेपालका ३६ जिल्लालाई छोएको छ। मधेस सरकारले चुरे जोगाऊ, मधेस बचाऊ नारा आफ्नो नीति तथा कार्यक्रममा समावेश गरे पनि त्यसको कार्यान्वयनतर्फ कुनै ठोस कार्यक्रम सञ्चालन गर्न सकेको छैन्। मात्रै खोक्लो लोकप्रियताका लागि नारा दिएर भएन। त्यसलाई प्रभावकारी कार्यान्वयनका लागि बजेट विनियोजन र योजनाहरू पनि लागू गर्नु आवश्यक छ, वन क्षेत्र संरक्षण अभियानमा लागेका सोमप्रसाद शर्मा भन्छन्, नांगिदै गएको चुरे डाँडाहरूलाई पुनः हरियो बनाउन र जलवायु परिवर्तनको अनुकूलन गर्न सरकारले ठूलै कदम चाल्नु आवश्यक छ। चुरेको चौडाइ न्यूनतम १० किलोमिटर छ भने अधिकतम ५० किलोमिटर छ। नेपालको कुल भौगोलिक क्षेत्रफलको १२७८ प्रतिशत क्षेत्र समेटेको चुरे वन क्षेत्रले यस प्रदेशको कुल भूभागको २३०४ प्रतिशत भूमिलाई समातेको छ। यस प्रदेशको १५२,३३४ हेक्टर जमिन चुरे पहाडमा पर्दछ। प्रदेशमा भएको चुरेको करिब ११ हजार हेक्टर जमिनमा कृषि र अन्य प्रयोजनका लागि प्रयोग हुँदै आएको छ भने वन, झाडी र घाँसे मैदानले करिब १ लाख ३५ हजार हेक्टर जमिन ढाकेको छ। नदी बगर आदिले करिब ६ हजार हेक्टर जग्गा ढाकेको छ। १० योजना १ जलाधार व्यवस्थापन प्रणाली लागू गरिने २ समृद्धिका लागि वन कार्यक्रम ३ जहाँबाट बाटो त्यहाँ रूख, जसले ल्याउँछ परमसुख ४ ग्रामीण तथा सहरी वन विकासमा जोड ५ प्रत्येक जिल्लामा स्थापित हाइटेक नर्सरीलाई व्यवस्थित गरिने ६ वृक्षरोपण कार्यक्रम गरिने ७ मानववन्यजन्तु सहअस्तित्व कायम गर्न कार्यक्रम गरिने ८ चुरे जोगाऔं मधेस बचाऔं ९ हरित सहर स्वच्छ सहर १० जलवायु अनुकूलनसम्बन्धी कार्यक्रम कार्यान्वय गरिने भूस्खलन र बाढीको दृष्टिकोणले निकै संवेदनशील रहेको चुरे क्षेत्र र दून, भावर क्षेत्रले मधेसमा बाढी र डुबानको खतरा निम्ताउने गर्छ। प्रदेशको चुरेक्षेत्रका कुल घरसंख्या मध्ये १ हजार ७७ घर भूस्खलनका दृष्टिले उच्च संवेदनशील क्षेत्रमा पर्दछ। जिल्लाहरू मध्ये सर्लाही भूस्खलनको दृष्टिले उच्च संवेदनशील छ। बाढी डुबानका दृष्टिकोणले उच्च संवेदनशील घरसंख्या ६ हजार ३१७ छ। प्रदेशमा बाढी तथा डुबानबाट बढी प्रभावित तथा संवेदनशील जिल्ला रौतहट छ भने संवेदनशील पर्सा हो। नदीजन्य पदार्थको दोहनले खोक्लो हुँदै चुरे कमजोर नियमन र नाफाका लागि हदैसम्म जाने व्यक्तिहरूको हालीमुहालीका कारण चुरेमा अवैध उत्खनन बढ्दै गएको छ। जसले चुरेलाई दिन प्रतिदिन खोक्रो बनाउँदै गएको छ। राजनीतिक संरक्षण र प्रशासनिक सहयोगले चुरेमा उत्खनन गर्नेहरूको मनोबल बढ्दै गएको अभियानीहरू बताउँछन्। सत्ता र शक्तिमा पहुँचकै कारण नदीजन्य सामग्रीहरूको अवैध उत्खनन गर्ने तस्कर माफियाहरूको मनोबल बढ्दै गएको छ, युवा अभियानी सरोज मिश्र भन्छन्, कसैले यस्ता अपराधीहरूको विषयमा आवाज उठाउँदा त्यसको हत्यासमेत हुन्छ। जसको पछिल्लो उदाहरण दिलीप महतो हो। ती युवाले उत्खननको विरोध गर्दा तस्करहरूको हातबाट मृत्यु नै वरण गर्नुपर्यो। नदीजन्य निर्माण सामग्रीको ठेक्का व्यवस्थापन सम्बन्धित स्थानीय पालिकाहरूले गर्ने व्यवस्था छ। तर, पालिकाहरूले अवैध र अनियन्त्रित उत्खननलाई नै बढावा दिएको स्थानीयहरूको आरोप छ। गैरकानुनी र मापदण्ड नपुर्याएर सञ्चालित क्रसर उद्योगहरूलाई नियमन गर्न स्थानीय पालिकाहरूले कुनै चासो देखाएका छैनन्। वातावरण संरक्षण ऐन र नियमावलीले उद्योग व्यवसाय र निर्माणको प्रकृति हेरी संक्षिप्त वातावरणीय अध्ययन, प्रारम्भिक वातावरणीय परीक्षण (आईईई) र वातावरणीय प्रभाव मूल्यांकन (ईआईए) का आधारमा उद्योग सञ्चालन अनुमति दिने गरिन्छ। तर, यी अध्ययन प्रतिवेदनको विश्वसनीयता र गहिराईकै विषयमा पनि प्रश्न उठ्ने गर्दछ। चुरेको पहाड, खानी उत्खनन गर्नु कुनै पनि दृष्टिकोणले उचित नरहँदासमेत यहाँ उत्खनन तीव्र छ। तराई वा मधेसलाई अन्नको भण्डार भनेर चिनिन्छ। यसले नेपालको २३ प्रतिशत भूमि ओगटेको छ। फराकिलो तथा उर्वर भूमि ५९ देखि ७ सय मिटर उचाइमा अवस्थित छ। कुल खेतीयोग्य जग्गाको ४० प्रतिशत हिस्सामा वर्षैभरी सिँचाइ उपलब्ध गराउन सकिए पनि प्रदेश सरकारले सिँचाइको समस्या समाधान गर्न खासै पहल गरेको छैन। आकाशे पानीको भरमा खेतीपाती गर्ने यस प्रदेशका किसानहरू जलवायु परिवर्तनको असर र प्रभावले निकै प्रभावित भएका छन्। तराई मधेसमा तापक्रम वृद्धि, वर्षाको पानीको धेरै नै कमी वा चाहिएको समयमा वर्षा नभई कुबेलामा वर्षा हुने समस्या, शीतलहर, असिना आदिले कृषिको उत्पादकत्वमा निरन्तर ह्रास आउँदै गएको छ। चुरेको भिरालो जमिनमा खनजोत गरी खेतीपाती गर्ने, वन अतिक्रमण, काठ तस्करी र वन क्षेत्र विनाशका कारण कृषि प्रणाली प्रभावित हुँदै गएको डिभिजनल वन अधिकृत तथा वन विज्ञ विनोदसिंह बताउँछन्। सरकारको नापी विभागले प्रकाशन गरेको ल्यान्ड क्यापाबिलिटी रिर्पोटले ५३० डिग्री ढाल भएको भूमिमा खेती गर्नुपरेमा अनिवार्य गारो निर्माण गर्नुपर्ने र ३० डिग्रीभन्दा माथि खेती गर्नु नहुने सुझाव दिएको छ। तर, कुल चुरे क्षेत्रमा ३१ डिग्रीभन्दा बढी ढाल भएको १० हजार हेक्टर जमिन कृषि खेती छ। जसमध्ये मधेसमा रहेको चुरेक्षेत्रमा २ सय ८३ हेक्टर जमिनमा खेती गरिएको पाइन्छ। प्रदेशको सर्लाहीमा सबैभन्दा बढी १ सय ५९ हेक्टर ३० डिग्रीभन्दा माथिको भिरालो जमिनमा खेती गरिएको छ। यस प्रकार गरिएका खेतीहरूको कारण एकातर्फ चुरेमा वन फडानी बढेको छ भने अर्कोतर्फ वन क्षेत्र अतिक्रमणको क्रम पनि निकै तीव्र भएको छ। चुरे विनाशले खानेपानीको समस्या चुरे क्षेत्रको दोहन तथा वातावरण प्रतिकूलताका कारण मधेसमा खानेपानीको समस्या बढ्दै गएको छ। सहरी क्षेत्रहरूमा पानीको सतह निकै तल पुगेर गर्मीयाममा चापाकलमा पानी नै नआउने, पानीका मुहान सुक्ने, अतिवृष्टि र अनावृष्टिको समस्या निकै बढेको छ। प्रदेशको सप्तरी र सिरहामा खानेपानीको पाइपलाइन विस्तार तथा तराईमधेस क्षेत्र बढी भएकाले चापाकलबाट पानी प्रयोग गर्नेको संख्या बढी छ। सर्लाही र धनुषामा पुराना पोखरी तथा कुवा बढी भएकाले यी जिल्लामा कुवा तथा पोखरीको पानी प्रयोग गर्नेको जनसंख्या बढी छ। तर, चुरे दोहनले गर्दा खानेपानीको उपलब्धता र उपयोग घट्दै गएको छ। मधेस सरकारले प्रदेशका सम्पूर्ण जनतालाई स्वच्छ खानेपानी उपलब्ध गराउने वाचा गर्दै आए पनि त्यसतर्फ कुनै काम गर्न सकेको छैन। विकास वातावरणमैत्री हुन आवश्यक जहाँबाट बाटो त्यहाँ रूख, जसले ल्याउँछ परमसुख जलवायु अनुकूलनका लागि मधेस सरकारले ल्याएको चर्चित नाराहरू मध्ये एक नारा हो यो। तर, सरकारले यसलाई कार्यान्वयन भने गराउन सकेको छैन। प्रदेशमा भौतिक विकास र पूर्वाधारहरूको निर्माणका क्रममा वर्षौं पुराना रूखहरूलाई जरैदेखि उखेलिएका छन्। ग्रामीण सडक र विकासका पूर्वाधार निर्माणमा वातावरणीय मापदण्डको कुनै ख्याल छैन। यस प्रदेशमा वातावरणीय सुशासनको पालना छैन। नदी, खोला सार्वजनिक स्थलहरूबाट ढुंगा, गिटी, बालुवा, माटोको अत्यधिक र अनियन्त्रित दोहनबाट भौतिक संरचना, मानव बस्ती, खेतबारी जोखिममा पर्दैछन्, अभियन्ता सुशील कर्ण भन्छन्, एकातर्फ प्रकृतिको दोहन र विनाशगरी अर्कोतर्फ भौतिक विकासको परिकल्पना गर्ने हो भने विगतका दिन हाम्रो लागि निकै कष्टकर हुने निश्चित छ। आआफ्नो स्थानबाट सजग बनौं जलवायु अनुकूलनका लागि सर्वप्रथम आफ्नो स्तरबाटै प्रयास आवश्यक रहेको मधेसका सांसद रामअशिष यादव बताउँछन्। हामीले सबै जिम्मेवारी सरकारको काँधमा हालेर निश्चिन्त भइ सुत्ने अवस्था छैन। हामी आफू पनि जिम्मेवार हुनु जरुरी छ, सांसद यादव भन्छन्, हामी घर बनाउँदा एक इन्चसमेत माटोको ठाउँ छाड्दैनौं। घरमा एउटा फूलसमेत लगाउँदैनौं। घरबाट निस्केका फोहोरहरूलाई कसरी रियुज गर्ने र कुहिने फोहोरहरूलाई कसरी मलको रूपमा प्रयोग गरी पुनः रूख बिरुवा हुर्काउने यस्ता सानातिना कुराहरूले समेत हाम्रो जीवनमा ठूला परिवर्तन ल्याउन सक्छ। जलवायु परिवर्तनको नकारात्मक असर हरेक व्यक्तिले भोग्नुपर्ने हुनाले यसतर्फ सबैको सजगता आवश्यक छ। सरकारले पनि जलवायु परिवर्तनको नकारात्मक असर र प्रतिकूल प्रभावबाट बच्न र बचाउन, मानव विकास र समृद्धि कायम गर्दै, जलवायु न्यायलाई आत्मसात गर्दै, पर्यावरणीय र दिगो विकासको अवधारणालाई अवलम्बन गरी समुन्नत समाजतर्फ अग्रसर हुन योगदान पुर्याउने खालको नीति बनाउनु आवश्यक रहेको सांसद यादव बताउँछन्। मधेसका उद्योग, पर्यटन तथा वनमन्त्री शत्रुधन महतो प्रदेश सरकार जलवायु अनुकूलनप्रति सजग रहेको बताउँछन्। तर, उनी आफ्नो मन्त्रालयको नामप्रति नै असन्तुष्टि जनाउँदै भन्छन्, वन मन्त्रालयलाई उद्योग र पर्यटनसँग गाभिएको छ भने खानेपानी र ऊर्जा विकास मन्त्रालय छुठै राखिएको छ। यी तीनैलाई एकठाउँमा राखेर मन्त्रालय गठन गरिएको भए यसले जलवायु अनुकूलनका लागि ठोस तथा व्यवस्थित योजना ल्याउन सक्थ्यो। तर, त्यसो छैन, मन्त्री महतो भन्छन्, जे जसो भए पनि मधेस सरकारले यस विषयलाई प्राथमिकतामा राखेको छ। आगामी दिनमा यी विषयहरूलाई अझै प्राथमिकतामा राखेर काम हुनेछ। खुद्रे योजनाले जलवायुका मुद्दा ओझेलमा मधेस सरकारले जलवायु परिवर्तनका असर न्यूनीकरण र चुरे संरक्षणतर्फ कुनै ठोस योजना नल्याएको आरोप प्रतिपक्षी दल लोकतान्त्रिक समाजवादी पार्टीका सांसद परमेश्वर साह लगाउँछन्। सरकार खुद्रे र कमिसन पाउने योजनामै व्यस्त हुन्छ। पछिल्लो ५ वर्षको अवधिमा सरकारले गरेका कामहरू अधिकांश कमिसनमुखी र कार्यकर्ता पाल्ने खालका छन्। उहाँहरूलाई प्रदेशका जनताले भोगिरहेको खानेपानीको समस्या, फोहोर व्यवस्थापनको समस्या र जलवायु परिवर्तनका कारण स्वास्थ्यमा भइरहेका समस्याहरू ध्यानमै छैन, सांसद साहले भने ।"
महेन्द्रनगर नगरविकास समितिको जग्गा अतिक्रमण : तीन पूर्वअध्यक्षसहित ३७ विरुद्ध भ्रष्टाचार मुद्दा,"काठमाडौं : तत्कालीन महेन्द्रनगर नगर विकास समितिका तत्कालीन अध्यक्षत्रय गोपाल रसाइली, पल्टु राना, पुष्कल चौधरी तथा मालपोत कार्यालय कन्चनपुरका तत्कालीन प्रमुख मालपोत अधिकृत र नापी कार्यालय कन्चनपुरका तत्कालीन प्रमुख नापी अधिकृतसहित ३७ जनाविरुद्ध विशेष अदालतमा मुद्दा दायर गरिएको छ। समितिको स्वामित्वमा रहेको जग्गा गैरकानुनी तवरले समितिका पदाधिकारी, कर्मचारी तथा मालपोत र नापी कार्यालयका कर्मचारीको मिलोमतोमा लिज तथा बिक्री गरी सरकारी सार्वजनिक सम्पत्तिको हिनामिना गरेको आरोपमा उनीहरूविरुद्ध मुद्दा हालिएको छ। अख्तियारका अनुसन्धानमा समितिका अध्यक्षहरूको एकल तोक आदेशको आधारमा बोर्डको निर्णय नै नभएका तथा निर्णयमा उल्लेख नै नभएका व्यक्तिहरू समेतलाई जग्गा उपलब्ध गराएको देखिएको छ। समितिको स्वामित्वमा रहेको जग्गा व्यक्तिका नाममा हक हस्तान्तरण गर्दा नगर विकास ऐन, २०४५ तथा नगर विकास निर्देशिका, २०६१ को दफा ५ बमोजिम र बोर्ड बैठकको निर्णयबमोजिम उपलब्ध गराउनुपर्ने प्रावधान छ। पदाधिकारी, मालपोत र नापी कर्मचारी तथा बिचौलियाको मिलेमतोमा समितिमा ५ सय ७२ बिघा जमिन गायब भएको छ। हरेकपटक गठन भएका नगर विकास समितिहरूले मनपरि आफन्त, नातागोता र भूमाफियालाई जग्गा बिक्री गरेपछि अहिले ६६ बिघा मात्रै बाँकी छ। त्यसमा पनि नगर क्षेत्रभित्रको ८ बिघा जग्गा लिज र भाडामा दिइएको छ। नगरवासीलाई आवश्यक सेवा र सुविधा पुर्याउने भन्दै तत्कालीन राजा महेन्द्रले २०१९ सालमा नगर विकास समितिको गठन गरेका थिए। तर, नगर विकास समितिकै पदाधिकारीले मनपरि गरे सरकार जग्गा व्यक्तिलाई बाँडे। तत्कालीन अध्यक्ष रसाइँलीविरुद्ध ८ लाख ५० हजार, पल्टु रानाविरुद्ध ३७ लाख ९२ हजार, पुष्कल चौधरीविरुद्ध ३ लाख ७४ हजार ८८० बिगो मागदाबी गरिएको छ। यस्तै, समितिका सदस्य सचिव चन्द्रप्रसाद चौधरीविरुद्ध ५ लाख १४ हजार ८७३, तत्कालीन नायब सुब्बा पुष्पराज भट्टविरुद्ध ६३ लाख २२ हजार, तत्कालीन अमिन तुलादत्त जोशीवरुद्ध ४६ लाख ४२ हजार रुपैयाँ बिगो मागदाबी गरिएको छ। त्यस्तै, तत्कालीन प्रमुख मालपोत अधिकृत कृष्णकुमार निरौलाविरुद्ध ८ लाख ५० हजार, तत्कालीन मालपोत अधिकृत विशनसिंह थापाविरुद्ध ४६ लाख ८१ हजार ७५३, तत्कालीन मालपोत अधिकृत अशोककुमार भण्डारीविरुद्ध १६ लाख ४० हजार ५२० रुपैयाँ बिगो मागिएको छ। त्यसैगरी तत्कालीन मालपोत अधिकृत शंकरबहादुर बिष्टविरुद्ध १६ लाख ८० हजार, तत्कालीन शाखा अधिकृत दलजित भट्टविरुद्ध २१ हजार ११ हजार, जयबहादुर विष्टविरुद्ध १७ लाख ३२ हजार ४३६, तत्कालीन अधिकृत घनश्यामदत्त विष्टविरुद्ध १ लाख ८७ हजार ४४०, तत्कालीन नासु गणेशबहादुर ऐरविरुद्ध ४ लाख २५ हजार रुपैयाँ बिगो मागिएको छ। त्यस्तै, तत्कालीन नासु नयनसिंह कुँवरविरुद्ध १० लाख ५० हजार, नासु भीसिंह रावलविरुद्ध ८ लाख २० हजार २६०, खरिदार नरेन्द्रबहादुर ऐरविरुद्ध ४ लाख २५ हजार, खरिदार नमराज भट्टविरुद्ध २१ लाख ३० हजार ८७६ बिगोसहित मुद्दा दायर गरिएको छ। प्रमुख नापी अधिकृत मोहनचन्द ठकुरीविरुद्ध ८ लाख ५० हजार, नापी अधिकृत पुष्पराज जोशीविरुद्ध १६ लाख ९२ हजार रुपैयाँ बिगो कायम गरिएको छ। समितिबाट प्रथम तहमा जग्गा खरिद गर्ने व्यक्तिहरूलाई पनि प्रतिवादी बनाइएको छ। उक्त जग्गा खरिद गर्ने लालवती धामीविरुद्ध ५ लाख १४ हजार ८७३, जयबहादुर कामीविरुद्ध १६ लाख ९२ हजार, महेश विष्टविरुद्ध १६ लाख ४० हजार ५२०, नवराज ऐरविरुद्ध ८ लाख ५० हजार, जानकी चन्दविरुद्ध २१ लाख, महेशप्रसाद दाहालविरुद्ध ३ लाख ७४ हजार ८८०, बेलुदेवी कामीविरुद्ध १६ लाख ८० हजार रुपैयाँ बिगो मागदाबी गरिएको छ। त्यसैगरी, समितिका पदाधिकारी र कर्मचारीबीच साँठगाठँ गराउने बिचौलियाविरुद्ध अख्तियारले मुद्दा दायर गरेको छ। बिलौलिया मदन दमाईविरुद्ध ३७ लाख ४६ हजार ८८० रुपैयाँ बिगो माग गरिएको अख्तियारका प्रवक्त एवं सहसचिव श्यामप्रसाद भण्डारीले बताए। त्यस्तै, हाल कायम जग्गाधनी अनिता गुप्ता, लक्ष्मी बिष्ट, गीतादेवी सिंह, फन्नी कपाडी, जानकीकुमारी हमाल, मानबहादुर थापा, पदमादेवी ओझा, गुमादेवी पन्त र लक्ष्मीदेवी बडुवाल छन्। उनीहरूलाई अख्तियारले प्रतिवादी बनाएको छ।"
साढे ६ सय खेलाडी घाइते,"पोखरा : नवौं राष्ट्रिय खेलकुद प्रतियोगिताका दौरान विभिन्न खेलका साढे ६ सयभन्दा बढी खेलाडी घाइते भएका छन्। नवौं राष्ट्रिय खेलकुद सुरु भएपछि बुधबार दिउँसोसम्म ६ सय ४७ जना खेलाडी घाइते भइसकेको स्वास्थ्य उपसमिति सचिवालयका डा हेमनाथ आचार्यले जानकारी दिए। उनले धेरैजसो खेलाडीमा सफ्ट टिस्यु इन्जुरी, फ्याक्चर र डेंगुको संक्रमण रहेको बताए। मेडिकल सेन्टरमा आउने अधिकांश खेलाडीमा सफ्ट टिस्यु इन्जुरी, फ्याक्चर र डेंगुको संक्रमण पाइएको छ, डा आचार्यले भने, अहिलेसम्म एक सय ३० जनालाई विभिन्न अस्पतालमा रेफर गरेका छौं भने चार जनाको जटिल शल्यक्रिया नै गरिएको छ। शल्यक्रिया गरेका चार जना खेलाडीमध्ये एक दुई जनाको क्लाभिकल इन्जुरी र अन्य दुईको फ्याक्चर रहेको उनले जानकारी दिए। उनले पोखरा आसपासमा रहेका खेलाडी मात्रै मेडिकल सेन्टरमा आएको बताउँदै बाहिरी जिल्लामा भएका खेलाडीको तथ्यांक नभएको बताए। हामीसँग पोखरामा भएका खेल र मेडिकल सेन्टरमा आएका खेलाडीको मात्रै तथ्यांक छ। बाहिरी जिल्लाका समेत गणना गर्ने हो भने घाइते खेलाडीको संख्या अझै बढ्न सक्छ, उनले भने, कतिपय खेलाडीले आफै पनि उपचार गराइरहेको पाइएको छ। पोखरा रंगशालामा रहेको स्वास्थ्य उपसमितिको मेडिकल सेन्टरमा आउने अधिकांश ह्यान्डबल, रग्बी, जुडो, फुलकन्ट्याक्ट कराते, कबड्डी, उसु, बक्सिङ, खोखो, एथलेटिक्स, भारोत्तोलन, भलिबललगायतका खेलका खेलाडी रहेको डा आचार्यले बताए। मेडिकल सेन्टरमा आउने खेलाडीको संख्या दिनहुँ बढिरहेको छ, डा आचार्य भन्छन्, हामीले यहाँ उपचार गर्न सक्नेलाई यहीं गछौं। यहाँ सम्भव नभएकालाई अस्पतालहरूमा रेफर गछौं। उनी नियमित प्रशिक्षणको अभाव, खेल मैदान, लगाउने पोसाक र अनुशासनका कारण पनि घाइते र विरामी हुन खेलाडीेको संख्या बढिरहेको बताउँछन्। प्रतियोगिताका लागि खेलाडीले राम्रोसँग प्रशिक्षण नै गर्न पाएका छैनन्। २४ दिनको सामान्य तयारी गरेर खेल्न आएको पाइएको छ। त्यसमाथि खेल मैदानको अवस्था पनि ठिक छैन, डा आचार्य भन्छन्, त्यहीं कारण खेलाडी घाइते हुने संख्या ह्वात्तै बढेको हो। उनले खेलाडीहरू आधा लुगा लगाएर हिंड्ने गरेका कारण डेंगुको संक्रमणमा पर्ने गरेको बताए। खेलकुद विज्ञ सुशीलनरसिंह राणाले नियमित प्रशिक्षण र फिटनेसको कमीका कारण खेलाडीहरू अत्याधिक घाइते भएको बताए। घाइते हुनुको मुख्य कारण फिटनेस हो। नवौं राष्ट्रिय खेलकुदमा सहभागी अधिकांश खेलाडीले प्रशिक्षण नै गर्न पाएका छैनन्। प्रशिक्षण नभएपछि फिटनेस हुँदैन, उनी भन्छन्, आक्कलझुक्कल प्रतियोगिता खेल्दा यस्तो समस्या आउँछ। यसलाई हामीले नौलो मान्नु पर्दैन। उनी खेलाडीको नियमित प्रशिक्षण हुनुपर्ने र ठूला प्रतियोगिताअघि कम्तीमा ६ महिनाको विशेष प्रशिक्षण हुनुपर्ने बताउँछन्।"
हामी निर्वाचनको बेलामा मात्र अनुहार देखाउने होइनौँ : गोकर्ण विष्ट,"गुल्मी : निर्वाचनमा जित्दा होस् वा हार्दा जुनसुकै बेला पनि आफू जनताको बीचमा भइरहेको गुल्मी क्षेत्र नम्बर २ का प्रतिनिधिसभा सदस्य एवं नेकपा एमालेका केन्द्रीय सचिव गोकर्ण विष्टले बताएका छन्। चुनावी भेटघाटका क्रममा मदाने गाउँपालिकामा आयोजित कार्यक्रममा बोल्दै विष्टले आफूले राजनीति गर्दासम्म सदैव जनताको हितमा काम गरिरहने प्रतिवद्धता सुनाए। २०६४ को निर्वाचनमा चुनाव हार्दा पनि सदैव जनताको बीचमा र जनताकै हितमा आफूले काम गरेको उनले सुनाए। विष्टले गठबन्धनबाट उम्मेदवार बनेकी समाजवादीकी नेतृ रामकुमारी झाँक्रीलाई लक्षित गर्दै 'नमच्चिने पिङको सय झट्का'को संज्ञा दिए। विष्टले मदाने गाउँपालिकासहित समग्र गुल्मीमा भएको विकास निर्माणमा आफूहरूको योगदान र पसिना मिसिएको बताए। २०७४ सालको निर्वाचनमा १५ हजार मतान्तरले चुनाव जितेको स्मरण गर्दै विष्टले यसपाली अझ धेरै मतान्तरले चुनाव जित्ने समेत ठोकुवा गरे। विष्टले आफू जनताको सेवक, सिपाही र जनताकै कारिन्दा भएको समेत सुनाए। दुर्गम भनेर चिनिने गुल्मी क्षेत्र नम्बर २ लाई सुगम बनाउन धेरै मेहनत गर्नुपरेको विष्टको भनाइ छ। उनले अघिल्लो निर्वाचनमा मदाने गाउँपालिकामा १५ शय्याको अस्पताल बनाउने भनेर गरिएको प्रतिवद्धता पूरा भएको र अहिले काम भइरहेको जानकारी गराए। डाक्टर सहितको अस्पतालका लागि साढे १८ करोड बजेट विनियोजन भएर काम भइरहेको उनले सुनाए। यस क्षेत्रको मुहार बदल्ने गरी २ अर्ब ४३ करोड लागतमा मदन भण्डारी राजमार्ग टेण्डर भई निर्माणको चरणमा रहेको समेत विष्टले जानकारी गराए। विष्टले गुल्मीका दुर्गम गाउँका नागरिकहरूले एकदुई हजार नभएर उपचारबाट बञ्चित हुनुपरेको पीडालाई सम्बोधन गर्ने गरी पार्टी सरकारमा हुँदा र आफू मन्त्री हुँदा प्रत्येक नागरिकलाई एक लाख रुपैयाँ बराबरको स्वास्थ्य उपचार निःशुल्क गर्ने नीतिगत व्यवस्था गरिएको स्मरण सुनाए। आफू ऊर्जा मन्त्री भएको बेला गुल्मीका दुर्गम गाउँहरू समेत अहिले झिलिमिली भएको विष्टको दाबी छ।"
सदरमुकाम विवादमा दोहोरो चरित्र देखाएको एमालेको आरोप,"रुकुम पूर्व : नेकपा माओवादी केन्द्र र नेपाली कांग्रेसले रुकुम पूर्वको सदरमुकाम विवादमा दोहोरो चरित्र देखाएको नेकपा एमाले जिल्ला कमिटीले आरोप लगाएको छ। मंसिर ४ गते हुने प्रतिनिधि सभा र प्रदेश सभाको निर्वाचनका लागि जिल्लामा सम्पर्क कार्यालयको स्थापनाका क्रममा एमालेले आफ्नो घोषणा एवंम् अपिलपत्रमार्फत यस्तो बताएको हो। संघीयता लागू भएदेखि सिंगो रुकुमलाई टुक्रा पारी पूर्वी रुकुम र पश्चिम रुकुम बनाएपछि पूर्वको सिस्ने गाउँपालिका ५ र ६ नम्बर वडामा रहेको रुकुमकोटमा सदरमुकाम तोकिएको थियो। २०७४ साल माघ ११ गते तत्कालीन शेरबहादुर देउवाको कामचलाउ सरकार हुँदा पुथाउत्तरगंगा गाउँपालिका१२, गोल्खाडामा सदरमुकाम सार्न आदेश दिएको थियो। त्यतिबेला दुवै क्षेत्रको आन्दोलन बिरोध र सर्वोच्च अदालतमा रिट दायरपछि तत्काल मुकाम सार्ने काम रोकिएको हो। अहिले फेरि यो विषयलाई नेकपा एमालेले सत्ता गठबन्धनको तर्फबाट जिल्ला सदरमुकाममा दोहोरो चरित्र खेली बेवास्ता गरेको विषयलाई उठाएर आरोप लगाएको छ। छिप्रीदहमा कार्यालयको स्थापना कार्यक्रममा अपिल पत्र सुनाउने क्रममा नेकपा एमाले रुकुम पूर्वमा प्रतिनिधि सभाका उम्मेद्वार कैलास कुमार मल्लले प्रतिवद्धता पत्रमा जिल्लाका सडक लगायत भ्रस्टाचार बिरोधी र जनजीविकाका सवालमा केन्द्रित रहेका प्रतिवद्धता भन्ने क्रममा सदरमुकामको विवादलाई प्रस्ट्याएका हुन्। मल्ल रुकुमकोट निवासी हुन्। उनले यसअघि नै गोल्खाडा सदरमुकाम हुनुपर्छ भनी सार्वजनिक कार्यक्रममा बोलेका थिए। यो सदरमुकामका विषयमा सर्वोच्च अदालतले पेशी तोक्दै फैसलाको समयसीमा सारिरहेको छ। यस विषयमा जिल्लास्थित राजनीतिक दलका शीर्ष नेताहरूले आधिकारिक धारणा व्यक्त गरेका छैनन्। नेकपा एमाले जिल्ला कमिटीले भने दुवै क्षेत्रको सम्बोधन हुनेगरी न्यायोचित फैसलाको प्रतीक्षामा रहेको र पार्टीको तर्फबाट प्रभावकारी भूमिका खेल्ने उल्लेख गरिएको छ।"
२८८ मतदान केन्द्र कायम,नुवाकोट : मंसिर ४ गतेको प्रदेश तथा संघीय निर्वाचनका लागि नुवाकोटमा मतदानस्थल र मतदान केन्द्र कायम गरिएको छ। सुरक्षा निकायले मतदानस्थलको स्थलगत निरीक्षण तथा अनुगमन गरिरहेको छ। १२ स्थानीय तह रहेको नुवाकोटमा १३२ मतदानस्थल कायम गरिएको जिल्ला निर्वाचन कार्यालय नुवाकोटले जनाएको छ। नुवाकोटमा प्रतिनिधि सभा सदस्य र प्रदेश सभा सदस्य निर्वाचनका लागि मतदाताको अन्तिम नामावली सार्वजनिक गरेको छ। नुवाकोटमा तीन जना तेस्रो लिंगीसहित दुई लाख ३९ हजार हजार ७२६ मतदाता छन्। यीमध्ये एक लाख २३ हजार ९४१ जना पुरुष रहेका छन्। एक लाख १५ हजार ७८२ महिला रहेका छन्। प्रतिनिधि सभाका लागि पहिलो हुने निर्वाचित हुने निर्वाचन प्रणालीतर्फ नुवाकोटमा दुई निर्वाचन क्षेत्र रहेको छ भने पहिलो हुने निर्वाचित हुने प्रणाली अन्तर्गत नै प्रदेशसभातर्फ चारवटा निर्वाचन क्षेत्र कायम छन्।
जसपाका बागी उम्मेदवार पार्टीबाट निष्काशित,"काठमाडौं : जनता समाजवादी पार्टी (जसपा)ले बागी उम्मेदवारलाई कारबाही गरेको छ। आफ्नै उम्मेदवारविरुद्ध बागी बनेका उनीहरुलाई अनुशासन उल्लंघन गरेको भन्दै पार्टीबाट निष्काशित गरिएको केन्द्रीय कार्यकारिणी सदस्य प्रकाश अधिकारीले जानकारी दिए। 'पार्टी नीति, निर्णय विपरित स्वतन्त्र रुपमा उम्मेदवारी दिने त्यस्ता उम्मेदवारहरुले पार्टी अनुशासन उलंघन गरी उम्मेदवारी कायम राखी रहेकोले उनीहरुलाई पार्टीबाट निष्काशित गरिएको हो,' उनले भने। मधेस प्रदेश र अन्य केही क्षेत्रमा जसपा र नेकपा एमालेबीच तालमेल गरिएको छ। 'तालमेल भएका स्थानमा र पार्टीका आधिकारिक उम्मेदवारविरुद्ध उम्मेदवारी दिएकाहरुलाई आफ्नो उम्मेदवारी फिर्ता लिन निर्देशन दिइसकिएको छ। यसरी पार्टी निर्देशन विपरित पार्टी सदस्यहरुले उम्मेदवारी कायम राखी रहेका र पार्टीलाई असर पार्ने तथा पार्टी हित विपरित कार्य गरिरहेको हुँदा त्यस्ता उम्मेदवारहरुको पक्षमा प्रचारप्रसार नगर्न र नलाग्न पनि सम्पूर्ण पार्टी पंक्तिलाई निर्देश गरिन्छ,' अधिकारीद्वारा जारी विज्ञप्तिमा भनिएको छ।"
ओली आकाशे खोर्सानी बने : खनाल,इलाम : पूर्वप्रधानमन्त्रीसमेत रहेका इलाम क्षेत्र न १ मा सत्ता गठबन्धनबाट प्रतिनिधिसभाका उम्मेदवार झलनाथ खनालले ओली जनताको भावना बिर्सेर आकाशे खोर्सानी जस्तै भएको बताएका छन् । उनले केपी ओलीले एमालेको मूल्य मान्यता बिगारेको आरोप लगाए । खनालले आफुले एमालेको मूल्य मान्यता बनाएको दावी गर्दै सो मान्यतालाई ध्वस्त पारेको बताए । उनले एमाले अस्ताउन लागेको शक्ति बनेको दाबी गरेका छन् । संविधानको रक्षा र अग्रगमनका लागि गठबन्धन अपरिहार्य भएको उनको भनाइ छ ।
२० जिल्लाको मतपत्र छपाइ सम्पन्न,"काठमाडौं : पहिलो हुने निर्वाचित हुने निर्वाचन प्रणालीतर्फ २० जिल्लाको मतपत्र छपाइ सम्पन्न भएको छ। बुधबार प्रतिनिधि सभातर्फ अछाम, डोटी, कैलाली र कञ्चनपुर तथा प्रदेश सभातर्फ डोटी, डडेलधुरा र कैलाली जिल्लाको मतपत्र छपाइ तथा प्याकिङ सम्पन्न भएसँगै पहिलो हुने निर्वाचित हुने प्रणालीतर्फको करिब ३० प्रतिशत मतपत्र छपाइ सम्पन्न भएको छ। हालसम्म एक करोड २८ लाख ४९ हजार ५०० मतपत्र छपाइ भइसकेको छ। जसमा प्रदेश सभातर्फको ६४ लाख ३२ हजार ५०० र प्रतिनिधि सभातर्फ ६४ लाख १७ हजार रहेको छ। हाल कायम रहेको एक करोड ७९ लाख ८८ हजार ५७० मतदाताको लागि पहिलो हुने निर्वाचित हुने निर्वाचन प्रणालीका लागि करिब चार करोड र समानुपातिक निर्वाचन प्रणालीका लागि करिब चार करोड मतपत्र आवश्यक पर्ने छ। यसअघि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेल्धुरा जिल्लाको पहिलो हुने निर्वाचित हुने प्रणालतर्फको मतपत्र छपाइ सम्पन्न भएको छ। प्रदेश सभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भइसकेको छ।"
सीमाको रक्षा गर्ने स्थानीय सच्चा राष्ट्रवादी : गृहमन्त्री,"भैरहवा : गृहमन्त्री बालकृष्ण खाणले सीमाना बसेर सीमाको रक्षा गर्ने स्थानीयहरु सच्चा राष्ट्रवादी भएको बताएका छन्। रुपन्देही३ बाट पाँच दलीय गठबन्धनको प्रतिनिधिसभा सदस्यका उम्मेदवार रहेका नेपाली कांग्रेसका केन्दीय सदस्य खाणले सियारी गाउँपालिका२ मा बिहीबार आयोजित कार्यक्रममा धेरैले आफूले आफैँलाई रादक्षिणी सीमामा बसेका नेपालीहरुले नेपालको सीमाको रक्षा गर्दै आएको बताए। सीमामा बस्ने नेपालीहरुले यो मेरो घर हो, मेरो आगन, जग्गा, कुलो हो भन्दै सीमाको रक्षा गर्दै आएका छन्,' उनले भने, जसकारण कसैले सीमा मिच्न सक्दैन, उनीहरु सच्चा राष्ट्रवादी हुन्। त्यस्तै रुपन्देहीको साविक मैनहिया गाविसका अध्यक्ष तथा लोसपाका नेता रंगनाथ गुप्ता पार्टी परित्याग गरी नेपाली कांग्रेसमा प्रवेश गरेका छन्। केन्द्रीय सदस्य खाणले आयोजित कार्यक्रममा गुप्तालाई पार्टीको सदस्यता प्रदान गरे। गुप्ता ०४९ सालको स्थानीय तहको निर्वाचनमा गाविस अध्यक्ष पदमा निर्वाचित भएका थिए। गत स्थानीय निर्वाचनमा पनि उनी उम्मेदवार थिए। कार्यक्रममा युवा व्यवसायी मोहित रौनियारसहित सय बढी कांग्रेसमा प्रवेश गरेका छन्।"
"नवौं राष्ट्रिय खेलकुदको भव्य समापन, प्रधानमन्त्रीले गरे खेलाडीको तारिफ","पोखरा : प्रधानमन्त्री शेरबहादुर देउवाले सीमित साधनस्रोतका बाबजुद खेलका माध्यमबाट नेपाली खेलाडीले पुर्याएको योगदान महत्वपूर्ण रहेको बताएका छन्। नवौं राष्ट्रिय खेलकुदको आज पोखरामा आयोजित समापन समारोहमा उनले नेपाली खेलाडीले राष्ट्रिय एवं अन्तर्राष्ट्रियरूपमा उत्कृष्ट प्रदर्शन गरी देशको गरिमालाई उँचो बनाएको बताए। राज्यमा खेलको विशिष्ट महत्त्व रहेको उल्लेख गर्दै प्रधानमन्त्री देउवाले यसको विकासका लागि राज्यको लगानीसँगै निजी क्षेत्रको लगानीलाई पनि प्रोत्साहित गरिनुपर्नेमा जोड दिए। स्थानीय एवं प्रदेशस्तरमा खेलको विकासका लागि पूर्वाधारलगायतलाई प्राथमिकता दिनुपर्ने उनको भनाइ छ। नवौं राष्ट्रिय खेलकुदका सन्दर्भमा बनेका तथा स्तरोन्नति गरिएका पूर्वाधारको संरक्षण गर्नुपर्नेमा उनले जोड दिए। नवौं राष्ट्रिय खेलकुदलाई सम्पन्न गर्न खट्ने युवा तथा खेलकुद मन्त्रालय, राष्ट्रिय खेलकुद परिषद्लगायतलाई प्रधानमन्त्रीले धन्यवाद दए। यस राष्ट्रिय खेलकुदले खेल क्षेत्रका लागि विशष्ट योगदान गरेको बताउँदै उनले राष्ट्रिय खेलकुदलाई नियमित र व्यवस्थित गर्दै लैजानुपर्ने आवश्यकता औँल्याए। नवौं राष्ट्रिय खेलकुदका क्रममा ज्यान गुमाएका प्याराग्लाइडिङका खेलाडी निमिस थापाप्रति श्रद्धाञ्जली व्यक्त गर्दै प्रधानमन्त्रीले शोक सन्तप्त परिवारजनमा समवेदना व्यक्त गरे। कार्यक्रममा युवा तथा खेलकुदमन्त्री महेश्वरजङ्ग गहतराजले नवौं राष्ट्रिय खेलकुद नेपाली खेल क्षेत्रका लागि महत्त्वपूर्ण बनेको बताए। गण्डकी प्रदेशमा सम्पन्न यस प्रतियोगिताले खेल क्षेत्रमा नयाँनयाँ प्रतिभासमेत स्थापित गरेको उल्लेख गर्दै उनले गण्डकी प्रदेशको खेलको सम्भावनालाई थप उजागर गरेको बताए। खेल क्षेत्रको विकास सरकारको प्राथमिकतामा रहेको बताउँदै उनले आगामी दिनमा यस क्षेत्रलाई अझै व्यवस्थित गर्दै लगिने विश्वास व्यक्त गरे। राष्ट्रिय खेलकुद परिषद्का उपाध्यक्ष शिव कोइरालाले नवौं राष्ट्रिय खेलकुदले गण्डकीलाई खेलको केन्द्रका रूपमा स्थापित गरेको बताए। खेललाई सम्पन्न गराउन योगदान गर्ने सबैप्रति उनले धन्यवाद व्यक्त गरे। राष्ट्रिय खेलकुद परिषद्का सदस्य सचिव टंकलाल घिसिङले नवौं राष्ट्रिय खेलकुदअन्तर्गतका खेल भव्यताका साथ सम्पन्न भएको बताए। राष्ट्रिय खेलकुद परिषद्को ११५औं बोर्ड बैठकले आगामी १०औं राष्ट्रिय खेलकुद प्रतियोगिता कर्णालीमा गर्ने निर्णय गरेको उनले जानकारी दिए। पोखरा महानगरपालिकाका प्रमुख धनराज आचार्यले गण्डकी प्रदेशको राजधानीमा सम्पन्न खेलले यहाँको खेलका सम्भावनालाई उजागर गरेको बताए। खेलकुदको समग्र विकासमा राज्यको ध्यान पुग्नुपर्नेमा उनले जोड दिए। तस्बिर : सुनिता डंगोल"
माधव नेपाललाई कारबाही गर्न रौतहट प्रहरीलाई काट्यो आयोगले पत्र,"काठमाडौं : नेकपा एकीकृत समाजवादीका अध्यक्ष माधवकुमार नेपाललाई कारबाही गर्न निर्वाचन आयोगले पत्र काटेको छ। रौतहटको निर्वाचन क्षेत्र नं १ का उम्मेदवारसमेत रहेका नेपालले आचारसंहिता विपरित युवाहरुलाई विदेश पठाइदिने अभिव्यक्ति दिएको भन्दै जिल्ला प्रहरी कार्यालय रौतहटलाई पत्र काटेको हो। 'माधव कुमार नेपालले आफूले चुनाव जिते देश बाहिर युवालाई रोजगारीको आवसर दिने आश्वासन बाँडेको भन्ने विषयको समाचार प्रकाशन भएको, निजले बिना ढेउवा के भिसा मिल्ते हें, टिकट मिल्ते हें, काठमाडौंमे तालिम मिल्ते हें भनी सार्वजनिक भएको श्रव्यदृश्य सामग्रीका विषयमा आयोगबाट गठित सामाजिक सञ्जाल अनुगमन टोलीबाट अध्यनन तथा परीक्षण गर्दा निजको होइन भनी भन्न सकिने कुनै आधार कारण नदेखिएकाले उक्त विषयप्रति आयोगको गम्भीर ध्यानाकर्षण भएको छ,' पत्रमा भनिएको छ।"
"एमालेसँग चुनावी तालमेल गरेपछि राप्रपामा व्यापक असन्तुष्टि, अध्यक्षलाई सचेतना पत्र","काठमाडौं : राष्ट्रिय प्रजातन्त्र पार्टीका कर्णाली प्रदेश अध्यक्ष, केन्द्रीय सम्पादन समिति सदस्य र केन्द्रीय सदस्यहरूले अध्यक्ष राजेन्द्र लिङ्देनलाई बिहीबार सचेतना पत्र बुझाएका छन्। आगामी मंसिर ४ गते हुने प्रतिनिधि सभा तथा प्रदेश सभा निर्वाचनका लागि १६५ निर्वाचन क्षेत्रमध्ये तीन स्थानमा मात्र तालमेल गरेको छ। निर्वाचनमा राष्ट्रिय प्रजातन्त्र पार्टीले अख्तियार गरेको नीति र निर्णयबाट पार्टीलाई दुरगामी एवं गम्भीर क्षति पुग्ने गरी तालमेल गर्ने निर्णय गरेको भन्दै सचेतना पत्र बुझाइएको हो। निर्णयलाई तत्काल सच्याउनका लागि ध्यानाकर्षण गरिएको पत्रमा उल्लेख छ। पत्रमा २३ जनाको हस्ताक्षर छ। 'जनतावाट विश्वास गुमाएको र हाम्रो पार्टी र नेतृत्वबाट अपवित्र घोषणा गरेकोमध्येको एउटा दल नेकपा एमालेसँग चुनावी तालमेलको सम्झौता गर्नु सर्वथा अनुचित छ', पत्रमा भनिएको छ। यस निर्णयले सिङ्गो पार्टी, सिद्धान्त, आदर्श, अठोट र संकल्प तथा जनताप्रति गरिएको प्रतिज्ञाको विपरीत रहेको उनीहरूले बताएका छन्। पार्टीले संघ र प्रदेशको प्रतिनिधित्वका लागि समानुपातिक सूची पेस गरेको सूचीको क्रम, मर्यादा र स्थानको नामावली पूर्ण रूपमा विभेदपूर्ण पक्षपाती, एकाङ्गी र अन्यायपूर्ण रहेको पत्रमा दाबी गरिएको छ। 'योग्यता, दक्षता, योगदान र लगानीको कनै मूल्याङ्कन देखिँदैन। ७७ जिल्लामा ३२ जिल्लाका नेता, कार्यकर्ता र जिल्लाको कुनै प्रतिनिधित्व गरिएको छैन। उनीहरूमाथि घोर अन्याय भएको छ। केन्द्र तथा प्रदेशको महत्वपूर्ण जिम्मेवारीमा रहेका नेताहरूलाई सामान्य कार्यकर्ताभन्दा तल राखिएको छ', सचेतना पत्रमा उल्लेख छ।"
निर्वाचनका बेला नेपालभारत सीमा ७२ घण्टा सिल गरिने,"महेन्द्रनगर : आगामी मङ्सिर ४ गते हुने प्रतिनिधिसभा तथा प्रदेशसभा सदस्य निर्वाचनमा सुरक्षा व्यवस्था मजबुत बनाउन निर्वाचनको समयमा ७२ घण्टा सीमा सिल गर्ने सहमति भएको छ। भारतको उत्तराखण्ड प्रदेशको उद्धमसिंहनगर जिल्लाको रुद्रपुरमा आज सम्पन्न नेपालभारत संयुक्त बैठकले यस्तो निर्णय गरेको कञ्चनपुरका प्रमुख जिल्ला अधिकारी गोपालप्रसाद अर्यालले जानकारी दिए। कैलालीकञ्चनपुरका प्रशासन तथा सुरक्षा निकायका प्रमुख र भारतीय अधिकारीहरू बीच छलफल भएको थियो। उनका अनुसार बैठकमा सीमा नाकामा हुने आपराधिक गतिविधि हुन नदिन आआफ्नो क्षेत्रमा सुरक्षा निगरानी बढाउने सहमति भएको छ। 'बैठकमा निर्वाचन हुनुभन्दा ७२ घण्टाअघि सीमा नाका सिल गर्ने सहमति भएको छ', उनले भने, 'निर्वाचन प्रभावित हुने गतिविधि हुन नदिन सीमा नाकामा सुरक्षा निगरानी बढाउने समझदारी भएको छ।' उनले पश्चिमी सीमा नाका गड्डाचौकीमा नेपालीहरूमाथि दुव्र्यवहार हुने गुनासो आएकाले यस विषयमा पनि भारतीय सुरक्षा अधिकारीसमक्ष नाकामा मैत्रीपूर्ण व्यवहारको वातावरण बनाउन आग्रह गरिएको बताए। 'नाकामा हुने काठ तस्करी, चोरी निकासी र आपराधिक गतिविधि नियन्त्रण गर्ने कुरामा एकआपसमा सहयोग गर्ने कुरामा पनि बैठकमा सहमति भएको छ', उनले भने, 'हुलाकी राजमार्ग निर्माणमा पनि अवरोध आएकाले सम्बन्धित स्थानीय अधिकारीहरूले स्थलगत अवलोकन गरेर सहजीकरण गर्ने विषयमा छलफल भएको छ।' स्थानीयस्तरका समस्या समाधान र अपराध नियन्त्रणका लागि हरेक तीनतीन महिनामा नेपालभारत संयुक्त बैठक हुँदै आएको छ।"
"पूर्वसहकर्मीबीच कडा टक्कर, यस्तो हुँदैछ रोचक भिडन्त","काठमाडौं: 'प्रेम र युद्धमा सबै जायज' भन्ने युक्ति नेपालको राजनीतिमा पनि लागू भएको देखिन्छ । हुन पनि बाम गठबन्धनबाट बहुमत मत ल्याएर सरकारमा पुगेका तत्कालीन नेकपा एमाले र नेकपा माओवादी केन्द्रले पार्टी एकीकरण गर्दै ठूलो दल नेकपा गठन गरे पनि ठूलो भनिएको दल लामो समयसम्म एउटै व्यानरमा टिक्न सकेन । शीर्ष नेताबीचको आन्तरिक विवादले फेरि टुक्रिएको नेकपा पहिलेकै दुई दलमा विभक्त भयो । अनि नेकपा एमाले र नेकपा माओवादी केन्द्र बने । यी दुई दलबीचको जुटफूटको राजनीतिले आगामी मंसिरमा हुने निर्वाचनमा आफ्नै पूर्वसहकर्मीको रोचक भिडन्त हुने भएको छ । सहकर्मी हुँदा एकले अर्काको भूमिकाको तारिफ गरेर नथाक्ने नेता अहिले आफ्नै साथीका कुरा काट्दै भोट भाग्दैछन् । राजनीतिक दलका नेताको यो प्रवृत्तिले पनि यसपालिको निर्वाचन केही रोचक बनाएको छ । नेपाली राजनीतिमा शीर्ष मानिएका नेता तथा स्थानीय नेताबीच पनि आगामी प्रतिनिधिसभा निर्वाचनमा प्रतिस्पर्धा हुँदैछ । यस्तो प्रतिस्पर्धाको रोचक दृश्य इलाम, झापा, उदयपुर, सिन्धुली, रौतहट, काठमाडौं, गुल्मी, दाङ, दैलेख, कैलाली, डोल्पालगायतका जिल्लामा देखिएको छ । यस्तो रोचक भिडन्तमा नेकपा एकीकृत समाजवादी, नेकपा माओवादी केन्द्र र नेकपा एमालेका उम्मेद्वारबीच हुनेछ । धेरै ठाउँमा एमाले र एकीकृत समाजवादीका नेताबीच प्रतिस्पर्धा छ । नेकपा एकीकृत समाजवादीका अध्यक्ष नै रहेका माधवकुमार नेपाल आफ्नै पूर्वसहकर्मी एमाले नेता अजयकुमार गुप्तासँग प्रतिस्पर्धा गर्दैछन् । रौतहटको निर्वाचन क्षेत्र नम्बर १ मा लामो समय एमालेबाट प्रतिनिधित्व गरेका नेताबीचको जुहारी रोचक हुने अपेक्षा गरिएको छ । एकीकृत समाजवादीको अध्यक्ष नै भए पनि माधव नेपाललाई एमालेको मत तान्न कठिन हुने स्थानीय बताउँछन् । विगतमा एमालेको नेतृत्व तहमा रहेका तथा देशकै नेतृत्व गरेका नेता नेपाललाई नयाँ पार्टी सम्हालेपछि जनताले कस्तो सम्बोधन गर्छन त्यो चुनावी परिणामले देखाउने छ । विगतमा एमालेका अध्यक्ष तथा एमालेबाटै प्रधानमन्त्री बनेका नेकपा एकीकृत समाजवादीका नेता झलनाथ खनाललाई पनि आफ्नै पूर्वसहकर्मीले टक्कर दिँदैछन् । इलामको निर्वाचन क्षेत्र नम्बर १ मा नेता खनाल र नेकपा एमालेका जिल्ला अध्यक्ष महेश बस्नेतबीच कडा प्रतिस्पर्धा हुने देखिन्छ । सत्ता गठबन्धनबाट उम्मेद्वार बनेका खनाललाई यसअघि इलाम नगरपालिकाको प्रमुख भएर काम गरेका जिल्ला अध्यक्ष बस्नेतले टक्कर दिनेछन् । निर्वाचन प्रचारमा होमिएका खनालले अन्तिम पटक भन्दै मत मागे पनि अब नयाँ अनुहारलाई ठाउँ दिनुपर्ने आह्वानसँगै बस्नेत पनि मैदानमा छन् । विगतका निर्वाचनमा इलाम१बाटै सांसद बन्दै आएका खनालको यो वर्ष अग्नि परीक्षा हुने खनालकै पूर्वसहकर्मी एमालेका स्थानीय नेताको भनाइ छ । खनाललाई विगतको एमालेको मत तथा अहिले केही रुष्ट कांग्रेसजनको मत तान्न कठिन छ । निर्वाचनमा विजयी भएपछि जिल्ला बिर्सने आरोप खेपिरहेका खनाललाई स्थानीय तहबाटै काम गरिरहेका बस्नेतले निक्कै दबाबमा राख्नेछन् । रौतह, इलामसँगै अन्य जिल्लामा पनि पूर्वसहकर्मीबीचको टक्कर निक्कै राम्रो हुने आँकलन गरिएको छ । धेरै चर्चामा रहेको जिल्लामा गुल्मीको नाम पनि आउँछ । गुल्मीमा एमाले नेता गोकर्ण विष्ट र नेकपा एकीकृत समाजवादीकी नेतृ रामकुमारी झाँक्री दुवैको नाम धेरै चर्चामा छ । दुवै पूर्वमन्त्री, मन्त्री हुँदाका कामले गोकर्ण बढी चर्चामा आए । अनि रामकुमारी झाँक्री विद्यार्थी राजनीतिबाटै चर्चा बटुलेकी नेतृ । दुवैले संगठन विस्तारमा गुल्मीमै काम गरेका अहिले एकै गाउँमा झण्डै उस्तै उस्तै चुनावी प्रचार शैली लिएर मतदाता समक्ष जाँदैछन् । रामकुमारीलाई सत्ता गठबन्धनले साथ दिँदा एमालेको एक्को उम्मेद्वार विष्टमा को कता पल्लाभारी हुने भन्नेबारे बेग्लाबेग्लै टिकाटिप्पणी हुने गरेको छ । परिणाम कुर्न समय पर्खनुपर्ने भए पनि दुईबीचको भिडन्त गुल्मी क्षेत्र नम्बर २ मा निक्कै रोचक हुने एमालेका नेताहरूको आँकलन छ । दाङको क्षेत्र नम्बर १ मा एमालेका शान्ता चौधरी र मेटमणी चौधरीको प्रतिस्पर्धा पनि रोमाञ्चक हुने आँकलन गरिएको छ । एकै समूदायका यी दुई पूर्वसहकर्मीले आफूलाई अब्बल देखाउने अभियानसहित चुनावी मैदानमा रहँदा परिणाम के आउने भन्ने यकीन आँकलन अहिले छैन । तर दुवैले आफ्नो जितको सुनिश्चितता दाबी गरेका छन् । एमालेको सचेतकको भूमिकामा रहेकी चौधरी राम्रो अवसर पाउने नेतृ हुन् । यता शहरी विकास मन्त्रीसमेत रहेका नेता मेटमणि चौधरी सत्ता गठबन्धनको व्यानरमा नेकपा एकीकृत समाजवादीको तर्फबाट चुनावी मैदानमा छन् । काठमाडौं क्षेत्र नम्बर ८ मा पनि पूर्वसहकर्मीबीचको भिडन्त हुँदैछ । नेकपा एकीकृत समाजवादीका जीवनराम जीवनराम श्रेष्ठ एमालेमा हुँदा शिवसुन्दर राजवैद्यका सहकर्मी हुन । धेरै चर्चामा नआएका राजवैद्यले एमालेबाट सत्ता गठबन्धनको उम्मेदवार बनेका श्रेष्ठलाई राम्रै ठक्कर दिने मतदाताको विश्लेषण छ । झापा २ मा पनि पूर्वएमालेबीच प्रतिस्पर्धा हुँदैछ । माओवादी केन्द्रबाट हरिकुमार रानामगर र एमालेबाट देवराज घिमिरे भिड्दैछन् । हरिकुमार एमालेबाट माओवादी केन्द्रमा प्रवेश गरेर उम्मेद्वार बनेका हुन् । सिन्धुली २ मा पूर्वमाओवादीद्वय लेखनाथ दाहाल र मनोजजंग थापाबीच कडा टक्कर हुने देखिन्छ । लेखनाथ माओवादीबाट सत्ता गठबन्धनका उम्मेदवार हुन् भने पूर्वमाओवादी केन्द्रका मनोजजंग एमालेबाट उम्मेदवार बनेका छन् । उदयपुरको निर्वाचन क्षेत्र नम्बर २ मा पनि पूर्व एमालेबीच चुनावी प्रतिस्पर्धा हुँदैछ । सो क्षेत्रमा नेकपा एकीकृत समाजवादीका उपमहासचिव जगननाथ खतीवडा र एमाले नेता अम्बरबहादुर रायमाझी लड्दैछन् । खतिवडा सत्ता गठबन्धनका उम्मेदवार हुन् । डोटीको निर्वाचन क्षेत्र नम्बर १ मा पूर्व एमालेबीच चुनावी प्रतिस्पर्धा हुनेछ । नेकपा एकीकृत समाजवादीबाट पूर्वपर्यटन मन्त्री प्रेमबहादुर आले र एमालेबाट गौरी वली चुनावी मैदानमा छन् । कैलालीको निर्वाचन क्षेत्र नम्बर ३ मा सँगै नेकपा माओवादी केन्द्रमा रहेका गौरीशंकर चौरी र कृष्ण चौधरीपनि चुनावमा भिड्दैछन् । गौरीशंकर एमालेबाट र कृष्ण माओवादी केन्द्रबाट चुनावी मैदानमा उत्रिएका हुन् । गौरीशंकर पूर्वकृषि विकास मन्त्री हुन् भने कृष्ण पूर्वसभासद् हुन् । एक मात्र निर्वाचन क्षेत्र रहेको डोल्पाबाट उम्मेदवारी दिएका पूर्वसहकर्मी धनबहादुर वुढा र गणेशबहादुर शाहीबीच पनि रोचक प्रतिस्पर्धा हुँदैछ । नेकपा एकीकृत समाजवादीका धनबहादुर पूर्वपर्यटन राज्यमन्त्री हुन् भने एमालेबाट उम्मेदवारी दिएका शाही ठूली भेरी नगरका पूर्वप्रमुख हुन् । पूर्वसहकर्मीद्वय एमालेका अम्मरबहादुर थापा र रवीन्द्रराज शर्मा दैलेख १ बाट चुनावी दौडमा छन् । नेकपा एकीकृत समाजवादीका थापा र एमालेका शर्मा चुनावमा लड्दैछन् । थापा नेकपा एकीकृत समाजवादी कर्णाली प्रदेशका अध्यक्ष हुन् भने शर्मा एमाले दैलेखका प्रभाव जमाएका नेतामा पर्छन् । जे भए पनि अब जनताले आफ्नो योग्य उम्मेदवारलाई जिताउने एक मौका आएको छ । चर्चालाई छाडेर देशको विकास र समृद्धिका लागि अघि बढ्ने जिम्मेवारी बहन गर्न सक्ने नेता छान्ने युवा मतदाताहरूको भनाइ छ ।"
एक दशकको विकास जानकारी गराउन ललितपुरमा चीनको फोटो प्रदर्शनी (फोटोफिचर),काठमाडौं: चीनले आफ्नो देशको विकास र प्रगतिको जानकारी दिन ललितपुरको पाटन दरबार स्क्वायरमा फोटो प्रदर्शनी गरेको छ । चिनियाँ कम्युनिष्ट पार्टीको २० औँ महाधिवेशनको अवसरमा फ्रेन्ड्स अफ सिल्क रोड क्लब नेपालले फोटो प्रदर्शनी गरेको हो । प्रदर्शनीमा चीनले १० वर्षमा गरेका कामको तस्वीर राखिएको छ । 'चीनको असाधारण दशक' नाम दिएको प्रदर्शनीमा चिनियाँ राष्ट्रपति सी चिन पिनको नेतृत्वले गरेका कामलाई चित्रण गरिएको छ । हेर्नुहोस् प्रदर्शनीका तस्वीर
पोखरा आइपुगेका प्रधानमन्त्रीद्वारा पर्वतीय सङ्ग्रहालयको अवलोकन,"कास्की : प्रधानमन्त्री शेरबहादुर देउवाले आज अन्तर्राष्ट्रिय पर्वतीय सङ्ग्रहालयको अवलोकन गरेका छन्। पोखरा महानगरपालिका१७ रातोपैह्रास्थित अन्तर्राष्ट्रिय पर्वतीय सङ्ग्रहालयको प्रधानमन्त्री देउवाले रुचिपूर्वक अवलोकन गरेका हुन्। नेपाल पर्वतारोहण संघद्वारा स्थापना गरिको सङ्ग्रहालय भवनभित्र विभिन्न चार वटा कक्षअन्तर्गत १२ उपकक्षमा हिमाल र हिमालीका गतिविधि बारेमा सङ्ग्रह गरी प्रदर्शन गरिएको छ। सङ्ग्रहालयमा पर्वतीय मानव कक्ष, हिमालीको सामाजिक, सांस्कृतिक धार्मिक एवं आर्थिक क्रियाकलाप झल्काउने सामग्री, विश्वका पर्वत शृङखलाको उत्पत्ति, भौगर्भिक महत्व, वन्यजन्तु, वनस्पति तथा खनिज पदार्थको प्रदर्शन गरिएको छ। उक्त कक्षमा विश्वका पर्वत शृङ्खलामा हुने पर्वतारोहण, पदयात्रा, स्कीइङ, शिकार, अनुसन्धान जस्ता मानवीय गतिविधिका महत्वपूर्ण एवं ऐतिहासिक पक्षको प्रदर्शनी गरिएको छ। सङ्ग्रहालयमा यतिखेर स्वदेशी तथा विदेशी पर्यटकको आकर्षण बढेको छ। नवौं राष्ट्रिय खेलकुद प्रतियोगिताको समापन कार्यक्रममा पोखरा आएका प्रधानमन्त्री देउवाले सङ्ग्रहालयको अध्ययन अवलोकनसँगै संस्थाको आगन्तुक पुस्तिकामा हस्ताक्षर गरेका थिए। त्यसअघि उनलाई नेपाल पर्वतारोहण संघका अध्यक्ष निमा नुरु शेर्पा, नेपाली कांग्रेस गण्डकी प्रदेश सभापति शुक्रराज शर्मा, सङ्ग्रहालयका कार्यकारी निर्देशक निर्मलाकुमारी न्यौपानेलगायतले स्वागत गरेका थिए।"
सुर्खेतहिल्सा फास्ट ट्रयाक बन्यो चुनावी एजेण्डा,"सिमकोट : नेकपा एमालेले सडक यातायातलाई पहिलो प्राथमिकता दिएर चुनावी प्रतिवद्धता सार्वजनिक गरेको छ। राष्ट्रिय सडक सञ्जालमा नजोडिएको एकत्र जिल्लालाई सुर्खेतहिल्सा टुलेन फास्टट्रयाक निर्माण गर्ने पहल गर्ने प्रतिवद्धता सार्वजनिक गरेको हो। जिल्लाका तीनवटै निर्वाचन क्षेत्रमा एकलरुपमा चुनावी प्रतिस्पर्धामा रहेको एमाले आफ्नो नेतृत्वमा रहेको नेपाल सरकार र प्रदेश सरकारमा सहभागी हुँदा जिल्लामा भएका कामसहित चुनावी प्रतिवद्धता सार्वजनिक गरेको हो। आगामी मंसिर ४ गते हुने प्रतिनिधिसभा र प्रदेशसभा निर्वाचनमार्फत् आफ्नो पार्टीले जिते कर्णाली प्रदेशको लाइफ लाइनकारुपमा रहेको सुर्खेतहिल्सा टुलेन फाष्टट्रयाक निर्माणको काम सुरु गर्ने एमाले केन्द्रीय सदस्य तथा प्रतिनिधिसभा सदस्यका उम्मेरदवार दल रावलले बताए। हाम्रो पार्टीलाई हुम्लाका मतदाता आमाबुबा दाजुभाइ दिदीबहिनीले अमूल्य मत दिएर चुनाव जिताएको खण्डमा हामीले निर्माणाधीन कर्णाली कोरिडोरबाट सिमकोट जोड्ने मात्र होइन। रणनीतिक महत्व बोकेको सुर्खेतहिल्सा टुलेन फाष्टट्रयाक निर्माणको काम अघि साछौं, एमाले उम्मेरदवार रावलले भने, गठबन्धनको सरकारका कामभन्दा विगतमा एमाले नेतृत्वको सरकारले गरेको कामका आधारमा पनि देश विकासको नेतृत्वदायी भूमिका खेल्ने पार्टी हाम्रै (एमाले) हो भन्ने प्रमाणीत भएकाले पनि हामी यो रणनीतिक महत्व बोकेको सडक निर्माणको थालनी गर्छौं। हुम्ली जनताका साझा सबाल तथा सम्मानसहितको विकासको अधिकारलाई प्रतिनिधि सभा तथा प्रदेश सभामार्फत् राष्ट्रिय स्तरमा प्रभावकारी ढंगले पुर्याउने, कवाडीसिमकोटहिल्सा सडकको बाँकी निर्माण कार्यलाई तिव्रता दिन संघीय सरकारमार्फत् पहल गर्ने, लिमी लाप्चा सिमिकोट सडकलगायत जिल्लाभित्रका अन्य सडकहरुको स्तरोन्नति र कार्य सम्पन्नगर्न आवश्यक बजेटको व्यवस्था गराउने जस्ता प्रतिवद्धता एमालेले अघि सारेको छ।"
"स्याङ्जामा २ मतदान स्थल सारिए, २ केन्द्र थपिए","स्याङ्जा : स्याङ्जामा यसपटक २ वटा मतदान स्थल सारिएको छ भने २ वटा मतदान केन्द्र थप गरिएको छ। मतदातालाई अपायक भएको भन्दै २ स्थललाई अन्यत्र सारिएको र मतदाता संख्या बढी भएको जनाउँदै २ केन्द्र थप गर्ने सर्वदलीय निर्णय भएको निर्वाचन कार्यालय स्याङ्जाले जनाएको छ। वालिङ नगरपालिका र बिरुवा गाउँपालिकाका एकएक मतदानस्थललाई स्थानान्तरण गरिएको छ। वालिङ नगरपालिका८ को बोगटीडाँडाको मतदानस्थललाई वालिङ८ कै शिवशक्ति सामुदायिक भवन भीमटारी बगैँचामा स्थानान्तरण गरिएको छ। यसैगरी, वालिङ ४ को जेठीकन्या आधारभूत विद्यालय र ८ को केदारनाथ मन्दिरमा नयाँ मतदान केन्द्र थपिएको छ। यसअघि ३ सय १८ मतदान केन्द थिए। अब, ३ सय २० पुगेको भने निर्वाचन स्थल १ सय ९९ वटा छन्। एउटा निर्वाचन केन्द्रमा एक हजारभन्दा बढी मतदाता भएमा दोस्रो निर्वाचन केन्द्र राख्न सकिने प्रावधान भएअनुसार केन्द्र थप गरिएको निर्वाचन कार्यालय प्रमुख गुरुप्रसाद मरासिनीले जानकारी दिए। अपायक भएका कारण प्रमुख जिल्ला अधिकारी सहित जिल्लाका सबै राजनीतिक दलहरुको सहमति बमोजिम निर्वाचन स्थल र केन्द्र थप सहित स्थानान्तरण गर्नु परेको कार्यालयका सूचना अधिकारी रामचन्द्र गौतमले जानकारी दिए। आसन्न प्रतिनिधिसभा तथा प्रदेशसभा सदस्य निर्वाचनका लागि स्याङ्जामा २ लाख ४४ हजार ८९ मतदाता छन्। तीमध्ये महिला १ लाख २४ हजार ७७८, पुरुष १ लाख १९ हजार ३१० र अन्य एकजना मतदाता छन्। प्रतिनिधिसभा सदस्य दूई र प्रदेशसभाका ४ क्षेत्र रहेको स्याङ्जामा क्षेत्र नं १ मा मतदान स्थल १ सय ८ र मतदान केन्द्र १ सय ७० छन्। क्षेत्र नं २ मा मतदान स्थन ९१ र मतदान केन्द्र १ सय ५० वटा छन्।"
"फ्रि भिसा, फ्रि टिकटमा विदेश पठाइदिने प्रलोभन दिने उम्मेदवारलाई आयोगले सोध्यो स्पष्टीकरण","काठमाडौं : निर्वाचन आयोगले आचारसंहिता उलंङ्घन भएकोको विषयमा प्रतिनिधिसभा सदस्य बारा क्षेत्र नं ४ का उम्मेदवार कृष्णकुमार श्रेष्ठ (किसान)सँग २४ घन्टाभित्र स्पष्टीकरण सोधेको छ। आचारसंहिताको उल्लंघन हुने गरी फ्रि भिसा, फ्रि टिकटमा विदेश पठाइदिने प्रलोभन दिएर प्रचारप्रसार गरेपछि नेकपा (एकीकृत समाजवादी) का उम्मेदवार श्रेष्ठलाई आयोगले स्पष्टीकरण सोधेको हो। बेरोजगार युवालाई फ्रि भिसा, फ्रि टिकटमा विदेश पठाइदिने भनी मतदतामाझ बोलेको भिडियो प्राप्त भएको भन्दै श्रेष्ठलाई निर्वाचन आयोगमा वा उम्मेदवारी रहेको निर्वाचन अधिकृतको कार्यालयमा आफैं वा आफ्नो प्रतिनिधिमार्फत् लिखित स्पष्टीकरण पेश गर्न आयोगले निर्देशन दिएको छ। निर्वाचन आचारसंहिता, २०७९ को दफा ४ मा सबैले पालना गर्नुपर्ने आचरण अन्तर्गत खण्ड (न) मा 'कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने' व्यवस्था रहेको स्मरण गराउँदै आयोगले बारालगायतका जिल्लाबाट युवाहरुलाई जम्मा गरी प्रलोभन देखाएको सम्बन्धमा के कसो भएको हो ? भनी पत्र पठाएको छ।"
भक्तपुर क्षेत्र नं २ का कांग्रेस उम्मेदवार दुर्लभ थापालाई आयोगले सोध्यो स्पष्टीकरण,"काठमाडौं : निर्वाचन आयोगले प्रतिनिधिसभा सदस्यका भक्तपुर क्षेत्र नं २ का कांग्रेसका उम्मेदवार दुर्लभ थापालाई २४ घन्टे स्पष्टीकरण सोधेको छ। आयोगले आचारसंहिताको उल्लंघन हुने गरी प्रचारप्रसार गरेको विषयमा प्रतिनिधिसभा सदस्यका भक्तपुर क्षेत्र नं २ का उम्मेदवार थापालाई स्पष्टीकरण सोधेको हो। थापाले सूर्यविनायक नगरपालिका वडा नं २, ३, ४ र ६ का चोक, गल्ली र पोलहरूमा दलको झण्डा, फ्लेक्स प्रिन्ट राखेको तथा सामाजिक सञ्जालमा पोष्ट गरेको कार्य आचारसंहिता विपरीत हुने भएकाले स्पष्टीकरण सोधिएको आयोगले जनाएको छ। थापालाई निर्वाचन आयोगमा वा उम्मेदवार रहेको निर्वाचन अधिकृतको कार्यालमा आफैँ वा आफ्नो प्रतिनिधिमार्फत लिखित स्पष्टीकरण पेश गर्न भनिएको छ। निर्वाचन आचारसंहिता, २०७९ को दफा १३ बमोजिम जुलुस, आमसभा, कोणसभा, बैठक वा भेला गर्दा पालना गर्नुपर्ने आचरण अन्तर्गत खण्ड (ज) मा कसैको निजी घरजग्गामा वा सार्वजनिक भवन, सार्वजनिक उद्यान, सार्वजनिक सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह राख्न वा टाँस्न नहुने व्यवस्था रहेको स्मरण गराउँदै त्यसरी विभिन्न स्थानको बाटो तथा पोलहरूमा दलको झण्डा राखेको देखिएको हुँदा आचारसंहिता विपरीत हुने गरी उक्त कार्य किन गरिएको हो ? भनी स्पष्टीकरण सोधिएको छ। तपाईं नेपाली कांग्रेस भक्तपुर जिल्ला कार्यसमितिको अध्यक्ष तथा भक्तपुर क्षेत्र नं २ मा प्रतिनिधि सभा सदस्यको उम्मेदवार समेत रहनु भएको हुँदा निर्वाचन आचारसंहिताको पालना गर्ने गराउने जिम्मेवारी तपाईंको हो, होइन ? स्पष्टीकणमा भनिएको छ, यदि जिल्ला कार्यसमिति भक्तपुरबाट निर्वाचन आचारसंहिता विपरीत कार्य भएको हो भने तपाईंलाई किन निर्वाचन आयोग ऐन, २०७३ को दफा २३ को उपदफा (३) र उपदफा (४) बमोजिमको कारवाही हुनु नपर्ने हो ?"
पटकपटक उही प्रतिस्पर्धी,"कृष्णप्रसाद सिटौला (कांग्रेस) राजेन्द्रप्रसाद लिङदेन (राप्रपा) (चौथोपटक) झापा ३ मा दुई शीर्ष नेताबीच चौथो पटक प्रतिष्ठाको लडाइ हुँदैछ। नेपाली कांग्रेसका नेता कृष्णप्रसाद सिटौला र राप्रपाका अध्यक्ष राजेन्द्रप्रसाद लिङ्देन आमनिर्वाचनमा फेरि एक पटक आमनेसामने उभिएका छन्। सिटौला सातौं पटक र लिङदेन चौथो पटक चुनावी मैदानमा होमिएका हुन्। २०४८ सालदेखि निरन्तर कांग्रेस नेता सिटौला यस क्षेत्रबाट निर्वाचन लड्दै आएका छन्। २०५६ र २०७० सालमा गरी दुईपटक निर्वाचित भएका सिटौला २०४८, २०५१, २०६४ र २०७४ सालमा गरी चारपटक पराजित भए। त्यस्तै २०५६ सालमा पहिलो पटक यस क्षेत्रबाट निर्वाचन लडेका लिङदेन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलो पटक निर्वाचित भए। त्यसअवधिमा सिटौला र लिङदेन २०५६, २०७० र २०७४ सालमा आमनेसामने देखिए। प्रदीप ज्ञवाली (एमाले) चन्द्र भण्डारी (कांग्रेस) (चौथोपटक) मतदाताको आलोपालो रोजाइमा पर्दै आएका गुल्मी १ का नेताद्वय नेकपा एमालेका प्रदीप ज्ञवाली र नेपाली कांग्रेसका चन्द्र भण्डारीबीच चौथोपटक चुनावी प्रतिस्पर्धा हुँदैछ। दुई नेता विगत १५ वर्षदेखि चिरपरिचित प्रतिस्पर्धी हुन्। राष्ट्रिय राजनीतिमा स्वच्छ छवि बनाएका दुवै नेता नागरिकका प्रिय मानिए पनि मतदाताले एकलाई रोज्नुपर्ने बाध्यता छ। ज्ञवाली एमालेको हाल उपमहासचिव छन् भने भण्डारी कांग्रेसको केन्द्रीय सदस्य छन्। ०५६ मा भएको संसदीय निर्वाचनमा साविकको निर्वाचन क्षेत्र नम्बर २ बाट ज्ञवाली र कांग्रेसका चन्द्र केसीबीच भएको प्रतिस्पर्धामा ज्ञवालीले चुनाव जितेका थिए। त्यसबेला ज्ञवाली संस्कृति, पर्यटन तथा नागरिक उड्डयनमन्त्रीसमेत भए। राजनीतिमा नयाँ अनुहार आउनुपर्छ भन्ने चर्चा र बहस चलेको धेरै समय भयो। नीति निर्माण गर्ने र सरकार बनाउने थलोका रूपमा रहेको प्रतिनिधिसभामा प्रतिनिधित्व गर्ने उम्मेदवार योग्य र परिपक्क हुनुपर्छ। तर, लामो समयदेखि नेपाली राजनीतिमा पुरानै अनुहारले नेतृत्व समालेका छन्, प्रतिनिधिसभामा पनि चुनिएर पुग्ने तिनै नेता हुन्। पटकपटक हुने निर्वाचनमा हारे पनि, जिते पनि उम्मेदवार बन्छन्। यसले नयाँ पुस्ताले मौका नपाउने क्रम लम्बिँदैछ। यसपटकको प्रतिनिधिसभा निर्वाचनमा पनि ३ देखि ४ पटकसम्म प्रतिस्पर्धा गरेका नेता उम्मेदवार बनेका छन्। पुरानै अनुहार सदाबहार योजना लिएर नागरिकको घरदौलोमा पुगेका छन्। ०६४ मा भएको पहिलो संविधानसभा निर्वाचनदेखि एमालेका प्रदीप ज्ञवाली र कांग्रेसका चन्द्र भण्डारीबीच निरन्तर प्रतिस्पर्धा हुँदै आएको हो। ०६४ को निर्वाचनमा ज्ञवालीले चुनाव जिते। ०७० सालमा भएको दोस्रो संविधानसभा निर्वाचनमा फेरि उनीहरूबीच नै भएको प्रतिस्पर्धामा ज्ञवालीले हार व्यहोरे। ०७४ मा फेरि ज्ञवालीले भण्डारीलाई पछि पार्दै विजय हात पारे। यसपटक उनीहरूबीच चौथो प्रतिस्पर्धा हो। फरकफरक राजनीतिमा भए पनि दुवै नेता मतदाताको बीचमा पुग्दा कहिल्यै गालीगलौज गर्दैनन्। उनीहरूबीच मित्रवत प्रतिस्पर्धा हुने गरेको छ। डिगबहादुर लिम्बू (कांग्रेस) घनश्याम खतिवडा (एमाले) (चौथोपटक) राजनीतिक मैदानका पुराना प्रतिस्पर्धी हुन् डिगबहादुर लिम्बू र घनश्याम खतिवडा। उनीहरू मोरङ लेटाङका बासिन्दा हुन्। अबको निर्वाचनका लागि मोरङ १ मा लिम्बू नेपाली कांग्रेस र खतिवडा नेकपा (एमाले)बाट प्रतिनिधिसभा सदस्य पदका प्रतिस्पर्धी छन्। लिम्बू कांग्रेसका जिल्ला सभापति हुन्। खतिवडा एमाले प्रदेश १ का सदस्य हुन्। चुनावी दौरानमा उनीहरूबीच ३० वर्षदेखि प्रतिस्पर्धा चलिरहेको छ। प्रतिस्पर्धामा २ पटक खतिवडा र १ पटक लिम्बूले बाजी मारिसकेका छन्। आगामी प्रतिनिधिसभा निर्वाचनमा उनीहरूबीच चौथो पटक प्रतिस्पर्धा हुँदैछ। पहिलो पटक २०४९ सालको स्थानीय निकाय निर्वाचनमा आमनेसामने भए। त्यसपटक प्रतिस्पर्धामा बाजी मार्दै खतिवडा तत्कालीन लेटाङ गाविसको अध्यक्ष निर्वाचित भए। दोस्रो संविधानसभामा खतिवडा लिम्बूसँग १ हजार ५ सय मतान्तरले पराजित बनेका थिए। संविधानसभा सदस्य बन्ने अवसरबाट बञ्चित भएको बदला खतिवडाले २०७४ सालको प्रतिनिधिसभा निर्वाचनमा लिम्बूलाई पराजित गरेर लिए। २०७४ मा खतिवडाले लिम्बूलाई ६ हजार ८८ मतान्तरले पराजित गरेका हुन्। सुनिल थापा (कांग्रेस) राजेन्द्र राई (एमाले) (तेस्रोपटक) प्रतिनिधिसभाको एक सिटका लागि धनकुटाबाट ९ उम्मेदवार प्रतिस्पर्धामा छन्। सत्तारुढ गठबन्धनबाट नेपाली कांग्रेसका केन्द्रीय सम्पादन समिति सदस्य तथा पूर्वमन्त्री सुनिलबहादुर थापा चुनावी मैदानमा उत्रँदा नेकपा एमालेले केन्द्रीय सदस्य तथा निवर्तमान संसद् राजेन्द्र राईलाई उठाएको छ। यस्तै राष्ट्रिय प्रजातन्त्र पार्टीका जिल्ला अध्यक्ष कुमारबहादुर थापा, संघीय लोकतान्त्रिक राष्ट्रिय मञ्चका आरामकुमार लिम्बू, मंगोल नेसनल अर्गनाइजेसनका विश्वमित्र लावती, एकीकृत शक्ति नेपालका रमेश राई र स्वतन्त्रमा माओवादी केन्द्रबाट विद्रोह गरेका हेमराज भण्डारी चुनावी मैदानमा छन्। गठबन्धनको तर्फबाट उम्मेदवार कांग्रेस नेता थापा र नेकपा एमालेबाट उम्मेदवार बनेका राईबीच यो तेस्रो पटकको भिडन्त हो। अघिल्लो दुई पटकमा दुवै जनाले एकएक पटक बाजी मारे। २०७० सालको दोस्रो संविधानसभा निर्वाचनमा तत्कालीन राष्ट्रिय प्रजातन्त्र पार्टीबाट उम्मेदवार बनेका सुनिलबहादुर थापाले जितेका थिए। त्यो बेला धनकुटामा दुइटा निर्वाचन क्षेत्र थियो। धनकुटा २ मा निकटतम प्रतिस्पर्धी राजेन्द्रकुमार राईलाई पराजित गर्दै थापा विजयी भएका थिए। त्यस्तै २०७४ सालको निर्वाचनमा भने राजेन्द्र विजयी बने। त्यसबेला धनकुटामा प्रतिनिधिसभाको एउटा मात्र निर्वाचन क्षेत्र थियो। उक्त निर्वाचनमा राजेन्द्रले सुनिललाई १० हजार ४ सय ५९ मतान्तरले पराजित गरेका थिए। शेरधन राई (एमाले) सुदन किराती (माओवादी) तेस्रोपटक भोजपुरबाट शेरधन राई र सुदन किराती तेस्रो पटक चुनावी मैदानमा उत्रँदैछन्। प्रतिनिधिसभाका लागि एक क्षेत्र रहेको भोजपुरमा यो पटक नेकपा (एमाले)बाट राई र सत्ता गठबन्धनका तर्फबाट माओवादी केन्द्रका किरातीको उम्मेदवारी परेको हो। यसअघि २०६४ सालमा संघको निर्वाचनमा माओवादीका किरातीले तात्कालीन भोजपुर २ मा राईलाई पराजित गरेका थिए। त्यस्तै एमालेका राईले पनि २०७० सालमा २ मै किरातीलाई पराजित गरे। पछि २०७४ मा वामगठबन्धनका कारण भने यी दुईबीचको भिडन्त टर्यो। नेकपा एमाले र नेकपा माओवादीबीच गठबन्धन भएपछि मुख्यमन्त्रीको आश्वासनसहित राईलाई प्रदेशमा र किराती प्रतिनिधिसभामा प्रतिस्पर्धा गरे। २०७४ मा प्रतिनिधिसभामा माओवादी केन्द्रबाट किराती चुनाव लडिरहँदा प्रदेशसभा १ मा एमालेबाट वर्तमान मुख्यमन्त्री राजेन्द्रकुमार राई र प्रदेशसभा २ मा राईले चुनाव लडे। निर्वाचित पनि भए। राई र किराती बीचको तेस्रो चुनावी प्रतिस्पर्धा हुँदा मुख्यमन्त्री राजेन्द्र भने सत्तागठबन्धनबाट प्रदेशसभा क्षेत्र नं १ का लागि चुनाव लड्दैछन्। राजेन्द्रप्रसाद गौतम (एमाले) दीपक खड्का (कांग्रेस) तेस्रोपटक प्रतिनिधिसभाका लागि एक निर्वाचन क्षेत्र रहेको संखुवासभामा एमाले र कांग्रेसका उम्मेदवारबीच तेस्रो पटक प्रतिस्पर्धा हुँदैछ। एमालेका राजेन्द्रप्रसाद गौतम र कांग्रेसका दीपक खड्का यसपटक पनि आमनेसामने हुँदैछन्। २०७४ को निर्वाचनमा वामगठबन्धनको तर्फबाट गौतमले ३२ हजार ७ सय ६९ मत ल्याएर खड्कालाई हराएका थिए। खड्काले ३१ हजार ६ सय ३९ मत ल्याएका थिए। २०७० को संविधानसभाको निर्वाचनमा पनि दुवैबीच प्रतिस्पर्धा भएको थियो। क्षेत्र नं२ मा गौतमलाई खड्काले हराएका थिए। निर्वाचित खड्का खानेपानी तथा सरफाइ राज्यमन्त्रीसमेत भएका थिए। विजयकुमार गच्छदार (कांग्रेस) भगवती चौधरी (एमाले) (तेस्रोपटक) अबको निर्वाचनमा सुनसरी ३ मा कांग्रेस नेता विजयकुमार गच्छदार सातौंपटक चुनाब जित्ने दौडमा जुटेका छन्। गच्छदारसँग एमाले उम्मेदवार भगवती चौधरी तेस्रो पटक प्रतिस्पर्धा गर्दैछिन्। गच्छदार कांग्रेस नेतृत्वको गठबन्धनबाट र भगवती एमालेजसपा गठबन्धनबाट उम्मेदवार भएर प्रतिनिधिसभा सदस्यको प्रतिस्पर्धामा उत्रिएका हुन्। गच्छदारले दोस्रो संविधानसभा र २०७४ सालको निर्वाचनमा चौधरीसँगै कम मतान्तरले जितेका थिए। त्यसैले चौधरी जसरी पनि यसपटक चुनाव आफैंले जित्ने दाबीका साथ मैदामा उत्रिएकी छन् भने गच्छदार विगतमा सहजै जितेकाले यसपटक गठबन्धनबाट जित्ने पक्का रहेको दाबी गर्छन्। सुरेन्द्र चौधरी (कांग्रेस) राजकुमार यादव गुप्ता (नेपाल सुशासन पार्टी) (तेस्रोपटक) पर्सा क्षेत्र नम्बर ३ को प्रतिनिधीसभा सदस्यमा दुई उम्मेदवार तेस्रो पटक चुनावी मैदानमा उत्रिएका छन्। पर्सा ३ मा सत्तागठबन्धनबाट कांग्रेसका सुरेन्द्र चौधरी र नेपाल सुशासन पार्टीका राजकुमार यादव गुप्ता एक अर्काविरुद्ध लगातार तेस्रोपटक चुनावी मैदानमा उत्रिएका हुन्। चौधरी २०७० को दोस्रो संविधानसभा निर्वाचनमा पर्साको तत्कालीन निर्वाचन क्षेत्र नम्बर ४ मा संविधानसभा सदस्यमा निर्वाचित भएका थिए। उक्त चुनावमा उनका निकटतम प्रतिस्पर्धी तत्कालीन नेपाल संघीय समाजवादी पार्टीबाट यादव नै थिए। त्यसबेला संविधानसभा सदस्यमा निर्वाचित चौधरीले १३ हजार मत पाउदा उनका निकटतम प्रतिस्पर्धी यादवले भने ७ हजार १ सय २३ मत मात्रै पाएका थिए। २०७० को दोस्रो संविधानसभा निर्वाचनमा पर्सामा ५ वटा निर्वाचन क्षेत्र कायम थियो। तर, २०७४ को निर्वाचन यता भने पर्सामा प्रतिनिधिसभाका ४ वटा मात्र निर्वाचन क्षेत्र कायम छ। त्यसपछि २०७४ को निर्वाचनमा भने यी दुवै नेता पर्सा प्रतिनिधीसभा निर्वाचन क्षेत्र नम्बर ३ मा एक अर्काविरुद्ध चुनावी मैदानमा उत्रिएका थिए। २०७४ को निर्वाचनमा पर्सा ३ को प्रतिनिधिसभा सदस्यमा चौधरी कांग्रेसबाटै उम्मेदवार हँुदा यादव भने तत्कालीन नेपाल संघीय समाजवादी पार्टीका उम्मेदवार थिए। उक्त निर्वाचनमा भने तत्कालीन संघीय समाजवादी फोरमका हरिनारायण रौनियारले यी दुवैलाई पाखा लगाउँदै बाजी मारे। उक्त निर्वाचनमा चौधरी दोस्रो र यादव चौथो नम्बरमा रहे। विगत दुई निर्वाचनमा लगातार एक अर्काविरुद्ध चुनावी मैदानमा भिडिसकेका चौधरी र यादव आसन्न मंसिर ४ को निर्वाचनमा फेरि एक अर्काकै प्रतिस्पर्धीका रूपमा उत्रिएका छन्। चौधरीको पार्टी कांग्रेस नै छ भने यादवले भने दल परिवर्तन गरेर नेपाल सुशासन पार्टीलाई रोजेका छन्। राजु थापा (कांग्रेस) नारायणप्रसाद मरासिनी (एमाले) तेस्रोपटक स्याङ्जाको क्षेत्र नं १ मा नेपाली कांग्रेसका राजु थापा र नेकपा एमालेका नारायणप्रसाद मरासिनीबीच मुख्य प्रतिस्पर्धा हुँदैछ। प्रतिनिधिसभा निर्वाचनमा थापा र मरासिनीबीच यो लगातारको तेस्रो पटकको चुनावी भिडन्त हो। उनीहरू २०७० सालमा भएको निर्वाचनदेखि २०७४ को र अहिले पनि आमने सामने छन्। दोस्रोपटक सम्पन्न २०७० को संविधानसभा निर्वाचनमा कांग्रेसतर्फका उम्मेदवार थापा विजयी भएका थिए। त्यसपछिको २०७४ सालको संघीय निर्वाचनमा गठबन्धनसहित एमालेका मरासिनी निर्वाचित भए। अब हुने निर्वाचनमा पनि मुख्य प्रतिस्पर्धा भनेको कांग्रेस र एमालेबीच अर्थात् थापा र मरासिनीबीच नै हो। दामोदर भण्डारी (एमाले) नरेन्द्रबहादुर कुँवर (विजयसुन्दर) (माओवादी) (तेस्रोपटक) सुदूरपश्चिमको बैतडी जिल्लामा नेकपा एमालेका दामोदर भण्डारी र नेकपा माओवादी केन्द्रका नरेन्द्रबहादुर कुँवर (विजयसुन्दर) बीच तेस्रोपटक प्रतिस्पर्धा हुँदैछ। संविधानसभाका दुई निर्वाचन (२०६४ र २०७०) मा बैतडीमा दुइटा निर्वाचन क्षेत्र थिए। २०६४ सालको निर्वाचनमा क्षेत्र नम्बर १ बाट यी दुवै नेतासँगै चुनाव लडेका हुन्। त्यसबेला नरेन्द्रबहादुर कुँवरले जितेका थिए। २०७० सालको अर्को संविधानसभा निर्वाचनमा पनि क्षेत्र नम्बर १ बाट यी दुवै नेताकाबीच प्रतिस्पर्धा भयो। त्यसबेला भने एमालेका भण्डारी विजयी भए। २०७२ सालमा संविधान जारी भएपछि बैतडी एक निर्वाचन क्षेत्र भयो। दुई पटकको निर्वाचनमा प्रतिस्पर्धी भएर लडेका यी दुई नेता २०७४ सालको निर्वाचमा भने नेकपा बनेपछि एक अर्काका सारथि बने। टिकट एमालेका दामोदर भण्डारीले पाए भने नरेन्द्रबहादुर कुँवर उनका लागि भोट माग्न जनतामा गए। तर, नेकपा विभाजन भएपछि, यसपालि यी दुवै नेता बैतडीबाट प्रतिस्पर्धी भएका छन्। नरेन्द्रबहादुर कुँवर सत्ता गठबन्धनका तर्फबाट उमेदवार बनेका छन् भने भण्डारी नेकपा एमालेबाट एकल रूपमा प्रतिस्पर्धामा उत्रिएका छन्।  शिवराज भट्टधनगढी, किशोर बुढाथोकीविराटनगर, हरिबहादुर लम्जेलधनकुटा, क्रान्ति शाह वीरगन्ज, प्रदीपचन्द्र राईभोजपुर, अनिष विष्टसंखुवासभा, भवानी अधिकारीस्याङ्जा, गंगा खड्कागुल्मी, पार्थ मण्डलझापा"
अपाङ्गता भएका व्यक्तिलाई गराइयो नमुना मतदान अभ्यास,विराटनगर: आगामी मंसिरमा हुने प्रतिनिधि तथा प्रदेशसभा सदस्य पदको निर्वाचनलाई दृष्टिगत गर्दै विराटनगरमा अपाङ्गता भएका व्यक्तिलाई मतदान अभ्यास गराईएको छ । दृष्टिबिहीन तथा शारीरिक रुपमा अशक्तलाई मतदाता शिक्षासहितको अपाङ्गतामैत्री नमुना मतदान अभ्यास गराईएको हो । अपाङ्गता भएका व्यक्तिलाई मतदाता शिक्षा प्रदान गर्न नेत्रहीन युवा संघले २५ जना तालिमप्राप्त प्रशिक्षकको टोली तयार पारेको छ । टोलीले मोरङभर अपाङ्गता भएका नागरिकको घरघरमा पुगेर मतदाता शिक्षा प्रदान गर्नेछ । यसले मत बदर हुनबाट जोगिनुका साथै अपाङ्गता भएका व्यक्तिमा आत्मविश्वास बढने अपेक्षा गरिएको संघका परियोजना संयोजक विशाल राईले बताए । सोमबारदेखि शुरु भएको मतदान अभ्यास कार्यक्रम जिल्लाभरि सञ्चालनको हुनेछ । अर्को चरणको अपाङ्गतामैत्री नमुना मतदान भने उर्लाबारीमा गर्ने योजना रहेको संघले जनाएको छ ।
आजदेखि दोस्रो चरणको मतपत्र ढुवानी,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचन अन्तरगत समानुपातिक निर्वाचन प्रणालीतर्फ आजदेखि दोस्रो चरणको मतपत्र ढुवानी सुरु भएको छ। पहिलो चरण अन्तर्गत प्रदेश नं १, मधेश प्रदेश र बागमती प्रदेशका लागि मतपत्र ढुवानी भइसकेको निर्वाचन आयोगले जनाएको छ। आयोगका अनुसार समानुपातिक निर्वाचन प्रणालीअन्तर्गत प्रतिनिधिसभातर्फ देशभरका लागि कुल २ करोड ४ लाख २१ हजार र प्रदेश सभातर्फ २ करोड १ लाख ८४ हजार मतपत्र यसअघि नै छपाइ भइसकेको छ । यसबाहेक निर्वाचन आयोगले निर्वाचन शिक्षाका लागि २२ लाख ४० हजार नमुना मतपत्र छापेर यसअघि नै जिल्ला जिल्लामा पठाइसकेको छ । पहिलो हुने निर्वाचित हुने प्रणाली (प्रत्यक्ष)तर्फ बुधबारसम्म १ करोड ३७ हजार मतपत्र छपाइ सम्पन्न भएको छ। छापिएका मध्ये प्रतिनिधि सभातर्फको मतपत्र ५० लाख १३ हजार र प्रदेश सभातर्फको मतपत्र ५० लाख २४ हजार रहेका आयोगले जनाएको छ। योसँगै प्रतिनिधि सभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेलधुरा जिल्लाको पहिलो हुने निर्वाचित हुने प्रणालीतर्फको मतपत्र छपाइ सम्पन्न भएको छ । प्रदेश सभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भएको छ । आयोगले भक्तपुरस्थित जनक शिक्षा सामग्री केन्द्र लिमिटेडमा मतपत्र छपाइ गरिरहेको छ।"
ओखलढुंगामा सत्ता गठबन्धनको चुनावी प्रचारः घरदैलोसँगै १० ठाउँमा सभा,"ओखलढुंगा: गठबन्धन दलले ओखलढुंगाको चुनावी प्रचारलाई अभियानकै रुपमा सञ्चालन गर्ने भएका छन् । १० स्थानमा बृहत सभा र एक स्थानमा कोण सभा गर्ने तयारी गरेका गठबन्धनका दलले गाउँगाउँमा घरदैलो अभियान पनि सँगसँगै अघि बढाउने भएका छन् । अहिले भेटघाट र मतदाताबाट सुझाव लिने काम भइरहेको छ, स्थानीय घोषणा पत्रसहित सभामा जान्छौं प्रदेश सभा क्षेत्र नं १ का कांग्रेस उम्मेदवार प्रदीपकुमार सुनुवारले भने । कात्तिक १७ देखि औपचारिक प्रचारको काम थाल्ने गठबन्धनका दलको कार्यतालिका छ। जिल्लामा चुनावी गठबन्धनमा नेपाली कांग्रेस, नेकपा माओवादी केन्द्र र नेकपा एकीकृत समाजवादी छन् । गठबन्धनबाट संघतर्फ कांग्रेसका केन्द्रीय सदस्य रामहरि खतिवडा, प्रदेशतर्फ क्षेत्र नं १ मा कांग्रेसका केन्द्रीय सदस्य प्रदीपकुमार सुनुवार र क्षेत्र नं २ मा माओवादी केन्द्रका केन्द्रीय सदस्य बाबुराम गौतम प्रतिस्पर्धामा छन् । निर्वाचन प्रचारलाई प्रभावकारी बनाउन गठबन्धनले विभिन्न समिति निर्माण गरेर काम गरिरहेको निर्वाचन क्षेत्र नं १ का माओवादी केन्द्रका उम्मेवार बाबुराम गौतमले बताए । उनले सबै दललाई साथमा लिएर चुनावी मैदानमा उत्रिएको बताए । अंकगणितीय हिसाबले स्थानीय तहको निर्वाचनलाई आधार मान्दा गठबन्धनको मत एमालेभन्दा १० हजार बढी छ । यही अंकलाई कामय राखेर गठबन्धनका उम्मेदवार बिजयी हुने प्रतिनिधि सभाका उम्मेद्वार रामहरि खतिवडाले दावी गरे । गठबन्धनले कात्तिक १७ गतेदेखि मंसिर १ गतेसम्म चुनावी सभा गर्ने कार्यतालिका बनाएको छ । त्यसमध्ये १ जिल्लास्तरीय र ९ पालिका स्तरीय सभा हुनेछन् । बाँकी समयमा भेटघाट र घरदैलो गर्ने उम्मेदवार नेताहरूले बताएका छन् ।"
एमालेले जनकपुर चुरोट कारखाना सञ्चालन गर्छ : महासेठ,"ढल्केवर(धनुषा) : नेकपा एमालेका सचिव रघुविर महासेठले एमालेको सरकार बनेलगत्तै जनकपुर चुरोट कारखाना सञ्चालन हुने बताएका छन्। उनले एमालेको सरकारले जनकपुर चुरोट कारखाना सञ्चालन गर्ने जिकिर गरेका हुन्। धनुषाको बटेश्वरमा आयोजित पार्टी प्रवेश तथा शुभकामना आदानप्रदान कार्यक्रमलाई सम्बोधन गर्दै सचिव महासेठले यसअघि एमाले नेतृत्वको सरकारले सञ्चालन गर्न चाहेपनि प्रदेश सरकारमा आवद्ध दलहरुका कारण काम गर्ने वातावरण नबनेको उल्लेख गरे। एमालेले उद्योग सञ्चालन गर्न चाहेको थियो। प्रदेश सरकारमा आवद्ध कांग्रेस, लोसपालगायतका दलले उद्योगको भवन कब्जा गर्यो, क्वार्टरहरु बनाए। काम गर्ने वातावरण बनेन। हाम्रो सरकार पनि ढल्यो, उनले भने, जसपा हाम्रो तालमेलमा आएको छ। अब हामी प्रदेशमा पनि सरकार बनाउँछौं। सबैभन्दा पहिला चुरोट कारखाना सञ्चालन गर्छौं। ओली नेतृत्वको सरकारले मधेसमा १३ सय किलोमिटर नयाँ राजमार्ग निर्माण कार्यको सुरुवात गरेको महासेठले दावी गरे। मधेस र देशको विकास एमाले बाहेक कुनै दलले गर्न नसक्ने भनेर सम्पूर्ण नेपाली जनताले बुझिसकेको उनको टिप्पणी थियो। धनुषा क्षेत्र नं ४ बाट प्रतिनिधिसभा सदस्यका उम्मेदवार समेत रहेका महासेठले नेकपा एमालेले आफ्नो बलमा आसन्न चुनावबाट बहुमतको सरकार निर्माण गर्ने ठोकुवा गरे। एमालेको कामबाट गठबन्धन सरकार डराईसकेको उनले औल्याए। महासेठले केपी ओलीको सरकारले मधेसका लागि ल्याएको २ हजारभन्दा बढी योजना मध्ये १४ सय योजना गठबन्धन सरकारले रोकिदिएको आरोप लगाए। त्यत्रो योजना लागू भएपछि मधेसमा एमाले बलियो हुन्छ भन्ने डरले योजनाबद्ध ढंगले योजनाहरु काटियो। त्यसमा कांग्रेसलाई मधेससँग लभ परेको भन्ने प्रचण्डजी र मधेसकै माधवजीले योजना रोक्न सहमति दिनुभयो, महासेठले भने। गठबन्धन सरकारको आत्मविश्वास समाप्त भइसकेको उनको टिप्पणी थियो। सम्बोधनको क्रममा उनले भने, जसको आत्मविश्वास समाप्त हुन्छ उसले मान, प्रतिष्ठा बाहेक देशको बारेमा सोच्दैन। कम्युनिष्ट आन्दोलनलाई समाप्त पार्न विदेशी शक्तिको इशारामा प्रचण्डको नेतृत्वमा माधवजी देउवाको शरणमा पुगेका महासेठले टिप्पणी गरे। उनले वर्तमान अवस्थामा देशमा नेकपा एमालेको विकलप नरहेको जिकिर गरे।"
एकै परिवारबाट ४ उम्मेदवार,धनकुटा : मंसिर ४ गते हुनेमा एकै परिवारबाट चार जना उम्मेदवार बनेका छन्। जसमा पूर्वप्रधानमन्त्री सूर्यबहादुर थापाका सन्तानसहित दाजुभाइका छोराछोरी छन्। थापाका छोरा कांग्रेस नेता सुनिलबहादुर थापा सत्तारुढ गठबन्धनबाट धनकुटामा प्रतिनिधिसभा सदस्य उम्मेदवार छन्। उनकी फुपु इन्दिरा थापा कांग्रेसबाटै समानुपातिकतर्फ प्रदेशसभा सदस्य उम्मेदवार छिन्। इन्दिरा सूर्यबहादुरका बुवा टेकबहादुर थापाका दाजु वसन्तमान सिंह थापाकी छोरी हुन्। राष्ट्रिय प्रजातन्त्र पार्टी धनकुटाका अध्यक्ष कुमार थापा पनि प्रतिनिधिसभा सदस्यकै लागि चुनावी मैदानमा छन्। उनी सूर्यबहादुरका भाइ चकेन्द्रबहादुरका छोरा हुन्। उनी कुनै बेला काका सूर्यबहादुरका राजनीतिक सारथि थिए। उनै कुमार यसपटक काकाकै छोरा सुनिलबहादुरसँगै चुनावी मैदानमा छन्। सूर्यबहादुरका हजुरबुवा टेकबहादुरका भाइ कृष्णबहादुर थापाका नाति अर्जुन थापा पनि चुनावी मैदानमा छन्। जनता समाजवादी पार्टी नेपालका विदेश विभाग प्रमुख रहेका उनी प्रदेशसभा सदस्यतर्फ समानुपातिक उम्मेदवार बनेका छन्। यससँगै गाउँकै पाँच जना उम्मेदवार चुनावी प्रतिस्पर्धामा छन्। पाख्रिवास नगरपालिका७ का बासिन्दा कांग्रेस नेता सुनिलबहादुर थापासँग ८ नम्बर वडाका बासिन्दा एमालेका उम्मेदवार राजेन्द्रकुमार राई पनि चुनावी प्रतिस्पर्धामा छन्। संघीय संरचनाअन्तर्गत साविक मुगा गाविसलाई दुई वडामा विभाजन गरिएको हो। उनीहरूबीच यसअघि दुईपटक चुनावी प्रतिस्पर्धा भएको थियो। जसमा उनीहरूले एकएक पटक बाजी मारेका थिए। यो पटक तेस्रो भिडन्त हो। यी दुई बीचको भिडन्त रोचक हुने विश्लेषण गरिएको छ।
एकसाथ वृद्धभत्ता बुझेर आउँदै गर्दा भीरबाट धकेलेर भाइको हत्या,सन्धिखर्क : अर्घाखाँची जिल्लाको भुमिकास्थान नगरपालिकामा आफ्नै दाजुले भाइको हत्या गरेका छन्। बुधबार भुमिकास्थान नगरपालिका १ खलाधारा भीरबाट लडी साम्नेगाँउ निवासी ७० वर्षका वीरबहादुर गमालको मृत्यु भएको थियो। प्रहरीका अनुसार बुधबार दिउँसो करिब ४ बजेको समयमा वीरबहादुर गमाल र उनका ७४ वर्षीय दाजु हिमबहादुर गमालले भत्ता बुझेपछि हिँड्दै घर फर्केका थिए। घर फर्किदै गर्दा बेलुकी ७ बजेको समयमा बाटोमा लेनदेको विषयमा दुई भाइको सामान्य विवाद भई धकेला धकेल हुँदा भिरबाट धकेली भाइको मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक अर्जुन पौडेलले जानकारी दिए। हिमबहादुर गमाललाई पक्राउ गरी जिल्ला अदालत अर्घाखाँचीबाट ५ दिन म्याद थप गरी अनुसन्धान भइरहेको जिल्ला प्रहरी कार्यालयका प्रहरी नायव उपरीक्षक मुकुन्द रिजालले बताए। गमालको शव बाटोदेखि झन्डै ८० मिटर तल खसेको अवस्थामा फेला परेको थियो।
अनुगमन नहुँदा गौशाला बजारमा उपभोक्ता ठगिँदै,"महोत्तरी : चाडपर्वको पूर्वसन्ध्यामा समेत यहाँका बजारमा अनुगमन नहुँदा उपभोक्ताहरू ठगिँदै आएका छन्। अनुगनमको पूर्ण अधिकार स्थानीय सरकारको मातहतमा रहेको र सम्बन्धित पक्षबाट कुनै ठोस पहल हुन नसक्दा पर्वको बजार गर्न आएका ग्राहकहरू व्यापारीबाट प्रत्यक्ष रूपमा ठगीमा पर्ने गरेको उपभोक्ताहरूको भनाइ रहेको छ। केही दिन अगाडि मात्र गौशाला बजारमा विना म्याद भएको पाउरोटी फेला परेको थियो। जुन सामाजिक सञ्जालमा धेरै नै चर्चाको विषय बनेको थियो। मानव जीवनको स्वास्थ्यलाई प्रत्यक्ष असर पार्ने किसिमको गुणस्तरहीन, म्याद नाघेको खाद्य सामग्रीहरू खुलेआम बिक्री हुँदा समेत स्थानीय सरकार मौन हुनुको रहस्य अझ पनि रहस्यमय बन्दै गएको छ। आफू हरपल सहयोगका लागि तयार छु : प्रहरी निरीक्षक मिश्र बजारमा उपभोक्ता ठगिएको गुनासो आएपछि सम्बन्धित निकायमा आफूले बारम्बार ध्यानाकर्षण गराउँदै आएको इलाका प्रहरी कार्यालय गौशालाका प्रहरी निरीक्षक रन्जन मिश्रले जानकारी दिए। प्रहरी निरीक्षक मिश्रले अहिले पर्वको बजार भएकाले ग्राहकहरू स्वाभाविक रूपमै ठगिँदै आएका छन्। आफूले चाहेर पनि अनुगमन वा कारवाही गर्न सक्ने अवस्था नरहेको प्रहरी निरीक्षक मिश्रले बताए। नगर सरकारको मातहतमा अहिले बजार अनुगमन अधिकार रहेकाले आफनो प्रहरी टिमले हरसम्भव जनमुखी कार्य गरिने उनले प्रतिवद्ध जनाएका छन्। नगरप्रमुखकै कारण बजार अनुगमन हुन सकेन् : उपमेयर महतो गौशाला नगरपालिकाका प्रमुख डा दिपेन्द्र महतोले अन्तिम समयमा आएर रोकिएपछि बजार अनुगमन गर्न नसकिएको उपमेयर रेणु महतोले बताएकी छिन्। बुधबार पत्रकारसँगको कुराकानीको क्रममा उपमेयर महतोले भनिन्, 'नगरको राजस्व शाखाको समन्वयनमा छलफल भएर गौशाला बजारमा अनुगमन गर्ने तयारी भएको थियो। हिजो मेयरसँग यस विषयमा केही बेर कुराकानी हुँदा समेत उहाँ सकारात्मक हुनुहुन्थ्यो। आज एकाएक कसरी उहाँले अनुगमनलाई रोक्नुभयो। यसको रहस्य मलाई पनि अझ थाहा भएको छैन।' सूचना लिक भएपछि रोकिएको हुँ : मेयर महतो यस सम्बन्धमा गौशाला नगरपालिकाका मेयर डा दिपेन्द्र महतोले अनुगमनको सूचना लिक भएपछि बजार अनुगमन अन्तिम समयमा आएर रोकिएको बताएका छन्। मेयर महतोले भने, 'उपमेयर नेतृत्वको टोलीले बजार अनुगमन गर्ने निर्णय गरियो। बैठकमा आफू उपस्थित नभएपछि सकारात्मक थिएँ। पछि बजारमा अनुगमन गर्ने विषय चर्चा हुन थालेपछि बजार अनुगमन कार्य रोकिएको हो।' आफू स्वास्थ्य पेशाबाट आएकाले गुणस्तरीय खाद्य पदार्थ उपभोक्ताले पाउनुपर्ने र अनुगमनको कार्य अनिवार्य रूपमा हुनुपर्नेमा मेयर महतोले जोड दिएका छन्।"
मुस्ताङको कालिगण्डकी नदीमा पुरुषको शव फेला,जोमसोम : मुस्ताङको कालिगण्डकी नदीमा पुरुषको शव भेटिएको छ। मुस्ताङको थासाङ गाउँपालिका२ सौरु र खन्तीबीच पर्ने कालिगण्डकी नदीमा बुधबार शव भेटिएको जिल्ला प्रहरी कार्यालय मुस्ताङले जनाएको छ। मुस्ताङको थासाङ गाउँपालिका५ ताक्लुङ घर भई थासाङ गाउँपालिका२ सौरु बस्ने ४३ वर्षीय गमबहादुर परियारको शव कालिगण्डकी नदीमा भेटिएको जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गोपीकृष्ण सुवेदीले जानकारी दिए। कालिगण्डकी नदीमा शव फेला परेको सूचना पाएपछि प्रहरी टोली घटना स्थलमा पुगेको थियो। प्रहरीको प्रारम्भिक अनुसन्धान अनुसार कालिगण्डकी तर्ने क्रममा खोलाले बगाएर मृत्यु भएको हुनसक्ने अनुमान छ। प्रहरीका अनुसार परियार मंगलबार साँझ सौरुबाट कालिगण्डकी नदी तरेर खन्ती गाउँमा पुगेका थिए। साँझ पुनः घर फर्किने क्रममा कालिगण्डकी नदीले बगाएर मृत्यु भएको प्रारम्भिक अनुसन्धानमा जनाइएको छ। पोस्टमार्टमपछि परिवारको जिम्मा लगाइएको जिल्ला प्रहरी कार्यालय मुस्ताङले जनाएको छ। घटनाबारे थप अनुसन्धान भइरहेको प्रहरीले जनाएको छ।
धनगढीका जेष्ठ नागरिक मुक्तिनाथको यात्रामा (फोटो फिचर),"धनगढी : बिहीबार धनगढी२ का ७७ वर्षीय डबल बहादुर विष्टको मुहारमा मुस्कान थियो। घर परिवारको आर्थिक अवस्थाले मुक्तिनाथको दर्शन गर्न असहज भइरहेका बेला उनी धनगढी उपमहानगरपालिकाको पहलमा मुक्तिनाथको यात्रामा गएका हुन्। 'बल्ल स्थानीय सरकार भएको अनुभूति भयो। मेयर साप र उनको टीमलाई धन्यवाद दिन चाहन्छु' विष्टले भने। धनगढी उपमहानगरपालिका१३ का छविराज अवस्थी ७८ वर्षका भए। मुक्तिनाथ गएपछि मुक्ति पाउने सुनेका उनी पनि उपमहानगरकै पहलमा मुक्तिनाथको दर्शनका लागि बिहीबार त्यसतर्फ गए। 'मुक्तिनाथ जान पाउला भन्ने कल्पना नै थिएन। हरेक वडाबाट छ जनाका दरले जेष्ठ नागरिकलाई उपमहानगरले मुक्तिनाथको दर्शनका लागि पठायो, त्यसैले भगवानको दर्शन गर्न पाउने भएपछि खुसी भए', उनले भने। धनगढी उपमहानगरपालिका२ का विष्णु बहादुर सिंह र उनकी पत्नी मुक्तिनाथ दर्शनका लागि हिँडे। 'श्रीमान त पहिला पनि जानु भएको हो, मेरो पहिलो पटक हो। मुक्तिनाथ नेपालको सबैभन्दा ठूलो तीर्थ हो, भगवान मुक्तिनाथको दर्शन गर्न पाउदा असाध्यै खुसी छु', देवकी सिंहले भनिन। धनगढी उपमहानगरपालिकामा १९ वडा छन्। नीति तथा कार्यक्रममा जेष्ठ नागरिकको मुक्तिनाथ दर्शनको योजना थियो। १९ वडाका ६६ जनाले दरले ११४ जना जेष्ठ नागरिक, उपमहानगरका यस वर्ष सेवानीवृत हुन् कर्मचारी र हरेक वडाबाट वडाध्यक्षले सिफारिस गरेका एक जना जेष्ठ नागरिक गरी १३० जना जेष्ठ नागरिक मुक्तिनाथ गएका हुन्। जेष्ठ नागरिकको व्यवस्थापन र दर्शनको सबै जिम्मा धनगढीको लक्ष्मीनारायण मन्दिर समितिले लिएको छ। उपमहानगरपालिकाले स्वास्थ्यकर्मीसहित जेष्ठ नागरिकलाई पठाएको हो। धनगढी उपमहानगरपालिकाको परिसरमा मेयर गोपाल हमाल र उपमेयर कन्दकला रानाले अविर र रामनामी ओढाएर जेष्ठ नागरिकहरूलाई मुक्तिनाथका लागि बिदाई गरे। 'जेष्ठ नागरिकलाई चाहिने भनेको उपचार र धार्मिक यात्रा हो। उपचारका लागि हामीले १९ वटै वडामा वडा क्लिनिक चलाइरहेका छौं। अहिले उनीहरूलाई तीर्थयात्रामा पठाए छौं', मेयर गोपाल हमालले भने। 'यस तीर्थ यात्राका दुईवटा सन्देश पनि छन्। पहिलो कुरा हाम्रो समाजका हरेक जेष्ठ नागरिकलाई सम्मान गर्नुपर्छ भन्ने सन्देश हो भने अर्को कुरा हरेक स्थानीय तहले लक्षित वर्गका लागि कार्यक्रम बनाउँछन्, हामीले जेष्ठ नगारिकका लागि उमेर अनुसारको कार्यक्रम नीति तथा कार्यक्रममै राखेका थियौ।' मेयर हमालले यो कार्यक्रम हरेक वर्ष राखिने बताए। 'जेष्ठ नागरिक दोहोरिनु भएन, अझ थारु समुदायका गुरुवा, मन्दिरका पुजारी सहितका धार्मिक व्यक्ति हामीले यस यात्रामा समेटन सकेका छैनौं, अर्को वर्ष उहाँहरूलाई पनि मुक्तिनाथको दर्शनका लागि पठाइने छ,' मेयर हमालले भने। उपमहानगरपालिकाले चारवटा एसी बसमा जेष्ठ नागरिकहरूलाई बाटामा खाना, पानीसहित मुक्तिनाथ पठाएको हो। उनीहरूको बिहीबार उपमहानगरपालिकामा स्वास्थ्य परीक्षण गरिएको थियो। सामाजिक सुरक्षा भत्ताबाहेक अधिकांश स्थानीय तहहरूले जेष्ठ नागरिक लक्षित कार्यक्रम बनाउँदैनन। धनगढी उपमहानरपालिकाले गरेको यस कार्यको सबैले सराहना गरेका छन्।"
विद्यालयमा चोरी गरेको आरोपमा दुई जना पक्राउ,बैतडी : बैतडीमा विद्यालयमा चोरी गरेको आरोपमा दुई जना पक्राउ परेका छन्। चोरी गरेको आरोपमा दशरथचन्द नगरपालिका४ का २० वर्षीय भुपेश भट्ट र सोही ठाउँका २१ वर्षीय खेमराम तिरुवालाई पक्राउ गरिएको हो। जिल्लाको दशरथचन्द नगरपालिका१ स्थित मणिलेक मावि गुरुखोलाबाट गएको असोज १४ गते राति ल्यापटप र कम्प्युटर चोरी गरेको आरोपमा पक्राउ गरिएको जिल्ला प्रहरी कार्यालय बैतडीका सूचना अधिकारी प्रहरी निरिक्षक लोकराज जोशीले जानकारी दिए। पक्राउ परेका दुवै जनामाथि मुलकी अपराध संहिता २०७४ को परिच्छेद २० को दफा २४३ अन्तर्गत चोरी मुद्दा दर्ता गरी अदालतबाट १० दिनको म्याद थपेर अनुसन्धान कार्य भइरहेको प्रहरीले जनाएको छ। दुवै जनाले दशरथचन्द नगरपालिका लगायतका अन्य विभिन्न स्थानमा ल्यापटप चोरी गरेको खुल्न आएको समेत प्रहरीले जनाएको छ।
शिशु स्याहार केन्द्र स्थानान्तरण,भक्तपुर : भक्तपुर नगरपालिका१ को वडा कार्यालयसँगै रहेको भवनमा भक्तपुर नगरपालिकाद्वारा सञ्चालित शिशुस्याहार केन्द्र भाज्या पुखुको पश्चिमतर्फ स्थानान्तरण गरिएको छ। सोही अवसरमा आयोजित बृहत् अभिभावक भेलामा भक्तपुर नगरपालिकाका प्रमुख सुनिल प्रजापतिले शिशुस्याहार केन्द्रमा कार्यरत शिक्षिका तथा कर्मचारीहरूले असल व्यवहारबाट बालबालिकाहरूलाई हुर्काउने प्रयासमा लाग्नुपर्ने बताए। आधुनिकतासँगै जनताको चाहनाअनुसार अगाडि बढ्न नसके विस्थापित हुने खतरा भएको बताउँदै उनले भवन र संरचना राम्रो हुँदैमा सेवा प्रवाह राम्रो हुने नभई त्यहाँ कार्यरत शिक्षक तथा कर्मचारीहरूको मेहनतमा संस्थाको प्रगति हुने बताए। कार्यक्रममा भक्तपुर नपाका उपप्रमुख रजनी जोशीले शिक्षक र सुसंस्कृत नागरिक तयार गर्ने उद्देश्यले भक्तपुर नपाले कलेज तथा शिशुस्याहार केन्द्रहरू व्यवस्थित ढंगले सञ्चालन गर्दै आएको बताइन्। बालबालिकालाई आफ्नो संस्कृति र सम्पदाहरूलाई माया गर्ने वातावरण सिर्जना गर्न शिक्षिकाहरूले महत्वपूर्ण भूमिका खेल्नुपर्ने उनले बताइन्। भक्तपुर नपा१ का वडाध्यक्ष श्यामकृष्ण खत्रीले कामदार वर्गका अभिभावकका बालबालिकाहरूलाई सहज रूपमा सेवा प्रदान गर्ने उद्देश्यले २०५४ सालमा स्थापना भएको शिशुस्याहार केन्द्रले सेवा गरिरहेको बताए। त्यस्तै कार्यक्रममा शिशुस्याहार तथा बाल विकास केन्द्र प्रमुख दिपेन्द्र प्रजापति र वडा सदस्य सूर्यप्रसाद श्रेष्ठले पनि शिशुस्याहार केन्द्रबाट प्रवाहित सेवा सुविधाबारे चर्चा गरे।
परेवा बेचेर मन्दिरलाई आम्दानी,"बागलुङ : कुनै जमाना थियो मन्दिरको आम्दानी गुठीमा होइन पुजारीको मुठीमा हुन्थ्यो। बागलुङको कालिका मन्दिरमा भने भक्तजनले चढाएको दान र भेटी केही वर्षयता पारदर्शी छ। कालिका भगवती गुठी व्यवस्थापन समितिले भेटी संकलन गर्छ। गुठीले परेवा बेचेर पनि मन्दिरलाई आम्दानी बढाउन थालेको छ। मन्दिरले एक महिनामा परेवा बिक्री गरेर छ लाख रुपैयाँ आम्दानी गरेको छ। समितिले मन्दिरमा चढाइएका भेटी तथा गरगहना सार्वजनिक गर्दै असोज महिनामा परेवा बिक्रीबाट छ लाख ९९ हजार आठ सय रुपैयाँ आम्दानी गरेको जनाएको हो। गुठी व्यवस्थापन समितिका अध्यक्ष कुमार खड्काले भक्तजनले मन्दिरमै खरिद गरेर परेवाहरू उडाउँदा सो रकम संकलन भएको जानकारी दिए। मन्दिरमा भक्तजनले भाकलका रूपमा परेवा उडाउँछन्। कालिका मन्दिरमा पहिले परेवाको बली दिइने गरे पनि केही वर्षदेखि परेवाको बली दिन रोक लगाइएको छ। भक्तजनले बाहिरबाट ल्याएर उडाएका परेवा धेरैजसोको मृत्यु भएको अध्यक्ष खड्काले सुनाए। 'बाहिरबाट ल्याएर उडाएका परेवा धेरै समय बाँचेको देखिएन,' अध्यक्ष खड्काले भने, 'यहींको परेवालाई केही नहुने तर, बाहिरबाट ल्याएको परेवाहरू झोक्र्याउने, चाँडो मृत्यु हुने देखियो। हावापानीको कारण पनि होला।' उनले मन्दिरमा उठाउनका लागि एक जोडी परेवाको चार सय रुपैयाँको दरले बिक्री गरिने गरेको बताए। मन्दिरमा गत असोजमा मन्दिरमा ३५ लाख ३७ हजार ८४९ रुपैयाँ आम्दानी भएको छ। अध्यक्ष खड्काले भेटी संकलनबाट १९ लाख रुपैयाँ संकलन गरेको सुनाए। मन्दिरको अर्को आम्दानी भाडा हो। त्यसबाट तीन लाख ८२ हजार रुपैयाँ मन्दिरलाई आम्दानी भएको छ। बोकाबाट २ लाख आम्दानी गरेको मन्दिरलाई आर्थिक सहयोगबाट एक लाख ७६ हजार संकलन भएको छ। चामलबाट ८५ हजार, कुखुराबाट १७ हजार, विवाह शुल्कबाट १३ हजार मन्दिरलाई आम्दानी भएको छ। खड्काले मन्दिर परिसरमा निर्माण गरिएको पूजा गर्ने स्थल निर्माण, हवन कुण्ड निर्माण, स्तनपान स्थल निर्माण, कर्मचारीको तलब, सांस्कृतिक कार्यक्रम तथा भजन, आर्थिक सहयोगहरूमा गरी १९ लाख ४० हजार ६६० रुपैयाँ खर्च भएको जानकारी पनि दिए। खड्काले एक महिनाबाट १५ लाख ९७ हजार एक सय ८९ रुपैयाँ बचत गरिएको सुनाए। उनले मन्दिरको आम्दानी खर्च पारदर्शीता राख्ने उद्देश्यले हिसाब सार्वजनिक गरिएको जनाए। समितिले भदौ ११ गतेदेखि असोज २७ गतेसम्म मन्दिरमा चढाएको गरगहनाको समेत सार्वजनिक गरेको छ। गुठीले ९ प्रकारका गहना सार्वजनिक गरेको हो। तीमध्ये एक थान चाँदीको औंठी, एक थान चाँदीको सिक्का, एक थान चाँदीको घोडा, २ थान चाँदीको पाउजु, २ थान सुनको टिका, एक थान सुनको मुन्द्रा, एक थान सुनको तिलहरी, एक थान सुनको टुक्रा र एक थान चाँदीको ताज मन्दिरमा चढाइएको छ। गुठीका अध्यक्ष कुमार खड्काले मन्दिरप्रति जनताको विश्वास बढाउने र पारदर्शी बन्ने लक्ष्यले आर्थिकसहित जिन्सीहरू समेत सार्वजनिक गरेको बताए। विक्रम संवत् २०७७ सालअघि मन्दिरमा चढेका गहना जिल्लास्थित मालपोत कार्यालयमा बुझाउने नियम छ। गुठी व्यवस्थापन समितिमा खड्का नेतृत्वको समिति आएपछि गत भदौ महिनामा मन्दिरमा चढाइएको गरगहनाहरू सार्वजनिक गरिएको थियो। खड्का नेतृत्वको समिति आउनुपूर्व मन्दिरमा चढेको सुनचाँदी मालपोत कार्यालयमा बुझाउने चलन थियो। नयाँ समितिले बैंकको लकर भाडामा लिएर आफैं व्यवस्थापन गर्न थालेको हो। अध्यक्ष खड्काले सरोकावालाको समन्वय र छलफलपछि मन्दिरमा भेटीका रूपमा चढाइएका गहनाहरू बैंकको लकरमा राख्ने निर्णय गरिएको बताए। 'हामी आउनु अगाडि मन्दिरमा चढाइएका गहनाहरू मालपोत कार्यालयमा बुझाउने प्रचलन रहेछ,' अध्यक्ष खड्काले भने, 'हामी आएपछि प्रभु बैंकमा लकरको व्यवस्था गरेर गहनाहरू राख्ने चलन सुरु गरेका हौं।' उनले भेटीका रूपमा चढाइएका गहनाका टुक्राहरूलाई जिल्ला सुनचाँदी व्यवसायी संघमा नापजाँच गरी एउटै टुक्रा बनाएर राखिने जानकारी दिए। कालिकाको पूजा गर्न आउने भक्तजनले फूल प्रसादबाहेक गहना समेत चढाउँछन्। मन्दिरमा चढाइने भेटी रकम हरेक दिन र मासिक सार्वजनिक गर्ने चलन रहेको गुठी व्यवस्थापन समितिका कार्यालय प्रमुख तारा शर्माले सुनाए।"
"बाराको त्रिवेणी स्पिनिङ उद्योगमा मजदुर र प्रहरीबीच झडप, १३ प्रहरी घाइते","वीरगन्ज : बाराको जितपुर सिमरा उपमहानगरपालिका९, छातापिपरास्थित त्रिवेणी स्पिनिङ उद्योगमा बिहीबार प्रहरी र मजदुरबीच झडप हुदा १३ जना प्रहरी घाइते भएका छन्। मजदुरले उद्योगभित्रै बन्धक बनाएर राखेका व्यवस्थापक सहितका १३ जना कर्मचारीलाई उद्धार गर्न बिहीबार दिउँसो प्रहरी उपरीक्षकसहित गएका प्रहरी र मजदुरबीच झडप भएको हो। झडपका क्रममा प्रहरीले ३१ राउण्ड अश्रु ग्याँस प्रहार गरेको थियो भने सटगनबाट एक राउण्ड हवाइ फायर गर्नु परेको बाराका प्रहरी उपरीक्षक होविन्द्र बोगटीले बताए। उद्धार गर्न गएको प्रहरी टोलीमाथि मजदुरहरूले आक्रमण गर्दा १३ जना प्रहरी घाइते भएको उनले बताए। तीमध्ये गम्भीर अवस्थाका दुई प्रहरीको वीरगन्जमा र बाँकी ११ प्रहरीको सिमरामा उपचार भइरहेको उनले जानकारी दिए। दसैंमा बोनस नपाएको भन्दै मजदुरहरूले उद्योगका प्रमुख कार्यकारी अधिकृत (सिइओ) अशोक शर्मा, महाप्रबन्धक, प्रशासन अधिकृतसहित पाँच जना व्यवस्थापक र आठ कर्मचारी गरी १३ जनालाई बुधबार दिउँसोदेखि नै उद्योग परिसरमा रहेको प्रशासनिक भवनभित्र थुनेर बन्धक बनाएका थिए। २४ घण्टा बितिसक्दा पनि उनिहरूलाई मजदुरहरूले नछाडेपछि बन्धक बनाइएकाहरूको स्वास्थ्य अवस्था नाजुक भएको हुँदा उद्धारका लागि बिहीबार दिउँसो प्रहरी उपरीक्षक बोगटीकै नेतृत्वमा प्रहरीको टोली उद्योगमा पुगेको थियो। तर, प्रहरी पुग्दा आन्दोलनरत मजदुरहरूले भुइमै सुतेर अवरोध गरी प्रहरीलाई छिर्न नदिएको र उद्योगमा ढुङ्गामुढा गरी तोडफोड गर्न थालेपछि प्रहरीले बाध्य भएर बल प्रयोग गर्नु परेको प्रहरी उपरीक्षक बोगटीले बताए। मजदुरहरूको अवरोधका बाबजुद पनि बन्धक बनाइएका व्यवस्थापक सहित १३ कर्मचारीलाई भने सकुशल उद्धार गरिएको उनले बताए। उद्धार गरिएकामध्ये स्वास्थ्य अवस्था नाजुक भएका उद्योगका सिइओ शर्मालाई थप उपचारका लागि काठमाडौं पठाइएको उनले बताए। प्रहरी उपरीक्षक बोगटीले भने, 'बन्धक बनाइएकाहरूको स्वास्थ्य अवस्था नाजुक हुँदै गएको थियो, हामीले पुगेर उनीहरूलाई छोडि देऊ, बाँकी आफ्ना आन्दोलनका कार्यक्रम गर्, हामी केही गर्दैनौं भनेर मजदुहरूसँग पटक पटक अनुरोध गर्यौ, तर मजदुरहरू झन उग्र भएपछि स्थिति तनावपूर्ण बन्यो।' झडपमा संलग्न मध्येका सात जना मजदुरहरूलाई प्रहरीले नियन्त्रणमा लिइएको पनि बोगटीले जानकारी दिए। तर झडपमा कति जना मजदुर घाइते भएको भन्ने बारे उनले खुलाएनन्।"
चर्को ब्याजका विरुद्ध बर्दियाका व्यवसायीद्वारा विरोध प्रर्दशन,"गुलरिया : नेपाल राष्ट्र बैंकले घोषणा गरेको नयाँ ब्याजदरका विरुद्ध बर्दियाका उद्योगी, व्यवसायीहरूले विरोध प्रर्दशन गरेका छन्। जिल्ला प्रशासन कार्यालय बर्दियामार्फत गर्भरनरलाई ज्ञापन पत्र बुझाउँदै उनीहरूले व्यवसायीहरूसँग समन्वय नगरी एकलौटी रूपमा निर्धारण गरेको कर्जा ब्याजदर तुरुन्त खारेज गर्न माग गरेका छन्। बर्दियाका आठवटै पालिकाका उद्योग वाणिज्य संघ सम्मिलित जिल्ला समन्वय समितिको अग्रसरतामा व्यपारीहरूको विरोध र्याली सहितको टोलीले जिल्ला प्रशासन कार्यालय बर्दियाको मूलगेट अगाडि नाराबाजी गर्दै राष्ट्र बैंकले वृद्धि गरेको कर्जा ब्याजदरको विरोध गरेका हुन्। कोभिडबाट आक्रान्त बनेका व्यवसायीमाथि नेपाल राष्ट्र बैंकले लिएको कर्जा प्रवाह नीतिले उद्योगी व्यवसायी पलायन हुने निश्चित रहेको उद्योग वाणिज्य संघ गुलरिया, बर्दियाका अध्यक्ष देवेन्द्र पाण्डेले बताएका छन्। ब्याजदर वृद्धिले सेवा तथा वस्तुको मूल्य वृद्धि भई सर्वसाधारण नागरिकलाई मूल्य वृद्धिको असर पुग्ने उनको भनाइ छ। राष्ट्र बैंकले २० र २५ प्रतिशत कर्जा प्रवाह गर्ने नीति खारेज गर्नुपर्ने, व्यापारीसँगको भद्र सहमतीको भावनाविपरीत गरिएको कर्जा सिण्डिकेट प्रणालीको खारेज, अनुदान कर्जाको निरन्तरता, सीमापारीका बजारबाट हुने अवैध आयात रोक्न सुरक्षाको प्रत्याभूति सहितको भन्सार कार्यालय स्थापना गर्नुपर्ने व्यवसायीहरूको माग रहेको बढैयाताल उद्योग वाणिज्य संघका अध्यक्ष एवम् समन्वय समितिका प्रवक्ता बालकृष्ण लामिछानेले बताएका छन्। बैंकले कर्जा लगानी तथा ब्याजदरमा मनोमानी वृद्धि गरी अपराध गरेको उनको भनाइ छ। ज्ञापन पत्र बुझ्दै बर्दियाका प्रमुख जिल्ला अधिकारी बन्धुप्रसाद बास्तोलाले सम्बन्धित निकायमा तत्काल पठाइने बताए। सीमापारबाट हुने अवैध आयातलाई निरुत्साहित पार्न भन्सार कार्यालय स्थापनाका लागि केन्द्रमा पत्राचार भइसकेको प्रजिअ बास्तोलाको भनाइ छ। उद्योग वाणिज्य संघ गुलरियाको कार्यालय अगाडिबाट निकालिएको र्यालीले राधाकृष्ण चोक हुँदै जिल्ला प्रशासन कार्यालय बर्दिया अगाडि नाराबाजी गर्दै ज्ञापन पत्र बुझाएका हुन्।"
सहकारी कर्मचारीमाथि गोली प्रहार गरेको आरोपमा ४ जना पक्राउ,"मलंगवा : सर्लाहीको बागमती नगरपालिका१, मिलनचोकस्थित सगुन बचत तथा ऋण सहकारी संस्था हरिवनको सेवा केन्द्रका प्रमुख साजन कार्कीमाथि गोली प्रहार गरेको आरोपमा प्रहरीले चारजनालाई पक्राउ गरेको छ। पक्राउ पर्नेमा तीन जना भारतीय तथा एक जना नेपाली नागरिक रहेका छन्। जिल्ला प्रहरी कार्यालय सर्लाहीले बिहीबार पत्रकार सम्मेलन गरेर सार्वजनिक गरेको हो। पक्राउ पर्नेमा भारतका बिहार राज्य जिल्ला शिवहर थाना छप्रा ग्राम पंचायत तरयानी छप्रा८ का भुषण सिंहको १९ वर्षीय छोरा रेहान भन्ने आलोक सिंह, जिल्ला बैशाली थाना उद्योगी क्षेत्र ग्राम पंचायत सुलतानपुर१० का अरबिन्द कुमार यादवको १९ वर्षीय छोरा सौरभ कुमार यादव, जिल्ला मोतिहारी थाना सिगारगंज ग्राम पंचायत हराज१२ का अरुण सिंहको १९ वर्षीय छोरा गुलसन कुमार सिंह रहेका छन्। त्यस्तै सर्लाही धनकौल गापा१ का सोनफी सहनीको ३२ वर्षीय छोरा डिजे भन्ने धिरेन्द्र सहनी रहेका छन्। तीन जना भारतीय नागरिकलाई बुधबार मध्यराति बलरा नगपालिका३ लक्ष्मीपुरबाट पक्राउ गरेको प्रहरीले जानकारी दिएका छन्। नेपाली नागरिक धिरेन्द्र सहनीलाई धनकौल गाउँपालिका१ बाट पक्राउ गरेको छ। प्रहरी देखेपछि सहनी नहरमा हाम फालेर भाग्न खोजेका थिए। उनलाई पक्राउ गर्नका लागि प्रहरीलाई गोली समेत चलाउनु परेको थियो। प्रहरीको गोली सहनीको देब्रे खुट्टाको खुडाँभन्दा तल लागेको छ। गोली खुट्टा लागेर घाइते भएपनि उनी भाग्न अफल भएका थिए। घाइते सहनीको अहिले प्रादेशिक अस्पताल मलंगवामा उपचार भइरहेको छ। जिल्ला प्रहरी कार्यालय सर्लाहीका प्रहरी उपरीक्षक प्रविन पोखरेलले लुटेराहरू एक दिन अगाडि पनि सहकारीमा आएर रेकि गरेको थियो। मंगलबार कार्यालयमा पुगेर सबै वस्तुस्थिति थाहा पाएपछि भोलिपल्ट बुधबार आएर सहकारी लुट्ने प्रयास गरेका थिए। कर्मचारी कार्की मार्सल आटका खेलाडी भएका कारण लुटेराहरूसँग प्रतिकार गर्न सकेका थिए। सामान्य व्यक्ति भएको भए तीनतीन जनासँग प्रतिकार गर्न सक्दैन्थ्यो। सीसीटीभी फुटेज हेर्दा कार्की र लुटेराहरूसँग खुब घम्सा घम्सी भएको देखिन्छ। प्रहरीले सहकारी कार्यालयबाट फायर भएको चार थान गोलीको खोकासमेत बरामद गरेको छ। गोली हेर्दा पेस्तोलमा प्रयोग हुने देखिन्छ। लुटेराहरू गोली प्रहार गरी दक्षिणी क्षेत्र हुँदै भारत भाग्न सफल भएको थियो। सहकारीबाट केही लुट्न नपाएपछि उनीहरू फेरि हतियारहरू लुकाएर चोरी डकैती गर्न नेपाल पसेका थिए। चाडपर्वको समयमा खर्च गर्न पैसा नभएपछि उनीहरू पैसाको जोहो गर्न लुटपाट गर्न नेपाल आएका थिए। तर, प्रदेश प्रहरी कार्यालय जनकपुर र जिल्ला प्रहरी कार्यालय मलंगवाको संयुक्त टोलीले निगरानी बढाएपछि उनीहरू पक्राउ परेका थिए। उनीहरूलाई बाटोघाटो र अरू कुराको जानकारी सहनीले गराउँदै आएका थिए। पक्राउ परेकाहरू विरुद्ध ज्यान मार्ने उद्योगमा मुद्दा चलाउने प्रहरी उपरीक्षक पोखरेलले जानकारी दिएका छन्। बुधबार बिहान साँढे १० बजेतिर तीन जनाको समूहमा आएका लुटेराले सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्ने बितिकै लुटेरा समूहले कार्कीमाथि गोली प्रहार गरेको थियो। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि तीन जना भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका थिए। कार्कीको शरीरका विभिन्न तीन ठाउँमा गोली लागेको प्रहरीले जनाएको छ। लालबन्दी नपा२, जुटपानी का ३० वर्षीय कार्कीको हरिवनस्थित सरस्वती अस्पतालमा प्राथमिक उपचारपश्चात् हाल ललितपुरको मेडिसिटी अस्पतालमा उपचार भइरहेको छ।"
भक्तपुरका पसलहरूबाट पटाका बरामद,"भक्तपुर : भक्तपुरका पसलहरूबाट पटाका बरामद गरिएको छ। पट्का पट्काउँदा हुने हानी नोक्सानी र मानिसहरूलाई अंगभंग हुने घटनालाई मध्यनजर गर्दै भक्तपुर नगरभित्रका पसलहरूमा पटाका बेचविखनको अवस्थाबारे बिहीबार अनुगमन गरिएको हो। भक्तपुर नगरपालिका अनुगमन समितिका संयोजक राजकृष्ण गोराको संयोजकत्वमा अनुगमन गरिएको छ। संस्कृति जोगाउँ, विकृति नफैलाऔं, पट्का नपड्काऔं, अंगभंग हुनबाट बचाऔं भने भनाइलाई सार्थक बनाउन गरिउको अनुगमनबाट तास, पट्का भेटिएको संयोजक गोराले बताए। न्यु गुप्ता पनी भण्डार पसलबाट तास ३६ जोर जफत गरी नष्ट गरेको उनले बताए। त्यस्तै लक्ष्मी स्टोमा नागिन चक्र ३८ पीस जफत गरी नष्ट गरिएको छ। कृष्ण प्रसाद श्रेष्ठको पूजा सामग्री पसलमा चक्र पटाका बरुद्ध ९ पिस, गोल्डेन कोब्रा बार २९ पाकेट, रकेट पट्का २ पाकेट, रोल क्याप बार ८ रोल जफत गरी नष्ट गरियो। नारायण कृष्ण छुंजुको किराना पसलमा चक्रबार १० पिस, कोब्रा बारुद्ध ५ पाकेट, गमला बार १० पीस, भुईचम्पा पाँच पाकेट जफत गरी नष्ट गरिएको टोलीले जनाएको छ। अनिता स्टोरबाट कोब्रा १०४ वटा जफत गरी नष्ट गरिएको वडा निरीक्षक रामकृष्ण प्रजापतिले बताए। जफत गरिएको पट्का करिब दश हजार रुपैयाँ बराबरको रहेको उनको भनाइ छ।"
तिहारसँगै भक्तपुरको गुण्डुवासीलाई मखमली फूलको माला उन्न चटारो,"भक्तपुर : तिहार नजिकिएसँगै भक्तपुरको गुण्डुका किसानलाई मखमली फूल टिप्न र माला उन्न भ्याई नभ्याई परेको छ। तिहारको तयारी गर्नुपर्ला भन्ने अधिकांशले सोच्दै गर्दा भक्तपुरका किसानलाई भने तिहारका लागि मखमलीका माला बजारमा पुर्याउने हतारो छ। बिहानको चिसो सिरेटो चल्दै गर्दा नै उनीहरू मखमली टिप्न खेत पुग्छन्। धेरै हुनेले ठेक्कामा माला उन्न लगाउँछन्। कतिले आफैं उन्छन्। स्थानीयका अनुसार गुण्डुका हरेक परिवारका धेरैथोर फूल खेती छ। धेरैले धानको ठाउँमा फूल लगाएका छन् खेतमा। कतिले आफ्नै खेतमा फूलखेती गरेका छन् त कतिले भाडामा खेत लिएर फूलखेती गरेका छन्। त्यहाँका स्थानीयले मात्रै होइन, कोठाभाडामा बस्नेहरूले पनि खेत भाडामा लिएर फूल खेती गर्दै आएका छन्। कसैले व्यवस्थित रूपमा टनेल नै बनाएर फूलखेती गरेका छन् भने कतिले यतिकै सामान्य रूपमा खेती गरेका छन्। गुण्डुभरि जताततै फूल खेती गरेको सजिलै भेटिन्छन्। गुण्डु चोकको सडक पेटीमै मखमलीको माला उन्दै गरेकी माया नगरकोटीले आफ्नो परिवारलाई मात्रै नभई समग्रमा सारा गुण्डुवासीलाई बिहान मखमलीको फूल टिप्न जान र दिनभरि माला उन्न भ्याइनभ्याई परेको सुनाइन्। आमा छोरी एकैठाउँमा बसेर धमाधम माला उन्दै गरेको उनको परिवारलाई कुरा गर्नसम्म भ्याइ नभ्याई थियो। भक्तपुरको सूर्यविनायक नगरपालिका७, गुण्डु कार्यालयबाट एक दुई सय मिटरमै पर्ने चोकमा दिनको समयमा जताततै मखमलीको माला बनाइरहेको भेटिन्छन् अहिले। त्यहाँघरैपिच्छे कोही एक्लै त कोही परिवारपरिवार मिलेर माला बनाइरहेको भेटिन्छन्। यहाँका किसानलाई मखमलीको माला उन्ने चटारो साउन भदौदेखि नै हुन्छ। त्यतिबेला उनेका माला अष्ट्रेलिया, जापान लगायतका देशमा निर्यात भइसके। यतिबेलाको चटारो भने नेपाली बजारका लागि हो। तिहारमा नभै नहुने र हिन्दू संस्कृतिको विशेष महत्व बोकेकाले मखमलिको माग धेरै नै हुने गर्छ। माला उन्दै गर्दा उनीहरूको गुनासो भने राम्रो बजार नपाएको छ। विदेशबाट आयात भइदिँदा आफूहरूले राम्रो मोल नपाएको उनीहरूको दुखेसो छ। स्थानीय ज्याति नगरकोटीका अनुसार यसपाला आफूहरूले एउटा मालाको २० देखि रुपैयाँमा बेच्न बाध्य भएको छ। यसपटक केही समय अगाडि परेको पानीले फूलखेतीमा ठूलो नोक्सान पुयाएको उनले सुनाइन्। यसले एकातिर कम मूल्य पाएको र अर्कोतिर फूल बिग्रेर नोक्सानी भएको उनको गुनासो छ। 'तैपनि तिहार मनाउनलाई खर्च उठ्छ,' उनले भनिन्, 'यतिमै हामी सन्तोष र खुशी मनाउन बाध्य छौं।' कहिल्यै नओइलाउने मखमली फूलको मालाले तिहारमा दिदीबहिनी र दाजुभाइ बीचको प्रगाढ प्रेम बुनेको हुन्छ। यससँगै मखमलीले दाजुभाइको लामो आयुको प्रतिविम्व पनि बोकेको हुन्छ। यही कारण तिहारमा मखमली फूलको माला नभइ हुँदैन। बत्ती र उज्यालोको चाड तिहार फूलबिना अधुरो रहन्छ। शारदीय मौसममा फूलहरू यसैपनि धेरै फूल्छन्। अझ कहिल्यै नओइलाउने मखमलीको चमक नै भिन्नै।"
पूर्वाञ्चल विश्वविद्यालयले कानूनी शिक्षा कार्यक्रम चलाउने,"मोरङ: पूर्वाञ्चल विश्वविद्यालयले न्यायमा पहुँच बढाउन क्लिनिकल कानूनी शिक्षा कार्यक्रम सञ्चालन गर्ने भएको छ । न्यायमा महिला, बालबालिका, अपाङ्ग, दलित र जनजाति जस्ता सीमान्तकृत समूदायको पहुँच पुर्याउने उद्देश्यका साथ विश्वविद्यालयले यो कार्यक्रम सञ्चालन गर्ने भएको हो । बुधबार एक कार्यक्रमको आयोजना गर्दै विश्वविद्यालयले क्लिनिकल कानुनी शिक्षा बारे जानकारी गराएको छ । कार्यक्रमले कानूनी सेवाको गुणस्तर बढाउन, प्रभावकारी सेवाका लागि संरचनात्मक सुधार गर्न र कानूनी सहायतालाई प्रभावकारी बनाउन सहयोगी भूमिका निर्वाह गने पूर्वाञ्चल विश्वविद्यालय कला, शिक्षा तथा कानून संकायका डिन प्राध्यापक डाक्टर अनिलकुमार पोखरेलले बताए । सरकारले निःशुल्क कानूनी सल्लाहाकारको व्यवस्था गरेको भएपनि नागरिकले थाहा नपाएर त्यो सेवा उपयोग नगरेको अवस्था र स्थानीय तहमा भएका न्याय समिति प्रभावकारी हुन नसकेको जस्ता विषयलाई यो कार्यक्रमले समेट्ने जनाईएको छ । पूर्वाञ्चल विश्वविद्यालयको आङ्गिक र सम्बन्धन प्राप्त क्याम्पसमा एलएलबी तेस्रो वर्ष र बीएएलएलबी चौथो र पाँचौ वर्षमा अध्ययनरत ३० जना विद्यार्थी यो कार्यक्रममा सहभागी हुनेछन् । कार्यक्रममा महिला, अपाङ्ग र सीमान्तकृत समूदायका विद्यार्थीलाई प्राथमिकतामा राखिनेछ । छनौट भएका विद्यार्थीले ४५ दिनसम्म समूदायमा गएर त्यहाँको कानूनी अवस्था, न्यायको अवस्था, न्यायिक समितिको प्रभावकारिता र घरेलु हिंसाको अवस्थाको अध्ययन गर्नेछन् । बालबालिकाका समस्या तथा महिला, बालबालिका, अपाङ्ग र सिमान्तकृत समूदायको मानवअधिकारको क्षेत्रमा विद्यार्थीले काम गर्नेछन् । यसले उक्त समुदायमा न्यायको पहुँच बढने विश्वास लिईएको छ । छनौट भएका विद्यार्थीहरुले भने प्रदेश १ को सुनसरी, पाँचथर, ओखलढुङ्गा र भोजपुरमा गएर काम गर्नेछन् ।"
"खण्डग्रास सूर्य ग्रहण मंगलबार ४ बजेर ४७ मिनेटदेखि अवलोकन सकिने, कुन स्थानमा कति अवधि?","काठमाडौं : यसपटकको खण्डग्रास सूर्य ग्रहण कात्तिक ८ गते मंगलबार साँझ ४ बजेर ४७ मिनेटदेखि अवलोकन गर्न सकिने भएको छ। नेपाली समयअनुसार काठमाडौंमा ४ बजेर ५४ मिनेटमा, पोखरामा ४ बजेर ५१ मिनेटमा, झापाको भद्रपुरमा ४ बजेर ५८ मिनेटमा, जनकपुरमा ४ बजेर ५६ मिनेटमा र कञ्चनपुरको महेन्द्रनगरमा ४ बजेर ४७ मिनेटमा ग्रहण देखिने छ। वीपी कोइराला मेमोरियल प्लानेटेरियम तथा अब्जरभेटरी र विज्ञान संग्रालय विकास समितिले दिएको जानकारी अनुसार काठमाडौंबाट ३६ मिनेट, पोखराबाट ४२ मिनेट, भद्रपुरबाट २१ मिनेट, जनकपुरबाट ३२ मिनेट र महेन्द्रनगरबाट एक घण्टा २ मिनेटसम्म अवलोकन गर्न सकिने छ। नेपालको सबै भागबाट केही क्षणका लागि सूर्यास्तको समयमा पश्चिमदक्षिण पश्चिम भागमा अवलोकन गर्न सकिनेछ। नेपालबाट सूर्यास्तको समयमा सूर्य क्षितिजबाट लगभग ७ देखि १३ डिग्रीको उचाइ कोणमा सूर्य अवस्थित हुँदा सूर्य ग्रहण पूर्ण अवधिसम्म अवलोकन गर्न सकिदैंन र सूर्य सूर्यास्ततिर अग्रसर हुन जान्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाँया पृथ्वीमा पर्न गई सूर्य ग्रहण हुन जान्छ। सूर्य ग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्य ग्रहण विभिन्न खगोलीय अवस्थामा निर्भर गर्दछ। सामान्यतया व्याख्या गर्दा सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छायाँ पृथ्वीमा पर्न गएमा छायाँ परेको स्थानमा सूर्य ग्रहण लाग्न जान्छ। सूर्य ग्रहण खग्रास, खण्डग्रास वा बलयाकारको हुन सक्दछ। पृथ्वीको एक स्थानमा खग्रास सूर्य ग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ । चन्द्रमाको त्रिज्या पृथ्वीभन्दा धेरै सानो भएकाले चन्द्र र सूर्य गोलाहरूमा बाहिर स्पर्शरेखाद्वारा निर्मित शंकु छायाँ (कोन सेडो) भित्र पृथ्वी पूर्ण रूपले नपर्ने हुँदा पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ । चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छायाँ पर्न गई पृथ्वीको उक्त भागमा अवस्थित व्यक्तिहरूले खग्रास सूर्यग्रहण अवलोकन गर्न सक्दछ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिहरूले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्य ग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै एक्स रे, प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन। हिमाल आरोहणमा प्रयोग गरिने विशेष प्रकारको गाढा रङ्गको धातु लेपन भएको चश्माबाट मात्र यसको अवलोकन गर्न सकिन्छ। साधारण चश्माबाट यसको अवलोकन गर्नु हुँदैन। सूर्य ग्रहणको समयमा मानवमा पर्ने प्रभावमा सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्। यूरोपका विभिन्न भागहरू, उत्तरपूर्वी अफ्रिका तथा पश्चिम, मध्य र दक्षिण एसियाबाट देख्न सकिनेछ। रुसको साइवेरिया मैदानबाट उच्चतम् सूर्य ग्रहणको मध्य देख्न सकिन्छ ।"
महेन्द्रनगर नगरविकास समितिको जग्गा अतिक्रमण : तीन पूर्वअध्यक्षसहित ३७ विरुद्ध भ्रष्टाचार मुद्दा,"काठमाडौं : तत्कालीन महेन्द्रनगर नगर विकास समितिका तत्कालीन अध्यक्षत्रय गोपाल रसाइली, पल्टु राना, पुष्कल चौधरी तथा मालपोत कार्यालय कन्चनपुरका तत्कालीन प्रमुख मालपोत अधिकृत र नापी कार्यालय कन्चनपुरका तत्कालीन प्रमुख नापी अधिकृतसहित ३७ जनाविरुद्ध विशेष अदालतमा मुद्दा दायर गरिएको छ। समितिको स्वामित्वमा रहेको जग्गा गैरकानुनी तवरले समितिका पदाधिकारी, कर्मचारी तथा मालपोत र नापी कार्यालयका कर्मचारीको मिलोमतोमा लिज तथा बिक्री गरी सरकारी सार्वजनिक सम्पत्तिको हिनामिना गरेको आरोपमा उनीहरूविरुद्ध मुद्दा हालिएको छ। अख्तियारका अनुसन्धानमा समितिका अध्यक्षहरूको एकल तोक आदेशको आधारमा बोर्डको निर्णय नै नभएका तथा निर्णयमा उल्लेख नै नभएका व्यक्तिहरू समेतलाई जग्गा उपलब्ध गराएको देखिएको छ। समितिको स्वामित्वमा रहेको जग्गा व्यक्तिका नाममा हक हस्तान्तरण गर्दा नगर विकास ऐन, २०४५ तथा नगर विकास निर्देशिका, २०६१ को दफा ५ बमोजिम र बोर्ड बैठकको निर्णयबमोजिम उपलब्ध गराउनुपर्ने प्रावधान छ। पदाधिकारी, मालपोत र नापी कर्मचारी तथा बिचौलियाको मिलेमतोमा समितिमा ५ सय ७२ बिघा जमिन गायब भएको छ। हरेकपटक गठन भएका नगर विकास समितिहरूले मनपरि आफन्त, नातागोता र भूमाफियालाई जग्गा बिक्री गरेपछि अहिले ६६ बिघा मात्रै बाँकी छ। त्यसमा पनि नगर क्षेत्रभित्रको ८ बिघा जग्गा लिज र भाडामा दिइएको छ। नगरवासीलाई आवश्यक सेवा र सुविधा पुर्याउने भन्दै तत्कालीन राजा महेन्द्रले २०१९ सालमा नगर विकास समितिको गठन गरेका थिए। तर, नगर विकास समितिकै पदाधिकारीले मनपरि गरे सरकार जग्गा व्यक्तिलाई बाँडे। तत्कालीन अध्यक्ष रसाइँलीविरुद्ध ८ लाख ५० हजार, पल्टु रानाविरुद्ध ३७ लाख ९२ हजार, पुष्कल चौधरीविरुद्ध ३ लाख ७४ हजार ८८० बिगो मागदाबी गरिएको छ। यस्तै, समितिका सदस्य सचिव चन्द्रप्रसाद चौधरीविरुद्ध ५ लाख १४ हजार ८७३, तत्कालीन नायब सुब्बा पुष्पराज भट्टविरुद्ध ६३ लाख २२ हजार, तत्कालीन अमिन तुलादत्त जोशीवरुद्ध ४६ लाख ४२ हजार रुपैयाँ बिगो मागदाबी गरिएको छ। त्यस्तै, तत्कालीन प्रमुख मालपोत अधिकृत कृष्णकुमार निरौलाविरुद्ध ८ लाख ५० हजार, तत्कालीन मालपोत अधिकृत विशनसिंह थापाविरुद्ध ४६ लाख ८१ हजार ७५३, तत्कालीन मालपोत अधिकृत अशोककुमार भण्डारीविरुद्ध १६ लाख ४० हजार ५२० रुपैयाँ बिगो मागिएको छ। त्यसैगरी तत्कालीन मालपोत अधिकृत शंकरबहादुर बिष्टविरुद्ध १६ लाख ८० हजार, तत्कालीन शाखा अधिकृत दलजित भट्टविरुद्ध २१ हजार ११ हजार, जयबहादुर विष्टविरुद्ध १७ लाख ३२ हजार ४३६, तत्कालीन अधिकृत घनश्यामदत्त विष्टविरुद्ध १ लाख ८७ हजार ४४०, तत्कालीन नासु गणेशबहादुर ऐरविरुद्ध ४ लाख २५ हजार रुपैयाँ बिगो मागिएको छ। त्यस्तै, तत्कालीन नासु नयनसिंह कुँवरविरुद्ध १० लाख ५० हजार, नासु भीसिंह रावलविरुद्ध ८ लाख २० हजार २६०, खरिदार नरेन्द्रबहादुर ऐरविरुद्ध ४ लाख २५ हजार, खरिदार नमराज भट्टविरुद्ध २१ लाख ३० हजार ८७६ बिगोसहित मुद्दा दायर गरिएको छ। प्रमुख नापी अधिकृत मोहनचन्द ठकुरीविरुद्ध ८ लाख ५० हजार, नापी अधिकृत पुष्पराज जोशीविरुद्ध १६ लाख ९२ हजार रुपैयाँ बिगो कायम गरिएको छ। समितिबाट प्रथम तहमा जग्गा खरिद गर्ने व्यक्तिहरूलाई पनि प्रतिवादी बनाइएको छ। उक्त जग्गा खरिद गर्ने लालवती धामीविरुद्ध ५ लाख १४ हजार ८७३, जयबहादुर कामीविरुद्ध १६ लाख ९२ हजार, महेश विष्टविरुद्ध १६ लाख ४० हजार ५२०, नवराज ऐरविरुद्ध ८ लाख ५० हजार, जानकी चन्दविरुद्ध २१ लाख, महेशप्रसाद दाहालविरुद्ध ३ लाख ७४ हजार ८८०, बेलुदेवी कामीविरुद्ध १६ लाख ८० हजार रुपैयाँ बिगो मागदाबी गरिएको छ। त्यसैगरी, समितिका पदाधिकारी र कर्मचारीबीच साँठगाठँ गराउने बिचौलियाविरुद्ध अख्तियारले मुद्दा दायर गरेको छ। बिलौलिया मदन दमाईविरुद्ध ३७ लाख ४६ हजार ८८० रुपैयाँ बिगो माग गरिएको अख्तियारका प्रवक्त एवं सहसचिव श्यामप्रसाद भण्डारीले बताए। त्यस्तै, हाल कायम जग्गाधनी अनिता गुप्ता, लक्ष्मी बिष्ट, गीतादेवी सिंह, फन्नी कपाडी, जानकीकुमारी हमाल, मानबहादुर थापा, पदमादेवी ओझा, गुमादेवी पन्त र लक्ष्मीदेवी बडुवाल छन्। उनीहरूलाई अख्तियारले प्रतिवादी बनाएको छ।"
"दोहोरो नागरिकता प्रकरण : सप्तरी प्रहरीले प्रमाण जुटाए, मुद्दा अघि बढाएन","विराटनगर : प्रतिबन्धित लागूऔषध खैरो हिरोइन कारोबार प्रकरणमा कारागार जीवन बिताइरहेका भारतीय नागरिक राजकुमार सिङलाई बयान लिन जिल्ला प्रहरी कार्यालय सप्तरीले आलटाल गरिरहेको छ । खेरो हिरोइनसहित पक्राउ परेका सिङसँग दोहरो नागरिकता रहेको तथ्य बाहिर आएपछि सप्तरीले दोहोरो नागरिकता लिएको मुद्दा दर्ता गरेको थियो। भारतबाट सबै प्रमाण जुटाएर सप्तरी प्रहरीले एक वर्ष अगाडि जिल्ला अदालत सुनसरीसँग भारतीय नागरिक सिङ बयान लिन अनुमति समेत लिएका थियो। तर, हालसम्म बयान लिएको छैन। सुनसरीको धरानबाट २०७८ मंसिर १९ गते ७७ ग्राम खैरो हेरोइनसहित पक्राउ परेका सिंहमाथि दोहोरो नागरिकता लिएको प्रमाण सप्तरी प्रहरीले फेला पारेको थियो। उनले नेपाली नागरिकता बनाएको प्रमाण सप्तरी प्रहरीले भारतबाट ल्याएको थियो। त्यसपछि दोहोरो नागरिकताका विषयमा अनुसन्धान गरी प्रहरीले मुद्दा दर्ता गरेको थियो। प्रहरीले २०७८ असार १३ गते सिंहलाई सुनसरी जिल्ला अदालतले बयानका लागि सप्तरी ल्याउन अनुमति लिएको थियो। तर, अदालतबाट अनुमति लिएको वर्ष दिनभन्दा बढी बित्दा पनि अहिलेसम्म उनको बयान हुन सकेको छैन। सिंहको ससुराली सत्तारूढ दल नेपाली कांग्रेसनिकट भएका कारण पनि मुद्दा प्रभावित भएको प्रहरी स्रोतले जनाएको छ। स्रोतका अनुसार सप्तरी प्रहरीले दोहोरो नागरिकता लिएको प्रमाण संकलन गरेर मुद्दा दर्ता गरी अघि बढ्न खोजेको थियो। तर, राजनीतिक दबाबका कारण उनको मुद्दा अघि बढ्न सकेको छैन। त्यसबेला सप्तरीमा एसपी राजेन्द्र धमला थिए। धमलाले कोरोना महामारीको बहाना देखाउँदै सिंहलाई सप्तरी ल्याउन नसकेको बताउँदै आएका थिए। सोही बेला उनको सरुवा भयो। 'सप्तरी प्रहरी प्रमुख फेरिए पनि लामो समयदेखि प्रमाण संकलन गरेर दोहोरो मुद्दा अघि बढ्न नसक्नु राजनीतिक दबाब नै हो,' प्रहरी स्रोत भन्छ, 'प्रक्रिया अघि बढाउन लाग्दा ब्याक हुनु परेको छ।' धमला सरुवा भएर गएपछि सप्तरी प्रहरी प्रमुखका रूपमा अभिनारायण काफ्ले आए। दोहोरो नागरिकताको प्रमाण प्रहरीले भारतबाट ल्याएको बुझेर काफ्लेले मुद्दा अगाडि बढाउने तयारी गरे। यसैबेला राजनीतिक हस्तक्षेप भएपछि पुनः मुद्दा जहाँको तहीँ छ। प्रहरी स्रोतका अनुसार दोहोरो नागरिकता मुद्दा चले सिंह धरौटीमा रिहा हुन नसक्ने भएकाले राजनीतिक दबाब दिएर दोहोरो नागरिकताको मुद्दा चलाउन नदिइएको हो। दोहोरो नागरिकता लिएका सिंह सुनसरीको भण्टाबारीकी कांग्रेस नेतृ तारा पौडेलका ज्वाइँ हुन्। सिंह सप्तरीको तत्कालीन पकरी गाविस२ निवासी भनिएको छ। उनको नेपाली नागरिकता किर्ते रहेको रहस्य बाहिर आएपछि सप्तरी प्रहरीले सुरु गरेको थियो। अनुसन्धानमा उनी भारतीय नागरिक रहेको प्रमाण फेला परेको थियो। सप्तरीको पकरी गाउँविकास समितिबाट बनाएको नागरिकतामा बुवा बनेका ठाकुरप्रसाद सिंह पनि भारत बिहारको राज जिरोगा ग्राम पञ्चायतअन्तर्गत भरफोरी ग्राम र थाना आन्द्रामण्ड र जिल्ला मधुवनी निवासी भएको प्रमाण फेला सप्तरी प्रहरीले पारेको थियो। ग्राम पञ्चायत राज जिरोगाका मुखिया नुतन कुमारीले राजकुमारका नेपाली बुवा पनि भारतीय रहेको भन्दै सप्तरी प्रहरीलाई पत्र लेखेर दिएकी छन्। ठाकुरप्रसाद भारतीय नागरिक भएको उनका भारतमा दुई छोरा रहेको प्रमाणित गरेर दिएकी छन्। झुम्का कारागारमा रहेका सिंहलाई उच्च अदालत विराटनगरले पनि जिल्ला अदालतको निर्णयलाई नै सदर गरेको छ। सप्तरी प्रहरी स्रोतका अनुसार राजकुमार सिंहको भारतीय नागरिक भएको प्रमाण फेला परेपछि नक्कली बुवा बनाएकाले ठाकुरप्रसाद सिंहको नागरिकताको छानबिन सुरू गरेको थियो। नागरिकताको छानबिन गर्न सप्तरी प्रहरीको एक टोली वीरपुर थाना पुगेर थानका एसएचओ (सिनियर हाउस अफिसर) राजेशकुमार मण्डललाई उनका बारेमा छानबिन गर्न अनुरोध गरेको थियो। भीमनगरस्थित थानाका सबइन्सपेक्टर शत्रुधनप्रसाद साहको नेतृवमा गएको टोलीले उनको गाउँमा पुगेर सोधपुछ गरेको थियो। सप्तरीका प्रहरी नायब निरीक्षक जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो। राजकुमार सिंह स्वर्गीय रामबालक सिंहका चार छोरामध्ये कान्छो छोरा भएको र भारतमा समेत नागरिकता भएको सबै प्रमाण भेटिएको थियो। सिंह भारतीय नागरिक हुनु र भारतमा पनि उनको आपराधिक पृष्ठभूमि नै रहेको अनुसन्धानबाट खुलेपछि सप्तरी प्रहरीले भारतीय प्रहरीसँग सहयोग मागेको थियो। पक्राउ परेका सिंहको साथबाट बरामद भएको उनको सवारीचालक अनुमति पत्रमा र नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको थियो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमा २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारी चालक अनुमति पत्रमा ठेगाना तत्कालीन पकरी गाविस२ सप्तरी रहे पनि उक्त ठाउँमा सिंह थरका एक जना पनि नरहेको स्थानीयको भनाइ छ। लागूऔषध सहित सिङ सवार सवारी साधनलाई समेत जिल्ला अलालत लिलामी गर्न दिएको आदेश दिएको थियो। तर हालसम्म गाडि समेत लिलामी नभएको बताइएको छ । उता सप्तरी प्रहरीका प्रवक्ता नरेश सिङले चाडै नै बयान गर्न सप्तरी ल्याउने बताए। लागूऔषधमा विदेशी नागरिक कारोवारीका रूपमा प्रमाणित भए अदालतले कडा सजाय दिने प्रावधान भएकाले दोहरो नागरिकताको मुद्दा प्रहरीलाई चलाउन राजनीतिक दवाव बढ्दै गएको प्रहरी स्रोतले जनाएको छ ।"
गाई चराउन गएकी सारुको अरिंगालको टोकाइबाट मृत्यु,"सन्धिखर्क : अर्घाखाँचीको शितगंगामा अरिंगालको टोकाइबाट एक महिलाको मृत्यु भएको छ। शितगंगा नगरपालिका३, ठाडा पदमीकी २१ वर्षीया रोमा सारुको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्द रिजालले जानकारी दिए। बुधबार दिउँसो गाई चराउन गएकी उनलाई अरिंगालले टोकेको थियो। अरिंगालको टोकाइबाट उनी गम्भीर घाइते भएकी थिइन्। सारुको उपचारका क्रममा बिहीबार देवदह मेडिकल कलेजमा मृत्यु भएको जिल्ला प्रहरी कार्यालय अर्घाखाँचीले जनाएको छ।"
५५ कक्षबाट गोदावरी फूलको प्रदर्शन,"ललितपुर: १५ औँ गोदावरी फूलको प्रतियोगितात्मक प्रदर्शनी ललितपुरमा शुरु भएको छ । रोपेर फूल गोदावरी, सजाऔँ घर आँगन वरिपरीनाराका साथ फ्लोरिकल्चर एशोसिएसन नेपालको आयोजनामा पुष्प मेला शुरु भएको हो । प्रदर्शनीमा व्यावसायिक स्टल ४९, प्रतियोगितात्मक स्टल २ र सूचनामूलक ४ गरी जम्मा ५५ वटा प्रदर्शनी कक्ष रहेको फ्लोरिकल्चर एशोसिएसन नेपालका अध्यक्ष मिनबहादुर तामाङले जानकारी दिए । मेलामा करिव ८० लाखको कारोवार हुने अपेक्षा रहेको उनले बताए । प्रदर्शनीमा सहभागी नर्सरी र फर्महरुले उत्पादन गरेको गोदावरी फूलको ५ वटा प्रजातिमा प्रतिस्पर्धा गराइने छ । सयपत्री, मखमली तथा अन्य सिजनल फूल तथा विरुवासमेत प्रदर्शनीमा राखिएको छ । अहिले फूल व्यापारको अवस्था उत्साहजनक रहेको र उत्पादनको तथा बिक्री पनि बढ्दै गएको एशोसिएसनका अध्यक्ष तामाङले बताए । कोरोनाअघि पौने तीन अर्वको बार्षिक कारोवारको आंकडा रहे पनि कोरोनाका बेला १ अर्व ६३ करोडमा व्यापार झरेको तामाङले बताए । त्यसपछि भने अघिल्लो आर्थिक वर्षमा २ अर्व बढिको कारोबार भएको र अहिले कारोवार बढ्दै गएको उनले बताए । गोदावरी फूलको व्यवसायिक प्रवर्द्धन गर्ने उद्धेश्यका साथ मेला आयोजना गरिएको फ्लोरिकल्चर एशोसिएसन जनाएको छ । मेला आइतबारसम्म चल्नेछ ।"
बैतडीका ३१ मतदानकेन्द्र अतिसंवेदनशील,"बैतडी : आगामी मंसिर ४ गते हुने प्रतिनिधिसभा तथा प्रदेशसभा सदस्य निर्वाचनलाई लक्षित गर्दै जिल्ला सुरक्षा समिति बैतडीले सुरक्षाका हिसाबले मतदान केन्द्रलाई वर्गीकरण गरेको छ। १२९ मतदान केन्द्र रहेको बेतडीमा ३१ मतदान केन्द्र सुरक्षाका हिसाबले अतिसंवेदनशील मतदान केन्द्र रहेका छन्। त्यसैगरी ३४ वटा मतदान केन्द्रलाई संवेदनशील मतदान केन्द्रको रुपमा वर्गीकरण गरिएको छ भने बाँकी रहेका ६४ मतदान केन्द्रलाई समान्य मतदान केन्द्रको रुपमा वर्गीकरण गरिएको जिल्ला प्रशासन कार्यालय बैतडीका सूचना अधिकारी खगेन्द्र भारतीले जानकारी दिए। अतिसंवेदनशील मतदानस्थलमा पुर्चोडी नगरपालिका, डिलासैनी गाउँपालिका र सिगास गाउँपालिकाका रहेका छन्। सडक पुर्वाधार नपुगेको, सुरक्षाकर्मीको पातलो उपस्थिति रहेको र बढी राजनीतिक दलको सक्रियता हुने ठाउँहरुलाई आधार मानेर मतदान केन्द्रको वर्गीकरण गरिएको भारतीले बताए। यसैगरी विगतमा चुनवाको समयमा भए गरेका घटनालाई पनि आधार मानेर वर्गीकरण गरेको उनले बताए। वर्गीकरण गरिएका निर्वाचन केन्द्रलाई लक्षित गरेर सुरक्षा व्यवस्था मिलाइएको पनि जिल्ला प्रहरी कार्यालय बैतडीले जनाएको छ।"
"बैतडीमा जीप दुर्घटना, ५ जना घाइते",बैतडी : बैतडीमा जीप दुर्घटना हुँदा ५ जना घाइते भएका छन्। दार्चुलाको गोकुलेश्वरबाट डिलासैनी गाउँपालिका ७ धामीगाउँ जाँदै गरेको सुपप्र ०१ ज १३९७ नम्बरको जीप डिलासैनी ५ को लठ्ठेकोटमा दुर्घटना हुँदा ५ जना घाइते भएका हुन्। उनीहरुको परिचय खुल्न सकेको छैन। घाइतेहरुलाई स्थानीयहरुले उद्धार गरी गोकुलेश्वर अस्पताल लगिएको वडा नं ५ का वडा अध्यक्ष यज्ञ भट्टले जानकारी दिए। जिल्ला प्रहरी कार्यालय बैतडीका सूचना अधिकारी लोकराज जोशीका अनुसार प्रहरी घटनास्थलमा पुगेको र थप विवरण आउन बाँकी छ। जीप सडकबाट ८० मिटर तल खसेको छ।
ब्याजदरविरुद्ध व्यवसायीले गरे परासी बन्द,परासी : कर्जा ब्याजदर वृद्धि विरुद्ध नवलपरासीका व्यवसायीले बिहीबार सदरमुकाम परासी क्षेत्रका बजार र बैंक तथा वित्तीय संस्था बन्द गरेका छन्। बैंक तथा वित्तीय संस्थाहरुको चर्को ब्याज वृद्धिका कारण अर्थतन्त्रलाई धराशायी बनाएको भन्दै उद्योग वाणिज्य संघ नवलपरासीको अगुवाइमा उक्त क्षेत्र बन्द गरिएको हो। बैंक तथा वित्तीय संस्थाबाट सर्वसाधारणहरुले सस्तोमा ब्याज लिएर महंगोमा तिर्नुपर्ने बाध्यता सृजना भएकाले त्यसलाई घटाउनु पर्ने व्यवसायीहरुको माग छ। ब्याजदर बढ्दा त्यसको मार उपभोक्तालाई पर्ने भन्दै त्यसविरुद्ध सर्वसाधरणसमेत जागरुक हुनुपर्ने उद्योग वाणिज्य महासंघ लुम्बिनी प्रदेशका पूर्वअध्यक्ष गुणनिधी तिवारीले बताए। उद्योग वाणिज्य संघका अध्यक्ष केशव भण्डारीले बैंक तथा वित्तीय संस्थाहरुले मनपरी ब्याज बढाएको भन्दै यसले उद्योग व्यवसायहरु धरासायी बन्दै जाने बताए। ब्याजदर नघटे अझ सशक्त आन्दोलन गर्ने व्यवसायीहरुको चेतावनी छ।
तस्करीको सामानसहित एम्बुलेन्स नियन्त्रणमा,"जनकपुरधाम : चाडवाडको समयमा तस्करी गरी ल्याएको सरसमानसहित प्रहरीले एम्बुलेन्स पक्राउ गरेको छ। जनकपुरधाम उपमहानगरपालिका१७, कटरैतस्थित स्थानीय मानिसहरू बीच वादविवाद भइरहेको सूचनाका आधारमा खटिएको प्रहरी टोलीले तस्करी गरी ल्याएको सामन सहित एम्बुलेन्स नियन्त्रणमा लिएको हो। भारतको जयनगरबाट जनकपुरधामतर्फ भन्सार छली चोरी पैठारी ल्याएको किराना जन्य सामानहरू तथा पाटाकाहरू लोड रहेको अवस्थामा एम्बुलेन्स नियन्त्रणमा लिइएको हो। श्री माई भ्याली बचत तथा ऋण सहकारी संस्थाद्वारा सञ्चालित एम्बुलेन्स पक्राउ गरिएको जिल्ला प्रहरी कार्यालयका प्रहरी उपरीक्षक दिलिपबहादुर क्षेत्रीले जानकारी दिए। पक्राउ परेको एम्बुलेन्ससहित किराना सामग्री तथा बिष्फोटक सामग्री पक्राउ गरी जिल्ला भन्सार कार्यालय जनकपुरधाममा पठाइएको जानकारी गराए।"
मष्टा गाउँपालिकामा आज शोक बिदा,"बझाङ : जीप दुर्घटनामा परेर पालिकाभित्रका ८ जनाको मृत्यु भएको शोकमा मष्टा गाउँपालिकाले आज शोक बिदा दिएको छ। मष्टा गाउँपालिका कार्यालय, वडा कार्यालय तथा गाउँपालिका मातहतका कार्यालयमा बिहीबार शोक बिदा दिइएको निमित प्रमुख प्रशासकीय अधिकृत पृथुराज जोशीले जानकारी दिए। बुधबार दिउँसो मष्टा गाउँपालिका वडा नं १ तुफानडाँडामा सुपप्र ०१००१ च ११७ नम्बरको जीप दुर्घटनामा परेको थियो। सदरमुकाम चैनपुरमा लाग्ने सिलदेवी मेला हेर्न गएका उनीहरू फर्किने क्रममा जीप दुर्घटना भएको हो। दुर्घटनामा १५ जना घाइते भएका छन्। घाइतेको जिल्ला अस्पताल सिमखेतमा उपचार भैरहेको जिल्ला प्रहरी कार्यालय बझाङले जानकारी दिएको छ।"
रुपीनाला पासमा बाटो खन्ने क्रममा एक जनाको मृत्यु,गोरखा : गोरखाको प्रसिद्ध पर्यटकीय पदमार्ग रुपीनाला पासमा बाटो खन्ने क्रममा एक जनाको मृत्यु भएको छ । चुमनुब्री गाउँपालिका वडा नं ३ फाक्पाका २९ वर्षीय इमान गुरुङको मृत्यु भएको धार्चे मनास्लु पर्यटन विकास समितिका अध्यक्ष साने गुरुङले जानकारी दिए। काम गर्ने क्रममा गएराती गुरुङको मृत्यु भएको हो । बाटो खन्ने क्रममा लेक लागेर मृत्यु भएको हुन सक्ने अध्यक्ष साने गुरुङले बताए ।
भैरहवामा सञ्चालनमा आयो सार्वजनिक शौचालय,"भैरहवा : रुपन्देहीको सिद्धार्थनगर नगरपालिकामा निःशुल्क जैविक सार्वजनिक शौचालय सञ्चालनमा आएको छ। शौचालयको निर्माण सम्पन्न गरेर उपभोक्ता समितिले नगरपालिका कार्यालयलाई हस्तान्तरण गरेपछि शौचालय सञ्चालनमा आएको हो। बिहीबार सिद्धार्थनगर नगरपालिकाका प्रमुख इश्तियाक अहमद खानले बुद्धचोकस्थित सार्वजनिक शौचालयमा लगाइएको ताल्चा खोलेर शौचालय सञ्चालनमा ल्याए। आयोजित कार्यक्रममा नगर प्रमुख खानले जैविक सार्वजनिक शौचालय सञ्चालनले स्वदेशी र विदेशी नागरिकलाई सहज हुनुका साथै नगर स्वच्छ र सफा रहनेमा विश्वास व्यक्त गरे। उनले शौचालयको सुरक्षा र संरक्षणमा नगरपालिकाको कार्यालयका साथै सरोकारवालाहरूले पनि ध्यान दिन आग्रह गरे। 'शौचालय सञ्चालनमा आएको छ, यस भित्रको कमी कमजोरी हामी पूरा गर्दै जान्छौँ' उनले भने, 'यो हामी सबैको सम्पति हो, यसको सुरक्षा र संरक्षण गर्ने हामी सबैको दायित्व पनि हो।' सार्वजनिक शौचालयलाई आफ्नै घर सरहको शौचालयको सम्झिनु पर्ने उनको भनाइ थियो। उनले शौचालय सञ्चालनले मात्रै नभई कर्मचारी र जनप्रतिनिधीहरूलाई शौचालयको प्रयोग गरेर यसको अनुगमननिरीक्षण समेत गरेर देखिने समस्या समयमै समाधान गर्न निर्देशन दिए। नगरको बुद्धचोकमा दुईवटा, सिद्धार्थ राजमार्गदेखि आवारोड जाने मार्ग, देवकोटा चोक, आँखा अस्पताल क्षेत्र र पर्यटकीय गेट (डण्डा) मा एकएकवटा गरी छवटा जैविक सार्वजनिक सञ्चालनमा ल्याइएको नगरपालिकाका प्रमुख प्रशासकीय अधिकृत नवराज पौड्यालले जानकारी दिए। यी शौचालयहरू उपभोक्ता समितिमार्फत निर्माण गरिएको हो। उनका अनुसार जसमा नगरपालिका कार्यालयको ८५ र उपभोक्ता समितिको १५ प्रतिशत लगानीमा शौचालय निर्माण सम्पन्न भएको हो। ३८ लाख बढी रुपैयाँ शौचालय निर्माण भएको हो। सञ्चालनमा आएको शौचालय आधुनिक किसिमको सुविधा सम्पन्न छ। शौचालयमा दुई हजार लिटरको जैविक डाइजेस्टर सेफ्टी ट्यांकी बनाइएको छ। उक्त ट्यांकीमा एनिरोबिक नामक जीवाणु झोल पदार्थ बनाएर ६ सय ६० लिटर राखिएको छ। ट्यांकीको आयु लम्ब्याउनका लागि उक्त जीवाणु राखिएको नगरपालिका कार्यालयको योजना महाशाखा प्रमुख जीवन अर्यालले बताए। शौचालयमाथि २८० लिटरको पानी ट्यांकी समेत हुनेछ भने पानी सोस्नका लागि सोककिटको समेत व्यवस्थापन गरिएको छ। ब्यासिन, फ्लस, बिजुली, धारासहित सुविधा सम्पन्न शौचालय निर्माणले नगरवासी, पर्यटक लगायत लाभान्वित हुने नगरपालिकाले विश्वास लिएको छ।"
वृद्धभत्ता बुझेर फर्किंदा भीरबाट लडेर मृत्यु,सन्धिखर्क : अर्घाखाँचीको भुमिकास्थान नगरपालिकामा भीरबाट लडेर एक वृद्धको मृत्यु भएको छ। भूमिकास्थान नगरपालिका १ ढाकावाङका ७२ वर्षीय वीरबहादुर गमालको भीरबाट लडेर मुत्यु भएको जिल्ला प्रहरी कार्यालयका प्रहरी नायव उपरीक्षक मुकुन्द रिजालले बताए । धारापानी स्थित साइन रेसुङ्गा बैंकबाट वृद्धभत्ता बुझेर घर फर्कने क्रममा ठुलाखोला घोप्टे सालको भीरबाट लडेर गमालको मृत्यु भएको हो। गमाल बाटोदेखि झन्डै ८० मिटर तल खसेको प्रहरी निरीक्षक अर्जुन पौडेलले जानकारी दिए । घटनास्थलमा गएका प्रहरीको प्रारम्भिक अनुसान्धान अनुसार बुधबार दिउँसो करिव ४ बजेको समयमा उनी र उनका दाजुले भत्ता बुझेपछि हिंड्दै घर फर्किएका थिए । गएराती गमाल भीरबाट लडेको अवस्थामा स्थानीयले देखेका थिए। घटनाबारे थप अनुसन्धान भइरहेको प्रहरीको भनाइ छ ।
"एक महिनामै १३ लाख ६२ हजार मूल्य बराबरको गाँजा बरामद, २१ जना पक्राउ","काठमाडौं : पछिल्लो एक महिनामा प्रहरीले गाँजासहित २१ जनालाई पक्राउ गरेको छ। प्रहरीले अवैध रूपमा कारोवार भैरहेको लागूऔषध खैरो हिरोइन, गाँजा र एम्पुलसहित २१ जनालाई नियन्त्रणमा लिएको हो। लागूऔषध प्रयोगकर्ता तथा कारोवारीले लागूऔषध ओसारपसार गर्न विमानस्थल तथा हुलाक कार्यालय प्रयोग गर्ने गरेको खुलेको छ। गत कात्तिक २ गते वैदेशिक हुलाक भन्सार कार्यालय डिल्लीबजारबाट २०८ ग्राम गाँजा सहित गोरखाका सचिन देवकोटा र काठमाडौका सौरभ साण्डिल प्रक्राउ परे। यस्तै गत असोज १३ गते त्रिभुवन विमानस्थल भन्सार कार्यालय परिसरबाट १५ किलो ७०९ ग्राम गाँजासहित भारत मेघालयका सन्दीप शर्मा प्रक्राउ परे। लागूऔषध नियन्त्रण ब्युरोका प्रवक्ता योगेन्द्र कुमार खड्काका अनुसार अवैध लागूऔषध कारोवार गर्नका लागि आरोपीले नयाँ नँया तरिका र स्थान प्रयोग गर्ने गरेका छन्। लागूऔषध नियन्त्रण ब्युरोले उपत्यकामा विभिन्न समयमा ३४६ ग्राम खैरो हिरोइन, २१४० थान एम्पुल र करिब १६ केजी गाँजा बरामद गरेको हो। प्रक्राउ पर्नेमा सोलुखुम्वुका ग्लाल्जेन शेर्पा, इलामका दिनेश तामाङ, सिर्जना राई, कृष्ण तामाङ, नुवाकोटका सरोज राई, कृष्ण बहादुर राई, सर्लाहीका रन्जीत गोले, धादिङकी शर्मिला तामाङ, पर्साका सन्दीप दास र दीपु कुशहवा, चितवनका श्रीकृष्ण भण्डारी, मेलीना भण्डारी र पर्साका उपेन्द्र प्रसाद कुशहवा, कृसन तृली, चन्दन महतो, सुवास सहनी, सप्तरीका चन्दन दास, भारत मधुवनीका शम्भु कुमार शाह लगायतका छन्। प्रवक्ता खड्काका अनुसार बरामद भएको लागूऔषधको बजार मूल्य १३ लाख ६२ हजार ९२९ रुपैयाँ छ। पक्राउ परेका सबै व्यक्तिलाई लागूऔषध मुद्दामा जिल्ला अदालत काठमाडौबाट म्याद थप गरी अनुसन्धान भैरहेको छ।"
जलवायु अनुकूलन नारामै सीमित,"जनकपुरधाम : मधेस प्रदेशमा पछिल्लो पाँच वर्षमा प्रदेश सरकारले जलवायु परिवर्तन अनुकूलन सम्बन्धमा चर्चित र प्रभावकारी नाराहरू ल्याए पनि तिनको कार्यान्वयन भने निकै फितलो छ। बेमोसमी वर्षा, सुक्खा, बाढी, डुबान र कटानको मारमा रहेका यस प्रदेशका कृषक र सर्वसाधारणलाई राहत दिन सरकारले न त कुनै विशेष योजना नै ल्यायो न त आफूले दिएका नाराहरूलाई नै कार्यान्वयन गर्नतर्फ ध्यान दिएको छ। मन्दिर, मस्जिद, धर्मशाला र सडकहरूको निर्माणमा अधिकांश बजेट खर्चेको मधेस सरकारले वन र जलवायु अनुकूलनलाई खासै महत्त्व दिएको छैन वनले न त नेताज्यूहरूलाई भोट दिन्छ न त उहाँहरूको कार्यकर्तालाई पाल्न काम। त्यसैले त्यतातर्फ खासै ध्यान छैन, वन मन्त्रालयका एक कर्मचारीले भने, हामीले वन संरक्षणको लागि जतिसुकै कराए पनि प्रदेश सरकारको ध्यान खासै केन्द्रित हुन सकेको छैन। मधेसमा सरकारले उद्योग, पर्यटन तथा वन मन्त्रालय गठन गरेको छ। तीनवटा क्षेत्र गाभिएको यस मन्त्रालयमा सबैभन्दा न्यून प्राथमिकतामा वन पर्ने गरेको छ। चुरेप्रति छैन चिन्ता चुरे वन क्षेत्रलाई तराई मधेसको लाइफलाइन पनि मानिन्छ। मधेसका सबै जिल्लालाई समेट्ने र प्रभावित पार्ने चुरे शृंखलाले नेपालका ३६ जिल्लालाई छोएको छ। मधेस सरकारले चुरे जोगाऊ, मधेस बचाऊ नारा आफ्नो नीति तथा कार्यक्रममा समावेश गरे पनि त्यसको कार्यान्वयनतर्फ कुनै ठोस कार्यक्रम सञ्चालन गर्न सकेको छैन्। मात्रै खोक्लो लोकप्रियताका लागि नारा दिएर भएन। त्यसलाई प्रभावकारी कार्यान्वयनका लागि बजेट विनियोजन र योजनाहरू पनि लागू गर्नु आवश्यक छ, वन क्षेत्र संरक्षण अभियानमा लागेका सोमप्रसाद शर्मा भन्छन्, नांगिदै गएको चुरे डाँडाहरूलाई पुनः हरियो बनाउन र जलवायु परिवर्तनको अनुकूलन गर्न सरकारले ठूलै कदम चाल्नु आवश्यक छ। चुरेको चौडाइ न्यूनतम १० किलोमिटर छ भने अधिकतम ५० किलोमिटर छ। नेपालको कुल भौगोलिक क्षेत्रफलको १२७८ प्रतिशत क्षेत्र समेटेको चुरे वन क्षेत्रले यस प्रदेशको कुल भूभागको २३०४ प्रतिशत भूमिलाई समातेको छ। यस प्रदेशको १५२,३३४ हेक्टर जमिन चुरे पहाडमा पर्दछ। प्रदेशमा भएको चुरेको करिब ११ हजार हेक्टर जमिनमा कृषि र अन्य प्रयोजनका लागि प्रयोग हुँदै आएको छ भने वन, झाडी र घाँसे मैदानले करिब १ लाख ३५ हजार हेक्टर जमिन ढाकेको छ। नदी बगर आदिले करिब ६ हजार हेक्टर जग्गा ढाकेको छ। १० योजना १ जलाधार व्यवस्थापन प्रणाली लागू गरिने २ समृद्धिका लागि वन कार्यक्रम ३ जहाँबाट बाटो त्यहाँ रूख, जसले ल्याउँछ परमसुख ४ ग्रामीण तथा सहरी वन विकासमा जोड ५ प्रत्येक जिल्लामा स्थापित हाइटेक नर्सरीलाई व्यवस्थित गरिने ६ वृक्षरोपण कार्यक्रम गरिने ७ मानववन्यजन्तु सहअस्तित्व कायम गर्न कार्यक्रम गरिने ८ चुरे जोगाऔं मधेस बचाऔं ९ हरित सहर स्वच्छ सहर १० जलवायु अनुकूलनसम्बन्धी कार्यक्रम कार्यान्वय गरिने भूस्खलन र बाढीको दृष्टिकोणले निकै संवेदनशील रहेको चुरे क्षेत्र र दून, भावर क्षेत्रले मधेसमा बाढी र डुबानको खतरा निम्ताउने गर्छ। प्रदेशको चुरेक्षेत्रका कुल घरसंख्या मध्ये १ हजार ७७ घर भूस्खलनका दृष्टिले उच्च संवेदनशील क्षेत्रमा पर्दछ। जिल्लाहरू मध्ये सर्लाही भूस्खलनको दृष्टिले उच्च संवेदनशील छ। बाढी डुबानका दृष्टिकोणले उच्च संवेदनशील घरसंख्या ६ हजार ३१७ छ। प्रदेशमा बाढी तथा डुबानबाट बढी प्रभावित तथा संवेदनशील जिल्ला रौतहट छ भने संवेदनशील पर्सा हो। नदीजन्य पदार्थको दोहनले खोक्लो हुँदै चुरे कमजोर नियमन र नाफाका लागि हदैसम्म जाने व्यक्तिहरूको हालीमुहालीका कारण चुरेमा अवैध उत्खनन बढ्दै गएको छ। जसले चुरेलाई दिन प्रतिदिन खोक्रो बनाउँदै गएको छ। राजनीतिक संरक्षण र प्रशासनिक सहयोगले चुरेमा उत्खनन गर्नेहरूको मनोबल बढ्दै गएको अभियानीहरू बताउँछन्। सत्ता र शक्तिमा पहुँचकै कारण नदीजन्य सामग्रीहरूको अवैध उत्खनन गर्ने तस्कर माफियाहरूको मनोबल बढ्दै गएको छ, युवा अभियानी सरोज मिश्र भन्छन्, कसैले यस्ता अपराधीहरूको विषयमा आवाज उठाउँदा त्यसको हत्यासमेत हुन्छ। जसको पछिल्लो उदाहरण दिलीप महतो हो। ती युवाले उत्खननको विरोध गर्दा तस्करहरूको हातबाट मृत्यु नै वरण गर्नुपर्यो। नदीजन्य निर्माण सामग्रीको ठेक्का व्यवस्थापन सम्बन्धित स्थानीय पालिकाहरूले गर्ने व्यवस्था छ। तर, पालिकाहरूले अवैध र अनियन्त्रित उत्खननलाई नै बढावा दिएको स्थानीयहरूको आरोप छ। गैरकानुनी र मापदण्ड नपुर्याएर सञ्चालित क्रसर उद्योगहरूलाई नियमन गर्न स्थानीय पालिकाहरूले कुनै चासो देखाएका छैनन्। वातावरण संरक्षण ऐन र नियमावलीले उद्योग व्यवसाय र निर्माणको प्रकृति हेरी संक्षिप्त वातावरणीय अध्ययन, प्रारम्भिक वातावरणीय परीक्षण (आईईई) र वातावरणीय प्रभाव मूल्यांकन (ईआईए) का आधारमा उद्योग सञ्चालन अनुमति दिने गरिन्छ। तर, यी अध्ययन प्रतिवेदनको विश्वसनीयता र गहिराईकै विषयमा पनि प्रश्न उठ्ने गर्दछ। चुरेको पहाड, खानी उत्खनन गर्नु कुनै पनि दृष्टिकोणले उचित नरहँदासमेत यहाँ उत्खनन तीव्र छ। चौपट हुँदै कृषि क्षेत्र तराई वा मधेसलाई अन्नको भण्डार भनेर चिनिन्छ। यसले नेपालको २३ प्रतिशत भूमि ओगटेको छ। फराकिलो तथा उर्वर भूमि ५९ देखि ७ सय मिटर उचाइमा अवस्थित छ। कुल खेतीयोग्य जग्गाको ४० प्रतिशत हिस्सामा वर्षैभरी सिँचाइ उपलब्ध गराउन सकिए पनि प्रदेश सरकारले सिँचाइको समस्या समाधान गर्न खासै पहल गरेको छैन। आकाशे पानीको भरमा खेतीपाती गर्ने यस प्रदेशका किसानहरू जलवायु परिवर्तनको असर र प्रभावले निकै प्रभावित भएका छन्। तराई मधेसमा तापक्रम वृद्धि, वर्षाको पानीको धेरै नै कमी वा चाहिएको समयमा वर्षा नभई कुबेलामा वर्षा हुने समस्या, शीतलहर, असिना आदिले कृषिको उत्पादकत्वमा निरन्तर ह्रास आउँदै गएको छ। चुरेको भिरालो जमिनमा खनजोत गरी खेतीपाती गर्ने, वन अतिक्रमण, काठ तस्करी र वन क्षेत्र विनाशका कारण कृषि प्रणाली प्रभावित हुँदै गएको डिभिजनल वन अधिकृत तथा वन विज्ञ विनोदसिंह बताउँछन्। सरकारको नापी विभागले प्रकाशन गरेको ल्यान्ड क्यापाबिलिटी रिर्पोटले ५३० डिग्री ढाल भएको भूमिमा खेती गर्नुपरेमा अनिवार्य गारो निर्माण गर्नुपर्ने र ३० डिग्रीभन्दा माथि खेती गर्नु नहुने सुझाव दिएको छ। तर, कुल चुरे क्षेत्रमा ३१ डिग्रीभन्दा बढी ढाल भएको १० हजार हेक्टर जमिन कृषि खेती छ। जसमध्ये मधेसमा रहेको चुरेक्षेत्रमा २ सय ८३ हेक्टर जमिनमा खेती गरिएको पाइन्छ। प्रदेशको सर्लाहीमा सबैभन्दा बढी १ सय ५९ हेक्टर ३० डिग्रीभन्दा माथिको भिरालो जमिनमा खेती गरिएको छ। यस प्रकार गरिएका खेतीहरूको कारण एकातर्फ चुरेमा वन फडानी बढेको छ भने अर्कोतर्फ वन क्षेत्र अतिक्रमणको क्रम पनि निकै तीव्र भएको छ। चुरे विनाशले खानेपानीको समस्या चुरे क्षेत्रको दोहन तथा वातावरण प्रतिकूलताका कारण मधेसमा खानेपानीको समस्या बढ्दै गएको छ। सहरी क्षेत्रहरूमा पानीको सतह निकै तल पुगेर गर्मीयाममा चापाकलमा पानी नै नआउने, पानीका मुहान सुक्ने, अतिवृष्टि र अनावृष्टिको समस्या निकै बढेको छ। प्रदेशको सप्तरी र सिरहामा खानेपानीको पाइपलाइन विस्तार तथा तराईमधेस क्षेत्र बढी भएकाले चापाकलबाट पानी प्रयोग गर्नेको संख्या बढी छ। सर्लाही र धनुषामा पुराना पोखरी तथा कुवा बढी भएकाले यी जिल्लामा कुवा तथा पोखरीको पानी प्रयोग गर्नेको जनसंख्या बढी छ। तर, चुरे दोहनले गर्दा खानेपानीको उपलब्धता र उपयोग घट्दै गएको छ। मधेस सरकारले प्रदेशका सम्पूर्ण जनतालाई स्वच्छ खानेपानी उपलब्ध गराउने वाचा गर्दै आए पनि त्यसतर्फ कुनै काम गर्न सकेको छैन। विकास वातावरणमैत्री हुन आवश्यक जहाँबाट बाटो त्यहाँ रूख, जसले ल्याउँछ परमसुख जलवायु अनुकूलनका लागि मधेस सरकारले ल्याएको चर्चित नाराहरू मध्ये एक नारा हो यो। तर, सरकारले यसलाई कार्यान्वयन भने गराउन सकेको छैन। प्रदेशमा भौतिक विकास र पूर्वाधारहरूको निर्माणका क्रममा वर्षौं पुराना रूखहरूलाई जरैदेखि उखेलिएका छन्। ग्रामीण सडक र विकासका पूर्वाधार निर्माणमा वातावरणीय मापदण्डको कुनै ख्याल छैन। यस प्रदेशमा वातावरणीय सुशासनको पालना छैन। नदी, खोला सार्वजनिक स्थलहरूबाट ढुंगा, गिटी, बालुवा, माटोको अत्यधिक र अनियन्त्रित दोहनबाट भौतिक संरचना, मानव बस्ती, खेतबारी जोखिममा पर्दैछन्, अभियन्ता सुशील कर्ण भन्छन्, एकातर्फ प्रकृतिको दोहन र विनाशगरी अर्कोतर्फ भौतिक विकासको परिकल्पना गर्ने हो भने विगतका दिन हाम्रो लागि निकै कष्टकर हुने निश्चित छ। आआफ्नो स्थानबाट सजग बनौं जलवायु अनुकूलनका लागि सर्वप्रथम आफ्नो स्तरबाटै प्रयास आवश्यक रहेको मधेसका सांसद रामअशिष यादव बताउँछन्। हामीले सबै जिम्मेवारी सरकारको काँधमा हालेर निश्चिन्त भइ सुत्ने अवस्था छैन। हामी आफू पनि जिम्मेवार हुनु जरुरी छ, सांसद यादव भन्छन्, हामी घर बनाउँदा एक इन्चसमेत माटोको ठाउँ छाड्दैनौं। घरमा एउटा फूलसमेत लगाउँदैनौं। घरबाट निस्केका फोहोरहरूलाई कसरी रियुज गर्ने र कुहिने फोहोरहरूलाई कसरी मलको रूपमा प्रयोग गरी पुनः रूख बिरुवा हुर्काउने यस्ता सानातिना कुराहरूले समेत हाम्रो जीवनमा ठूला परिवर्तन ल्याउन सक्छ। जलवायु परिवर्तनको नकारात्मक असर हरेक व्यक्तिले भोग्नुपर्ने हुनाले यसतर्फ सबैको सजगता आवश्यक छ। सरकारले पनि जलवायु परिवर्तनको नकारात्मक असर र प्रतिकूल प्रभावबाट बच्न र बचाउन, मानव विकास र समृद्धि कायम गर्दै, जलवायु न्यायलाई आत्मसात गर्दै, पर्यावरणीय र दिगो विकासको अवधारणालाई अवलम्बन गरी समुन्नत समाजतर्फ अग्रसर हुन योगदान पुर्याउने खालको नीति बनाउनु आवश्यक रहेको सांसद यादव बताउँछन्। सरकार जलवायु अनुकूलनप्रति सजग छ मधेसका उद्योग, पर्यटन तथा वनमन्त्री शत्रुधन महतो प्रदेश सरकार जलवायु अनुकूलनप्रति सजग रहेको बताउँछन्। तर, उनी आफ्नो मन्त्रालयको नामप्रति नै असन्तुष्टि जनाउँदै भन्छन्, वन मन्त्रालयलाई उद्योग र पर्यटनसँग गाभिएको छ भने खानेपानी र ऊर्जा विकास मन्त्रालय छुठै राखिएको छ। यी तीनैलाई एकठाउँमा राखेर मन्त्रालय गठन गरिएको भए यसले जलवायु अनुकूलनका लागि ठोस तथा व्यवस्थित योजना ल्याउन सक्थ्यो। तर, त्यसो छैन, मन्त्री महतो भन्छन्, जे जसो भए पनि मधेस सरकारले यस विषयलाई प्राथमिकतामा राखेको छ। आगामी दिनमा यी विषयहरूलाई अझै प्राथमिकतामा राखेर काम हुनेछ। खुद्रे योजनाले जलवायुका मुद्दा ओझेलमा मधेस सरकारले जलवायु परिवर्तनका असर न्यूनीकरण र चुरे संरक्षणतर्फ कुनै ठोस योजना नल्याएको आरोप प्रतिपक्षी दल लोकतान्त्रिक समाजवादी पार्टीका सांसद परमेश्वर साह लगाउँछन्। सरकार खुद्रे र कमिसन पाउने योजनामै व्यस्त हुन्छ। पछिल्लो ५ वर्षको अवधिमा सरकारले गरेका कामहरू अधिकांश कमिसनमुखी र कार्यकर्ता पाल्ने खालका छन्। उहाँहरूलाई प्रदेशका जनताले भोगिरहेको खानेपानीको समस्या, फोहोर व्यवस्थापनको समस्या र जलवायु परिवर्तनका कारण स्वास्थ्यमा भइरहेका समस्याहरू ध्यानमै छैन, सांसद साहले भने । जलवायु असर बढ्दै, समाधानमा बेवास्ता जलवायु बदलियो, राज्य बदलिएन हिमाली मुलुक जलवायुको बढी जोखिममा जलवायुको मुद्दा घोषणापत्रमै समेट्न जोड जलवायु परिवर्तन होइन आपतकाल प्राथमिकतामा जलवायु परिवर्तनको मुद्दा जलवायु समस्यामा नेपाल नाता जलवायु परिवर्तनको जोखिममा सुदूरपश्चिम जलवायु अनुकूलन खेतीबाट काउली घर बागमती प्रदेश : जलवायु असर बढ्दो"
अपूर्व क्षितिजलाई धरौटीमा रिहा गर्न आदेश,"काठमाडौं : काठमाडौं जिल्ला अदालतले अपूर्व क्षितिजलाई धरौटीमा रिहा गर्न आदेश दिएको छ। न्यायाधीश माधवप्रसाद मैनालीको एकल इजलासले दुई लाख ५० हजार रुपैयाँ धरौटीमा रिहा गर्न आदेश भएको हो। उनीमाथि नेवारी समुदायलाई होच्याएको आरोप लागेको थियो। जसका कारण उनी १२ दिन थुनामासमेत परेका थिए। कमेडी सर्कलनामक कार्यक्रममार्फत् नेवारी समुदायको खिल्ली उडाएको आरोप उनीमाथि लागेको छ। उनीविरुद्ध सार्वजनिक शान्तिविरुद्धको कसूर, जातीय भेदभाव तथा छुवाछुतसम्बन्धी र सामाजिक रीतिस्थितिमा खललसम्बन्धी कसूरमा अभियोगपत्र दायर भको थियो। अपूर्वले उक्त भिडियो हटाएर माफीसमेत मागिसकेका छन्।"
