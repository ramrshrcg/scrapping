शीर्षक,विवरण
बालेनलाई डिलाको प्रश्न : सडकमा सानो व्यापार गर्नेलाई डन्डा अनि निर्जिव सालिकमा पैसा ?,"काठमाडौं : नेपाली कांग्रेसकी केन्द्रीय सदस्य डिला संग्रौला पन्तले र्याप गायक यम बुद्धको सालिक निर्माण गर्ने काठमाडौं महानगरपालिकाका मेयर बालेन्द्र शाहको निर्णयको आलोचना गरेकी छन्। सुरुमा महानगरको बजेटबाट १५ लाख छुट्टयाएका मेयर शाहले चौतर्फी आलोचनापछि आफ्नै तलबबाट सालिक निर्माण गर्ने घोषणा गरेका थिए। यो घोषणालाई अपरिपक्व भन्दै आलोचना भइरहेका बेला डिलाले फेसबुकमार्फत जनताको पसिनाबाट जम्मा भएको पैसाले सालिक बनायनु राज्यकोषको दुरुपयोग भएको जिकिर गरेकी हुन्। ब्यक्तिका नाममा सालिक, पार्क, गेट स्मृति र प्रतिष्ठानका लागि जनताको पसिनाबाट जम्मा भएको राज्यकोष दुरुपयोग गरिनु ठिक होइन। फेरि आफ्नै तलबबाट बनाउँछु भन्नु पनि उचित देख्दिनँ, उनले भनेकी छन्। उनले सालिक बनाउने पैसा पैसा गरीब, असहायको आय आर्जनमा जोड्न सुझाएकी छन्। उनले केही अघि मकै पोल्ने दम्पतीलाई महानगरका प्रहरीले गरेको लछार पछार घटना सम्झिदै प्रश्न गरेकी छन्, सडकमा सानो ब्यापार गर्नेलाइ डन्डा, अनि निर्जिव सालिक निर्माणमा पैसा? यो कस्तो नीति ?"
राष्ट्रपति भण्डारीद्वारा आबेको हत्याप्रति खेद प्रकट,काठमाडौं : राष्ट्रपति विद्यादेवी भण्डारीले जापानका पूर्वप्रधानमन्त्रीको हत्या भएकामा खेद प्रकट गरेकी छन्। राष्ट्रपति भण्डारीले आज ट्वीट गरी आबेप्रति भावपूर्ण श्रद्धाञ्जलि प्रकट गरेकी हुन्। यस दुःखद् घडीमा उनले मैत्रीपूर्ण जापानी जनता र स्वर्गीय आबेको परिवारजनमा समवेदनसमेत प्रकट गरिन्। आबेको शुक्रबार चुनावी सभामा भाषण गरिरहेका बेला गोली हानी हत्या भएको थियो। यस दुःखद् घडीमा आज नेपाल सरकारले पनि देशभर शोक मनाउने निर्णय गरेको थियो।
वारागुङ मुक्ति क्षेत्रमा सँस्कृति झल्किने तीन महिलाको प्रतिमा,"जोमसोम : धार्मिक कलासँस्कृति, भेषभूषा र मौलिकताले मुस्ताङको वारागुङ मुक्तिक्षेत्र गाउँपालिका निकै प्रसिद्ध गाउँपालिका हो। वारागुङ मुक्तिक्षेत्र गाउँपालिकाको ५ वटै वडाहरुमा १९ वटा गाउँ छन्। सबै गाउँहरुमा गुरुङ समुदायको बसोबास छ। सबै गाउँमा ऐतिहाँसिक, धार्मिक र साँस्कृतिक मान्यताअनुसार आफ्नो विभिन्न चाडपर्व, जन्म र मृत्यु, पूजापाठ र शुभकार्य लगायतमा धार्मिक कलासँस्कृति र भेषभुषा प्रस्फुटन गरिने गरेको पाइन्छ। संघीयतापछिको पहिलो कार्यकालमा वारागुङ मुक्ति क्षेत्र गाउँपालिकाको पूर्वअध्यक्ष बनेका फेञ्चोक छेप्तेन गुरुङले आफ्नो पालिका भवन धार्मिक मान्यताअनुसार तिब्बती शैलीमा निर्माण गरे। वारागुङ मुक्तिक्षेत्रको पालिका भवन पर्यटकीय दृष्टिकोणले पनि आफैंमा महत्वपूर्ण मानिन्छ। कागबेनीदेखि मुक्तिनाथ जाने मुख्य सडककै नजिक वारागुङ मुक्ति क्षेत्रको कलात्मक प्रशासकीय भवन निर्माण सम्पन्न भएको थियो। जहाँ पुग्दा धार्मिक पर्यटक सो प्रशासकीय भवन हेर्न लालायित हुन्छन्। स्थानीय तहको पहिलो कार्यकाल सकिने अन्तिम वर्षमा वारागुङ मुक्ति क्षेत्रका पूर्व अध्यक्ष फेञ्चोक छेप्तेनले फेरि मुक्तिनाथ र उपल्लो मुस्ताङ जाने पर्यटकका लागि वारागुङको पहिचान झल्किने साँस्कृतिक स्वागत प्रतिमा निर्माणको काम अघि बढाए। अहिले सो प्रतिमा निर्माणको ९० प्रतिशत काम सम्पन्न भइसकेको छ। पूर्व अध्यक्ष गुरुङकै परिकल्पना बमोजिम वारागुङ५ र १ वडा जोड्ने पालिकाको सीमाना पान्डाखोलाको सडक किनारामा सँस्कृति झल्किने स्वागत प्रतिमा निर्माण गरिएको हो। जुन स्थान दक्षिणतर्फ घरपझोङ गाउँपालिकाको सीमाना पर्छ। पोखराबाट बेनी हुँदै मुक्तिनाथ र लोमान्थाङ जाने पर्यटकलाई स्वागत गर्न वारागुङ मुक्तिक्षेत्र गाउँपालिका धार्मिक तथा साँस्कृतिक स्वागत प्रतिमा निर्माण गरेको हो। जोमसोम कटेर जब पर्यटक उकालो उक्लिन्छन् अनि देख्न पाइन्छ पर्यटक लोभ्याउन वारागुङ मुक्तिक्षेत्रको आर्कषक स्वागत प्रतिमा। वारागुङले निर्माण गरेको स्वागत प्रतिमाले त्यहाको साँस्कृतिक भेषभुषा र जीवनशैलीलाई उजागर गरिदिएको पाइन्छ। स्वागत प्रतिमामा ३ जना महिलालाई साँस्कृतिक रुपले जीवन्तरुपमा उभ्याइएको छ। बाह्र गाउँले समुदायले हरेक शुभकार्य, विवाह ब्रतबन्ध, पूजाआजा र अतिथि सत्कारका लागि यसप्रकार धार्मिक सँस्कृतिलाई जिवन्त रुपमा प्रस्तुत गर्ने गर्छन्। कंक्रिट, ढुंगा र माटोलगायतका सामाग्रीले निर्माण गरिएको प्रतिमा सजाइएका ३ महिलाको शिरमा नागको स्वरुप झल्किने गरी स्ह्युले लगाएको देख्न सकिन्छ। ३ महिलाको कानमा सुनको रिङ (आलोङ) लगाएका छन्। बाह्रगुङ सँस्कृतिअनुसार ३ महिलाहरुको घाँटीमा लगाउने ( झ्युरु स्ही ) पहिराइएको छ। यसका अलावा महिलाको घाँटीमा लगाउने बहुमुल्य मुवा ( सुम्ज्यु),चोली ( हङ्च्यु) ,शरीरमा लगाउने पछ्यौरा ( स्हेन्भुरे ), छातीमा लगाउने चाँदीको धिक्रा हुक, ढाँडमा बाँध्ने पटुकी (काउ ठिङ्मा, नाम्वा ढुक्पा (किटी),बख्खु (ग्वे) र खुट्टामा लगाउने धोजा जुत्ता (स्होम्बा स्याङजेन)लगायतको भेषभुष प्रस्फुटन हुनेगरी प्रतिमा निर्माण गरिएको हो। अतिथि देव भव भन्ने उक्ति झैँ वारागुङले ३ महिलाको स्वागत प्रतिमा राखेर पर्यटकको सत्कार झल्काएको हो। तीन महिलाहरुमध्ये २ जनाले क्ष्याप्का केरा अर्थात् ठेकी लिएका छन् भने १ महिलाको हातमा चोखोपानी र फुल राख्ने कचौरा (याङ्जी)लिएको देख्न सकिन्छ। वारागुङ मुक्ति क्षेत्रको १९ वटै गाउँहरुमा गाउ समाजले यस्तै आतिथ्यता र सत्कारका लागि ३ जना महिला चुनेर जिम्मेवारी दिने परम्परा रहेको पूर्व गापा अध्यक्ष फेञ्चोक छेप्तेन गुरुङले जानकारी दिए। समाजका सबै असलकार्यहरुमा चुनिएका महिलाले शुभकार्यका लागि सम्मान प्रकट गर्छन् र त्यसपछि काम सुरु गर्ने चलन रहेको पूर्वअध्यक्ष गुरुङले उल्लेख गरे। जोमसोम र कागबेनी प्रवेश गर्ने सीमाक्षेत्रमा निर्माण गरिएको स्वागत प्रतिमाको आर्टिस गर्ने जिम्मा सो पालिका निवासी कुङ्गा गुरुङ लगायतको टोलीले तयार गरेको गाउँपालिकाका प्रमुख प्रशासकीय अधिकृत जितबहादुर रानाले जानकारी दिए। गाउँपालिकाको चालु आर्थिक वर्ष विनियोजन भएको १० लाख बजेटले प्रतिमा निर्माण गरिएको प्रशासकीय अधिकृत रानाले उल्लेख गरे। प्रतिमा झन्डै १ महिना लगाएर निर्माण गरिएको उनको भनाइ छ। धार्मिक कलासँस्कृति, सम्पदा र मौलिकताको संरक्षण तथा सम्बर्द्धन गर्दै दीगो पर्यटन विकासमा योगदान रहनेगरी पालिकाले प्रतिमालगायतका पूर्वाधार निर्माण गरेको प्रशासकीय अधिकृत रानाले बताए।"
पछिल्लो तीन महिनामा विपद्जन्य घटनामा ११८ जनाको मृत्यु,"काठमाडौं : गएको वैशाखयता विपद्जन्य घटनामा ११८ जनाको मृत्यु भएको छ। राष्ट्रिय विपद् जोखिम न्युनीकरण तथा व्यवस्थापन प्राधिकरणले यो बीचमा एक हजार ३४ विपद्जन्य घटना भएको र त्यसमा परेर ११८ को मृत्यु, एक बेपत्ता र २७१ घाइते भएको जानकारी दिएको छ। प्राधिकरणका अनुसार सबैभन्दा बढी चट्याङबाट ४९ जनाको मृत्यु भएको छ। कूल १४० चट्याङ परेकामा ११७ जना घाइते भएको सार्वजनिक विवरणमा उल्लेख छ। प्राप्त विवरणमा आगलागीबाट १९, जनावरको आक्रमणबाट १२, पहिरामा परेर १५, बढीका कारण तीन र हावाहुरीका कारण नौं जनाको मृत्यु भएको हो। ती घटनाबाट एक हजार ३४७ परिवार प्रभावित भएका छन् भने रु ७७ करोड ५९ लाख बढीको क्षति भएको छ।"
मूल्यवृद्धिले बन्द हुँदै नवलपरासीका इँट्टा उद्योग,"परासी : इन्धनदेखि कोइलाको अत्याधिक मूल्यवृद्धिका कारण नवलपरासीका इँट्टा उद्योगहरु बन्द हुने भएका छन्। एक वर्षको अवधिमा इन्धन, कोइलाको अत्यधिक मूल्यवृद्धि हुनुको साथै माटोको अभावले पनि उद्योगहरु बन्द गर्नुपर्ने अवस्था आएको नवलपरासीका इँट्टा व्यवसायी एंव नेपाल इँट्टा उद्योग महासंघका केन्द्रीय सदस्य कृष्ण नारायण श्रेष्ठले बताए। जिल्लामा १७ वटा उद्योग छन्। ती उद्योगहरुबाट दैनिक ११ लाखको हाराहारीमा इँट्टा उत्पादन हुँदै आएको श्रेष्ठले जानकारी दिए। जिल्लामा उत्पादनकै हाराहारीमा इँट्टाको माग थियो। केही महिना पहिले प्रति केजी २५ रुपैयाँ पर्ने कोइला अहिले ४२ रुपैयाँ पुगेको छ। आर्थिकमन्दीसँगै इन्धनको मूल्य पनि अचाकाली बढ्यो। त्यसमाथि माटोको अभाव र मजदुर पाउन छाडेपछि उद्योग बन्द गर्नुपर्ने अवस्थामा पुगेको हो, श्रेष्ठले भने। बैंकले लगानी गर्न छाडेपछि व्यक्तिहरुले घर बनाउन छाड्नु र ठूला संरचनाका भवनहरु पनि निर्माण हुन नसकेपछि इँट्टाको माग धेरै नरहेको श्रेष्ठको भनाइ छ। जिल्लामा अहिले करिब ६ करोड संख्याका इँट्टा स्टकमा छन्। पहिला भारतबाट कोइला आउँथ्यो अहिले अमेरिका, अष्ट्रेलिया र इण्डोसियाबाट मगाउनुपर्छ। त्यसमाथि सरकारले तेस्रो मुलकमा पैसा पठाउन रोकेको छ। जसले गर्दा कोइला खरिद गर्नै नपाएपछि उद्योग बन्द गर्नुको विकल्प छैन, बालाजी इँट्टा उद्योग सरावलका सञ्चालक कुलदिप आचार्यले भने। सबै क्षेत्रमा मूल्यवृद्धि भए पनि इँट्टाको मूल्यवृद्धि हुन नसकेको व्यवसायीहरुको भनाइ छ। अहिलेको बजार मूल्यअनुसार जिल्लामा प्रति इँट्टा १६ रुपैयाँ छ। उद्योगमा ७ हजारले प्रत्यक्षसहित १२ हजारले रोजगारी पाएका थिए। उद्योग बन्द भएपछि उनीहरु सबै बेरोजगार भएको नवलपरासी इँट्टा उद्योग संघले जनाएको छ। कोइला अभाव र मूल्यवृद्धिले भारत र पाकिस्ताका उद्योगहरु बन्द भइसकेकोले अब नेपालका सबै उद्योगहरु पनि बन्द हुने अवस्थामा पुगेको महासंघका केन्द्रीय सदस्य श्रेष्ठले बताए। केही दिनमा महासंघले मूल्यवृद्धि र कच्चा पदार्थको अभावका कारण देशभरकै उद्योगहरु बन्द भएको घोषणा गर्दै छ, श्रेष्ठले भने।"
खप्तडको पर्यटन प्रवर्द्धनका लागि नौ बुँदे घोषणापत्र,"डोटी : सुदूरपश्चिमको प्रख्यात पर्यटकीय क्षेत्र खप्तडको पर्यटन पूर्वाधार विकास र प्रबर्द्धनका लागि नौ बुँदे घोषणा पत्र जारी गरिएको छ। खप्तडको मुख्यद्वार डोटीको झिग्रानामा खप्तड क्षेत्र पर्यटन विकास तथा व्यवस्थापन समिति र उद्योग वाणिज्य संघ डोटीले आयोजना गरेको कार्यक्रमबाट नौ बुँदे घोषणा पत्र जारी गरिएको हो। कार्यक्रममा समृद्धिको आधार, पर्यटन पूर्वाधार भन्ने मूल मन्त्रलाई आत्मसाथ गर्दै खप्तडलाई राष्ट्रिय तथा अन्तर्राष्ट्रिय पर्यटकीय गन्तव्यको रुपमा विकास र प्रवर्द्धन गर्न आवश्यक पहल र उपलब्ध स्रोतको परिचालनका लागि प्रतिबद्धता जनाएका छन्। दिगो पर्यटन विकासका लागि समुदायको अगुवाईमा ग्रामिण पर्यटनमा जोड दिन चारवटै जिल्लाहरुमा कम्तीमा एउटाएउटा नमुना होमस्टे (घरबास)को स्थापना, सञ्चालन तथा विकास गर्नमा जोड दिने तथा होमस्टेमार्फत स्थानीय खाना, भाषा, संस्कृति र भेषभुषालाई संरक्षण तथा प्रवर्द्धन गर्ने घोषणा पत्रमा जनाइएको छ। श्री १००८ ब्रम्हवीत परमहंस स्वामी सचिदानन्द सरस्वाती खप्तड बाबाले पवित्र भुमी खप्तडमा गरेको ५० बर्ष लामो त्याग, तपस्या, साधना र दर्शनलाई उच्च सम्मान गर्दै खप्तडलाई अन्तर्राष्ट्रियस्तरको ध्यान केन्द्र स्थापना गरिने र त्यसकालाई स्थानीय सामाग्रीको प्रयोगबाट ध्यानकेन्द्रको भवनको निर्माण गरिने योजना रहेको खप्तड क्षेत्र पर्यटन विकास तथा व्यवस्थापन समितिका कार्यकारी निर्देशक भीमबहादुर खड्काले बताए। खप्तडलगायत अन्य पर्यटनसँग सम्बन्धित पाठ्यक्रमको विकास गरी चारवटै जिल्लाका कम्तीमा खप्तड मध्यवर्ती क्षेत्रभित्र पर्ने स्थानीय तहका विद्यालयहरुमा पठन पाठन हुने व्यवस्था गर्नसमेत प्रतिबद्ध रहेको घोषणा पत्रमा उल्लेख गरिएको छ। खप्तड क्षेत्र पर्यटन विकास तथा व्यवस्थापन समितिका कार्यकारी निर्देशक खड्काले आगामी बर्षमा खप्तडमा अन्तर्राष्ट्रिय म्याराथनको आयोजना गर्ने, खप्तड बाबाको समाधिस्थल बनाउने, राष्ट्रिय अन्तर्राष्ट्रिय चलचित्र निर्माताहरुलाई आमन्त्रण गरी खप्तडमा चलचित्र सुटिङ गराउने, मध्यवर्ती क्षेत्रका मानिसलाई होमस्टेसम्बन्धी तालिम दिने लगायतका योजनाहरु रहेको बताए। डोटीबाट खप्तड क्षेत्रको बिचपानीसम्म सडक निर्माण, बाह्य पर्यटकका लागि पैदल मार्ग, बीचबीचमा बाटोका सही संकेत तथा पथप्रदर्शकको व्यवस्थालगायतकासमेत योजना रहेको खड्काले जनाए। भूस्वर्गका नामले परिचित खप्तडको विकास तथा प्रवद्र्धनका साथै खप्तडमा आन्तरिक र बाह्य पर्यटकलाई के गर्दा खप्तडमा बढीभन्दा बढी भित्र्याउन सकिन्छ भन्ने विषयमा सबैले आआफ्नो क्षेत्रबाट लाग्नुपर्ने खप्तड मध्यवर्ती क्षेत्र समितिका संस्थापक अध्यक्ष लालबहादुर बोगटीले बताए। खप्तडमा करिब नौदश वटा तालतलैया रहेकाले खप्तडलाई रामसार सूचिमा सूचिकृत गराउनु पर्ने बोगटीले बताए। कार्यक्रममा डोटीका स्थानीय तहका प्रमुख तथा उपप्रमुख लगायत खप्तड मध्यवर्ती क्षेत्रमा पर्ने बझाङ्ग, अछाम र बाजुरा जिल्लाका स्थानीय तहका प्रमुख, उपप्रमुख, सरोकारवाला व्यक्तिहरुको सहभागिता रहेको थियो।"
"हिरोइन बनाइदिने भन्दै बालिकालाई भारतमा ३० हजारमा विक्री, महिलासहित दुई जना पक्राउ",पर्सा : मानव बेचबिखनमा संलग्न रहेको अभियोगमा २ जनालाई बिहीबार प्रहरीले पक्राउ गरेको छ। पक्राउ पर्नेहरूमा रौतहट गौर नगरपालिका२ ठेगाना भई हाल पर्सा वीरगंज महानगरपालिका१६ नगवा बस्ने ४० वर्षीया चमेली देवी र भारत विहार सितामढी बासपट्टी पचरा बस्ने २२ वर्षीय रोशन तिवारी रहेका छन्। अनुसन्धानको क्रममा उनीहरूले १५ वर्षीया बालिकालाई भोजपुरी मुभीको हिरोइन बनाइदिने प्रलोभन देखाई भारतको बिहार राज्य पूर्वी चम्पारण झिटकैया गाउँमा लगि हाल फरार रहेका एक जना भारतीय नागरिकलाई ३० हजार भारतीय रूपैयाँमा बिक्री गरेको खुलेको छ। ति फरार व्यक्तिले पीडित बालिकालाई विभिन्न कार्यक्रमहरूमा अश्लील नृत्य गर्न बाध्य बनाई शारीरिक र मानसिक यातना दिएको खुल्न आएपछि जिल्ला प्रहरी कार्यालयबाट खटिएको टोलीले उनीहरूलाई वीरगंज महानगरपालिका१६ बाट पक्राउ गरेको हो। उनीहरूमाथि मानव बेचबिखन तथा ओसारपसार कसूरमा जिल्ला अदालत पर्साबाट ५ दिन म्याद अनुमति लिई प्रहरीबाट थप अनुसन्धान भइरहेको छ। हाल फरार व्यक्तिको प्रहरीले खोजी गरिरहेको छ।
एमालेसँग गठबन्धन गर्नका लागि ढोका बन्द : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी निर्वाचनमा नेकपा एमालेसँगको सहकार्य सम्भव नभएको स्पष्ट पारेका छन्। समाजवादी प्रेस संगठन रुपन्देहीले शनिबार बुटवलमा आयोजना गरेको पत्रकार सम्मेलनमा अध्यक्ष नेपालले एमालेसँग गठबन्धन गर्नका लागि ढोका बन्द गरेको भन्दै आगामी निर्वाचनमा सहकार्य सम्भव नभएको बताएका हुन्। आफूहरुले एमालेबाट गरेको विद्रोहको औचित्य पुष्टि भएको जिकिर गर्दै उनले गलत प्रवृत्तिले गर्दा भएको हानी नोक्सानीको सबैले समीक्षा गर्नुपर्ने बताए। उनले अहिलको पाँच दलीय गठबन्धनले मुलुकलाई जोगाउने काम गरेकाले संघ र प्रदेशको निर्वाचनमा पनि सहकार्य जारी रहने धारणा राखे। निर्वाचनको मिति घोषणा भएलगत्तै सहि नीति र दृष्टिकोण बोकेर पार्टी जनतामा जाने तयारी गरेको उनले बताए। उनले राष्ट्रिय हित र सुरक्षालाई केन्द्रविन्दुमा राखेर छिमेकी र अन्य मुलुकसँगको सम्बध विस्तार गर्नुपर्नेमा समेत जोड दिए।
प्रहरी कारबाहीमा पञ्जाबमा ६ आतंककारी पक्राउ,"इस्लामावाद : पाकिस्तानको पूर्वी पञ्जाब प्रान्तमा छुट्टाछुट्टै कारबाहीमा छ जना आतंककारीलाई पक्राउ गरिएको पाकिस्तानी प्रहरीको काउन्टर टेररिज्म डिपार्टमेन्टले शनिबार स्थानीय सञ्चारमाध्यमलाई बताएको छ। पञ्जाबको सीटीडीका अनुसार प्रहरीले लाहोर, गुजरनवाला र रावलपिंडी सहरहरूमा अपरेसनहरू सञ्चालन गरेका थियो। आतंककारीहरूबाट हतियार, गोलाबारुद र विभिन्न विस्फोटक उपकरणहरू समेत बरामद गरिएको प्रहरीले उल्लेख गरेको छ।"
रोपाइँका बेला मल माग्दै किसान सडकमा,"विराटनगर : मोरङको कटहरी गाउँपालिका३ की सञ्जादेवी सहनी प्रतिबिघा ३५ मन ठेक्कामा लिएर बर्सेनि धान लगाउँछिन्। ठेक्कामा लिएर २ बिघा क्षेत्रफलमा धान रोपाइँ गर्दै आएकी उनी अहिले मल अभावमा पिरोलिएकी छन्। १ बिघाको ३५ मन ठेक्का बुझाउनुपर्छ। रोपाइँका बेलामा मल नपाउँदा ठेक्का तिर्ने धान पनि फलाउन सक्छु कि सिक्दिनँ भन्ने चिन्ताले सताएको छ, उनले भनिन्, सरकारले मल दिएन । हामी किसानले कसरी बाँच्नु? मल नपाउँदा मकै पनि राम्रो नफलेको बताउने सहनी धान लगाउने बेला उस्तै समस्या झेल्नु परेको गुनासो पोख्छिन्। समयमा मल पाउँदा प्रति बिघा ६० देखि ७० मन धान फलाउने गरे पनि यसवर्ष त्यो सम्भावना नरहेको उनको गुनासो छ। लागत खर्च बढ्दा कृषकले खेती धान्नसक्ने अवस्था नभएको उनले बताइन्। रंगेली नगरपालिका१ का भोगेन्द्र बस्नेत ४ बिघामा धान लगाउँछन्। माटोलाई मल हाल्ने बानी परेको छ। मल नहाले उत्पादन राम्रो हुँदैन, उनले भने, तर नपाएर भौतारिनु परेको छ। हाम्रो दुःख सरकारले देखेन। धान रोपाइँमा व्यस्त हुनुपर्ने बेला मल नपाएर छटपटाउनुपर्ने अवस्था आइरहेको दुखेसो बस्नेतले पोखे। मलको अभावले पिरोलिरहेका बेला इन्धनको मूल्य बढाएर कृषकलाई सरकारले अर्को भार थपिदिएको गुनासो उनको छ। सरकारको सहयोग नपाउँदा किसानलाई खेती गर्न मुस्किल परिरहेको छ, उनले भने, उत्पादनमा ह्रास आएर यसवर्ष मुलुकमा ठूलो खाद्य संकट आउने अवस्था छ। १ बिघामा धान लगाउँदा ६० हजार रूपैयाँसम्म खर्च लाग्ने बस्नेतले बताए। मल नलगाउँदा धान भने एक बिघामा ४० मन पनि फल्न मुस्किल पर्ने गुनासो उनको छ। मल पाउँदा र समयमा पानी पर्दा उत्पादन पर्याप्त हुन्थ्यो। मल नहालेसम्म माटोले उत्पादन राम्रो दिँदैन, बस्नेतले भने, खेतीमा लागत बढ्ने र उत्पादन घट्ने समस्या आइरहेको छ। त्यहाँमाथि सरकारले समयमा मल उपलब्ध गराएन। उनले खेती नै छाड्नुपर्ने अवस्थामा किसान पुगिसकेको गुनासो गरे। सहनी र बस्नेतजस्ता किसानहरुले यसवर्ष रासायनिक मलको चरम अभाव भोगिरहेका छन्। कृषकहरुले मल अभावका कारण उत्पादनमा ह्रास आउने र चर्को मूल्यवृद्धिले लागत बढ्ने गुनासो गरेका छन्। सरकारको बेवास्ताको सिकार हुँदा किसान सबैभन्दा बढी मर्कामा परिरहेको उनीहरुको भनाइ छ। रोपाइँको चटारोमा व्यस्त हुनुपर्ने बेला मल माग्दै किसान सडकमा निस्किएका छन्। किसानले सरकारविरुद्ध शनिबार विराटनगरमा प्रदर्शन गरेका छन्। रोपाइँ गर्न छाडेर उनीहरु सरकारविरुद्ध आन्दोलित बनेका हुन्। अखिल नेपाल किसान महासंघको अगुवाईमा तत्काल रासायनिक मल उपलब्ध गराउनुपर्ने र पेट्रोलियम पदार्थमा गरिएको मूल्यवृद्धि फिर्ता हुनुपर्ने माग राखेर किसानले आन्दोलन सुरु गरेका हुन्। पत्रकार सम्मेलनसमेत गरेर तत्काल मागको सम्बोधन नभए कडा आन्दोलनमा उत्रने चेतावनी उनीहरुले दिएका छन्। अखिल नेपाल किसान महासंघ मोरङका अध्यक्ष देवेन्द्र पौडेलले वर्तमान सरकार किसानमारा रहेको आरोप लगाए। नेपाललाई कृषि प्रधान देश भनिए पनि मुख्य बाली धान लगाउने बेलामा कृषकले मल पाएका छैनन्। खेतीमा आवश्यक पर्ने इन्धनमा मूल्यवृद्धि गरिएको छ, उनले भने, सरकार जनविरोधी गतिविधि गरिरहेको छ। किसानका समस्याको सुनुवाइ नै हुँदैन। बाली लगाउन व्यस्त हुनुपर्ने बेलामा सरकारको आलोचना गरेर कृषकले सडकमा उत्रनुपर्ने अवस्था आउनु दुःखद् भएको उनले बताए। चुप लागेर बस्नसक्ने अवस्था नभएको र पीडा थाम्न नसकेपछि मल अभाव र इन्धनको मूल्यवृद्धिविरुद्ध आन्दोलन सुरु गरेर किसानले सडक तताउनु परेको पौडेलले बताए। मलका लागि पटकपटक सम्बन्धित निकायको ध्यानाकर्षण गराइए पनि किसानका कुरा कसैले नसुनेको उनले बताए। पीडाले किसानलाई अति सताइसक्यो। सशक्त आन्दोलनमा जान सरकारले बाध्य पार्दैछ, पौडेलले भने, हैन भने, मलको आपूर्ति सहज बनाओस् । मूल्यवृद्धि नियन्त्रण गरोस्। तत्काल मागको सुनुवाइ नभए प्रशासन कार्यालय घेराउ गर्नेदेखि लिएर साल्ट ट्रेडिङ, कृषि सामग्री कम्पनी लिमिटेड लगायतका निकायमा तालाबन्दी गरिने उनको भनाइ छ। सरकारलाई दबाब दिनका लागि अब जस्तोसुकै आन्दोलन गर्न पनि कृषक तयार रहेको उनको भनाइ छ। सबै कृषक सडकमा निस्किए भने सरकारले थेग्न नसक्ने चेतावनी उनको छ। कार्यक्रममा नेकपा एमाले मोरङका सचिव रूपेश खतिवडाले वर्तमान सरकार जनउत्तरदायी बन्न नसकेको आरोप लगाएका छन्। उनले सरकारको पछिल्लो भूमिका र शंकास्पद गतिविधिले अब नेपाल नेपालीको हुँदैन कि भन्ने त्रास उत्पन्न भइरहेको बताए। सरकारका कारण राष्ट्रियता नै खतरामा परिरहेको खतिवडाको भनाइ छ। कृषि प्रधान हाम्रो मुलुकका किसानले मुख्य बाली लगाउने बेलामा मल अभाव र इन्धनमा मूल्यवृद्धिको सामना गर्नु परेको छ। सरकार भने जनअपेक्षा र जनहीतविपरीत चलिरहेको छ, खतिवडाले भने, किसानको समस्याको सुनुवाइ गर्दैन। न त उनीहरुका मागको सम्बोधन गर्न चासो दिन्छ। यो बेला पनि मल नदिएर तथा इन्धनको मूल्य बढाएर किसान विरोधी कदम चालिरहेको सरकार श्रमजीवी र सर्वहाराको पक्षमा नभएको उनले बताए। सरकारका कारण कूल ग्राहस्थ उत्पादनको महत्वपूर्ण हिस्सा ओगटेको कृषि क्षेत्र धराशायी बनिरहेको खतिवडाको भनाइ छ। मुलुक महँगीको चपेटामा परेको छ। रोजगारी गुम्दै गइरहेको छ, उनले भने, मल नपाएर किसानका पीडा सडकमा पोखिन थालेका छन्। खेत जोत्नका लागि कृषकले इन्धन खरिद गर्नसक्ने अवस्था छैन। एमाले सचिव खतिवडाले चुप लागेर नबस्न र सरकारविरुद्ध एक भएर आन्दोलनमा होमिन कृषकलाई आह्वान गरेका छन्।"
पर्यटन प्रवर्द्धनका लागि सेनाको साइकल यात्रा,"महेन्द्रनगर : स्वास्थ्य र पर्यावरण प्रतिको हाम्रो दायित्व भन्ने नाराका साथ नेपाली सेनाले शनिबार कञ्चनपुरमा आयोजना गरेको शुक्ला दोधाराचादँनी साइकल यात्रामा महेन्द्रनगरका भुवन विष्ट प्रथम भएका छन्। शनिबार महेन्द्रनगरमा आयोजित ४२ मिलोमिटर साइकल यात्रा प्रतियोगितामा भुवन विष्टले १ घण्टा ४४ मिनेट ५१ सेकेण्डमा निर्धारीत दुरी पारेर गरेर प्रथम भएका हुन्। त्यसैगरी साइकल यात्रामा केशव सिंह भण्डारीले दोस्रो स्थान प्राप्त गरेका छन्। उनले एक घण्टा ५३ मिनेट २७ सेकेण्डमा निर्धारित दुरी पार गर्न सफल भएका थिए। त्यसैगरी सिपाही लालबहादुर गुरुङले १ घण्टा ५४ मिनेट २७ सेकेण्डमा निर्धारीत दुरी पार गरेर तृतीय स्थानमा प्राप्त गरेका छन्। प्रतियोगितामा प्रथम द्वितीय र तृतीय स्थान प्राप्त गर्ने खेलाडीलाई साइकल र सम्मान पत्रसहित नेपाली सेनाको पश्चिम कमाण्डका सेनापति उपरथी हिरालाल जोशीले पुरस्कृत गरे। प्रतियोगिताको चौथो स्थानमा पवन केसी, पाचौ स्थानमा मेघबहादुर गुरुङ्ग र छैठौ स्थानमा सिपाही जंगबहादुर थापा छन्। त्यस्तै सातौ स्थानमा लक्ष्मण चौधरी, आठौ स्थानमा जिलेस्पी कामी, नवौँ स्थानमा सन्तोष गौतम र दशौ स्थानमा अनुराग पन्त छन्। प्रतियोगिताको प्रमुख अतिथि पश्चिम कमाण्ड केड क्वाटर सुर्खेतका सेनापति उपरथी जोशीले साइकल यात्रा प्रतियोगिताले यहाँको पर्यटन प्रवर्द्धनमा महत्वपूर्ण टेवा पुग्ने बताए। सुदूरपश्चिम प्रदेशको अपार सम्भावना बोकेको पर्यटकीय स्थल महेन्द्रनगरमा श्रीनं २५ बाहिनी अड्डाले आयोजना गरेको शुक्लादोधाराचाँदनी साइकल यात्रा प्रतियोगितामा श्रीदल गुल्म भगतपुर ब्यारेक र रुद्रध्वज गण मझगाउँ ब्यारेकले सहजीकरण गरेको थियो। प्रतियोगितामा कैलाली कञ्चनपुरका ६३ जना प्रतियोगिको सहभागिता रहेको थियो। कार्यक्रममा कञ्चनपुरका प्रमुख जिल्ला अधिकारी रामप्रसाद पाण्डेय, भीमदत्त नगरपालिकाका मेयर पदम बोगटी, बेदकोट नगरपालिकाका मेयर भोजराज बोहरा, सुरक्षा निकायका प्रमुख, यहाँका पर्यटन व्यवसायीलगायतको उपस्थिति थियो।"
चार वर्षीया बालिका अपहरण गरेर २० लाख फिरौती मागेको अभियोगमा पक्राउ,रौतहट : चार वर्षीया बालिकालाई अपहरण तथा शरीर बन्धक राख्ने कार्यमा संलग्न रहेको अभियोगमा ईशनाथ नगरपालिका७ बस्ने २४ वर्षीय महमद अविर हुसैनलाई बिहीबार राति प्रहरीले पक्राउ गरेको छ। बिहीबार साँझ आफ्नै घर बाहिर खेल्दै गरेको अवस्थामा बालिकालाई नदेखेपछि खोजी गर्ने क्रममा पीडितको आफन्तलाई अपरिचित ब्यक्तिले फोन गरी बालिकालाई अपहरण गरी बन्धक बनाई राखेको जानकारी गराएका थिए । २० लाख रुपैयाँ राजपुर नगरपालिकाको ईद्रिश गेटमा लिएर आउन भनेका थिए। रकम नल्याएमा र फिरौती मागेको कुरा कसैलाई भनेमा बच्चाको ज्यान मार्ने धम्की दिएको सूचना प्राप्त हुनासाथ जिल्ला प्रहरी कार्यालयबाट खटिएको प्रहरीले खोजी गर्ने क्रममा राजपुर नगरपालिका१ बहुअर्वा मदर्सा अगाडि सडक छेउमा रहेको पसल नजिकबाट ती बालिकाको उद्दार गरेको थियो। साथै उक्त कार्यमा संलग्न हुसैनलाई घटनामा प्रयोग गरेको बीआर ०५ एएफ ०२८२८ नम्बरको मोटरसाइकलसहित प्रहरीले पक्राउ गरेको हो। उनीमाथि अपहरण तथा शरीर बन्धकसम्बन्धी कसूरमा जिल्ला अदालतबाट पाँच दिन म्याद थप अनुमति लिई प्रहरीबाट आवश्यक अनुसन्धान भइरहेको छ।
"पूर्वप्रदेश प्रमुख अहिराजले राष्ट्रपतिलाई बुझाए १३बुँदे ध्यानाकर्षण पत्र, सीमा समस्यामा विशेष चासो (पूर्णपाठ)","काठमाडौं : मधेश प्रदेशका निवर्तमान प्रदेश प्रमुख राजेश झा अहिराजले राष्ट्रपति विद्यादेवी भण्डारीलाई १३ बुँदे ध्यानार्कषण पत्र बुझाएका छन्। पछिल्लो समय देश दौडाहमा रहेका अहिराजले आफूले देखेका जनताका पीरमर्का समेटेर तयार पारेको ध्यानाकर्षण पत्र शीतल निवास पुगेर राष्ट्रपति भण्डारीलाई बुझाएका हुन्। ध्यानाकर्षण पत्रमा समयमै मल नपाएर किसानहरु मर्कामा परेकाले यसै आर्थिक वर्षभित्र प्रत्येक प्रदेशमा एकएक वटा रासायनिक मल कारखाना स्थापना गर्न तथा जैविक मल उत्पादन गर्ने व्यक्ति तथा संस्थाहरूलाई प्रोत्साहित गर्ने नीति अविलम्ब ल्याउनका लागि सरकारको ध्यानाकृष्ट गराइदिन अनुरोध गरिएको छ। त्यस्तै सुदूरपश्चिमको पर्यटन प्रवर्द्धन, सीमामा नेपालीमाथि दुर्व्यवहार समस्या, महाकाली सन्धि, शुक्लाफाँटा आरक्ष विस्थापित समस्या, महाकाली दोहन समस्या, रोजगारीका लागि भारत जान बाध्य हुने समस्या समाधानमा सरकारलाई घच्घच्याउन राष्ट्रपतिलाई अनुरोध गरिएको छ। त्यस्तै कर्णालीको पर्यटन प्रवर्द्धन, स्याउ खेती र जडिबुटी उत्पादनमा पनि पहल गर्न माग गरिएको छ। तराईको बाढी डुबानको समस्या पनि समाधानका लागि सरकारलाई पहल गरिदिन भनिएको छ। सीमा क्षेत्रका नागरिकहरूको हकमा विशेष अध्ययन समितिको खाँचो रहेकाले यसमा पहल गरिदिन राष्ट्रपतिको ध्यानाकर्षण गराइएको छ। मधेशी र गैरमधेशीबीचको दूरी नमेटाउने हो भने कालान्तरमा अर्को ठूलो विद्रोह हुनसक्नेतर्फ अहिराजले राष्ट्रपतिलाई ध्यानाकर्षित गराएका छन्। यस्तो छ ध्यानाकर्षण पत्र: विगत केही महिनादेखि जनताका पीरमर्का नजिकबाट बुझ्न देशाटनको क्रममा छु । त्यस क्रममा देखेभोगेका र अनुभव गरेका कुराहरूलाई सम्माननीय महामहिम राष्ट्रपतिज्यू समक्ष सविनय निवेदन गर्न चाहन्छु । राष्ट्रको गरिमा, देशको अभिभावक अनि सम्पूर्ण नेपाली जनताको आशा र भरोसाको केन्द्र भएको नाताले सम्माननीय महामहिम राष्ट्रपतिज्यूले तल उल्लेखित राष्ट्रका समस्याहरूलाई सम्बोधन गर्न नेपाल सरकारको ध्यानाकर्षण गराइदिनु हुनेछ भन्ने विश्वास लिएको छु । सडक सञ्जालको अभाव, हवाइमार्ग गम्भीर जोखिम, महँगो र टिकट पाउन कठिनाइ, स्थानीय उत्पादनलाई प्रोत्साहन, बजार, अन्तर्राष्ट्रियकरण, विद्यालयमा पुस्तक अभाव, शिक्षकको अनुपस्थिति, शिक्षाभित्रको दलीयकरण, नागरिकलाई मान्छेसरहको जीवन जिउन पाउने वातावरण, आम नेपालीलाई आफ्नै गाउँबस्तीमा श्रम गरेर बाँच्न पाउने अवस्था नरहेको लगायत यी समस्या समाधानका लागि नेपाल सरकारबाट तत्काल सम्बोधन हुन सके नेपाली जनताले ठूलो राहत महसुस गर्ने थिए । १) यति बेला धान खेतीको समय सुरु भइसकेको छ । तर किसानहरू मल र बीउको समस्या भोगिरहेका छन् । एकातिर समयमा मल बीउ नपाउने अवस्था अनि अर्कोतिर बढ्दो उत्पादन लागतका कारण किसानहरू खेतीतर्फ निराश भइरहेका छन् । खेत बाँझो राख्नु किसानहरूको बाध्यता बनेको छ । खाद्यान्नमा देशको परनिर्भता बढिरहेका बेला उब्जनीयोग्य खेतहरू बाँझो रहनु एकदमै दुःखद कुरा हो । यस्तो बेला खेत बाँझो राखे रु एक लाखसम्म जरिवाना गर्ने नीति ल्याएर सरकारले किसानहरुलाई थप पीडित बनाएको छ । चिन्ताको कुरा यो हो कि मल आयातका नाममा हरेक वर्ष कमिशनको ठूलो खेल हुने गरेको छ । यही कारण रासायनिक मल कारखानाको स्थापना कुनै पनि दलका नेतृत्वको सरकारको प्राथमिकता बन्न सकेको छैन । गणतन्त्र स्थापनाका यतिका वर्ष बितिसक्दा पनि देशमा एउटा मल कारखाना समेत स्थापना हुन नसक्नु बिडम्बना हो । किसान भनेका हाम्रा अन्नदाता हुन् । उनीहरुको सक्रियता र सम्पन्नताबिना मुलुक अन्नमा आत्मनिर्भर हुन असम्भव छ । किसानका माग र समस्या सम्बोधन हुन सके मात्रै मुलुकले आत्मनिर्भरताको बाटो अवलम्बन गर्नसक्छ । अतःयसै आर्थिक वर्षभित्र प्रत्येक प्रदेशमा एकएक वटा रासायनिक मल कारखाना स्थापना गर्न तथा जैविक मल उत्पादन गर्ने व्यक्ति तथा संस्थाहरूलाई प्रोत्साहित गर्ने नीति अविलम्ब ल्याउनका लागि नेपाल सरकारको ध्यानाकृष्ट गराइदिनु हुनेछ भन्ने विश्वास लिएको छु । २) गएको जेठको तेस्रो साता सुदूरपश्चिम प्रदेशको भ्रमणमा गएको थिएँ । बझाङ, बाजुरा, दार्चुला, बैतडी, डोटी, डडेलधुरासहितका जिल्लाहरूपुग्दा त्यहाँ पर्यटनको प्रचुर सम्भावना देखेँ । प्याराग्लाइडिङ, बन्जीजम्पजस्ता साहसिक खेल खेलाउने सम्भावना भएका ठाउँहरु प्रशस्त रहेछन् । खप्तडसहितका त्यहाँका प्रशिद्ध पर्यटकीय क्षेत्रहरुको यथोचित विकास गर्ने र ऐतिहासिक एवम् पुरातात्विक महत्वका मन्दिर तथा ठाउँहरूको प्रचारप्रसार गर्नसक्ने हो भने त्यस भेगले देशको अर्थतन्त्रमा ठूलो योगदान गर्न सक्छ । त्यहाँका जनताले आफ्नै गाउँठाउँमा रोजगारको अवसर प्राप्त गर्नेछन् । अत्यन्त न्यून वेतनका लागि श्रम बेच्न विदेशिनु पर्नेर कष्टकर काममा घोटिनुपर्ने अवस्था अन्त्य हुन सक्छ । ३) सुदूरपश्चिम प्रदेशका पहाडी जिल्लाहरूको अधिकांश भूभागमा विश्वमै बहुमूल्य मानिने जडिबुटी र बेमौसमी तरकारी उत्पादनका लागि प्रचूर सम्भावना रहेछ । तर त्यहाँ जडिबुटी र व्यावसायिक तरकारी खेतीको प्रोत्साहनप्रवद्र्धनका लागि सरकारीस्तरबाट खासै उल्लेख्य काम भएको देखिएन । आफ्नो गाउँठाउँमा आयआर्जन गर्न सकिने प्रचूर सम्भावना हुँदाहुँदै पनि त्यहाँका अधिकांश युवा एवम् किशोरहरू रोजगारीको खोजीमा भारतका विभिन्न सहरमा गएर श्रम बेच्न बाध्य रहेछन् । घरमा आफूमाथि आश्रित बृद्ध अवस्थाका आमाबुबा र लालाबालासहितका सदस्यहरूलाई छाडेर विदेशिनु पर्दाको पीडा शब्दमा व्यक्त गर्न सकिन्न । ती पहाडी जिल्लाहरूमा व्यावसायिक तरकारी खेतीलाई प्रोत्साहन गर्ने हो भने केही किलोमिटरको दूरीमा रहेका नेपाली र भारतीयसहरहरूमा निर्यात गर्न सकिन्छ । साथै, जडिबुटीको उत्पादनमा किसानहरूलाई आकर्षित गरी प्रशोधन उद्योग स्थापनाका लागि निजी क्षेत्रलाई प्रोत्साहन गर्ने हो भने विदेशी मुद्रा आर्जन हुने मात्र नभई त्यहाँको जीवनस्तरमा आमूल परिवर्तन हुन सक्छ । ढुंगाको सदुपयोग, कलाकृति र ढुंगाकै सामानहरू बनाउनमा समाजलाई प्रोत्साहन गर्ने हो भने ढुंगा र सोबाट बनेका सामानहरूले कलाको सदुपयोग र आयआर्जनको प्रचूर सम्भावना बोकेको छ । ४) दार्चुलाको सदरमुकाम खलङ्गा पुगेको साँझ मैले एकदमै दुःखद दृश्य देख्नु पयो । दार्चुलालाई भारतीय सीमावर्ती बजार धार्चुलासँग जोड्ने महाकाली नदीमाथिको झोलुङ्गे पुलमा भारतीय सीमा सुरक्षा बल र सशस्त्र प्रहरी बल दुवैतर्फ ढोका राखिएको रहेछ । साँझ सात बजेपछि त्यो ढोका बन्द गरिँदो रहेछ । ढोका बन्द गर्नुअघि सुरक्षाकर्मीबाट सिट्ठी बजाइँदो रहेछ । सिट्ठीको आवाज सुनेसँगै धार्चुला तर्फ मजदूरी गर्न गएका हाम्रा दाजुभाइ र दिदीबहिनीहरू ज्यान छाडेर दौडँदा रहेछन् । लखेटिएको जनावारको जस्तो गरी दौडिनुपर्ने हाम्रा श्रमिकहरूको नियति देख्दा मन कटक्क भएर आयो । हाम्रा श्रमिकहरूले दिनहुँ भोग्नुपरेको त्यो नियतिको मुख्य कारण आर्थिक विपन्नता हो । यसखाले अवस्थालाई अन्त्य गर्न हाम्रा दाजुभाइ दिदीबहिनीहरूलाई आफ्नै मुलुकमा रोजगार पाउने वा स्वरोजगार गर्ने स्थिति बनाउन जरुरी छ । ५) सुदूरपश्चिम प्रदेशको कञ्चनपुरस्थित सीमावर्ती क्षेत्र पुग्दा झनै चिन्ताजनक स्थिति देखियो । महाकाली सन्धि गरेको यतिका वर्ष बितिसक्दा पनि सन्धिमा उल्लेख भएबमोजिमका लाभ नेपालले प्राप्त गर्न सकेको खासै देखिएन । यसका लागि सरकारी स्तरबाट ठोस पहल होस् भन्ने चाहना त्यहाँका नागरिकहरूमा रहेको पाइयो । यसअघि म तत्कालीन प्रदेश नं २ अर्थात् हालको मधेश प्रदेशको प्रदेश प्रमुख हुँदा पनि सुदूरपश्चिम प्रदेशको भ्रमण गर्नुका साथै प्रदेश प्रमुखसँग भेटेर त्यहाँका समस्याहरूको समाधानका लागि आग्रह गरेको थिएँ । शुक्लाफाँटा बन्यजन्तु आरक्ष भएका बेला, त्यहाँबाट विस्थापित भएका नागरिकहरू अहिलेसम्म धेरै पीडित रहेकाले उनको विषयमा सरकारको ध्यानाकर्षण गराउन आग्रह गरेको थिएँ । शुक्लाफाँटाको क्षेत्रफल बढेका बेला २०५० सालमै त्यहाँका १८ सय परिवार विस्थापित भएका थिए । सरकारले उनीहरूलाई अरु ठाउँमा जग्गा दिने भनेपनि अहिलेसम्म पाएका छैनन् । यस्तै महाकाली पारिका गाउँ दोधारा चाँदनीका बासिन्दाका पनि सीमाका समस्याका बारेमैले प्रदेश प्रमुखलाई जानकारी गराएको थिएँ । दोधारा चाँदनीमा धेरै मानिसहरूको हातमा जग्गाधनी प्रमाण पुर्जा भएपनि उनीहरुले जग्गा चलनभोग गर्न नपाएको समस्या छ । कञ्चनपुरमा सीमानाका समस्या रहेकाले यस बारेमा प्रदेश सरकार र राष्ट्रपतिको कार्यालयलाई जानकारी गराउन पनि मैले आग्रह गरेको कुरा पनि महामहिमज्यूलाई अगवत गराउन चाहन्छु । र, हाल सुदूरपश्चिम प्रदेशका प्रदेश प्रमुख रहनुभएका माननीय देवराज जोशीजीलाई भेटेर सुकुम्वासीका समस्या, शुक्लाफाँट पीडितका समस्या, बाढीका समस्या, विस्थापितहरूका समस्या, महाकाली नदी दोहनका समस्या र अन्य समस्याबारे मिति २०७८ जेठ २८ गते भेटेरै जानकारी गराएको थिएँ । ६) महाकाली नदी दोहन अर्को विकराल समस्याको रुपमा देखियो । त्यहाँबाट दैनिककरिब ३०० ट्रिपर गिटीबालुवा झिकिँदो रहेछ । विगत १२ वर्षदेखिको यसखाले दोहनले नदी नेपालतर्फ मोडिएको मात्र छैन वर्षेनी सयौं बिगाहा उब्जाउयोग्य जमिन कटान गर्ने गरिरहेको छ । सो जग्गाहरू मरुभूमिकरण हुँदैछ । यसतर्फ सरकारी निकायहरूको ध्यान आकृष्ट नभएको हुँदा त्यहाँका पीडित जनताले हजुरसमक्ष समस्या अवगत गराइदिन अनुरोध गरेका छन् । विश्वास छ, देशकै अभिभावक हुनुको नाता सम्माननीय महामहिम राष्ट्रपतिज्यूबाट सरकारको ध्यानाकर्षण गराउने काम हुनेछ । ७) असारको दोस्रो साता कर्णाली प्रदेशका सुर्खेत, दैलेख, कालीकोट, मुगु, जुम्लासहितका जिल्लाहरु पुग्ने र त्यहाँको जीवनस्तरलाई नजिकबाट बुझ्ने अवसर मिल्यो । खस भाषाको जननीस्थल, ऐतिहासिक भूमि सिजा अहिले पनि राज्यस्तरबाट उपेक्षित अवस्थामै रहेछ । सिजालाई खस सभ्यता विकासको अध्ययन केन्द्रको रुपमा विकास गर्न सकिने रहेछ । साथै, जुम्लाको चन्दननाथ, दैलेखको दुल्लुसहितका त्यस भेगका ऐतिहासिक एवम् पुरातात्विक सम्पदाहरूको संरक्षण र यथोचित प्रचारप्रसार गर्ने हो भने पर्यटनबाट हामीले राम्रो आम्दानी गर्न सक्छौँ । पाण्डवहरुको बसोबासस्थल र त्यहाँका राजारजौटाहरूको बारेमा थुप्रै ऐतिहासिक पुरातात्विक महत्वका विषयवस्तुहरू देखिन्छन् । तिनका अध्ययन, अनुसन्धान र प्रचारको पर्खाईमा रहेको छ । कर्णाली प्रदेशको विकासको अर्को आधार स्याउ खेती र जडिबुटी उत्पादन हो । सरकारी निकायहरूबाट स्याउ लगाउन प्रोत्साहन गरिँदै आए पनि बजारीकरणको यथोचित प्रबन्ध हुन नसक्दा किसानले सही मूल्य पाउन सकेका छैनन् । जडिबुटी उत्पादन तथा प्रशोधनका लागि त झन् केही काम भएको छैन भने पनि हुने रहेछ । जनताको जीवनस्तर चाँडै परिवर्तन आउन सक्ने र विदेशी मुद्रा समेत आर्जन गर्न सकिने यस्ता क्षेत्रमा सरकारले कार्यक्रमहरू बनाएर उच्च प्राथमिकतासाथ कार्यान्वयन गराउन जरुरी देखिन्छ । गाँजा खेतीले वैधानिकता पाउन सकेको भए त्यहाँका नागरिकहरूको जीवनस्तर समृद्ध हुनुको साथै वैदेशिक आयआर्जनको बलियो एउटा स्रोत हुनसक्थ्यो । ८) डुडुवासहितका बाँके जिल्लाका दक्षिणी सीमावर्ती क्षेत्रका किसानहरूबाढी र डुबानको समस्याबाट बर्सेनी पीडित हुने गरेका छन् । सीमा क्षेत्रमा बनाइएका बाँधको सदुपयोग साझा रुपबाट हुन नसक्दा धान उत्पादन हुने हाम्रो ठूलो भूभाग जलमग्न रहने गरेको छ । त्यहाँका डुबानपीडित किसानहरूले पनि वर्षौंदेखि आफूहरूले भोगिआएको यो समस्या महामहिम राष्ट्रपतिज्यू समक्ष पुयाइदिन अनुरोध गरेका छन् । अतः डुडुवासहित सीमावर्ती क्षेत्रको डुबान समस्या अन्त्य गर्न तथा बाँधलाई साझा उपयोगको अवधारणाअनुसार सरकारीस्तरबाट अविलम्ब वार्ता गर्न जरुरी देखिएको छ । ९) पञ्चायतकालमा बर्दियामा स्थापना भई हजारौंलाई रोजगारी दिएको तथा त्यस भेगका किसानको आयस्रोत बनेको बर्दियाको कपास उद्योग अहिले रुग्ण अवस्थामा छ । उद्योगका महत्वपूर्ण पाटपुर्जा केही स्वार्थी तत्वहरूले बेचिसकेका छन् । उद्योगको नाममा रहेको जग्गामा सुकुम्वासीका नाममा आआफ्ना मान्छेलाई बसाउने र जग्गा कब्जा गर्ने प्रपञ्च भएको छ । राज्यको उक्त जग्गालाई कलकारखाना, अस्पताल वा शैक्षिक केन्द्र स्थापना गर्न सकिन्छ । हुन त उक्त उद्योगलाई पुनः सञ्चालन गर्ने भनेर सरकारले यस वर्षको बजेटमा केही रकम विनियोजन गरेको सुन्छु । त्यस भेगका किसानहरूको जीवनस्तरमा आमूल परिवर्तन ल्याउन सक्ने, हजारौँलाई रोजगार दिनसक्ने तथा कपडा उद्योगको कच्चापदार्थ आयातलाई प्रतिस्थापन गर्न सक्ने उक्त उद्योगलाई पुनर्जीवन दिने गरी सरकारले ठोस पहल थाल्न जरुरी देखिएको छ । १०) २०६४ को मधेश आन्दोलनका क्रममा मधेशबाट विस्थापित पारिएका गैरमधेशी मूलका सयौं मानिसहरू अहिले पनि कष्टकर जीवन बिताइरहेका छन् । हेटौंडाको कमानेमा बस्दै आएका मधेश आन्दोलनका विस्थापितहरूको टोललाई स्थानीयहरुले अपमानजनक शब्द भगौडा टोल भन्ने गरेका छन् । सर्लाहीको लालबन्दीमा रहेको विस्थापितहरूको टोललाई मलङ्गवा टोल भनिन्छ । भनाईको तात्पर्य उनीहरूले आफ्नै मुलुकभित्र परायाको जस्तो जीवन बाँच्नु परिरहेको छ । आन्दोलनकारी दलहरू पटकपटक सत्ताको साझेदार बनिसके । मधेश प्रदेशमा त्यही दलको सरकार रहेको चार वर्ष बितिसक्यो । तैपनि ती विस्थापितहरूले राहत र लुटिएको धनको क्षतिपूर्ति पाउन सकेका छैनन् । आन्दोलनकारीहरूले सत्ताको रसस्वादन गरिरहने, मारिएकाहरूका परिवार र आन्दोलनमा संलग्नहरूले राहत पाउने तर त्यही आन्दोलनका क्रममा जायजेथा लुटेर बलजफ्ती विस्थापित पारिएकाहरूले क्षतिपूर्ति नपाउनु, अस्मिता लुटिएकाहरूले न्याय नपाउनु एकदमै खेदजनक कुरा हो । कानूनी राज्यमा यस खाले विभेद कायमै रहनु भनेको कुनै पनि बेला हुनसक्ने विद्रोहका लागि आगो जोगाइराख्नु हो । मधेशी र गैरमधेशीबीचको दूरी नमेटाउने हो भने कालान्तरमा अर्को ठूलो विद्रोह हुनसक्छ । राज्य भनेको व्यवस्था मात्रै होइन आस्था र भरोसाको केन्द्र पनि हो । मधेशी र गैरमधेशीका बीचको दूरी मेटाउन मधेश आन्दोलनका क्रममा भएको विस्थापन, लुटपाट र जघन्यको अपराधको छानविन हुन जरुरी छ । मधेश प्रदेश सरकारले गर्दै आएको बजेट विनियोजन र नियुक्तिमा गैरमधेशीसँग बदलाको भाव राखेको देखिन्छ । समावेशिताको नारा लिएर स्थापित भएका दलले विभेदलाई निरन्तरता दिनु चिन्ताको विषय हो । आन्दोलनको नाममा जाति, धर्म र समुदायलाई आधार बनाएर अपराधिक मनोवृत्तिबाट कतिपय कार्यहरु गराइएको छ । यस्ता दोषीलाई कारवाही अनि पीडितलाई क्षतिपूर्ति र न्याय प्राप्त भयो भने मात्रै नागरिकले कानूनी राज्यको प्रत्याभूति भएको महसुस गर्न पाउने छन् । सम्माननीय महामहिम राष्ट्रपतिज्यूबाट वर्षौदेखि सरकारबाट बेवास्ता गरिएका ती विस्थापितहरु र न्याय पाउनबाट वञ्चितहरूको चहयाइरहेको घाउमा मल्हम लगाउनका लागि नेपाल सरकारलाई निर्देशन दिने काम हुनेछ भन्ने विश्वास लिएको छु । मधेश प्रदेशभित्र बसोबास गर्ने गैरमधेशी मूलका नेपालीहरु, थारु, मुस्लिम, मारवाडी र महिलासँग संरचनागत विभेद हुँदै आएको छ । बजेट विनियोजनमा समेत हाइवे र सोमाथि फरक भाव देखिन्छ । यी र यस्ता गम्भीर समस्याहरु समेटेर म प्रदेश प्रमुख भइरहँदा प्रदेश सरकारलाई चार पानाको स्मरणपत्रसमेत पठाएको थिएँ । तर, विभेदहरू अझै कायम रहेको कुरा महामहिमलाई जानकारी गराउन चाहन्छु । ११) देशमा यति बेला केन्द्र, प्रदेश र स्थानीय गरी तीन तहका सरकारबाट लगानी भइरहेको छ । सांसद विकास कोष मार्फत् पनि वर्षेनी करोडौं खर्च भइरहेको छ । एनजीओ, आइएनजीओ र दूतावासहरूबाट समेत आफूखुशी लगानी हुँदै आएको छ । तर विकासका नाममा झारा टार्ने काम बाहेक खासै ठोस उपलब्धि देखिँदैन । देशवासी नागरिकहरूको जीवनस्तर दिनप्रतिदिन खस्कँदो छ । उद्योग मैत्री वातावरण बन्न नसक्दा कलकारखाना खुल्न सकेका छैनन् । उब्जाउयोग्य खेत बाँझो राखेर वर्षेनी हजारौं युवाहरू रोजगारीको खोजीमा विदेश पलायन भइरहेका छन् । गाउँघरमा रहने धेरैजसो महिलाहरू बेरोजगारीसँगै अन्य सामाजिक समस्यामा छन् । उनीहरूमा रहेको चित्र बनाउने परम्परागत सीपलाई सरकारी निकायबाट प्रवद्र्धन र व्यवसायीकरण गरिदिने हो भने परम्परागत सीपको जगेर्ना मात्र नभई उनीहरूको जीवनस्तरमा रुपान्तरण पनि हुन सक्छ । यसतर्फ नेपाल सरकारमार्फत् स्थानीय र प्रदेश सरकारको ध्यानाकर्षण गराउन जरुरी देखिएको छ । परम्परागत पेसामा रहेका र जातीय पेसा अँगाल्दै आएकाहरूका लागि विशेष योजना बनाउन सक्ने भने संस्कृतिले जीवन पाउँथ्यो । १२) विगत केही दशकदेखि वन मन्त्रालय मातहतका निकायहरूले मधेशमा वृक्षारोपणका लागि किसानलाई सपेताको विरुवा वितरण गर्दै आएका छन् । सार्वजनिक जग्गा एवम् विरुवा मासिएका वन क्षेत्रमा समेत यही बिरुवा रोपिने गरेको छ । बिरुवा उमार्न खासै मिहिनेत नपर्ने र हुर्काउनका लागि पनि खासै स्याहार नचाहिने भएकाले सरकारी निकायका कर्मचारीहरू यो विरुवा रोप्न र किसानलाई वितरण गर्न उत्साहित गर्ने गर्दछन् । किसानले पनि अन्जानमा यही विरुवा लगाइरहेका छन् । तर यो विरुवा जमीनमुनिको पानीको स्रोत सुकाएर मधेशलाई मरुभूमिकरण गराउनमा बलियो कारक बन्दै आएको छ । विज्ञहरूका अनुसार यो विरुवा हुर्केको ठाउँमा अरु बालीनाली लगाउने कुरा नसोचे पनि हुन्छ । अतः मधेशको मरुभूमिकरण रोक्ने हो भने नेपाल सरकार, वन मन्त्रालय मातहतका निकायहरूलाई सपेता जस्ता विरुवा वितरण गर्ने काम अविलम्ब बन्द गरी रैथाने जातका विरुवा वितरणमा केन्द्रित हुन एकदमै कडा निर्देशन दिन जरुरी देखिएको छ । यो काम बेलैमा नगर्ने हो भने मधेशको उब्जाउयोग्य जमिन केही वर्षमै मरुभूमिमा परिणत हुने निश्चित छ । मधेशमा हुने वर्षेनी बाढीबाट जोगिन बाँस रोप्ने कार्यलाई प्रोत्साहन गर्न जरुरी छ । मधेशमा हुने शीतलहर, आगलागी, बाढी, वैदेशिक रोजगार, लागूऔषध, मरुभूमिकरण र महिला हिंसाले विकराल रुप लिँदै गएको छ । यसबारेमा गम्भीर हुन जरुरी देखिन्छ । १३) सीमावर्ती क्षेत्रमा सीमा सुरक्षा र चोरी निकासी पैठारी नियन्त्रणका लागि खटिएका सशस्त्र प्रहरी बलका सुरक्षाकर्मीहरू बस्ने पोस्टहरू धेरै ठाउँमा अव्यवस्थित मात्रै नभई दयनीय नै छन् । मानिसहरू आवातजावत गर्ने बाटो एकातिर छ, सुरक्षाकर्मीको पोस्ट अर्कातिर छ । स्रोत साधनको घोर अभाव देखिन्छ । सीमालाई व्यवस्थित र आवतजावतका बाटा निश्चित तय गर्ने हो भने एकातिर राजश्व बढ्ने र अर्कोतिर चोरीपैठारीलगायतका अपराधहरु कम हुने सम्भावना देखिन्थ्यो । सीमा क्षेत्रका नागरिकहरूको हकमा विशेष अध्ययन समितिको खाँचो छ । सीमा सुरक्षार्थ खटिएका सुरक्षाकर्मीहरूको व्यवस्थापनमा गम्भीर हुन जरुरी छ । उग्र गर्मी, हावाहुरी र बर्खा झरीको वास्ता नगरी सीमा क्षेत्रमा खटिरहेका छन् । बस्ने पोस्टको अव्यवस्थिति र स्रोत साधनको अभावका कारण उनीहरूको मनोबल खस्किरहेको अवस्था छ । सीमा सुरक्षाकर्मीहरूको मनोबल उकास्न उनीहरु बस्ने चेक पोस्टहरू व्यवस्थित गर्न तथापर्याप्त स्रोत साधन उपलब्ध गराउन जरुरी छ । यति गर्न सक्ने हो भने चोरी निकासी नियन्त्रण भई अहिले उठिरहेको भन्दा कैयौं गुणा बढी राजस्व असुल हुन सक्छ । यस तर्फ सम्बन्धित निकायको ध्यानाकर्षण हुन जरुरी छ । प्रचूर सम्भावना बोकेको हाम्रो देश र यहाँका भौगोलिक अवस्था, प्राकृतिक स्रोतसाधनको सदुपयोग, श्रमको सदुपयोग, बौद्धिकता पलायनबाट जोगाउने कार्य र धर्मसंस्कृतिको जगेर्ना गरेर पर्यटन प्रवद्र्धन गर्ने हो भने समृद्धिका साथ आफ्नै देशमा सगौरव बाँच्न पाउने वातावरण निर्माण हुनसक्छ । नागरिकहरूको बीचमा देखिएका जातीय, सामुदायिक, धार्मिक दूरी चिन्ताको विषय बनेको छ । न्यायको अनुभूति गर्न नसक्नु, राज्यलाई अभिभावकको रुपमा पाउन नसक्नु, आफ्नै पूर्ण सुरक्षाको अनुभूति हुन नसक्नु र देशप्रतिको अपनत्वमा कमी हुँदै जानु गम्भीर चिन्ताको विषय बनेको छ । मैले विगत केही दिनदेखि समाज अध्ययन गर्ने र देश दर्शन गर्ने क्रममा सुदूरपश्चिम, कर्णाली, लुम्बिनी, गण्डकी र मधेश प्रदेशका जिल्लाहरू भ्रमण गर्दा व्यवस्थाप्रति जनताको आश र राज्यका अंगहरुप्रति जनताको अविश्वास बढ्दै गएको पाएको छु । जनताको चाहना, आवश्यकता र गणतन्त्रको पूर्ण प्रत्याभूति हुने गरी सबै सक्षम नेपालीले आआफ्ना ठाउँबाट विशेष भूमिका खेल्न अनिवार्य रहेको कुरा महामहिम राष्ट्रपतिज्यूलाई सविनय जानकारी गराउँछु । एउटा सचेत र जिम्मेवार नागरिक हुनुको नाता मैले देखेका समस्याहरू सम्माननीय महामहिम राष्ट्रपतिज्यू समक्ष पेश गरेको छु । मलाई विश्वास छ, उपरोक्त समस्याको सम्बोधन र समाधानका लागि नेपाल सरकारको ध्यान आकृष्ट गराउनु हुनेछ । डा राजेश झा अहिराज निवर्तमान प्रदेश प्रमुख मधेश प्रदेश"
सोल्टी मोडमा मोटरसाइकल दुर्घटना हुँदा एक जनाको मृत्यु,काठमाडौं : काठमाडौं महानगरपालिका१२ सोल्टी मोडमा मोटरसाइकल दुर्घटना हुँदा एक जनाको मृत्यु भएको छ। प्र३०२००७ प ९१९४ नम्बरको मोटरसाइकल आफै अनियन्त्रित भई गएराति दुर्घटना हुँदा मोटरसाइकल चालक मकवानपुर चित्लाङ घर भएका २७ वर्षीय बुद्द गोलेको मृत्यु भएको हो। दुर्घटनामा गम्भीर घाइते भएका उनको वीर अस्पतालमा उपचारको क्रममा मृत्यु भएको केन्द्रीय प्रहरी समाचार कक्षले जानकारी दिएको छ।
श्रीलंकाका प्रधानमन्त्री राजीनामा दिन तयार,कोलम्बो : श्रीलंकाका प्रधानमन्त्री रनिल विक्रमासिंघेले आफू राजीनामा दिन तयार रहेको बताएका छन्। उनले पदबाट राजीनामा दिन र सर्वदलीय सरकार गठनका लागि बाटो खोल्न तयार रहेको प्रधानमन्त्री कार्यालयलाई उद्धृत गर्दै डेली मिरर अनलाइनले लेखेको छ। उनले ट्वीटरमार्फत् पनि आफू सरकार छोड्न तयार रहेको उल्लेख गरेका छन्। बीबीसीका अनुसार त्यहाँको नागरिकको सुरक्षाका लागि प्रधानमन्त्रीले विपक्षीको प्रस्ताव स्वीकार गरेका छन्। यसैबीच प्रदर्शनकारीहरु प्रधानमन्त्री निवास घेरेका छन्। प्रदर्शनकारीले निवास घेरेपछि उनी सुरक्षित स्थानतर्फ गएको एजेन्सीहरुले उल्लेख गरेका छन्। श्रीलंकाको राजधानी कोलम्बोमा आज विहानैदेखि सरकारविरुद्ध प्रदर्शन भइरहेको छ। प्रदर्नकारीले दिउँसो निवास घेरेपछि राष्ट्रपति गोटाबाया राजपक्षे निवास छाडेर भागेका थिए।
प्रदर्शनकारीले श्रीलंकाका प्रधानमन्त्रीको निजी निवासमा लगाए आगो,कोलम्बो : श्रीलंकाका प्रधानमन्त्री रनिल विक्रमासिंघेको निजी निवासमा प्रदर्शनकारीले आगो लगाइदिएका छन्। कोलम्बोको फिफ्थलेनस्थित उनको निजी निवासमा प्रदर्शनकारीले आगजनी गरेको डेली मिरर अनलाइनले जनाएको छ। शनिबार साँझ प्रदर्शनकारीहरु प्रधानमन्त्रीको निजी निवास छिरेका थिए। सुरक्षाकर्मी र प्रदर्शनकारीबीच तनावको स्थिति आएपछि आश्रुग्यास प्रहार गरिएको थियो। त्यसका बावजुद प्रदर्शनकारीहरुले घरमा आगजनी गरेको समाचारमा उल्लेख छ। कोलम्बो नगर परिषद्ले पनि प्रधानमन्त्री निवासमा आगलागी भएको पुष्टि गरेको छ। सहरमा प्रदर्शनकारीद्वारा भएको अशान्तिका कारण दमकल पुग्न समस्या भएको परिषद्का अधिकारीले डेली मिरर अनलाइनसँग भनेका छन्। श्रीलंकामा आर्थिक संकट चुलिएपछि प्रदर्शनकारीहरुले आज बिहानैदेखि सरकारविरुद्ध प्रदर्शन गरिरहेका छन्। उनीहरुले आज बिहानदेखि राष्ट्रपति निवास घेरेका थिए। दिउँसो प्रदर्शनकारी निवासमै छिरेपछि राष्ट्रपति गोटाबाया राजपक्षे सुरक्षित स्थानमा भागेको एजेन्सीहरुले उल्लेख गरेका छन्। यसैबीच प्रधानमन्त्री रनिल विक्रमासिंघे आफू राजीनामा दिन तयार रहेको बताएका छन्। उनले पदबाट राजीनामा दिन र सर्वदलीय सरकार गठनका लागि बाटो खोल्न तयार रहेको प्रधानमन्त्री कार्यालयलाई उद्धृत गर्दै डेली मिरर अनलाइनले लेखेको छ। उनले ट्वीटरमार्फत् पनि आफू सरकार छोड्न तयार रहेको उल्लेख गरेका छन्। बीबीसीका अनुसार त्यहाँको नागरिकको सुरक्षाका लागि प्रधानमन्त्रीले विपक्षीको प्रस्ताव स्वीकार गरेका छन्।
प्रश्नपत्र निर्माणमा लापरवाही : पद्मकन्या क्याम्पस अगाडि प्रदर्शन,"काठमाडौं : त्रिभुवन विश्वविद्यालयले प्रश्नपत्र निर्माणमा लापरबाही गरेको भन्दै विद्यार्थीहरुले पद्मकन्या क्याम्पस अगाडि प्रदर्शन गरेका छन्। त्रिविअन्तर्गत बीबीए छैठौं सेमेस्टरको परीक्षामा पाठ्यक्रमै नभएको प्रश्न आएको, हुबहु प्रश्नपत्र बनाएको भन्दै विद्यार्थी आन्दोलित बनेका हुन्। उनीहरुले टीयू तेरो पाराले दुःख पाए साराले, टीयू डीन राजीनामा दे भन्दै नाराबाजी गरिरहेका छन्।"
गृहजिल्ला पुगेर मन्त्री यादवले भने : यस्तो काम गर्छु कि वनमन्त्रीको नाम लिएर जनताले ताली बजाउने छन्,"वीरगन्ज : संघीय सरकारका नवनियुक्त वन तथा वातावरण मन्त्री प्रदीप यादवले अबको तीन महिना भित्रमा पर्सा जिल्लालाई विकास निर्माणको योजनाको ठूलो उपहार दिने घोषणा गरेका छन्। मन्त्री बनेपछि पहिलो पटक शनिबार गृहनगर वीरगन्ज आएका बेला उनको स्वागतमा जसपाले आयोजना गरेको स्वागत तथा सम्मान कार्यक्रमलाई सम्बोधन गर्दै मन्त्री यादवले यस्तो घोषणा गरेका हुन्। मन्त्री यादवले भने, हुन त मेरो मन्त्रालय विकासे मन्त्रालय त होइन। तर प्रधानमन्त्री, भौतिक पूर्वाधार विकास, शिक्षालगायतका मन्त्रीहरुसँग समन्वय गरेर तीन महिनाभित्रै यो जिल्लालाई एकदमै ठूलो उपहार दिन्छु। यो मेरो घोषणा मात्रै होइन प्रतिबद्धता पनि हो। जिल्लाका १४ वटै पालिकामा अधुरा रहेका सबै सडकहरुको टेण्डर गराएर काम शुरु गराउने घोषणा पनि उनले गरे। यसका साथसाथै पर्सामा पर्यटन प्रवर्द्धन र विकासका लागि वीरगन्जमा ललितपुरको भन्दा पनि ठूलो चिडियाखाना आफ्नै कार्यकालमा निर्माण हुने उनले बताए। यसका लागि जग्गा खोज्न वीरगन्जका मेयर राजेशमान सिंहलाई उनले आग्रह पनि गरे। भिस्वा स्तुप, विन्दवासीनी मन्दिर, भाथा मन्दिरलगायतका धार्मिक स्थललाई धार्मिक पर्यकटीय स्थलका रुपमा रुपमा विकास गर्ने आफनो लक्ष्य रहेको उनले बताए। ठोरी गाउँपालिकालाई मधेस सरकारले पर्यकटीय क्षेत्र घोषणा गरेको भन्दै उनले त्यसका लागि संघीय सरकारले पर्याप्त बजेट उपलब्ध गराउने उनले बताए। संघ र प्रदेशको निर्वाचन निकटमै रहेकाले आफनो कार्यकाल एकदमै छोटो रहेको भन्दै मन्त्री यादवले भने, तर म विश्वास दिलाउन चाहन्छु कि जिल्लावासीको शीर झुक्न दिन्न, यस्तो काम गर्छु कि वनमन्त्रीको नाम लिएर जनताले ताली बजाउनेछन्, तपाई जिल्लावासीको आर्शीवाद लिन यहाँ आएको छु। आशीर्वाद लिएर काठमाडौं जान्छु अनि मात्र काम शुरु गर्छु। कार्यक्रमलाई सम्बोधन गर्दै वीरगन्ज महानगरपालिकाका मेयर सिंहले यादव मन्त्री बनेपछि जिल्लाका जसपाका नेता कार्यकर्तामा मात्र भइ सम्पूर्ण पर्सा जिल्लावासीमा नयाँ जोश जाँगर पलाएको बताए। उनले भने, प्रदीप यादवज्यू मन्त्री बनेपछि जिल्लावासीमा एउटा छुटटै तरंग आएको छ, पर्साका जनता र कार्यकर्ताको आशा भरोसामा मन्त्रीज्यू खरो रुपमा उत्रिने विश्वास लिएको छु। जसपाकै तर्फबाट भौतिक पुर्वाधार विकास मन्त्री इस्तियाक राई पनि बनेकाले उनीसँग सहकार्य गरेर जिल्लाका १४ वटै पालिकाका रहेका सम्पूर्ण सडक निर्माणको काम तीन महिनाभित्र कार्ययोजना तयार पारेर अगाडि बढ्नेमा आफू विश्वस्त रहेको सिंहले बताए। कार्यक्रममा जसपाको विधार्थी संगठन समाजवादी विधार्थी संगठनका जिल्ला अध्यक्ष एजाज बाबु राँकीले मन्त्री यादवलाई चाँदीको मुकुट लगाइ दिएर स्वागत गरेका थिए। जसपाका जिल्ला अध्यक्ष रामनरेश यादवको अध्यक्षतामा भएको कार्यक्रममा, जिसस पर्साका अध्यक्ष अजय सर्राफ, जसपाका केन्द्रीय सदस्यहरु जनार्दन यादव, फिरोज मन्सुर, नगरअध्यक्ष इश्वरचन्द्र यादव, बहुदरमाइ नगरपालिकाका मेयर सिंघासन साह तेली, धोबीनी गाउँपालिकाका अध्यक्ष मदन चौहानलगायतको सहभागिता रहेको थियो।"
"'नाइरोबी फ्लाइ' को जोखिम, कति घातक ?","काठमाडौं: देशका विभिन्न स्थानमा 'नाइरोबी फ्लाइ' अर्थात् एसिड फ्लाइका संक्रमित देखिन थालेका छन्। हालसम्म झापा, कञ्चनपुरलगायतका स्थानमा 'नाइरोबी फ्लाई' का एक सय भन्दा बढिमा संक्रमण देखिएको छ। चिकित्सकहरूकाअनुसार नाइरोबी फ्लाइ कालो र खैरो मिश्रित एक प्रकारको सानो किरा हो। यो किरा धेरै वर्षा हुने स्थानमा देखिँदै आएको विज्ञहरू औंल्याउँछन्। नाइरोबी फ्लाई रोभ विटल प्रजाती अन्तर्गत् पर्ने किरा हो। यसको खास नाम पाइडेरस एक्सीमस वा पेडेरस साबेअस हो। यो किराको पुच्छरमा विष हुन्छ। छाला रोग विशेषज्ञ डा सिभेन्द्र झाले यो किरा अफ्रिकन कन्ट्रीबाट भारत हुँदै नेपाल आएको र अधिकांश किराहरू बढ्ने मौसम वर्षायाम नै रहेकाले पनि सतर्क रहन आग्रह गरे। उनले भने, 'टोकेको ठाउँमा पाप्राहरु जमेको जस्तो देखिन सक्छ। यो किराले एसिड छोडेको ठाउँमा छाला रातो हुने, पोल्ने, रातो रातो विवीराहरु आउन थाल्छ। शरीरको जुनजुन भागमा किराहरु हिँडेको हुन्छ सो स्थानमा यस्तो समस्या देखिन्छ।' डाझाले साधारणतया यो किराले एसिड छोडिहाले हाले चिलाउने कम गर्ने औषधि लगाउनुपर्ने सुझाव दिए। उनले भने, 'एलर्जी भएर शरिरलाई असर गरे अस्पतालमा भर्ना गर्ने हुनसक्छ। लक्षणअनुसार उपचार पद्यती अपनाउन सकिन्छ।' चिकित्सकहरूकाअनुसार यो किरा केही गरी माडियो भने यसबाट निस्किने टक्सिनले विभिन्न लक्षणहरू देखाउन थाल्छ। यसको एलर्जी निको हुन १ देखि २ हप्ता लाग्छ र आफैं निको भएर जान्छ। यो हेर्दा कमिला जस्तो देखिन्छ। यसले टोक्ने र डस्ने भने गर्दैन। नाइरोबी फ्लाई पूर्वी अफ्रिकाको मूल निवासी पेडेरस जीनसमा रोभ बीटलका दुई प्रजातिहरूको साझा नाम हो। यसको शरीरमा एउटा रसायन पाइने र यसको सम्पर्कमा आउँदा जलन हुने गर्छ। यसैकारण यसलाई ड्रागन बग पनि भन्ने गरिएको चिकित्सकहरू बताउँछन्। यो किरा हाम्रो छालाको सम्पर्कमा आएपछि छाला चिलाउने, छाला पोल्ने र फोका उठ्ने, एसिड लागेको जस्ता लक्षणहरू देखापर्छ। साधारणतया यो झरीको समयमा देखापर्छ। बत्ति बलेको समयमा रातको समयमा शरीरमा बस्न सक्छ। यदि छालामा यो किरा बस्यो भने उडाउनुपर्छ, माड्नुहुँदैन। वयस्क बिटलहरू मुख्यतया कालो र रातो रंगमा हुन्छन्। लम्बाइमा ६ देखि १० मिलिमिटर र चौडाइमा ०५ देखि १ मिलीमिटर हुन्छन्। तिनीहरूको टाउको, तल्लो पेट र एलिट्रा कालो हुन्छ, छाती र माथिल्लो पेट रातो हुन्छ। कसरी बच्ने ? अध्याँरो हुनुअघि झ्याल र ढोका बन्द गर्ने सुत्दा झुलको प्रयोग गर्ने शरीर ढाक्ने गरी कपडा लगाउने बत्ती भएको ठाउँमा राती नहिँड्ने (बत्तिले किरालाई तान्छ) छालामा किरा घस्रीरहेको देखे नमाड्ने त्यसको सट्टा उडाउने सुत्नुअघि ओछ्यान वरपर सफा गर्ने घर र वरपर सरसफाई गर्ने किरा बसेपछि छालामा असर देखिए तुरुन्त नजिकको स्वास्थ्य संस्था जाने"
वर्षाले भासियो हुलाकी सडक,दाङ : नियमित वर्षाका कारण दाङमा हुलाकी सडकमा क्षति पुगेको छ। हुलाकी राजमार्ग अन्तरगत गढवाराजपुर सडक खण्ड अन्तरगत राजपुर गाउँपालिका२ मटेरियामा कल्भर्ट भासिएको छ। पानी निकास हुन नसक्दा सडक र गल्भर्टमा क्षति पुगेको स्थानीयले बताएका छन्। सडकमा क्षति पुग्दा आवागमन रोकिएको छ। हुलाकी सडक अन्तरगत बनिरहेको सडक तत्काल मर्मत गरेर सञ्चालनमा ल्याउन स्थानीयले माग गरेका छन्। अहिले पूर्वमा कालाकाटेदेखि पश्चिममा राजपुरको गंगदीसम्मको करिब ४० किलोमिटर सडक कालोपत्रेको काम भइरहेको हो।
"खेम रिजालबाट सिक्नुस् : संघर्ष, श्रम, सिर्जनशीलता, सेवा र सफलता","जेजे हुनु भइगयो अब कुरा नचलाऊ न आलो यो घाउमा फेरि छुरा नचलाऊ न अमेरिका, पेन्सलभेनियाको ह्यारिसबर्गमा १८ चक्के सेमाई ट्रेलर ट्रक रोकिएको थियो। त्यसको क्याबिनमा सत्यस्वरूप आचार्य घन्किइरहेका थिए। गीतका स्रष्टा खेम रिजाल त्यसैलाई सुन्दै स्टेरिङमा अधैर्य कुरिरहेका थिए। अमेरिका उड्नुअघि नै उनले मलाई ओहायोको निम्ता गरेका थिए। अर्को संयोग जुरेको थियो नेब्रास्कामा ग्लोबल भुटनिज लिटररी एसोसिएसनको बृहत् कार्यक्रम। त्यसको एक अतिथि म बनाइएँ। ओहायोबाट नेब्रास्का भ्याएर सिकागो विमानस्थलमा छाड्ने अभिभारा उनले लिए। अन्य केही स्टेटका कार्यक्रम सकेर उनलाई भेट्नुअघि म अन्तिम पाहुना थिएँ डा विष्णुमाया परियार र प्रदीप परियार थापाको घर, न्युजर्सीमा। म ह्यारिसबर्गमा हुनेछु। तर, म लामो ट्रक चलाउँछु। त्यसमै फर्किने भए यहाँसम्म आउनुहोला, खेमले मलाई छान्न दिए, नत्र जहाजमा आउनुहोस्, म एयरपोर्टमा लिन आइपुग्नेछु। जुट ट्रकको प्रसंग आयो, प्रदीपले सल्लाह दिए, करिब १० घण्टा यसमा यात्रा गर्नु साँच्चै रोमाञ्चक हुन्छ, मौका नछुटाउनुहोस्। विष्णुले थपिन्, दाइ, तपाईंलाई हामी ह्यारिसबर्गसम्म छाड्न जान्छौं। र, मौका मिल्यो भने केही मिनेट मात्र भए पनि त्यो ट्रक चढेर फर्कन्छौं। नेपालमा कर्म र श्रमलाई सम्मान गरिन्न। ठूलाठूला ट्रक चलाउने पेसालाई तेस्रो दर्जा मा राख्छौं हामी। तर, अमेरिकाको सोच फरक छ। को कति मेहनती छ भन्ने आधारमा उसको सम्मान हुन्छ। जसले आफ्नै यस्तो ट्रक चलाउँछ, उसले कम्तीमा १५ देखि २० हजार डलर (करिब २०२५ लाख रुपैयाँ) महिनामा सजिलै कमाउँछ, प्रदीपले सुनाए, तपाईंको साथी धेरै मेहनती हुनुहुन्छ भन्ने यसले देखाउँछ। उनैलाई भेट्न करिब ४ घण्टाको ड्राइभिङमा निस्कियौं हामी। तर, गुगल म्यापले लोकेसनमा धोका दियो। उनलाई खोज्दै केही फन्का लगायौं। थोरै ढिला पुग्दा उनी हडबडाइसकेका थिए। कारण सामान अनलोड गरेर ओहायो फर्किंदै थिए। बाटामा उता लैजाने अर्को सामान टिप्नु थियो। जसका लागि दिइएको समय भेट्न अलि हम्मे थियो। ढिला हुनासाथ त्यो व्यापार अर्काको पोल्टामा पथ्र्यो। यो अमेरिकी विशेषता हो। ट्रकको पृष्ठभूमिमा हामीले हतारहतार एउटा फोटो खिच्यौं। आहा ! ट्रकको क्याबिनमै सुत्ने बेड। किचन। फ्रिज। ओभन। सुविधासम्पन्न घरैसमान हुँदो रहेछ त्यो। एक तल्लामाथि जस्तो उचाइमा बसेर सडकमा सररर कुद्नुको मज्जै बेग्लै। अर्थात्, बाल्कोनीयात्रा। ह्यारिसवर्गबाट इन्टर स्टेट ७६विलिङकोलम्बस हुँदै हामी सिन्सिन्याटीतर्फ जाँदै थियौं। अन्दाजी यात्रा अवधि थियो १० घण्टा। ट्रकका चक्का जुन गतिमा घुमिरहेका थिए, खेमको संघर्षपूर्ण जीवनमाथि मेरा जिज्ञासा त्यही गतिमा चलिरहेका थिए।  भुटानको दागाना जिल्ला टासिदिन ब्लकमा विसं २०३८ मा जन्मिएका हुन्, खेम रिजाल। उनी स्थानीय नाम्चेला स्कुलमा प्रिपाइमरीमा भर्ना भए। कक्षा १ मा पढ्दै थिए, देशमा आन्दोलन चर्कियो। दक्षिण भुटानका स्कुल बन्द भए। नेपाली किताब जलाइए। नेपाली मूलका नागरिकलाई पढ्न दिइएन। त्यही घानमा परे उनी पनि। अन्ततः घाँसपात, गोठालोमै उनका दुई वर्ष बिते। पढाइ चटक्कै छुट्यो। सन् १९९२ को एक बिहान। खेमका आमाबुवाले गाई भैंसीका दाम्ला खोलिदिए। टाट्नाबाट बाख्रा छाडिदिए। अन्नको ढिकुटीमा दुइटा कलस थापेर दियो बाले। मझेरीभरि फिँजाएको आलु ममतापूर्वक सम्याए। घरलाई नमस्कार गरे। र, बलिन्द्र धारा आँसु बगाए। म माईको डिलमा बस्थें। रमिता हेर्थें। त्यहाँ जलाउने लास गन्थें। त्यहाँ चढाएका र भक्तालुले पुलबाट खोलामा फालेका पैसा टिप्थें। बरफ किनेर खान्थें। भाइहरूलाई खुवाउँथें। बारबार जागिर फेरेका खेम आफैं सेमाई ट्रक किनेर चलाउने निधोमा पुगे। अमेरिकामा यो राम्रो आर्जन हुने र सम्मानित पेसामा पर्छ। ट्रकका चक्का जुन गतिमा घुमिरहेका थिए, खेमको संघर्षपूर्ण जीवनमाथि मेरा जिज्ञासा त्यही गतिमा चलिरहेका थिए। इतिहास भन्छ राम शाहका पालामा भुटान सरकारको आग्रहमा केही हजार नेपाली त्यता पठाइए। बहादुरी, इमानदारी र लगनशील नेपालीका विश्वविख्यात विशेषता थिए। आफ्ना नागरिकलाई ती गुण सिकाउन भुटानले नेपालीलाई आवासीय खेताला खोजेको थियो। वास्तवमा नेपालीले भुटानीलाई त्यति मात्र सिकाएनन्, त्यहाँको माटोलाई ऊर्वरसमेत बनाए। भुटान सरकारले उनीहरूलाई दक्षिणी भूभागमा राखिदियो। कारण थियो गर्मी हुने बेंसी र रुखो जमिन। शीतल चुचुराहरूमा रैथाने भुटानीले मोजमस्तीले रमाउने धोको बनाए। परिणाम उल्टो आयो। दक्षिण भुटान अन्न, फलफूल र नगदे बालीको भण्डार हुँदै गयो। उत्तरी उपल्ला भागलाई दक्षिणले पाल्न थाल्यो। र, आगन्तुक नेपालीको देशको राजनीति, शिक्षा र अर्थतन्त्रमा प्रभुत्व बढ्दै गयो। रैथाने भुटानीले ल्याइते नेपालीमाथि आरिस गर्न थाले। त्यही क्रममा सरकारले नागरिकता ऐन ल्यायो। त्यसमा जन्मका आधारमा नागरिकको वर्गीकरण गरियो। जनमत संग्रह गरेर व्यक्तिको इतिहास खोतल्न थालियो। क्रमशः भाषासंस्कृतिमाथि आक्रमण सुरु भयो। ९९ प्रतिशतले नेपाली प्रस्ट बोल्ने भुटानमा जोङ्खा मात्र बोल्नुपर्ने भयो। नेपाली पोसाक होइन, त्यहाँको बख्खु र किरा लगाउन बाध्य पारिन थालियो। ती कुनै हतकन्डाले नधानेपछि भुटान सरकारले नयाँ रणनीति रच्यो ग्रिन बेल्ट। अर्थात्, दक्षिण भुटानलाई हरियाली पेटी (वन) ले घेर्ने। त्यसो गर्दा नेपाली मूलका नागरिकका प्रायः बस्ती उठ्थे। त्यसविरुद्ध तत्कालीन राजपरिषद्का सदस्य एवं सांसद टेकनाथ रिजालको नेतृत्वमा आन्दोलन उर्लियो। सरकारी सैनिकबाट व्यापक धरपकड एवं क्रूर यातनाहत्या सुरु भयो। घरघरमा महिला र बालिकाको बलात्कार हुन थाल्यो। बढेका छोरीचेली सेना, प्रहरी र ठूला कर्मचारीलाई चढाउन पठाउनुपर्ने भयो। अन्ततः यस्तो वातावरण बन्यो, नेपाली मूलका भूटानीले कि अत्याचार सहनु पर्यो, कि देश छाड्नु पर्यो। धेरैले दोस्रो रोजे।  सन् १९९०। खेमका हजुरबुवा पद्मप्रसादको कालगतिले निधन भयो। दागाना खोलामा दाहसंस्कार गरेर मलामी फर्किएका थिए। साँझ छिप्पिइरहेको थियो। पेट्रोलमेक्स बालेर किरियापुत्री रुँग्दै आफन्त र गाउँले बसेका थिए। कोही शोक भुलाउन तास खेल्दै थिए। आँगनैमुनि सडक थियो। त्यहाँ गाडी खासै चल्दैनथिए। अचानक हेडलाइट बल्यो। गाडीबाट राइफल भिरेका ५७ जना आर्मी झरे। त्यतै आए। खेम सानै थिए। त्यो दिन उनी सम्झन्छन्, ५७ जनालाई समातेर, बाँधेर लगे। रेग्मी भिनाजुलगायत। धेरै चुलबुल गर्यौं भने तातो गोली खान्छौ भन्दै सबैलाई धम्क्याएर गए। म भने भित्र लुकेर बसिरहें। जता गयो, आन्दोलन र आतंकको कुरा मात्रै हुन्थ्यो। कसरी बस्ने, कसरी बाँच्ने परिचर्चा मात्रै सुनिन्थ्यो। हजुरबुवाको बर्खान्त सकिएको साल उनका कान्छा भाइ जन्मिए। घरमा सुत्केरी र शिशु थिए, सैनिकको दोहोरीलत्त आगमन चलिरहन्थ्यो। धम्की सुनिरहनुपथ्र्यो। बुवाआमा खेती किसानी गर्ने। धान मस्तले खान पुग्थ्यो। बारीमा मकै, कोदो, बोडी, केराउ आदि फल्थ्यो। फलफूलमा दारिम, आँप, नासपाती हुन्थे। कागती, निबुवा, तोरी घरमै पेल्ने गरिन्थ्यो। गाईभैंसी, घोडा थिए। नपुग्दो केही थिएन। रिजाल परिवार सुखमय जीवन धानिरहेको थियो। तर, देशको स्थिति सुखमय थिएन। आँखै अगाडि हत्या, बलात्कार, धरपकड, कुटपिट, यातना देख्नुपथ्र्यो। यसमा कहिले को पर्ने हो, टुंगो थिएन। लालाबालाका शिक्षाका ढोका बन्द थिए। भविष्य अन्धकार सुरङतर्फ छिरिरहेको प्रतीत हुन्थ्यो।  सन् १९९२ को एक बिहान। खेमका आमाबुवाले गाई भैंसीका दाम्ला खोलिदिए। टाट्नाबाट बाख्रा छाडिदिए। अन्नको ढिकुटीमा दुइटा कलस थापेर दियो बाले। मझेरीभरि फिँजाएको आलु ममतापूर्वक सम्याए। घरलाई नमस्कार गरे। र, बलिन्द्र धारा आँसु बगाए। काखमा एक वर्षे कान्छो भाइ थिए। खेम १० वर्षका थिए। माइलो ८ वर्ष। साइँलो ६। बालख ४ सन्तानमध्ये आमाबुवाले दुईदुई जना सम्हाले। र, गह्रुँगा पाइला आँगनबाट बाहिर निकाले। लीलबहादुर क्षत्रीको बसाइँ उपन्यासका दृश्यभन्दा मार्मिक थियो त्यो क्षण। साथमा, सम्पत्तिका नाममा केही नगद र फेरफार लुगा मात्र थिए। बुवा यदु र आमा इन्दिरा सहनशीलताका प्रतिमूर्ति थिए। कस्तै संकट र विपत्मा पनि विचलित हुँदैनथिए। तर, त्यो दिन महासंकटभन्दा महापीडादायी थियो। ठूलो मान्छे रोएको मैले देखेको थिइनँ। आर्जेका घरसम्पत्ति छाडेर हिँड्दा बुवाआमा डाको छोडेर रुनुभयो, खेम सम्झन्छन्, त्यति मात्र होइन, यो त राष्ट्र नै छाड्नुपर्ने बाध्यता थियो। हामीले टुलुटुलु हेर्यौं, केही बुझेनौं। उनीहरूको हूलमा करिब ७० परिवार एकसाथ मिसिए। जेबी टुहुरेको गीतजस्तो बसाइँ हिँड्नेको ताँतीले बस्नेको मन रुँद छ लाखौंका लागि उजाड छ यो देश, मुठीभरलाई त स्वर्ग छ खेमका बुवा यदुका अनुसार उनलाई स्थानीय मण्डल (नेपालको वडाध्यक्षजस्तो) ले बोलाए। वरिपरि सैनिक राखे र एउटा कागज दिँदै भने, यसमा सही गर्। त्यसमा लेखिएको थियो, म राजीखुसीले देश छाडेर जान चाहन्छु। सँगै धम्क्याए, सही नगर्ने भए कि जेलमा कोचिन्छस्, कि तातो गोली खान्छस्। उनले परिवार सम्झिए। देश छाड्न राजी भए। त्यो हूलमा सामेल कोही मारिँदैछौ भन्ने सुराकी सुनाएकाले भागेका थिए। कतिपयका छोराछोरी जेलमा थिए। प्रशासनले देश छाड्छस् भने तेरा छोराछोरीलाई पनि छाडिदिन्छु भनेका थिए। देशको मायाले बसिरहौं, ज्यान जाने। ज्यान जोगाउन देश छाड्नुपर्ने परिस्थिति थियो त्यो। फलतः ज्यान रोज्नु बाध्यात्मक बन्यो। त्यो बसाइँसराइ गन्तव्यविहीन थियो। जाने कहाँ, पुग्ने कहाँ कसैलाई मेलो थिएन। शेर्पा गाउँ हुँदै, आङै सिरिङ्ग गर्ने खहरेको भीर छिचोलेर अघि बढ्यो त्यो जमात। देश खोसिएको समुदाय। सर्वस्व लुटिएको समाज। पाइला सरिरहेका थिए। पृथ्वी घुमिरहेको थियो। दिनको घामलाई छेक्दै क्षितिजमा अँध्यारा टाटाहरू बढ्दै थिए। खहरेको छेउमा गान्टेको बोटमुनि एकरात बस्यौं। राति बाघभालु कराएको सुनेर हामी उठ्यौं। रुनु हुँदैन भनेर बुवाहरूले फकाउनुभयो, बालस्मृतिबाट विस्मृत भएका छैनन् ती कहालीलाग्दा काल खेमका लागि, दिनभरिको हिँडाइले थाकेका थियौं। हामी फेरि भुसुक्क निदायौं। बुवाआमा भने रातभरि सुत्न सक्नु भएन रे। दोस्रो दिन सुनकोश खोलाको किनारैकिनार हिँड्यो ताँती। ठूलो पानी पर्यो। रुझ्दै भिज्दै अघि बढे उनीहरू। एउटा ओडारमुनि बास लाग्यो। खसियो भने तल खोलामा झरिन्छ भनेर बुवाहरूले सम्झाउनुभयो, उनी भन्छन्, लाग्छ, त्यो ओडार खोलाको किनार, भीरको डिलमा थियो। पैदलयात्रा जारी थियो। बल्ल पर्सिपल्ट भारतको सीमा केराबारी पुगे उनीहरू। कालीखोलाबाट सीमा छिचोलेर भारतको कुलकुले भन्ने ठाउँमा बास बसे। त्यहाँ सम्भवतः कुनै कार्यालयले छाडेका अस्थायी टहरा थिए। केही दिन त्यहीं बस्यौं। अनि, ट्रक रिजर्भ गरेर ढालामा चढ्यौं, कहाँ जाँदै छौं, कति टाढा छ त्यो ठाउँ हामीलाई केही थाहा थिएन, खेम त्यता फर्कन्छन्, करिब दुई दिनमा नेपालभारत सीमा क्षेत्र पानीट्यांकी आइपुग्यौं। सुरक्षाकर्मीले नेपाल छिर्न रोके। केही अग्रज झरे, कुरा मिलाए। राति १० बजे माई खोलाको किनारमा खुला आकाशमुनि झारियो हामीलाई। पुर्खाको प्रसाद नेपाली माटोमा अनि टेक्न पाइयो ! ट्रक यात्राले गलेर लखतरान थिए सबै। कसैले आउँदै गरेको खबर गरेको हुन सक्छ। खाना तयार थियो। हावाले बालुवा मिसाएको। चिसो। भात र तरकारीको झोल। त्यो यति मीठो भयो, भनिसाध्य छैन, उनी भन्छन्।  नेपालमा भुटानबाट शरणार्थी बनेर आउनेको लर्को लागेको थियो। सबैलाई ल्याउँदै माई किनारमा छाड्न थालियो। केही दिनपछि दाताका नजर त्यता परे। घोचा गाडेर त्रिपाल टाँग्न थालियो। त्यही त्रिपालमुनि अरूजस्तै यदु रिजालको परिवार करिब पाँच महिना बस्यो। कान्छो भाइ सिकिस्त बिरामी भयो। सरकारले सलेदोवाला स्टोभ दिएको थियो। स्टोभ त बाल्ने, के पकाउने ? दाताले अलिअलि चामल दिन्थे। दुई छाक सबैलाई पेटभरि नपुग्ने, खेम ती दिनतिर फर्किए, म माईको डिलमा बस्थें। रमिता हेर्थें। त्यहाँ जलाउने लास गन्थें। त्यहाँ चढाएका र भक्तालुले पुलबाट खोलामा फालेका पैसा टिप्थें। बरफ किनेर खान्थें। भाइहरूलाई खुवाउँथें। साथै, एक रिक्सावाला थिए। उनले झिलझिलेकेर्खा सामान ओसार्थे। भारी रिक्सा उनलाई उकालोमा तान्न गाह्रो थियो। खेम ठेलिदिन्थे। फर्किंदा रिक्सावाला गीत गाउँथे आलुदम चना छोटो जिन्दगी लामो सम्झना त्यही गीतजस्तै खेमलाई अझै तिनको सम्झना आउँछ। किनकि, तिनै रिक्सावालाले उनलाई सिंगडा र मुराईका डल्ला किनेर खुवाउँथे। केही महिना यही बन्यो दिनचर्या। हेर्दा हेर्दै हजारौं भुटानी माई किनारमा थुप्रिएका थिए। करिब पाँच महिनापछि शिविर खुल्न थाले। त्यही क्रममा रिजाल परिवार बेलडाँगी शिविर पुग्यो। खेम भने कहिले भारत मावल जान्थे। कहिले यताउति लर्खरिन्थे। बल्ल १२ वर्षमा उनी १ कक्षामा भर्ना भए। शिविरभित्रकै स्कुलमा। त्यहाँ सबै विषय अंग्रेजीमा पढाइन्थ्यो। एउटा नेपाली थियो। ८ कक्षासम्म जोङ्खा पनि राखियो। उनले त्यहींबाट १० कक्षा सके।  एसएलसीपछि खेम दमकस्थित सिद्धार्थ बोर्डिङमा प्लस टु पढ्न थाले। शरणार्थी जीवन। सरकारले दिने रासनका भरमा चल्न हम्मे थियो। खर्च जुटाउन उनी ट्युसन पढाउन थाले। त्यसले पनि नपुगेर घर ढलान गर्ने कुल्ली काम गरे। एक दिन कुल्ली काम गरेको ५० देखि ८० रुपैयाँ दिन्थे, उनी भन्छन्, सधैं काम हुँदैनथियो। कति रात भोकैसमेत सुतियो। प्लस टुपछि स्नातक तह पढ्न पुगे विराटनगरस्थित महेन्द्र मोरङ क्याम्पस। भर्ना त भए, तर पढाइ नियमित गर्न सकेनन्। जागिर खोज्दै, भौतारिँदै कर्णाली पुगे। कालीकोट मान्मस्थित बालविकास इङ्लिस मिडियम बोर्डिङ स्कुलमा पढाउन थाले। माओवादी युद्ध उत्कर्षमा थियो। पिली आक्रमण हुँदा म कालीकोटमै थिएँ। कतिबेला कहाँ गोलाबारी हुन्छ भन्ने त्राहिमाम थियो, उनी सम्झन्छन्, स्कुल र शिक्षक पनि टार्गेटमा पर्न थाले। असुरक्षित हुँदै गएपछि फर्किएँ। एक समय विद्यालयमा दार्जिलिङका शिक्षक राख्ने लहर थियो। तर, स्कुललाई मात्र थाहा हुन्थ्यो, तिनीहरू दार्जिलिङका होइनन्, भुटानी शरणार्थी शिविरबाट गएका थिए। हुलिया ढाँटेर पढाउनुपर्ने बाध्यता खेपेका तिनैमध्ये थिए खेम पनि। उनी दार्जिलिङे बनेर कर्णाली पुगे। पछि धादिङको आदमघाटस्थित पाविल बोर्डिङ स्कुलमा करिब एक वर्ष पढाए। स्याङ्जा गए, पढाउन। स्याङ्जाको उस्तै तीतो स्मरण छ उनीसँग, माओवादीले बोर्डिङ बन्द गरायो। शिक्षकलाई खोज्न थाल्यो। म भागेर ढापुक गाउँ पुगें। त्यहाँबाट अघि बढ्ने खर्च भएन। २२ दिनसम्म बाटो खन्ने श्रमिक बनें।  शरणार्थी समस्या समाधान गर्न नेपालभुटान पटकपटक वार्ता भए। उपलब्धि भएनन्। तर, यसबारे संसारको ध्यानाकर्षण भइसकेको थियो। त्यही क्रममा तेस्रो मुलुकमा पुनर्वासको निर्णय भयो। त्यसलाई अधिकांश भुटानी शरणार्थीले स्वीकारे। यदु रिजालको परिवार अमेरिकामा जानेमा पर्यो। सन् २००८ जुलाई पहिलो साता उक्त परिवार सियाटल वासिङ्टन उत्रियो। खेमका माइलो भाइको बिहे भइसकेको थियो। नानीसमेत जन्मिइसकेकी थिइन्। ८ जनाको रिजाल परिवारलाई त्यहाँ ड्यानियल नाम गरेका व्यक्तिले विमानस्थलबाट लिएर गए। त्यतिञ्जेल खेमले पढाउँदै, पढ्दै गरेर स्नातक सिध्याइसकेका थिए। अमेरिकामा ईएसएल (इङ्लिस एज अ सेकेन्ड ल्याङ्वेज) कक्षामा भर्ना भए। त्यति बेला अमेरिका आर्थिक संकटमा थियो। तैपनि अगस्ट १५, बर्थडेमा उनले मेरियट होटलमा कस्टडियन (कस्टमरको सेवासत्कार र सहजकर्ता) काम पाए। तीन महिनामै फ्रन्ट डेस्कमा सारिए। त्यसबीच नर्सिङ एसिस्टेन्ट र मेड डेलिकेसन पढे। बिहान ३ बजे आमाले पकाएर पोको पारेको खाना बोकेर हिँड्थे। बसमा एकोहोरो २ घण्टा लाग्थ्यो। राति फर्किंदा १११२ बज्थ्यो। ती दिन उनलाई रमाइला लाग्छन्, अधिकांशतः म दैनिक २३ घण्टा मात्र सुत्थें। नयाँ ठाउँ। नयाँ संघर्ष। फेरि पुगे हस्पिटलमा काम गर्न। अनि, दोभाषे बने। गुजारा चलाउन श्रम गर्थे। सँगसँगै भुटनिज कम्युनिटी रिसोर्स सेन्टर चलाए। कतिपय भुटानीलाई कहाँ गएर के गर्नुपर्छ भन्ने थाहै थिएनन्। त्यस्ताका सहजकर्ता मात्र होइन, दसैंतिहारजस्ता चाडपर्व आयोजना गराउने पुलको भूमिकामा अग्रसर भए। सियाटल अमेरिकाको माथिल्लो भेगको पल्लो छेउमा पर्छ। भुटानीनेपाली समुदाय कमै थिए त्यहाँ। त्यही कारण रिजाल परिवार सन् २०१४ मा ओहायोको सिन्सिन्याटी सर्यो। सन् २०१५ मै खेम भुटनिज कम्युनिटी अफ सिन्सिन्याटीको अध्यक्ष बने। पछि त्यसकै कार्यकारी निर्देशक भए। भुटानीका सहजकर्ता रहे। मर्दापर्दाका साथी बने।  फेरि काम फेरे। सन् २०१९ सम्म हिंसामा परेका बालबालिकाको केस वर्कर बनेर काउन्टीमा सरकारी काम गरे। धेरै काम फेरें। फेर्दाफेर्दै अलि जोखिमपूर्ण काम गर्न मन लाग्यो। सन् २०२० मा अर्काको सेमाई ट्रक लिएर चलाउन थालें। त्यसले आफ्नै व्यवसायको सोच जगायो, उनी भन्छन्, त्यही भएर सन् २०२१ मा आफैं सेमाई ट्रक किनें। दुई लाख डलर अग्रिम तिरेर। त्यही ट्रकमा हामी हुइँकिइरहेका थियौं। खेम जीवनका कथा उधिनिरहेका थिए।  शरणागत बाध्यतालाई जीवनको ट्रान्जिट बनाएका भुटानीको छातीमा सबैभन्दा नेपालीत्व गढेको छ। उनीहरू आफूलाई भुटानी भन्दैनन्, नेपाली भनेर चिनाउँछन्। नेपाली भन्नुमा गर्व र गौरव गर्छन्। तर, दुःख यसमा मान्छन् नेपाली बन्धुबान्धवले दुख्ने गरी अझै भुटानी शरणार्थी भनिदिँदा। हो, हामी शरणार्थी थियौं। तर, सधैं शरणार्थी होइनौं, भुटानी नेपाली समुदायका प्रबुद्ध व्यक्तित्व गंगाराम लामिटारे गुनासो गर्छन्। नेपाली भाषा, साहित्य, संस्कृति, धर्मको रक्षामा नेपालका वंशज नेपालीभन्दा भुटानी कुनै हदमा कम छैनन्। बरु उम्दा छन्। त्यही मर्म र कर्मलाई पछ्याउँदै खेमले साहित्य र गीतसंगीतमा निकै पाइला सारिसकेका छन्। नेपाली समुदायलाई ८ वटा सिर्जना दिइसकेका छन्। उनी भुटनिज अमेरिकन म्युजिक एसोसिएसन (बामा) का अध्यक्ष हुन्। राम्रा गीत, कविता, गजल लेख्छन्। यदाकदा गाउँछन्। संगीत भर्छन्। जुन लोकप्रिय र कर्णप्रिय पनि छन्। र, तिनै गीत ट्रकमा घन्काएर स्वाभिमानले शिर ठाडो पार्छन्।"
विराटनगरमा विद्युत आपूर्ति असहज हुँदा उपभोक्तालाई सास्ति,"विराटनगर: प्रदेश १ को राजधानी विराटनगरमा विद्युत् आपूर्ति सहज नहुँदा उपभोक्ता हैरान भएका छन्। केही दिनदेखि विराटनगरको विद्युत् आपूर्ति नियमित नहुँदा उपभोक्ताहरु हैरान भएका हुन्। दिउँसोको समयमा धेररैजसो बत्ती नआउने र रातिको समयमा पनि जाने भएपछि समस्या आएको हो। विराटनगरमा बिजुली आउनेजाने गर्दा १८ घण्टा लोडसेडिङ हुँदाकै जस्तो बनेको उपभोक्ताहरूले बताएका छन। प्राधिकरणका कर्मचारीले प्राविधिक समस्या भन्दै आलटाल गर्ने गरेका छन्। प्राधिकरण विराटनगर शाखाका प्रमुख रोषण खड्काले केही दिनदेखि विद्युत् आपूर्तीमा समस्या भएको बताए। १३२ केभी प्रसारण लाइनको सबस्टेशन बन्दै गरेकाले सटडाउन भएपछि विराटनगरमा विद्युत आपूर्तीमा समस्या भएको उनको भनाइ छ। नेपाल विद्युत प्राधिकरण विराटनगरको वितरण कार्यालयका अनुसार विद्युत 'ट्रिपिङ' हुने, तार चुडिनेलगायतका समस्या हुनाले आपूर्तिमा अवरोध आएको हो। एक ठाउँमा समस्या आयो भने त्यसबाट सबैतिर अवरोध हुन्छ र समस्या पत्ता लगाउन केही समय लाग्ने भएकाले केही समय आपूर्ति बन्द भएको हो। साँझपख विराटनगर वितरण केन्द्रलाई ९५ मेगावाट विद्युत चाहिने बताइएको छ। गर्मीमा एकैपटक विद्युत खपत बढ्दा 'ट्रिपिङ' हुन गई आपूर्ति बन्द हुने गरेको उनको भनाइ छ। दुहबीबाट विराटनगरका लागि दिइने विद्युतमा कुनै रोकावट छैन। जति चाहिने त्यतिनै दिइरहेको दुहबी ग्रिडले जनाएको छ। नेपाल विद्युत प्राधिकरणको विराटनगर वितरण केन्द्रअन्तर्गत ६ हजार ८ सय ग्राहक छन्। दुईवटा सबस्टेशनमार्फत २० वटा फिडर लाइनबाट ग्राहकहरुलाई विद्युत दिने गरिन्छ। सो केन्द्रको क्षेत्र विराटनगरबाहेक कटहरी, जहदा, ग्रामथान र बुढीगंगा गाउँपालिका हो। लामो क्षेत्र पर्ने हुँदा कतै समस्या आयो भने समस्या पत्ता लगाउन समय लाग्ने गरेको छ। फिल्डका कर्मचारी समयमै फिल्डमा नपुग्ने, आपसी समन्वय र नेतृत्वमा कार्यकुशलताको कमीले गर्दा पनि विद्युत आपूर्तिमा त्यसको प्रभाव पर्ने गरेको छ। दैनिक रूपमा उपभोक्ताहरूले संगठित भएर वितरण केन्द्र पुगेर गुनासो राख्दै आएपनि सुनवाही हुन नसकेको विराटनगर ६ का दिनेश कामतले बताए। गर्मीले घर बाहिर जान सकिने अवस्था नरहेको समयमा विद्युत आपूर्ति असहज हुँदा जनजीवन अस्तव्यस्त बनेको बताए। प्राधिकरणको कर्मचारी र व्यापारीको मिलोमतोमा सर्वसाधारणले पाउने विद्युत उद्योगमा दिने गरेकाले सास्ती खेप्नु परेको विजय कामतले बताए। उनले विद्युत हुँदाको समयमा पनि भोल्टेजको समस्या हुने गरेको बताए।"
"अमरनाथमा मुसलधारे वर्षा : १६ जनाको मृत्यु, ४० बेपत्ता","नयाँदिल्ली : भारतको अमरनाथ मन्दिर नजिकै शुक्रबार अपराह्न मुसलधारे वर्षा १६ जना तीर्थयात्रीको मृत्यु भएको छ भने ४० जना बेपत्ता भएका छन्। भारतको राष्ट्रिय विपद् व्यवस्थापन बलले दुर्घटनामा परेर बेपत्ता भएकाहरुको खोजी तथा उद्दारका कार्य तीव्र गतिमा सञ्चालन गरिएको जनाएको छ। सय जनाभन्दा बढी उद्धारकर्तासहितको चारवटा टोली घटनास्थलमा परिचालन गरिएको र हराएकाको खोजी जारी रहेको जानकारी दिँदै उक्त बलले वर्षा जारी रहे पनि उद्दारमा कुनै कठिनाइ नभएको बताएको छ। भारतीय वायु सेना, बीएसएफ, एसडीआरएफ, सीआरपीएफ र अन्य निकायले उद्धारका काम जारी राखेका छन्। चण्डीगढ र श्रीनगरमा वायु सेनाका हेलिकप्टर उद्धार उडान गर्न तत्परस्थितिमा रहेका छन्। अमरनाथ गुफा नजिकको स्थान जलमग्न भएकाले यात्रीहरूलाई सुरक्षित स्थानमा स्थानान्तरण गरिएको छ। पानीको निकास तथा पहिरो प्रभावित सडक खोल्न सुरक्षा अधिकारी पनि परिचालन भएका छन्।"
प्रदर्शनकारी निवास छिरेपछि श्रीलंकाका राष्ट्रपति भागे,कोलम्बो : श्रीलंकाका राष्ट्रपति गोटाबाया राजपक्षे निवास छाडेर भागेका छन्। प्रदर्नकारीहरु राष्ट्रपति निवास प्रवेश गरेपछि उनी निवास छाडेर भागेको डेली मिरर अनलाइनले जानकारी दिएको छ। सरकारविरुद्ध विहानैदेखि प्रदर्शनमा उत्रिएकाहरु राष्ट्रपति निवास घेरेका थिए। प्रदर्शनकारीहरुले सुरक्षा घेरा तोडेर दिउँसो १ बजेतिर राष्ट्रपति निवास छिरेको समाचारमा उल्लेख छ। त्यस क्रममा प्रहरीले आश्रुग्यसा प्रहार गरेका थिए। प्रदर्शनका क्रममा प्रहरीले हस्तक्षेप गर्दा कम्तिमा ३० जना प्रदर्शनकारी घाइते भएको समाचारमा जनाएको छ। उनीहरुको कोलम्बोस्थित नेशनल अस्पतालमा उपचार भइरहेको छ। श्रीलंकामा आर्थिक संकट चुलिएपछि त्यहाँका जनताहरुले दिनहुँ प्रदर्शन गरिरहेका छन्। सहज जीवनयापनको माग गर्दै उनीहरुले सरकारविरुद्ध प्रदर्शन गर्दै आएका छन्।
बाराका शिवराज ९ दिनदेखि बेपत्ता,काठमाडौं: बाराको कोल्हवी नगरपालिका२ का ४५ वर्षीय शिवराज मैनाली ९ दिनदेखि बेपत्ता भएका छन्। उनका आफन्त निरन्जनका अनुसार उनी असार १७ गतेदेखि बेपत्ता भएका हुन्। शिवराजको खोजीका लागि परिवारले प्रहरीमा निवेदन दिएको छ। बेपत्ता भएको एकसाता बितिसक्दा पनि फेला पार्न नसक्दा परिवारमा पीडा छाएको छ।
नेपाल प्रहरीका ३२ जना एसपीलाई एसएसपीमा बढुवा सिफारिस,काठमाडौं : नेपाल प्रहरीको जनपद समुहतर्फका ३२ जना प्रहरी उपरीक्षकको बढुवाका लागि सिफारिस भएको छ। शनिबार ३२ जना प्रहरी उपरीक्षक (एसपी)को बरिष्ठ प्रहरी उपरीक्षक (एसएसपी)मा बढुवाका लागि सिफारिस भएको हो। असार २५ गते बसेको बढुवा समितिको बैठकले सो नाम सिफारिस गरेको हो। यी हुन् बढुवा सिफारिस भएका प्रहरीहरु:
नायिका बनाइदिने भन्दै बालिकालाई भारत लगेर बेच्ने २ जना पक्राउ,"वीरगन्ज: भोजपुरी चलचित्रमा नायिका बनाइदिने प्रलोभन दिएर नेपालकी १५ वर्षीया बालिकालाई भारत लगेर बेच्ने एक महिला सहित दुई जनालाई प्रहरीले पक्राउ गरेको छ। वीरगन्जकी १५ वर्षिया बालिकालाइ भारतमा लगेर बेच्ने रौतहटको गौर नगरपालिका२ घर भइ हाल वीरगन्ज महानगरपालिका वडा नम्बर १६ मा बस्दै आएकी ४० वर्षीया चमेली देवी र भारत बिहारको सीतामढी जिल्लाको बासपट्टी पचरा बस्ने २२ वर्षीय रोशन तिवारीलाइ प्रहरीले पक्राउ गरेको हो। प्रहरीका अनुसार १५ वर्षीया बालिकालाइ भोजपुरी सिनेमाको नायिका बनाइ दिने प्रलोभन दिएर चमेली देवी र रोशनले २०७८ फागुन १२ गते बिहारको पूर्वी चम्पारण, झिटकैया गाउँमा लगेर त्यहाँका एक भारतीय नागरिकलाई ३० हजार भारुमा बेचेर दुवै जना फरार भएका थिए। भारतीय नागरिकले ती बालिकालाई विभिन्न कार्यक्रममा अश्लील नृत्य गर्न लगाउने, कसैसँग सम्पर्क गर्न नदिई शारीरिक र मानसिक यातना दिई राखेका थिए। भारतीय नागरिकले बन्धक बनाएर राखेकै अवस्थामा पीडित बालिका मौका छोपी त्यहाँबाट भागेर अभिभावकको सम्पर्कमा आएको र घटनाबारे प्रहरीलाई जानकारी गराएपछि यही असार २३ गते जिल्ला प्रहरी कार्यालय पर्साबाट खटिएको टोलीले वीरगन्ज महानगरपालिकाका वडा नम्बर १६ बाट चमेली देवी र रोशनलाइ प्रहरीले पक्राउ गरेको हो। पक्राउ परेका दुवैलाई मानव बेचबिखन तथा ओसारपसार कसुरमा पर्सा जिल्ला अदालतबाट पाँच दिनको म्याद लिई थप अनुसन्धान भइरहेको पर्साका प्रहरी नायव उपरीक्षक प्रहलाद कार्कीले जानकारी दिए। बालिकालाइ खरिद गर्ने व्यक्ति अहिले फरार रहेकोले उनको खोजी भइरहेको उनले बताए।"
एकैदिन १०२ जनामा कोरोना संक्रमण,काठमाडौं : नेपालमा थप १०२ जनामा कोरोना संक्रमण पुष्टि भएको छ। स्वास्थ्य मन्त्रालयका अनुसार पछिल्लो २४ घन्टामा २ हजार ६१५ जनाको नमुना परीक्षण गर्दा पीसीआरबाट ७२ जना र एन्टिजेनबाट ३० जनामा संक्रमण देखिएको हो। त्यस्तै थप ३१ जना संक्रमित कोरोनामुक्त भएका छन्। नेपालमा ६०५ जना सक्रिय संक्रमित रहेका छन्। त्यस्तै थप ४३ हजार ५३४ जनाले कोरोनाविरुद्धको खोप लगाएका छन्।
हर्कबहादुरको नयाँ संस्करण !,"दिनेश अधिकारीको सम्भवतः सबैभन्दा कान्छो कृति कविताको कथा : गीतको कथा पढ्ने शुभ साइत जुर्यो। मध्यपुर ठिमी (नेपालभाषाको लवजमा थिमी) एक स्रष्टा मित्रले हातमै सुम्पनुभयो। सावित्री कक्षपति र अशेष मल्लको एकसाथ चिया चमेना हुँदै थियो। हामी सामूहिकै रमायौं। चियापानमा रमाउँदै गफियौं। रमाउँदै कविताको कथा: गीतको कथा ओल्टाउँदै, पल्टाउँदै गयौंं। पुस्तक मार्ग आआफ्नै। पछिल्लो जिलाको बाहिरीफेरामा आँखा गड्यो। मार्मिक। अन्तरमनै चस्किने भाववस्तुमा डुबें। आफैंसित साहुति गरें। श्रीगणेश यतैबाट ! ब्लर्ब पछिल्लो जिल्लामा छापिएको थियो कुरो २०५७ जेठ १३ गतेको हो। कार्यालयतिरै थिएँ। घरबाट श्रीमतीले फोन गरिन् आजको साप्ताहिक पत्रिकामा दिनेश अधिकारीका दुई पत्नीहरू भनी छापिएको छ रे। के हो त्यो ? एकपल्ट त म पनि झस्किएँ ! पत्रिका मगाएँ। अन्तिम पानामा शीर्षक नै रहेछ दिनेश अधिकारीका दुई पत्नीहरू। त्यो डाडीपी भण्डारी सरको लेखोट हो भन्ने देखेपछि ढुक्क भएँ। पढ्न सुरु गरें। सुरुमै लेखिएको थियो, आधुनिक नेपाली काव्य जगत्का तीनचार स्रष्टामध्ये दिनेश अधिकारी एक कवि हुन् जसबाट अत्यधिक प्रभावित भएको छु, स्पर्शित भएको छु। पढ्दै जाँदा थाहा भयो, अतिरिक्त अभिलेख शीर्षकको मेरो कवितासंग्रह पढेपछि त्यसैको सेरोफेरोमा उहाँले यो लेख लेख्नु भएको रहेछ र बिहे शीर्षकको कवितामा बढी केन्द्रित हुनु भएको रहेछ। पेमला गुरुवाचार्य (श्रीमती नारायणगोपाल) ले नारायणगोपालसँगका मेरा २० वर्ष शीर्षकको लेखमा त्यस गीतका सम्बन्धमा लेख्नु भएको कुरा पनि सम्झन्छु। उहाँले लेख्नु भएको छ उहाँलाई गीत र संगीत छान्ने कुरामा केही रूपमा म पनि सहयोग गर्थें तर अन्तिम निर्णय उहाँ एक्लैको हुन्थ्यो। कहिलेकाहीँ मलाई मन परेको गीत उहाँलाई मन पर्दैनथ्यो। दिव्य खालिङको संगीत र दिनेश अधिकारीको लेखन एउटा गीतमा यस्तै भएन भेटी नभेट्न सक्ने आकाशको तलाउ तिमी साँझ बत्ती बाल यात्रा मलाई देऊ यसको शब्द र लय दुवै मलाई असाध्य मन परेको थियो तर उहाँलाई भने मन परेन। उहाँले कहाँ चित्त बुझेन भनेर गाउनु भएन ! (यसै पुस्तकबाट) तिमी जुन रहरले ममा फुल्न आयौ सबै सुख हराए, सधैं चोट पायौ म डुब्दो किनारा कहाँ हाँस्न सक्नु ? व्यर्थै तिमीले मेरो हात समायौ बैंसालु तिम्रा ती रहरहरूमा न मैले कहिल्यै हरियाली कोरें राताम्य तिम्रा ती अधरहरूमा न मैले कहिल्यै खुसीयाली पोतें र, सायद रिसायौ तिमी भित्रभित्रै न भित्री तिम्रा खुल्दुली सोधेँ रुझे हुन् ती तिम्रा पलक र आँखा मसँग कहिल्यै इशारा नबोल्दै रुखे हुन् ती तिम्रा यौवन र भाखा मसँग कहिल्यै निःश्वास नखोल्दै र, सायद सराप्यौ सबै बैंसलाई जो शून्यतामा बिलाए मजस्तै। यो त्यही गीत हो जुन गीतकारकवि दिनेश अधिकारीको कविता कथा ः गीतका कथा सँगालोभित्र पहिलो सिर्जना रहेछ। कविताभन्दा गीतको कथामा पाइला चाल्न रुचाएँ। गीतको कथामा त मुक्तकण्ठ साधेकोसाधना गरेको भए न गर्थें। गर्दम राप अलापेर कहाँ संगीतमा त लयबद्ध तालसुरसित गीतका भावाभिव्यक्ति सन्तुलित सम्मिश्रित हुनुपर्दो हो ठान्छु। म संगीतज्ञ होइन, ठोकुवा साथ भन्न सक्दो हुँ ! कविता लयबद्ध हुँदैन, होइन। गीति कविता किन हुँदा हुन् त ? कविता गेय हुन्छन्। संस्कृतका श्लोक गेयै त हुन्। वार्णिक छन्दहरू योग्य नै छन्। हामीमा अन्तरनिहित अजश्रश्रोतवान क्षमता छन्। तोटक छन्द गेय। भुजङ्गप्रयात, वसन्ततिकला, शार्दूलविक्रीडित छन्द आदि गेय काव्य नै हुन्। भनिन्छ, हाम्रा प्राचीन मुनिवरहरू गीतिभाकामा वार्तालाप गर्थे। अब हेरौं, गीति कविताको पूर्णांश : तिमी जुन रहरले, ममा फुल्न आयौ क्या मिठास क्या महक चहक शारदीय जूनको ! वाचन गर्दा मधुमय रस ! म डुब्दो किनारा कहाँ हाँस्न सक्नु ? व्यर्थै तिमीले मेरो हात समायौ ! मर्म भेदी मुटु छेड्ने बोल ! इमान धर्मले कहूँ, कहूँ लाग्छ। बैंसालु तिम्रा ती रहरहरूमा न मैले कहिल्यै हरियाली कोरें राताम्य तिम्रा ती अधरहरूमा न मैले कहिल्यै खुसीयाली पोतें र, सायद रिसायौ तिमी भित्रभित्रै न भित्री तिम्रा खुल्दुली सोधें। गीतमा जुन मधुरिमामय महक मगमगाउँदो छर्ने बरकत अन्तरनिहित राख्छ, यी पंक्तिगत अवधारणा चाख्छु। गीतमा अन्तरनिहित ढुकढुकी छाम्दाको रसास्वादन भन्छु। रुझे हुन् ती तिम्रा पलक र आँखा मसँग कहिल्यै इशारा नबोल्दै रुखे हुन् ती तिम्रा यौवन र भाखा मसँग कहिल्यै निःश्वास नखोल्दै र, सायद सराप्यौ सबै बैंसलाई जो शून्यतामा बिलाए मजस्तै। गीति कविताका बिट मार्दाे यी हरफ संवेदनशील छन्। संवेदना मनका गहिराइबाट प्रकटित हुन्छन्। पाठकका स्पर्शनीयभावात्मक चिन्तनले अँगाल्दो बन्छ ती सरासर ! अभिभूत भएँ। आल्हादित बनें। उफ्रें। नाचें। गुनगुनाएँ। एकान्तमा। स्वच्छन्द। स्वच्छन्दतामा मनै पर्याप्तिन्छ। न ताल, न सुर, न छन्द, न गति। मात्र शिवताण्डव केवल ! उन्मत्त आवेग केवल ! गीतको कथा कथोपकथन मात्र बन्छ, उपयुक्त संगीतको अभावमा। भइएछ उस्तै ! स्वर सम्राट्का नकारका जरा! कुन गीतको प्रसंग रहेछ उल्लेख थिएन। त्यो ब्लग अंशमा उल्लेख थिएन। जान्ने रहरहरू लहराउँदै बढ्दै रह्यो। दूरभाषमा तत्काल जोड्न पुगें। उत्कण्ठा निवारण भयो तत्कालै। अन्य शेष १६ गीतका कथा गीतकार र गायक, वाद्यवादन पदगामी बन्धुबान्धवमा सुम्पन चाहें। कविताको कथातिर लम्कन चाहे ! कविताको कथाभित्र ११ कविता छन्। तिनमा पहिलो कविता हर्कबहादुर। यथार्थिक भएर नि प्रतीकात्मक अनुभूत हुन्छ। नितान्त यथार्थ भएर अझै गम्भीर रूपमा बिम्बात्मक लाग्छ। कविताको गरिमा महिमामय बन्छ। कविताले पाठक जगत्लाई भाव गहिराइमा डुबुल्किन उद्वेलित पार्छ। त्यस्तै भइएछु। तरंगित भएँ। सरलतम् सम्प्रेषणमा गहनतम् भावविन्यास हर्कबहादुर कविता संरचित पाएँ। कविताभित्रको मर्मभेदी अनुभूति बन्यो मेरो। अतिशयोक्ति ठान्दिनँ यसलाई। मनका तरंग मेरो यो। रुनझुन् रुनझुन् ! हर्कबहादुर उसलाई धेरै नामले चिन्न सकिन्छ ऊ दाउरे पनि हो ऊ चाउरे पनि हो ऊ काले पनि हो अरूहरूबाट आफ्नो सक्कली नाम सुन्न व्यक्ति, जसले बाबुको सराद्धे पर्खनुपर्छ ऊ हर्कबहादुर हो। कविताको सुरुआती हुन्छ, यसरी। पहिलो पाद टुंगिन्छ। सर्जकले नितान्त सरल, सहज अभिव्यक्ति दिएर कसैले चासो नलिएको यथार्थलाई चुमेका छन्। माझिएका हाम्रा नेपाली उक्ति ः रवि नछिरेको शहरमा कवि छिरेको चरितार्थ भएको पाएँ। कवि सूक्ष्म द्रष्टा। जस्तो लक्षण उस्तै दर्शन। उपेक्षा उस्तै। बुझ्नेलाई इशारा काफी ! हर्कबहादुर कुनै अर्जुनभन्दा कम पौरखी छैन बिहान झिसमिसेमै गोरु नारेर ऊ कहिले बाँझो मार्न जान्छ कहिले कोदाली बोकेर आली ताछ्न र बाउसे गर्न भ्याउँछ ऊ सफल दूरदर्शी पनि हो उसलाई थाहा छ लुगा फाट्छ, छाला फाट्दैन छाला, साहु काढेर किन्न पनि पाइन्न ऊ नांगो आङले भारी बोक्छ ऊ नांगो आङले धर्ती जोत्छ हो, गाउँका सभासमारोहमा जाँदा हर्कबहादुर टिठलाग्दा आँखाले घरी झन्डा र घरी आफ्नो आङ हेर्छ सायद हर्कबहादुर छातीभित्र अट्टहास पनि हाँस्छ सायद हर्कबहादुर मनहरूमा कोलम्बस पनि बाँच्छ कि, मान्छे प्रयोगमा आउनुभन्दा पर वस्तुको अर्को ठूलो उपयोगिता छैन भने बटुलेर संसारभरिका झन्डाहरू लुगा सिउँदा हरेक नांगो भागलाई पुग्छ हरेकलाई कछाड पुग्छ हरेकलाई मजेत्रो पुग्छ झन्डा मान्छेको परिचय होइन मान्छे स्वयंमा परिचित इतिहास हुन्छ मान्छे स्वयंमा परिलक्षित आकाश हुन्छ हर्कबहादुरलाई आफू बाँचेको युग थाहा छैन गते, बार, महिना, ऋतु, वर्ष, र तिथि पनि थाहा छैन समय, सायद आफ्नो पुच्छर आफैंले निल्ने सर्पले भोग्छ समय, सायद हातहतियार छाद्ने कलकारखानाले भोग्छ योजनाले भोग्छ साइरनले भोग्छ हर्कबहादुरले आजसम्म समय भोगेको छैन हर्कबहादुरले अझैसम्म समय मागेको छैन समयको नाममा भोग्दा उसले महिषासुर झापडहरू भोगेको छ माग्दा उसले अन्नका दानाहरू मागेको छ कपासका गाँठ र बारीका पाटाहरू मागेको छ एउटा एउटा बन्दुक बोक्ने हातलाई हर्कबहादुरले सधैं कोदाली मागेको छ हर्कबहादुर भोक हो भोकको देश र भेष पनि हुँदैन भोकको आफन्त र पराई पनि हुँदैन हर्कबहादुर ठोस हो पीडा आकारमा आबद्ध हुँदैन पीडाको साँधसिमाना र घरबार पनि हुँदैन म साँच्चै भन्छु भोक यदि देश हो भने हर्कबहादुरभन्दा सुकिलो अर्को देश हुनै सक्तैन शोक यदि देश हो भने हर्कबहादुरभन्दा ठूलो अर्को देश हुनै सक्तैन राष्ट्रियता ! राष्ट्रियता ! ! राष्ट्रियता ! ! ! स्वाधीनता ! स्वाधीनता ! ! स्वाधीनता ! ! ! नागरिकता ! नागरिकता ! ! नागरिकता ! ! ! परार उसकी सातवर्षे छोरी सर्पले टोकेर अकाल मर्दा खै ! स्वाधीनताले नजा भन्न सकेको ? लैजाऊ ! सट्टामा केही दिनु पर्दैन राष्ट्रियता विज्ञप्त छ स्वाधीनता विज्ञप्त छ नगरिकता विज्ञप्त छ हर्कबहादुरको सन्दर्भमा यी सबैको प्रयोजन सिउनीमा अल्झेको सुर्तीको धूलोभन्दा बढी छैन सिउनी टक्टक्याएर त हर्कबहादुर एक सर्को फुक्न बिँडी पनि बेर्न सक्तैन भनें नि हर्कबहादुरको देश छैन हर्कबहादुर हरिऔनको बासिन्दा मात्र पनि होइन ऊ तपाईँको गाउँमासहरमादेशमा पनि भेटिन सक्छ जितबहादुर पनि हर्कबहादुर हो भीमप्रसाद पनि हर्कबहादुर हो हर्कबहादुर एकलव्यको नयाँ संस्करण हो सलाम ! खर्च नपाएर आफैंमा तरुनी छोरीको बैंस र बूढी स्वास्नीको भोक काँपिरहेको हर्कबहादुरलाई मेरी स्वास्नीको सिन्दूरपोतेको सलाम ! सलाम ! दिमागमा छोराछोरीको लुगाफाटो र छातीमा आफ्नै सहिद तस्बिर टाँगिरहेको हर्कबहादुरलाई मेरी आमाको काखको सलाम !! सलाम ! मान्छेकरङको दतिउन र हाडको चन्दन लेप नलगाएर मन्दिर र मस्जिदभन्दा पनि पवित्र बाँचिरहेको हर्कबहादुरलाई मेरो कविताको सलाम !!! लाग्छ कविता मात्र मापोभित्रको एकबित्तो होइन। हुन सकोइन। कविता अन्तत सागर हो। डुबुल्किँदा सागरमा अनन्त, अथाह फड्किन पाइन्छ। फड्किन सहज हुन्न, छैन पनि। सागरीय प्राणीले कुप्लुकिने सम्भावनामय भय नि रहन्छ। उत्तिकै। यी भए कठिनाइ व्यावहारिक। कविकविता रसतिरै छलाङियौं हर्कबहादुरको दिनचर्या। दैनान्दैनिक नियाल्दै कवि चेत कल्पन्छन् हर्कबहादुरलाईृ कवि अर्जुनभन्दा कम आँकलन गर्दैनन्। अर्जुन त महाभारतका महान् राजर्षि योद्धा। राज्यशासन अभीष्ट राखी कुरुक्षेत्र युद्ध लड्छन् श्रीकृष्णको आडभरोसामा। को पो छ र हर्कबहादुरको। आफ्नै पौरखमा जिएका। श्रीकृष्ण हर्कबहादुरको तुलनाको अन्तरालमा आकाशपातालको अन्तर पाइन्छ। मात्र अन्तराल होइन; अतुलनीय दाँजोमा व्यंग्य छ, उपहास छ। गाउँका सभासमारोहमा जाँदा हर्कबहादुर टिठलाग्दा आँखाले घरी आफ्ना आङ अनि झन्डा हेर्दै छातीभित्र अट्टहास हाँस्छ। हरफ देशकै विडम्बनापूर्ण व्यवधान व्यक्त्याउँछ। सरलतम् अभिव्यञ्जनामा गहनतम् हठबाद प्रदर्शन गर्ने सामथ्र्य बोक्छ। सार्थक कवित्व र काव्यात्मक मधुरस छर्छ, प्लावित ! कविका चेतनाभित्रको काव्यात्मक रस प्लावन गर्न कपडा जस्तै पानी तप्काउनु नै ठान्छु। अनि त अन्तरभाव तप्किन थाल्छ। संसारभरिका शानदार झन्डाहरू बटुलेर लुगा सिउँदा हरेक नांगो शरीरका लागि कछाड सिउन पुग्दो आँकल गर्छन् कवि। कहाँ झन्डा कहाँ कछाड। अतुलनीय वस्तु ! मर्यादित वस्तुभावसित दाँजेर मर्यादितलाई व्यर्थ तुल्य जनाउँछ। काव्यिक कुटिलताले चसक्क चस्काउँछ। यहाँनिर। थुप्रै कविता छन् रोचकसरल अनि छन् मार्मिक ! गीत प्रभावोत्पादक ! अहिले यति नै ! फेरि फेरि लेख्दै गरुँ भन्छु ! किन्तु, हर्कबहादुर कवितामा झन्डा र कछाडको तुलनाबाट सिन्धुपाल्चोक जिल्लाको सदरमुकाम चौतारामा नवनिर्मित महिला तथा बालबालिका कार्यालय भवन उद्घाटन रहेछ। सम्बन्धित मन्त्रालयको सचिव एकै रहेको प्रमुख जिल्ला अधिकारीलाई अज्ञात रहेको थाहा हुन पुग्छ। घोचक घटनाको रोचक प्रसंगमा टुंगिन्छ यसरी यहीँ ! जे होस्, कविता मार्मिक धआख्यान पाठकका पुँजीगत सम्पदा !!!"
स्थानीय तह चुनावमा भएको अन्तर्घात छानविन गर्न समिति गठन,"काठमाडौं: नेकपा माओवादी केन्द्रले स्थानीय तहको निर्वाचनमा भएको अन्तर्घात सम्वन्धमा छानविन गर्न समिति गठन गरेको छ। शनिबार पार्टी कार्यालय पेरीसडाँडामा बसेको स्थायी समिति बैठकले तीन सदस्यीय छानविन समिति गठन गरेको हो। समितिको अध्यक्षमा टंक राई रहेका छन्। यस्तै सदस्यहरूमा मुक्ति प्रधान र खिमलाल देवकोटा रहेको पार्टी प्रवक्ता कृष्णबहादुर महराले जानकारी दिए। यस्तै, पार्टीको विद्यार्थी संगठन अखिल क्रान्तिकारीमा देखिएको विवाद समाधान गर्न रमेश मल्ल, नरेन्द्र न्यौपाने र रत्न ढकाल रहेको समिति बनाइएको छ।"
खोला किनारमा फेला परेको शव पहिचानमा समस्या,"विराटनगर: मोरङको रंगेली नगरपालिका१ स्थित केसलिया खोलाको किनारमा शनिबार बिहान फेला परेको शवको पहिचानमा समस्या भएको छ। खोला किनारमा लडेको जेरीको रुखमा अड्किरहेको अवस्थामा भेटिए पनि शव महिलाको हो कि पुरुषको भनेर छुट्याउन नसकिएको मोरङ प्रहरीका प्रवक्ता डिएसपी दीपक श्रेष्ठले बताए। उनकाअनुसार सडेर दुर्गन्धित भएको अवस्थामा भेटिएको शवको पहिचानमा समस्या भइरहेको हो। 'खोला किनारमा भेटिएको शवको पहिचान भएको छैन', श्रेष्ठले भने, 'शव नै महिलाको हो कि पुरुषको भन्ने पनि छुट्याउन गाह्रो परिरहेको छ।' कुहिएका कारण मृतकको पहिचान हुन नसकेको उनले बताए। निक्कै समयअघि मृत्यु भएको र शव भने कुहिएपछि भर्खरै मात्र भेटिएका कारण यस्तो अवस्था आएको उनको भनाइ छ। रुखमा अड्किएर रहेको शव बाढी आएका बेला खोलाले बगाएर ल्याएको हुनसक्ने डीएसपी श्रेष्ठले बताए। स्थानीयले खोला किनारमा बाढीले लडाएको रुखमा अड्किएको शव देखेपछि प्रहरीलाई खबर गरेका थिए। इलाका प्रहरी कार्यालय रंगेलीका प्रहरी निरीक्षक शैलेश न्यौपाने नेतृत्वको टोली घटनास्थल पुगेर घटनाको अनुसन्धान थालिसकेको छ। त्यस्तै मोरङको सुन्दरहरैँचा नगरपालिका८ मा अघिल्लो दिन मृत फेला परेका पुरुषको पनि पहिचान हुन सकिरहेको छैन। पूर्वाञ्चल विश्वविद्यालयनजिकको बाँझो खेतमा खोप्टो परेको अवस्थामा अन्दाजी ३५३६ वर्षीय पुरुषको शव शुक्रबार दिउँसो भेटिएको थियो। स्थानीयले प्रहरीलाई दिएको जानकारीअनुसार मृत फेला परेका पुरुष बिहीबार साँझ मात्रै त्यो ठाउँमा देखा परेका थिए। स्थानीयले पनि मृतकलाई चिन्न नसकेको र त्योभन्दा अघि उनीहरूले ती पुरुषलाई कतै पनि नदेखेको प्रहरीले जनाएको छ। शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेर घटनाका बारेमा अनुसन्धान अघि बढाइएको उनले जानकारी दिए।"
म मेरो तलबबाट यम बुद्धको सालिक बनाउँछु,"काठमाडौं : काठमाडौं महानगरपालिकाका मेयर बालेन्द्र शाहले आफ्नो तलबबाट र्यापर यम बुद्धको सालिक बनाउने बताएका छन्। मेयर शाहले सामाजिक सञ्जाल फेसबुकमार्फत् आफ्नो तलबबाट यम बुद्धको सालिक बनाउने बताएका हुन्। उनले भनेका छन्, म मेरो तलबबाट यम बुद्धको सालिक बनाउँछु। तपाईहरुको दिन शुभ रहोस्। यसअघि मेयर शाहले १५ लाख रुपैंया बजेट विनियोजन गरेका थिए। मेयर शाहले सालिक बनाउनकै लागि बजेट विनियोजन गरेको भन्दै चर्को आलोचना भएको थियो। विरोधपछि महानगरको बजेटमार्फत् सालिक बनाउने निर्णयबाट पछि हटेका हुन्।"
बाढीले सडकको ट्रयाक पुरिँदा उपल्लो मुस्ताङको सडक अवरुद्ध,जोमसोम शनिबार राति परेको अविरल वर्षाका कारण आएको बाढीले कागबेनी खोलाको सडक पुरिँदा उपल्लो मुस्ताङको सडक अवरुद्ध भएको छ। वर्षाका कारण मुक्तिनाथबाट बग्ने ठाँडो खोलाको बाढीले बालुवा र गेग्रान बगाएर ल्याउँदा कागबेनीमा निर्माणधीन पुल नजिकै सडक ट्रयाक पुरिएको प्रहरी चौकी कागबेनीले जनाएको छ। कागबेनीस्थित खोलामा पक्की पुल निर्माणाधीन अवस्थामा छ। सोही पुलको तल सवारी ट्रयाक रहेकोमा ५ फिट जति गेग्रान जम्मा हुँदा सडक अवरुद्ध भएको कागबेनी प्रहरी चौकीका इन्चार्ज राम थापाले जानकारी दिए। यस्तै कागबेनीको मुक्तिनाथ ठाँडो खोलाको बाढीले कागबेनीमा अस्थायी साँघो समेत बगाएको प्रहरीले बताएको छ। अविरल वर्षासँगै आएको बाढीले कागबेनीस्थित धर्मशाला समेत जोखिम परेको छ। श्राद्ध तथा पिण्डदान गर्ने धर्मशालाको नदी क्षेत्रमा बालुवा र गेग्रान जम्मा भएकाले श्राद्ध गर्न असहज भएको छ। केही वर्षअघि मुक्तिनाथको ठाँडो खोला र कालिगण्डकी नदी कटानले धर्मशालाको श्राद्धस्थलको पूर्वाधारमा क्षति पुर्याएको थियो। बाढीले कागबेनीदेखि उपल्लो मुस्ताङ जोड्ने सडक अवरुद्ध भएपछि वारागुङ मुक्तिक्षेत्र गाउँपालिकाले शनिबार बिहानैदेखि डोजर परिचालन गरी सडक ट्रयाक खुलाउन पहल गरेको प्रमुख प्रशासकीय अधिकृत जितबहादु रानाले जानकारी दिए। राष्ट्रिय गौरवको आयोजना अन्तर्गत कालिगण्डकी करिडोरले निर्माण गरेको कागबेनीउपल्लो मुस्ताङ जोड्ने पुल ६ वर्षमा पनि सम्पन्न हुन सकेको छैन। गल्वा रफिना जेभी कन्ट्रक्सनले निर्माण गरेको जम्मा २५ मिटर लम्बाइको पुल निर्माण कम्पनीको चरम ढिलासुस्तीले सम्पन्न हुन ढिलाइ भएको हो। पुलको लागत २ करोड ८८ लाख रहेपनि अहिले एप्रोच रोड र केही फिनिसिंङको काम बाँकी रहेको आयोजनाले जनाएको छ।
चिकित्सक लापरबाही प्रकरण : छानविन समितिले प्रतिष्ठानसँग माग्यो स्पष्टीकरण,"जनकपुरधाम : मधेस स्वास्थ्य विज्ञान प्रतिष्ठानअन्तर्गतको प्रादेशिक अस्पताल जनकपुरधाममा शल्यक्रियामा चिकित्सकले गरेका गम्भीर लापरबाहीलाई मधेश प्रदेशको महिला बालबालिका तथा समाजिक न्याय समितिले लिखित र मौखिक स्पष्टीकरण सोधेको छ। अस्पतालले बिरामीलाई चेकजाँच बिनै पित्तथैलीको शल्यक्रिया गर्दा बिरामीको ज्यान नै जोखिममा परेपछि मधेस प्रदेशसभाको महिला बालबालिका तथा समाजिक न्याय समिति सभापति जयनुल राईन नेतृत्वको छानविन समितिले प्रतिष्ठानका उपकूलपति डा रामकेवल साहलाई बोलाएर मौखिक तथा लिखित जवाफ घटनाबारे लिएको हो। महोत्तरीको जलेश्वर नगरपालिका २ घर भई हालः जनकपुरधाम उपमहानगरपालिका भाडा कोठा लिएर बस्दै आएकी विभा चौधरीले झण्डै चार महिना अघि गराएको चेकजाँचको आधारमा चिकित्सकले पित्तथैली पत्थरीको शल्यक्रिया गर्दा बिरामीको ज्यान जोखिममा परेको हो। २०७८ फाल्गुन २८ गते बिरामीले अल्ट्रासाउण्डमा गराएको रिपोर्टको आधारमा नै चिकित्सकले शल्यक्रिया गरेको गम्भीर लापरबाही भेटिएको भन्दै सांसदहरुले छानविन माग गरेका हुन्। चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डा अमरेश कर्णले भर्ना गरी डा राजेश साह र डा आश्विनी यादवले शल्यक्रिया गरेको थियो। शल्यक्रियापछि बिरामीको अवस्था नाजुक हुँदा जेकजाँच गर्दा चार महिनाको गर्भवति भएको जानकारी प्राप्त भएको थियो। समितिको तर्फबाट जयनुल राइन नेतृत्वको टोलीले जनकपुरधामस्थित प्रादेशिक अस्पतालमा चिकित्सकहरुको टोलीसँग सोधपुछ गरीसकेको जानकारी दिए। थप जानकारीका लागि उपचाररत काठमाडौंस्थित मेडिसिटी हस्पिटलमा बुझ्न जान लागेको राइनले जानकारी दिए। उनले भने, घटनाको कारण, अहिलेको स्थितिबारे उपचाररत हस्पिटलको धारणा लगायतको विषयवस्तु मिहीन ढंगको छानविन गरिरहेका छौं। अहिले त्रुटि ठयाक्कै यही हो भन्न मिलेन, तर प्रारम्भिकरुपमा लापरबाही भएको पाइएको छ। थप कुराहरु स्वास्थ्यका विज्ञहरुसँग पनि सल्लाह हुँदैछ। छानविन समितिमा संयोजक जयनुल राइन, सदस्यहरु शारदा देवी थापा, प्रमिला दास र रानीशर्मा तिवारी र प्रदेशसभा सचिव रञ्जित यादव भोलि बिरामी भेटन तथा अवस्था बुझ्न काठमाडौं जान लागेको छ।"
"राजनीतिक दलबाट जनता सन्तुष्ट छैनन्, जनभावना बुझ्न नसके अरु बालेनहरु आउँछन् : सभामुख सापकोटा","काठमाडौं : सभामुख अग्निप्रसाद सापकोटाले निर्वाचनमा हुने सबै खालका विकृति र विसंगतिको अन्त्यका लागि अभियान सञ्चालन गर्नुपर्ने बताएका छन्। शनिबार काठमाडौंमा राष्ट्रिय युवा परिषद्ले आयोजना गरेको संघीय नमूना युवा संसद अभ्यासको उद्घाटन गर्दै सभामुख सापकोटाले अहिले सामान्य मान्छेले चुनाव लड्नै नसक्ने गरि खर्च हुन थालेको र चुनावमा विकृति र विसंगति देखिन थालेको भन्दै यसको अन्त्यका लागि युवाहरुले अभियान नै सञ्चालन गर्नुपर्ने बताएका हुन्। हालै भएको स्थानीय तहको निर्वाचनमा काठमाडौंको र अन्य स्थानको विश्लेषण गर्दा विद्यमान परिस्थितिबाट जनताहरु सन्तुष्ट नदेखिएको उनले बताए। उनले जनताहरुको भावनालाई नेपालका राजनीतिक पार्टी र नेतृत्वमा बसेकाहरुले बुझ्न नसके आगामी चुनावमा अर्कै परिस्थिति आउन सक्ने धारणा राखे। त्यस्तै उनले चुनावलाई स्वतन्त्र, निष्पक्ष, शान्तिपूर्ण रुपमा सम्पन्न गर्न र असल, इमान्दार उम्मेदवारलाई जिताउनका लागि युवाहरुले गरेको नमूना संसद अभ्यासले महत्वपूर्ण योगदान गर्ने जिकिर गरे। सभामुख सापकोटाले अहिलेको समयमा सहि बिचारका साथ अघि बढ्न युवाहरुलाई सुझाव पनि दिए।"
कविता : मेरो डायरी!,"मेरो डायरी! के थिएन र त्यहाँ ? बुवाका मल्हम जस्ता शब्दहरू, आमाको शीतलता, साथीहरूले दिएको जिन्दगीको परिभाषा, मनपर्ने मान्छेको सुवास। साँच्चै, अचम्मको डायरी थियो त्यो। ती प्रत्येक पन्नाहरू मसँगै संवाद गर्थे र मेरो मन हलुका पार्थे। आहा ! त्यो दिनभरि मलाई छोएर चिसो बतास पनि मेरै वरिपरि हिँडिरहन्थ्यो। तर कुनै बेला, ती पन्नाहरू पर्लक्क पल्टिँदा उत्ताउलो बर्खे भेल पसेको भान हुन्थ्यो मलाई त्यतिबेला मेरा आँखा झरीलाई बिर्साउने गरी एकोहोरो बर्सिरहन्थे। नढाँटी भन्नुपर्दा, आजसम्म त्यो डायरीभन्दा नजिक मेरो आफ्नो कोही हुन सकेन। सम्झना आलै छ नि, एकदिन काठमाडौं हुस्सु ओडेर निदाइरहेथ्यो, त्यही बेला मेरो डायरी लालुपातेको रंग पैंचो माग्न भन्दै हिँडेको थियो। मेरो डायरी फर्किआएको दिन म कति पोखिन्छु होला एक डोको पीरहरू लुकाएर राखेकी छु, थोरै खुसीका पुलिन्दाहरू पनि छन्। ती सबैलाई लालुपातेसँग मागिल्याएको रंगमा चोपलेर खाली पन्नाहरू भर्नेछु। त्यतिबेला, ऊ रमाउँदै भन्दो हो अब तिम्रा अक्षरहरू टुहुरा हुँदैनन्। हेर त, म छु नि ! साँच्चै, मेरो डायरी, लालुपातेको छहारीमा थोरै रातो रंग बोकेर मलाई पर्खिरहेको थियो।"
पेरिसडाँडामा माओवादीको स्थायी समिति बैठक,"काठमाडौं : नेकपा माओवादी केन्द्रको स्थायी समिति बैठक सुरु भएको छ। कोटेश्वरस्थित पार्टी केन्द्रीय कार्यालयमा केहीवेर अघि स्थायी समिति बैठक सुरु भएको हो। पार्टी अध्यक्ष पुष्पकमल दाहालको अध्यक्षतामा वसेको बैठकले मुलुकको पछिल्लो राजनीतिक अवस्था, पार्टी संगठन विस्तार लगायत विषयमा छलफल गर्ने बताइएको छ। स्थानीय तहको निर्वाचनमा भएको अन्तरघात, पार्टीमा चुलिएको गुटको अन्त्य गर्नेबारे समेत छलफल हुने स्रोतले बताएको छ। पार्टी भित्रको चरम गुटवन्दीका कारण माओवादीले पदाधिकार चयन गर्न सकेको छैन। पोलिव्युरो र स्थायी समिति चयनमा पनि माओवादी भित्र तिव्र विवाद छ।"
१८ करोड हिनामिना गर्ने ३३ दोषी ठहर,"दाङ : देव विकास बैंकको १८ करोड हिनामिना मुद्दाको अदालतले किनारा लगाएको छ। देव विकास बैंक नारायणपुर शाखामा भएको हिनामिना प्रकरणमा उच्च अदालत तुलसीपुरले अन्तिम फैसला सुनाएको हो। ५६ जना प्रतिवादीमध्ये ३३ जनालाई जरिवाना र कैद सजाय तोकिएको छ। मुख्य न्यायाधीश नीता दीक्षित गौतम र न्यायाधीश राजुराम सिलवालको इजलासले बिहीबार बैंकका कर्मचारीसहित केही सञ्चालक समितिका सदस्यलाई जरिवाना र कैद सजायको फैसला सुनाएको हो। तीन वर्षपहिले घोराहीमा शाखा कार्यालय रहेको बैंकमा हिनामिना भएको सार्वजनिक भएको थियो। त्यसपछि केन्द्रीय समितिले बैंकका कर्मचारी र तत्कालीन वेस्टर्न डेभलोपमेन्ट बैंकका सञ्चालक समिति सदस्यविरुद्ध उच्च अदालत तुलसीपुरमा मुद्दा दायर गरेको थियो । उच्च अदालत तुलसीपुरका रजिस्ट्रार यामबहादुर बुढाले प्रमाणका आधारमा न्याय सम्पादन भएको उनले जनाए। सञ्चालक समिति र लेखा परीक्षकले सफाइ पाएका छन्। उनका अनुसार शाखा प्रबन्धक र बैंकसँग जोडिएका मुख्य व्यक्तिले ३६ वटा नक्कली कर्जा खाता खोली बदमासी गरेको पाइएको छ। प्रतिवादीमध्ये समिर बुढाथोकीले साविक वेस्टर्न डेभलपमेन्ट बैंकको नारायणपुर शाखामा शाखा प्रबन्धक भएपछि २०७४ फागुनदेखि १५ महिनासम्म कर्जा खाताको भौतिक फाइल नबनाई बैंकिङ सफ्टवेयर प्रणालीबाट ३६ वटा कर्जा खाता खोलेका थिए। ती खाताबाट १७ करोड ९९ लाख ९० हजार रुपैयाँबराबरको कर्जा रकम सिर्जना गरेको देखिएको छ। त्यो पैसा उनले वसन्तबहादुर बस्नेतसहित ४५ जनाको खातामा पठाएका थिए। उनीहरूले उक्त रकम झिकेर प्रयोग गरेका थिए। बुढाथोकीलाई अन्य प्रतिवादीले अप्रत्यक्ष रूपमा सहयोग गरेको देखिएकाले बैंकिङ कसुर तथा सजाय ऐन, २०६४ को दफा १५ को उपदफा ६ बमोजिम मुख्य कसुरदार बुढाथोकीलाई हुने सजायको आधा सजाय हुने फैसला अदालते गरेको छ। उच्च अदालतल तुलसीपुरले बंैकिङ कसुरसम्बन्धी मुद्दा हेर्ने अधिकार पाए पछि पहिलो मुद्दाका रूपमा बंैकको १८ करोड हिनामिनाको मुद्दा दर्ता भएको थियो। पहिलो मुद्दालाई तीन वर्ष लगाएर बैंकले किनारा लगाएको छ। दोषी ठहर हुनेमा वसन्तबहादुर बस्नेत, मनोज केसी, रोशन बस्नेत, झगबहादुर डीसी, विनोद खड्का, शान्ति केसी, मुकेशकुमार गुप्ता, सञ्जय बगाले, विनोदकुमार वली, विजया शर्मा, विजयकुमार गुप्ता, जीवराज रावत, अर्जुन बस्नेत, नोमबहादुर बुढाथोकी, वीरेन्द्रकुमार गुप्ता, प्रेमबहादुर बुढाथोकी, किरण रावत, नोखमतीकुमारी बस्नेत रहेका छन्। यसैगरी डेमकला खड्का, नरबहादुर कार्की, धनेश्वर आचार्य, द्रोणबहादुर केसी, रामबहादुर घर्ती, केशवी बुढाथोकी, वसन्त बुढाथोकी, शरद पोखरेल, मतकुमार पौडेल, नरसिंह विश्वकर्मा, शालिकराम केसी, खुबीराम न्यौपाने, रविनकुमार डाँगी, हेमन्त पुनमगर र बालिका महरालाई अदालतले दोषी ठहर गरेको हो।"
बुढीगंगा नगरपालिकाको मेयर र उपमेयर दुवैमा एमालेको अग्रता,"बाजुराः जिल्लाको बुढीगंगा नगरपालिकाको निर्वाचनको मतगणना जारी छ। अहिलेसम्म २ हजार ७ सय मतगणना हुँदा एमालेबाट मेयरका उम्मेदवार रामबहादुर बानियाँ १ हजार ५९२ मतका साथ अगाडि छन्। गठबन्धनबाट कांग्रेसका मेयरका उम्मेदवार रंगबहादुर खातीले १ हजार ६२ मत सहित बाँनियालाई पछ्याइरहेका छन्। यस्तै, उपमेयरमा एमालेबाट उपमेयरको उम्मेदवार माया खड्का १ हजार ५ सय ५९ मतसहित अगाडि छिन्। कांग्रेसकी रिता शाहीले १ हजार ९९ मत प्राप्त गरेकी छिन्। हालसम्म २ वटावडाको मतपरिणाम सार्वजनिक भैसकेको छ। वडा नम्बर १ र १० को नतिजा सार्वजनिक भैसकेको हो। वडा १ मा एमालेका रणबहादुर थापासहित प्यानल नै विजयी भएको छ। एमाले उम्मेदवार थापाले ३ सय ५३ मत ल्याएर विजयी भए। कांग्रेसका वडाअध्यक्ष उम्मेदवार लोगबहादुर थापाले ३ सय १८ मत ल्याएका छन्। वडा नम्बर १० मा ५ सय ४८ मतकासाथ नेकपा एमालेका दलबहादुर साउद विजयी भएका छन्। कांग्रेसका उम्मेदवार मोहनबहादुर बुढा ४ सय ९१ मत ल्याए। बैशाख ३० गतेको निर्वाचनमा धाँदली भएको भन्दै रोकिएको निर्वाचन असार २३ गते कडा सुरक्षाका साथ शान्तिपूर्ण तरिकाले सम्पन्न भएको थियो। निर्वाचनमा ६६८३ प्रतिशत मत खसेको छ।"
दराजको पहिलो सम्मेलन,"काठमाडौं: नेपालको अग्रणी अनलाइन बजार 'दराज' ले पहिलो वार्षिक दराज समिट सम्पन्न गरेको छ। सम्मेलनमा आआफ्नो क्षेत्रका विज्ञसहित तीन फरक प्यानल थिए। प्रमुख वक्तामा उद्योगसचिव डा गणेशप्रसाद पाण्डेय र सूचना तथा प्रविधि सचिव डाबैकुण्ठ अर्याल थिए। विशेष अतिथिमा राष्ट्रिय योजना आयोगका सदस्य सचिव केवलप्रसाद भण्डारी रहेका थिए। दराज नेपालका प्रबन्ध निर्देशक आँचल कुँवरले 'दराजले कसरी इकमर्सको माध्यमबाट समुदायको उत्थान गरेर सांस्कृतिक प्रभाव पार्ने लक्ष्य राखेको बताइन्। सम्मेलनमा तीनवटा प्यानलले 'नेपालमा परम्परागत कमर्सबाट इकमर्ससम्म', 'ब्लेन्डिङ अफ द मार्केट प्लेस एन्ड कमर्स फर डिजिटल इकोनोमी' र 'अपलिफ्टिङ कम्युनिटी थ्रु द पावर अफ डिजिटल कमर्स इन् नेपाल' विषय समेटेका थिए। विगत चार वर्षमा दराजले नेपालमा सेवा प्रदान गर्दै आएको स्थानीयको माग पूरा गर्न भरपर्दो, उपयोगी र लोकप्रिय बजार स्थान बनाउन सफल भएको छ।"
"मोहना नदीमा जलसतह खतरा नजिक पुग्यो, उच्च सतर्कताका अपनाउन आग्रह","काठमाडौं : कैलालीस्थित मोहना नदीमा जलसतह सतर्कता तह आसपास पुगेको छ। त्यहाँ रहेका खुटीया खोला मुडीभर, मोहना खोला मालाखेती, कान्द्रा खोला कैलाली जलमापन केन्द्रमा सतर्कता तह आसपास पुगेको हो। अहिले जलसतह सतर्कता तह आसपास पुगेको र थप वर्षा हुने भएकाले जलसतह थप बढ्नसक्ने जल तथा मौसम विज्ञान विभागको बाढी पूर्वानुमान महाशाखाको अनुमान छ। सो नदी तटीय क्षेत्र, कैलाली तथा कञ्चनपुरको डुबान भइरहने होँचा भूभागमा रहनेहरूलाई दिउँसोसम्म उच्च सतर्कताका अपनाउन आग्रह गरेको छ।"
"असारमै निकास, असारमै विकास","विराटनगर : आर्थिक वर्षको अन्त्यमा हतारले गरेको कामले कुनै पनि पूर्वाधार गुणस्तरीय बन्दैन। बजेट सिध्याउनकै लागि गरिने यस्ता कामले बजेटसमेत दुरुपयोग हुने विज्ञहरूले पनि बताउँदै आएका छन्। यसरी भएका कामको परिणाम हालसम्म कतै पनि राम्रो देखिएको छैन। पक्की सडक भासिएको, प्वाल परेको र भर्खरै बनाएको सडक बाढीले बगाएका दृश्यहरू त बर्सेनि देखिने गरेकै छन्। सर्वसाधारणले पनि यस्ता असारे विकासको आलोचना गर्दै आएका छन्। तर, बजेट दुरुपयोग गर्दै अव्यवस्थित र मापदण्डविपरीत निर्माण कार्यलाई गति दिने कामबाट भने प्रदेश सरकार हालसम्म पनि पछि हटेको छैन। हरेक वर्ष प्रदेश सरकारको अधिकांश बजेट असारको उत्तराद्र्धमा खर्च हुने गरेको छ। प्रदेश सरकारको निर्देशनअनुसार मन्त्रालयहरूले बजेट कार्यान्वयनको खाका तयार पारेर व्यवस्थित खर्चको प्रयास गर्छ। तर पनि कार्ययोजनालाई पछ्याउन नसक्दा सरकारको विकास बजेट दुरुपयोग हुने गरेको छ। सरकारको खर्र्च प्रणालीमा सुधार नआउँदा कुल बजेटको ठूलो रकम यही असार महिनामा खर्च हुने गरेको छ। मोरङको बूढीगंगा गाउँपालिका१ स्थित सशस्त्र क्याम्प हुँदै कार्टुन फ्याक्ट्री जाने ६ सय मिटर लम्बाइको बाटोमा हाल ग्राभेल गर्ने काम भइरहेको छ। प्रदेश सरकारको ७ लाख ५० हजारको लागतमा बाटो मर्मत तथा ग्राभेलको कार्य हप्ता दिनअघि सुरु भएको हो। पूर्वाधार विकास कार्यालय, मोरङले बाटो मर्मतको कार्य गरिरहेको छ। वर्षभरि कसैको ध्यान नगएको उक्त बाटोको मर्मत तथा विस्तार कार्य आर्थिक वर्षको अन्त्यमा सुरु गरिएको छ। यो एउटा उदाहरण मात्र हो। नीतिगत रूपमा जे व्यवस्था भए पनि व्यवहारतः आर्थिक वर्षको अन्तिममै आएर प्रदेश १ भरि बाटो, नाला र पुलपुलेसा निर्माणका कार्य भइरहेका छन्। प्रदेशमा हाल ६६ वटा बहुवर्षीय सडक, ६४ वटा पक्की पुल, ४४ वटा झोलुंगेपुल र ७८ वटा ग्रामीण सडक योजनाको निर्माण कार्य ठेक्का प्रक्रियामार्फत सञ्चालनमा छन्। जसमा तीन वटा बहुवर्षीय सडक र १८ वटा पक्की पुलको निर्माणकार्य सम्पन्न भइसकेका छन्। थप १५ वटा पक्की पुलको चालू आर्थिक वर्षभित्रै सम्पन्न गर्ने गरी काम भइरहेका छन्। झोलुंगेपुल पनि २५ वटा यसै आवमा सम्पन्न गर्ने लक्ष्य छ। प्रदेश १ को मोरङमा मात्रै पूर्वाधार विकास कार्यालयमार्फत ठेक्का लागेर अहिले १८ वटा पक्की पुल, २२ वटा बहुवर्षीय सडक र १४ वटा झोलुंगेपुलको निर्माणको काम धमाधम भइरहेको छ। जसमध्ये अधिकांश योजना चालू आर्थिक वर्षभित्र सक्ने सरकारको लक्ष्य छ। केही समयअघि मात्रै प्रदेश सरकारका अर्थमन्त्री इन्द्रबहादुर आङ्बोले चालू आर्थिक वर्षको बजेट खर्च ९० प्रतिशत पुयाउने घोषणा गरेका थिए। सोही अनुरूप पुँजीगत खर्च बढी देखाउने हतारोमा बजेट सिध्याउने प्रयासस्वरूप सरकारले असारे विकासलाई तीव्रता दिएको देखिएको छ। जसअनुसार बेलबारी४ लिम्बू चोकस्थित केशलिया खोलाको पुल, सुनवर्षीको मारिया बरडंगा पुल, मिक्लाजुङको मिक्लु खोलाको पुल, धनपालथानको गछिया खोलाको पुल र बेलबारीको कायर खोलाको पुल निर्माणको कार्य चालू आर्थिक वर्षभित्रै सम्पन्न गर्ने सरकारको तयारी छ। मोरङको शनिश्चरे बजारदेखि कुशेचौरी हुँदै मंगलबारेसोमबारेसिरिसे डाँडाबितिङकिराँते चोकबाट वीरेन्द्रनगर जोड्ने सडक पनि यसै वर्ष सम्पन्न गर्ने योजना रहेको विराटनगरस्थित पूर्वाधार विकास कार्यालयले जनाएको छ। कार्यालयका प्रमुख सुशील श्रेष्ठका अनुसार मोटरेबल पुल, झोलुंगेपुल र बहुवर्षीय सडक गरी मोरङमा हाल १ सय १० वटा योजनामा ठेक्का प्रक्रियामार्फत काम भइरहेका छन्। तर, ठेक्का लागिसकेका अधिकांश योजना हतारहतारमै यसै आर्थिक वर्षभित्र सम्पन्न गर्न खोजिएको देखिएको छ। वर्षायाममा जेनतेन भइरहेको काम गुणस्तरीय हुने सम्भावना न्यून देखिएको मोरङ बेलबारी नगरपालिकाका प्रमुख दिलप्रसाद राई बताउँछन्। ठेक्का प्रक्रियामा गइसकेका योजनाहरू समयमै सम्पन्न गर्नु ठीक हो। तर, त्यसले मापदण्ड पूरा गरेको हुनुपर्छ, उनी भन्छन्, मापदण्डविपरीत बजेट सिध्याउनकै निम्त्ति गुणस्तरहीन काम गरेर आलोचित हुनु ठीक होइन। खेलमैदानका लागि १ करोड २४ लाख निकासा प्रदेश सरकारले चालू आर्थिक वर्षको ११ महिनासम्म खेलमैदान निर्माण तथा स्तरोन्नतिमा कुनै चासोे देखाएन। तर असार लागेसँगै खेलमैदानका लागि भन्दै ठूलो रकम निकासा गरेको छ। प्रदेश सरकारको सामाजिक विकास मन्त्रालयबाट ८० प्रतिशत रकम असार लागेसँगै सम्बन्धित निकाय तथा संस्थाको नाममा निकासा गरिएको छ। उक्त रकम खेलमैदान निर्माण, स्तरोन्नति र मर्मतसम्बन्धी कार्यक्रम सञ्चालनका निम्ति सम्झौता भएका योजनाहरूका लागि निकासा भएको हो। मन्त्रालयले प्रदेशका ११ जिल्लाका २० स्थानीय तहमा खेलमैदान निर्माण तथा स्तरोन्नतिको योजना बनाएको छ। जसका लागि मन्त्रालयको शिक्षा, युवा तथा खेलकुद महाशाखामार्फत सम्बन्धित विद्यालय र स्थानीय पालिकालाई असार ९ गते कुल १ करोड २४ लाख रुपैयाँ निकासा गरी पठाइएको छ। यता, मोरङमा जारी निर्माण कार्यका लागि मात्रै पूर्वाधार विकास कार्यालयमार्फत हालसम्म कुल ६६ करोड २९ लाख २५ हजार रुपैयाँ रकम निकासा भइसकेको छ। जसमा चालू आर्थिक वर्षको असार महिनामा मात्रै मोरङमा ४ करोड ६० लाख ९५ हजार रुपैयाँ रकमबराबरको पूर्वाधार निर्माणका कार्य भएको देखिएको छ। चालू आर्थिक वर्षको असार १ गतेदेखि १७ सम्मको अवधिमा मात्रै विभिन्न योजनामा प्रदेश १ सरकारले २ अर्ब ७६ करोड २१ लाख २८ हजार ७ सय ४७ रुपैयाँ खर्च गरेको छ। जसमा चालूतर्फ १ अर्ब ६० करोड ७३ लाख ५२ हजार २ सय ९१ र पुँजीगततर्फ १ अर्ब १५ करोड ४७ लाख ७६ हजार ४ सय ५६ रुपैयाँ खर्च भएको प्रदेश लेखा नियन्त्रकको कार्यालयले जनाएको छ। कार्यालयका अनुसार चालू आबको पछिल्लो १७ दिनमा भएको खर्च सरकारले हालसम्म मासिक रूपमा गर्दै आएको खर्चको तुलनामा दोब्बर छ। १७ दिनमा १६८५ प्रतिशत बजेट खर्च चालू आर्थिक वर्षको वैशाख मसान्तसम्म प्रदेश सरकारको बजेट खर्च ५०१५ प्र्रतिशतमा सीमित थियो। वैशाखसम्म सरकारले १७ अर्ब ३२ करोड १५ लाख रुपैयाँ खर्च गरेको थियो। तर, चालू आर्थिक वर्षमा करिब ९० प्रतिशतको हाराहारीमा बजेट खर्च हुने दाबी गर्दै आएको प्रदेश सरकारले जेठ १ गतेदेखि असार १७ सम्मको अवधिमा मात्रै कुल बजेटको १६८५ प्रतिशत रकम खर्च गरेको छ। यसरी डेढ महिनामा मात्रै सरकारको बजेट खर्च ६७ प्रतिशत पुगेको छ। यसमा चालूतर्फ हालसम्म ११ अर्ब ८१ करोड २४ लाख ६१ हजार र पुँजीगततर्फ ११ अर्ब ५५ करोड ८३ लाख २३ हजार रुपैयाँ खर्च भएको लेखा नियन्त्रकको कार्यालयको तथ्यांक छ। तथ्यांकअनुसार चालू आर्थिक वर्षको हालसम्म प्रदेश सरकारले चालूतर्फ ७० र पुँजीगततर्र्फ ६३ प्रतिशत बजेट खर्च गरेको हो। ससर्त अनुदानमा २ अर्ब थपसहित चालू आर्थिक वर्षका लागि प्रदेश १ सरकारले ३४ अर्ब ७३ करोड १९ लाख ९ हजारको बजेट ल्याएको थियो। तर, असार महिनाको पछिल्लो १७ दिनमा भएको खर्र्च अस्वाभाविक रहेको सरोकारवाला बताउँछन्। कुन मन्त्रालयको कति खर्च ? चालू आर्थिक वर्षको असार महिनाको पछिल्लो १७ दिनमा सबैभन्दा बढी भौतिक पूर्र्वाधार विकास मन्त्रालयले ८९ करोड ४८ लाख ७१ हजार १ सय ७४ रुपैयाँ खर्च गरेको छ। त्यसपछि सामाजिक विकासले ५३ करोड ८२ लाख ३ हजार ७ सय ७८, भूमि व्यवस्था, कृषि तथा सहकारीले मन्त्रालयले २७ करोड ६४ लाख ५५ हजार ९ सय ३२ खर्च गरेको छ। त्यसैगरी उद्योग, पर्यटन, वन तथा वातावरण मन्त्रालयले २६ करोड ३ लाख २५ हजार ९ र आन्तरिक मामिला तथा कानुन मन्त्रालयले २ करोड ८ लाख ७१ हजार ३ सय ६७ रुपैयाँ खर्च गरेको प्रदेश लेखा नियन्त्रकको कार्यालयले जनाएकोे छ। कार्यालयका सूचना अधिकारी ऋषिकुमार खनालका अनुसार यस अवधिमा मुख्यमन्त्री तथा मन्त्रिपरिषद्को कार्यालयले २ करोड ६० लाख ९५ हजार २७२, आर्थिक मामिला तथा योजना मन्त्रालयले ८४ लाख ९० हजार १३४, प्रदेश योजना आयोगले २९ लाख ९२ हजार ८ सय ६४, प्रदेश लोकसेवा आयोगले २६ लाख २२ हजार ५ सय ५७ र मुख्य न्यायाधिवक्ताको कार्यालयले ७ लाख ५५ हजार ६ सय ६२ रुपैयाँ खर्च गरेको छ। किन हुन्छ असारमा बढी खर्च ? छिटो भुक्तानी पाउन निर्माण कम्पनीहरूले आर्थिक वर्षको अन्त्यमा काम गर्छन्। विभिन्न प्रक्रियागत जटिलताका कारण निर्माण कार्यको भुक्तानी पनि असारमै हुने भएकाले असारमा सरकारको पुँजीगत खर्च बढी देखिने गरेको प्रदेश योजना आयोगले जनाएको छ। आयोगका सचिव जयकुमार घिमिरेका अनुसार खर्च प्रणालीमा सुधार ल्याउन नयाँ आर्थिक वर्ष सुरु हुनुभन्दा एक महिनाअगावै बजेट ल्याएर खर्चको अख्तियारी दिने व्यवस्था गरिएको छ। तैपनि काम गर्ने परम्परागत शैलीका कारण असारमा प्रदेश सरकारको पुँजीगत खर्च बढी देखिने गरेको हो। विभिन्न प्रक्रियागत जटिलताका कारण रोकिएका भुक्तानी पनि जेठअसारमा मात्र हुने भएकाले त्यसबेला खर्च बढी हुने देखिएको उनी बताउँछन्। भन्छन्, माघफागुन लागेपछि मात्रै काम सुरु गर्ने प्रवृत्तिमा सुधार नआउँदासमेत मसान्तमा विकास खर्च तुलनात्मक रूपमा बढी देखिने गरेको छ। निर्माण व्यवसायी तथा ठेकेदार कम्पनीहरूले पनि बिल भर्पाई ढिलो पेस गर्दा त्यही अनुरूप भुक्तानी गर्नुपर्ने भएकाले असारको बजेट खर्च बढी देखिने गरिएको आयोगले जनाएको छ। आयोगका अनुसार दसैंतिहार सकेर मात्रै टेन्डर गराउने र काम सुरु हुन माघफागुन नै कुर्नुपर्ने प्रवृत्तिका कारण पनि आर्थिक वर्षको अन्त्यमा विकास बजेट खर्च बढ्ने गरेको हो। चालू आर्थिक वर्षको बजेट र खर्चको स्थिति चालू आर्थिक वर्षको बजेट ३४ अर्ब ७३ करोड १९ लाख ९ हजार चालू खर्च ११ अर्ब ८१ करोड २४ लाख ६१ हजार पुँजीगत खर्च ११ अर्ब ५५ करोड ८३ लाख २३ हजार असारको १७ दिनमा भएको खर्च २ अर्ब ७६ करोड २१ लाख २८ हजार ७ सय ४७ प्रदेश १ को मन्त्रालयगत खर्च भौतिक पूर्र्वाधार विकास मन्त्रालय ८९ करोड ४८ लाख ७१ हजार १ सय ७४ सामाजिक विकास मन्त्रालय ५३ करोड ८२ लाख ३ हजार ७ सय ७८ भूमि व्यवस्था, कृषि तथा सहकारीले मन्त्रालय २७ करोड ६४ लाख ५५ हजार ९ सय ३२ उद्योग, पर्यटन, वन तथा वातावरण मन्त्रालय २६ करोड ३ लाख २५ हजार ९ आन्तरिक मामिला तथा कानुन मन्त्रालय २ करोड ८ लाख ७१ हजार ३ सय ६७ मुख्यमन्त्री तथा मन्त्रिपरिषद्को कार्यालय २ करोड ६० लाख ९५ हजार २ सय ७२ आर्थिक मामिला तथा योजना मन्त्रालय ८४ लाख ९० हजार १ सय ३४ प्रदेश योजना आयोग २९ लाख ९२ हजार ८ सय ६४ प्रदेश लोकसेवा आयोग २६ लाख २२ हजार ५ सय ५७ मुख्य न्यायाधिवक्ताको कार्यालय ७ लाख ५५ हजार ६ सय ६२ के भन्छन् अर्थशास्त्री ? डा भेषप्रसाद धमला, अर्र्थशास्त्री असारे विकास अर्थतन्त्रका लागि ठूलो रोग हो। वर्षभरि चुप लागेर बस्ने अनि आर्थिक वर्षको अन्त्यमा काम गर्ने परिपाटीले तीनै तहलाई गाँजेको छ। यसले योजनाहरूमा गरिएको लगानीको प्रतिफल अनिश्चित झैं बन्दै गएको छ। बजेटको सबैभन्दा ठूलो हिस्सा असारमै खर्च हुुनुमा केही कानुनी बन्देज पनि छन्। ऐनको अभाव छ। कानुन पर्याप्त मात्रामा बनिसकेका छैनन्। अर्कोतिर प्रशासनिक क्षमतामा पनि कमी देखिएको छ। कर्मचारीहरूमा कार्यसम्पादन जटिलता कायमै छ। यसको समाधानका निम्ति आवश्यक ऐनहरू जतिसक्दो चाँडो निर्माण गर्नुपर्छ। साथै प्रक्रियागत जटिलताको अन्त्यका लागि कर्र्मचारीहरूलाई समेत आवश्यक तालिम र प्रशिक्षण दिनुपर्छ। अर्जुन बराल, अर्थशास्त्री आयोजनाको पहिचान र सम्भाव्यता अध्ययन बेगरै बजेट विनियोजन गरिँदा सरकारमाथि असारे विकासको आरोप लाग्दै आएको छ। यो गलत परम्परा हो। जनताको पैसा जथाभाबी खर्च गर्नु दुुर्भाग्यपूर्ण हो। बजेटको चरम दुरुपयोगले समग्र अर्थतन्त्रलाई नै प्रभावित बनाउँछ।"
फोहरको मात्रा घटाउन कम्पोष्ट मल,"काठमाडौं: घरबाट निस्कने गल्ने फोहरलाई समुदायस्तरमै कम्पोष्ट मल बनाउन सके उपत्यकामा देखिएको फोहरको समस्या आधा समाधान हुने सरोकारवालाले बताएका छन्। डिभिजन वन कार्यालय काठमाडौंले राजधानीमा आयोजना गरेको कार्यक्रममा गल्ने र नगल्ने फोहरको व्यवस्थापन गर्न सकिने विषयमा छलफल गरिएको थियो।पछिल्लो समय निकै जटिल बन्दै गैरहेको उपत्यकाको फोहर समाधान गर्न फोहर उत्पादन नै घटाउनुपर्नेमा सहभागीको जोड थियो। उपत्यकामा हरेक दिन निस्कने फोहरमध्ये ५४ प्रतिशत फोहर गल्ने अर्थात कम्पोष्ट मल बनाउन सकिने प्रकारको हुने गर्छ। कार्यक्रममा डिभिजन वन कार्यालय काठमाडौंका प्रमुख बद्रि कार्कीले घरबाट निस्कने फोहरको मात्रा घटाउन सके फोहर समस्या सधैंका लागि अन्त्य हुने बताए। यसका साथै खेती गर्ने किसानले मल नपाउने र अर्गानिक मल बन्न सक्ने घरायसी सामग्री यसै फाल्नुपर्ने बाध्यता रहेको बताउँदै समुदायस्तरमै कम्पोष्ट मल बनाउने कार्य सुरु गरिनुपर्नेमा जोड दिए। फोहर व्यवस्थापनमा सरकारको ध्यान जान सके दोहोरो फाइदा उनको भनाइ छ। कार्यक्रममा कम्पोष्ट मल बनाउने संभावना तथा प्राविधिक ज्ञान सीप बारे जानकारी दिइएको थियो। कम्पोष्ट मल बनाउने यन्त्र टम्ब्लर बनाउने तरिकाको बारेमा पनि चर्चा गरिएको थियो। यसका साथै बालाजु औद्योगिक क्षेत्रमा निर्माण गरिएको टम्ब्लरको प्रर्दशन समेत गरिएको थियो। कार्यक्रममा वैकल्पिक उर्जा प्रवद्धन केन्द्रकी बरिष्ठ वातावरणीय सुरक्षण विज्ञ डा अनुसुया जोशी, खुस्वु पौडेल र डिभिजन वन कार्यालयकी सहायक वन अधिकृत सरस्वती अर्यालले सहजीकरण गरेका थिए। कार्यक्रममा ठुला कम्पनी, रेष्टुरेन्ट होटेल तथा धेरै फोहोर निकास गर्ने खाद्य कम्पनीलाई कम्पोष्ट मल बनाउने बारे बाध्यकारी नीति ल्याउनुपर्नेमा जोड दिइएको थियो। हरेक घर तथा परिवारमा यान्त्रिक तथा प्राविधिक तालिम दिएर घरायसी फोहरलाई कम्पोष्ट मल बनाइ तरकारी बारीमा प्रयोग गर्न र गराउनको लागी सवैले पहल गनुपर्ने आवाज उठेको थियो। काठमाडौं उपत्यकामा फोहरको समस्या उस्तै छ। नवनिर्वाचित काठमाडौंका मेयर बालेन्द्र शाहको नेतृत्वमा नुवाकोटको सिसडोलबासी र धादिङको धुनिवेशीस्थित बन्चरेडाडा आसपासका बासिन्दासँग सहमती भएपछि उपत्यकामा फोहरको समस्या समाधान हुन्छ भन्नेमा उपत्यकाबासीको आसावादी छन्। तर अहिलेपनि उपत्यकाका चोकचोकमा फोहर थुप्रिन छाडेका छैन।"
आज रातिदेखि बजेट निकासा रोकिने,"काठमाडौं : शनिबार रातिदेखि बजेट निकासा तथा भुक्तानी प्रकिया रोकिने भएको छ। चालु आर्थिक वर्ष २०७८७९ को वार्षिक खाताबन्दीको क्रममा प्रदेश तथा स्थानीय तहमा सञ्चालित प्रणालीहरू आज राति १२ बजेबाट बन्द हुने भएकाले बजेट निकासा तथा भुक्तानी प्रकिया रोकिने भएको हो। महालेखा नियन्त्रकको कार्यालयले कोष तथा लेखा नियन्त्रक कार्यालय, प्रदेश लेखा नियन्त्रक कार्यालय र प्रदेश लेखा इकाइहरुलाई निकासा रोक्न निर्देशन दिएको छ। कार्यालयले हिजो शुक्रबारको निर्णयअनुसार उक्त निर्देशन दिएको हो। अन्तिम दिन सार्वजनिक विदा परेको भएपनि भोलि निकासाको व्यवस्था गर्नसमेत कार्यालयले आग्रह गरेको छ।"
फिफाका पूर्वअध्यक्ष ब्लाटरलाई सफाइ,"एजेन्सी : विश्व फुटबलको सर्वोच्च निकाय फिफाका पूर्वअध्यक्ष सेप ब्लाटर र उपाध्यक्ष मिचेल प्लाटिनीले भ्रष्टाचार मुद्दामा सफाइ पाएका छन्। स्विट््जरल्यान्डस्थित आपराधिक अदालतले ११ दिन लामो बयानपछि दुवैलाई निर्दोष ठहर गरेको हो। कुनै समय विश्व फुटबलमा सबैभन्दा शक्तिशाली उनीहरूले आफूविरुद्धको आरोपको खण्डन गर्दै आएका थिए। ब्लाटरले २०११ फेब्रुअरीमा प्लाटिनीलाई १६ मिलियन पाउन्ड भुक्तानी सुरु गरेपछि नोभेम्बरमा दुवैविरुद्ध भ्रष्टाचारको मुद्दा लागेको थियो। यस मुद्दाले ब्लाटरलाई २०१५ मा फिफा अध्यक्ष छाड्न बाध्य पारेको थियो। शुक्रबार स्विस संघीय फौजदारी अदालत बाहिर बोल्दै ब्लाटरले भने, म मेरो जीवनमा निर्दाेष छैन तर यस मामलामा म निर्दाेष छु। यसको केही समयमै ब्लाटरसँगै प्लाटिनीले पनि सफाइ पाए। फैसलापछि प्लाटिनीले आफूविरुद्ध मुद्दा चलाउने विरुद्ध लाग्ने बताएका छन्।"
पहिरोले मालढुंगाबेनी सडक अवरुद्ध,पर्वत: कालीगण्डकी करिडोरअन्तर्गत पर्वतको मालढुंगादेखि म्याग्दीको बेनी जोड्ने मालढुंगाबेनी सडक गए रातिदेखि अवरुद्ध बनेको छ। शुक्रबार साँझदेखि निरन्तर परिरहेको वर्षाका कारण सडक माथिको भिरबाट पहिरो खस्दा यातायात सेवा अवरुद्ध बनेको हो। पर्वतको कुश्मा नगरपालिका१ स्थित मालढुंगा नजिकै ठूलो पहिरो खसेको जिल्ला ट्राफिक प्रहरी कार्यालय पर्वतले जनाएको छ। अवरुद्ध सडक खुलाउन डोजर र ट्रिपर तयारी अवस्थामा राखेपनि वर्षा नरोकिएकाले समस्या भएको जिल्ला प्रहरी कार्यालय पर्वतका प्रहरी निरीक्षक राजेन्द्र अधिकारीले जानकारी दिए। वर्षा रोकिएलगत्तै सडक खुलाउन पहल गरिने उनको भनाइ छ। सडक अवरुद्ध हुँदा म्याग्दी र मुस्ताङबाट छुटेका सवारी साधन खनियाघाटमा अलपत्र परेका छन् भने अन्य ठाउँबाट जिल्लाका लागि आएका सवारी साधन मालढुङ्गामा रोकिएका छन्। कतिपय सवारी बागलुङ हुँदै वैकल्पिकमार्गको प्रयोग गरेर आवतजावत गरेका छन्। निर्माणाधीन उक्त सडक वर्षाका कारण पछिल्लो दुई सातादेखि निरन्तर अवरुद्ध हुँदै आएको छ।
राष्ट्रिय खेलकुदलाई ६० करोड,"काठमाडौं : नवौं राष्ट्रिय खेलकुद सञ्चालनका लागि कार्यकारी समिति गठन गरिएको छ। राष्ट्रिय खेलकुद परिषद् (राखेप)का सदस्यसचिव टंकलाल घिसिङको संयोजकत्वमा कार्यकारी समिति गठन गर्ने निर्णय गरेको हो। राष्ट्रिय खेलकुद प्रतियोगिता सञ्चालन निर्देशिका २०७९ अनुसार प्रतियोगिता सञ्चालन तथा व्यवस्थापनका लागि परिषद्का सदस्यसचिवका संयोजकत्वमा कार्यकारी समिति गठन गर्ने उल्लेख छ। सोहीअनुसार प्रतियोगिताको मूल आयोजक समितिको बैठकले घिसिङको नेतृत्वमा कार्यकारी समिति गठनको निर्णय गरेको हो। समिति सदस्यमा मन्त्रालयको खेलकुद महाशाखा प्रमुख, खेल आयोजना हुने प्रदेशको खेलकुद प्रशासकीय प्रमुख, परिषद्का सदस्यमध्येबाट अध्यक्षले मनोनयन गरेका कम्तीमा एक जना महिला सहित दुई जना, परिषद्का विभागीय प्रमुख र संयोजकले तोकेको परिषद्को कर्मचारी समितिको सदस्यसचिव हुनेछन्। बैठकले आवश्यकताअनुसार निर्देशिकामा रहेका १४ वटा विषयगत समिति गठनका लागि कार्यकारी समितिलाई निर्देशन दिएको छ। गण्डकी प्रदेशमा असोज २८ देखि कात्तिक ३ गतेसम्म आयोजना हुने प्रतियोगिताको तयारीस्वरूप खेलकुदमन्त्री महेश्वर गहतराजले शुक्रबार मूल आयोजक समिति बैठक राखेका थिए। बैठकले नवौं राष्ट्रिय खेलकुदमा सात प्रदेश, तीन विभाग र एनआरएनए गरी ११ टिमले ३६ खेलमा प्रतिस्पर्धा गर्ने निर्णय गरेको छ। यसैगरी, प्रतियोगिताका लागि ६० करोड बजेट पारित भएको छ। मूल आयोजक समितिको पहिलो बैठकले बजेट पारित गर्ने निर्णय गरेको हो। बैठकले पहिलोपल्ट टिम च्याम्पियन ट्रफी प्रदान गर्ने निर्णय गरेको छ। १० लाख मूल्य लागतमा निर्माण हुने रनिङ सिल्ड लगातार तीनपल्ट जित्ने टिमले आफूसँगै राख्न पाउनेछ। प्रतियोगिताको विजेताले १० लाख रुपैयाँको आकर्षक ट्रफी प्राप्त गर्नेछन्। आठौं राष्ट्रिय खेलकुदमा त्रिभुवन आर्मी च्याम्पियन भएको थियो।"
महिला हकहितमा राणाको पैरवी,"काठमाडौं : नेपाली कांग्रेस केन्द्रीय सदस्य डा आरजु राणा देउवाले महिलाको हक अधिकार सुनिश्चितताका लागि निरन्तर लबिङ गर्दै आएकी छन्। डा राणाले अघिल्ला सरकारका पालादेखि नै महिलाका मुद्दामा निरन्तर सरकारको खबरदारी गरिरहेकी छन्। संविधानले आधारभूत महिला अधिकारका रूपमा सुरक्षित मातृत्व, प्रजनन स्वास्थ्य, शिक्षा, स्वास्थ्य, रोजगार, समान तलबज्याला, सामाजिक सुरक्षा, सम्पत्तिको अधिकार तथा राज्यका सबै निकायमा समावेशिताका आधारमा महिलाको प्रतिनिधित्वको सुनिश्चितता गरेको छ। डा राणाले यसअघि नै स्थानीय तहमा ४० प्रतिशत र माथिल्लो तहमा ३३ प्रतिशत राजनीतिक प्रतिनिधित्वको व्यवस्था कार्यान्वयनका लागि जोडदार माग गरेकी थिइन्। जबरजस्ती करणीका घटना दिनहुँ बढिरहेको अवस्थामा कानुनी जटिलता, कानुन कार्यान्वयनमा उदासीनता, हद म्याद, प्रमाण संकलनलगायत कारणले अपराधीको उन्मुक्ति भइरहेको छ। पीडितलाई न्याय दिन विद्यमान कानुनलाई पुनरावलोकन गरी अपराधीलाई कडा कारबाहीको प्रबन्ध गर्न डा राणाले माग गरिरहेकी छन्। महिलाको प्रजनन स्वास्थ्य अधिकारको संरक्षणमा आवश्यक पर्ने सेनिटरी प्याडलगायतमा आयात शुल्क र मूल्य अधिवृद्धि कर लगाउँदा सामान्य आर्थिक अवस्था भएका महिलामा प्रतिकूल प्रभाव परेको छ, राणा भन्छिन्, महिला, बालबालिका, ज्येष्ठ नागरिकले समेत प्रयोग गर्ने सेनेटरी प्याड, ड्राइप्याडमा औषधिसरह छुट गरी सरकारले सस्तो र सुलभ बिक्री वितरणको प्रबन्ध मिलाउनुपर्छ। यसैगरी, आमाको नामबाट नागरिकता प्राप्त गर्ने संवैधानिक अधिकारको संरक्षण र सहज कार्यान्वयन गर्न पनि डा राणाले माग गरिरहेकी छन्। महिलाका लागि गुणस्तरीय शिक्षा, स्वास्थ्यमा सहज पहुँच, आर्थिक सबलीकरणका लागि रोजगारको सुनिश्चितताका लागि उनको अभियानले निरन्तर खबरदारी गरिरहेको छ। यस्तै, महिला, बालबालिका तथा ज्येष्ठ नागरिकले प्राप्त गर्ने सेवा सुविधा साथै अन्तर्राष्ट्रिय स्तरमा गरिएका प्रतिबद्धताको प्रभावकारी कार्यान्वयन र निरीक्षण गर्न ७७ वटै जिल्लामा अधिकारसम्पन्न कार्यालय स्थापना गर्न माग गरिएको छ। पेट्रोलियम पदार्थको पटकपटक भइरहेको मूल्यवृद्धिका कारण दैनिक उपभोग्य सामग्री महँगोमा उपभोक्ता गृहिणी बढी पीडित भएकाले ग्यास, पेट्रोलियम पदार्थलगायतको मूल्य घटाउन पनि माग गरिएको छ। डा राणाले यी मागहरू पहिलेदेखि नै राख्दै आएकी हुन्। नेपालको संविधान, २०७२ ले महिलाले लामो समयदेखि आकांक्षा राख्दै आएका अधिकारको पक्षमा महत्त्वपूर्ण परिवर्तन ल्याउन सफल भएको बताइन् । उनले भनिन्, अझै पितृसत्तात्मक समाजका कारण उनीहरूले त्यो अधिकार पूर्ण रूपमा उपभोग गर्न पाएका छैनन्।"
राउटे युवतीलाई यौन दुर्व्यवहार गर्नेलाई सात वर्ष कैद,दैलेख : कर्णालीका जंगलमा फिरन्ते जीवन बिताउँदै आएका राउटे समुदायका युवतीलाई यौन दुर्व्यवहारर गर्नेलाई कैद र जरिवाना तोकिएको छ। लोपोन्मुख राउटे समुदायका दुई युवतीलाई यौन दुर्व्यवहारर गर्नेलाई सुर्खेत जिल्ला अदालतले कैद र जरिवाना तोकेको हो। अदालतका न्यायाधीश डा राजेन्द्रकुमार आचार्यको इजलासले राउटे युवतीलाई यौन दुर्व्यवहारर गर्ने चौमन घर्तीमगर र भूपेन्द्र बुढामगरलाई सातसात वर्ष कैद र जनही दुई लाख रुपैयाँ जरिवाना तोकेको हो। बिहीबार भएको फैसलाअनुसार उनीहरूले पीडित राहत कोषमा जनही ८ हजार रुपैयाँ जम्मा गर्नुपर्नेछ। यौन दुर्व्यवहारर भएको होटलका सञ्चालक मनबहादुर पुनलाई ३ वर्ष ६ महिना कैद र एक लाख रुपैयाँ जरिवाना तोकिएको अदालतका सूचना अधिकारी उज्ज्वल रावलले जानकारी दिए। उनले चार हजार रुपैयाँ पीडित राहत कोषमा जम्मा गर्नुपर्ने फैसलामा उल्लेख छ। जेल सजाय र जरिवाना तोकिएका तीनै जनालाई २०७८ असार १६ गते पुर्पक्षका लागि जेल चलान गरिएको थियो। सुर्खेतको गुर्भाकोट नगरपालिकाको आपसोती जनैघाटस्थित भेरी नदी किनारमा बसोबास गर्दैै आएका बेला राउटे समुदायका दुई युवती यौन दुर्व्यवहाररको सिकार भएका थिए। मनबहादुरले सञ्चालन गरेको बोटेचौरको शुभकामना होटलमा जेठ २१ गते राति राउटे युवतीमाथि यौन हिंसा भएको थियो। राउटे युवतीलाई मदिरा खुवाएर यौन हिंसा गरेको भिडियो सार्वजनिक भएपछि २०७८ जेठ २३ गते प्रहरीले उनीहरूलाई प्रक्राउ गरेको थियो।
थप बच्चा जन्माउन चिनियाँ महिलालाई प्रोत्साहन भत्ता,"बेइजिङ : राष्ट्रको जनसङ्ख्या बढाउन र देशको श्रमशक्तिमा योगदान गर्न चीन सरकारले विवाहित महिलाहरूलाई थप बच्चा जन्माउन प्रोत्साहन गरेको छ। देशमा गम्भीर जनसाङ्ख्यिक सङ्कट उत्पन्न हुन नदिन सरकारले विवाहित दम्पतिलाई कर र आवास ऋण, शैक्षिक लाभलगायत नगद प्रोत्साहन उपलब्ध गराएको हो। गत वर्षको अन्त्यमा चिनियाँ मुख्य भूमिको जनसङ्ख्या एक अर्ब चालीस करोड १३ रहेको र नवजात शिशुको सङ्ख्या एक करोड ६२ लाखमा झरेको ग्लोबल टाइम्सले जनाएको छ। नवजात शिशु र कालगतिले मर्ने चिनियाँ नागरिकको सङ्ख्या हाराहारीमा रहेको उक्त पत्रिकाले छापेको छ। दशकौंसम्म चिनियाँ कम्युनिष्ट पार्टीले आफ्नो एक बच्चा नीतिलाई कडाइका साथ कार्यान्वयन गरेको तथा महिला अधिकारको दमनले जन्म नियन्त्रण गर्न बाध्य दम्पतिले अब तीनवटासम्म सन्तान जन्माउन पाउने भएका छन् तर विवाहित जोडी नयाँ सुविधा र प्रोत्साहन भत्ताप्रति खासै आकर्षित भएका छैनन्। चिनियाँ महिलाहरूको बढ्दो शैक्षिक र आर्थिक विकासका कारण विवाहदर नै कम छ। गत वर्ष, बेइजिङले नयाँ जनसङ्ख्या र परिवार योजना कानून जारी गर्यो जसमा चिनियाँ दम्पतीहरूलाई तीनवटा बच्चा जन्माउन अनुमति दिए पनि भरणपोषणलगायत अभिभावकीय जिम्मेवारी बहनका निम्ति बढ्दो लागतका कारण थप बच्चा जन्माउने चाहना उनीहरूमा नरहेको बताइएको छ।"
सरकारले लुट्यो देशको ढुकुटी,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकारले देशको ढुकुटीभित्रै पसेर लुटेको आरोप लगाएका छन्। केन्द्रीय कार्यालयमा आयोजित केन्द्रीय विभागका प्रमुख, उपप्रमुख र सचिवहरूको बैठकलाई सम्बोधन गर्दै उनले व्यापारीका प्रतिनिधि ल्याएर उनीहरूको आधारमा करका दर र अन्तःशुल्क तय गरिएको बताए। खुलेआम देशको ढुकुटीभित्रै पसेर लुट्ने यस्तो सरकार विश्वमा अन्यत्र छ, उनले भने, कमसेकम चोरले पनि झ्यालढोका फोडेर चोर्छ। यो सरकारले त साँचोले खोेलेरै लुट्यो। हद होइन यो ? उनले यो सरकारको काम सकिएको भन्दै अविलम्ब हट्नुपर्ने बताए। यिनीहरूको ठाउँमा सद्दे मान्छे कोही भए मैन पग्लेझैं पग्लिन्थे। तर यिनीहरू त त्यही अनुहार देखाएर ठिङ्ठिङ्ती हिँडिरहेका छन्। भाषण गरिरहेका छन्। सरकार हुँ भन्न लाज हुँदैन ? उनले यो सरकार मानेर चल्न नसकिने भन्दै आफैं नहटे जनताले टिपेर मिल्काउनुपर्ने बताए। ओलीले पार्टीका विभागीय कामहरूलाई सक्रियतापूर्वक अघि बढाउन निर्देशन दिएका छन्। अध्यक्ष ओलीले निर्वाचनअघिका चार महिना पार्टीका लागि अत्यन्तै महत्त्वपूर्ण रहेको स्मरण गराउँदै निर्वाचनमा बन्ने कथित गठबन्धनलाई पराजित गर्न अहिलेदेखि नै योजनाबद्ध रूपमा लाग्नुपर्नेमा बताए। निर्वाचनको संघारमा छौं। हाम्रा विरुद्धमा अनेक रूपका शक्ति लागेका छन्। यस्तो बेलामा पनि हामीले स्थानीय निर्वाचनमा ३८ लाख मत प्राप्त गरेर पहिलो शक्ति भएका छौं, उनले भने, यस निर्वाचनमा हाम्रो हार भएको छैन २ सय ५ स्थानमा जितेका छौं, पहिलो शक्ति भएका छौं। हारको हीन भावनाबाट होइन, जितको उच्च मनोबलका साथ निर्वाचनमा होमिनुपर्छ।"
प्रज्ञामा पुस्तक प्रदर्शनी,"काठमाडौं : नेपाल प्रज्ञा प्रतिष्ठानको भानुभक्त कक्षमा पुस्तक प्रदर्शनी चलिरहेको छ। प्रतिष्ठानको ६५औं वार्षिकोत्सवको उपलक्ष्यमा आयोजित प्रदर्शनीमा प्रतिष्ठानले प्रकाशन गरेका पुस्तक तथा पत्रपत्रिका राखिएका छन्। छोरीका साथ प्रदर्शनीस्थल आएकी बिनु अधिकारी ढकालले समकालीन साहित्यमा आफूलाई रुचि लाग्ने भएकाले त्यस्तै पुस्तकको खोजीमा प्रदर्शनीमा आएको उनले जनाइन्। पुराना साहित्यकारले लेखेका पुस्तक र एउटा बृहत् नेपाली शब्दकोश किनिन्। आफैं पनि साहित्यमै रमाउने भएकाले प्रायः यस्ता प्रदर्शनीमा भ्याएसम्म जाने गरेको उनले बताइन्। पुस्तक प्रदर्शनीको शुभारम्भ प्रतिष्ठानका कुलपति गंगाप्रसाद उप्रेतीले गरेका थिए। कार्यक्रममा कुलपति उप्रेतीले प्रज्ञाबाट प्रकाशित सवै पुस्तक विशेष रहेका बताए। उनले प्रज्ञाको गरिमालाई ध्यानमा राखेर हरेक नेपालीको हात र मनमा प्रज्ञाका पुस्तक पुयाउन प्रतिष्ठान लागिपरेको पनि प्रष्ट्याए। प्रतिष्ठानले २०३० सालदेखि २०७९ असारसम्म प्रकाशन गरेका पुस्तक बिक्रीमा राखिएको प्रदर्शनीका व्यवस्थापक सुधीर ढुंगेलले जानकारी दिए। उनका अनुसार प्रदर्शनीमा दैनिक सयभन्दा बढी पाठक आउने गरेका छन्। सबैभन्दा बढी बालसाहित्यका पुस्तक बिक्री हुने गरेका छन्। धिमाल लोक जीवन अध्ययन, कार्बोनिक रसायन शास्त्रका पुराना पुस्तक, नेपाली बृहत् शब्दकोश परिमार्जनसहित दसौं संस्करण र सातै प्रदेशका महŒवपूर्ण विषयवस्तु समेट्ने तस्बिरमा नेपालसमेत प्रदर्शनीमा समावेश गरिएको उनले बताए। उनका अनुसार प्रतिष्ठानले २०१५ साल यता कालीदासको रघुवंश महाकाव्य, सोमनाथ सिग्देलको सिद्धान्त कौमुदी, कुलचन्द्र गौतमको कविता राघवालङ्कारलगायत प्रकाशन गरिसकेको छ। त्यसैगरी प्राजगत्प्रसाद उपाध्याय, प्रा दिनेशराज पन्त र प्राज्ञ विष्णु प्रभातले संयोजन गरेका दर्शनावली भाग १ देखि भाग ८, काव्य विमर्श र प्राडा प्रेम खत्रीले सम्पादन गरेका नेपालका जातीय संस्कार खण्ड १, २, ३, ४, ५, ६ र ७ जस्ता पुस्तक हजारौं संख्यामा प्रकाशन गरिसकेको पनि व्यवस्थापक ढुंगेलले जानकारी दिए। प्रदर्शनी असार ३० गतेसम्म चल्नेछ।"
जहाँ गाडी चढ्दा मुटु काप्छ,"दैलेख : बर्खाको समय। साँघुरो सडक। जताततै हिलो र खाल्डाखुल्डी। ठाउँठाउँमा पहिरो। कर्णालीको राजधानी वीरेन्द्रनगर (सुर्खेत) बाट जुम्ला जोड्छ, कर्णाली राजमार्गले। यो राजमार्ग सुर्खेतबाट दैलेख, कालीकोट हुँदै कर्णाली नदीको किनारैकिनार जुम्ला पुग्छ। प्रसिद्ध पर्यटकीयस्थल रारा जोड्ने प्रमुख मार्ग पनि यही नै हो। तर, यो राजमार्गको स्तरोन्तरी नहुँदा बर्सेनि भयानक दुर्घटना भइरहन्छन्। बस चढ्नु अघि हरेक कर्णालीवासीको मुटु काप्छ। भगवान् भरोसामा सडक यात्रा गर्न बाध्य छन्। त्यसैकारण, स्थानीयवासीले मृत्युमार्ग भन्ने गरेका छन्। २०६३ चैतमा कालीकोटको हुल्मादेखि सुर्खेतका लागि प्रस्थान गरेको बस दुर्घटनामा पर्यो। बसमा साहु, चालक र सहचालकबाहेक ४७ जना थिए। दैलेखको आठबिस नगरपालिकाको किटुबाट अघि बढ्न नपाउँदै यात्रुवाहक बसको टायरले सडकको लिक छोड्यो। बस कर्णाली नदीमा खस्यो। ४२ जनाले ज्यान गुमाए। जो कर्णाली राजमार्ग सञ्चालनमा आएयताकै सबैभन्दा ठूलो र भयानक दुर्घटना थियो। त्यो कहालीलाग्दो दुर्घटनापछि राजमार्गमा यात्रा गर्ने जो कोहीलाई झस्काउँछ। दुर्घटनामा परेको ना३ख ५८६८ नम्बरको काँक्रेबिहार यातायात समितिका बसचालक थिए, नवीन भण्डारा। उनी दुर्घटनालाई यसरी सम्झन्छन्, राजमार्गको अवस्था नाजुक थियो, साघुँरो सडक, जम्मै खाल्डाखुल्डी, कालीकोटको हुल्मदेखि निरन्तर अघि बढ्दै बिहान ८ बजे किटु नजिक पुग्यौं। मोडमा बाटो साघुँरो र चिप्लो थियो। बिस्तारै बसलाई अगाडि हाँक्न खोज्दै थिएँ। बसले लिक छोडेर दायाँ भागको टायर बाहिर गइसकेको थियो। ब्रेक हान्न प्रयास गरेँ। जति प्रयास गर्दा पनि भएन। बस सडकभन्दा बाहिर गइसकेको थियो। बस दुर्घटना हुनबाट जोगाउने प्रयास असफल भएकोमा उनी भन्छन्, बस सडकबाट कर्णाली नदीमा खसेपछि मुटुले ठाउँ छोड्यो, त्यसपछि केके भयो थाहा पाइँन्, बस दुर्घटनापछि कसरी बाँचे थाहा छैन। मलाई उद्धार गरेर कोहलपुर लैजाँदा केहीबेर होस खुलेछ, बस दुर्घटना भयो भन्दा फेरि बेहोस भएर ढले। कर्णाली राजमार्गमा दुर्घटनाको क्रम यतिमै सीमित रहेन। यात्रुवाहक सवारीसाधन दुर्घटना हुने क्रम बढिरहेको छ। २०६८ मंसिरमा कालीकोटको सेराबाडामा भएको दुर्घटनामा २८ जना यात्रुले ज्यान गुमाए। २०७१ मा जुम्लाको रारालिहीमा बस दुर्घटना हुँदा १८ जनाको ज्यान गयो। त्यसबीचमा भएका दुर्घटनामा जुम्लाको गाडगडेनीमा १३, दैलेखको खिड्कीमा १४ र सुर्खेतको कल्याणकाँधमा १५ को मृत्यु भएको थियो। गत असोजमा नेपालगन्जबाट सुर्खेत हुँदै मुगुको सदरमुकाम गमगढी जाँदै गरेको भे १ ख ३१६७ नम्बरको बस मुगुको छायानाथ रारा नगरपालिका७ पिनाटप्ने खोलामा दुर्घटना हुँदा ३३ जनाको मृत्यु भएको थियो। अघिल्लो सातामात्रै कर्णाली राजमार्गमा पुनः बस दुर्घटना भयो। कालीकोटबाट सुर्खेत जाँदै गरेको बस दुर्घटनामा ४ जनाले ज्यान गुमाए। म १ ख ६६० नम्बरको बस दैलेखको आठबिस नगरपालिका२ सिस्नेस्थित कर्णाली राजमार्गमा दुर्घटना परेको थियो। यी राजमार्ग सञ्चालनमा आएपछि भएका केही ठूला दुर्घटना हुन्। ससाना दुर्घटनाहरू दैनिकजसो भइ नै रहन्छन्। यो राजमार्गमा भएका दुर्घटनामा अहिलेसम्म दुई सय बढी कर्णालीवासीले ज्यान गुमाइसकेका छन्। राजमार्गले अहिले मृत्युमार्गको रूपमा उपनामसमेत पाएको छ। राज्यले सडक निर्माणमा लापरबाही गरेकै कारण कर्णालीवासीले अनाहकमा ज्यान फाल्नु परेको स्थानीयको भनाइ छ। कालीकोटका रामबहादुर बुढाले राजमार्गमा यात्रुहरू कष्टपूर्ण यात्रा गर्न बाध्य भएको बताए। दुर्घटनाको जोखिम उच्च छ, राजमार्ग भनेर तोकिए पनि सडकको अवस्था बेहाल छ, उनले भने, सडकको अवस्था दयनीय हुनुमा राजनीतिक नेतृत्वको कमजोरी छ। राजमार्गको स्तरोन्नति गर्नेभन्दा पनि नेताहरू पद र कुर्चीकै लागि लडाइँ गरिरहेका छन्। कालोपत्र गरिएको ठाउँ पनि एक वर्षमै भत्किने गरेको उनको भनाइ छ। साँघुरो र अप्ठ्यारो सडक, क्षमताभन्दा बढी यात्रु चढाउने, पुराना गाडी, ट्राफिक नियमको बेवास्ताले दुर्घटना हुने गरेको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बास्तोला बताउँछन्। कर्णाली राजमार्गको भूगोग कठिन छ, त्यसमाथि सडक साँघुरो छ। मोडहरू धेरै छन्। त्यसले दुर्घटनाको जोखिम बढी छ, बाँस्तोलाले भने। सवारीसाधनमा क्षमताभन्दा बढी यात्रु हुनु र सवारीसाधन तीव्र गतिमा चलाउनु दुर्घटनाको अर्को कारण रहेको एसएसपी बाँस्तोलाको भनाइ छ। राजमार्गमा पुराना गाडीहरू चल्छन्, यात्रुवाहक सवारीसाधनले ट्राफिक प्रहरीलाई छलेर होस् या ट्राफिक नियम तोडेर क्षमताभन्दा बढी यात्रु चढाउँदा दुर्घटना भइरहेका छन्, अर्कोतर्फ राजमार्ग जीर्ण हुँदा दुर्घटना रोक्न चुनौती छ, बाँस्तोलाले भने। कर्णाली राजमार्ग विश्व बैंकको आर्थिक सहयोगमा निर्माण भएको हो। २०६३ चैत्र महिनाको ३० गते सञ्चालनमा आएको कर्णाली राजमार्गको लम्बाइ २ सय ३२ किलोमिटर छ। तत्कालीन प्रधानमन्त्री गिरिजाप्रसाद कोइरालाले २०४८ सालमा शिलान्यास गरेको कर्णाली राजमार्गको निर्माण सशस्त्र द्वन्द्व र बजेट अभावको समस्या भोग्दै १५ वर्षपछि मात्र सकिएको थियो। चट्टानै चट्टानका कारण निर्माणमा समस्या भएपछि सरकारले नेपाली सेनालाई सडक निर्माणको जिम्मा लगाएको थियो। नेपाली सेनाले २०६३ चैत ३० गते ट्र्याक खोलेको सडकमा २०७२ मा ओटासिल प्रविधिको कालोपत्र गरिएको थियो। तर, अधिकांश ठाउँमा कालोपत्रे उप्किएको छ। राजमार्गले सुर्खेत, दैलेख, कालीकोट, जुम्ला र मुगुलाई प्रत्यक्ष रूपमा जोडेको छ। सडक जीर्ण हुँदा जोखिमपूर्ण यात्रा गर्नुपर्ने बाध्यता छ। सडक एक लेनको मात्र हुँदा पनि यात्रा जोखिमपूर्ण बनेको छ। दुर्घटना परेर बर्सेनि यात्रुले ज्यान गुमाउनु परेको छ। सुर्खेतको बांगेसिमलदेखि दैलेख हुँदै कालीकोटको दहीखोलासम्म सडक डिभिजन कार्यालय सुर्खेतले हेर्दै आएको छ। राजमार्गअन्तर्गत दहीखोलादेखि जुम्ला खलंगासम्म सडक डिभिजन कार्यालय जुम्ला खलंगाले हेर्दै आएको छ। सडक डिभिजनमार्फत पटके मर्मत सम्भारका कामहरू हुँदै आएका छन्। तर राजमार्ग सुधार हुन सकेको छैन। अवस्था उस्तै छ। सरकारले सुन्दैन कर्णालीको आवाज कर्णाली राजमार्गको दुरवस्थाबारे संघ तथा प्रदेश सभाका सांसदहरूले आवाज उठाउँदै आएका छन्। तर, उनीहरूको आवाज सरकारले सुन्दैन। दैलेखबाट संघीय संसद्मा प्रतिनिधित्व गर्ने सांसद राजबहादुर बुढा, पार्वती विशुंकेलगायतले कर्णाली राजमार्गलाई स्तरोन्नति गर्न पटकपटक माग गर्दै आएका छन्। सांसद बुढाले संसद्मा भनेका छन्, सुर्खेत जुम्ला सडकमा दुर्घटनामा परी सयौं नागरिकले ज्यान गुमाएका छन्। यस्तो सडकलाई सरकारले कर्णाली राजमार्गको नाम दिएको छ, यो मृत्यु मार्गलाई कहिले राजमार्गमा परिणत गर्ने हो ? कर्णाली राजमार्गलाई सरकारले उपेक्षा गरेको सांसद बुढाको भनाइ छ। घाइतेले समयमै उपचार पाउने वातावरण सिर्जना गर्नुपर्ने उनले बताए। साँघुरो र खाल्डाखुल्डीका कारण राजमार्गमा यात्रा गर्ने यात्रुले बर्सेनि सास्ती खेप्दै आएका छन्। राजमार्गको सुर्खेतजुम्ला सडकको कालोपत्रे वर्ष दिनसम्म पनि टिक्दैन। नागरिक अगुवासमेत रहेका इन्जिनियर महेन्द्र उपाध्यायले कर्णाली राजमार्ग इन्जिनियरिङ मापदण्डअनुसार नै नभएको बताउँछन्। सडक एक लेनको मात्र हुँदा पनि यात्रा जोखिमपूर्ण बनेको उपाध्यायको भनाइ छ। राजमार्ग एक लेनको छ, मोडहरू दुर्घटना बढाउने रिस्की खालका छन्, माटोको परीक्षण नभई खनिएका कारण पहिरो जाने समस्या उत्तिकै छ, उनले भने, सडक फराकिलो बनाउन सकिने ठाउँहरू भए पनि त्यसतर्फ सरकारको ध्यान जान सकेको छैन। सडकलाई कम्तीमा दुई लेनको बनाउनुपर्ने उनको माग छ। राजमार्गमा खाल्डाखुल्डीले दुर्घटनाको जोखिम उच्च रहेको सवारीचालक जीवन सुनारले बताए। पानी पर्दा हिलाम्मे र घाम लाग्दा धुलाम्मे हुने कर्णाली राजमार्गमा गाडी चलाउन निकै सास्ती हुने गरेको सुनारले बताए। साँघुरो सडकका कारण गाडी क्रस गर्न पनि ब्याक गरेर साइड दिनुपर्ने बाध्यता छ, उनले भने, एक मोडबाट अर्को मोडमा गाडी देख्न सकिँदैन। ट्र्याक ओपन भएको डेढ दशक पुग्दा पनि सडकको अवस्था सुधार हुन नसकेको दुल्लु नगरपालिका३ सियाँलाकी सुर्जा साँवदले बताइन्। राजमार्ग हुँदै यात्रा गर्ने यात्रुहरूले असाध्यै दुःख पाएका छन्, घरै छेउको राजमार्गलाई दिनहुँ नियाल्दै आएकी सुर्जा भन्छिन्, सडक गुणस्तरीय र दिगो रूपमा स्तरोन्नति भए कर्णालीका जनताले सुख पाउँथे कि। कर्णाली राजमार्ग मृत्यु मार्गमा परिणत भइसकेको दैलेखका रूपलाल विश्वकर्मा बताउँछन्। यही बाटो भएर हिँड्ने कर्णालीका दुई वटा मुख्यमन्त्री बन्नुभयो, तर राजमार्ग सुधार हुन सकेन। यही मार्ग भएर यात्रा गर्ने कर्णालीवासीहरू गन्तव्यमा नपुग्दै अकालमै ज्यान गुमाइरहेका छन्, उनले भने। कर्णाली राजमार्गमा जोखिमपूर्ण यात्रा गर्ने यात्रुको कथा र व्यथा नागरिकका वियोगान्त र कर्णालीवासीको आवाज सुन्ने कोही नभएको उनको गुनासो छ। सरकारले वास्तविक आवश्यकताको पहिचान गरेर सुर्खेत जुम्ला जोड्ने सडकलाई मृत्यु मार्ग नभई साँच्चिकै राजमार्ग बनाउनुपर्छ, उनले भने। ३ वर्षमा प्रदेशभर २६२ को मृत्यु कर्णाली प्रदेशभर सडक दुर्घटनामा परी २ सय ६२ जनाले ज्यान गुमाएका छन्। कर्णाली प्रदेश प्रहरी कार्यालयले उपलब्ध गराएको तथ्यांकअनुसार कर्णालीका १० जिल्लामा आव २०७६०७७ मा सडक दुर्घटनामा परी ९७ जनाको ज्यान गुमाए। आव ०७७०७८ मा ९८ र चालू आवको ११ महिनामा ६७ जनाको सडक दुर्घटनामा मृत्यु भएको कार्यालयको तथ्यांकमा छ। साँघुरो, जीर्ण, कच्ची सडक तथा सिट क्षमताभन्दा दोब्बर तेब्बर यात्रु राखिनु र पुराना गाडीका कारण पहाडी जिल्लामा दुर्घटना बढ्दै गएको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बाँस्तोलाले बताए।"
गाँजा खोल्न संसद्देखि सरकारसम्मको पहल,"काठमाडौं : २०३३ सालमा लागूऔषध (नियन्त्रण) ऐन बन्यो। त्यसले गाँजाको सेवन, ओसारपसार र खेतीमा पूर्ण प्रतिबन्ध लगायो। त्यसअघि काठमाडौंमा गाँजा सेवन गर्न लाइसेन्स प्राप्त पसलहरू सञ्चालनमा थिए। गाँजा सेवन गर्नकै लागि विदेशीहरू काठमाडौं आइपुग्थे। प्रतिबन्ध भएको झन्डै ४५ वर्षपछि फेरि गाँजालाई वैधानिकता दिनुपर्ने बहस सुरु भएको छ। संघीय संसद्देखि प्रदेशसभासम्म गाँजालाई वैधानिकता दिनुपर्ने भन्दै सांसदहरूले विधेयक दर्ता गरेका छन। सरकारले पनि यसलाई खुकुलो बनाउन विधेयक निर्माणको काम गरिरहेको छ। गाँजालाई लागूऔषधका रूपमा नभई औषधि (मेडिकल प्लान्ट)का रूपमा राज्यले मान्यता दिनुपर्ने सांसदहरूको तर्क छ। गाँजाखेतीबाट सहजै रूपमा अर्बौ कमाइ हुने र यसबाट आर्थिक विकास र स्वदेशमै रोजगारीको प्रबन्ध हुने उनीहरूको भनाइ छ। गाँजालाई विश्वका धेरै देशले मेडिकल प्लान्ट भनेर स्वीकृति दिइसके, पूर्वस्वास्थ्यमन्त्री विरोध खतिवडाले भने, नेपालमा मात्र किन नगर्ने ? यसबाट किसानलाई आम्दानी हुन्छ। वैज्ञानिक ढंगले खेती गर्न सकिन्छ। खतिवडाले गाँजालाई वैधानिकता दिनुपर्ने भन्दै पटकपटक संसद्मा धारणा राखिसकेका छन्। एमाले सांसद शेरबहादुर तामाङले गाँजामाथि प्रतिबन्ध हटाउनका लागि २०७६ फागुन १९ गते संसद्मा विधेयक नै दर्ता गरेका छन्। औषधि निर्माण, वैज्ञानिक अनुसन्धान तथा यस्तै अन्य खाद्य, व्यावसायिक तथा औद्योगिक प्रयोजनको लागि समेत गुणस्तरीय गाँजा उपलब्ध गराउन नेपालमा गाँजा खेतीलाई खुल्ला गर्नुपर्ने तामाङको भनाइ छ। गाँजा खेतीलाई वैधानिकता दिएर कृषकको आर्थिक स्तर बढाउन सकिने भन्दै उनले गाँजा खेतीलाई नियमित तथा व्यवस्थित गर्न ऐन बन्नुपर्ने बताए। बागमती प्रदेशसभाका पूर्वएमाले सांसद केशव स्थापितले पनि गाँजा खेतीको प्रतिबन्ध फुकुवाका लागि प्रदेशसभामा विधेयक दर्ता गरेका छन्। यद्यपि, संघीय संसद् र प्रदेशसभाले यी विधेयकलाई अघि बढाएका छैनन्। एमाले सांसद तामाङले दर्ता गरेको विधेयकमा गाँजा बिक्रीलाई खुला गरे मुलुकको अर्थतन्त्र दुईतीन वर्षमै ५०६० खर्बको बनाउन सकिने तर्क गरिएको छ। गाँजालाई फुकुवा गर्न सरकार पनि सकारात्मक देखिएको छ। गृह मन्त्रालयले गाँजालाई औषधिका रूपमा प्रयोग गर्न मिल्ने गरी कानुन निर्माणको तयारी थालेको छ। गृहमन्त्री बालकृष्ण खाँणले गत फागुन १० गते नै गाँजा तथा गाँजाजन्य पदार्थ (नियमन) विधेयक मन्त्रीस्तरीय निर्णयबाट पारित गरी सैद्धान्तिक सहमतिका लागि मन्त्रिपरिषद्मा पठाएका छन्। मन्त्रिपरिषद्ले सहमति दिएपछि उक्त विधेयक संसद्मा लैजाने तयारी भइरहेको गृह मन्त्रालयका अधिकारीहरू बताउँछन्। उक्त विधेयक संसद्बाट पारित भए गाँजामाथिको प्रतिबन्ध हट्नेछ। लागूऔषध नियन्त्रण ऐन, २०३३ ले गाँजाको खेतीमात्र नभई कारोबार र उपभोगलाई अवैध ठहर गरेको छ। गृह मन्त्रालयको लागूऔषध नियन्त्रण शाखा प्रमुख गोकर्ण उपाध्यायले मन्त्रिपरिषद्को निर्णयपछि विधेयकलाई संसद्मा लैजाने बताए। सरकारले गाँजालाई मनोरञ्जन प्रयोजनका लागि नभई औषधिजन्य प्रयोजनका लागि मान्यता दिने तयारी गरिरहेको उपाध्यायले बताए। विश्वका ५० भन्दा बढी देशले गाँजालाई वैधानिकता दिइसकेका छन्, उनले भने, हाम्रोमा पनि औषधिजन्य प्रयोगलाई खुला गर्न कानुन निर्माणको प्रक्रिया अघि बढेको छ। गाँजाको उत्पादन, भण्डारण, बिक्री वितरण, प्रयोग लगायतको मोडालिटी र मापदण्डजस्ता विषय कानुनमै व्यवस्था भएर आउँछन्। गाँजाले वैधानिकता पाए राजस्व संकलनमा ठूलो टेवा पुग्ने उपाध्याय बताउँछन्। हाम्रो देशमा सहजै उत्पादन हुने गाँजा प्राकृतिक स्रोतसाधनको उपयोग गर्न सकिने बहुउपयोगी वस्तु हो, उनले भने। गृह मन्त्रालयका अनुसार मुलुकमा लागूऔषध प्रयोग गर्नेमध्ये ८० प्रतिशतले गाँजा सेवन गर्छन्। २६ हजार कैदीबन्दीमध्ये ७ हजार गाँजाका मुद्दामा छन्। पूर्वसचिव भीम उपाध्याय पनि गाँजालाई वैध गर्नुपर्ने पक्षमा लबिङ गर्दै आएका छन। गाँजा उत्पादन गरेर खर्बाै कमाउन सकिने पूर्वसचिव उपाध्यायको भनाइ छ। जसमा लाखौंले रोजगारी पनि पाउँछन्। गाँजा निर्यात गरेर अमेरिका, रसिया, चीन र भारतजस्ता मुलुक लाभान्वित भएको उनको भनाइ छ। बर्सेनि ५० अर्बको गाँजा मुलुकबाट तस्करमार्फत निर्यात हुने उपाध्यायको आकलन छ। गाँजा दुई थरीका हुन्छन्, उपाध्याय भन्छन, नशा नलाग्ने गाँजा पनि हुन्छन्। गाँजाबाट होमियोपेथी र एलोपेथीका थुप्रै औषधि बनाइएका छन्। गाँजालाई वैधानिकता दिन डराउन नपर्ने उनको तर्क छ। युवा पुस्ता गाँजा तान्छ कि भनेर डराउनु पर्दैन, उनले भने, रक्सीलाई मान्यता दिइएको छ। सबैले खान्छन् त ? त्यसैले युवाहरू जथाभावी गाँजा तानेर बस्दैनन्,। यो भ्रम फैलाउने कुरा मात्र हो। सवा एक अर्ब रुपैयाँ जेल व्यवस्थापन र गाँजा फाँड्नमा खर्च भइरहेको उनको भनाइ छ। किसानलाई समृद्ध बनाउने आधार नै गाँजा खेती रहेको अधिवक्ता अर्जुनकुमार अर्याल बताउँछन्। विश्व बजारमा करोडौं कमाउन सकिने गाँजाको खेतीलाई नियन्त्रण गरेर मुलुकको अहित भइरहेको उनको भनाइ छ। गाँजाभन्दा कैयन् गुणा घातक विदेशी रक्सी चुरोट खुलेआम बिक्री भएका छन्, उनले भने, विदेशी बजारमा डलरमा बिक्री हुने वस्तुलाई नियन्त्रण गरेर देशकै अहितमा काम गरिरहेका छौं। अधिवक्ता अर्यालका अनुसार २०१७ सालमा ७ अर्ब ७० करोड डलरको गाँजा कारोबार भएको थियो। एउटा किसान डिलको छेउमा एउटा गाँजाको बोट उम्रिएकै कारण पक्राउ परेको छ, उनले भने, मापदण्ड बनाएर गाँजा खुला गर्नुपर्छ। संयुक्त राष्ट्रसंघले सन २०२० डिसेम्बर ३ मा गाँजालाई खतरनाकको सूचीबाट हटाउने प्रस्ताव पारित गरेको थियो। गाँजालाई कम खतरनाक र औषधिजन्य सूचीमा राखेको छ। ५३ देशले गाँजालाई वैधानिक बनाउने पक्षमा संयुक्त राष्ट्रसंघमा मतदान गरेका थिए। गाँजा तस्करीमा महिला तथा युवा बढी गाँजालाई अवैध भए पनि तस्करी भने रोकिएको छैन। तस्करका नाइकेहरूले धेरैजसो महिला तथा युवालाई गाँजा ओसारपसारमा प्रयोग गर्दै आएका छन्। मुलुकका विभिन्न नाकाबाट दैनिकजसो ठूलो परिणाममा भारततिर गाँजा तस्करी हुने गरेको प्रहरीको भनाइ छ। प्रहरीले दिनहुँजसो गाँजालगायतका लागूऔषधसहित मानिस पक्रन्छ, ओसारपसारमा संलग्न रहेको अभियोगमा मुद्दा अघि बढाउँछ। तर, अनुसन्धानमा संलग्न प्रहरी अधिकारीका अनुसार पक्राउ पर्नेमध्ये अधिकांश भरिया मात्रै हुन्छन्। जसलाई आफूले बोकेको सामान के हो भन्ने सुइँको पनि हुँदैन। गाँजाबाट कम अम्मली इन्स्टिच्युट अफ मेडिसिन अफ साइन्सको अध्ययनका अनुसार अन्य लागूऔषध सेवन गर्ने भन्दा गाँजा सेवनबाट अम्मली बन्नेको संख्या कम छ। सुर्तीजन्य पदार्थबाट ३२ प्रतिशत, रक्सीबाट १५ प्रतिशत र गाँजाबाट ९ प्रतिशत अम्मली रहेको अध्ययनको तथ्यांक छ। गाँजा सेवनकै कारण एक जना पनि मरेको तथ्यांक सरकारसँग छैन। अधिवक्ता अर्याल भन्छन्, अहिले पनि गाँजा बाहिरिएकै छ। तर, न त गरिबले मूल्य पाएका छन्। न त सरकारले राजस्व नै। अवैध ढंगले गाँजा निर्यात गर्दा बिचौलिया र तस्करले मात्रै फाइदा उठाउने गरेको अर्याल बताउँछन्। यस्तो छ, प्रहरी तथ्यांक प्रहरीको तथ्यांकअनुसार लागूऔषधमा सबैभन्दा पहिला गाँजा नै आउने गर्छ। सबैभन्दा बढी व्यक्ति गाँजा कारोबारमै पक्राउ परेको तथ्यांकले देखाएको छ। चालू आर्थिक वर्षको ६ महिनामा लागूऔषध कारोबारको कसुरमा २ हजार ७ सय २७ पक्राउ परेका छन्। पक्राउ परेकामध्ये १ हजार ८ सय ५१ लाई मुद्दा दर्ता गरिएको छ। आर्थिक वर्ष २०७४०७५ मा पक्राउ पर्नेको संख्या ४ हजार ७ सय ५४ छ। जसमा मुद्दा संख्या ३ हजार ८८ रहेको छ। त्यस्तै आर्थिक बर्ष २०७५०७६ मा ५ हजार ५ सय ५८ पक्राउ परेका छन्। ३ हजार ७०३ मुद्दा दर्ता भएका छन् भने आर्थिक वर्ष २०७६०७७ मा ४ हजार ५ सय ४६ पक्राउ परेकामध्ये २ हजार ९ सय मुद्दा दर्ता भएका थिए। आर्थिक वर्ष २०७७०७८ मा ४ हजार ६ सय २६ पक्राउ परेकोमा ३ हजार १३ वटा मुद्दा दर्ता भएको तथ्यांकले देखाएको छ। औषधीय गुण गाँजामा आयुर्वेद चिकित्सक डा नरेन्द्र हमाल आयुर्वेदका ३२ हजार फर्मुलामा गाँजाको प्रयोग गर्न सकिने बताउँछन्। डा हमाल गाँजालाई औषधिको रूपमा प्रयोग गर्दा थुप्रै फाइदा हुने बताउँछन्। गाँजालाई नशा र चरेसको रूपमा नभई औषधि र सन्तुलित आहारमा प्रयोग गर्दा उचित हुन्छ डा हमाल भन्छन्, गाँजाबाट राम्रो गुणस्तरको लत्ताकपडा बनाउन सकिन्छ। यस्ता लुत्ताकपडाबाट पे्रसरका रोगी, शरीरको एलर्जी भएका, गर्भवती महिला, र बढ्दो उमेरका बच्चाहरूलाई निकै फाइदा पुयाउँछ। पाचन प्रक्रियामा गडबढी भएमा, शुक्रकिट बढाउने, स्त्रीको बाँझोपनको उपचार, रक्तचाप घटाउने, तथा बढाउनेलगायतका ८० वटा आयुर्वेदिक औषधिमा गाँजाको प्रयोग गरिँदै आएको आयुर्वेद चिकित्सकहरू बताउँछन्। युरोपमा नेपाली गाँजाको मूल्य उच्च युरोपमा नेपाली गाँजाको माग उच्च छ। त्यहाँ नेपाली गाँजाको मूल्य पनि निकै नै बढी रहेको गृह मन्त्रालयको लागूऔषध नियन्त्रण शाखा प्रमुख गोकर्ण उपाध्यायले बताए। युरोप र अमेरिकामा हाम्रो देशको गाँजा सर्वोत्कृट मानिन्छ उनले भने, अन्नपूर्ण क्यानबिच, ट्याम्पल ह्यासजस्ता नामले नेपाली गाँजा बिक्री हुँदै आएको छ। गाँजाबाट उठ्न सक्ने राजस्व संकलनबारे अनुसन्धान गर्न मन्त्रालयले राजस्व परामर्श समितिलाई निर्देशन दिइसकेको छ। गाँजाबाट बनेका औषधि प्रतिबन्ध हुँदा समस्या गाँजाबाट बनेका औषधिको प्रतिबन्धले गृह मन्त्रालयको टाउको दुखाइ बनेको छ। विदेशबाट आउने व्यक्तिले गाँजाबाट बनेका औषधिहरू ल्याउन पाऊँ भन्दै मन्त्रालयसँग हारगुहार माग्ने गरेको उपाध्याय बताउँछन्। गाँजाबाट बनेका औषधि धेरै छन्, उनले भने, धेरैले नियमितरूपमा त्यसको सेवन र प्रयोग गर्छन्। नेपाल आउँदा त्यस्ता औषधि ल्याउन पाऊँ भन्दै मन्त्रालयलाई गुहार्ने गरेका छन्। तर कसरी दिने ? कानुनमै प्रतिबन्ध छ। विमानस्थलमै समस्या हुन्छ। उनका अनुसार हेर्दा सानो जस्तो देखिए पनि यी जटिल समस्या हुन्। धार्मिक कुरामा गाँजा संस्कृतमा लेखिएको अथर्व वेदमा पाँच महŒवपूर्ण वनस्पतिमध्ये गाँजाको वर्णन गरिएको छ। वेदका अनुसार गाँजाको सेवनले स्वतन्त्रता, खुसी र एकाग्रता दिन्छ। विभिन्न रोग लाग्दा मानिस र पशुपक्षीलाई गाँजाको पात, फूल र फल खुवाउने प्रचलन पहिलेदेखि नै नेपालमा थियो। अर्कोतिर हिन्दु धर्मसँग पनि जोडिएको छ। हिन्दु धर्मअनुसार भगवान् शिवले समुद्र मन्थन गरेर अमृत निकाल्ने क्रममा विष पनि निस्किएको विश्वास छ जुन विष सेवन गरेपछि भगवान् शिवको घाँटी नीलो भएको थियो र यसलाई निको पार्न भाङ वा गाँजा प्रयोग गरिएको वेदमा उल्लेख छ। विदेशीको इशारामा प्रतिबन्ध २०३३ सालमा अमेरिकाको दवाबमा गाँजा अवैैैध बनाएको थियो। संसारबाट गाँजा नियन्त्रण गर्न त्यसबेला अमेरिकाले पहल गरेको थियो। लागूऔषध शाखाप्रमुख उपाध्याय भन्छन्, अमेरिकामा पनि संघीय कानुनले गाँजा प्रतिबन्ध गर्छ। तर राज्यको कानुनमा भने खोल्न सक्ने व्यवस्था छ। हाम्रोमा लागूऔषध नियन्त्रण ऐनले नै रोकेको छ। उनका अनुसार केही विश्वविद्यालय, वनस्पति विभाग, स्वास्थ्य अनुसन्धान परिषद्, सिंहदरबार वैद्यखानालगायतले अनुसन्धान तथा औषधि प्रयोगका लागि गाँजाको प्रयोगमा प्रयास गरिरहेका छन्। गृह मन्त्रालयकै सहसचिव भीष्मकुमार भुसालका अनुसार विगतमा ३० वटा पसललाई गाँजा सेवनका लागि इजाजत दिइएको थियो। त्यसबेला धेरै हिप्पीहरू गाँजा सेवन गर्नकै लागि नेपाल आउने र नेपालमै रमाउँथे। नेपाल आएका विदेशीहरू नेपालमै रमाउन थालेपछि हिप्पी संस्कृति फैलिँदै गयो, भुसालले भने, गाँजाको कुलतमा युवाहरू लागे भनेर विश्वव्यापी रूपमै रोक्ने अभियान सुरु भयो। लागूऔषध नियन्त्रण ऐन बनाएर नियन्त्रण गरियो। जसले गाँजाको खेती, भण्डारण, सेवन र बिक्री वितरणलाई अवैधानिक र दण्डनीय बनायो। गाँजा पसललाई दिएको लाइसेन्स पनि खारेज गरियो। प्रतिबन्ध लगाइएको ४५ वर्षमा विश्वमा गाँजाका विषयमा धेरै अनुसन्धान भए, उनले भने, नयाँनयाँ कुराहरू पत्ता लाग्यो। सही ढंगको प्रयोग गरे गाँजा धेरै उपयोगी छ भन्ने सावित हुँदै गयो। आयर्वेदिकमा यसको ठूलो महत्व निर्यात गर्दा अर्थतन्त्रमा ठूलोसँगै संस्कृतिको पनि अभिन्न अंग पनि बन्यो। गाँजाको फुकुवा गर्ने विषयमा अर्थ र कानुन मन्त्रालयले अध्ययन गरिरहेको र अर्थ मन्त्रालय सकारात्मक रहेको भुसालले बताए। आयुर्वेदका ३२ हजार फर्मुलामा गाँजाको प्रयोग गर्न सकिन्छ। गाँजालाई औषधिको रूपमा प्रयोग गर्दा थुप्रै फाइदा हुन्छ। गाँजालाई नशा र चरेसको रूपमा नभई औषधि र सन्तुलित आहारमा प्रयोग गर्दा उचित हुन्छ। गाँजाबाट राम्रो गुणस्तरको लत्ताकपडा बनाउन सकिन्छ। यस्ता कपडाबाट पे्रसरका रोगी, शरीरको एलर्जी भएका, गर्भवती महिला र बढ्दो उमेरका बच्चाहरूलाई निकै फाइदा पुर्याउँछ। डा नरेन्द्र हमाल, आयुर्वेद चिकित्सक विगतमा ३० वटा पसललाई गाँजा सेवनका लागि इजाजत दिइएको थियो। त्यसबेला धेरै हिप्पीहरू गाँजा सेवन गर्नकै लागि नेपाल आउने र नेपालमै रमाउँथे। नेपाल आएका विदेशीहरू नेपालमै रमाउन थालेपछि हिप्पी संस्कृति फैलिँदै गयो । गाँजाको कुलतमा युवाहरू लागे भनेर विश्वव्यापी रूपमै रोक्ने अभियान सुरु भयो। लागूऔषध नियन्त्रण ऐन बनाएर नियन्त्रण गरियो। भीष्मकुमार भुसाल, गृह मन्त्रालयकै सहसचिव का ।"
नेपाली कृषक मारमा,"भैरहवा: खुला सीमानाकाले सस्तो भारतीय उत्पादनका तरकारी सहजरुपमा नेपाल भित्रिएपछि नेपाली किसान मारमा परेका छन्। सम्भावना देखेर कृषि पेसामा लागेका किसान भारतीय उत्पादनसँग प्रतिस्पर्धा गर्न नसकेपछि समस्यामा परेको बताउँछन्। बैंकिङ लगानीमा कृषि पेसा अङ्गालेका कृषकले उत्पादन गरेको तरकारीलाई आयातीत उत्पादनले विस्थापित गरेको किसानको पीडा छ। सरकारी तहबाट सहयोग नहुनु र बजारीकरणमा समस्याले बाहिरबाट आएका उत्पादनले आफूहरुको तरकारी उत्पादनलाई विस्थापित गरेको गैडहवा गाउँपालिका७ का किसान विजयसिंह केवटले बताए। आर्थिक वर्ष २०७८७९ को जेठ मसान्तसम्ममा जिल्लाको भैरहवा भन्सार नाकाबाट १० हजार ५६९ मेट्रिक टन हरियो तरकारी नेपाली बजारमा भित्रिएको देखिन्छ। यसको अलावा खुला सीमाको फाइदा उठाउँदै मोटरसाइकल र साइकलमा तरकारी दैनिक नेपाल भित्रिने गरेको छ। भारतमा कृषि उत्पादनमा सरकारले बीउ, मल, प्रविधि, विद्युतलगायतमा सहयोग पुर्याउँदा कृषि उत्पादन लागत नेपालभन्दा निकै सस्तो हुने गर्दछ। नेपालमा मल, बीउ, प्राविधिक सहयोग, बजारीकरणको अभाव हुँदा बाहिरबाट आउने उत्पादनसँग प्रतिस्पर्धा गर्न समस्या परेको जिल्लाको तिलोत्तमा नगरपालिका१४ का किसान पन्नेलाल केवटले गुनासो गरे। नेपालमा तरकारी बजारमा विचौलियाको समेत बढी प्रभाव हुने गरेको छ। यसले नेपाली किसान विस्थापित हुने गरेको सिद्धार्थनगर नगरपालिका१२ का किसान राधेश्याम लोधले बताए। संघ र प्रदेश हुँदै स्थानीय सरकारले नेपाली किसानलाई कृषि उत्पादनमा सहयोग र उत्पादन भएको वस्तु बजारीकरणमा व्यवस्थापन गर्नुपर्ने रुपन्देही कृषि उद्यमी बताउँछन्। सिद्धार्थनगर नगरपालिकाका नगर प्रमुख इस्तियाक अहमद खाँले नगर क्षेत्रमा तरकारी खेती उत्पादन गर्ने किसानका लागि अब विशेष प्याकेज ल्याउने भन्दै भारतीय तरकारीको विकल्प खोज्ने बताए।"
एनआईसीद्वारा बिमा रकम भुक्तानी,"काठमाडौं: एनआईसी एसिया बैंकले सर्वश्रेष्ठ बचत खाता योजनाअन्तर्गतका ग्राहकलाई बिमा रकम भुक्तानी गरेको छ। यसअन्तर्गत बैंकमा बचत खाता भएका तीन जना ग्राहकलाई घातक रोगको बिमाबापत प्रतिव्यक्ति १० लाखका दरले कुल ३० लाख रुपैयाँ बिमा रकम भुक्तानी गरेको छ। बिमा लाभ प्राप्त गर्नेमा बैंकको स्वयम्भू, जाजरकोट र थली शाखामा सर्वश्रेष्ठ बचत खाता 'एम्बेसडर' श्रेणीको खाता खोलेका क्रमशः हरिन्द्र शाह तेली, प्रचण्डजंग शाह र सञ्जित तामाङ छन्। बैंकका सहायक प्रमुख कार्यकारी अधिकृत सन्तोषकुमार राठी र चिफ स्ट्राटेजी अफिसर विशाल सिग्देलले संयुक्त रूपमा चेक हस्तान्तरण गरे। बैंकले नेपाल इन्स्योरेन्ससँगको सहकार्यमा बिमा रकम भुक्तानी गरेको हो।"
आज दिउँसो देशका केही स्थानमा भारी वर्षा,"काठमाडौं : आज दिउँसो देशका केही स्थानमा भारी वर्षाको सम्भावना रहेको छ। जल तथा मौसम विज्ञान विभागकाअनुसार लुम्बिनी प्रदेश र सुदूरपश्चिम प्रदेशका थोरै स्थानहरू तथा गण्डकी प्रदेश र कर्णाली प्रदेशका एकदुई स्थानमा भारी वर्षाको सम्भावना रहेको हो। बागमती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरूमा र बाँकी प्रदेशका केही स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ। अहिले गण्डकी, लुम्बिनी, कर्णाली र सूदुरपश्चिम प्रदेशका धेरै स्थानहरूमा मेघगर्जनचट्याङ्गसहित हल्कादेखि मध्यम वर्षा भइरहेको छ। साथै एकदुई स्थानमा भारी वर्षा समेत भइरहेको छ।"
उद्योगको संख्या अब ६० हजार,"काठमाडौं : नेपालमा कुल उद्योगको संख्या ६० हजार नाघेको छ। केन्द्रीय तथ्यांक विभागले शुक्रबार सार्वजनिक गरेको राष्ट्रिय औद्योगिक सर्वेक्षण, २०७६ अनुसार उद्योग संख्या ६० हजार १ सय ८५ पुगेको हो। २०७५०७६ लाई आधार मानेर तथ्यांक संकलन गरिएको विभागले जनाएको छ। औद्योगिक क्षेत्रमा ५६ हजार ६ सय ११ उद्योग स्थापना भएको विभागको तथ्यांक छ। यसैगरी खानी तथा उत्खनन क्षेत्रमा ३ सय ५६, विद्युत्, ग्यास बाफ तथा वातानुकूलित सेवा क्षेत्रमा ९ सय ९४ र पानीको आपूर्ति ढल निकास, फोहोर व्यवस्थापन र त्यसको उपचारात्मक क्रियाकलापको क्षेत्रमा २ हजार २ सय २४ उद्योग सञ्चालनमा छन्। चारवटै औद्योगिक प्रतिष्ठानको लागत ८ खर्ब ४६ अर्ब ६६ करोड रहेको जनाइएको छ। यी उद्योगले १२ खर्ब १ अर्ब १७ करोड रुपैयाँबराबरको वस्तु तथा सेवा उत्पादन गरेको देखिन्छ। यी वस्तु तथा सेवाले नेपालको अर्थतन्त्रमा ३ खर्ब ५४ अर्ब ५१ करोड रुपैयाँको भ्यालु एड गरेको उल्लेख छ। कुल उद्योगको स्थायी सम्पत्ति ६ खर्ब १९ अर्ब ५१ करोड रुपैयाँ छ। यी ४ प्रकारका औद्योगिक प्रतिष्ठानमा ४ लाख ९१ हजार २ सय २७ व्यक्ति संलग्न छन्। यिनले ३ लाख ८१ हजार ६ सय ८७ जनालाई रोजगारी दिइरहेका छन्। औद्योगिक उत्पादनशील क्षेत्रले ३ लाख ४६ हजार १ सय ४३ जनालाई रोजगारी दिइरहेको विभागको तथ्यांकमा उल्लेख छ। सर्वेक्षणका अनुसार उल्लेखित उद्योगले वार्षिक तलबमार्फत १ खर्ब ७ अर्ब ८९ करोड रुपैयाँ भुक्तानी गर्दै आइरहेका छन्। औद्योगिक प्रतिष्ठानमध्ये ७६ प्रतिशत उद्योग २ सय ७० दिन, १९ प्रतिशत १८०२६९ दिन, ४ प्रतिशत ९०१७९ दिन र १ प्रतिशत उद्योग ९० भन्दा कम दिन सञ्चालन भएका छन्। पूर्ण उत्पादन क्षमताको २५ देखि ९९ प्रतिशतसम्म सञ्चालन भएका छन्। पूर्ण क्षमतामा नचल्नुमा ४६ प्रतिशत बजार वा मागको कमी, १० प्रतिशत कच्चा पदार्थको अपर्याप्तता, ८ प्रतिशत स्रोतको कमी र ८ प्रतिशत सीपमूलक कामदारको अभाव कारण चल्न नसकेको देखिएको छ। यी उद्योगमा एक दिनमा १८ घण्टाभन्दा बढी काम गर्ने उद्योगको संख्या १ प्रतिशत छ। ६ देखि ११ घण्टा दैनिक काम गर्ने उद्योगको संख्या ७७ प्रतिशत छ। ३४ प्रतिशतले मात्र वित्तीय संस्थासँग ऋण लिएको देखिन्छ। १ प्रतिशतले ऋणको प्रतिबद्धता प्राप्त गरेका छन्। यस्तै ५ प्रतिशत साना उद्योग ऋणको प्रक्रियामा छन्। ६० प्रतिशत साना उद्योग ऋण लिने प्रक्रियामा नरहेको विभागको तथ्यांक छ। विभागले कोभिड१९ का कारण मारमा परेका उद्योगको पनि तथ्यांक संकलन गरेको थियो। जसअनुसार कोभिड महामारीमा २०७६ चैत्र ११ देखि जारी गरेको ४ महिनाको लकडाउन अवधिमा ६३ प्रतिशत उद्योग प्रतिष्ठान पूर्णरूपमा बन्द भएको छ। कोभिडकै कारण २४ प्रतिशत उद्योग आंशिक र १३ प्रतिशत उद्योग मात्रै पूर्ण रूपमा सञ्चालनमा रहेको उल्लेख छ। लकडाउन अवधिमा ६० प्रतिशत कामदारले बिना तलब सुविधा अस्थायी रूपमा काम छोड्नु परेको थियो। १७ प्रतिशतले कामदारले भने बिनातलब सुविधा कामबाट वञ्चित हुनुपरेको थियो। उक्त समयमा ११ प्रतिशत कामदारले तलबसुविधा आंशिक रूपमा कटौती भएको र १२ प्रतिशतले निर्धारित समयभन्दा ढिला तलब पाएका थिए। उद्योगहरूमा ठूला उत्पादनशील औद्योगिक प्रतिष्ठानको संख्या आर्थिक ५ हजार १७ पुगेको छ। ठूला उत्पादनशील उद्योगमा कुल लगानी करिब ६ खर्ब ४४ अर्ब रहेको छ। यी उद्योगले ८ खर्ब २२ अर्बबराबरको वस्तु उत्पादन गर्छन्। राष्ट्रिय औद्योगिक गणना २०६९ मा भने कुल ठूला उत्पादनशील उद्योगको लगानी २ खर्ब ४१ अर्ब र कुल वस्तु उत्पादन ३ खर्ब २२ अर्ब रहेको थियो। यी उद्योगले राष्ट्रिय अर्थतन्त्रमा २ खर्ब ३५ बराबरको भ्यालु एड गरेको तथ्यांकमा उल्लेख छ। नेपालको प्रथम राष्ट्रिय औद्योगिक गणना २०२२ सालमा भएको थियो। हालसम्म दसौं औद्योगिक गणना सम्पन्न भएको छ।"
"असारमै निकास, असारमै विकास","विराटनगर : आर्थिक वर्षको अन्त्यमा हतारले गरेको कामले कुनै पनि पूर्वाधार गुणस्तरीय बन्दैन। बजेट सिध्याउनकै लागि गरिने यस्ता कामले बजेटसमेत दुरुपयोग हुने विज्ञहरूले पनि बताउँदै आएका छन्। यसरी भएका कामको परिणाम हालसम्म कतै पनि राम्रो देखिएको छैन। पक्की सडक भासिएको, प्वाल परेको र भर्खरै बनाएको सडक बाढीले बगाएका दृश्यहरू त बर्सेनि देखिने गरेकै छन्। सर्वसाधारणले पनि यस्ता असारे विकासको आलोचना गर्दै आएका छन्। तर, बजेट दुरुपयोग गर्दै अव्यवस्थित र मापदण्डविपरीत निर्माण कार्यलाई गति दिने कामबाट भने प्रदेश सरकार हालसम्म पनि पछि हटेको छैन। हरेक वर्ष प्रदेश सरकारको अधिकांश बजेट असारको उत्तराद्र्धमा खर्च हुने गरेको छ। प्रदेश सरकारको निर्देशनअनुसार मन्त्रालयहरूले बजेट कार्यान्वयनको खाका तयार पारेर व्यवस्थित खर्चको प्रयास गर्छ। तर पनि कार्ययोजनालाई पछ्याउन नसक्दा सरकारको विकास बजेट दुरुपयोग हुने गरेको छ। सरकारको खर्र्च प्रणालीमा सुधार नआउँदा कुल बजेटको ठूलो रकम यही असार महिनामा खर्च हुने गरेको छ। मोरङको बूढीगंगा गाउँपालिका१ स्थित सशस्त्र क्याम्प हुँदै कार्टुन फ्याक्ट्री जाने ६ सय मिटर लम्बाइको बाटोमा हाल ग्राभेल गर्ने काम भइरहेको छ। प्रदेश सरकारको ७ लाख ५० हजारको लागतमा बाटो मर्मत तथा ग्राभेलको कार्य हप्ता दिनअघि सुरु भएको हो। पूर्वाधार विकास कार्यालय, मोरङले बाटो मर्मतको कार्य गरिरहेको छ। वर्षभरि कसैको ध्यान नगएको उक्त बाटोको मर्मत तथा विस्तार कार्य आर्थिक वर्षको अन्त्यमा सुरु गरिएको छ। यो एउटा उदाहरण मात्र हो। नीतिगत रूपमा जे व्यवस्था भए पनि व्यवहारतः आर्थिक वर्षको अन्तिममै आएर प्रदेश १ भरि बाटो, नाला र पुलपुलेसा निर्माणका कार्य भइरहेका छन्। प्रदेशमा हाल ६६ वटा बहुवर्षीय सडक, ६४ वटा पक्की पुल, ४४ वटा झोलुंगेपुल र ७८ वटा ग्रामीण सडक योजनाको निर्माण कार्य ठेक्का प्रक्रियामार्फत सञ्चालनमा छन्। जसमा तीन वटा बहुवर्षीय सडक र १८ वटा पक्की पुलको निर्माणकार्य सम्पन्न भइसकेका छन्। थप १५ वटा पक्की पुलको चालू आर्थिक वर्षभित्रै सम्पन्न गर्ने गरी काम भइरहेका छन्। झोलुंगेपुल पनि २५ वटा यसै आवमा सम्पन्न गर्ने लक्ष्य छ। प्रदेश १ को मोरङमा मात्रै पूर्वाधार विकास कार्यालयमार्फत ठेक्का लागेर अहिले १८ वटा पक्की पुल, २२ वटा बहुवर्षीय सडक र १४ वटा झोलुंगेपुलको निर्माणको काम धमाधम भइरहेको छ। जसमध्ये अधिकांश योजना चालू आर्थिक वर्षभित्र सक्ने सरकारको लक्ष्य छ। केही समयअघि मात्रै प्रदेश सरकारका अर्थमन्त्री इन्द्रबहादुर आङ्बोले चालू आर्थिक वर्षको बजेट खर्च ९० प्रतिशत पुयाउने घोषणा गरेका थिए। सोही अनुरूप पुँजीगत खर्च बढी देखाउने हतारोमा बजेट सिध्याउने प्रयासस्वरूप सरकारले असारे विकासलाई तीव्रता दिएको देखिएको छ। जसअनुसार बेलबारी४ लिम्बू चोकस्थित केशलिया खोलाको पुल, सुनवर्षीको मारिया बरडंगा पुल, मिक्लाजुङको मिक्लु खोलाको पुल, धनपालथानको गछिया खोलाको पुल र बेलबारीको कायर खोलाको पुल निर्माणको कार्य चालू आर्थिक वर्षभित्रै सम्पन्न गर्ने सरकारको तयारी छ। मोरङको शनिश्चरे बजारदेखि कुशेचौरी हुँदै मंगलबारेसोमबारेसिरिसे डाँडाबितिङकिराँते चोकबाट वीरेन्द्रनगर जोड्ने सडक पनि यसै वर्ष सम्पन्न गर्ने योजना रहेको विराटनगरस्थित पूर्वाधार विकास कार्यालयले जनाएको छ। कार्यालयका प्रमुख सुशील श्रेष्ठका अनुसार मोटरेबल पुल, झोलुंगेपुल र बहुवर्षीय सडक गरी मोरङमा हाल १ सय १० वटा योजनामा ठेक्का प्रक्रियामार्फत काम भइरहेका छन्। तर, ठेक्का लागिसकेका अधिकांश योजना हतारहतारमै यसै आर्थिक वर्षभित्र सम्पन्न गर्न खोजिएको देखिएको छ। वर्षायाममा जेनतेन भइरहेको काम गुणस्तरीय हुने सम्भावना न्यून देखिएको मोरङ बेलबारी नगरपालिकाका प्रमुख दिलप्रसाद राई बताउँछन्। ठेक्का प्रक्रियामा गइसकेका योजनाहरू समयमै सम्पन्न गर्नु ठीक हो। तर, त्यसले मापदण्ड पूरा गरेको हुनुपर्छ, उनी भन्छन्, मापदण्डविपरीत बजेट सिध्याउनकै निम्त्ति गुणस्तरहीन काम गरेर आलोचित हुनु ठीक होइन। खेलमैदानका लागि १ करोड २४ लाख निकासा प्रदेश सरकारले चालू आर्थिक वर्षको ११ महिनासम्म खेलमैदान निर्माण तथा स्तरोन्नतिमा कुनै चासोे देखाएन। तर असार लागेसँगै खेलमैदानका लागि भन्दै ठूलो रकम निकासा गरेको छ। प्रदेश सरकारको सामाजिक विकास मन्त्रालयबाट ८० प्रतिशत रकम असार लागेसँगै सम्बन्धित निकाय तथा संस्थाको नाममा निकासा गरिएको छ। उक्त रकम खेलमैदान निर्माण, स्तरोन्नति र मर्मतसम्बन्धी कार्यक्रम सञ्चालनका निम्ति सम्झौता भएका योजनाहरूका लागि निकासा भएको हो। मन्त्रालयले प्रदेशका ११ जिल्लाका २० स्थानीय तहमा खेलमैदान निर्माण तथा स्तरोन्नतिको योजना बनाएको छ। जसका लागि मन्त्रालयको शिक्षा, युवा तथा खेलकुद महाशाखामार्फत सम्बन्धित विद्यालय र स्थानीय पालिकालाई असार ९ गते कुल १ करोड २४ लाख रुपैयाँ निकासा गरी पठाइएको छ। यता, मोरङमा जारी निर्माण कार्यका लागि मात्रै पूर्वाधार विकास कार्यालयमार्फत हालसम्म कुल ६६ करोड २९ लाख २५ हजार रुपैयाँ रकम निकासा भइसकेको छ। जसमा चालू आर्थिक वर्षको असार महिनामा मात्रै मोरङमा ४ करोड ६० लाख ९५ हजार रुपैयाँ रकमबराबरको पूर्वाधार निर्माणका कार्य भएको देखिएको छ। चालू आर्थिक वर्षको असार १ गतेदेखि १७ सम्मको अवधिमा मात्रै विभिन्न योजनामा प्रदेश १ सरकारले २ अर्ब ७६ करोड २१ लाख २८ हजार ७ सय ४७ रुपैयाँ खर्च गरेको छ। जसमा चालूतर्फ १ अर्ब ६० करोड ७३ लाख ५२ हजार २ सय ९१ र पुँजीगततर्फ १ अर्ब १५ करोड ४७ लाख ७६ हजार ४ सय ५६ रुपैयाँ खर्च भएको प्रदेश लेखा नियन्त्रकको कार्यालयले जनाएको छ। कार्यालयका अनुसार चालू आबको पछिल्लो १७ दिनमा भएको खर्च सरकारले हालसम्म मासिक रूपमा गर्दै आएको खर्चको तुलनामा दोब्बर छ। १७ दिनमा १६८५ प्रतिशत बजेट खर्च चालू आर्थिक वर्षको वैशाख मसान्तसम्म प्रदेश सरकारको बजेट खर्च ५०१५ प्र्रतिशतमा सीमित थियो। वैशाखसम्म सरकारले १७ अर्ब ३२ करोड १५ लाख रुपैयाँ खर्च गरेको थियो। तर, चालू आर्थिक वर्षमा करिब ९० प्रतिशतको हाराहारीमा बजेट खर्च हुने दाबी गर्दै आएको प्रदेश सरकारले जेठ १ गतेदेखि असार १७ सम्मको अवधिमा मात्रै कुल बजेटको १६८५ प्रतिशत रकम खर्च गरेको छ। यसरी डेढ महिनामा मात्रै सरकारको बजेट खर्च ६७ प्रतिशत पुगेको छ। यसमा चालूतर्फ हालसम्म ११ अर्ब ८१ करोड २४ लाख ६१ हजार र पुँजीगततर्फ ११ अर्ब ५५ करोड ८३ लाख २३ हजार रुपैयाँ खर्च भएको लेखा नियन्त्रकको कार्यालयको तथ्यांक छ। तथ्यांकअनुसार चालू आर्थिक वर्षको हालसम्म प्रदेश सरकारले चालूतर्फ ७० र पुँजीगततर्र्फ ६३ प्रतिशत बजेट खर्च गरेको हो। ससर्त अनुदानमा २ अर्ब थपसहित चालू आर्थिक वर्षका लागि प्रदेश १ सरकारले ३४ अर्ब ७३ करोड १९ लाख ९ हजारको बजेट ल्याएको थियो। तर, असार महिनाको पछिल्लो १७ दिनमा भएको खर्र्च अस्वाभाविक रहेको सरोकारवाला बताउँछन्। कुन मन्त्रालयको कति खर्च ? चालू आर्थिक वर्षको असार महिनाको पछिल्लो १७ दिनमा सबैभन्दा बढी भौतिक पूर्र्वाधार विकास मन्त्रालयले ८९ करोड ४८ लाख ७१ हजार १ सय ७४ रुपैयाँ खर्च गरेको छ। त्यसपछि सामाजिक विकासले ५३ करोड ८२ लाख ३ हजार ७ सय ७८, भूमि व्यवस्था, कृषि तथा सहकारीले मन्त्रालयले २७ करोड ६४ लाख ५५ हजार ९ सय ३२ खर्च गरेको छ। त्यसैगरी उद्योग, पर्यटन, वन तथा वातावरण मन्त्रालयले २६ करोड ३ लाख २५ हजार ९ र आन्तरिक मामिला तथा कानुन मन्त्रालयले २ करोड ८ लाख ७१ हजार ३ सय ६७ रुपैयाँ खर्च गरेको प्रदेश लेखा नियन्त्रकको कार्यालयले जनाएकोे छ। कार्यालयका सूचना अधिकारी ऋषिकुमार खनालका अनुसार यस अवधिमा मुख्यमन्त्री तथा मन्त्रिपरिषद्को कार्यालयले २ करोड ६० लाख ९५ हजार २७२, आर्थिक मामिला तथा योजना मन्त्रालयले ८४ लाख ९० हजार १३४, प्रदेश योजना आयोगले २९ लाख ९२ हजार ८ सय ६४, प्रदेश लोकसेवा आयोगले २६ लाख २२ हजार ५ सय ५७ र मुख्य न्यायाधिवक्ताको कार्यालयले ७ लाख ५५ हजार ६ सय ६२ रुपैयाँ खर्च गरेको छ। किन हुन्छ असारमा बढी खर्च ? छिटो भुक्तानी पाउन निर्माण कम्पनीहरूले आर्थिक वर्षको अन्त्यमा काम गर्छन्। विभिन्न प्रक्रियागत जटिलताका कारण निर्माण कार्यको भुक्तानी पनि असारमै हुने भएकाले असारमा सरकारको पुँजीगत खर्च बढी देखिने गरेको प्रदेश योजना आयोगले जनाएको छ। आयोगका सचिव जयकुमार घिमिरेका अनुसार खर्च प्रणालीमा सुधार ल्याउन नयाँ आर्थिक वर्ष सुरु हुनुभन्दा एक महिनाअगावै बजेट ल्याएर खर्चको अख्तियारी दिने व्यवस्था गरिएको छ। तैपनि काम गर्ने परम्परागत शैलीका कारण असारमा प्रदेश सरकारको पुँजीगत खर्च बढी देखिने गरेको हो। विभिन्न प्रक्रियागत जटिलताका कारण रोकिएका भुक्तानी पनि जेठअसारमा मात्र हुने भएकाले त्यसबेला खर्च बढी हुने देखिएको उनी बताउँछन्। भन्छन्, माघफागुन लागेपछि मात्रै काम सुरु गर्ने प्रवृत्तिमा सुधार नआउँदासमेत मसान्तमा विकास खर्च तुलनात्मक रूपमा बढी देखिने गरेको छ। निर्माण व्यवसायी तथा ठेकेदार कम्पनीहरूले पनि बिल भर्पाई ढिलो पेस गर्दा त्यही अनुरूप भुक्तानी गर्नुपर्ने भएकाले असारको बजेट खर्च बढी देखिने गरिएको आयोगले जनाएको छ। आयोगका अनुसार दसैंतिहार सकेर मात्रै टेन्डर गराउने र काम सुरु हुन माघफागुन नै कुर्नुपर्ने प्रवृत्तिका कारण पनि आर्थिक वर्षको अन्त्यमा विकास बजेट खर्च बढ्ने गरेको हो। चालू आर्थिक वर्षको बजेट र खर्चको स्थितिचालू आर्थिक वर्षको बजेट ३४ अर्ब ७३ करोड १९ लाख ९ हजारचालू खर्च ११ अर्ब ८१ करोड २४ लाख ६१ हजारपुँजीगत खर्च११ अर्ब ५५ करोड ८३ लाख २३ हजारअसारको १७ दिनमा भएको खर्च २ अर्ब ७६ करोड २१ लाख २८ हजार ७ सय ४७ प्रदेश १ को मन्त्रालयगत खर्चभौतिक पूर्र्वाधार विकास मन्त्रालय ८९ करोड ४८ लाख ७१ हजार १ सय ७४सामाजिक विकास मन्त्रालय ५३ करोड ८२ लाख ३ हजार ७ सय ७८भूमि व्यवस्था, कृषि तथा सहकारीले मन्त्रालय २७ करोड ६४ लाख ५५ हजार ९ सय ३२उद्योग, पर्यटन, वन तथा वातावरण मन्त्रालय २६ करोड ३ लाख २५ हजार ९आन्तरिक मामिला तथा कानुन मन्त्रालय २ करोड ८ लाख ७१ हजार ३ सय ६७मुख्यमन्त्री तथा मन्त्रिपरिषद्को कार्यालय २ करोड ६० लाख ९५ हजार २ सय ७२आर्थिक मामिला तथा योजना मन्त्रालय ८४ लाख ९० हजार १ सय ३४प्रदेश योजना आयोग २९ लाख ९२ हजार ८ सय ६४प्रदेश लोकसेवा आयोग २६ लाख २२ हजार ५ सय ५७मुख्य न्यायाधिवक्ताको कार्यालय ७ लाख ५५ हजार ६ सय ६२ के भन्छन् अर्थशास्त्री ? डा भेषप्रसाद धमला, अर्र्थशास्त्री असारे विकास अर्थतन्त्रका लागि ठूलो रोग हो। वर्षभरि चुप लागेर बस्ने अनि आर्थिक वर्षको अन्त्यमा काम गर्ने परिपाटीले तीनै तहलाई गाँजेको छ। यसले योजनाहरूमा गरिएको लगानीको प्रतिफल अनिश्चित झैं बन्दै गएको छ। बजेटको सबैभन्दा ठूलो हिस्सा असारमै खर्च हुुनुमा केही कानुनी बन्देज पनि छन्। ऐनको अभाव छ। कानुन पर्याप्त मात्रामा बनिसकेका छैनन्। अर्कोतिर प्रशासनिक क्षमतामा पनि कमी देखिएको छ। कर्मचारीहरूमा कार्यसम्पादन जटिलता कायमै छ। यसको समाधानका निम्ति आवश्यक ऐनहरू जतिसक्दो चाँडो निर्माण गर्नुपर्छ। साथै प्रक्रियागत जटिलताको अन्त्यका लागि कर्र्मचारीहरूलाई समेत आवश्यक तालिम र प्रशिक्षण दिनुपर्छ। अर्जुन बराल, अर्थशास्त्री आयोजनाको पहिचान र सम्भाव्यता अध्ययन बेगरै बजेट विनियोजन गरिँदा सरकारमाथि असारे विकासको आरोप लाग्दै आएको छ। यो गलत परम्परा हो। जनताको पैसा जथाभाबी खर्च गर्नु दुुर्भाग्यपूर्ण हो। बजेटको चरम दुरुपयोगले समग्र अर्थतन्त्रलाई नै प्रभावित बनाउँछ।"
जहाँ गाडी चढ्दा मुटु काप्छ,"दैलेख : बर्खाको समय। साँघुरो सडक। जताततै हिलो र खाल्डाखुल्डी। ठाउँठाउँमा पहिरो। कर्णालीको राजधानी वीरेन्द्रनगर (सुर्खेत) बाट जुम्ला जोड्छ, कर्णाली राजमार्गले। यो राजमार्ग सुर्खेतबाट दैलेख, कालीकोट हुँदै कर्णाली नदीको किनारैकिनार जुम्ला पुग्छ। प्रसिद्ध पर्यटकीयस्थल रारा जोड्ने प्रमुख मार्ग पनि यही नै हो। तर, यो राजमार्गको स्तरोन्तरी नहुँदा बर्सेनि भयानक दुर्घटना भइरहन्छन्। बस चढ्नु अघि हरेक कर्णालीवासीको मुटु काप्छ। भगवान् भरोसामा सडक यात्रा गर्न बाध्य छन्। त्यसैकारण, स्थानीयवासीले मृत्युमार्ग भन्ने गरेका छन्। २०६३ चैतमा कालीकोटको हुल्मादेखि सुर्खेतका लागि प्रस्थान गरेको बस दुर्घटनामा पर्यो। बसमा साहु, चालक र सहचालकबाहेक ४७ जना थिए। दैलेखको आठबिस नगरपालिकाको किटुबाट अघि बढ्न नपाउँदै यात्रुवाहक बसको टायरले सडकको लिक छोड्यो। बस कर्णाली नदीमा खस्यो। ४२ जनाले ज्यान गुमाए। जो कर्णाली राजमार्ग सञ्चालनमा आएयताकै सबैभन्दा ठूलो र भयानक दुर्घटना थियो। त्यो कहालीलाग्दो दुर्घटनापछि राजमार्गमा यात्रा गर्ने जो कोहीलाई झस्काउँछ। दुर्घटनामा परेको ना३ख ५८६८ नम्बरको काँक्रेबिहार यातायात समितिका बसचालक थिए, नवीन भण्डारा। उनी दुर्घटनालाई यसरी सम्झन्छन्, राजमार्गको अवस्था नाजुक थियो, साघुँरो सडक, जम्मै खाल्डाखुल्डी, कालीकोटको हुल्मदेखि निरन्तर अघि बढ्दै बिहान ८ बजे किटु नजिक पुग्यौं। मोडमा बाटो साघुँरो र चिप्लो थियो। बिस्तारै बसलाई अगाडि हाँक्न खोज्दै थिएँ। बसले लिक छोडेर दायाँ भागको टायर बाहिर गइसकेको थियो। ब्रेक हान्न प्रयास गरेँ। जति प्रयास गर्दा पनि भएन। बस सडकभन्दा बाहिर गइसकेको थियो। बस दुर्घटना हुनबाट जोगाउने प्रयास असफल भएकोमा उनी भन्छन्, बस सडकबाट कर्णाली नदीमा खसेपछि मुटुले ठाउँ छोड्यो, त्यसपछि केके भयो थाहा पाइँन्, बस दुर्घटनापछि कसरी बाँचे थाहा छैन। मलाई उद्धार गरेर कोहलपुर लैजाँदा केहीबेर होस खुलेछ, बस दुर्घटना भयो भन्दा फेरि बेहोस भएर ढले। कर्णाली राजमार्गमा दुर्घटनाको क्रम यतिमै सीमित रहेन। यात्रुवाहक सवारीसाधन दुर्घटना हुने क्रम बढिरहेको छ। २०६८ मंसिरमा कालीकोटको सेराबाडामा भएको दुर्घटनामा २८ जना यात्रुले ज्यान गुमाए। २०७१ मा जुम्लाको रारालिहीमा बस दुर्घटना हुँदा १८ जनाको ज्यान गयो। त्यसबीचमा भएका दुर्घटनामा जुम्लाको गाडगडेनीमा १३, दैलेखको खिड्कीमा १४ र सुर्खेतको कल्याणकाँधमा १५ को मृत्यु भएको थियो। गत असोजमा नेपालगन्जबाट सुर्खेत हुँदै मुगुको सदरमुकाम गमगढी जाँदै गरेको भे १ ख ३१६७ नम्बरको बस मुगुको छायानाथ रारा नगरपालिका७ पिनाटप्ने खोलामा दुर्घटना हुँदा ३३ जनाको मृत्यु भएको थियो। अघिल्लो सातामात्रै कर्णाली राजमार्गमा पुनः बस दुर्घटना भयो। कालीकोटबाट सुर्खेत जाँदै गरेको बस दुर्घटनामा ४ जनाले ज्यान गुमाए। म १ ख ६६० नम्बरको बस दैलेखको आठबिस नगरपालिका२ सिस्नेस्थित कर्णाली राजमार्गमा दुर्घटना परेको थियो। यी राजमार्ग सञ्चालनमा आएपछि भएका केही ठूला दुर्घटना हुन्। ससाना दुर्घटनाहरू दैनिकजसो भइ नै रहन्छन्। यो राजमार्गमा भएका दुर्घटनामा अहिलेसम्म दुई सय बढी कर्णालीवासीले ज्यान गुमाइसकेका छन्। राजमार्गले अहिले मृत्युमार्गको रूपमा उपनामसमेत पाएको छ। राज्यले सडक निर्माणमा लापरबाही गरेकै कारण कर्णालीवासीले अनाहकमा ज्यान फाल्नु परेको स्थानीयको भनाइ छ। कालीकोटका रामबहादुर बुढाले राजमार्गमा यात्रुहरू कष्टपूर्ण यात्रा गर्न बाध्य भएको बताए। दुर्घटनाको जोखिम उच्च छ, राजमार्ग भनेर तोकिए पनि सडकको अवस्था बेहाल छ, उनले भने, सडकको अवस्था दयनीय हुनुमा राजनीतिक नेतृत्वको कमजोरी छ। राजमार्गको स्तरोन्नति गर्नेभन्दा पनि नेताहरू पद र कुर्चीकै लागि लडाइँ गरिरहेका छन्। कालोपत्र गरिएको ठाउँ पनि एक वर्षमै भत्किने गरेको उनको भनाइ छ। साँघुरो र अप्ठ्यारो सडक, क्षमताभन्दा बढी यात्रु चढाउने, पुराना गाडी, ट्राफिक नियमको बेवास्ताले दुर्घटना हुने गरेको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बास्तोला बताउँछन्। कर्णाली राजमार्गको भूगोग कठिन छ, त्यसमाथि सडक साँघुरो छ। मोडहरू धेरै छन्। त्यसले दुर्घटनाको जोखिम बढी छ, बाँस्तोलाले भने। सवारीसाधनमा क्षमताभन्दा बढी यात्रु हुनु र सवारीसाधन तीव्र गतिमा चलाउनु दुर्घटनाको अर्को कारण रहेको एसएसपी बाँस्तोलाको भनाइ छ। राजमार्गमा पुराना गाडीहरू चल्छन्, यात्रुवाहक सवारीसाधनले ट्राफिक प्रहरीलाई छलेर होस् या ट्राफिक नियम तोडेर क्षमताभन्दा बढी यात्रु चढाउँदा दुर्घटना भइरहेका छन्, अर्कोतर्फ राजमार्ग जीर्ण हुँदा दुर्घटना रोक्न चुनौती छ, बाँस्तोलाले भने। कर्णाली राजमार्ग विश्व बैंकको आर्थिक सहयोगमा निर्माण भएको हो। २०६३ चैत्र महिनाको ३० गते सञ्चालनमा आएको कर्णाली राजमार्गको लम्बाइ २ सय ३२ किलोमिटर छ। तत्कालीन प्रधानमन्त्री गिरिजाप्रसाद कोइरालाले २०४८ सालमा शिलान्यास गरेको कर्णाली राजमार्गको निर्माण सशस्त्र द्वन्द्व र बजेट अभावको समस्या भोग्दै १५ वर्षपछि मात्र सकिएको थियो। चट्टानै चट्टानका कारण निर्माणमा समस्या भएपछि सरकारले नेपाली सेनालाई सडक निर्माणको जिम्मा लगाएको थियो। नेपाली सेनाले २०६३ चैत ३० गते ट्र्याक खोलेको सडकमा २०७२ मा ओटासिल प्रविधिको कालोपत्र गरिएको थियो। तर, अधिकांश ठाउँमा कालोपत्रे उप्किएको छ। राजमार्गले सुर्खेत, दैलेख, कालीकोट, जुम्ला र मुगुलाई प्रत्यक्ष रूपमा जोडेको छ। सडक जीर्ण हुँदा जोखिमपूर्ण यात्रा गर्नुपर्ने बाध्यता छ। सडक एक लेनको मात्र हुँदा पनि यात्रा जोखिमपूर्ण बनेको छ। दुर्घटना परेर बर्सेनि यात्रुले ज्यान गुमाउनु परेको छ। सुर्खेतको बांगेसिमलदेखि दैलेख हुँदै कालीकोटको दहीखोलासम्म सडक डिभिजन कार्यालय सुर्खेतले हेर्दै आएको छ। राजमार्गअन्तर्गत दहीखोलादेखि जुम्ला खलंगासम्म सडक डिभिजन कार्यालय जुम्ला खलंगाले हेर्दै आएको छ। सडक डिभिजनमार्फत पटके मर्मत सम्भारका कामहरू हुँदै आएका छन्। तर राजमार्ग सुधार हुन सकेको छैन। अवस्था उस्तै छ। सरकारले सुन्दैन कर्णालीको आवाज कर्णाली राजमार्गको दुरवस्थाबारे संघ तथा प्रदेश सभाका सांसदहरूले आवाज उठाउँदै आएका छन्। तर, उनीहरूको आवाज सरकारले सुन्दैन। दैलेखबाट संघीय संसद्मा प्रतिनिधित्व गर्ने सांसद राजबहादुर बुढा, पार्वती विशुंकेलगायतले कर्णाली राजमार्गलाई स्तरोन्नति गर्न पटकपटक माग गर्दै आएका छन्। सांसद बुढाले संसद्मा भनेका छन्, सुर्खेत जुम्ला सडकमा दुर्घटनामा परी सयौं नागरिकले ज्यान गुमाएका छन्। यस्तो सडकलाई सरकारले कर्णाली राजमार्गको नाम दिएको छ, यो मृत्यु मार्गलाई कहिले राजमार्गमा परिणत गर्ने हो ? कर्णाली राजमार्गलाई सरकारले उपेक्षा गरेको सांसद बुढाको भनाइ छ। घाइतेले समयमै उपचार पाउने वातावरण सिर्जना गर्नुपर्ने उनले बताए। साँघुरो र खाल्डाखुल्डीका कारण राजमार्गमा यात्रा गर्ने यात्रुले बर्सेनि सास्ती खेप्दै आएका छन्। राजमार्गको सुर्खेतजुम्ला सडकको कालोपत्रे वर्ष दिनसम्म पनि टिक्दैन। नागरिक अगुवासमेत रहेका इन्जिनियर महेन्द्र उपाध्यायले कर्णाली राजमार्ग इन्जिनियरिङ मापदण्डअनुसार नै नभएको बताउँछन्। सडक एक लेनको मात्र हुँदा पनि यात्रा जोखिमपूर्ण बनेको उपाध्यायको भनाइ छ। राजमार्ग एक लेनको छ, मोडहरू दुर्घटना बढाउने रिस्की खालका छन्, माटोको परीक्षण नभई खनिएका कारण पहिरो जाने समस्या उत्तिकै छ, उनले भने, सडक फराकिलो बनाउन सकिने ठाउँहरू भए पनि त्यसतर्फ सरकारको ध्यान जान सकेको छैन। सडकलाई कम्तीमा दुई लेनको बनाउनुपर्ने उनको माग छ। राजमार्गमा खाल्डाखुल्डीले दुर्घटनाको जोखिम उच्च रहेको सवारीचालक जीवन सुनारले बताए। पानी पर्दा हिलाम्मे र घाम लाग्दा धुलाम्मे हुने कर्णाली राजमार्गमा गाडी चलाउन निकै सास्ती हुने गरेको सुनारले बताए। साँघुरो सडकका कारण गाडी क्रस गर्न पनि ब्याक गरेर साइड दिनुपर्ने बाध्यता छ, उनले भने, एक मोडबाट अर्को मोडमा गाडी देख्न सकिँदैन। ट्र्याक ओपन भएको डेढ दशक पुग्दा पनि सडकको अवस्था सुधार हुन नसकेको दुल्लु नगरपालिका३ सियाँलाकी सुर्जा साँवदले बताइन्। राजमार्ग हुँदै यात्रा गर्ने यात्रुहरूले असाध्यै दुःख पाएका छन्, घरै छेउको राजमार्गलाई दिनहुँ नियाल्दै आएकी सुर्जा भन्छिन्, सडक गुणस्तरीय र दिगो रूपमा स्तरोन्नति भए कर्णालीका जनताले सुख पाउँथे कि। कर्णाली राजमार्ग मृत्यु मार्गमा परिणत भइसकेको दैलेखका रूपलाल विश्वकर्मा बताउँछन्। यही बाटो भएर हिँड्ने कर्णालीका दुई वटा मुख्यमन्त्री बन्नुभयो, तर राजमार्ग सुधार हुन सकेन। यही मार्ग भएर यात्रा गर्ने कर्णालीवासीहरू गन्तव्यमा नपुग्दै अकालमै ज्यान गुमाइरहेका छन्, उनले भने। कर्णाली राजमार्गमा जोखिमपूर्ण यात्रा गर्ने यात्रुको कथा र व्यथा नागरिकका वियोगान्त र कर्णालीवासीको आवाज सुन्ने कोही नभएको उनको गुनासो छ। सरकारले वास्तविक आवश्यकताको पहिचान गरेर सुर्खेत जुम्ला जोड्ने सडकलाई मृत्यु मार्ग नभई साँच्चिकै राजमार्ग बनाउनुपर्छ, उनले भने। ३ वर्षमा प्रदेशभर २६२ को मृत्यु कर्णाली प्रदेशभर सडक दुर्घटनामा परी २ सय ६२ जनाले ज्यान गुमाएका छन्। कर्णाली प्रदेश प्रहरी कार्यालयले उपलब्ध गराएको तथ्यांकअनुसार कर्णालीका १० जिल्लामा आव २०७६०७७ मा सडक दुर्घटनामा परी ९७ जनाको ज्यान गुमाए। आव ०७७०७८ मा ९८ र चालू आवको ११ महिनामा ६७ जनाको सडक दुर्घटनामा मृत्यु भएको कार्यालयको तथ्यांकमा छ। साँघुरो, जीर्ण, कच्ची सडक तथा सिट क्षमताभन्दा दोब्बर तेब्बर यात्रु राखिनु र पुराना गाडीका कारण पहाडी जिल्लामा दुर्घटना बढ्दै गएको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बाँस्तोलाले बताए।"
राउटे युवतीलाई यौन दुर्व्यवहार गर्नेलाई सात वर्ष कैद,दैलेख : कर्णालीका जंगलमा फिरन्ते जीवन बिताउँदै आएका राउटे समुदायका युवतीलाई यौन दुर्व्यवहारर गर्नेलाई कैद र जरिवाना तोकिएको छ। लोपोन्मुख राउटे समुदायका दुई युवतीलाई यौन दुर्व्यवहारर गर्नेलाई सुर्खेत जिल्ला अदालतले कैद र जरिवाना तोकेको हो। अदालतका न्यायाधीश डा राजेन्द्रकुमार आचार्यको इजलासले राउटे युवतीलाई यौन दुर्व्यवहारर गर्ने चौमन घर्तीमगर र भूपेन्द्र बुढामगरलाई सातसात वर्ष कैद र जनही दुई लाख रुपैयाँ जरिवाना तोकेको हो। बिहीबार भएको फैसलाअनुसार उनीहरूले पीडित राहत कोषमा जनही ८ हजार रुपैयाँ जम्मा गर्नुपर्नेछ। यौन दुर्व्यवहारर भएको होटलका सञ्चालक मनबहादुर पुनलाई ३ वर्ष ६ महिना कैद र एक लाख रुपैयाँ जरिवाना तोकिएको अदालतका सूचना अधिकारी उज्ज्वल रावलले जानकारी दिए। उनले चार हजार रुपैयाँ पीडित राहत कोषमा जम्मा गर्नुपर्ने फैसलामा उल्लेख छ। जेल सजाय र जरिवाना तोकिएका तीनै जनालाई २०७८ असार १६ गते पुर्पक्षका लागि जेल चलान गरिएको थियो। सुर्खेतको गुर्भाकोट नगरपालिकाको आपसोती जनैघाटस्थित भेरी नदी किनारमा बसोबास गर्दैै आएका बेला राउटे समुदायका दुई युवती यौन दुर्व्यवहाररको सिकार भएका थिए। मनबहादुरले सञ्चालन गरेको बोटेचौरको शुभकामना होटलमा जेठ २१ गते राति राउटे युवतीमाथि यौन हिंसा भएको थियो। राउटे युवतीलाई मदिरा खुवाएर यौन हिंसा गरेको भिडियो सार्वजनिक भएपछि २०७८ जेठ २३ गते प्रहरीले उनीहरूलाई प्रक्राउ गरेको थियो।
सरकारले लुट्यो देशको ढुकुटी,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकारले देशको ढुकुटीभित्रै पसेर लुटेको आरोप लगाएका छन्। केन्द्रीय कार्यालयमा आयोजित केन्द्रीय विभागका प्रमुख, उपप्रमुख र सचिवहरूको बैठकलाई सम्बोधन गर्दै उनले व्यापारीका प्रतिनिधि ल्याएर उनीहरूको आधारमा करका दर र अन्तःशुल्क तय गरिएको बताए। खुलेआम देशको ढुकुटीभित्रै पसेर लुट्ने यस्तो सरकार विश्वमा अन्यत्र छ, उनले भने, कमसेकम चोरले पनि झ्यालढोका फोडेर चोर्छ। यो सरकारले त साँचोले खोेलेरै लुट्यो। हद होइन यो ? उनले यो सरकारको काम सकिएको भन्दै अविलम्ब हट्नुपर्ने बताए। यिनीहरूको ठाउँमा सद्दे मान्छे कोही भए मैन पग्लेझैं पग्लिन्थे। तर यिनीहरू त त्यही अनुहार देखाएर ठिङ्ठिङ्ती हिँडिरहेका छन्। भाषण गरिरहेका छन्। सरकार हुँ भन्न लाज हुँदैन ? उनले यो सरकार मानेर चल्न नसकिने भन्दै आफैं नहटे जनताले टिपेर मिल्काउनुपर्ने बताए। ओलीले पार्टीका विभागीय कामहरूलाई सक्रियतापूर्वक अघि बढाउन निर्देशन दिएका छन्। अध्यक्ष ओलीले निर्वाचनअघिका चार महिना पार्टीका लागि अत्यन्तै महत्त्वपूर्ण रहेको स्मरण गराउँदै निर्वाचनमा बन्ने कथित गठबन्धनलाई पराजित गर्न अहिलेदेखि नै योजनाबद्ध रूपमा लाग्नुपर्नेमा बताए। निर्वाचनको संघारमा छौं। हाम्रा विरुद्धमा अनेक रूपका शक्ति लागेका छन्। यस्तो बेलामा पनि हामीले स्थानीय निर्वाचनमा ३८ लाख मत प्राप्त गरेर पहिलो शक्ति भएका छौं, उनले भने, यस निर्वाचनमा हाम्रो हार भएको छैन २ सय ५ स्थानमा जितेका छौं, पहिलो शक्ति भएका छौं। हारको हीन भावनाबाट होइन, जितको उच्च मनोबलका साथ निर्वाचनमा होमिनुपर्छ।"
उद्योगको संख्या अब ६० हजार,"काठमाडौं : नेपालमा कुल उद्योगको संख्या ६० हजार नाघेको छ। केन्द्रीय तथ्यांक विभागले शुक्रबार सार्वजनिक गरेको राष्ट्रिय औद्योगिक सर्वेक्षण, २०७६ अनुसार उद्योग संख्या ६० हजार १ सय ८५ पुगेको हो। २०७५०७६ लाई आधार मानेर तथ्यांक संकलन गरिएको विभागले जनाएको छ। औद्योगिक क्षेत्रमा ५६ हजार ६ सय ११ उद्योग स्थापना भएको विभागको तथ्यांक छ। यसैगरी खानी तथा उत्खनन क्षेत्रमा ३ सय ५६, विद्युत्, ग्यास बाफ तथा वातानुकूलित सेवा क्षेत्रमा ९ सय ९४ र पानीको आपूर्ति ढल निकास, फोहोर व्यवस्थापन र त्यसको उपचारात्मक क्रियाकलापको क्षेत्रमा २ हजार २ सय २४ उद्योग सञ्चालनमा छन्। चारवटै औद्योगिक प्रतिष्ठानको लागत ८ खर्ब ४६ अर्ब ६६ करोड रहेको जनाइएको छ। यी उद्योगले १२ खर्ब १ अर्ब १७ करोड रुपैयाँबराबरको वस्तु तथा सेवा उत्पादन गरेको देखिन्छ। यी वस्तु तथा सेवाले नेपालको अर्थतन्त्रमा ३ खर्ब ५४ अर्ब ५१ करोड रुपैयाँको भ्यालु एड गरेको उल्लेख छ। कुल उद्योगको स्थायी सम्पत्ति ६ खर्ब १९ अर्ब ५१ करोड रुपैयाँ छ। यी ४ प्रकारका औद्योगिक प्रतिष्ठानमा ४ लाख ९१ हजार २ सय २७ व्यक्ति संलग्न छन्। यिनले ३ लाख ८१ हजार ६ सय ८७ जनालाई रोजगारी दिइरहेका छन्। औद्योगिक उत्पादनशील क्षेत्रले ३ लाख ४६ हजार १ सय ४३ जनालाई रोजगारी दिइरहेको विभागको तथ्यांकमा उल्लेख छ। सर्वेक्षणका अनुसार उल्लेखित उद्योगले वार्षिक तलबमार्फत १ खर्ब ७ अर्ब ८९ करोड रुपैयाँ भुक्तानी गर्दै आइरहेका छन्। औद्योगिक प्रतिष्ठानमध्ये ७६ प्रतिशत उद्योग २ सय ७० दिन, १९ प्रतिशत १८०२६९ दिन, ४ प्रतिशत ९०१७९ दिन र १ प्रतिशत उद्योग ९० भन्दा कम दिन सञ्चालन भएका छन्। पूर्ण उत्पादन क्षमताको २५ देखि ९९ प्रतिशतसम्म सञ्चालन भएका छन्। पूर्ण क्षमतामा नचल्नुमा ४६ प्रतिशत बजार वा मागको कमी, १० प्रतिशत कच्चा पदार्थको अपर्याप्तता, ८ प्रतिशत स्रोतको कमी र ८ प्रतिशत सीपमूलक कामदारको अभाव कारण चल्न नसकेको देखिएको छ। यी उद्योगमा एक दिनमा १८ घण्टाभन्दा बढी काम गर्ने उद्योगको संख्या १ प्रतिशत छ। ६ देखि ११ घण्टा दैनिक काम गर्ने उद्योगको संख्या ७७ प्रतिशत छ। ३४ प्रतिशतले मात्र वित्तीय संस्थासँग ऋण लिएको देखिन्छ। १ प्रतिशतले ऋणको प्रतिबद्धता प्राप्त गरेका छन्। यस्तै ५ प्रतिशत साना उद्योग ऋणको प्रक्रियामा छन्। ६० प्रतिशत साना उद्योग ऋण लिने प्रक्रियामा नरहेको विभागको तथ्यांक छ। विभागले कोभिड१९ का कारण मारमा परेका उद्योगको पनि तथ्यांक संकलन गरेको थियो। जसअनुसार कोभिड महामारीमा २०७६ चैत्र ११ देखि जारी गरेको ४ महिनाको लकडाउन अवधिमा ६३ प्रतिशत उद्योग प्रतिष्ठान पूर्णरूपमा बन्द भएको छ। कोभिडकै कारण २४ प्रतिशत उद्योग आंशिक र १३ प्रतिशत उद्योग मात्रै पूर्ण रूपमा सञ्चालनमा रहेको उल्लेख छ। लकडाउन अवधिमा ६० प्रतिशत कामदारले बिना तलब सुविधा अस्थायी रूपमा काम छोड्नु परेको थियो। १७ प्रतिशतले कामदारले भने बिनातलब सुविधा कामबाट वञ्चित हुनुपरेको थियो। उक्त समयमा ११ प्रतिशत कामदारले तलबसुविधा आंशिक रूपमा कटौती भएको र १२ प्रतिशतले निर्धारित समयभन्दा ढिला तलब पाएका थिए। उद्योगहरूमा ठूला उत्पादनशील औद्योगिक प्रतिष्ठानको संख्या आर्थिक ५ हजार १७ पुगेको छ। ठूला उत्पादनशील उद्योगमा कुल लगानी करिब ६ खर्ब ४४ अर्ब रहेको छ। यी उद्योगले ८ खर्ब २२ अर्बबराबरको वस्तु उत्पादन गर्छन्। राष्ट्रिय औद्योगिक गणना २०६९ मा भने कुल ठूला उत्पादनशील उद्योगको लगानी २ खर्ब ४१ अर्ब र कुल वस्तु उत्पादन ३ खर्ब २२ अर्ब रहेको थियो। यी उद्योगले राष्ट्रिय अर्थतन्त्रमा २ खर्ब ३५ बराबरको भ्यालु एड गरेको तथ्यांकमा उल्लेख छ। नेपालको प्रथम राष्ट्रिय औद्योगिक गणना २०२२ सालमा भएको थियो। हालसम्म दसौं औद्योगिक गणना सम्पन्न भएको छ।"
बुढीगंगा नगरपालिकाको मेयर र उपमेयर दुवैमा एमालेको अग्रता,"बाजुराः जिल्लाको बुढीगंगा नगरपालिकाको निर्वाचनको मतगणना जारी छ। अहिलेसम्म २ हजार ७ सय मतगणना हुँदा एमालेबाट मेयरका उम्मेदवार रामबहादुर बानियाँ १ हजार ५९२ मतका साथ अगाडि छन्। गठबन्धनबाट कांग्रेसका मेयरका उम्मेदवार रंगबहादुर खातीले १ हजार ६२ मत सहित बाँनियालाई पछ्याइरहेका छन्। यस्तै, उपमेयरमा एमालेबाट उपमेयरको उम्मेदवार माया खड्का १ हजार ५ सय ५९ मतसहित अगाडि छिन्। कांग्रेसकी रिता शाहीले १ हजार ९९ मत प्राप्त गरेकी छिन्। हालसम्म २ वटावडाको मतपरिणाम सार्वजनिक भैसकेको छ। वडा नम्बर १ र १० को नतिजा सार्वजनिक भैसकेको हो। वडा १ मा एमालेका रणबहादुर थापासहित प्यानल नै विजयी भएको छ। एमाले उम्मेदवार थापाले ३ सय ५३ मत ल्याएर विजयी भए। कांग्रेसका वडाअध्यक्ष उम्मेदवार लोगबहादुर थापाले ३ सय १८ मत ल्याएका छन्। वडा नम्बर १० मा ५ सय ४८ मतकासाथ नेकपा एमालेका दलबहादुर साउद विजयी भएका छन्। कांग्रेसका उम्मेदवार मोहनबहादुर बुढा ४ सय ९१ मत ल्याए। बैशाख ३० गतेको निर्वाचनमा धाँदली भएको भन्दै रोकिएको निर्वाचन असार २३ गते कडा सुरक्षाका साथ शान्तिपूर्ण तरिकाले सम्पन्न भएको थियो। निर्वाचनमा ६६८३ प्रतिशत मत खसेको छ।"
राष्ट्रपति भण्डारीद्वारा आबेको हत्याप्रति खेद प्रकट,काठमाडौं : राष्ट्रपति विद्यादेवी भण्डारीले जापानका पूर्वप्रधानमन्त्रीको हत्या भएकामा खेद प्रकट गरेकी छन्। राष्ट्रपति भण्डारीले आज ट्वीट गरी आबेप्रति भावपूर्ण श्रद्धाञ्जलि प्रकट गरेकी हुन्। यस दुःखद् घडीमा उनले मैत्रीपूर्ण जापानी जनता र स्वर्गीय आबेको परिवारजनमा समवेदनसमेत प्रकट गरिन्। आबेको शुक्रबार चुनावी सभामा भाषण गरिरहेका बेला गोली हानी हत्या भएको थियो। यस दुःखद् घडीमा आज नेपाल सरकारले पनि देशभर शोक मनाउने निर्णय गरेको थियो।
स्थानीय तह चुनावमा भएको अन्तर्घात छानविन गर्न समिति गठन,"काठमाडौं: नेकपा माओवादी केन्द्रले स्थानीय तहको निर्वाचनमा भएको अन्तर्घात सम्वन्धमा छानविन गर्न समिति गठन गरेको छ। शनिबार पार्टी कार्यालय पेरीसडाँडामा बसेको स्थायी समिति बैठकले तीन सदस्यीय छानविन समिति गठन गरेको हो। समितिको अध्यक्षमा टंक राई रहेका छन्। यस्तै सदस्यहरूमा मुक्ति प्रधान र खिमलाल देवकोटा रहेको पार्टी प्रवक्ता कृष्णबहादुर महराले जानकारी दिए। यस्तै, पार्टीको विद्यार्थी संगठन अखिल क्रान्तिकारीमा देखिएको विवाद समाधान गर्न रमेश मल्ल, नरेन्द्र न्यौपाने र रत्न ढकाल रहेको समिति बनाइएको छ।"
बालेनलाई डिलाको प्रश्न : सडकमा सानो व्यापार गर्नेलाई डन्डा अनि निर्जिव सालिकमा पैसा ?,"काठमाडौं : नेपाली कांग्रेसकी केन्द्रीय सदस्य डिला संग्रौला पन्तले र्याप गायक यम बुद्धको सालिक निर्माण गर्ने काठमाडौं महानगरपालिकाका मेयर बालेन्द्र शाहको निर्णयको आलोचना गरेकी छन्। सुरुमा महानगरको बजेटबाट १५ लाख छुट्टयाएका मेयर शाहले चौतर्फी आलोचनापछि आफ्नै तलबबाट सालिक निर्माण गर्ने घोषणा गरेका थिए। यो घोषणालाई अपरिपक्व भन्दै आलोचना भइरहेका बेला डिलाले फेसबुकमार्फत जनताको पसिनाबाट जम्मा भएको पैसाले सालिक बनायनु राज्यकोषको दुरुपयोग भएको जिकिर गरेकी हुन्। ब्यक्तिका नाममा सालिक, पार्क, गेट स्मृति र प्रतिष्ठानका लागि जनताको पसिनाबाट जम्मा भएको राज्यकोष दुरुपयोग गरिनु ठिक होइन। फेरि आफ्नै तलबबाट बनाउँछु भन्नु पनि उचित देख्दिनँ, उनले भनेकी छन्। उनले सालिक बनाउने पैसा पैसा गरीब, असहायको आय आर्जनमा जोड्न सुझाएकी छन्। उनले केही अघि मकै पोल्ने दम्पतीलाई महानगरका प्रहरीले गरेको लछार पछार घटना सम्झिदै प्रश्न गरेकी छन्, सडकमा सानो ब्यापार गर्नेलाइ डन्डा, अनि निर्जिव सालिक निर्माणमा पैसा? यो कस्तो नीति ?"
सरकारले लुट्यो देशको ढुकुटी,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकारले देशको ढुकुटीभित्रै पसेर लुटेको आरोप लगाएका छन्। केन्द्रीय कार्यालयमा आयोजित केन्द्रीय विभागका प्रमुख, उपप्रमुख र सचिवहरूको बैठकलाई सम्बोधन गर्दै उनले व्यापारीका प्रतिनिधि ल्याएर उनीहरूको आधारमा करका दर र अन्तःशुल्क तय गरिएको बताए। खुलेआम देशको ढुकुटीभित्रै पसेर लुट्ने यस्तो सरकार विश्वमा अन्यत्र छ, उनले भने, कमसेकम चोरले पनि झ्यालढोका फोडेर चोर्छ। यो सरकारले त साँचोले खोेलेरै लुट्यो। हद होइन यो ? उनले यो सरकारको काम सकिएको भन्दै अविलम्ब हट्नुपर्ने बताए। यिनीहरूको ठाउँमा सद्दे मान्छे कोही भए मैन पग्लेझैं पग्लिन्थे। तर यिनीहरू त त्यही अनुहार देखाएर ठिङ्ठिङ्ती हिँडिरहेका छन्। भाषण गरिरहेका छन्। सरकार हुँ भन्न लाज हुँदैन ? उनले यो सरकार मानेर चल्न नसकिने भन्दै आफैं नहटे जनताले टिपेर मिल्काउनुपर्ने बताए। ओलीले पार्टीका विभागीय कामहरूलाई सक्रियतापूर्वक अघि बढाउन निर्देशन दिएका छन्। अध्यक्ष ओलीले निर्वाचनअघिका चार महिना पार्टीका लागि अत्यन्तै महत्त्वपूर्ण रहेको स्मरण गराउँदै निर्वाचनमा बन्ने कथित गठबन्धनलाई पराजित गर्न अहिलेदेखि नै योजनाबद्ध रूपमा लाग्नुपर्नेमा बताए। निर्वाचनको संघारमा छौं। हाम्रा विरुद्धमा अनेक रूपका शक्ति लागेका छन्। यस्तो बेलामा पनि हामीले स्थानीय निर्वाचनमा ३८ लाख मत प्राप्त गरेर पहिलो शक्ति भएका छौं, उनले भने, यस निर्वाचनमा हाम्रो हार भएको छैन २ सय ५ स्थानमा जितेका छौं, पहिलो शक्ति भएका छौं। हारको हीन भावनाबाट होइन, जितको उच्च मनोबलका साथ निर्वाचनमा होमिनुपर्छ।"
गृहजिल्ला पुगेर मन्त्री यादवले भने : यस्तो काम गर्छु कि वनमन्त्रीको नाम लिएर जनताले ताली बजाउने छन्,"वीरगन्ज : संघीय सरकारका नवनियुक्त वन तथा वातावरण मन्त्री प्रदीप यादवले अबको तीन महिना भित्रमा पर्सा जिल्लालाई विकास निर्माणको योजनाको ठूलो उपहार दिने घोषणा गरेका छन्। मन्त्री बनेपछि पहिलो पटक शनिबार गृहनगर वीरगन्ज आएका बेला उनको स्वागतमा जसपाले आयोजना गरेको स्वागत तथा सम्मान कार्यक्रमलाई सम्बोधन गर्दै मन्त्री यादवले यस्तो घोषणा गरेका हुन्। मन्त्री यादवले भने, हुन त मेरो मन्त्रालय विकासे मन्त्रालय त होइन। तर प्रधानमन्त्री, भौतिक पूर्वाधार विकास, शिक्षालगायतका मन्त्रीहरुसँग समन्वय गरेर तीन महिनाभित्रै यो जिल्लालाई एकदमै ठूलो उपहार दिन्छु। यो मेरो घोषणा मात्रै होइन प्रतिबद्धता पनि हो। जिल्लाका १४ वटै पालिकामा अधुरा रहेका सबै सडकहरुको टेण्डर गराएर काम शुरु गराउने घोषणा पनि उनले गरे। यसका साथसाथै पर्सामा पर्यटन प्रवर्द्धन र विकासका लागि वीरगन्जमा ललितपुरको भन्दा पनि ठूलो चिडियाखाना आफ्नै कार्यकालमा निर्माण हुने उनले बताए। यसका लागि जग्गा खोज्न वीरगन्जका मेयर राजेशमान सिंहलाई उनले आग्रह पनि गरे। भिस्वा स्तुप, विन्दवासीनी मन्दिर, भाथा मन्दिरलगायतका धार्मिक स्थललाई धार्मिक पर्यकटीय स्थलका रुपमा रुपमा विकास गर्ने आफनो लक्ष्य रहेको उनले बताए। ठोरी गाउँपालिकालाई मधेस सरकारले पर्यकटीय क्षेत्र घोषणा गरेको भन्दै उनले त्यसका लागि संघीय सरकारले पर्याप्त बजेट उपलब्ध गराउने उनले बताए। संघ र प्रदेशको निर्वाचन निकटमै रहेकाले आफनो कार्यकाल एकदमै छोटो रहेको भन्दै मन्त्री यादवले भने, तर म विश्वास दिलाउन चाहन्छु कि जिल्लावासीको शीर झुक्न दिन्न, यस्तो काम गर्छु कि वनमन्त्रीको नाम लिएर जनताले ताली बजाउनेछन्, तपाई जिल्लावासीको आर्शीवाद लिन यहाँ आएको छु। आशीर्वाद लिएर काठमाडौं जान्छु अनि मात्र काम शुरु गर्छु। कार्यक्रमलाई सम्बोधन गर्दै वीरगन्ज महानगरपालिकाका मेयर सिंहले यादव मन्त्री बनेपछि जिल्लाका जसपाका नेता कार्यकर्तामा मात्र भइ सम्पूर्ण पर्सा जिल्लावासीमा नयाँ जोश जाँगर पलाएको बताए। उनले भने, प्रदीप यादवज्यू मन्त्री बनेपछि जिल्लावासीमा एउटा छुटटै तरंग आएको छ, पर्साका जनता र कार्यकर्ताको आशा भरोसामा मन्त्रीज्यू खरो रुपमा उत्रिने विश्वास लिएको छु। जसपाकै तर्फबाट भौतिक पुर्वाधार विकास मन्त्री इस्तियाक राई पनि बनेकाले उनीसँग सहकार्य गरेर जिल्लाका १४ वटै पालिकाका रहेका सम्पूर्ण सडक निर्माणको काम तीन महिनाभित्र कार्ययोजना तयार पारेर अगाडि बढ्नेमा आफू विश्वस्त रहेको सिंहले बताए। कार्यक्रममा जसपाको विधार्थी संगठन समाजवादी विधार्थी संगठनका जिल्ला अध्यक्ष एजाज बाबु राँकीले मन्त्री यादवलाई चाँदीको मुकुट लगाइ दिएर स्वागत गरेका थिए। जसपाका जिल्ला अध्यक्ष रामनरेश यादवको अध्यक्षतामा भएको कार्यक्रममा, जिसस पर्साका अध्यक्ष अजय सर्राफ, जसपाका केन्द्रीय सदस्यहरु जनार्दन यादव, फिरोज मन्सुर, नगरअध्यक्ष इश्वरचन्द्र यादव, बहुदरमाइ नगरपालिकाका मेयर सिंघासन साह तेली, धोबीनी गाउँपालिकाका अध्यक्ष मदन चौहानलगायतको सहभागिता रहेको थियो।"
महिला हकहितमा राणाको पैरवी,"काठमाडौं : नेपाली कांग्रेस केन्द्रीय सदस्य डा आरजु राणा देउवाले महिलाको हक अधिकार सुनिश्चितताका लागि निरन्तर लबिङ गर्दै आएकी छन्। डा राणाले अघिल्ला सरकारका पालादेखि नै महिलाका मुद्दामा निरन्तर सरकारको खबरदारी गरिरहेकी छन्। संविधानले आधारभूत महिला अधिकारका रूपमा सुरक्षित मातृत्व, प्रजनन स्वास्थ्य, शिक्षा, स्वास्थ्य, रोजगार, समान तलबज्याला, सामाजिक सुरक्षा, सम्पत्तिको अधिकार तथा राज्यका सबै निकायमा समावेशिताका आधारमा महिलाको प्रतिनिधित्वको सुनिश्चितता गरेको छ। डा राणाले यसअघि नै स्थानीय तहमा ४० प्रतिशत र माथिल्लो तहमा ३३ प्रतिशत राजनीतिक प्रतिनिधित्वको व्यवस्था कार्यान्वयनका लागि जोडदार माग गरेकी थिइन्। जबरजस्ती करणीका घटना दिनहुँ बढिरहेको अवस्थामा कानुनी जटिलता, कानुन कार्यान्वयनमा उदासीनता, हद म्याद, प्रमाण संकलनलगायत कारणले अपराधीको उन्मुक्ति भइरहेको छ। पीडितलाई न्याय दिन विद्यमान कानुनलाई पुनरावलोकन गरी अपराधीलाई कडा कारबाहीको प्रबन्ध गर्न डा राणाले माग गरिरहेकी छन्। महिलाको प्रजनन स्वास्थ्य अधिकारको संरक्षणमा आवश्यक पर्ने सेनिटरी प्याडलगायतमा आयात शुल्क र मूल्य अधिवृद्धि कर लगाउँदा सामान्य आर्थिक अवस्था भएका महिलामा प्रतिकूल प्रभाव परेको छ, राणा भन्छिन्, महिला, बालबालिका, ज्येष्ठ नागरिकले समेत प्रयोग गर्ने सेनेटरी प्याड, ड्राइप्याडमा औषधिसरह छुट गरी सरकारले सस्तो र सुलभ बिक्री वितरणको प्रबन्ध मिलाउनुपर्छ। यसैगरी, आमाको नामबाट नागरिकता प्राप्त गर्ने संवैधानिक अधिकारको संरक्षण र सहज कार्यान्वयन गर्न पनि डा राणाले माग गरिरहेकी छन्। महिलाका लागि गुणस्तरीय शिक्षा, स्वास्थ्यमा सहज पहुँच, आर्थिक सबलीकरणका लागि रोजगारको सुनिश्चितताका लागि उनको अभियानले निरन्तर खबरदारी गरिरहेको छ। यस्तै, महिला, बालबालिका तथा ज्येष्ठ नागरिकले प्राप्त गर्ने सेवा सुविधा साथै अन्तर्राष्ट्रिय स्तरमा गरिएका प्रतिबद्धताको प्रभावकारी कार्यान्वयन र निरीक्षण गर्न ७७ वटै जिल्लामा अधिकारसम्पन्न कार्यालय स्थापना गर्न माग गरिएको छ। पेट्रोलियम पदार्थको पटकपटक भइरहेको मूल्यवृद्धिका कारण दैनिक उपभोग्य सामग्री महँगोमा उपभोक्ता गृहिणी बढी पीडित भएकाले ग्यास, पेट्रोलियम पदार्थलगायतको मूल्य घटाउन पनि माग गरिएको छ। डा राणाले यी मागहरू पहिलेदेखि नै राख्दै आएकी हुन्। नेपालको संविधान, २०७२ ले महिलाले लामो समयदेखि आकांक्षा राख्दै आएका अधिकारको पक्षमा महत्त्वपूर्ण परिवर्तन ल्याउन सफल भएको बताइन् । उनले भनिन्, अझै पितृसत्तात्मक समाजका कारण उनीहरूले त्यो अधिकार पूर्ण रूपमा उपभोग गर्न पाएका छैनन्।"
एमालेसँग गठबन्धन गर्नका लागि ढोका बन्द : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी निर्वाचनमा नेकपा एमालेसँगको सहकार्य सम्भव नभएको स्पष्ट पारेका छन्। समाजवादी प्रेस संगठन रुपन्देहीले शनिबार बुटवलमा आयोजना गरेको पत्रकार सम्मेलनमा अध्यक्ष नेपालले एमालेसँग गठबन्धन गर्नका लागि ढोका बन्द गरेको भन्दै आगामी निर्वाचनमा सहकार्य सम्भव नभएको बताएका हुन्। आफूहरुले एमालेबाट गरेको विद्रोहको औचित्य पुष्टि भएको जिकिर गर्दै उनले गलत प्रवृत्तिले गर्दा भएको हानी नोक्सानीको सबैले समीक्षा गर्नुपर्ने बताए। उनले अहिलको पाँच दलीय गठबन्धनले मुलुकलाई जोगाउने काम गरेकाले संघ र प्रदेशको निर्वाचनमा पनि सहकार्य जारी रहने धारणा राखे। निर्वाचनको मिति घोषणा भएलगत्तै सहि नीति र दृष्टिकोण बोकेर पार्टी जनतामा जाने तयारी गरेको उनले बताए। उनले राष्ट्रिय हित र सुरक्षालाई केन्द्रविन्दुमा राखेर छिमेकी र अन्य मुलुकसँगको सम्बध विस्तार गर्नुपर्नेमा समेत जोड दिए।
पेरिसडाँडामा माओवादीको स्थायी समिति बैठक,"काठमाडौं : नेकपा माओवादी केन्द्रको स्थायी समिति बैठक सुरु भएको छ। कोटेश्वरस्थित पार्टी केन्द्रीय कार्यालयमा केहीवेर अघि स्थायी समिति बैठक सुरु भएको हो। पार्टी अध्यक्ष पुष्पकमल दाहालको अध्यक्षतामा वसेको बैठकले मुलुकको पछिल्लो राजनीतिक अवस्था, पार्टी संगठन विस्तार लगायत विषयमा छलफल गर्ने बताइएको छ। स्थानीय तहको निर्वाचनमा भएको अन्तरघात, पार्टीमा चुलिएको गुटको अन्त्य गर्नेबारे समेत छलफल हुने स्रोतले बताएको छ। पार्टी भित्रको चरम गुटवन्दीका कारण माओवादीले पदाधिकार चयन गर्न सकेको छैन। पोलिव्युरो र स्थायी समिति चयनमा पनि माओवादी भित्र तिव्र विवाद छ।"
"राजनीतिक दलबाट जनता सन्तुष्ट छैनन्, जनभावना बुझ्न नसके अरु बालेनहरु आउँछन् : सभामुख सापकोटा","काठमाडौं : सभामुख अग्निप्रसाद सापकोटाले निर्वाचनमा हुने सबै खालका विकृति र विसंगतिको अन्त्यका लागि अभियान सञ्चालन गर्नुपर्ने बताएका छन्। शनिबार काठमाडौंमा राष्ट्रिय युवा परिषद्ले आयोजना गरेको संघीय नमूना युवा संसद अभ्यासको उद्घाटन गर्दै सभामुख सापकोटाले अहिले सामान्य मान्छेले चुनाव लड्नै नसक्ने गरि खर्च हुन थालेको र चुनावमा विकृति र विसंगति देखिन थालेको भन्दै यसको अन्त्यका लागि युवाहरुले अभियान नै सञ्चालन गर्नुपर्ने बताएका हुन्। हालै भएको स्थानीय तहको निर्वाचनमा काठमाडौंको र अन्य स्थानको विश्लेषण गर्दा विद्यमान परिस्थितिबाट जनताहरु सन्तुष्ट नदेखिएको उनले बताए। उनले जनताहरुको भावनालाई नेपालका राजनीतिक पार्टी र नेतृत्वमा बसेकाहरुले बुझ्न नसके आगामी चुनावमा अर्कै परिस्थिति आउन सक्ने धारणा राखे। त्यस्तै उनले चुनावलाई स्वतन्त्र, निष्पक्ष, शान्तिपूर्ण रुपमा सम्पन्न गर्न र असल, इमान्दार उम्मेदवारलाई जिताउनका लागि युवाहरुले गरेको नमूना संसद अभ्यासले महत्वपूर्ण योगदान गर्ने जिकिर गरे। सभामुख सापकोटाले अहिलेको समयमा सहि बिचारका साथ अघि बढ्न युवाहरुलाई सुझाव पनि दिए।"
"पूर्वप्रदेश प्रमुख अहिराजले राष्ट्रपतिलाई बुझाए १३बुँदे ध्यानाकर्षण पत्र, सीमा समस्यामा विशेष चासो (पूर्णपाठ)","काठमाडौं : मधेश प्रदेशका निवर्तमान प्रदेश प्रमुख राजेश झा अहिराजले राष्ट्रपति विद्यादेवी भण्डारीलाई १३ बुँदे ध्यानार्कषण पत्र बुझाएका छन्। पछिल्लो समय देश दौडाहमा रहेका अहिराजले आफूले देखेका जनताका पीरमर्का समेटेर तयार पारेको ध्यानाकर्षण पत्र शीतल निवास पुगेर राष्ट्रपति भण्डारीलाई बुझाएका हुन्। ध्यानाकर्षण पत्रमा समयमै मल नपाएर किसानहरु मर्कामा परेकाले यसै आर्थिक वर्षभित्र प्रत्येक प्रदेशमा एकएक वटा रासायनिक मल कारखाना स्थापना गर्न तथा जैविक मल उत्पादन गर्ने व्यक्ति तथा संस्थाहरूलाई प्रोत्साहित गर्ने नीति अविलम्ब ल्याउनका लागि सरकारको ध्यानाकृष्ट गराइदिन अनुरोध गरिएको छ। त्यस्तै सुदूरपश्चिमको पर्यटन प्रवर्द्धन, सीमामा नेपालीमाथि दुर्व्यवहार समस्या, महाकाली सन्धि, शुक्लाफाँटा आरक्ष विस्थापित समस्या, महाकाली दोहन समस्या, रोजगारीका लागि भारत जान बाध्य हुने समस्या समाधानमा सरकारलाई घच्घच्याउन राष्ट्रपतिलाई अनुरोध गरिएको छ। त्यस्तै कर्णालीको पर्यटन प्रवर्द्धन, स्याउ खेती र जडिबुटी उत्पादनमा पनि पहल गर्न माग गरिएको छ। तराईको बाढी डुबानको समस्या पनि समाधानका लागि सरकारलाई पहल गरिदिन भनिएको छ। सीमा क्षेत्रका नागरिकहरूको हकमा विशेष अध्ययन समितिको खाँचो रहेकाले यसमा पहल गरिदिन राष्ट्रपतिको ध्यानाकर्षण गराइएको छ। मधेशी र गैरमधेशीबीचको दूरी नमेटाउने हो भने कालान्तरमा अर्को ठूलो विद्रोह हुनसक्नेतर्फ अहिराजले राष्ट्रपतिलाई ध्यानाकर्षित गराएका छन्। यस्तो छ ध्यानाकर्षण पत्र: विगत केही महिनादेखि जनताका पीरमर्का नजिकबाट बुझ्न देशाटनको क्रममा छु । त्यस क्रममा देखेभोगेका र अनुभव गरेका कुराहरूलाई सम्माननीय महामहिम राष्ट्रपतिज्यू समक्ष सविनय निवेदन गर्न चाहन्छु । राष्ट्रको गरिमा, देशको अभिभावक अनि सम्पूर्ण नेपाली जनताको आशा र भरोसाको केन्द्र भएको नाताले सम्माननीय महामहिम राष्ट्रपतिज्यूले तल उल्लेखित राष्ट्रका समस्याहरूलाई सम्बोधन गर्न नेपाल सरकारको ध्यानाकर्षण गराइदिनु हुनेछ भन्ने विश्वास लिएको छु । सडक सञ्जालको अभाव, हवाइमार्ग गम्भीर जोखिम, महँगो र टिकट पाउन कठिनाइ, स्थानीय उत्पादनलाई प्रोत्साहन, बजार, अन्तर्राष्ट्रियकरण, विद्यालयमा पुस्तक अभाव, शिक्षकको अनुपस्थिति, शिक्षाभित्रको दलीयकरण, नागरिकलाई मान्छेसरहको जीवन जिउन पाउने वातावरण, आम नेपालीलाई आफ्नै गाउँबस्तीमा श्रम गरेर बाँच्न पाउने अवस्था नरहेको लगायत यी समस्या समाधानका लागि नेपाल सरकारबाट तत्काल सम्बोधन हुन सके नेपाली जनताले ठूलो राहत महसुस गर्ने थिए । १) यति बेला धान खेतीको समय सुरु भइसकेको छ । तर किसानहरू मल र बीउको समस्या भोगिरहेका छन् । एकातिर समयमा मल बीउ नपाउने अवस्था अनि अर्कोतिर बढ्दो उत्पादन लागतका कारण किसानहरू खेतीतर्फ निराश भइरहेका छन् । खेत बाँझो राख्नु किसानहरूको बाध्यता बनेको छ । खाद्यान्नमा देशको परनिर्भता बढिरहेका बेला उब्जनीयोग्य खेतहरू बाँझो रहनु एकदमै दुःखद कुरा हो । यस्तो बेला खेत बाँझो राखे रु एक लाखसम्म जरिवाना गर्ने नीति ल्याएर सरकारले किसानहरुलाई थप पीडित बनाएको छ । चिन्ताको कुरा यो हो कि मल आयातका नाममा हरेक वर्ष कमिशनको ठूलो खेल हुने गरेको छ । यही कारण रासायनिक मल कारखानाको स्थापना कुनै पनि दलका नेतृत्वको सरकारको प्राथमिकता बन्न सकेको छैन । गणतन्त्र स्थापनाका यतिका वर्ष बितिसक्दा पनि देशमा एउटा मल कारखाना समेत स्थापना हुन नसक्नु बिडम्बना हो । किसान भनेका हाम्रा अन्नदाता हुन् । उनीहरुको सक्रियता र सम्पन्नताबिना मुलुक अन्नमा आत्मनिर्भर हुन असम्भव छ । किसानका माग र समस्या सम्बोधन हुन सके मात्रै मुलुकले आत्मनिर्भरताको बाटो अवलम्बन गर्नसक्छ । अतःयसै आर्थिक वर्षभित्र प्रत्येक प्रदेशमा एकएक वटा रासायनिक मल कारखाना स्थापना गर्न तथा जैविक मल उत्पादन गर्ने व्यक्ति तथा संस्थाहरूलाई प्रोत्साहित गर्ने नीति अविलम्ब ल्याउनका लागि नेपाल सरकारको ध्यानाकृष्ट गराइदिनु हुनेछ भन्ने विश्वास लिएको छु । २) गएको जेठको तेस्रो साता सुदूरपश्चिम प्रदेशको भ्रमणमा गएको थिएँ । बझाङ, बाजुरा, दार्चुला, बैतडी, डोटी, डडेलधुरासहितका जिल्लाहरूपुग्दा त्यहाँ पर्यटनको प्रचुर सम्भावना देखेँ । प्याराग्लाइडिङ, बन्जीजम्पजस्ता साहसिक खेल खेलाउने सम्भावना भएका ठाउँहरु प्रशस्त रहेछन् । खप्तडसहितका त्यहाँका प्रशिद्ध पर्यटकीय क्षेत्रहरुको यथोचित विकास गर्ने र ऐतिहासिक एवम् पुरातात्विक महत्वका मन्दिर तथा ठाउँहरूको प्रचारप्रसार गर्नसक्ने हो भने त्यस भेगले देशको अर्थतन्त्रमा ठूलो योगदान गर्न सक्छ । त्यहाँका जनताले आफ्नै गाउँठाउँमा रोजगारको अवसर प्राप्त गर्नेछन् । अत्यन्त न्यून वेतनका लागि श्रम बेच्न विदेशिनु पर्नेर कष्टकर काममा घोटिनुपर्ने अवस्था अन्त्य हुन सक्छ । ३) सुदूरपश्चिम प्रदेशका पहाडी जिल्लाहरूको अधिकांश भूभागमा विश्वमै बहुमूल्य मानिने जडिबुटी र बेमौसमी तरकारी उत्पादनका लागि प्रचूर सम्भावना रहेछ । तर त्यहाँ जडिबुटी र व्यावसायिक तरकारी खेतीको प्रोत्साहनप्रवद्र्धनका लागि सरकारीस्तरबाट खासै उल्लेख्य काम भएको देखिएन । आफ्नो गाउँठाउँमा आयआर्जन गर्न सकिने प्रचूर सम्भावना हुँदाहुँदै पनि त्यहाँका अधिकांश युवा एवम् किशोरहरू रोजगारीको खोजीमा भारतका विभिन्न सहरमा गएर श्रम बेच्न बाध्य रहेछन् । घरमा आफूमाथि आश्रित बृद्ध अवस्थाका आमाबुबा र लालाबालासहितका सदस्यहरूलाई छाडेर विदेशिनु पर्दाको पीडा शब्दमा व्यक्त गर्न सकिन्न । ती पहाडी जिल्लाहरूमा व्यावसायिक तरकारी खेतीलाई प्रोत्साहन गर्ने हो भने केही किलोमिटरको दूरीमा रहेका नेपाली र भारतीयसहरहरूमा निर्यात गर्न सकिन्छ । साथै, जडिबुटीको उत्पादनमा किसानहरूलाई आकर्षित गरी प्रशोधन उद्योग स्थापनाका लागि निजी क्षेत्रलाई प्रोत्साहन गर्ने हो भने विदेशी मुद्रा आर्जन हुने मात्र नभई त्यहाँको जीवनस्तरमा आमूल परिवर्तन हुन सक्छ । ढुंगाको सदुपयोग, कलाकृति र ढुंगाकै सामानहरू बनाउनमा समाजलाई प्रोत्साहन गर्ने हो भने ढुंगा र सोबाट बनेका सामानहरूले कलाको सदुपयोग र आयआर्जनको प्रचूर सम्भावना बोकेको छ । ४) दार्चुलाको सदरमुकाम खलङ्गा पुगेको साँझ मैले एकदमै दुःखद दृश्य देख्नु पयो । दार्चुलालाई भारतीय सीमावर्ती बजार धार्चुलासँग जोड्ने महाकाली नदीमाथिको झोलुङ्गे पुलमा भारतीय सीमा सुरक्षा बल र सशस्त्र प्रहरी बल दुवैतर्फ ढोका राखिएको रहेछ । साँझ सात बजेपछि त्यो ढोका बन्द गरिँदो रहेछ । ढोका बन्द गर्नुअघि सुरक्षाकर्मीबाट सिट्ठी बजाइँदो रहेछ । सिट्ठीको आवाज सुनेसँगै धार्चुला तर्फ मजदूरी गर्न गएका हाम्रा दाजुभाइ र दिदीबहिनीहरू ज्यान छाडेर दौडँदा रहेछन् । लखेटिएको जनावारको जस्तो गरी दौडिनुपर्ने हाम्रा श्रमिकहरूको नियति देख्दा मन कटक्क भएर आयो । हाम्रा श्रमिकहरूले दिनहुँ भोग्नुपरेको त्यो नियतिको मुख्य कारण आर्थिक विपन्नता हो । यसखाले अवस्थालाई अन्त्य गर्न हाम्रा दाजुभाइ दिदीबहिनीहरूलाई आफ्नै मुलुकमा रोजगार पाउने वा स्वरोजगार गर्ने स्थिति बनाउन जरुरी छ । ५) सुदूरपश्चिम प्रदेशको कञ्चनपुरस्थित सीमावर्ती क्षेत्र पुग्दा झनै चिन्ताजनक स्थिति देखियो । महाकाली सन्धि गरेको यतिका वर्ष बितिसक्दा पनि सन्धिमा उल्लेख भएबमोजिमका लाभ नेपालले प्राप्त गर्न सकेको खासै देखिएन । यसका लागि सरकारी स्तरबाट ठोस पहल होस् भन्ने चाहना त्यहाँका नागरिकहरूमा रहेको पाइयो । यसअघि म तत्कालीन प्रदेश नं २ अर्थात् हालको मधेश प्रदेशको प्रदेश प्रमुख हुँदा पनि सुदूरपश्चिम प्रदेशको भ्रमण गर्नुका साथै प्रदेश प्रमुखसँग भेटेर त्यहाँका समस्याहरूको समाधानका लागि आग्रह गरेको थिएँ । शुक्लाफाँटा बन्यजन्तु आरक्ष भएका बेला, त्यहाँबाट विस्थापित भएका नागरिकहरू अहिलेसम्म धेरै पीडित रहेकाले उनको विषयमा सरकारको ध्यानाकर्षण गराउन आग्रह गरेको थिएँ । शुक्लाफाँटाको क्षेत्रफल बढेका बेला २०५० सालमै त्यहाँका १८ सय परिवार विस्थापित भएका थिए । सरकारले उनीहरूलाई अरु ठाउँमा जग्गा दिने भनेपनि अहिलेसम्म पाएका छैनन् । यस्तै महाकाली पारिका गाउँ दोधारा चाँदनीका बासिन्दाका पनि सीमाका समस्याका बारेमैले प्रदेश प्रमुखलाई जानकारी गराएको थिएँ । दोधारा चाँदनीमा धेरै मानिसहरूको हातमा जग्गाधनी प्रमाण पुर्जा भएपनि उनीहरुले जग्गा चलनभोग गर्न नपाएको समस्या छ । कञ्चनपुरमा सीमानाका समस्या रहेकाले यस बारेमा प्रदेश सरकार र राष्ट्रपतिको कार्यालयलाई जानकारी गराउन पनि मैले आग्रह गरेको कुरा पनि महामहिमज्यूलाई अगवत गराउन चाहन्छु । र, हाल सुदूरपश्चिम प्रदेशका प्रदेश प्रमुख रहनुभएका माननीय देवराज जोशीजीलाई भेटेर सुकुम्वासीका समस्या, शुक्लाफाँट पीडितका समस्या, बाढीका समस्या, विस्थापितहरूका समस्या, महाकाली नदी दोहनका समस्या र अन्य समस्याबारे मिति २०७८ जेठ २८ गते भेटेरै जानकारी गराएको थिएँ । ६) महाकाली नदी दोहन अर्को विकराल समस्याको रुपमा देखियो । त्यहाँबाट दैनिककरिब ३०० ट्रिपर गिटीबालुवा झिकिँदो रहेछ । विगत १२ वर्षदेखिको यसखाले दोहनले नदी नेपालतर्फ मोडिएको मात्र छैन वर्षेनी सयौं बिगाहा उब्जाउयोग्य जमिन कटान गर्ने गरिरहेको छ । सो जग्गाहरू मरुभूमिकरण हुँदैछ । यसतर्फ सरकारी निकायहरूको ध्यान आकृष्ट नभएको हुँदा त्यहाँका पीडित जनताले हजुरसमक्ष समस्या अवगत गराइदिन अनुरोध गरेका छन् । विश्वास छ, देशकै अभिभावक हुनुको नाता सम्माननीय महामहिम राष्ट्रपतिज्यूबाट सरकारको ध्यानाकर्षण गराउने काम हुनेछ । ७) असारको दोस्रो साता कर्णाली प्रदेशका सुर्खेत, दैलेख, कालीकोट, मुगु, जुम्लासहितका जिल्लाहरु पुग्ने र त्यहाँको जीवनस्तरलाई नजिकबाट बुझ्ने अवसर मिल्यो । खस भाषाको जननीस्थल, ऐतिहासिक भूमि सिजा अहिले पनि राज्यस्तरबाट उपेक्षित अवस्थामै रहेछ । सिजालाई खस सभ्यता विकासको अध्ययन केन्द्रको रुपमा विकास गर्न सकिने रहेछ । साथै, जुम्लाको चन्दननाथ, दैलेखको दुल्लुसहितका त्यस भेगका ऐतिहासिक एवम् पुरातात्विक सम्पदाहरूको संरक्षण र यथोचित प्रचारप्रसार गर्ने हो भने पर्यटनबाट हामीले राम्रो आम्दानी गर्न सक्छौँ । पाण्डवहरुको बसोबासस्थल र त्यहाँका राजारजौटाहरूको बारेमा थुप्रै ऐतिहासिक पुरातात्विक महत्वका विषयवस्तुहरू देखिन्छन् । तिनका अध्ययन, अनुसन्धान र प्रचारको पर्खाईमा रहेको छ । कर्णाली प्रदेशको विकासको अर्को आधार स्याउ खेती र जडिबुटी उत्पादन हो । सरकारी निकायहरूबाट स्याउ लगाउन प्रोत्साहन गरिँदै आए पनि बजारीकरणको यथोचित प्रबन्ध हुन नसक्दा किसानले सही मूल्य पाउन सकेका छैनन् । जडिबुटी उत्पादन तथा प्रशोधनका लागि त झन् केही काम भएको छैन भने पनि हुने रहेछ । जनताको जीवनस्तर चाँडै परिवर्तन आउन सक्ने र विदेशी मुद्रा समेत आर्जन गर्न सकिने यस्ता क्षेत्रमा सरकारले कार्यक्रमहरू बनाएर उच्च प्राथमिकतासाथ कार्यान्वयन गराउन जरुरी देखिन्छ । गाँजा खेतीले वैधानिकता पाउन सकेको भए त्यहाँका नागरिकहरूको जीवनस्तर समृद्ध हुनुको साथै वैदेशिक आयआर्जनको बलियो एउटा स्रोत हुनसक्थ्यो । ८) डुडुवासहितका बाँके जिल्लाका दक्षिणी सीमावर्ती क्षेत्रका किसानहरूबाढी र डुबानको समस्याबाट बर्सेनी पीडित हुने गरेका छन् । सीमा क्षेत्रमा बनाइएका बाँधको सदुपयोग साझा रुपबाट हुन नसक्दा धान उत्पादन हुने हाम्रो ठूलो भूभाग जलमग्न रहने गरेको छ । त्यहाँका डुबानपीडित किसानहरूले पनि वर्षौंदेखि आफूहरूले भोगिआएको यो समस्या महामहिम राष्ट्रपतिज्यू समक्ष पुयाइदिन अनुरोध गरेका छन् । अतः डुडुवासहित सीमावर्ती क्षेत्रको डुबान समस्या अन्त्य गर्न तथा बाँधलाई साझा उपयोगको अवधारणाअनुसार सरकारीस्तरबाट अविलम्ब वार्ता गर्न जरुरी देखिएको छ । ९) पञ्चायतकालमा बर्दियामा स्थापना भई हजारौंलाई रोजगारी दिएको तथा त्यस भेगका किसानको आयस्रोत बनेको बर्दियाको कपास उद्योग अहिले रुग्ण अवस्थामा छ । उद्योगका महत्वपूर्ण पाटपुर्जा केही स्वार्थी तत्वहरूले बेचिसकेका छन् । उद्योगको नाममा रहेको जग्गामा सुकुम्वासीका नाममा आआफ्ना मान्छेलाई बसाउने र जग्गा कब्जा गर्ने प्रपञ्च भएको छ । राज्यको उक्त जग्गालाई कलकारखाना, अस्पताल वा शैक्षिक केन्द्र स्थापना गर्न सकिन्छ । हुन त उक्त उद्योगलाई पुनः सञ्चालन गर्ने भनेर सरकारले यस वर्षको बजेटमा केही रकम विनियोजन गरेको सुन्छु । त्यस भेगका किसानहरूको जीवनस्तरमा आमूल परिवर्तन ल्याउन सक्ने, हजारौँलाई रोजगार दिनसक्ने तथा कपडा उद्योगको कच्चापदार्थ आयातलाई प्रतिस्थापन गर्न सक्ने उक्त उद्योगलाई पुनर्जीवन दिने गरी सरकारले ठोस पहल थाल्न जरुरी देखिएको छ । १०) २०६४ को मधेश आन्दोलनका क्रममा मधेशबाट विस्थापित पारिएका गैरमधेशी मूलका सयौं मानिसहरू अहिले पनि कष्टकर जीवन बिताइरहेका छन् । हेटौंडाको कमानेमा बस्दै आएका मधेश आन्दोलनका विस्थापितहरूको टोललाई स्थानीयहरुले अपमानजनक शब्द भगौडा टोल भन्ने गरेका छन् । सर्लाहीको लालबन्दीमा रहेको विस्थापितहरूको टोललाई मलङ्गवा टोल भनिन्छ । भनाईको तात्पर्य उनीहरूले आफ्नै मुलुकभित्र परायाको जस्तो जीवन बाँच्नु परिरहेको छ । आन्दोलनकारी दलहरू पटकपटक सत्ताको साझेदार बनिसके । मधेश प्रदेशमा त्यही दलको सरकार रहेको चार वर्ष बितिसक्यो । तैपनि ती विस्थापितहरूले राहत र लुटिएको धनको क्षतिपूर्ति पाउन सकेका छैनन् । आन्दोलनकारीहरूले सत्ताको रसस्वादन गरिरहने, मारिएकाहरूका परिवार र आन्दोलनमा संलग्नहरूले राहत पाउने तर त्यही आन्दोलनका क्रममा जायजेथा लुटेर बलजफ्ती विस्थापित पारिएकाहरूले क्षतिपूर्ति नपाउनु, अस्मिता लुटिएकाहरूले न्याय नपाउनु एकदमै खेदजनक कुरा हो । कानूनी राज्यमा यस खाले विभेद कायमै रहनु भनेको कुनै पनि बेला हुनसक्ने विद्रोहका लागि आगो जोगाइराख्नु हो । मधेशी र गैरमधेशीबीचको दूरी नमेटाउने हो भने कालान्तरमा अर्को ठूलो विद्रोह हुनसक्छ । राज्य भनेको व्यवस्था मात्रै होइन आस्था र भरोसाको केन्द्र पनि हो । मधेशी र गैरमधेशीका बीचको दूरी मेटाउन मधेश आन्दोलनका क्रममा भएको विस्थापन, लुटपाट र जघन्यको अपराधको छानविन हुन जरुरी छ । मधेश प्रदेश सरकारले गर्दै आएको बजेट विनियोजन र नियुक्तिमा गैरमधेशीसँग बदलाको भाव राखेको देखिन्छ । समावेशिताको नारा लिएर स्थापित भएका दलले विभेदलाई निरन्तरता दिनु चिन्ताको विषय हो । आन्दोलनको नाममा जाति, धर्म र समुदायलाई आधार बनाएर अपराधिक मनोवृत्तिबाट कतिपय कार्यहरु गराइएको छ । यस्ता दोषीलाई कारवाही अनि पीडितलाई क्षतिपूर्ति र न्याय प्राप्त भयो भने मात्रै नागरिकले कानूनी राज्यको प्रत्याभूति भएको महसुस गर्न पाउने छन् । सम्माननीय महामहिम राष्ट्रपतिज्यूबाट वर्षौदेखि सरकारबाट बेवास्ता गरिएका ती विस्थापितहरु र न्याय पाउनबाट वञ्चितहरूको चहयाइरहेको घाउमा मल्हम लगाउनका लागि नेपाल सरकारलाई निर्देशन दिने काम हुनेछ भन्ने विश्वास लिएको छु । मधेश प्रदेशभित्र बसोबास गर्ने गैरमधेशी मूलका नेपालीहरु, थारु, मुस्लिम, मारवाडी र महिलासँग संरचनागत विभेद हुँदै आएको छ । बजेट विनियोजनमा समेत हाइवे र सोमाथि फरक भाव देखिन्छ । यी र यस्ता गम्भीर समस्याहरु समेटेर म प्रदेश प्रमुख भइरहँदा प्रदेश सरकारलाई चार पानाको स्मरणपत्रसमेत पठाएको थिएँ । तर, विभेदहरू अझै कायम रहेको कुरा महामहिमलाई जानकारी गराउन चाहन्छु । ११) देशमा यति बेला केन्द्र, प्रदेश र स्थानीय गरी तीन तहका सरकारबाट लगानी भइरहेको छ । सांसद विकास कोष मार्फत् पनि वर्षेनी करोडौं खर्च भइरहेको छ । एनजीओ, आइएनजीओ र दूतावासहरूबाट समेत आफूखुशी लगानी हुँदै आएको छ । तर विकासका नाममा झारा टार्ने काम बाहेक खासै ठोस उपलब्धि देखिँदैन । देशवासी नागरिकहरूको जीवनस्तर दिनप्रतिदिन खस्कँदो छ । उद्योग मैत्री वातावरण बन्न नसक्दा कलकारखाना खुल्न सकेका छैनन् । उब्जाउयोग्य खेत बाँझो राखेर वर्षेनी हजारौं युवाहरू रोजगारीको खोजीमा विदेश पलायन भइरहेका छन् । गाउँघरमा रहने धेरैजसो महिलाहरू बेरोजगारीसँगै अन्य सामाजिक समस्यामा छन् । उनीहरूमा रहेको चित्र बनाउने परम्परागत सीपलाई सरकारी निकायबाट प्रवद्र्धन र व्यवसायीकरण गरिदिने हो भने परम्परागत सीपको जगेर्ना मात्र नभई उनीहरूको जीवनस्तरमा रुपान्तरण पनि हुन सक्छ । यसतर्फ नेपाल सरकारमार्फत् स्थानीय र प्रदेश सरकारको ध्यानाकर्षण गराउन जरुरी देखिएको छ । परम्परागत पेसामा रहेका र जातीय पेसा अँगाल्दै आएकाहरूका लागि विशेष योजना बनाउन सक्ने भने संस्कृतिले जीवन पाउँथ्यो । १२) विगत केही दशकदेखि वन मन्त्रालय मातहतका निकायहरूले मधेशमा वृक्षारोपणका लागि किसानलाई सपेताको विरुवा वितरण गर्दै आएका छन् । सार्वजनिक जग्गा एवम् विरुवा मासिएका वन क्षेत्रमा समेत यही बिरुवा रोपिने गरेको छ । बिरुवा उमार्न खासै मिहिनेत नपर्ने र हुर्काउनका लागि पनि खासै स्याहार नचाहिने भएकाले सरकारी निकायका कर्मचारीहरू यो विरुवा रोप्न र किसानलाई वितरण गर्न उत्साहित गर्ने गर्दछन् । किसानले पनि अन्जानमा यही विरुवा लगाइरहेका छन् । तर यो विरुवा जमीनमुनिको पानीको स्रोत सुकाएर मधेशलाई मरुभूमिकरण गराउनमा बलियो कारक बन्दै आएको छ । विज्ञहरूका अनुसार यो विरुवा हुर्केको ठाउँमा अरु बालीनाली लगाउने कुरा नसोचे पनि हुन्छ । अतः मधेशको मरुभूमिकरण रोक्ने हो भने नेपाल सरकार, वन मन्त्रालय मातहतका निकायहरूलाई सपेता जस्ता विरुवा वितरण गर्ने काम अविलम्ब बन्द गरी रैथाने जातका विरुवा वितरणमा केन्द्रित हुन एकदमै कडा निर्देशन दिन जरुरी देखिएको छ । यो काम बेलैमा नगर्ने हो भने मधेशको उब्जाउयोग्य जमिन केही वर्षमै मरुभूमिमा परिणत हुने निश्चित छ । मधेशमा हुने वर्षेनी बाढीबाट जोगिन बाँस रोप्ने कार्यलाई प्रोत्साहन गर्न जरुरी छ । मधेशमा हुने शीतलहर, आगलागी, बाढी, वैदेशिक रोजगार, लागूऔषध, मरुभूमिकरण र महिला हिंसाले विकराल रुप लिँदै गएको छ । यसबारेमा गम्भीर हुन जरुरी देखिन्छ । १३) सीमावर्ती क्षेत्रमा सीमा सुरक्षा र चोरी निकासी पैठारी नियन्त्रणका लागि खटिएका सशस्त्र प्रहरी बलका सुरक्षाकर्मीहरू बस्ने पोस्टहरू धेरै ठाउँमा अव्यवस्थित मात्रै नभई दयनीय नै छन् । मानिसहरू आवातजावत गर्ने बाटो एकातिर छ, सुरक्षाकर्मीको पोस्ट अर्कातिर छ । स्रोत साधनको घोर अभाव देखिन्छ । सीमालाई व्यवस्थित र आवतजावतका बाटा निश्चित तय गर्ने हो भने एकातिर राजश्व बढ्ने र अर्कोतिर चोरीपैठारीलगायतका अपराधहरु कम हुने सम्भावना देखिन्थ्यो । सीमा क्षेत्रका नागरिकहरूको हकमा विशेष अध्ययन समितिको खाँचो छ । सीमा सुरक्षार्थ खटिएका सुरक्षाकर्मीहरूको व्यवस्थापनमा गम्भीर हुन जरुरी छ । उग्र गर्मी, हावाहुरी र बर्खा झरीको वास्ता नगरी सीमा क्षेत्रमा खटिरहेका छन् । बस्ने पोस्टको अव्यवस्थिति र स्रोत साधनको अभावका कारण उनीहरूको मनोबल खस्किरहेको अवस्था छ । सीमा सुरक्षाकर्मीहरूको मनोबल उकास्न उनीहरु बस्ने चेक पोस्टहरू व्यवस्थित गर्न तथापर्याप्त स्रोत साधन उपलब्ध गराउन जरुरी छ । यति गर्न सक्ने हो भने चोरी निकासी नियन्त्रण भई अहिले उठिरहेको भन्दा कैयौं गुणा बढी राजस्व असुल हुन सक्छ । यस तर्फ सम्बन्धित निकायको ध्यानाकर्षण हुन जरुरी छ । प्रचूर सम्भावना बोकेको हाम्रो देश र यहाँका भौगोलिक अवस्था, प्राकृतिक स्रोतसाधनको सदुपयोग, श्रमको सदुपयोग, बौद्धिकता पलायनबाट जोगाउने कार्य र धर्मसंस्कृतिको जगेर्ना गरेर पर्यटन प्रवद्र्धन गर्ने हो भने समृद्धिका साथ आफ्नै देशमा सगौरव बाँच्न पाउने वातावरण निर्माण हुनसक्छ । नागरिकहरूको बीचमा देखिएका जातीय, सामुदायिक, धार्मिक दूरी चिन्ताको विषय बनेको छ । न्यायको अनुभूति गर्न नसक्नु, राज्यलाई अभिभावकको रुपमा पाउन नसक्नु, आफ्नै पूर्ण सुरक्षाको अनुभूति हुन नसक्नु र देशप्रतिको अपनत्वमा कमी हुँदै जानु गम्भीर चिन्ताको विषय बनेको छ । मैले विगत केही दिनदेखि समाज अध्ययन गर्ने र देश दर्शन गर्ने क्रममा सुदूरपश्चिम, कर्णाली, लुम्बिनी, गण्डकी र मधेश प्रदेशका जिल्लाहरू भ्रमण गर्दा व्यवस्थाप्रति जनताको आश र राज्यका अंगहरुप्रति जनताको अविश्वास बढ्दै गएको पाएको छु । जनताको चाहना, आवश्यकता र गणतन्त्रको पूर्ण प्रत्याभूति हुने गरी सबै सक्षम नेपालीले आआफ्ना ठाउँबाट विशेष भूमिका खेल्न अनिवार्य रहेको कुरा महामहिम राष्ट्रपतिज्यूलाई सविनय जानकारी गराउँछु । एउटा सचेत र जिम्मेवार नागरिक हुनुको नाता मैले देखेका समस्याहरू सम्माननीय महामहिम राष्ट्रपतिज्यू समक्ष पेश गरेको छु । मलाई विश्वास छ, उपरोक्त समस्याको सम्बोधन र समाधानका लागि नेपाल सरकारको ध्यान आकृष्ट गराउनु हुनेछ । डा राजेश झा अहिराज निवर्तमान प्रदेश प्रमुख मधेश प्रदेश"
बाराका शिवराज ९ दिनदेखि बेपत्ता,काठमाडौं: बाराको कोल्हवी नगरपालिका२ का ४५ वर्षीय शिवराज मैनाली ९ दिनदेखि बेपत्ता भएका छन्। उनका आफन्त निरन्जनका अनुसार उनी असार १७ गतेदेखि बेपत्ता भएका हुन्। शिवराजको खोजीका लागि परिवारले प्रहरीमा निवेदन दिएको छ। बेपत्ता भएको एकसाता बितिसक्दा पनि फेला पार्न नसक्दा परिवारमा पीडा छाएको छ।
प्रश्नपत्र निर्माणमा लापरवाही : पद्मकन्या क्याम्पस अगाडि प्रदर्शन,"काठमाडौं : त्रिभुवन विश्वविद्यालयले प्रश्नपत्र निर्माणमा लापरबाही गरेको भन्दै विद्यार्थीहरुले पद्मकन्या क्याम्पस अगाडि प्रदर्शन गरेका छन्। त्रिविअन्तर्गत बीबीए छैठौं सेमेस्टरको परीक्षामा पाठ्यक्रमै नभएको प्रश्न आएको, हुबहु प्रश्नपत्र बनाएको भन्दै विद्यार्थी आन्दोलित बनेका हुन्। उनीहरुले टीयू तेरो पाराले दुःख पाए साराले, टीयू डीन राजीनामा दे भन्दै नाराबाजी गरिरहेका छन्।"
नेपाली कृषक मारमा,"भैरहवा: खुला सीमानाकाले सस्तो भारतीय उत्पादनका तरकारी सहजरुपमा नेपाल भित्रिएपछि नेपाली किसान मारमा परेका छन्। सम्भावना देखेर कृषि पेसामा लागेका किसान भारतीय उत्पादनसँग प्रतिस्पर्धा गर्न नसकेपछि समस्यामा परेको बताउँछन्। बैंकिङ लगानीमा कृषि पेसा अङ्गालेका कृषकले उत्पादन गरेको तरकारीलाई आयातीत उत्पादनले विस्थापित गरेको किसानको पीडा छ। सरकारी तहबाट सहयोग नहुनु र बजारीकरणमा समस्याले बाहिरबाट आएका उत्पादनले आफूहरुको तरकारी उत्पादनलाई विस्थापित गरेको गैडहवा गाउँपालिका७ का किसान विजयसिंह केवटले बताए। आर्थिक वर्ष २०७८७९ को जेठ मसान्तसम्ममा जिल्लाको भैरहवा भन्सार नाकाबाट १० हजार ५६९ मेट्रिक टन हरियो तरकारी नेपाली बजारमा भित्रिएको देखिन्छ। यसको अलावा खुला सीमाको फाइदा उठाउँदै मोटरसाइकल र साइकलमा तरकारी दैनिक नेपाल भित्रिने गरेको छ। भारतमा कृषि उत्पादनमा सरकारले बीउ, मल, प्रविधि, विद्युतलगायतमा सहयोग पुर्याउँदा कृषि उत्पादन लागत नेपालभन्दा निकै सस्तो हुने गर्दछ। नेपालमा मल, बीउ, प्राविधिक सहयोग, बजारीकरणको अभाव हुँदा बाहिरबाट आउने उत्पादनसँग प्रतिस्पर्धा गर्न समस्या परेको जिल्लाको तिलोत्तमा नगरपालिका१४ का किसान पन्नेलाल केवटले गुनासो गरे। नेपालमा तरकारी बजारमा विचौलियाको समेत बढी प्रभाव हुने गरेको छ। यसले नेपाली किसान विस्थापित हुने गरेको सिद्धार्थनगर नगरपालिका१२ का किसान राधेश्याम लोधले बताए। संघ र प्रदेश हुँदै स्थानीय सरकारले नेपाली किसानलाई कृषि उत्पादनमा सहयोग र उत्पादन भएको वस्तु बजारीकरणमा व्यवस्थापन गर्नुपर्ने रुपन्देही कृषि उद्यमी बताउँछन्। सिद्धार्थनगर नगरपालिकाका नगर प्रमुख इस्तियाक अहमद खाँले नगर क्षेत्रमा तरकारी खेती उत्पादन गर्ने किसानका लागि अब विशेष प्याकेज ल्याउने भन्दै भारतीय तरकारीको विकल्प खोज्ने बताए।"
वारागुङ मुक्ति क्षेत्रमा सँस्कृति झल्किने तीन महिलाको प्रतिमा,"जोमसोम : धार्मिक कलासँस्कृति, भेषभूषा र मौलिकताले मुस्ताङको वारागुङ मुक्तिक्षेत्र गाउँपालिका निकै प्रसिद्ध गाउँपालिका हो। वारागुङ मुक्तिक्षेत्र गाउँपालिकाको ५ वटै वडाहरुमा १९ वटा गाउँ छन्। सबै गाउँहरुमा गुरुङ समुदायको बसोबास छ। सबै गाउँमा ऐतिहाँसिक, धार्मिक र साँस्कृतिक मान्यताअनुसार आफ्नो विभिन्न चाडपर्व, जन्म र मृत्यु, पूजापाठ र शुभकार्य लगायतमा धार्मिक कलासँस्कृति र भेषभुषा प्रस्फुटन गरिने गरेको पाइन्छ। संघीयतापछिको पहिलो कार्यकालमा वारागुङ मुक्ति क्षेत्र गाउँपालिकाको पूर्वअध्यक्ष बनेका फेञ्चोक छेप्तेन गुरुङले आफ्नो पालिका भवन धार्मिक मान्यताअनुसार तिब्बती शैलीमा निर्माण गरे। वारागुङ मुक्तिक्षेत्रको पालिका भवन पर्यटकीय दृष्टिकोणले पनि आफैंमा महत्वपूर्ण मानिन्छ। कागबेनीदेखि मुक्तिनाथ जाने मुख्य सडककै नजिक वारागुङ मुक्ति क्षेत्रको कलात्मक प्रशासकीय भवन निर्माण सम्पन्न भएको थियो। जहाँ पुग्दा धार्मिक पर्यटक सो प्रशासकीय भवन हेर्न लालायित हुन्छन्। स्थानीय तहको पहिलो कार्यकाल सकिने अन्तिम वर्षमा वारागुङ मुक्ति क्षेत्रका पूर्व अध्यक्ष फेञ्चोक छेप्तेनले फेरि मुक्तिनाथ र उपल्लो मुस्ताङ जाने पर्यटकका लागि वारागुङको पहिचान झल्किने साँस्कृतिक स्वागत प्रतिमा निर्माणको काम अघि बढाए। अहिले सो प्रतिमा निर्माणको ९० प्रतिशत काम सम्पन्न भइसकेको छ। पूर्व अध्यक्ष गुरुङकै परिकल्पना बमोजिम वारागुङ५ र १ वडा जोड्ने पालिकाको सीमाना पान्डाखोलाको सडक किनारामा सँस्कृति झल्किने स्वागत प्रतिमा निर्माण गरिएको हो। जुन स्थान दक्षिणतर्फ घरपझोङ गाउँपालिकाको सीमाना पर्छ। पोखराबाट बेनी हुँदै मुक्तिनाथ र लोमान्थाङ जाने पर्यटकलाई स्वागत गर्न वारागुङ मुक्तिक्षेत्र गाउँपालिका धार्मिक तथा साँस्कृतिक स्वागत प्रतिमा निर्माण गरेको हो। जोमसोम कटेर जब पर्यटक उकालो उक्लिन्छन् अनि देख्न पाइन्छ पर्यटक लोभ्याउन वारागुङ मुक्तिक्षेत्रको आर्कषक स्वागत प्रतिमा। वारागुङले निर्माण गरेको स्वागत प्रतिमाले त्यहाको साँस्कृतिक भेषभुषा र जीवनशैलीलाई उजागर गरिदिएको पाइन्छ। स्वागत प्रतिमामा ३ जना महिलालाई साँस्कृतिक रुपले जीवन्तरुपमा उभ्याइएको छ। बाह्र गाउँले समुदायले हरेक शुभकार्य, विवाह ब्रतबन्ध, पूजाआजा र अतिथि सत्कारका लागि यसप्रकार धार्मिक सँस्कृतिलाई जिवन्त रुपमा प्रस्तुत गर्ने गर्छन्। कंक्रिट, ढुंगा र माटोलगायतका सामाग्रीले निर्माण गरिएको प्रतिमा सजाइएका ३ महिलाको शिरमा नागको स्वरुप झल्किने गरी स्ह्युले लगाएको देख्न सकिन्छ। ३ महिलाको कानमा सुनको रिङ (आलोङ) लगाएका छन्। बाह्रगुङ सँस्कृतिअनुसार ३ महिलाहरुको घाँटीमा लगाउने ( झ्युरु स्ही ) पहिराइएको छ। यसका अलावा महिलाको घाँटीमा लगाउने बहुमुल्य मुवा ( सुम्ज्यु),चोली ( हङ्च्यु) ,शरीरमा लगाउने पछ्यौरा ( स्हेन्भुरे ), छातीमा लगाउने चाँदीको धिक्रा हुक, ढाँडमा बाँध्ने पटुकी (काउ ठिङ्मा, नाम्वा ढुक्पा (किटी),बख्खु (ग्वे) र खुट्टामा लगाउने धोजा जुत्ता (स्होम्बा स्याङजेन)लगायतको भेषभुष प्रस्फुटन हुनेगरी प्रतिमा निर्माण गरिएको हो। अतिथि देव भव भन्ने उक्ति झैँ वारागुङले ३ महिलाको स्वागत प्रतिमा राखेर पर्यटकको सत्कार झल्काएको हो। तीन महिलाहरुमध्ये २ जनाले क्ष्याप्का केरा अर्थात् ठेकी लिएका छन् भने १ महिलाको हातमा चोखोपानी र फुल राख्ने कचौरा (याङ्जी)लिएको देख्न सकिन्छ। वारागुङ मुक्ति क्षेत्रको १९ वटै गाउँहरुमा गाउ समाजले यस्तै आतिथ्यता र सत्कारका लागि ३ जना महिला चुनेर जिम्मेवारी दिने परम्परा रहेको पूर्व गापा अध्यक्ष फेञ्चोक छेप्तेन गुरुङले जानकारी दिए। समाजका सबै असलकार्यहरुमा चुनिएका महिलाले शुभकार्यका लागि सम्मान प्रकट गर्छन् र त्यसपछि काम सुरु गर्ने चलन रहेको पूर्वअध्यक्ष गुरुङले उल्लेख गरे। जोमसोम र कागबेनी प्रवेश गर्ने सीमाक्षेत्रमा निर्माण गरिएको स्वागत प्रतिमाको आर्टिस गर्ने जिम्मा सो पालिका निवासी कुङ्गा गुरुङ लगायतको टोलीले तयार गरेको गाउँपालिकाका प्रमुख प्रशासकीय अधिकृत जितबहादुर रानाले जानकारी दिए। गाउँपालिकाको चालु आर्थिक वर्ष विनियोजन भएको १० लाख बजेटले प्रतिमा निर्माण गरिएको प्रशासकीय अधिकृत रानाले उल्लेख गरे। प्रतिमा झन्डै १ महिना लगाएर निर्माण गरिएको उनको भनाइ छ। धार्मिक कलासँस्कृति, सम्पदा र मौलिकताको संरक्षण तथा सम्बर्द्धन गर्दै दीगो पर्यटन विकासमा योगदान रहनेगरी पालिकाले प्रतिमालगायतका पूर्वाधार निर्माण गरेको प्रशासकीय अधिकृत रानाले बताए।"
"खेम रिजालबाट सिक्नुस् : संघर्ष, श्रम, सिर्जनशीलता, सेवा र सफलता","जेजे हुनु भइगयो अब कुरा नचलाऊ न आलो यो घाउमा फेरि छुरा नचलाऊ न अमेरिका, पेन्सलभेनियाको ह्यारिसबर्गमा १८ चक्के सेमाई ट्रेलर ट्रक रोकिएको थियो। त्यसको क्याबिनमा सत्यस्वरूप आचार्य घन्किइरहेका थिए। गीतका स्रष्टा खेम रिजाल त्यसैलाई सुन्दै स्टेरिङमा अधैर्य कुरिरहेका थिए। अमेरिका उड्नुअघि नै उनले मलाई ओहायोको निम्ता गरेका थिए। अर्को संयोग जुरेको थियो नेब्रास्कामा ग्लोबल भुटनिज लिटररी एसोसिएसनको बृहत् कार्यक्रम। त्यसको एक अतिथि म बनाइएँ। ओहायोबाट नेब्रास्का भ्याएर सिकागो विमानस्थलमा छाड्ने अभिभारा उनले लिए। अन्य केही स्टेटका कार्यक्रम सकेर उनलाई भेट्नुअघि म अन्तिम पाहुना थिएँ डा विष्णुमाया परियार र प्रदीप परियार थापाको घर, न्युजर्सीमा। म ह्यारिसबर्गमा हुनेछु। तर, म लामो ट्रक चलाउँछु। त्यसमै फर्किने भए यहाँसम्म आउनुहोला, खेमले मलाई छान्न दिए, नत्र जहाजमा आउनुहोस्, म एयरपोर्टमा लिन आइपुग्नेछु। जुट ट्रकको प्रसंग आयो, प्रदीपले सल्लाह दिए, करिब १० घण्टा यसमा यात्रा गर्नु साँच्चै रोमाञ्चक हुन्छ, मौका नछुटाउनुहोस्। विष्णुले थपिन्, दाइ, तपाईंलाई हामी ह्यारिसबर्गसम्म छाड्न जान्छौं। र, मौका मिल्यो भने केही मिनेट मात्र भए पनि त्यो ट्रक चढेर फर्कन्छौं। नेपालमा कर्म र श्रमलाई सम्मान गरिन्न। ठूलाठूला ट्रक चलाउने पेसालाई तेस्रो दर्जा मा राख्छौं हामी। तर, अमेरिकाको सोच फरक छ। को कति मेहनती छ भन्ने आधारमा उसको सम्मान हुन्छ। जसले आफ्नै यस्तो ट्रक चलाउँछ, उसले कम्तीमा १५ देखि २० हजार डलर (करिब २०२५ लाख रुपैयाँ) महिनामा सजिलै कमाउँछ, प्रदीपले सुनाए, तपाईंको साथी धेरै मेहनती हुनुहुन्छ भन्ने यसले देखाउँछ। उनैलाई भेट्न करिब ४ घण्टाको ड्राइभिङमा निस्कियौं हामी। तर, गुगल म्यापले लोकेसनमा धोका दियो। उनलाई खोज्दै केही फन्का लगायौं। थोरै ढिला पुग्दा उनी हडबडाइसकेका थिए। कारण सामान अनलोड गरेर ओहायो फर्किंदै थिए। बाटामा उता लैजाने अर्को सामान टिप्नु थियो। जसका लागि दिइएको समय भेट्न अलि हम्मे थियो। ढिला हुनासाथ त्यो व्यापार अर्काको पोल्टामा पथ्र्यो। यो अमेरिकी विशेषता हो। ट्रकको पृष्ठभूमिमा हामीले हतारहतार एउटा फोटो खिच्यौं। आहा ! ट्रकको क्याबिनमै सुत्ने बेड। किचन। फ्रिज। ओभन। सुविधासम्पन्न घरैसमान हुँदो रहेछ त्यो। एक तल्लामाथि जस्तो उचाइमा बसेर सडकमा सररर कुद्नुको मज्जै बेग्लै। अर्थात्, बाल्कोनीयात्रा। ह्यारिसवर्गबाट इन्टर स्टेट ७६विलिङकोलम्बस हुँदै हामी सिन्सिन्याटीतर्फ जाँदै थियौं। अन्दाजी यात्रा अवधि थियो १० घण्टा। ट्रकका चक्का जुन गतिमा घुमिरहेका थिए, खेमको संघर्षपूर्ण जीवनमाथि मेरा जिज्ञासा त्यही गतिमा चलिरहेका थिए।  भुटानको दागाना जिल्ला टासिदिन ब्लकमा विसं २०३८ मा जन्मिएका हुन्, खेम रिजाल। उनी स्थानीय नाम्चेला स्कुलमा प्रिपाइमरीमा भर्ना भए। कक्षा १ मा पढ्दै थिए, देशमा आन्दोलन चर्कियो। दक्षिण भुटानका स्कुल बन्द भए। नेपाली किताब जलाइए। नेपाली मूलका नागरिकलाई पढ्न दिइएन। त्यही घानमा परे उनी पनि। अन्ततः घाँसपात, गोठालोमै उनका दुई वर्ष बिते। पढाइ चटक्कै छुट्यो। सन् १९९२ को एक बिहान। खेमका आमाबुवाले गाई भैंसीका दाम्ला खोलिदिए। टाट्नाबाट बाख्रा छाडिदिए। अन्नको ढिकुटीमा दुइटा कलस थापेर दियो बाले। मझेरीभरि फिँजाएको आलु ममतापूर्वक सम्याए। घरलाई नमस्कार गरे। र, बलिन्द्र धारा आँसु बगाए। म माईको डिलमा बस्थें। रमिता हेर्थें। त्यहाँ जलाउने लास गन्थें। त्यहाँ चढाएका र भक्तालुले पुलबाट खोलामा फालेका पैसा टिप्थें। बरफ किनेर खान्थें। भाइहरूलाई खुवाउँथें। बारबार जागिर फेरेका खेम आफैं सेमाई ट्रक किनेर चलाउने निधोमा पुगे। अमेरिकामा यो राम्रो आर्जन हुने र सम्मानित पेसामा पर्छ। ट्रकका चक्का जुन गतिमा घुमिरहेका थिए, खेमको संघर्षपूर्ण जीवनमाथि मेरा जिज्ञासा त्यही गतिमा चलिरहेका थिए। इतिहास भन्छ राम शाहका पालामा भुटान सरकारको आग्रहमा केही हजार नेपाली त्यता पठाइए। बहादुरी, इमानदारी र लगनशील नेपालीका विश्वविख्यात विशेषता थिए। आफ्ना नागरिकलाई ती गुण सिकाउन भुटानले नेपालीलाई आवासीय खेताला खोजेको थियो। वास्तवमा नेपालीले भुटानीलाई त्यति मात्र सिकाएनन्, त्यहाँको माटोलाई ऊर्वरसमेत बनाए। भुटान सरकारले उनीहरूलाई दक्षिणी भूभागमा राखिदियो। कारण थियो गर्मी हुने बेंसी र रुखो जमिन। शीतल चुचुराहरूमा रैथाने भुटानीले मोजमस्तीले रमाउने धोको बनाए। परिणाम उल्टो आयो। दक्षिण भुटान अन्न, फलफूल र नगदे बालीको भण्डार हुँदै गयो। उत्तरी उपल्ला भागलाई दक्षिणले पाल्न थाल्यो। र, आगन्तुक नेपालीको देशको राजनीति, शिक्षा र अर्थतन्त्रमा प्रभुत्व बढ्दै गयो। रैथाने भुटानीले ल्याइते नेपालीमाथि आरिस गर्न थाले। त्यही क्रममा सरकारले नागरिकता ऐन ल्यायो। त्यसमा जन्मका आधारमा नागरिकको वर्गीकरण गरियो। जनमत संग्रह गरेर व्यक्तिको इतिहास खोतल्न थालियो। क्रमशः भाषासंस्कृतिमाथि आक्रमण सुरु भयो। ९९ प्रतिशतले नेपाली प्रस्ट बोल्ने भुटानमा जोङ्खा मात्र बोल्नुपर्ने भयो। नेपाली पोसाक होइन, त्यहाँको बख्खु र किरा लगाउन बाध्य पारिन थालियो। ती कुनै हतकन्डाले नधानेपछि भुटान सरकारले नयाँ रणनीति रच्यो ग्रिन बेल्ट। अर्थात्, दक्षिण भुटानलाई हरियाली पेटी (वन) ले घेर्ने। त्यसो गर्दा नेपाली मूलका नागरिकका प्रायः बस्ती उठ्थे। त्यसविरुद्ध तत्कालीन राजपरिषद्का सदस्य एवं सांसद टेकनाथ रिजालको नेतृत्वमा आन्दोलन उर्लियो। सरकारी सैनिकबाट व्यापक धरपकड एवं क्रूर यातनाहत्या सुरु भयो। घरघरमा महिला र बालिकाको बलात्कार हुन थाल्यो। बढेका छोरीचेली सेना, प्रहरी र ठूला कर्मचारीलाई चढाउन पठाउनुपर्ने भयो। अन्ततः यस्तो वातावरण बन्यो, नेपाली मूलका भूटानीले कि अत्याचार सहनु पर्यो, कि देश छाड्नु पर्यो। धेरैले दोस्रो रोजे।  सन् १९९०। खेमका हजुरबुवा पद्मप्रसादको कालगतिले निधन भयो। दागाना खोलामा दाहसंस्कार गरेर मलामी फर्किएका थिए। साँझ छिप्पिइरहेको थियो। पेट्रोलमेक्स बालेर किरियापुत्री रुँग्दै आफन्त र गाउँले बसेका थिए। कोही शोक भुलाउन तास खेल्दै थिए। आँगनैमुनि सडक थियो। त्यहाँ गाडी खासै चल्दैनथिए। अचानक हेडलाइट बल्यो। गाडीबाट राइफल भिरेका ५७ जना आर्मी झरे। त्यतै आए। खेम सानै थिए। त्यो दिन उनी सम्झन्छन्, ५७ जनालाई समातेर, बाँधेर लगे। रेग्मी भिनाजुलगायत। धेरै चुलबुल गर्यौं भने तातो गोली खान्छौ भन्दै सबैलाई धम्क्याएर गए। म भने भित्र लुकेर बसिरहें। जता गयो, आन्दोलन र आतंकको कुरा मात्रै हुन्थ्यो। कसरी बस्ने, कसरी बाँच्ने परिचर्चा मात्रै सुनिन्थ्यो। हजुरबुवाको बर्खान्त सकिएको साल उनका कान्छा भाइ जन्मिए। घरमा सुत्केरी र शिशु थिए, सैनिकको दोहोरीलत्त आगमन चलिरहन्थ्यो। धम्की सुनिरहनुपथ्र्यो। बुवाआमा खेती किसानी गर्ने। धान मस्तले खान पुग्थ्यो। बारीमा मकै, कोदो, बोडी, केराउ आदि फल्थ्यो। फलफूलमा दारिम, आँप, नासपाती हुन्थे। कागती, निबुवा, तोरी घरमै पेल्ने गरिन्थ्यो। गाईभैंसी, घोडा थिए। नपुग्दो केही थिएन। रिजाल परिवार सुखमय जीवन धानिरहेको थियो। तर, देशको स्थिति सुखमय थिएन। आँखै अगाडि हत्या, बलात्कार, धरपकड, कुटपिट, यातना देख्नुपथ्र्यो। यसमा कहिले को पर्ने हो, टुंगो थिएन। लालाबालाका शिक्षाका ढोका बन्द थिए। भविष्य अन्धकार सुरङतर्फ छिरिरहेको प्रतीत हुन्थ्यो।  सन् १९९२ को एक बिहान। खेमका आमाबुवाले गाई भैंसीका दाम्ला खोलिदिए। टाट्नाबाट बाख्रा छाडिदिए। अन्नको ढिकुटीमा दुइटा कलस थापेर दियो बाले। मझेरीभरि फिँजाएको आलु ममतापूर्वक सम्याए। घरलाई नमस्कार गरे। र, बलिन्द्र धारा आँसु बगाए। काखमा एक वर्षे कान्छो भाइ थिए। खेम १० वर्षका थिए। माइलो ८ वर्ष। साइँलो ६। बालख ४ सन्तानमध्ये आमाबुवाले दुईदुई जना सम्हाले। र, गह्रुँगा पाइला आँगनबाट बाहिर निकाले। लीलबहादुर क्षत्रीको बसाइँ उपन्यासका दृश्यभन्दा मार्मिक थियो त्यो क्षण। साथमा, सम्पत्तिका नाममा केही नगद र फेरफार लुगा मात्र थिए। बुवा यदु र आमा इन्दिरा सहनशीलताका प्रतिमूर्ति थिए। कस्तै संकट र विपत्मा पनि विचलित हुँदैनथिए। तर, त्यो दिन महासंकटभन्दा महापीडादायी थियो। ठूलो मान्छे रोएको मैले देखेको थिइनँ। आर्जेका घरसम्पत्ति छाडेर हिँड्दा बुवाआमा डाको छोडेर रुनुभयो, खेम सम्झन्छन्, त्यति मात्र होइन, यो त राष्ट्र नै छाड्नुपर्ने बाध्यता थियो। हामीले टुलुटुलु हेर्यौं, केही बुझेनौं। उनीहरूको हूलमा करिब ७० परिवार एकसाथ मिसिए। जेबी टुहुरेको गीतजस्तो बसाइँ हिँड्नेको ताँतीले बस्नेको मन रुँद छ लाखौंका लागि उजाड छ यो देश, मुठीभरलाई त स्वर्ग छ खेमका बुवा यदुका अनुसार उनलाई स्थानीय मण्डल (नेपालको वडाध्यक्षजस्तो) ले बोलाए। वरिपरि सैनिक राखे र एउटा कागज दिँदै भने, यसमा सही गर्। त्यसमा लेखिएको थियो, म राजीखुसीले देश छाडेर जान चाहन्छु। सँगै धम्क्याए, सही नगर्ने भए कि जेलमा कोचिन्छस्, कि तातो गोली खान्छस्। उनले परिवार सम्झिए। देश छाड्न राजी भए। त्यो हूलमा सामेल कोही मारिँदैछौ भन्ने सुराकी सुनाएकाले भागेका थिए। कतिपयका छोराछोरी जेलमा थिए। प्रशासनले देश छाड्छस् भने तेरा छोराछोरीलाई पनि छाडिदिन्छु भनेका थिए। देशको मायाले बसिरहौं, ज्यान जाने। ज्यान जोगाउन देश छाड्नुपर्ने परिस्थिति थियो त्यो। फलतः ज्यान रोज्नु बाध्यात्मक बन्यो। त्यो बसाइँसराइ गन्तव्यविहीन थियो। जाने कहाँ, पुग्ने कहाँ कसैलाई मेलो थिएन। शेर्पा गाउँ हुँदै, आङै सिरिङ्ग गर्ने खहरेको भीर छिचोलेर अघि बढ्यो त्यो जमात। देश खोसिएको समुदाय। सर्वस्व लुटिएको समाज। पाइला सरिरहेका थिए। पृथ्वी घुमिरहेको थियो। दिनको घामलाई छेक्दै क्षितिजमा अँध्यारा टाटाहरू बढ्दै थिए। खहरेको छेउमा गान्टेको बोटमुनि एकरात बस्यौं। राति बाघभालु कराएको सुनेर हामी उठ्यौं। रुनु हुँदैन भनेर बुवाहरूले फकाउनुभयो, बालस्मृतिबाट विस्मृत भएका छैनन् ती कहालीलाग्दा काल खेमका लागि, दिनभरिको हिँडाइले थाकेका थियौं। हामी फेरि भुसुक्क निदायौं। बुवाआमा भने रातभरि सुत्न सक्नु भएन रे। दोस्रो दिन सुनकोश खोलाको किनारैकिनार हिँड्यो ताँती। ठूलो पानी पर्यो। रुझ्दै भिज्दै अघि बढे उनीहरू। एउटा ओडारमुनि बास लाग्यो। खसियो भने तल खोलामा झरिन्छ भनेर बुवाहरूले सम्झाउनुभयो, उनी भन्छन्, लाग्छ, त्यो ओडार खोलाको किनार, भीरको डिलमा थियो। पैदलयात्रा जारी थियो। बल्ल पर्सिपल्ट भारतको सीमा केराबारी पुगे उनीहरू। कालीखोलाबाट सीमा छिचोलेर भारतको कुलकुले भन्ने ठाउँमा बास बसे। त्यहाँ सम्भवतः कुनै कार्यालयले छाडेका अस्थायी टहरा थिए। केही दिन त्यहीं बस्यौं। अनि, ट्रक रिजर्भ गरेर ढालामा चढ्यौं, कहाँ जाँदै छौं, कति टाढा छ त्यो ठाउँ हामीलाई केही थाहा थिएन, खेम त्यता फर्कन्छन्, करिब दुई दिनमा नेपालभारत सीमा क्षेत्र पानीट्यांकी आइपुग्यौं। सुरक्षाकर्मीले नेपाल छिर्न रोके। केही अग्रज झरे, कुरा मिलाए। राति १० बजे माई खोलाको किनारमा खुला आकाशमुनि झारियो हामीलाई। पुर्खाको प्रसाद नेपाली माटोमा अनि टेक्न पाइयो ! ट्रक यात्राले गलेर लखतरान थिए सबै। कसैले आउँदै गरेको खबर गरेको हुन सक्छ। खाना तयार थियो। हावाले बालुवा मिसाएको। चिसो। भात र तरकारीको झोल। त्यो यति मीठो भयो, भनिसाध्य छैन, उनी भन्छन्।  नेपालमा भुटानबाट शरणार्थी बनेर आउनेको लर्को लागेको थियो। सबैलाई ल्याउँदै माई किनारमा छाड्न थालियो। केही दिनपछि दाताका नजर त्यता परे। घोचा गाडेर त्रिपाल टाँग्न थालियो। त्यही त्रिपालमुनि अरूजस्तै यदु रिजालको परिवार करिब पाँच महिना बस्यो। कान्छो भाइ सिकिस्त बिरामी भयो। सरकारले सलेदोवाला स्टोभ दिएको थियो। स्टोभ त बाल्ने, के पकाउने ? दाताले अलिअलि चामल दिन्थे। दुई छाक सबैलाई पेटभरि नपुग्ने, खेम ती दिनतिर फर्किए, म माईको डिलमा बस्थें। रमिता हेर्थें। त्यहाँ जलाउने लास गन्थें। त्यहाँ चढाएका र भक्तालुले पुलबाट खोलामा फालेका पैसा टिप्थें। बरफ किनेर खान्थें। भाइहरूलाई खुवाउँथें। साथै, एक रिक्सावाला थिए। उनले झिलझिलेकेर्खा सामान ओसार्थे। भारी रिक्सा उनलाई उकालोमा तान्न गाह्रो थियो। खेम ठेलिदिन्थे। फर्किंदा रिक्सावाला गीत गाउँथे आलुदम चना छोटो जिन्दगी लामो सम्झना त्यही गीतजस्तै खेमलाई अझै तिनको सम्झना आउँछ। किनकि, तिनै रिक्सावालाले उनलाई सिंगडा र मुराईका डल्ला किनेर खुवाउँथे। केही महिना यही बन्यो दिनचर्या। हेर्दा हेर्दै हजारौं भुटानी माई किनारमा थुप्रिएका थिए। करिब पाँच महिनापछि शिविर खुल्न थाले। त्यही क्रममा रिजाल परिवार बेलडाँगी शिविर पुग्यो। खेम भने कहिले भारत मावल जान्थे। कहिले यताउति लर्खरिन्थे। बल्ल १२ वर्षमा उनी १ कक्षामा भर्ना भए। शिविरभित्रकै स्कुलमा। त्यहाँ सबै विषय अंग्रेजीमा पढाइन्थ्यो। एउटा नेपाली थियो। ८ कक्षासम्म जोङ्खा पनि राखियो। उनले त्यहींबाट १० कक्षा सके।  एसएलसीपछि खेम दमकस्थित सिद्धार्थ बोर्डिङमा प्लस टु पढ्न थाले। शरणार्थी जीवन। सरकारले दिने रासनका भरमा चल्न हम्मे थियो। खर्च जुटाउन उनी ट्युसन पढाउन थाले। त्यसले पनि नपुगेर घर ढलान गर्ने कुल्ली काम गरे। एक दिन कुल्ली काम गरेको ५० देखि ८० रुपैयाँ दिन्थे, उनी भन्छन्, सधैं काम हुँदैनथियो। कति रात भोकैसमेत सुतियो। प्लस टुपछि स्नातक तह पढ्न पुगे विराटनगरस्थित महेन्द्र मोरङ क्याम्पस। भर्ना त भए, तर पढाइ नियमित गर्न सकेनन्। जागिर खोज्दै, भौतारिँदै कर्णाली पुगे। कालीकोट मान्मस्थित बालविकास इङ्लिस मिडियम बोर्डिङ स्कुलमा पढाउन थाले। माओवादी युद्ध उत्कर्षमा थियो। पिली आक्रमण हुँदा म कालीकोटमै थिएँ। कतिबेला कहाँ गोलाबारी हुन्छ भन्ने त्राहिमाम थियो, उनी सम्झन्छन्, स्कुल र शिक्षक पनि टार्गेटमा पर्न थाले। असुरक्षित हुँदै गएपछि फर्किएँ। एक समय विद्यालयमा दार्जिलिङका शिक्षक राख्ने लहर थियो। तर, स्कुललाई मात्र थाहा हुन्थ्यो, तिनीहरू दार्जिलिङका होइनन्, भुटानी शरणार्थी शिविरबाट गएका थिए। हुलिया ढाँटेर पढाउनुपर्ने बाध्यता खेपेका तिनैमध्ये थिए खेम पनि। उनी दार्जिलिङे बनेर कर्णाली पुगे। पछि धादिङको आदमघाटस्थित पाविल बोर्डिङ स्कुलमा करिब एक वर्ष पढाए। स्याङ्जा गए, पढाउन। स्याङ्जाको उस्तै तीतो स्मरण छ उनीसँग, माओवादीले बोर्डिङ बन्द गरायो। शिक्षकलाई खोज्न थाल्यो। म भागेर ढापुक गाउँ पुगें। त्यहाँबाट अघि बढ्ने खर्च भएन। २२ दिनसम्म बाटो खन्ने श्रमिक बनें।  शरणार्थी समस्या समाधान गर्न नेपालभुटान पटकपटक वार्ता भए। उपलब्धि भएनन्। तर, यसबारे संसारको ध्यानाकर्षण भइसकेको थियो। त्यही क्रममा तेस्रो मुलुकमा पुनर्वासको निर्णय भयो। त्यसलाई अधिकांश भुटानी शरणार्थीले स्वीकारे। यदु रिजालको परिवार अमेरिकामा जानेमा पर्यो। सन् २००८ जुलाई पहिलो साता उक्त परिवार सियाटल वासिङ्टन उत्रियो। खेमका माइलो भाइको बिहे भइसकेको थियो। नानीसमेत जन्मिइसकेकी थिइन्। ८ जनाको रिजाल परिवारलाई त्यहाँ ड्यानियल नाम गरेका व्यक्तिले विमानस्थलबाट लिएर गए। त्यतिञ्जेल खेमले पढाउँदै, पढ्दै गरेर स्नातक सिध्याइसकेका थिए। अमेरिकामा ईएसएल (इङ्लिस एज अ सेकेन्ड ल्याङ्वेज) कक्षामा भर्ना भए। त्यति बेला अमेरिका आर्थिक संकटमा थियो। तैपनि अगस्ट १५, बर्थडेमा उनले मेरियट होटलमा कस्टडियन (कस्टमरको सेवासत्कार र सहजकर्ता) काम पाए। तीन महिनामै फ्रन्ट डेस्कमा सारिए। त्यसबीच नर्सिङ एसिस्टेन्ट र मेड डेलिकेसन पढे। बिहान ३ बजे आमाले पकाएर पोको पारेको खाना बोकेर हिँड्थे। बसमा एकोहोरो २ घण्टा लाग्थ्यो। राति फर्किंदा १११२ बज्थ्यो। ती दिन उनलाई रमाइला लाग्छन्, अधिकांशतः म दैनिक २३ घण्टा मात्र सुत्थें। नयाँ ठाउँ। नयाँ संघर्ष। फेरि पुगे हस्पिटलमा काम गर्न। अनि, दोभाषे बने। गुजारा चलाउन श्रम गर्थे। सँगसँगै भुटनिज कम्युनिटी रिसोर्स सेन्टर चलाए। कतिपय भुटानीलाई कहाँ गएर के गर्नुपर्छ भन्ने थाहै थिएनन्। त्यस्ताका सहजकर्ता मात्र होइन, दसैंतिहारजस्ता चाडपर्व आयोजना गराउने पुलको भूमिकामा अग्रसर भए। सियाटल अमेरिकाको माथिल्लो भेगको पल्लो छेउमा पर्छ। भुटानीनेपाली समुदाय कमै थिए त्यहाँ। त्यही कारण रिजाल परिवार सन् २०१४ मा ओहायोको सिन्सिन्याटी सर्यो। सन् २०१५ मै खेम भुटनिज कम्युनिटी अफ सिन्सिन्याटीको अध्यक्ष बने। पछि त्यसकै कार्यकारी निर्देशक भए। भुटानीका सहजकर्ता रहे। मर्दापर्दाका साथी बने।  फेरि काम फेरे। सन् २०१९ सम्म हिंसामा परेका बालबालिकाको केस वर्कर बनेर काउन्टीमा सरकारी काम गरे। धेरै काम फेरें। फेर्दाफेर्दै अलि जोखिमपूर्ण काम गर्न मन लाग्यो। सन् २०२० मा अर्काको सेमाई ट्रक लिएर चलाउन थालें। त्यसले आफ्नै व्यवसायको सोच जगायो, उनी भन्छन्, त्यही भएर सन् २०२१ मा आफैं सेमाई ट्रक किनें। दुई लाख डलर अग्रिम तिरेर। त्यही ट्रकमा हामी हुइँकिइरहेका थियौं। खेम जीवनका कथा उधिनिरहेका थिए।  शरणागत बाध्यतालाई जीवनको ट्रान्जिट बनाएका भुटानीको छातीमा सबैभन्दा नेपालीत्व गढेको छ। उनीहरू आफूलाई भुटानी भन्दैनन्, नेपाली भनेर चिनाउँछन्। नेपाली भन्नुमा गर्व र गौरव गर्छन्। तर, दुःख यसमा मान्छन् नेपाली बन्धुबान्धवले दुख्ने गरी अझै भुटानी शरणार्थी भनिदिँदा। हो, हामी शरणार्थी थियौं। तर, सधैं शरणार्थी होइनौं, भुटानी नेपाली समुदायका प्रबुद्ध व्यक्तित्व गंगाराम लामिटारे गुनासो गर्छन्। नेपाली भाषा, साहित्य, संस्कृति, धर्मको रक्षामा नेपालका वंशज नेपालीभन्दा भुटानी कुनै हदमा कम छैनन्। बरु उम्दा छन्। त्यही मर्म र कर्मलाई पछ्याउँदै खेमले साहित्य र गीतसंगीतमा निकै पाइला सारिसकेका छन्। नेपाली समुदायलाई ८ वटा सिर्जना दिइसकेका छन्। उनी भुटनिज अमेरिकन म्युजिक एसोसिएसन (बामा) का अध्यक्ष हुन्। राम्रा गीत, कविता, गजल लेख्छन्। यदाकदा गाउँछन्। संगीत भर्छन्। जुन लोकप्रिय र कर्णप्रिय पनि छन्। र, तिनै गीत ट्रकमा घन्काएर स्वाभिमानले शिर ठाडो पार्छन्।"
नेपाल प्रहरीका ३२ जना एसपीलाई एसएसपीमा बढुवा सिफारिस,काठमाडौं : नेपाल प्रहरीको जनपद समुहतर्फका ३२ जना प्रहरी उपरीक्षकको बढुवाका लागि सिफारिस भएको छ। शनिबार ३२ जना प्रहरी उपरीक्षक (एसपी)को बरिष्ठ प्रहरी उपरीक्षक (एसएसपी)मा बढुवाका लागि सिफारिस भएको हो। असार २५ गते बसेको बढुवा समितिको बैठकले सो नाम सिफारिस गरेको हो। यी हुन् बढुवा सिफारिस भएका प्रहरीहरु:
रोपाइँका बेला मल माग्दै किसान सडकमा,"विराटनगर : मोरङको कटहरी गाउँपालिका३ की सञ्जादेवी सहनी प्रतिबिघा ३५ मन ठेक्कामा लिएर बर्सेनि धान लगाउँछिन्। ठेक्कामा लिएर २ बिघा क्षेत्रफलमा धान रोपाइँ गर्दै आएकी उनी अहिले मल अभावमा पिरोलिएकी छन्। १ बिघाको ३५ मन ठेक्का बुझाउनुपर्छ। रोपाइँका बेलामा मल नपाउँदा ठेक्का तिर्ने धान पनि फलाउन सक्छु कि सिक्दिनँ भन्ने चिन्ताले सताएको छ, उनले भनिन्, सरकारले मल दिएन । हामी किसानले कसरी बाँच्नु? मल नपाउँदा मकै पनि राम्रो नफलेको बताउने सहनी धान लगाउने बेला उस्तै समस्या झेल्नु परेको गुनासो पोख्छिन्। समयमा मल पाउँदा प्रति बिघा ६० देखि ७० मन धान फलाउने गरे पनि यसवर्ष त्यो सम्भावना नरहेको उनको गुनासो छ। लागत खर्च बढ्दा कृषकले खेती धान्नसक्ने अवस्था नभएको उनले बताइन्। रंगेली नगरपालिका१ का भोगेन्द्र बस्नेत ४ बिघामा धान लगाउँछन्। माटोलाई मल हाल्ने बानी परेको छ। मल नहाले उत्पादन राम्रो हुँदैन, उनले भने, तर नपाएर भौतारिनु परेको छ। हाम्रो दुःख सरकारले देखेन। धान रोपाइँमा व्यस्त हुनुपर्ने बेला मल नपाएर छटपटाउनुपर्ने अवस्था आइरहेको दुखेसो बस्नेतले पोखे। मलको अभावले पिरोलिरहेका बेला इन्धनको मूल्य बढाएर कृषकलाई सरकारले अर्को भार थपिदिएको गुनासो उनको छ। सरकारको सहयोग नपाउँदा किसानलाई खेती गर्न मुस्किल परिरहेको छ, उनले भने, उत्पादनमा ह्रास आएर यसवर्ष मुलुकमा ठूलो खाद्य संकट आउने अवस्था छ। १ बिघामा धान लगाउँदा ६० हजार रूपैयाँसम्म खर्च लाग्ने बस्नेतले बताए। मल नलगाउँदा धान भने एक बिघामा ४० मन पनि फल्न मुस्किल पर्ने गुनासो उनको छ। मल पाउँदा र समयमा पानी पर्दा उत्पादन पर्याप्त हुन्थ्यो। मल नहालेसम्म माटोले उत्पादन राम्रो दिँदैन, बस्नेतले भने, खेतीमा लागत बढ्ने र उत्पादन घट्ने समस्या आइरहेको छ। त्यहाँमाथि सरकारले समयमा मल उपलब्ध गराएन। उनले खेती नै छाड्नुपर्ने अवस्थामा किसान पुगिसकेको गुनासो गरे। सहनी र बस्नेतजस्ता किसानहरुले यसवर्ष रासायनिक मलको चरम अभाव भोगिरहेका छन्। कृषकहरुले मल अभावका कारण उत्पादनमा ह्रास आउने र चर्को मूल्यवृद्धिले लागत बढ्ने गुनासो गरेका छन्। सरकारको बेवास्ताको सिकार हुँदा किसान सबैभन्दा बढी मर्कामा परिरहेको उनीहरुको भनाइ छ। रोपाइँको चटारोमा व्यस्त हुनुपर्ने बेला मल माग्दै किसान सडकमा निस्किएका छन्। किसानले सरकारविरुद्ध शनिबार विराटनगरमा प्रदर्शन गरेका छन्। रोपाइँ गर्न छाडेर उनीहरु सरकारविरुद्ध आन्दोलित बनेका हुन्। अखिल नेपाल किसान महासंघको अगुवाईमा तत्काल रासायनिक मल उपलब्ध गराउनुपर्ने र पेट्रोलियम पदार्थमा गरिएको मूल्यवृद्धि फिर्ता हुनुपर्ने माग राखेर किसानले आन्दोलन सुरु गरेका हुन्। पत्रकार सम्मेलनसमेत गरेर तत्काल मागको सम्बोधन नभए कडा आन्दोलनमा उत्रने चेतावनी उनीहरुले दिएका छन्। अखिल नेपाल किसान महासंघ मोरङका अध्यक्ष देवेन्द्र पौडेलले वर्तमान सरकार किसानमारा रहेको आरोप लगाए। नेपाललाई कृषि प्रधान देश भनिए पनि मुख्य बाली धान लगाउने बेलामा कृषकले मल पाएका छैनन्। खेतीमा आवश्यक पर्ने इन्धनमा मूल्यवृद्धि गरिएको छ, उनले भने, सरकार जनविरोधी गतिविधि गरिरहेको छ। किसानका समस्याको सुनुवाइ नै हुँदैन। बाली लगाउन व्यस्त हुनुपर्ने बेलामा सरकारको आलोचना गरेर कृषकले सडकमा उत्रनुपर्ने अवस्था आउनु दुःखद् भएको उनले बताए। चुप लागेर बस्नसक्ने अवस्था नभएको र पीडा थाम्न नसकेपछि मल अभाव र इन्धनको मूल्यवृद्धिविरुद्ध आन्दोलन सुरु गरेर किसानले सडक तताउनु परेको पौडेलले बताए। मलका लागि पटकपटक सम्बन्धित निकायको ध्यानाकर्षण गराइए पनि किसानका कुरा कसैले नसुनेको उनले बताए। पीडाले किसानलाई अति सताइसक्यो। सशक्त आन्दोलनमा जान सरकारले बाध्य पार्दैछ, पौडेलले भने, हैन भने, मलको आपूर्ति सहज बनाओस् । मूल्यवृद्धि नियन्त्रण गरोस्। तत्काल मागको सुनुवाइ नभए प्रशासन कार्यालय घेराउ गर्नेदेखि लिएर साल्ट ट्रेडिङ, कृषि सामग्री कम्पनी लिमिटेड लगायतका निकायमा तालाबन्दी गरिने उनको भनाइ छ। सरकारलाई दबाब दिनका लागि अब जस्तोसुकै आन्दोलन गर्न पनि कृषक तयार रहेको उनको भनाइ छ। सबै कृषक सडकमा निस्किए भने सरकारले थेग्न नसक्ने चेतावनी उनको छ। कार्यक्रममा नेकपा एमाले मोरङका सचिव रूपेश खतिवडाले वर्तमान सरकार जनउत्तरदायी बन्न नसकेको आरोप लगाएका छन्। उनले सरकारको पछिल्लो भूमिका र शंकास्पद गतिविधिले अब नेपाल नेपालीको हुँदैन कि भन्ने त्रास उत्पन्न भइरहेको बताए। सरकारका कारण राष्ट्रियता नै खतरामा परिरहेको खतिवडाको भनाइ छ। कृषि प्रधान हाम्रो मुलुकका किसानले मुख्य बाली लगाउने बेलामा मल अभाव र इन्धनमा मूल्यवृद्धिको सामना गर्नु परेको छ। सरकार भने जनअपेक्षा र जनहीतविपरीत चलिरहेको छ, खतिवडाले भने, किसानको समस्याको सुनुवाइ गर्दैन। न त उनीहरुका मागको सम्बोधन गर्न चासो दिन्छ। यो बेला पनि मल नदिएर तथा इन्धनको मूल्य बढाएर किसान विरोधी कदम चालिरहेको सरकार श्रमजीवी र सर्वहाराको पक्षमा नभएको उनले बताए। सरकारका कारण कूल ग्राहस्थ उत्पादनको महत्वपूर्ण हिस्सा ओगटेको कृषि क्षेत्र धराशायी बनिरहेको खतिवडाको भनाइ छ। मुलुक महँगीको चपेटामा परेको छ। रोजगारी गुम्दै गइरहेको छ, उनले भने, मल नपाएर किसानका पीडा सडकमा पोखिन थालेका छन्। खेत जोत्नका लागि कृषकले इन्धन खरिद गर्नसक्ने अवस्था छैन। एमाले सचिव खतिवडाले चुप लागेर नबस्न र सरकारविरुद्ध एक भएर आन्दोलनमा होमिन कृषकलाई आह्वान गरेका छन्।"
सोल्टी मोडमा मोटरसाइकल दुर्घटना हुँदा एक जनाको मृत्यु,काठमाडौं : काठमाडौं महानगरपालिका१२ सोल्टी मोडमा मोटरसाइकल दुर्घटना हुँदा एक जनाको मृत्यु भएको छ। प्र३०२००७ प ९१९४ नम्बरको मोटरसाइकल आफै अनियन्त्रित भई गएराति दुर्घटना हुँदा मोटरसाइकल चालक मकवानपुर चित्लाङ घर भएका २७ वर्षीय बुद्द गोलेको मृत्यु भएको हो। दुर्घटनामा गम्भीर घाइते भएका उनको वीर अस्पतालमा उपचारको क्रममा मृत्यु भएको केन्द्रीय प्रहरी समाचार कक्षले जानकारी दिएको छ।
वर्षाले भासियो हुलाकी सडक,दाङ : नियमित वर्षाका कारण दाङमा हुलाकी सडकमा क्षति पुगेको छ। हुलाकी राजमार्ग अन्तरगत गढवाराजपुर सडक खण्ड अन्तरगत राजपुर गाउँपालिका२ मटेरियामा कल्भर्ट भासिएको छ। पानी निकास हुन नसक्दा सडक र गल्भर्टमा क्षति पुगेको स्थानीयले बताएका छन्। सडकमा क्षति पुग्दा आवागमन रोकिएको छ। हुलाकी सडक अन्तरगत बनिरहेको सडक तत्काल मर्मत गरेर सञ्चालनमा ल्याउन स्थानीयले माग गरेका छन्। अहिले पूर्वमा कालाकाटेदेखि पश्चिममा राजपुरको गंगदीसम्मको करिब ४० किलोमिटर सडक कालोपत्रेको काम भइरहेको हो।
"हिरोइन बनाइदिने भन्दै बालिकालाई भारतमा ३० हजारमा विक्री, महिलासहित दुई जना पक्राउ",पर्सा : मानव बेचबिखनमा संलग्न रहेको अभियोगमा २ जनालाई बिहीबार प्रहरीले पक्राउ गरेको छ। पक्राउ पर्नेहरूमा रौतहट गौर नगरपालिका२ ठेगाना भई हाल पर्सा वीरगंज महानगरपालिका१६ नगवा बस्ने ४० वर्षीया चमेली देवी र भारत विहार सितामढी बासपट्टी पचरा बस्ने २२ वर्षीय रोशन तिवारी रहेका छन्। अनुसन्धानको क्रममा उनीहरूले १५ वर्षीया बालिकालाई भोजपुरी मुभीको हिरोइन बनाइदिने प्रलोभन देखाई भारतको बिहार राज्य पूर्वी चम्पारण झिटकैया गाउँमा लगि हाल फरार रहेका एक जना भारतीय नागरिकलाई ३० हजार भारतीय रूपैयाँमा बिक्री गरेको खुलेको छ। ति फरार व्यक्तिले पीडित बालिकालाई विभिन्न कार्यक्रमहरूमा अश्लील नृत्य गर्न बाध्य बनाई शारीरिक र मानसिक यातना दिएको खुल्न आएपछि जिल्ला प्रहरी कार्यालयबाट खटिएको टोलीले उनीहरूलाई वीरगंज महानगरपालिका१६ बाट पक्राउ गरेको हो। उनीहरूमाथि मानव बेचबिखन तथा ओसारपसार कसूरमा जिल्ला अदालत पर्साबाट ५ दिन म्याद अनुमति लिई प्रहरीबाट थप अनुसन्धान भइरहेको छ। हाल फरार व्यक्तिको प्रहरीले खोजी गरिरहेको छ।
खोला किनारमा फेला परेको शव पहिचानमा समस्या,"विराटनगर: मोरङको रंगेली नगरपालिका१ स्थित केसलिया खोलाको किनारमा शनिबार बिहान फेला परेको शवको पहिचानमा समस्या भएको छ। खोला किनारमा लडेको जेरीको रुखमा अड्किरहेको अवस्थामा भेटिए पनि शव महिलाको हो कि पुरुषको भनेर छुट्याउन नसकिएको मोरङ प्रहरीका प्रवक्ता डिएसपी दीपक श्रेष्ठले बताए। उनकाअनुसार सडेर दुर्गन्धित भएको अवस्थामा भेटिएको शवको पहिचानमा समस्या भइरहेको हो। 'खोला किनारमा भेटिएको शवको पहिचान भएको छैन', श्रेष्ठले भने, 'शव नै महिलाको हो कि पुरुषको भन्ने पनि छुट्याउन गाह्रो परिरहेको छ।' कुहिएका कारण मृतकको पहिचान हुन नसकेको उनले बताए। निक्कै समयअघि मृत्यु भएको र शव भने कुहिएपछि भर्खरै मात्र भेटिएका कारण यस्तो अवस्था आएको उनको भनाइ छ। रुखमा अड्किएर रहेको शव बाढी आएका बेला खोलाले बगाएर ल्याएको हुनसक्ने डीएसपी श्रेष्ठले बताए। स्थानीयले खोला किनारमा बाढीले लडाएको रुखमा अड्किएको शव देखेपछि प्रहरीलाई खबर गरेका थिए। इलाका प्रहरी कार्यालय रंगेलीका प्रहरी निरीक्षक शैलेश न्यौपाने नेतृत्वको टोली घटनास्थल पुगेर घटनाको अनुसन्धान थालिसकेको छ। त्यस्तै मोरङको सुन्दरहरैँचा नगरपालिका८ मा अघिल्लो दिन मृत फेला परेका पुरुषको पनि पहिचान हुन सकिरहेको छैन। पूर्वाञ्चल विश्वविद्यालयनजिकको बाँझो खेतमा खोप्टो परेको अवस्थामा अन्दाजी ३५३६ वर्षीय पुरुषको शव शुक्रबार दिउँसो भेटिएको थियो। स्थानीयले प्रहरीलाई दिएको जानकारीअनुसार मृत फेला परेका पुरुष बिहीबार साँझ मात्रै त्यो ठाउँमा देखा परेका थिए। स्थानीयले पनि मृतकलाई चिन्न नसकेको र त्योभन्दा अघि उनीहरूले ती पुरुषलाई कतै पनि नदेखेको प्रहरीले जनाएको छ। शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेर घटनाका बारेमा अनुसन्धान अघि बढाइएको उनले जानकारी दिए।"
चिकित्सक लापरबाही प्रकरण : छानविन समितिले प्रतिष्ठानसँग माग्यो स्पष्टीकरण,"जनकपुरधाम : मधेस स्वास्थ्य विज्ञान प्रतिष्ठानअन्तर्गतको प्रादेशिक अस्पताल जनकपुरधाममा शल्यक्रियामा चिकित्सकले गरेका गम्भीर लापरबाहीलाई मधेश प्रदेशको महिला बालबालिका तथा समाजिक न्याय समितिले लिखित र मौखिक स्पष्टीकरण सोधेको छ। अस्पतालले बिरामीलाई चेकजाँच बिनै पित्तथैलीको शल्यक्रिया गर्दा बिरामीको ज्यान नै जोखिममा परेपछि मधेस प्रदेशसभाको महिला बालबालिका तथा समाजिक न्याय समिति सभापति जयनुल राईन नेतृत्वको छानविन समितिले प्रतिष्ठानका उपकूलपति डा रामकेवल साहलाई बोलाएर मौखिक तथा लिखित जवाफ घटनाबारे लिएको हो। महोत्तरीको जलेश्वर नगरपालिका २ घर भई हालः जनकपुरधाम उपमहानगरपालिका भाडा कोठा लिएर बस्दै आएकी विभा चौधरीले झण्डै चार महिना अघि गराएको चेकजाँचको आधारमा चिकित्सकले पित्तथैली पत्थरीको शल्यक्रिया गर्दा बिरामीको ज्यान जोखिममा परेको हो। २०७८ फाल्गुन २८ गते बिरामीले अल्ट्रासाउण्डमा गराएको रिपोर्टको आधारमा नै चिकित्सकले शल्यक्रिया गरेको गम्भीर लापरबाही भेटिएको भन्दै सांसदहरुले छानविन माग गरेका हुन्। चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डा अमरेश कर्णले भर्ना गरी डा राजेश साह र डा आश्विनी यादवले शल्यक्रिया गरेको थियो। शल्यक्रियापछि बिरामीको अवस्था नाजुक हुँदा जेकजाँच गर्दा चार महिनाको गर्भवति भएको जानकारी प्राप्त भएको थियो। समितिको तर्फबाट जयनुल राइन नेतृत्वको टोलीले जनकपुरधामस्थित प्रादेशिक अस्पतालमा चिकित्सकहरुको टोलीसँग सोधपुछ गरीसकेको जानकारी दिए। थप जानकारीका लागि उपचाररत काठमाडौंस्थित मेडिसिटी हस्पिटलमा बुझ्न जान लागेको राइनले जानकारी दिए। उनले भने, घटनाको कारण, अहिलेको स्थितिबारे उपचाररत हस्पिटलको धारणा लगायतको विषयवस्तु मिहीन ढंगको छानविन गरिरहेका छौं। अहिले त्रुटि ठयाक्कै यही हो भन्न मिलेन, तर प्रारम्भिकरुपमा लापरबाही भएको पाइएको छ। थप कुराहरु स्वास्थ्यका विज्ञहरुसँग पनि सल्लाह हुँदैछ। छानविन समितिमा संयोजक जयनुल राइन, सदस्यहरु शारदा देवी थापा, प्रमिला दास र रानीशर्मा तिवारी र प्रदेशसभा सचिव रञ्जित यादव भोलि बिरामी भेटन तथा अवस्था बुझ्न काठमाडौं जान लागेको छ।"
"असारमै निकास, असारमै विकास","विराटनगर : आर्थिक वर्षको अन्त्यमा हतारले गरेको कामले कुनै पनि पूर्वाधार गुणस्तरीय बन्दैन। बजेट सिध्याउनकै लागि गरिने यस्ता कामले बजेटसमेत दुरुपयोग हुने विज्ञहरूले पनि बताउँदै आएका छन्। यसरी भएका कामको परिणाम हालसम्म कतै पनि राम्रो देखिएको छैन। पक्की सडक भासिएको, प्वाल परेको र भर्खरै बनाएको सडक बाढीले बगाएका दृश्यहरू त बर्सेनि देखिने गरेकै छन्। सर्वसाधारणले पनि यस्ता असारे विकासको आलोचना गर्दै आएका छन्। तर, बजेट दुरुपयोग गर्दै अव्यवस्थित र मापदण्डविपरीत निर्माण कार्यलाई गति दिने कामबाट भने प्रदेश सरकार हालसम्म पनि पछि हटेको छैन। हरेक वर्ष प्रदेश सरकारको अधिकांश बजेट असारको उत्तराद्र्धमा खर्च हुने गरेको छ। प्रदेश सरकारको निर्देशनअनुसार मन्त्रालयहरूले बजेट कार्यान्वयनको खाका तयार पारेर व्यवस्थित खर्चको प्रयास गर्छ। तर पनि कार्ययोजनालाई पछ्याउन नसक्दा सरकारको विकास बजेट दुरुपयोग हुने गरेको छ। सरकारको खर्र्च प्रणालीमा सुधार नआउँदा कुल बजेटको ठूलो रकम यही असार महिनामा खर्च हुने गरेको छ। मोरङको बूढीगंगा गाउँपालिका१ स्थित सशस्त्र क्याम्प हुँदै कार्टुन फ्याक्ट्री जाने ६ सय मिटर लम्बाइको बाटोमा हाल ग्राभेल गर्ने काम भइरहेको छ। प्रदेश सरकारको ७ लाख ५० हजारको लागतमा बाटो मर्मत तथा ग्राभेलको कार्य हप्ता दिनअघि सुरु भएको हो। पूर्वाधार विकास कार्यालय, मोरङले बाटो मर्मतको कार्य गरिरहेको छ। वर्षभरि कसैको ध्यान नगएको उक्त बाटोको मर्मत तथा विस्तार कार्य आर्थिक वर्षको अन्त्यमा सुरु गरिएको छ। यो एउटा उदाहरण मात्र हो। नीतिगत रूपमा जे व्यवस्था भए पनि व्यवहारतः आर्थिक वर्षको अन्तिममै आएर प्रदेश १ भरि बाटो, नाला र पुलपुलेसा निर्माणका कार्य भइरहेका छन्। प्रदेशमा हाल ६६ वटा बहुवर्षीय सडक, ६४ वटा पक्की पुल, ४४ वटा झोलुंगेपुल र ७८ वटा ग्रामीण सडक योजनाको निर्माण कार्य ठेक्का प्रक्रियामार्फत सञ्चालनमा छन्। जसमा तीन वटा बहुवर्षीय सडक र १८ वटा पक्की पुलको निर्माणकार्य सम्पन्न भइसकेका छन्। थप १५ वटा पक्की पुलको चालू आर्थिक वर्षभित्रै सम्पन्न गर्ने गरी काम भइरहेका छन्। झोलुंगेपुल पनि २५ वटा यसै आवमा सम्पन्न गर्ने लक्ष्य छ। प्रदेश १ को मोरङमा मात्रै पूर्वाधार विकास कार्यालयमार्फत ठेक्का लागेर अहिले १८ वटा पक्की पुल, २२ वटा बहुवर्षीय सडक र १४ वटा झोलुंगेपुलको निर्माणको काम धमाधम भइरहेको छ। जसमध्ये अधिकांश योजना चालू आर्थिक वर्षभित्र सक्ने सरकारको लक्ष्य छ। केही समयअघि मात्रै प्रदेश सरकारका अर्थमन्त्री इन्द्रबहादुर आङ्बोले चालू आर्थिक वर्षको बजेट खर्च ९० प्रतिशत पुयाउने घोषणा गरेका थिए। सोही अनुरूप पुँजीगत खर्च बढी देखाउने हतारोमा बजेट सिध्याउने प्रयासस्वरूप सरकारले असारे विकासलाई तीव्रता दिएको देखिएको छ। जसअनुसार बेलबारी४ लिम्बू चोकस्थित केशलिया खोलाको पुल, सुनवर्षीको मारिया बरडंगा पुल, मिक्लाजुङको मिक्लु खोलाको पुल, धनपालथानको गछिया खोलाको पुल र बेलबारीको कायर खोलाको पुल निर्माणको कार्य चालू आर्थिक वर्षभित्रै सम्पन्न गर्ने सरकारको तयारी छ। मोरङको शनिश्चरे बजारदेखि कुशेचौरी हुँदै मंगलबारेसोमबारेसिरिसे डाँडाबितिङकिराँते चोकबाट वीरेन्द्रनगर जोड्ने सडक पनि यसै वर्ष सम्पन्न गर्ने योजना रहेको विराटनगरस्थित पूर्वाधार विकास कार्यालयले जनाएको छ। कार्यालयका प्रमुख सुशील श्रेष्ठका अनुसार मोटरेबल पुल, झोलुंगेपुल र बहुवर्षीय सडक गरी मोरङमा हाल १ सय १० वटा योजनामा ठेक्का प्रक्रियामार्फत काम भइरहेका छन्। तर, ठेक्का लागिसकेका अधिकांश योजना हतारहतारमै यसै आर्थिक वर्षभित्र सम्पन्न गर्न खोजिएको देखिएको छ। वर्षायाममा जेनतेन भइरहेको काम गुणस्तरीय हुने सम्भावना न्यून देखिएको मोरङ बेलबारी नगरपालिकाका प्रमुख दिलप्रसाद राई बताउँछन्। ठेक्का प्रक्रियामा गइसकेका योजनाहरू समयमै सम्पन्न गर्नु ठीक हो। तर, त्यसले मापदण्ड पूरा गरेको हुनुपर्छ, उनी भन्छन्, मापदण्डविपरीत बजेट सिध्याउनकै निम्त्ति गुणस्तरहीन काम गरेर आलोचित हुनु ठीक होइन। खेलमैदानका लागि १ करोड २४ लाख निकासा प्रदेश सरकारले चालू आर्थिक वर्षको ११ महिनासम्म खेलमैदान निर्माण तथा स्तरोन्नतिमा कुनै चासोे देखाएन। तर असार लागेसँगै खेलमैदानका लागि भन्दै ठूलो रकम निकासा गरेको छ। प्रदेश सरकारको सामाजिक विकास मन्त्रालयबाट ८० प्रतिशत रकम असार लागेसँगै सम्बन्धित निकाय तथा संस्थाको नाममा निकासा गरिएको छ। उक्त रकम खेलमैदान निर्माण, स्तरोन्नति र मर्मतसम्बन्धी कार्यक्रम सञ्चालनका निम्ति सम्झौता भएका योजनाहरूका लागि निकासा भएको हो। मन्त्रालयले प्रदेशका ११ जिल्लाका २० स्थानीय तहमा खेलमैदान निर्माण तथा स्तरोन्नतिको योजना बनाएको छ। जसका लागि मन्त्रालयको शिक्षा, युवा तथा खेलकुद महाशाखामार्फत सम्बन्धित विद्यालय र स्थानीय पालिकालाई असार ९ गते कुल १ करोड २४ लाख रुपैयाँ निकासा गरी पठाइएको छ। यता, मोरङमा जारी निर्माण कार्यका लागि मात्रै पूर्वाधार विकास कार्यालयमार्फत हालसम्म कुल ६६ करोड २९ लाख २५ हजार रुपैयाँ रकम निकासा भइसकेको छ। जसमा चालू आर्थिक वर्षको असार महिनामा मात्रै मोरङमा ४ करोड ६० लाख ९५ हजार रुपैयाँ रकमबराबरको पूर्वाधार निर्माणका कार्य भएको देखिएको छ। चालू आर्थिक वर्षको असार १ गतेदेखि १७ सम्मको अवधिमा मात्रै विभिन्न योजनामा प्रदेश १ सरकारले २ अर्ब ७६ करोड २१ लाख २८ हजार ७ सय ४७ रुपैयाँ खर्च गरेको छ। जसमा चालूतर्फ १ अर्ब ६० करोड ७३ लाख ५२ हजार २ सय ९१ र पुँजीगततर्फ १ अर्ब १५ करोड ४७ लाख ७६ हजार ४ सय ५६ रुपैयाँ खर्च भएको प्रदेश लेखा नियन्त्रकको कार्यालयले जनाएको छ। कार्यालयका अनुसार चालू आबको पछिल्लो १७ दिनमा भएको खर्च सरकारले हालसम्म मासिक रूपमा गर्दै आएको खर्चको तुलनामा दोब्बर छ। १७ दिनमा १६८५ प्रतिशत बजेट खर्च चालू आर्थिक वर्षको वैशाख मसान्तसम्म प्रदेश सरकारको बजेट खर्च ५०१५ प्र्रतिशतमा सीमित थियो। वैशाखसम्म सरकारले १७ अर्ब ३२ करोड १५ लाख रुपैयाँ खर्च गरेको थियो। तर, चालू आर्थिक वर्षमा करिब ९० प्रतिशतको हाराहारीमा बजेट खर्च हुने दाबी गर्दै आएको प्रदेश सरकारले जेठ १ गतेदेखि असार १७ सम्मको अवधिमा मात्रै कुल बजेटको १६८५ प्रतिशत रकम खर्च गरेको छ। यसरी डेढ महिनामा मात्रै सरकारको बजेट खर्च ६७ प्रतिशत पुगेको छ। यसमा चालूतर्फ हालसम्म ११ अर्ब ८१ करोड २४ लाख ६१ हजार र पुँजीगततर्फ ११ अर्ब ५५ करोड ८३ लाख २३ हजार रुपैयाँ खर्च भएको लेखा नियन्त्रकको कार्यालयको तथ्यांक छ। तथ्यांकअनुसार चालू आर्थिक वर्षको हालसम्म प्रदेश सरकारले चालूतर्फ ७० र पुँजीगततर्र्फ ६३ प्रतिशत बजेट खर्च गरेको हो। ससर्त अनुदानमा २ अर्ब थपसहित चालू आर्थिक वर्षका लागि प्रदेश १ सरकारले ३४ अर्ब ७३ करोड १९ लाख ९ हजारको बजेट ल्याएको थियो। तर, असार महिनाको पछिल्लो १७ दिनमा भएको खर्र्च अस्वाभाविक रहेको सरोकारवाला बताउँछन्। कुन मन्त्रालयको कति खर्च ? चालू आर्थिक वर्षको असार महिनाको पछिल्लो १७ दिनमा सबैभन्दा बढी भौतिक पूर्र्वाधार विकास मन्त्रालयले ८९ करोड ४८ लाख ७१ हजार १ सय ७४ रुपैयाँ खर्च गरेको छ। त्यसपछि सामाजिक विकासले ५३ करोड ८२ लाख ३ हजार ७ सय ७८, भूमि व्यवस्था, कृषि तथा सहकारीले मन्त्रालयले २७ करोड ६४ लाख ५५ हजार ९ सय ३२ खर्च गरेको छ। त्यसैगरी उद्योग, पर्यटन, वन तथा वातावरण मन्त्रालयले २६ करोड ३ लाख २५ हजार ९ र आन्तरिक मामिला तथा कानुन मन्त्रालयले २ करोड ८ लाख ७१ हजार ३ सय ६७ रुपैयाँ खर्च गरेको प्रदेश लेखा नियन्त्रकको कार्यालयले जनाएकोे छ। कार्यालयका सूचना अधिकारी ऋषिकुमार खनालका अनुसार यस अवधिमा मुख्यमन्त्री तथा मन्त्रिपरिषद्को कार्यालयले २ करोड ६० लाख ९५ हजार २७२, आर्थिक मामिला तथा योजना मन्त्रालयले ८४ लाख ९० हजार १३४, प्रदेश योजना आयोगले २९ लाख ९२ हजार ८ सय ६४, प्रदेश लोकसेवा आयोगले २६ लाख २२ हजार ५ सय ५७ र मुख्य न्यायाधिवक्ताको कार्यालयले ७ लाख ५५ हजार ६ सय ६२ रुपैयाँ खर्च गरेको छ। किन हुन्छ असारमा बढी खर्च ? छिटो भुक्तानी पाउन निर्माण कम्पनीहरूले आर्थिक वर्षको अन्त्यमा काम गर्छन्। विभिन्न प्रक्रियागत जटिलताका कारण निर्माण कार्यको भुक्तानी पनि असारमै हुने भएकाले असारमा सरकारको पुँजीगत खर्च बढी देखिने गरेको प्रदेश योजना आयोगले जनाएको छ। आयोगका सचिव जयकुमार घिमिरेका अनुसार खर्च प्रणालीमा सुधार ल्याउन नयाँ आर्थिक वर्ष सुरु हुनुभन्दा एक महिनाअगावै बजेट ल्याएर खर्चको अख्तियारी दिने व्यवस्था गरिएको छ। तैपनि काम गर्ने परम्परागत शैलीका कारण असारमा प्रदेश सरकारको पुँजीगत खर्च बढी देखिने गरेको हो। विभिन्न प्रक्रियागत जटिलताका कारण रोकिएका भुक्तानी पनि जेठअसारमा मात्र हुने भएकाले त्यसबेला खर्च बढी हुने देखिएको उनी बताउँछन्। भन्छन्, माघफागुन लागेपछि मात्रै काम सुरु गर्ने प्रवृत्तिमा सुधार नआउँदासमेत मसान्तमा विकास खर्च तुलनात्मक रूपमा बढी देखिने गरेको छ। निर्माण व्यवसायी तथा ठेकेदार कम्पनीहरूले पनि बिल भर्पाई ढिलो पेस गर्दा त्यही अनुरूप भुक्तानी गर्नुपर्ने भएकाले असारको बजेट खर्च बढी देखिने गरिएको आयोगले जनाएको छ। आयोगका अनुसार दसैंतिहार सकेर मात्रै टेन्डर गराउने र काम सुरु हुन माघफागुन नै कुर्नुपर्ने प्रवृत्तिका कारण पनि आर्थिक वर्षको अन्त्यमा विकास बजेट खर्च बढ्ने गरेको हो। चालू आर्थिक वर्षको बजेट र खर्चको स्थिति चालू आर्थिक वर्षको बजेट ३४ अर्ब ७३ करोड १९ लाख ९ हजार चालू खर्च ११ अर्ब ८१ करोड २४ लाख ६१ हजार पुँजीगत खर्च ११ अर्ब ५५ करोड ८३ लाख २३ हजार असारको १७ दिनमा भएको खर्च २ अर्ब ७६ करोड २१ लाख २८ हजार ७ सय ४७ प्रदेश १ को मन्त्रालयगत खर्च भौतिक पूर्र्वाधार विकास मन्त्रालय ८९ करोड ४८ लाख ७१ हजार १ सय ७४ सामाजिक विकास मन्त्रालय ५३ करोड ८२ लाख ३ हजार ७ सय ७८ भूमि व्यवस्था, कृषि तथा सहकारीले मन्त्रालय २७ करोड ६४ लाख ५५ हजार ९ सय ३२ उद्योग, पर्यटन, वन तथा वातावरण मन्त्रालय २६ करोड ३ लाख २५ हजार ९ आन्तरिक मामिला तथा कानुन मन्त्रालय २ करोड ८ लाख ७१ हजार ३ सय ६७ मुख्यमन्त्री तथा मन्त्रिपरिषद्को कार्यालय २ करोड ६० लाख ९५ हजार २ सय ७२ आर्थिक मामिला तथा योजना मन्त्रालय ८४ लाख ९० हजार १ सय ३४ प्रदेश योजना आयोग २९ लाख ९२ हजार ८ सय ६४ प्रदेश लोकसेवा आयोग २६ लाख २२ हजार ५ सय ५७ मुख्य न्यायाधिवक्ताको कार्यालय ७ लाख ५५ हजार ६ सय ६२ के भन्छन् अर्थशास्त्री ? डा भेषप्रसाद धमला, अर्र्थशास्त्री असारे विकास अर्थतन्त्रका लागि ठूलो रोग हो। वर्षभरि चुप लागेर बस्ने अनि आर्थिक वर्षको अन्त्यमा काम गर्ने परिपाटीले तीनै तहलाई गाँजेको छ। यसले योजनाहरूमा गरिएको लगानीको प्रतिफल अनिश्चित झैं बन्दै गएको छ। बजेटको सबैभन्दा ठूलो हिस्सा असारमै खर्च हुुनुमा केही कानुनी बन्देज पनि छन्। ऐनको अभाव छ। कानुन पर्याप्त मात्रामा बनिसकेका छैनन्। अर्कोतिर प्रशासनिक क्षमतामा पनि कमी देखिएको छ। कर्मचारीहरूमा कार्यसम्पादन जटिलता कायमै छ। यसको समाधानका निम्ति आवश्यक ऐनहरू जतिसक्दो चाँडो निर्माण गर्नुपर्छ। साथै प्रक्रियागत जटिलताको अन्त्यका लागि कर्र्मचारीहरूलाई समेत आवश्यक तालिम र प्रशिक्षण दिनुपर्छ। अर्जुन बराल, अर्थशास्त्री आयोजनाको पहिचान र सम्भाव्यता अध्ययन बेगरै बजेट विनियोजन गरिँदा सरकारमाथि असारे विकासको आरोप लाग्दै आएको छ। यो गलत परम्परा हो। जनताको पैसा जथाभाबी खर्च गर्नु दुुर्भाग्यपूर्ण हो। बजेटको चरम दुरुपयोगले समग्र अर्थतन्त्रलाई नै प्रभावित बनाउँछ।"
विराटनगरमा विद्युत आपूर्ति असहज हुँदा उपभोक्तालाई सास्ति,"विराटनगर: प्रदेश १ को राजधानी विराटनगरमा विद्युत् आपूर्ति सहज नहुँदा उपभोक्ता हैरान भएका छन्। केही दिनदेखि विराटनगरको विद्युत् आपूर्ति नियमित नहुँदा उपभोक्ताहरु हैरान भएका हुन्। दिउँसोको समयमा धेररैजसो बत्ती नआउने र रातिको समयमा पनि जाने भएपछि समस्या आएको हो। विराटनगरमा बिजुली आउनेजाने गर्दा १८ घण्टा लोडसेडिङ हुँदाकै जस्तो बनेको उपभोक्ताहरूले बताएका छन। प्राधिकरणका कर्मचारीले प्राविधिक समस्या भन्दै आलटाल गर्ने गरेका छन्। प्राधिकरण विराटनगर शाखाका प्रमुख रोषण खड्काले केही दिनदेखि विद्युत् आपूर्तीमा समस्या भएको बताए। १३२ केभी प्रसारण लाइनको सबस्टेशन बन्दै गरेकाले सटडाउन भएपछि विराटनगरमा विद्युत आपूर्तीमा समस्या भएको उनको भनाइ छ। नेपाल विद्युत प्राधिकरण विराटनगरको वितरण कार्यालयका अनुसार विद्युत 'ट्रिपिङ' हुने, तार चुडिनेलगायतका समस्या हुनाले आपूर्तिमा अवरोध आएको हो। एक ठाउँमा समस्या आयो भने त्यसबाट सबैतिर अवरोध हुन्छ र समस्या पत्ता लगाउन केही समय लाग्ने भएकाले केही समय आपूर्ति बन्द भएको हो। साँझपख विराटनगर वितरण केन्द्रलाई ९५ मेगावाट विद्युत चाहिने बताइएको छ। गर्मीमा एकैपटक विद्युत खपत बढ्दा 'ट्रिपिङ' हुन गई आपूर्ति बन्द हुने गरेको उनको भनाइ छ। दुहबीबाट विराटनगरका लागि दिइने विद्युतमा कुनै रोकावट छैन। जति चाहिने त्यतिनै दिइरहेको दुहबी ग्रिडले जनाएको छ। नेपाल विद्युत प्राधिकरणको विराटनगर वितरण केन्द्रअन्तर्गत ६ हजार ८ सय ग्राहक छन्। दुईवटा सबस्टेशनमार्फत २० वटा फिडर लाइनबाट ग्राहकहरुलाई विद्युत दिने गरिन्छ। सो केन्द्रको क्षेत्र विराटनगरबाहेक कटहरी, जहदा, ग्रामथान र बुढीगंगा गाउँपालिका हो। लामो क्षेत्र पर्ने हुँदा कतै समस्या आयो भने समस्या पत्ता लगाउन समय लाग्ने गरेको छ। फिल्डका कर्मचारी समयमै फिल्डमा नपुग्ने, आपसी समन्वय र नेतृत्वमा कार्यकुशलताको कमीले गर्दा पनि विद्युत आपूर्तिमा त्यसको प्रभाव पर्ने गरेको छ। दैनिक रूपमा उपभोक्ताहरूले संगठित भएर वितरण केन्द्र पुगेर गुनासो राख्दै आएपनि सुनवाही हुन नसकेको विराटनगर ६ का दिनेश कामतले बताए। गर्मीले घर बाहिर जान सकिने अवस्था नरहेको समयमा विद्युत आपूर्ति असहज हुँदा जनजीवन अस्तव्यस्त बनेको बताए। प्राधिकरणको कर्मचारी र व्यापारीको मिलोमतोमा सर्वसाधारणले पाउने विद्युत उद्योगमा दिने गरेकाले सास्ती खेप्नु परेको विजय कामतले बताए। उनले विद्युत हुँदाको समयमा पनि भोल्टेजको समस्या हुने गरेको बताए।"
बाढीले सडकको ट्रयाक पुरिँदा उपल्लो मुस्ताङको सडक अवरुद्ध,जोमसोम शनिबार राति परेको अविरल वर्षाका कारण आएको बाढीले कागबेनी खोलाको सडक पुरिँदा उपल्लो मुस्ताङको सडक अवरुद्ध भएको छ। वर्षाका कारण मुक्तिनाथबाट बग्ने ठाँडो खोलाको बाढीले बालुवा र गेग्रान बगाएर ल्याउँदा कागबेनीमा निर्माणधीन पुल नजिकै सडक ट्रयाक पुरिएको प्रहरी चौकी कागबेनीले जनाएको छ। कागबेनीस्थित खोलामा पक्की पुल निर्माणाधीन अवस्थामा छ। सोही पुलको तल सवारी ट्रयाक रहेकोमा ५ फिट जति गेग्रान जम्मा हुँदा सडक अवरुद्ध भएको कागबेनी प्रहरी चौकीका इन्चार्ज राम थापाले जानकारी दिए। यस्तै कागबेनीको मुक्तिनाथ ठाँडो खोलाको बाढीले कागबेनीमा अस्थायी साँघो समेत बगाएको प्रहरीले बताएको छ। अविरल वर्षासँगै आएको बाढीले कागबेनीस्थित धर्मशाला समेत जोखिम परेको छ। श्राद्ध तथा पिण्डदान गर्ने धर्मशालाको नदी क्षेत्रमा बालुवा र गेग्रान जम्मा भएकाले श्राद्ध गर्न असहज भएको छ। केही वर्षअघि मुक्तिनाथको ठाँडो खोला र कालिगण्डकी नदी कटानले धर्मशालाको श्राद्धस्थलको पूर्वाधारमा क्षति पुर्याएको थियो। बाढीले कागबेनीदेखि उपल्लो मुस्ताङ जोड्ने सडक अवरुद्ध भएपछि वारागुङ मुक्तिक्षेत्र गाउँपालिकाले शनिबार बिहानैदेखि डोजर परिचालन गरी सडक ट्रयाक खुलाउन पहल गरेको प्रमुख प्रशासकीय अधिकृत जितबहादु रानाले जानकारी दिए। राष्ट्रिय गौरवको आयोजना अन्तर्गत कालिगण्डकी करिडोरले निर्माण गरेको कागबेनीउपल्लो मुस्ताङ जोड्ने पुल ६ वर्षमा पनि सम्पन्न हुन सकेको छैन। गल्वा रफिना जेभी कन्ट्रक्सनले निर्माण गरेको जम्मा २५ मिटर लम्बाइको पुल निर्माण कम्पनीको चरम ढिलासुस्तीले सम्पन्न हुन ढिलाइ भएको हो। पुलको लागत २ करोड ८८ लाख रहेपनि अहिले एप्रोच रोड र केही फिनिसिंङको काम बाँकी रहेको आयोजनाले जनाएको छ।
म मेरो तलबबाट यम बुद्धको सालिक बनाउँछु,"काठमाडौं : काठमाडौं महानगरपालिकाका मेयर बालेन्द्र शाहले आफ्नो तलबबाट र्यापर यम बुद्धको सालिक बनाउने बताएका छन्। मेयर शाहले सामाजिक सञ्जाल फेसबुकमार्फत् आफ्नो तलबबाट यम बुद्धको सालिक बनाउने बताएका हुन्। उनले भनेका छन्, म मेरो तलबबाट यम बुद्धको सालिक बनाउँछु। तपाईहरुको दिन शुभ रहोस्। यसअघि मेयर शाहले १५ लाख रुपैंया बजेट विनियोजन गरेका थिए। मेयर शाहले सालिक बनाउनकै लागि बजेट विनियोजन गरेको भन्दै चर्को आलोचना भएको थियो। विरोधपछि महानगरको बजेटमार्फत् सालिक बनाउने निर्णयबाट पछि हटेका हुन्।"
चार वर्षीया बालिका अपहरण गरेर २० लाख फिरौती मागेको अभियोगमा पक्राउ,रौतहट : चार वर्षीया बालिकालाई अपहरण तथा शरीर बन्धक राख्ने कार्यमा संलग्न रहेको अभियोगमा ईशनाथ नगरपालिका७ बस्ने २४ वर्षीय महमद अविर हुसैनलाई बिहीबार राति प्रहरीले पक्राउ गरेको छ। बिहीबार साँझ आफ्नै घर बाहिर खेल्दै गरेको अवस्थामा बालिकालाई नदेखेपछि खोजी गर्ने क्रममा पीडितको आफन्तलाई अपरिचित ब्यक्तिले फोन गरी बालिकालाई अपहरण गरी बन्धक बनाई राखेको जानकारी गराएका थिए । २० लाख रुपैयाँ राजपुर नगरपालिकाको ईद्रिश गेटमा लिएर आउन भनेका थिए। रकम नल्याएमा र फिरौती मागेको कुरा कसैलाई भनेमा बच्चाको ज्यान मार्ने धम्की दिएको सूचना प्राप्त हुनासाथ जिल्ला प्रहरी कार्यालयबाट खटिएको प्रहरीले खोजी गर्ने क्रममा राजपुर नगरपालिका१ बहुअर्वा मदर्सा अगाडि सडक छेउमा रहेको पसल नजिकबाट ती बालिकाको उद्दार गरेको थियो। साथै उक्त कार्यमा संलग्न हुसैनलाई घटनामा प्रयोग गरेको बीआर ०५ एएफ ०२८२८ नम्बरको मोटरसाइकलसहित प्रहरीले पक्राउ गरेको हो। उनीमाथि अपहरण तथा शरीर बन्धकसम्बन्धी कसूरमा जिल्ला अदालतबाट पाँच दिन म्याद थप अनुमति लिई प्रहरीबाट आवश्यक अनुसन्धान भइरहेको छ।
पछिल्लो तीन महिनामा विपद्जन्य घटनामा ११८ जनाको मृत्यु,"काठमाडौं : गएको वैशाखयता विपद्जन्य घटनामा ११८ जनाको मृत्यु भएको छ। राष्ट्रिय विपद् जोखिम न्युनीकरण तथा व्यवस्थापन प्राधिकरणले यो बीचमा एक हजार ३४ विपद्जन्य घटना भएको र त्यसमा परेर ११८ को मृत्यु, एक बेपत्ता र २७१ घाइते भएको जानकारी दिएको छ। प्राधिकरणका अनुसार सबैभन्दा बढी चट्याङबाट ४९ जनाको मृत्यु भएको छ। कूल १४० चट्याङ परेकामा ११७ जना घाइते भएको सार्वजनिक विवरणमा उल्लेख छ। प्राप्त विवरणमा आगलागीबाट १९, जनावरको आक्रमणबाट १२, पहिरामा परेर १५, बढीका कारण तीन र हावाहुरीका कारण नौं जनाको मृत्यु भएको हो। ती घटनाबाट एक हजार ३४७ परिवार प्रभावित भएका छन् भने रु ७७ करोड ५९ लाख बढीको क्षति भएको छ।"
खप्तडको पर्यटन प्रवर्द्धनका लागि नौ बुँदे घोषणापत्र,"डोटी : सुदूरपश्चिमको प्रख्यात पर्यटकीय क्षेत्र खप्तडको पर्यटन पूर्वाधार विकास र प्रबर्द्धनका लागि नौ बुँदे घोषणा पत्र जारी गरिएको छ। खप्तडको मुख्यद्वार डोटीको झिग्रानामा खप्तड क्षेत्र पर्यटन विकास तथा व्यवस्थापन समिति र उद्योग वाणिज्य संघ डोटीले आयोजना गरेको कार्यक्रमबाट नौ बुँदे घोषणा पत्र जारी गरिएको हो। कार्यक्रममा समृद्धिको आधार, पर्यटन पूर्वाधार भन्ने मूल मन्त्रलाई आत्मसाथ गर्दै खप्तडलाई राष्ट्रिय तथा अन्तर्राष्ट्रिय पर्यटकीय गन्तव्यको रुपमा विकास र प्रवर्द्धन गर्न आवश्यक पहल र उपलब्ध स्रोतको परिचालनका लागि प्रतिबद्धता जनाएका छन्। दिगो पर्यटन विकासका लागि समुदायको अगुवाईमा ग्रामिण पर्यटनमा जोड दिन चारवटै जिल्लाहरुमा कम्तीमा एउटाएउटा नमुना होमस्टे (घरबास)को स्थापना, सञ्चालन तथा विकास गर्नमा जोड दिने तथा होमस्टेमार्फत स्थानीय खाना, भाषा, संस्कृति र भेषभुषालाई संरक्षण तथा प्रवर्द्धन गर्ने घोषणा पत्रमा जनाइएको छ। श्री १००८ ब्रम्हवीत परमहंस स्वामी सचिदानन्द सरस्वाती खप्तड बाबाले पवित्र भुमी खप्तडमा गरेको ५० बर्ष लामो त्याग, तपस्या, साधना र दर्शनलाई उच्च सम्मान गर्दै खप्तडलाई अन्तर्राष्ट्रियस्तरको ध्यान केन्द्र स्थापना गरिने र त्यसकालाई स्थानीय सामाग्रीको प्रयोगबाट ध्यानकेन्द्रको भवनको निर्माण गरिने योजना रहेको खप्तड क्षेत्र पर्यटन विकास तथा व्यवस्थापन समितिका कार्यकारी निर्देशक भीमबहादुर खड्काले बताए। खप्तडलगायत अन्य पर्यटनसँग सम्बन्धित पाठ्यक्रमको विकास गरी चारवटै जिल्लाका कम्तीमा खप्तड मध्यवर्ती क्षेत्रभित्र पर्ने स्थानीय तहका विद्यालयहरुमा पठन पाठन हुने व्यवस्था गर्नसमेत प्रतिबद्ध रहेको घोषणा पत्रमा उल्लेख गरिएको छ। खप्तड क्षेत्र पर्यटन विकास तथा व्यवस्थापन समितिका कार्यकारी निर्देशक खड्काले आगामी बर्षमा खप्तडमा अन्तर्राष्ट्रिय म्याराथनको आयोजना गर्ने, खप्तड बाबाको समाधिस्थल बनाउने, राष्ट्रिय अन्तर्राष्ट्रिय चलचित्र निर्माताहरुलाई आमन्त्रण गरी खप्तडमा चलचित्र सुटिङ गराउने, मध्यवर्ती क्षेत्रका मानिसलाई होमस्टेसम्बन्धी तालिम दिने लगायतका योजनाहरु रहेको बताए। डोटीबाट खप्तड क्षेत्रको बिचपानीसम्म सडक निर्माण, बाह्य पर्यटकका लागि पैदल मार्ग, बीचबीचमा बाटोका सही संकेत तथा पथप्रदर्शकको व्यवस्थालगायतकासमेत योजना रहेको खड्काले जनाए। भूस्वर्गका नामले परिचित खप्तडको विकास तथा प्रवद्र्धनका साथै खप्तडमा आन्तरिक र बाह्य पर्यटकलाई के गर्दा खप्तडमा बढीभन्दा बढी भित्र्याउन सकिन्छ भन्ने विषयमा सबैले आआफ्नो क्षेत्रबाट लाग्नुपर्ने खप्तड मध्यवर्ती क्षेत्र समितिका संस्थापक अध्यक्ष लालबहादुर बोगटीले बताए। खप्तडमा करिब नौदश वटा तालतलैया रहेकाले खप्तडलाई रामसार सूचिमा सूचिकृत गराउनु पर्ने बोगटीले बताए। कार्यक्रममा डोटीका स्थानीय तहका प्रमुख तथा उपप्रमुख लगायत खप्तड मध्यवर्ती क्षेत्रमा पर्ने बझाङ्ग, अछाम र बाजुरा जिल्लाका स्थानीय तहका प्रमुख, उपप्रमुख, सरोकारवाला व्यक्तिहरुको सहभागिता रहेको थियो।"
राष्ट्रिय खेलकुदलाई ६० करोड,"काठमाडौं : नवौं राष्ट्रिय खेलकुद सञ्चालनका लागि कार्यकारी समिति गठन गरिएको छ। राष्ट्रिय खेलकुद परिषद् (राखेप)का सदस्यसचिव टंकलाल घिसिङको संयोजकत्वमा कार्यकारी समिति गठन गर्ने निर्णय गरेको हो। राष्ट्रिय खेलकुद प्रतियोगिता सञ्चालन निर्देशिका २०७९ अनुसार प्रतियोगिता सञ्चालन तथा व्यवस्थापनका लागि परिषद्का सदस्यसचिवका संयोजकत्वमा कार्यकारी समिति गठन गर्ने उल्लेख छ। सोहीअनुसार प्रतियोगिताको मूल आयोजक समितिको बैठकले घिसिङको नेतृत्वमा कार्यकारी समिति गठनको निर्णय गरेको हो। समिति सदस्यमा मन्त्रालयको खेलकुद महाशाखा प्रमुख, खेल आयोजना हुने प्रदेशको खेलकुद प्रशासकीय प्रमुख, परिषद्का सदस्यमध्येबाट अध्यक्षले मनोनयन गरेका कम्तीमा एक जना महिला सहित दुई जना, परिषद्का विभागीय प्रमुख र संयोजकले तोकेको परिषद्को कर्मचारी समितिको सदस्यसचिव हुनेछन्। बैठकले आवश्यकताअनुसार निर्देशिकामा रहेका १४ वटा विषयगत समिति गठनका लागि कार्यकारी समितिलाई निर्देशन दिएको छ। गण्डकी प्रदेशमा असोज २८ देखि कात्तिक ३ गतेसम्म आयोजना हुने प्रतियोगिताको तयारीस्वरूप खेलकुदमन्त्री महेश्वर गहतराजले शुक्रबार मूल आयोजक समिति बैठक राखेका थिए। बैठकले नवौं राष्ट्रिय खेलकुदमा सात प्रदेश, तीन विभाग र एनआरएनए गरी ११ टिमले ३६ खेलमा प्रतिस्पर्धा गर्ने निर्णय गरेको छ। यसैगरी, प्रतियोगिताका लागि ६० करोड बजेट पारित भएको छ। मूल आयोजक समितिको पहिलो बैठकले बजेट पारित गर्ने निर्णय गरेको हो। बैठकले पहिलोपल्ट टिम च्याम्पियन ट्रफी प्रदान गर्ने निर्णय गरेको छ। १० लाख मूल्य लागतमा निर्माण हुने रनिङ सिल्ड लगातार तीनपल्ट जित्ने टिमले आफूसँगै राख्न पाउनेछ। प्रतियोगिताको विजेताले १० लाख रुपैयाँको आकर्षक ट्रफी प्राप्त गर्नेछन्। आठौं राष्ट्रिय खेलकुदमा त्रिभुवन आर्मी च्याम्पियन भएको थियो।"
"मोहना नदीमा जलसतह खतरा नजिक पुग्यो, उच्च सतर्कताका अपनाउन आग्रह","काठमाडौं : कैलालीस्थित मोहना नदीमा जलसतह सतर्कता तह आसपास पुगेको छ। त्यहाँ रहेका खुटीया खोला मुडीभर, मोहना खोला मालाखेती, कान्द्रा खोला कैलाली जलमापन केन्द्रमा सतर्कता तह आसपास पुगेको हो। अहिले जलसतह सतर्कता तह आसपास पुगेको र थप वर्षा हुने भएकाले जलसतह थप बढ्नसक्ने जल तथा मौसम विज्ञान विभागको बाढी पूर्वानुमान महाशाखाको अनुमान छ। सो नदी तटीय क्षेत्र, कैलाली तथा कञ्चनपुरको डुबान भइरहने होँचा भूभागमा रहनेहरूलाई दिउँसोसम्म उच्च सतर्कताका अपनाउन आग्रह गरेको छ।"
जहाँ गाडी चढ्दा मुटु काप्छ,"दैलेख : बर्खाको समय। साँघुरो सडक। जताततै हिलो र खाल्डाखुल्डी। ठाउँठाउँमा पहिरो। कर्णालीको राजधानी वीरेन्द्रनगर (सुर्खेत) बाट जुम्ला जोड्छ, कर्णाली राजमार्गले। यो राजमार्ग सुर्खेतबाट दैलेख, कालीकोट हुँदै कर्णाली नदीको किनारैकिनार जुम्ला पुग्छ। प्रसिद्ध पर्यटकीयस्थल रारा जोड्ने प्रमुख मार्ग पनि यही नै हो। तर, यो राजमार्गको स्तरोन्तरी नहुँदा बर्सेनि भयानक दुर्घटना भइरहन्छन्। बस चढ्नु अघि हरेक कर्णालीवासीको मुटु काप्छ। भगवान् भरोसामा सडक यात्रा गर्न बाध्य छन्। त्यसैकारण, स्थानीयवासीले मृत्युमार्ग भन्ने गरेका छन्। २०६३ चैतमा कालीकोटको हुल्मादेखि सुर्खेतका लागि प्रस्थान गरेको बस दुर्घटनामा पर्यो। बसमा साहु, चालक र सहचालकबाहेक ४७ जना थिए। दैलेखको आठबिस नगरपालिकाको किटुबाट अघि बढ्न नपाउँदै यात्रुवाहक बसको टायरले सडकको लिक छोड्यो। बस कर्णाली नदीमा खस्यो। ४२ जनाले ज्यान गुमाए। जो कर्णाली राजमार्ग सञ्चालनमा आएयताकै सबैभन्दा ठूलो र भयानक दुर्घटना थियो। त्यो कहालीलाग्दो दुर्घटनापछि राजमार्गमा यात्रा गर्ने जो कोहीलाई झस्काउँछ। दुर्घटनामा परेको ना३ख ५८६८ नम्बरको काँक्रेबिहार यातायात समितिका बसचालक थिए, नवीन भण्डारा। उनी दुर्घटनालाई यसरी सम्झन्छन्, राजमार्गको अवस्था नाजुक थियो, साघुँरो सडक, जम्मै खाल्डाखुल्डी, कालीकोटको हुल्मदेखि निरन्तर अघि बढ्दै बिहान ८ बजे किटु नजिक पुग्यौं। मोडमा बाटो साघुँरो र चिप्लो थियो। बिस्तारै बसलाई अगाडि हाँक्न खोज्दै थिएँ। बसले लिक छोडेर दायाँ भागको टायर बाहिर गइसकेको थियो। ब्रेक हान्न प्रयास गरेँ। जति प्रयास गर्दा पनि भएन। बस सडकभन्दा बाहिर गइसकेको थियो। बस दुर्घटना हुनबाट जोगाउने प्रयास असफल भएकोमा उनी भन्छन्, बस सडकबाट कर्णाली नदीमा खसेपछि मुटुले ठाउँ छोड्यो, त्यसपछि केके भयो थाहा पाइँन्, बस दुर्घटनापछि कसरी बाँचे थाहा छैन। मलाई उद्धार गरेर कोहलपुर लैजाँदा केहीबेर होस खुलेछ, बस दुर्घटना भयो भन्दा फेरि बेहोस भएर ढले। कर्णाली राजमार्गमा दुर्घटनाको क्रम यतिमै सीमित रहेन। यात्रुवाहक सवारीसाधन दुर्घटना हुने क्रम बढिरहेको छ। २०६८ मंसिरमा कालीकोटको सेराबाडामा भएको दुर्घटनामा २८ जना यात्रुले ज्यान गुमाए। २०७१ मा जुम्लाको रारालिहीमा बस दुर्घटना हुँदा १८ जनाको ज्यान गयो। त्यसबीचमा भएका दुर्घटनामा जुम्लाको गाडगडेनीमा १३, दैलेखको खिड्कीमा १४ र सुर्खेतको कल्याणकाँधमा १५ को मृत्यु भएको थियो। गत असोजमा नेपालगन्जबाट सुर्खेत हुँदै मुगुको सदरमुकाम गमगढी जाँदै गरेको भे १ ख ३१६७ नम्बरको बस मुगुको छायानाथ रारा नगरपालिका७ पिनाटप्ने खोलामा दुर्घटना हुँदा ३३ जनाको मृत्यु भएको थियो। अघिल्लो सातामात्रै कर्णाली राजमार्गमा पुनः बस दुर्घटना भयो। कालीकोटबाट सुर्खेत जाँदै गरेको बस दुर्घटनामा ४ जनाले ज्यान गुमाए। म १ ख ६६० नम्बरको बस दैलेखको आठबिस नगरपालिका२ सिस्नेस्थित कर्णाली राजमार्गमा दुर्घटना परेको थियो। यी राजमार्ग सञ्चालनमा आएपछि भएका केही ठूला दुर्घटना हुन्। ससाना दुर्घटनाहरू दैनिकजसो भइ नै रहन्छन्। यो राजमार्गमा भएका दुर्घटनामा अहिलेसम्म दुई सय बढी कर्णालीवासीले ज्यान गुमाइसकेका छन्। राजमार्गले अहिले मृत्युमार्गको रूपमा उपनामसमेत पाएको छ। राज्यले सडक निर्माणमा लापरबाही गरेकै कारण कर्णालीवासीले अनाहकमा ज्यान फाल्नु परेको स्थानीयको भनाइ छ। कालीकोटका रामबहादुर बुढाले राजमार्गमा यात्रुहरू कष्टपूर्ण यात्रा गर्न बाध्य भएको बताए। दुर्घटनाको जोखिम उच्च छ, राजमार्ग भनेर तोकिए पनि सडकको अवस्था बेहाल छ, उनले भने, सडकको अवस्था दयनीय हुनुमा राजनीतिक नेतृत्वको कमजोरी छ। राजमार्गको स्तरोन्नति गर्नेभन्दा पनि नेताहरू पद र कुर्चीकै लागि लडाइँ गरिरहेका छन्। कालोपत्र गरिएको ठाउँ पनि एक वर्षमै भत्किने गरेको उनको भनाइ छ। साँघुरो र अप्ठ्यारो सडक, क्षमताभन्दा बढी यात्रु चढाउने, पुराना गाडी, ट्राफिक नियमको बेवास्ताले दुर्घटना हुने गरेको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बास्तोला बताउँछन्। कर्णाली राजमार्गको भूगोग कठिन छ, त्यसमाथि सडक साँघुरो छ। मोडहरू धेरै छन्। त्यसले दुर्घटनाको जोखिम बढी छ, बाँस्तोलाले भने। सवारीसाधनमा क्षमताभन्दा बढी यात्रु हुनु र सवारीसाधन तीव्र गतिमा चलाउनु दुर्घटनाको अर्को कारण रहेको एसएसपी बाँस्तोलाको भनाइ छ। राजमार्गमा पुराना गाडीहरू चल्छन्, यात्रुवाहक सवारीसाधनले ट्राफिक प्रहरीलाई छलेर होस् या ट्राफिक नियम तोडेर क्षमताभन्दा बढी यात्रु चढाउँदा दुर्घटना भइरहेका छन्, अर्कोतर्फ राजमार्ग जीर्ण हुँदा दुर्घटना रोक्न चुनौती छ, बाँस्तोलाले भने। कर्णाली राजमार्ग विश्व बैंकको आर्थिक सहयोगमा निर्माण भएको हो। २०६३ चैत्र महिनाको ३० गते सञ्चालनमा आएको कर्णाली राजमार्गको लम्बाइ २ सय ३२ किलोमिटर छ। तत्कालीन प्रधानमन्त्री गिरिजाप्रसाद कोइरालाले २०४८ सालमा शिलान्यास गरेको कर्णाली राजमार्गको निर्माण सशस्त्र द्वन्द्व र बजेट अभावको समस्या भोग्दै १५ वर्षपछि मात्र सकिएको थियो। चट्टानै चट्टानका कारण निर्माणमा समस्या भएपछि सरकारले नेपाली सेनालाई सडक निर्माणको जिम्मा लगाएको थियो। नेपाली सेनाले २०६३ चैत ३० गते ट्र्याक खोलेको सडकमा २०७२ मा ओटासिल प्रविधिको कालोपत्र गरिएको थियो। तर, अधिकांश ठाउँमा कालोपत्रे उप्किएको छ। राजमार्गले सुर्खेत, दैलेख, कालीकोट, जुम्ला र मुगुलाई प्रत्यक्ष रूपमा जोडेको छ। सडक जीर्ण हुँदा जोखिमपूर्ण यात्रा गर्नुपर्ने बाध्यता छ। सडक एक लेनको मात्र हुँदा पनि यात्रा जोखिमपूर्ण बनेको छ। दुर्घटना परेर बर्सेनि यात्रुले ज्यान गुमाउनु परेको छ। सुर्खेतको बांगेसिमलदेखि दैलेख हुँदै कालीकोटको दहीखोलासम्म सडक डिभिजन कार्यालय सुर्खेतले हेर्दै आएको छ। राजमार्गअन्तर्गत दहीखोलादेखि जुम्ला खलंगासम्म सडक डिभिजन कार्यालय जुम्ला खलंगाले हेर्दै आएको छ। सडक डिभिजनमार्फत पटके मर्मत सम्भारका कामहरू हुँदै आएका छन्। तर राजमार्ग सुधार हुन सकेको छैन। अवस्था उस्तै छ। सरकारले सुन्दैन कर्णालीको आवाज कर्णाली राजमार्गको दुरवस्थाबारे संघ तथा प्रदेश सभाका सांसदहरूले आवाज उठाउँदै आएका छन्। तर, उनीहरूको आवाज सरकारले सुन्दैन। दैलेखबाट संघीय संसद्मा प्रतिनिधित्व गर्ने सांसद राजबहादुर बुढा, पार्वती विशुंकेलगायतले कर्णाली राजमार्गलाई स्तरोन्नति गर्न पटकपटक माग गर्दै आएका छन्। सांसद बुढाले संसद्मा भनेका छन्, सुर्खेत जुम्ला सडकमा दुर्घटनामा परी सयौं नागरिकले ज्यान गुमाएका छन्। यस्तो सडकलाई सरकारले कर्णाली राजमार्गको नाम दिएको छ, यो मृत्यु मार्गलाई कहिले राजमार्गमा परिणत गर्ने हो ? कर्णाली राजमार्गलाई सरकारले उपेक्षा गरेको सांसद बुढाको भनाइ छ। घाइतेले समयमै उपचार पाउने वातावरण सिर्जना गर्नुपर्ने उनले बताए। साँघुरो र खाल्डाखुल्डीका कारण राजमार्गमा यात्रा गर्ने यात्रुले बर्सेनि सास्ती खेप्दै आएका छन्। राजमार्गको सुर्खेतजुम्ला सडकको कालोपत्रे वर्ष दिनसम्म पनि टिक्दैन। नागरिक अगुवासमेत रहेका इन्जिनियर महेन्द्र उपाध्यायले कर्णाली राजमार्ग इन्जिनियरिङ मापदण्डअनुसार नै नभएको बताउँछन्। सडक एक लेनको मात्र हुँदा पनि यात्रा जोखिमपूर्ण बनेको उपाध्यायको भनाइ छ। राजमार्ग एक लेनको छ, मोडहरू दुर्घटना बढाउने रिस्की खालका छन्, माटोको परीक्षण नभई खनिएका कारण पहिरो जाने समस्या उत्तिकै छ, उनले भने, सडक फराकिलो बनाउन सकिने ठाउँहरू भए पनि त्यसतर्फ सरकारको ध्यान जान सकेको छैन। सडकलाई कम्तीमा दुई लेनको बनाउनुपर्ने उनको माग छ। राजमार्गमा खाल्डाखुल्डीले दुर्घटनाको जोखिम उच्च रहेको सवारीचालक जीवन सुनारले बताए। पानी पर्दा हिलाम्मे र घाम लाग्दा धुलाम्मे हुने कर्णाली राजमार्गमा गाडी चलाउन निकै सास्ती हुने गरेको सुनारले बताए। साँघुरो सडकका कारण गाडी क्रस गर्न पनि ब्याक गरेर साइड दिनुपर्ने बाध्यता छ, उनले भने, एक मोडबाट अर्को मोडमा गाडी देख्न सकिँदैन। ट्र्याक ओपन भएको डेढ दशक पुग्दा पनि सडकको अवस्था सुधार हुन नसकेको दुल्लु नगरपालिका३ सियाँलाकी सुर्जा साँवदले बताइन्। राजमार्ग हुँदै यात्रा गर्ने यात्रुहरूले असाध्यै दुःख पाएका छन्, घरै छेउको राजमार्गलाई दिनहुँ नियाल्दै आएकी सुर्जा भन्छिन्, सडक गुणस्तरीय र दिगो रूपमा स्तरोन्नति भए कर्णालीका जनताले सुख पाउँथे कि। कर्णाली राजमार्ग मृत्यु मार्गमा परिणत भइसकेको दैलेखका रूपलाल विश्वकर्मा बताउँछन्। यही बाटो भएर हिँड्ने कर्णालीका दुई वटा मुख्यमन्त्री बन्नुभयो, तर राजमार्ग सुधार हुन सकेन। यही मार्ग भएर यात्रा गर्ने कर्णालीवासीहरू गन्तव्यमा नपुग्दै अकालमै ज्यान गुमाइरहेका छन्, उनले भने। कर्णाली राजमार्गमा जोखिमपूर्ण यात्रा गर्ने यात्रुको कथा र व्यथा नागरिकका वियोगान्त र कर्णालीवासीको आवाज सुन्ने कोही नभएको उनको गुनासो छ। सरकारले वास्तविक आवश्यकताको पहिचान गरेर सुर्खेत जुम्ला जोड्ने सडकलाई मृत्यु मार्ग नभई साँच्चिकै राजमार्ग बनाउनुपर्छ, उनले भने। ३ वर्षमा प्रदेशभर २६२ को मृत्यु कर्णाली प्रदेशभर सडक दुर्घटनामा परी २ सय ६२ जनाले ज्यान गुमाएका छन्। कर्णाली प्रदेश प्रहरी कार्यालयले उपलब्ध गराएको तथ्यांकअनुसार कर्णालीका १० जिल्लामा आव २०७६०७७ मा सडक दुर्घटनामा परी ९७ जनाको ज्यान गुमाए। आव ०७७०७८ मा ९८ र चालू आवको ११ महिनामा ६७ जनाको सडक दुर्घटनामा मृत्यु भएको कार्यालयको तथ्यांकमा छ। साँघुरो, जीर्ण, कच्ची सडक तथा सिट क्षमताभन्दा दोब्बर तेब्बर यात्रु राखिनु र पुराना गाडीका कारण पहाडी जिल्लामा दुर्घटना बढ्दै गएको कर्णाली प्रदेश प्रहरी कार्यालयका वरिष्ठ प्रहरी उपरीक्षक (एसएसपी) राजेशनाथ बाँस्तोलाले बताए।"
गाँजा खोल्न संसद्देखि सरकारसम्मको पहल,"काठमाडौं : २०३३ सालमा लागूऔषध (नियन्त्रण) ऐन बन्यो। त्यसले गाँजाको सेवन, ओसारपसार र खेतीमा पूर्ण प्रतिबन्ध लगायो। त्यसअघि काठमाडौंमा गाँजा सेवन गर्न लाइसेन्स प्राप्त पसलहरू सञ्चालनमा थिए। गाँजा सेवन गर्नकै लागि विदेशीहरू काठमाडौं आइपुग्थे। प्रतिबन्ध भएको झन्डै ४५ वर्षपछि फेरि गाँजालाई वैधानिकता दिनुपर्ने बहस सुरु भएको छ। संघीय संसद्देखि प्रदेशसभासम्म गाँजालाई वैधानिकता दिनुपर्ने भन्दै सांसदहरूले विधेयक दर्ता गरेका छन। सरकारले पनि यसलाई खुकुलो बनाउन विधेयक निर्माणको काम गरिरहेको छ। गाँजालाई लागूऔषधका रूपमा नभई औषधि (मेडिकल प्लान्ट)का रूपमा राज्यले मान्यता दिनुपर्ने सांसदहरूको तर्क छ। गाँजाखेतीबाट सहजै रूपमा अर्बौ कमाइ हुने र यसबाट आर्थिक विकास र स्वदेशमै रोजगारीको प्रबन्ध हुने उनीहरूको भनाइ छ। गाँजालाई विश्वका धेरै देशले मेडिकल प्लान्ट भनेर स्वीकृति दिइसके, पूर्वस्वास्थ्यमन्त्री विरोध खतिवडाले भने, नेपालमा मात्र किन नगर्ने ? यसबाट किसानलाई आम्दानी हुन्छ। वैज्ञानिक ढंगले खेती गर्न सकिन्छ। खतिवडाले गाँजालाई वैधानिकता दिनुपर्ने भन्दै पटकपटक संसद्मा धारणा राखिसकेका छन्। एमाले सांसद शेरबहादुर तामाङले गाँजामाथि प्रतिबन्ध हटाउनका लागि २०७६ फागुन १९ गते संसद्मा विधेयक नै दर्ता गरेका छन्। औषधि निर्माण, वैज्ञानिक अनुसन्धान तथा यस्तै अन्य खाद्य, व्यावसायिक तथा औद्योगिक प्रयोजनको लागि समेत गुणस्तरीय गाँजा उपलब्ध गराउन नेपालमा गाँजा खेतीलाई खुल्ला गर्नुपर्ने तामाङको भनाइ छ। गाँजा खेतीलाई वैधानिकता दिएर कृषकको आर्थिक स्तर बढाउन सकिने भन्दै उनले गाँजा खेतीलाई नियमित तथा व्यवस्थित गर्न ऐन बन्नुपर्ने बताए। बागमती प्रदेशसभाका पूर्वएमाले सांसद केशव स्थापितले पनि गाँजा खेतीको प्रतिबन्ध फुकुवाका लागि प्रदेशसभामा विधेयक दर्ता गरेका छन्। यद्यपि, संघीय संसद् र प्रदेशसभाले यी विधेयकलाई अघि बढाएका छैनन्। एमाले सांसद तामाङले दर्ता गरेको विधेयकमा गाँजा बिक्रीलाई खुला गरे मुलुकको अर्थतन्त्र दुईतीन वर्षमै ५०६० खर्बको बनाउन सकिने तर्क गरिएको छ। गाँजालाई फुकुवा गर्न सरकार पनि सकारात्मक देखिएको छ। गृह मन्त्रालयले गाँजालाई औषधिका रूपमा प्रयोग गर्न मिल्ने गरी कानुन निर्माणको तयारी थालेको छ। गृहमन्त्री बालकृष्ण खाँणले गत फागुन १० गते नै गाँजा तथा गाँजाजन्य पदार्थ (नियमन) विधेयक मन्त्रीस्तरीय निर्णयबाट पारित गरी सैद्धान्तिक सहमतिका लागि मन्त्रिपरिषद्मा पठाएका छन्। मन्त्रिपरिषद्ले सहमति दिएपछि उक्त विधेयक संसद्मा लैजाने तयारी भइरहेको गृह मन्त्रालयका अधिकारीहरू बताउँछन्। उक्त विधेयक संसद्बाट पारित भए गाँजामाथिको प्रतिबन्ध हट्नेछ। लागूऔषध नियन्त्रण ऐन, २०३३ ले गाँजाको खेतीमात्र नभई कारोबार र उपभोगलाई अवैध ठहर गरेको छ। गृह मन्त्रालयको लागूऔषध नियन्त्रण शाखा प्रमुख गोकर्ण उपाध्यायले मन्त्रिपरिषद्को निर्णयपछि विधेयकलाई संसद्मा लैजाने बताए। सरकारले गाँजालाई मनोरञ्जन प्रयोजनका लागि नभई औषधिजन्य प्रयोजनका लागि मान्यता दिने तयारी गरिरहेको उपाध्यायले बताए। विश्वका ५० भन्दा बढी देशले गाँजालाई वैधानिकता दिइसकेका छन्, उनले भने, हाम्रोमा पनि औषधिजन्य प्रयोगलाई खुला गर्न कानुन निर्माणको प्रक्रिया अघि बढेको छ। गाँजाको उत्पादन, भण्डारण, बिक्री वितरण, प्रयोग लगायतको मोडालिटी र मापदण्डजस्ता विषय कानुनमै व्यवस्था भएर आउँछन्। गाँजाले वैधानिकता पाए राजस्व संकलनमा ठूलो टेवा पुग्ने उपाध्याय बताउँछन्। हाम्रो देशमा सहजै उत्पादन हुने गाँजा प्राकृतिक स्रोतसाधनको उपयोग गर्न सकिने बहुउपयोगी वस्तु हो, उनले भने। गृह मन्त्रालयका अनुसार मुलुकमा लागूऔषध प्रयोग गर्नेमध्ये ८० प्रतिशतले गाँजा सेवन गर्छन्। २६ हजार कैदीबन्दीमध्ये ७ हजार गाँजाका मुद्दामा छन्। पूर्वसचिव भीम उपाध्याय पनि गाँजालाई वैध गर्नुपर्ने पक्षमा लबिङ गर्दै आएका छन। गाँजा उत्पादन गरेर खर्बाै कमाउन सकिने पूर्वसचिव उपाध्यायको भनाइ छ। जसमा लाखौंले रोजगारी पनि पाउँछन्। गाँजा निर्यात गरेर अमेरिका, रसिया, चीन र भारतजस्ता मुलुक लाभान्वित भएको उनको भनाइ छ। बर्सेनि ५० अर्बको गाँजा मुलुकबाट तस्करमार्फत निर्यात हुने उपाध्यायको आकलन छ। गाँजा दुई थरीका हुन्छन्, उपाध्याय भन्छन, नशा नलाग्ने गाँजा पनि हुन्छन्। गाँजाबाट होमियोपेथी र एलोपेथीका थुप्रै औषधि बनाइएका छन्। गाँजालाई वैधानिकता दिन डराउन नपर्ने उनको तर्क छ। युवा पुस्ता गाँजा तान्छ कि भनेर डराउनु पर्दैन, उनले भने, रक्सीलाई मान्यता दिइएको छ। सबैले खान्छन् त ? त्यसैले युवाहरू जथाभावी गाँजा तानेर बस्दैनन्,। यो भ्रम फैलाउने कुरा मात्र हो। सवा एक अर्ब रुपैयाँ जेल व्यवस्थापन र गाँजा फाँड्नमा खर्च भइरहेको उनको भनाइ छ। किसानलाई समृद्ध बनाउने आधार नै गाँजा खेती रहेको अधिवक्ता अर्जुनकुमार अर्याल बताउँछन्। विश्व बजारमा करोडौं कमाउन सकिने गाँजाको खेतीलाई नियन्त्रण गरेर मुलुकको अहित भइरहेको उनको भनाइ छ। गाँजाभन्दा कैयन् गुणा घातक विदेशी रक्सी चुरोट खुलेआम बिक्री भएका छन्, उनले भने, विदेशी बजारमा डलरमा बिक्री हुने वस्तुलाई नियन्त्रण गरेर देशकै अहितमा काम गरिरहेका छौं। अधिवक्ता अर्यालका अनुसार २०१७ सालमा ७ अर्ब ७० करोड डलरको गाँजा कारोबार भएको थियो। एउटा किसान डिलको छेउमा एउटा गाँजाको बोट उम्रिएकै कारण पक्राउ परेको छ, उनले भने, मापदण्ड बनाएर गाँजा खुला गर्नुपर्छ। संयुक्त राष्ट्रसंघले सन २०२० डिसेम्बर ३ मा गाँजालाई खतरनाकको सूचीबाट हटाउने प्रस्ताव पारित गरेको थियो। गाँजालाई कम खतरनाक र औषधिजन्य सूचीमा राखेको छ। ५३ देशले गाँजालाई वैधानिक बनाउने पक्षमा संयुक्त राष्ट्रसंघमा मतदान गरेका थिए। गाँजा तस्करीमा महिला तथा युवा बढी गाँजालाई अवैध भए पनि तस्करी भने रोकिएको छैन। तस्करका नाइकेहरूले धेरैजसो महिला तथा युवालाई गाँजा ओसारपसारमा प्रयोग गर्दै आएका छन्। मुलुकका विभिन्न नाकाबाट दैनिकजसो ठूलो परिणाममा भारततिर गाँजा तस्करी हुने गरेको प्रहरीको भनाइ छ। प्रहरीले दिनहुँजसो गाँजालगायतका लागूऔषधसहित मानिस पक्रन्छ, ओसारपसारमा संलग्न रहेको अभियोगमा मुद्दा अघि बढाउँछ। तर, अनुसन्धानमा संलग्न प्रहरी अधिकारीका अनुसार पक्राउ पर्नेमध्ये अधिकांश भरिया मात्रै हुन्छन्। जसलाई आफूले बोकेको सामान के हो भन्ने सुइँको पनि हुँदैन। गाँजाबाट कम अम्मली इन्स्टिच्युट अफ मेडिसिन अफ साइन्सको अध्ययनका अनुसार अन्य लागूऔषध सेवन गर्ने भन्दा गाँजा सेवनबाट अम्मली बन्नेको संख्या कम छ। सुर्तीजन्य पदार्थबाट ३२ प्रतिशत, रक्सीबाट १५ प्रतिशत र गाँजाबाट ९ प्रतिशत अम्मली रहेको अध्ययनको तथ्यांक छ। गाँजा सेवनकै कारण एक जना पनि मरेको तथ्यांक सरकारसँग छैन। अधिवक्ता अर्याल भन्छन्, अहिले पनि गाँजा बाहिरिएकै छ। तर, न त गरिबले मूल्य पाएका छन्। न त सरकारले राजस्व नै। अवैध ढंगले गाँजा निर्यात गर्दा बिचौलिया र तस्करले मात्रै फाइदा उठाउने गरेको अर्याल बताउँछन्। यस्तो छ, प्रहरी तथ्यांक प्रहरीको तथ्यांकअनुसार लागूऔषधमा सबैभन्दा पहिला गाँजा नै आउने गर्छ। सबैभन्दा बढी व्यक्ति गाँजा कारोबारमै पक्राउ परेको तथ्यांकले देखाएको छ। चालू आर्थिक वर्षको ६ महिनामा लागूऔषध कारोबारको कसुरमा २ हजार ७ सय २७ पक्राउ परेका छन्। पक्राउ परेकामध्ये १ हजार ८ सय ५१ लाई मुद्दा दर्ता गरिएको छ। आर्थिक वर्ष २०७४०७५ मा पक्राउ पर्नेको संख्या ४ हजार ७ सय ५४ छ। जसमा मुद्दा संख्या ३ हजार ८८ रहेको छ। त्यस्तै आर्थिक बर्ष २०७५०७६ मा ५ हजार ५ सय ५८ पक्राउ परेका छन्। ३ हजार ७०३ मुद्दा दर्ता भएका छन् भने आर्थिक वर्ष २०७६०७७ मा ४ हजार ५ सय ४६ पक्राउ परेकामध्ये २ हजार ९ सय मुद्दा दर्ता भएका थिए। आर्थिक वर्ष २०७७०७८ मा ४ हजार ६ सय २६ पक्राउ परेकोमा ३ हजार १३ वटा मुद्दा दर्ता भएको तथ्यांकले देखाएको छ। औषधीय गुण गाँजामा आयुर्वेद चिकित्सक डा नरेन्द्र हमाल आयुर्वेदका ३२ हजार फर्मुलामा गाँजाको प्रयोग गर्न सकिने बताउँछन्। डा हमाल गाँजालाई औषधिको रूपमा प्रयोग गर्दा थुप्रै फाइदा हुने बताउँछन्। गाँजालाई नशा र चरेसको रूपमा नभई औषधि र सन्तुलित आहारमा प्रयोग गर्दा उचित हुन्छ डा हमाल भन्छन्, गाँजाबाट राम्रो गुणस्तरको लत्ताकपडा बनाउन सकिन्छ। यस्ता लुत्ताकपडाबाट पे्रसरका रोगी, शरीरको एलर्जी भएका, गर्भवती महिला, र बढ्दो उमेरका बच्चाहरूलाई निकै फाइदा पुयाउँछ। पाचन प्रक्रियामा गडबढी भएमा, शुक्रकिट बढाउने, स्त्रीको बाँझोपनको उपचार, रक्तचाप घटाउने, तथा बढाउनेलगायतका ८० वटा आयुर्वेदिक औषधिमा गाँजाको प्रयोग गरिँदै आएको आयुर्वेद चिकित्सकहरू बताउँछन्। युरोपमा नेपाली गाँजाको मूल्य उच्च युरोपमा नेपाली गाँजाको माग उच्च छ। त्यहाँ नेपाली गाँजाको मूल्य पनि निकै नै बढी रहेको गृह मन्त्रालयको लागूऔषध नियन्त्रण शाखा प्रमुख गोकर्ण उपाध्यायले बताए। युरोप र अमेरिकामा हाम्रो देशको गाँजा सर्वोत्कृट मानिन्छ उनले भने, अन्नपूर्ण क्यानबिच, ट्याम्पल ह्यासजस्ता नामले नेपाली गाँजा बिक्री हुँदै आएको छ। गाँजाबाट उठ्न सक्ने राजस्व संकलनबारे अनुसन्धान गर्न मन्त्रालयले राजस्व परामर्श समितिलाई निर्देशन दिइसकेको छ। गाँजाबाट बनेका औषधि प्रतिबन्ध हुँदा समस्या गाँजाबाट बनेका औषधिको प्रतिबन्धले गृह मन्त्रालयको टाउको दुखाइ बनेको छ। विदेशबाट आउने व्यक्तिले गाँजाबाट बनेका औषधिहरू ल्याउन पाऊँ भन्दै मन्त्रालयसँग हारगुहार माग्ने गरेको उपाध्याय बताउँछन्। गाँजाबाट बनेका औषधि धेरै छन्, उनले भने, धेरैले नियमितरूपमा त्यसको सेवन र प्रयोग गर्छन्। नेपाल आउँदा त्यस्ता औषधि ल्याउन पाऊँ भन्दै मन्त्रालयलाई गुहार्ने गरेका छन्। तर कसरी दिने ? कानुनमै प्रतिबन्ध छ। विमानस्थलमै समस्या हुन्छ। उनका अनुसार हेर्दा सानो जस्तो देखिए पनि यी जटिल समस्या हुन्। धार्मिक कुरामा गाँजा संस्कृतमा लेखिएको अथर्व वेदमा पाँच महŒवपूर्ण वनस्पतिमध्ये गाँजाको वर्णन गरिएको छ। वेदका अनुसार गाँजाको सेवनले स्वतन्त्रता, खुसी र एकाग्रता दिन्छ। विभिन्न रोग लाग्दा मानिस र पशुपक्षीलाई गाँजाको पात, फूल र फल खुवाउने प्रचलन पहिलेदेखि नै नेपालमा थियो। अर्कोतिर हिन्दु धर्मसँग पनि जोडिएको छ। हिन्दु धर्मअनुसार भगवान् शिवले समुद्र मन्थन गरेर अमृत निकाल्ने क्रममा विष पनि निस्किएको विश्वास छ जुन विष सेवन गरेपछि भगवान् शिवको घाँटी नीलो भएको थियो र यसलाई निको पार्न भाङ वा गाँजा प्रयोग गरिएको वेदमा उल्लेख छ। विदेशीको इशारामा प्रतिबन्ध २०३३ सालमा अमेरिकाको दवाबमा गाँजा अवैैैध बनाएको थियो। संसारबाट गाँजा नियन्त्रण गर्न त्यसबेला अमेरिकाले पहल गरेको थियो। लागूऔषध शाखाप्रमुख उपाध्याय भन्छन्, अमेरिकामा पनि संघीय कानुनले गाँजा प्रतिबन्ध गर्छ। तर राज्यको कानुनमा भने खोल्न सक्ने व्यवस्था छ। हाम्रोमा लागूऔषध नियन्त्रण ऐनले नै रोकेको छ। उनका अनुसार केही विश्वविद्यालय, वनस्पति विभाग, स्वास्थ्य अनुसन्धान परिषद्, सिंहदरबार वैद्यखानालगायतले अनुसन्धान तथा औषधि प्रयोगका लागि गाँजाको प्रयोगमा प्रयास गरिरहेका छन्। गृह मन्त्रालयकै सहसचिव भीष्मकुमार भुसालका अनुसार विगतमा ३० वटा पसललाई गाँजा सेवनका लागि इजाजत दिइएको थियो। त्यसबेला धेरै हिप्पीहरू गाँजा सेवन गर्नकै लागि नेपाल आउने र नेपालमै रमाउँथे। नेपाल आएका विदेशीहरू नेपालमै रमाउन थालेपछि हिप्पी संस्कृति फैलिँदै गयो, भुसालले भने, गाँजाको कुलतमा युवाहरू लागे भनेर विश्वव्यापी रूपमै रोक्ने अभियान सुरु भयो। लागूऔषध नियन्त्रण ऐन बनाएर नियन्त्रण गरियो। जसले गाँजाको खेती, भण्डारण, सेवन र बिक्री वितरणलाई अवैधानिक र दण्डनीय बनायो। गाँजा पसललाई दिएको लाइसेन्स पनि खारेज गरियो। प्रतिबन्ध लगाइएको ४५ वर्षमा विश्वमा गाँजाका विषयमा धेरै अनुसन्धान भए, उनले भने, नयाँनयाँ कुराहरू पत्ता लाग्यो। सही ढंगको प्रयोग गरे गाँजा धेरै उपयोगी छ भन्ने सावित हुँदै गयो। आयर्वेदिकमा यसको ठूलो महत्व निर्यात गर्दा अर्थतन्त्रमा ठूलोसँगै संस्कृतिको पनि अभिन्न अंग पनि बन्यो। गाँजाको फुकुवा गर्ने विषयमा अर्थ र कानुन मन्त्रालयले अध्ययन गरिरहेको र अर्थ मन्त्रालय सकारात्मक रहेको भुसालले बताए। आयुर्वेदका ३२ हजार फर्मुलामा गाँजाको प्रयोग गर्न सकिन्छ। गाँजालाई औषधिको रूपमा प्रयोग गर्दा थुप्रै फाइदा हुन्छ। गाँजालाई नशा र चरेसको रूपमा नभई औषधि र सन्तुलित आहारमा प्रयोग गर्दा उचित हुन्छ। गाँजाबाट राम्रो गुणस्तरको लत्ताकपडा बनाउन सकिन्छ। यस्ता कपडाबाट पे्रसरका रोगी, शरीरको एलर्जी भएका, गर्भवती महिला र बढ्दो उमेरका बच्चाहरूलाई निकै फाइदा पुर्याउँछ। डा नरेन्द्र हमाल, आयुर्वेद चिकित्सक विगतमा ३० वटा पसललाई गाँजा सेवनका लागि इजाजत दिइएको थियो। त्यसबेला धेरै हिप्पीहरू गाँजा सेवन गर्नकै लागि नेपाल आउने र नेपालमै रमाउँथे। नेपाल आएका विदेशीहरू नेपालमै रमाउन थालेपछि हिप्पी संस्कृति फैलिँदै गयो । गाँजाको कुलतमा युवाहरू लागे भनेर विश्वव्यापी रूपमै रोक्ने अभियान सुरु भयो। लागूऔषध नियन्त्रण ऐन बनाएर नियन्त्रण गरियो। भीष्मकुमार भुसाल, गृह मन्त्रालयकै सहसचिव का ।"
फोहरको मात्रा घटाउन कम्पोष्ट मल,"काठमाडौं: घरबाट निस्कने गल्ने फोहरलाई समुदायस्तरमै कम्पोष्ट मल बनाउन सके उपत्यकामा देखिएको फोहरको समस्या आधा समाधान हुने सरोकारवालाले बताएका छन्। डिभिजन वन कार्यालय काठमाडौंले राजधानीमा आयोजना गरेको कार्यक्रममा गल्ने र नगल्ने फोहरको व्यवस्थापन गर्न सकिने विषयमा छलफल गरिएको थियो।पछिल्लो समय निकै जटिल बन्दै गैरहेको उपत्यकाको फोहर समाधान गर्न फोहर उत्पादन नै घटाउनुपर्नेमा सहभागीको जोड थियो। उपत्यकामा हरेक दिन निस्कने फोहरमध्ये ५४ प्रतिशत फोहर गल्ने अर्थात कम्पोष्ट मल बनाउन सकिने प्रकारको हुने गर्छ। कार्यक्रममा डिभिजन वन कार्यालय काठमाडौंका प्रमुख बद्रि कार्कीले घरबाट निस्कने फोहरको मात्रा घटाउन सके फोहर समस्या सधैंका लागि अन्त्य हुने बताए। यसका साथै खेती गर्ने किसानले मल नपाउने र अर्गानिक मल बन्न सक्ने घरायसी सामग्री यसै फाल्नुपर्ने बाध्यता रहेको बताउँदै समुदायस्तरमै कम्पोष्ट मल बनाउने कार्य सुरु गरिनुपर्नेमा जोड दिए। फोहर व्यवस्थापनमा सरकारको ध्यान जान सके दोहोरो फाइदा उनको भनाइ छ। कार्यक्रममा कम्पोष्ट मल बनाउने संभावना तथा प्राविधिक ज्ञान सीप बारे जानकारी दिइएको थियो। कम्पोष्ट मल बनाउने यन्त्र टम्ब्लर बनाउने तरिकाको बारेमा पनि चर्चा गरिएको थियो। यसका साथै बालाजु औद्योगिक क्षेत्रमा निर्माण गरिएको टम्ब्लरको प्रर्दशन समेत गरिएको थियो। कार्यक्रममा वैकल्पिक उर्जा प्रवद्धन केन्द्रकी बरिष्ठ वातावरणीय सुरक्षण विज्ञ डा अनुसुया जोशी, खुस्वु पौडेल र डिभिजन वन कार्यालयकी सहायक वन अधिकृत सरस्वती अर्यालले सहजीकरण गरेका थिए। कार्यक्रममा ठुला कम्पनी, रेष्टुरेन्ट होटेल तथा धेरै फोहोर निकास गर्ने खाद्य कम्पनीलाई कम्पोष्ट मल बनाउने बारे बाध्यकारी नीति ल्याउनुपर्नेमा जोड दिइएको थियो। हरेक घर तथा परिवारमा यान्त्रिक तथा प्राविधिक तालिम दिएर घरायसी फोहरलाई कम्पोष्ट मल बनाइ तरकारी बारीमा प्रयोग गर्न र गराउनको लागी सवैले पहल गनुपर्ने आवाज उठेको थियो। काठमाडौं उपत्यकामा फोहरको समस्या उस्तै छ। नवनिर्वाचित काठमाडौंका मेयर बालेन्द्र शाहको नेतृत्वमा नुवाकोटको सिसडोलबासी र धादिङको धुनिवेशीस्थित बन्चरेडाडा आसपासका बासिन्दासँग सहमती भएपछि उपत्यकामा फोहरको समस्या समाधान हुन्छ भन्नेमा उपत्यकाबासीको आसावादी छन्। तर अहिलेपनि उपत्यकाका चोकचोकमा फोहर थुप्रिन छाडेका छैन।"
राउटे युवतीलाई यौन दुर्व्यवहार गर्नेलाई सात वर्ष कैद,दैलेख : कर्णालीका जंगलमा फिरन्ते जीवन बिताउँदै आएका राउटे समुदायका युवतीलाई यौन दुर्व्यवहारर गर्नेलाई कैद र जरिवाना तोकिएको छ। लोपोन्मुख राउटे समुदायका दुई युवतीलाई यौन दुर्व्यवहारर गर्नेलाई सुर्खेत जिल्ला अदालतले कैद र जरिवाना तोकेको हो। अदालतका न्यायाधीश डा राजेन्द्रकुमार आचार्यको इजलासले राउटे युवतीलाई यौन दुर्व्यवहारर गर्ने चौमन घर्तीमगर र भूपेन्द्र बुढामगरलाई सातसात वर्ष कैद र जनही दुई लाख रुपैयाँ जरिवाना तोकेको हो। बिहीबार भएको फैसलाअनुसार उनीहरूले पीडित राहत कोषमा जनही ८ हजार रुपैयाँ जम्मा गर्नुपर्नेछ। यौन दुर्व्यवहारर भएको होटलका सञ्चालक मनबहादुर पुनलाई ३ वर्ष ६ महिना कैद र एक लाख रुपैयाँ जरिवाना तोकिएको अदालतका सूचना अधिकारी उज्ज्वल रावलले जानकारी दिए। उनले चार हजार रुपैयाँ पीडित राहत कोषमा जम्मा गर्नुपर्ने फैसलामा उल्लेख छ। जेल सजाय र जरिवाना तोकिएका तीनै जनालाई २०७८ असार १६ गते पुर्पक्षका लागि जेल चलान गरिएको थियो। सुर्खेतको गुर्भाकोट नगरपालिकाको आपसोती जनैघाटस्थित भेरी नदी किनारमा बसोबास गर्दैै आएका बेला राउटे समुदायका दुई युवती यौन दुर्व्यवहाररको सिकार भएका थिए। मनबहादुरले सञ्चालन गरेको बोटेचौरको शुभकामना होटलमा जेठ २१ गते राति राउटे युवतीमाथि यौन हिंसा भएको थियो। राउटे युवतीलाई मदिरा खुवाएर यौन हिंसा गरेको भिडियो सार्वजनिक भएपछि २०७८ जेठ २३ गते प्रहरीले उनीहरूलाई प्रक्राउ गरेको थियो।
१८ करोड हिनामिना गर्ने ३३ दोषी ठहर,"दाङ : देव विकास बैंकको १८ करोड हिनामिना मुद्दाको अदालतले किनारा लगाएको छ। देव विकास बैंक नारायणपुर शाखामा भएको हिनामिना प्रकरणमा उच्च अदालत तुलसीपुरले अन्तिम फैसला सुनाएको हो। ५६ जना प्रतिवादीमध्ये ३३ जनालाई जरिवाना र कैद सजाय तोकिएको छ। मुख्य न्यायाधीश नीता दीक्षित गौतम र न्यायाधीश राजुराम सिलवालको इजलासले बिहीबार बैंकका कर्मचारीसहित केही सञ्चालक समितिका सदस्यलाई जरिवाना र कैद सजायको फैसला सुनाएको हो। तीन वर्षपहिले घोराहीमा शाखा कार्यालय रहेको बैंकमा हिनामिना भएको सार्वजनिक भएको थियो। त्यसपछि केन्द्रीय समितिले बैंकका कर्मचारी र तत्कालीन वेस्टर्न डेभलोपमेन्ट बैंकका सञ्चालक समिति सदस्यविरुद्ध उच्च अदालत तुलसीपुरमा मुद्दा दायर गरेको थियो । उच्च अदालत तुलसीपुरका रजिस्ट्रार यामबहादुर बुढाले प्रमाणका आधारमा न्याय सम्पादन भएको उनले जनाए। सञ्चालक समिति र लेखा परीक्षकले सफाइ पाएका छन्। उनका अनुसार शाखा प्रबन्धक र बैंकसँग जोडिएका मुख्य व्यक्तिले ३६ वटा नक्कली कर्जा खाता खोली बदमासी गरेको पाइएको छ। प्रतिवादीमध्ये समिर बुढाथोकीले साविक वेस्टर्न डेभलपमेन्ट बैंकको नारायणपुर शाखामा शाखा प्रबन्धक भएपछि २०७४ फागुनदेखि १५ महिनासम्म कर्जा खाताको भौतिक फाइल नबनाई बैंकिङ सफ्टवेयर प्रणालीबाट ३६ वटा कर्जा खाता खोलेका थिए। ती खाताबाट १७ करोड ९९ लाख ९० हजार रुपैयाँबराबरको कर्जा रकम सिर्जना गरेको देखिएको छ। त्यो पैसा उनले वसन्तबहादुर बस्नेतसहित ४५ जनाको खातामा पठाएका थिए। उनीहरूले उक्त रकम झिकेर प्रयोग गरेका थिए। बुढाथोकीलाई अन्य प्रतिवादीले अप्रत्यक्ष रूपमा सहयोग गरेको देखिएकाले बैंकिङ कसुर तथा सजाय ऐन, २०६४ को दफा १५ को उपदफा ६ बमोजिम मुख्य कसुरदार बुढाथोकीलाई हुने सजायको आधा सजाय हुने फैसला अदालते गरेको छ। उच्च अदालतल तुलसीपुरले बंैकिङ कसुरसम्बन्धी मुद्दा हेर्ने अधिकार पाए पछि पहिलो मुद्दाका रूपमा बंैकको १८ करोड हिनामिनाको मुद्दा दर्ता भएको थियो। पहिलो मुद्दालाई तीन वर्ष लगाएर बैंकले किनारा लगाएको छ। दोषी ठहर हुनेमा वसन्तबहादुर बस्नेत, मनोज केसी, रोशन बस्नेत, झगबहादुर डीसी, विनोद खड्का, शान्ति केसी, मुकेशकुमार गुप्ता, सञ्जय बगाले, विनोदकुमार वली, विजया शर्मा, विजयकुमार गुप्ता, जीवराज रावत, अर्जुन बस्नेत, नोमबहादुर बुढाथोकी, वीरेन्द्रकुमार गुप्ता, प्रेमबहादुर बुढाथोकी, किरण रावत, नोखमतीकुमारी बस्नेत रहेका छन्। यसैगरी डेमकला खड्का, नरबहादुर कार्की, धनेश्वर आचार्य, द्रोणबहादुर केसी, रामबहादुर घर्ती, केशवी बुढाथोकी, वसन्त बुढाथोकी, शरद पोखरेल, मतकुमार पौडेल, नरसिंह विश्वकर्मा, शालिकराम केसी, खुबीराम न्यौपाने, रविनकुमार डाँगी, हेमन्त पुनमगर र बालिका महरालाई अदालतले दोषी ठहर गरेको हो।"
आज दिउँसो देशका केही स्थानमा भारी वर्षा,"काठमाडौं : आज दिउँसो देशका केही स्थानमा भारी वर्षाको सम्भावना रहेको छ। जल तथा मौसम विज्ञान विभागकाअनुसार लुम्बिनी प्रदेश र सुदूरपश्चिम प्रदेशका थोरै स्थानहरू तथा गण्डकी प्रदेश र कर्णाली प्रदेशका एकदुई स्थानमा भारी वर्षाको सम्भावना रहेको हो। बागमती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरूमा र बाँकी प्रदेशका केही स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ। अहिले गण्डकी, लुम्बिनी, कर्णाली र सूदुरपश्चिम प्रदेशका धेरै स्थानहरूमा मेघगर्जनचट्याङ्गसहित हल्कादेखि मध्यम वर्षा भइरहेको छ। साथै एकदुई स्थानमा भारी वर्षा समेत भइरहेको छ।"
पहिरोले मालढुंगाबेनी सडक अवरुद्ध,पर्वत: कालीगण्डकी करिडोरअन्तर्गत पर्वतको मालढुंगादेखि म्याग्दीको बेनी जोड्ने मालढुंगाबेनी सडक गए रातिदेखि अवरुद्ध बनेको छ। शुक्रबार साँझदेखि निरन्तर परिरहेको वर्षाका कारण सडक माथिको भिरबाट पहिरो खस्दा यातायात सेवा अवरुद्ध बनेको हो। पर्वतको कुश्मा नगरपालिका१ स्थित मालढुंगा नजिकै ठूलो पहिरो खसेको जिल्ला ट्राफिक प्रहरी कार्यालय पर्वतले जनाएको छ। अवरुद्ध सडक खुलाउन डोजर र ट्रिपर तयारी अवस्थामा राखेपनि वर्षा नरोकिएकाले समस्या भएको जिल्ला प्रहरी कार्यालय पर्वतका प्रहरी निरीक्षक राजेन्द्र अधिकारीले जानकारी दिए। वर्षा रोकिएलगत्तै सडक खुलाउन पहल गरिने उनको भनाइ छ। सडक अवरुद्ध हुँदा म्याग्दी र मुस्ताङबाट छुटेका सवारी साधन खनियाघाटमा अलपत्र परेका छन् भने अन्य ठाउँबाट जिल्लाका लागि आएका सवारी साधन मालढुङ्गामा रोकिएका छन्। कतिपय सवारी बागलुङ हुँदै वैकल्पिकमार्गको प्रयोग गरेर आवतजावत गरेका छन्। निर्माणाधीन उक्त सडक वर्षाका कारण पछिल्लो दुई सातादेखि निरन्तर अवरुद्ध हुँदै आएको छ।
