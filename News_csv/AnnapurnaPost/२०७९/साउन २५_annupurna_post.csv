शीर्षक,विवरण
आदिवासी जनजाति साझा फूलबारी,"राष्ट्रिय गानले भन्छ सयौं थुंगा फूलका हामी, एउटै माला नेपाली, सार्वभौम भई फैलिएका मेचीमहाकाली। विभिन्न जातजाति र समुदायका रंगीबिरंगी फूलहरूको साझा बारी हो, नेपाल। यहाँका सबै आदिवासी, जनजाति रगीबिरंगी फूलका थुंगा हुन्। सबै देशभक्ति, देशप्रेम र राष्ट्रियताको मालामा उनिएका छन्। सिंगो देश सार्वभौम छ, सम्पन्न छ। त्यसैकारण, विश्वमा देशको मान छ, शान छ। स्वतन्त्र र अटल राष्ट्रको अलग्गै पहिचान छ। जसले प्रत्येक जाति, समुदाय, व्यक्ति र नागरिकको शिर सगरमाथाजस्तै ठाडो बनाउँछ। मुलुकभित्रका सबै जाति र समुदाय राष्ट्रका थुंगा हुन्। सबै ढकमक्क फुल्दा मात्रै फूलबारीको शोभा झल्कन्छ। मल नपाएकालाई मल, पानी नपाएकालाई पानी, गोडमेल नपाएकालाई गोडमेल गर्न सक्यौ भने मात्रै सबै फूलले फुल्ने समान वातावरण पाउँछन्। सबै फूलका आआफ्नै विशेषता, गुण र स्वभाव हुन्छ। तर, आधुनिकताको प्रयोग र सहजताका नाममा राष्ट्रका गहना आदिवासीजनजातिका भाषा, धर्म, संस्कृति, परम्परा, पहिचान र पेसा संकटतिर धकेलिँदैछन्। जीवन पद्धति नै प्रकृतिसँग जोडिएको आदिवासी जनजातिका परम्परागत सीप र पेसाको संरक्षण र संवद्र्धन नहुँदा कतै देशकै पहिचान नै संकटमा त पर्ने होइन भन्ने चिन्ता पनि छाउन थालेको छ। माछा मारेर जीविकोपार्जन गर्ने बोटे र माझी समुदायको पुख्र्यौली पेसालाई ध्यानै नदिई माछा मार्न पनि लाइसेन्स लिन बाध्य पारिँदैछ। चेपाङको बाँस, निगालोबाट बन्ने डोको, नाम्लो, डालो सहर बजारमा देखिनै छोडेको छ। हिमालमा बस्ने भोटेको जडीबुटी बिक्री नहुँदा पेसा संकटमा छ। तराईमा बस्ने कुशबन्धियाको सिलौटो बिक्री हुन छोडेको छ। कुमालेले बनाउने माटोको भाँडो विस्थापन हुँदैछ। चर्खाबाट धागो बनाउने तामाङको पेसा त लोप नै भइसक्यो। गलैंचा पनि हराउँदैछन्। आधुनिकताका नाममा प्लास्टिक र आल्मुनियमबाट बनेका सामानको प्रयोग बढ्दै गएको छ। यसले एकातिर परम्परागत सामग्री र हस्तकलालाई विस्थापित गर्दैछ। अर्कोतिर, परनिर्भरता बढाउँदै लगेको छ। यसैगरी आदिवासी, समुदायका भाषा र संस्कृति पनि हराउँदै जाने हो भने देशका लागि अमूल्य क्षति हुनेछ। रंगीबिरंगी फूलहरू धमिला देखिनेछन्। संविधानको प्रस्तावनादेखि मौलिक हकसम्मका व्यवस्थामा सबै आदिवासी, जनजातिका संस्कृति, परम्परा, भाषा, रीतिरिवाजको संरक्षणसम्बन्धी व्यवस्था छन्। आदिवासी जनजातिका सीप र पहिचानको संरक्षण र प्रवद्र्धनका लागि छुट्टै संवैधानिक आयोग नै छ। यस्तै धारा (३) मा राष्ट्रको परिभाषा छ। जहाँबहुजातीय, बहुभाषिक, बहुधार्मिक र बहुसांस्कृतिक विशेषतायुक्त भौगोलिक विविधतामा रहेका समान आकांक्षा र नेपालको राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान् रही एकताको सूत्रमा आबद्ध सबै नेपाली जनता समष्टिमा राष्ट्र हो भनिएको छ। धारा १८ मा समानताको हक, ३२ मा भाषा तथा संस्कृतिको हक, धारा ४२ ले समानुपातिक समावेशीलाई ग्यारेन्टी गरिएको सामाजिक न्यायको हकको व्यवस्था गरेको छ। आदिवासी जनजाति, मधेसी, मुस्लिम, दलित, महिला आयोगहरू संवैधानिक बनाइएका छन्। तिनीहरूले पनि यी वर्ग र समुदायको उत्थान, विकास र समृद्धिका पक्षमा काम गर्नुपर्ने दायित्व र जिम्मेवारी तोकिएको छ। आदिवासी जनजाति आयोगलाई आदिवासी जनजातिका परम्परागत सीप, प्रविधि र विशिष्ट ज्ञानको संरक्षण र प्रवद्र्धन गरी व्यावसायिक प्रयोगमा ल्याउन सहयोग गर्ने कार्यादेश नै तोकिएको छ। भाषा, लिपि, संस्कृति, इतिहास, परम्परा, साहित्य, कलाको अध्ययन अनुसन्धान गरी संरक्षणका लागि सिफारिस गर्ने दायित्व र जिम्मेवारी पनि आयोगलाई दिइएको छ। व्यवहारमा भने आदिवासी जनजातिका सीप र पहिचान भने दिनप्रतिदिन ओझेलमा पर्दैछन्। आदिवासी जनजातिका सीप के के हुन् ? ती सीप र ज्ञानले राष्ट्रको विकासमा के कस्तो योगदान पुर्याएको छ ? तिनको संरक्षण र प्रवद्र्धन किन जरुरी छ ? भन्ने विषयमा ध्यान दिन छोडिएको छ। विकासका नाममा आदिवासी जनजातिका थातथलो भताभुंग पारिँदैछन् भने उनीहरूका सीपलाई आधुनिकताका नाममा विस्थापन गरिँदैछ। त्यसैले, राष्ट्रका गहनाको संरक्षण गर्ने, उनीहरूका सीपलाई आधुनिकतासँग जोड्ने र साझा फूलबारीको संरक्षण गर्नेतिर राज्यको ध्यान जान जरुरी छ।"
धरातल हेरेर गठबन्धन,"काठमाडौं : संघीय र प्रदेशसभा निर्वाचनमा सिट बाँडफाँटबारे सत्तागठबन्धनमा गृहकार्य सुरु भएको छ। गठबन्धनका दलहरूबीचमा प्रतिनिधिसभाका १६५ र प्रदेशसभाका ३३० वटै क्षेत्रमा गठबन्धन गर्ने तय भएको छ। गठबन्धनभित्र कुन मोडालिटीमा सिट बाँडफाँट गर्ने र निर्वाचनमा कसरी जाने भन्ने विषय भने टुंगिन सकेको छैन। त्यसका लागि सत्तारूढ दलले कार्यदल गठन गरेको छ। गठबन्धन दलमा सिट बाँडफाँटका विषयमा दुईवटा मोडेलमा छलफल सुरु भएको छ। पहिलो, स्थानीय तहको निर्वाचनका आधारमा जसको प्रभाव जहाँ राम्रो छ, त्यहीअनुसार अघि बढ्ने। दोस्रो, ०७४ सालको संघीय निर्वाचनमा आफूले जितेका क्षेत्रमा दाबी यथावत् राख्ने। स्थानीय तहको निर्वाचनको नतिजाले कांग्रेस एक्लैले पनि प्रदेश र प्रतिनिधिसभाको निर्वाचनमा एकल बहुमत ल्याउन सक्ने भन्दै कांग्रेसका केही नेताहरू गठबन्धनबिरुद्ध पनि बोल्न थालेका छन्। तर, कार्यदल नै बनिसकेकाले गठबन्धनका दलहरू बढीभन्दा बढी सिट आफूले कसरी लिने भन्ने ध्याउन्नमा छन्। कांग्रेस सहमहामन्त्री किशोर राठोर जहाँ मत ट्रान्सफर गर्न सजिलो हुन्छ त्यहाँ गठबन्धन दलले सिट बाँडफाँट गर्नुपर्ने बताउँछन्। स्थानीय धरातल हेरेर जित्न सक्ने स्थानलाई मूल्यांकन गरेर सिट दिनुपर्छ भन्ने कांग्रेसको कुरा हो। यसअघि २०७४ मा गठबन्धन दलको निर्वाचनको नतिजा हेर्दा संघीय निर्वाचनमा प्रत्यक्षमा माओवादी कांग्रेस भन्दा अगाडि थियो। त्यतिबेला माओवादीले ३६ सिट ल्याएको थियो। कांग्रेस भने २३ सिटमा सीमित थियो। राष्ट्रिय जनमोर्चाले भने १ एक सिट जितेको थियो। नेकपा एकीकृत समाजवादी भने त्यतिबेला एमालेमा थियो। उपेन्द्र यादवले नेतृत्व गरेको तत्कालीन संघीय समाजवादी पार्टी हाल जनता समाजवादी पार्टीले १० सिट जितेको थियो। नेपाली कांग्रेसका नेता रामहरि खतिवडा भन्छन्, स्थानीय तहको निर्वाचनले नै कांग्रेसको बलियो उपस्थिति देखाइसकेको छ। एउटा भ्रम के छरियो भने गठबन्धनबाट कांग्रेसले मात्र फाइदा लिएको छ भन्ने कुरा नै गलत हो। कांग्रेसका धेरै ठाउँमा संगठन बलिया भएका छन्। अब गठबन्धन गर्दा स्वभाविक रूपमा कांग्रेसले बढी भाग खोज्छ। यद्यपि सबै पार्टीको स्थानीय धरातल हेरेर गठबन्धन हुन्छ। सिट बाँडफाँट गर्दा १ सय ६५ सिटमध्ये कांग्रेसको भागमा १०० सिट हुनुपर्ने पक्षमा कांग्रेसका अधिकांश नेताहरू छन्। माओवादी केन्द्रले दोस्रो ठूलो दलका रुपमा दाबी गरेको छ। स्थानीय तहको निर्वाचनबाट कांग्रेस मात्र नभई माओवादी केन्द्र पनि हौसिएको छ। माओवादी नेता देव गुरुङ पनि स्थानीय तहको निर्वाचनमा आएको नतिजा र २०७४ सालको जुन नतिजा थियो त्यसको आधारमा गठबन्धन गर्दा जित्न सहज हुने बताउँछन्। आगामी प्रदेश र संघको निर्वाचनमा स्थानीय तह निर्वाचनको जनमत हेरेर तालमेल गर्दा कांग्रेस पहिलो र माओवादी पार्टी दोस्रो हुने देखिन्छ, गुरुङले भने, त्यसैले आफूले जितेका स्थानमा दाबी गर्नु स्वाभाविक पनि हो। नेकपा माओवादी केन्द्रका अध्यक्ष पुष्पकमल दाहालले केही दिनअघि एउटा कार्यक्रममा बोल्दै यो निर्वाचन अन्तिम हुने भन्दै अर्कोतिर प्रधानमन्त्री हुने इच्छा देखाएका थिए। प्रचण्डको उक्त प्रतिक्रियाले पनि उनले माओवादी पार्टी बलियो भनेर देखाउन खोजेको स्पष्ट हुन्छ। नेकपा एकीकृत समाजवादीले भने सिट बाँडफाँट सम्मानजनक हुनुपर्ने भन्दै आएको छ। समाजवादीका प्रवक्ता जगन्नाथ खतिवडा भन्छन्, स्थानीय तहको निर्वाचनले नतिजा रामै्र आए पनि केही असन्तुष्टि भए। गठबन्धनको नेतृत्वबाट अलिक ठूलो मन बनाएर टिकट वितरण गरियोस्। हाम्रो पार्टी नै नयाँ हो। तथापी स्थानीय तहको निर्वाचनमा महानगर उपमहानगरसम्म जित हात पारेका छौं। ती सबै कुरालाई ध्यान दिएर टिकट बाँडफाँट होला। अर्को कुरा कांग्रेसले सम्मानजनक सिट बाडँफाँट नगरे बाम मोर्चा बनाएर निर्वाचन लड्ने विकल्प अगाडि सारेका छौं। गठबन्धनभित्र कांग्रेसले ६० प्रतिशत छोड्न नमान्ने हो र अन्य दलले सम्मानजनक सिट चाहियो भन्दै ४० प्रतिशत भागमा बस्न नमान्ने हो भने गठबन्धन धरापमा पनि पर्न सक्छ। सत्तागठबन्धनको सहाराबिना नेकपा माओवादी केन्द्र, नेकपा एकीकृत समाजवादी, जनता समाजवादी र राष्ट्रिय जनमोर्चालाई निर्वाचनमा जित हात पार्न सकस भने देखिन्छ। अर्कोतिर कांग्रेसलाई पनि गठबन्धन भित्रकै कम्युनिष्ट दलहरूको सहारा बिना राम्रो सिट ल्याउन सकस हुने प्रष्ट छ। कांग्रेसका नेताहरूले प्रतिनिधिसभाको निर्वाचनमा स्वभाविक चुनावी तालमेल गरेर अघि बढ्नुपर्ने बताएका छन्। सोमबार बालुवाटारमा बसेको पदाधिकारी र पूर्वपदाधिकारी सहभागी बैठकमा नेताहरूले गठबन्धनका उम्मेदवार विजयी हुने कुरालाई केन्द्रमा राखेर व्यावहारिक, वैज्ञानिक र स्वभाविक प्रकृतिको चुनावी तालमेल गर्नुपर्ने बताएका थिए। पार्टी सभापति एवं प्रधानमन्त्री शेरबहादुर देउवाले आगामी निर्वाचनमा गठबन्धनमा आबद्ध दलहरूसँग कसरी जाने भन्ने छलफल गर्न बोलाएका थिए। व्यावहारिक र स्वाभाविक प्रकृतिको चुनावी तालमेल कसरी सम्भव छ भन्ने विषयमा छलफल भएको कांग्रेस नेता गोपालमान श्रेष्ठले बताए, गठबन्धन अस्वभाविक छ भने नगरौं। अहिले कांग्रेसको जनमत देशभर भएका अन्य दललाई पनि स्वभाविक रूपमा जानकारी छ। गठबन्धनका साथीहरूले पनि त्यहीअनुसार बुझ्नुहुन्छ। कांग्रेस सहमहामन्त्री भीष्मराज आङ्दाम्बेले यतिउति प्रतिशत भन्ने माग नभई गठबन्धनलाई कसरी जोगाएर आफ्नो क्षेत्र बलियो बनाउन सकिन्छ भन्नेतिर ध्यान दिनुपर्ने बताउँछन्। टिकट वितरण गर्दा धेरै कुरामा ध्यान दिनुपर्ने छ, उनले भने, सकेसम्म कांग्रेसको प्रयास बढी लिने नै हुन्छ। यद्यपि जित्ने सम्भावना बोकेका साथीहरूलाई टिकट दिन बाट छुटाउन हुँदैन। यसअघि जितेको भनेर मात्र नहुने भन्दै आङदम्बेले भने, जिल्ला र स्थानीय निर्वाचनको धरातललाई पनि हेर्नु जरूरी छ। सिट बाँडफाँट गर्न बनेको सत्तागठबन्धनको कार्यदलको संयोजक कांग्रेसका नेता कृष्णप्रसाद सिटौला बनेका छन। सोमबार बालुवाटारमा बसेको सत्ता गठबन्धनको कार्यदल बैठकले सिटौलालाई संयोजक बनाउने निर्णय गरेको सूचना तथा सञ्चारप्रविधि मन्त्री ज्ञानेन्द्र कार्कीले जानकारी दिए। कार्यदललाई साउन मसान्तभित्र सिट बाँडफाँटबारे टुंगो गर्न समय दिइएको छ। कांग्रेसबाट ३ जना सदस्य छन् भने अन्य चार पार्टीबाट दुईदुई जना सदस्य छन्। गठबन्धनले पाँचवटै दलका नेता सम्मिलित ११ सदस्यीय कार्यदल गठन गरेको थियो। जसमा महामन्त्री गगन थापा, शीर्ष नेता कृष्णप्रसाद सिटौला र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्। कार्यदलको अर्को बैठक साउन २६ मा बस्ने भएको मन्त्री कार्कीले बताए।"
कृषिप्रधान देशको कृषि औजार कारखानै बन्द,"काठमाडौं : मुलुकको कृषि क्षेत्रलाई आधुनिक उपकरणमार्फत सहजीकरण गर्न वीरगन्जमा स्थापना भएको कृषि औजार कारखानाले ६० वर्ष पार गरिसकेको छ। तर, यो विगत २० वर्षदेखि जीर्ण अवस्थामा छ। कारखानामा राजनीतिक हस्तक्षप र गतिलो व्यवस्थापनको अभावले धराशायी बन्यो। परिणामस्वरूप २०५९ सालमा कारखाना पूर्ण रूपमा बन्द गरियो। यसर्थ, २०२१ सालमा वीरगन्जमा स्थापना भएको कृषि औजार कारखाना सञ्चालन भएको ३८ वर्षमा बन्द भयो। २०७५ मा सो कारखानालाई पुनः सञ्चालनमा ल्याउन सम्भव हुने भन्दै विभिन्न अध्ययन प्रतिवेदनसमेत बुझाए। तर, अझै टुंगो लागेको छैन। अध्ययन गर्न पुनः १ महिनाअघि एक नयाँ कार्यदल गठन भएको छ। कृषि तथा पशुपंक्षी मन्त्रालय, अर्थ मन्त्रालय र वाणिज्य तथा आपूर्ति मन्त्रालयले संयुक्त रूपमा करिब ९ ओटा रुग्ण उद्योगमध्ये चिनी कारखाना, कृषि औजार र हेटौंडा कपडा कारखानाको अहिलेको अवस्था (स्ट्याटस) अध्ययन गर्न एउटा कार्यदल गठन गरेको छ। यसै सन्दर्भमा कृषि औजारको प्रतिवेदन तयारीको जिम्मा कृषि मन्त्रालयलाई छ। पहिलो बैठकबाट यस्तो कामको बाँडफाँट गरिएको उद्योग, वाणिज्य तथा आपूर्ति मन्त्रालयका प्रशासन प्रमुख बाबुराम गौत्तमले बताए। अहिले हामी प्रारम्भिक चरणमा छौं। यो आन्तरिक समिति हो। यसको डकुमेन्टेसन तयार गर्न कागजातहरू मगाउने काम भइरहेको छ, उनले भने।बन्द कारखानाबारे पटकपटक बजेट सक्न मात्रै अध्ययन भएको कृषि विज्ञहरू टिप्पणी छ। कृषिविज्ञ कृष्ण पौडेल अहिलेसम्म धेरै अध्ययन भए पनि कुनै नतिजा नदेखिएको तर्क गर्छन्। उनी भन्छन्, नेपालमा किसानलाई कसरी सहायता गर्ने, अनुदान दिने भनेर ३२ ओटा अध्ययन भइसके। यो २०४८ सालदेखि अहिलेसम्म यत्ति धेरै अधययन भयो तर अर्थ केही भएन। यसर्थ नियत राम्रो नभएसम्म केही हुँदैन। उनका अनुसार यो कारखाना जुन प्रयोजनका लागि स्थापना गरिएको थियो। त्यो गौरव गर्न लायक थियो। तर, दुर्भाग्य सरकारको स्वामित्वमा रहेकोमा यसले प्रवद्र्धन गर्न नसकेको गुनासो गर्छन्। केवल व्यक्तिगत लाभका लागि उल्टै दलाली गर्ने भएर कारखाना नै डुबेको उनले बताए। सरकार र तत्कालीन सोभियत संघको संयुक्त लगानीमा स्थापित भए पनि २०४८ सालमा कारखानालाई निजीकरण गरियो। जबकी यस अवधिसम्म नाफामै सञ्चालित थियो। तत्कालीन सरकारको आर्थिक उदारीकरण नीतिअन्तर्गत निजीकरणमा गएपछि नोक्सानी व्यहोर्नु पर्यो। जबकी सो कारखानाबाट बनेको औजारहरू बंगलादेश, भारतसमेत जान्थे। तर, कारखानालाई खारेज गर्न बाध्य बनाइयो। यद्यपि, यो रोग कारखानाको मात्रै होइन, साझा हो। समग्रमा नेपालका सरकारी उद्योगहरू जुट मिल, चिनी मिल, कागज कारखाना, जुत्ता कारखानालगायतका कुनै पनि गतिलो बनाएनन्, उनले उदाहरण दिँदै भने, जबसम्म राजनीतिक नेतृत्व, प्रशासनिक नेतृत्वले आफ्नो विवेक प्रयोग गर्दैन तबसम्म यस्ता दुर्घटना भइरहन्छ। उनका अनुसार हाम्रो कारखाना भएको भए अहिले पहाडका भीरपाखामा सजिलै गरी चल्न मिल्ने औजार बनाउन वा अहिलेको सोलार प्रविधिलाई उपयुक्त बनाउन त्यो कारखाना चाहिन्थ्यो। कृषि कार्यमा प्रयोग हुने मानव, पशु र यान्त्रिक शक्तिबाट सञ्चालन हुने सस्तो, सरल, तथा सुलभ तरिकाबाट भूगोल सुहाउँदो कृषि यन्त्र र उपकरण उत्पादन गरी आयात प्रतिस्थापन गर्ने तथा कृषि क्षेत्रमा रोजगारी सिर्जना गरेर आयआर्जन क्षमता बढाउने उद्देश्यका साथ नेपाल सरकार र तत्कालीन सोभियत संघको संयुक्त लगानीमा २०२१ सालमा कृषि औजार कारखाना वीरगञ्जमा स्थापना भयो। सुरुमा परियोजनाको रूपमा स्थापना भई २०२५ चैतमा कम्पनीको रूपमा कृषि औजार कारखाना, वीरगन्जको स्थापना भएको थियो। कम्पनीमा परिणत भएको कृषि औजार कारखाना, वीरगन्जले सुरुका वर्षहरूमा कृषि औजारहरूको पर्याप्त उत्पादन गरी आपूर्ति गरे तापनि विविध कारणबाट कृषि औजार उत्पादनमा न्यून हुन गएको थियो। सरकार र तत्कालीन सोभियत संघको संयुक्त लगानीमा स्थापित भए पनि २०४८ सालमा कारखानालाई निजीकरण गरियो। जबकी यस अवधिसम्म नाफामै सञ्चालित थियो। तत्कालीन सरकारको आर्थिक उदारीकरण नीतिअन्तर्गत निजीकरणमा गएपछि नोक्सानी व्यहोर्नु पर्यो। लामो समयदेखि घाटामा सञ्चालन भएपछि अन्ततः खारेज गर्न बाध्य भयो। यस्ता विविध समस्याहरूका कारण पटकपटक उत्पादन बन्द हुने गरेकोले कारखानालाई २०५९ सालमा पूर्ण रूपमा बन्द गरियो। कृषि औजार कारखानाको अवस्था कस्तो छ ? पुनः सञ्चालन गर्न सकिन्छ या सकिँदैन आदिबारे अध्ययन गर्न एउटा कार्यदल गठन भएको छ। यसै सन्दर्भमा कृषि औजारको प्रतिवेदन तयारीको जिम्मा कृषि मन्त्रालयलाई छ। यसको डकुमेन्टेसन तयार गर्न कागजातहरू मगाउने काम भइरहेको छ। बाबुराम गौतम, प्रशासन प्रमुख, उद्योग, वाणिज्य तथा आपूर्ति मन्त्रालय स्थापना कालदेखि २०४८ सम्म नाफामा सञ्चालित यो कारखानालाई सरकारको २०५२ फागुन २४ को निर्णयानुसार यसको ६५ प्रतिशत शेयर एकमुस्ट बिक्री गर्न सदाशंकरप्रसाद सिंहसँग २०५४ जेठ १७ मा सम्झौता भएको थियो। सो शेयर खरिद गरेबापत ९ किस्तामा गरी सरकारलाई ९ करोड ५१ लाख रुपैयाँ प्राप्त हुनुपर्नेमा कारखानाको शेयर खरिदकर्ताले पटकपटक गरी जम्मा १ करोड ४२ लाख ६५ हजार बुझाए। तर, बाँकी किस्ताहरू नबुझाएको र सम्झौताका अन्य सर्तहरू पनि पालना नगरेकोले तत्कालीन सरकार (मन्त्रिपरिषद्) को मिति २०५८ माघ १८ को निर्णयबाट सम्झौता भंग गरी कारखानाको व्यवस्थापन सरकारको नियन्त्रणमा लिइयो। यसपछि निजीकरण समितिको २०५९ फागुन २३ को बैठकले कारखानालाई निजीकरण ऐन, २०५० को दफा १६ अनुसार खारेजीमा लैजान सिफारिस गर्यो। यसपछि निजीकरण समितिको सिफारिसअनुसार तत्कालीन सरकारबाट चैत ४ मा निजीकरण ऐन, २०५० को दफा १६ अनुसार कारखानालाई खारेज गर्ने, कारखानाको सम्पूर्ण सम्पत्ति एवं दायित्व यकिन गरी कामदारकर्मचारीहरूलाई दिनुपर्ने दायित्वको भुक्तानीको व्यवस्था मिलाउने र कारखानालाई निजीकरण ऐन, २०५० को दफा ८ को खण्ड (ग) को प्रावधानअनुसार सम्पत्ती बेचबिखन गरी निजीकरणको प्रक्रिया अगाडि बढाउने निर्णय गरेको थियो। यता कारखाना खारेजीको निर्णयविरुद्ध शेयर खरिदकर्ता अदालतमा जाँदा उक्त खारेजीको निर्णयलाई २०६३ मंसिर २६ गते सर्वोच्च अदालतको निर्देशनात्मक आदेशबाट बदर गरिएको थियो। कृषि औजार कारखाना, वीरगन्जलाई सञ्चालनको लागि सम्भाव्यता पहिल्याउन र उपयुक्त विकल्पहरू पहिचान गरी प्रतिवेदन पेस गर्न २०७५ भदौ २५ मा मन्त्रालयका सहसचिव डा गोविन्दप्रसाद शर्माको संयोजकत्वमा एक टोली निर्माण गर्ने र असोज २५ गतेको सचिवस्तरीय निर्णयअनुसार एक कार्यदल गठन भएको थियो। सो कार्यदलले कारखाना सञ्चालन हुन नसकेको दर्जन कारण देखाएको छ। कारखाना स्थापनाको करिब ६ दशक बितेको छ। हाल यहाँका अधिकांश मेसिनहरू पुरानो भई प्रयोगमा ल्याउन नमिल्ने अवस्थामा पुगेका छन्। उक्त प्रतिवेदनले सरकारी स्वामित्वमा निकै राम्रो अवस्थामा रहेको कारखाना निजीकरण भएको केही वर्षभित्रै सञ्चालन हुन नसकी बन्द हुनुमा तत्कालीन राजनीतिक, व्यवस्थापकीय, अपरिपक्व निजीकरण, नीतिगत प्राविधिक, प्रतिस्पर्धात्मक क्षमताको ह्रास, सरकारी उदासिनता नै रहेको देखाएको छ। प्रतिवेदनअनुसार उत्पादन वस्तुको बजार माग पर्याप्त हुँदाहुँदै पनि सुचारु अवस्थामा रहेको उद्योग बन्द हुनु चरम उदासिनता, उत्तरदायित्व र जवाफदेहिताको कमी र अराजक प्रवृत्ति नै हाबी हुनु हो। निजीकरणअघि खासगरी बहुदलीय प्रजातन्त्रको आगमनपछि आवश्यकता र औचित्यभन्दा राजनीतिक प्रभावका आधारमा कर्मचारी तथा कामदार भर्ना गरिएका थिए। उपलब्धिविहीन ट्रेड युनियन र अनावश्यक राजनीतिकरणसमेत भयो। सक्रंमणकालीन राजनीतिको प्रादुर्भाव तथा द्वन्द्व सुरु भई उद्योग तथा कलकारखानाहरूमा प्रत्यक्ष प्रभाव पर्न गयो। वास्तवमा उत्पादन वस्तुको बजार माग पर्याप्त हुँदाहुँदै पनि कृषि औजार कारखानाको क्षमता उपयोग, उत्पादन र बिक्रीमा कमी आउनुको महत्त्वपूर्ण कारण कारखानाको व्यवस्थापन उचित किसिमबाट हुन नसकेको सो अध्ययनले देखाएको कृषि तथा पशुपंछी मन्त्रालयले बताएको छ। आवश्यकताभन्दा बढी कर्मचारी तथा न्यून क्षमताका व्यक्तिहरू तथा कामदारहरू भर्ना गरिँदा ओभरहेड कस्ट बढ्न गई मुनाफा हुन सकेको थिएन। कारखानाको दीर्घकालीन सोचसहितको रणनीतिक योजनासहित कारखानाको व्यवस्थापन भएन। व्यवस्थापनमा क्षमता तथा कार्यकुशलताभन्दा पहुँच एवं राजनीतिक हैसियतका आधारमा निर्णय गरी जिम्मेवारी दिइनु पनि कारखाना धराशायी हुनुको कारण हो। नेपालमा किसानलाई कसरी सहयोग र अनुदान दिने भनेर ३२ ओटा अध्ययन भइसके। तर, अर्थ केही भएन। यसर्थ नियत राम्रो नभएसम्म केही हुँदैन। कारखाना जुन प्रयोजनका लागि स्थापना गरिएको थियो। त्यो गौरव गर्न लायक थियो। तर, दुर्भाग्य सरकारको स्वामित्वमा रहेकोमा यसले प्रवद्र्धन गर्न सकेन। केवल व्यक्तिगत लाभका कारण दलाली गरेर कारखाना नै डुब्यो। कृष्ण पौडेल, कृषिविज्ञ कारखाना निजीकरणसम्बन्धी स्पष्ट आधार छैन। निजीकरणपछि आएको सञ्चालकको व्यवस्थापकीय अनुभव पनि खासै भएन। कारखानामा रहेका केही प्लान्ट र मेसिनरीहरू पुराना भइसकेको अवस्थामा तिनीहरूलाई प्रतिस्थापन गर्ने योजनासमेत थिएन। जिम्मेवारी प्राप्त निजी क्षेत्रले समग्र व्यवस्थापनका लागि उद्देश्यअनुसार काम नगरी तत्कालीन फाइदामा मात्र ध्यान दियो। निजीकरण हुँदाका सम्झौताका सर्तहरू पालना नगरिनु, विवाद निरूपणका लागि कानुनी उपचारमा जाँदा कारखाना र यसको सम्पत्तिको उचित प्रयोग नहुनु पनि कारखाना डुब्नुको अर्को कारण हो। वास्तवमा सरकारले कारखानालाई पूर्ण तयारीबिना निजीकरण प्रक्रिया अघि बढाएको थियो। साथै, उद्योगमैत्री नीतिसमेत भएन। खास गरी उद्योग स्थापना, स्वदेशी उद्योगको उत्पादनमा लगाइने कर तथा आयातित बनिबनाउ वस्तुमा लाग्ने भन्सार नीति उद्योगमैत्री नभएकोले पनि प्रभावित भएको प्रतिवेदनले औंल्याएको छ। यसैगरी, सरकारी कम्पनी सञ्चालनको उपयुक्त र प्रभावकारी पद्धतिसहितको नीति अवलम्बन पनि भएको थिएन।कारखानाले उत्पादन गर्ने कृषि औजारहरूमा प्रयोग हुने कच्चापदार्थ (फलाम) को भन्सार दर आयातित कृषि औजारको भन्सार दरभन्दा बढी भई उत्पादित सामानहरू प्रतिस्पर्धीसमेत थिएन। उद्योग प्रतिस्पर्धी हुन नसक्नु पनि अर्को कारण हो। प्रविधि विकास र हस्तान्तरण सम्बन्धी निरन्तर अध्ययन अनुसन्धान नहुनु, वस्तुपरक अनुगमन तथा मूल्यांकन नहुनु र समयमै त्रुटी नसच्याईनु पनि कारखाना बन्द हुनुको कारक हो। कारखाना स्थापनाको करिब ६ दशक बितेको छ। हाल यहाँका अधिकांश मेसिनहरू पुरानो भई प्रयोगमा ल्याउन नमिल्ने अवस्थामा पुगेका छन्। यद्यपि, २०७५ मा अध्ययन गरेको कार्यदलले भने सो कारखानामा जडीत मेसिनहरूमध्ये मुख्य मेसिनहरू सामान्य मर्मतपछि तत्काल सञ्चालनमा ल्याउन सकिने देखाएको छ। अनुगमनका क्रममा देखिएका देहायका मेसिनहरूको सामान्य मर्मत गरी सञ्चालन गर्न सकिने रहेको बताइएको छ। कम्प्रेसर युनिट पुरै प्रतिस्थापन गरी नयाँ कम्प्रेसर युनिट जडान गरी चलाउन सकिनेछ। यसैसाथ कृषि औजार कारखाना लिमिटेडको सम्पत्ति एवं व्यवसायको मूल्यांकन देवेन्द्र श्रेष्ठ एन्ड एसोसियटले मार्च १६, २००३ मा अर्थ मन्त्रालयमा पेस गरेको प्रतिवेदनअनुसार कारखानामा जडीत मेसिनरीको अवस्था अनुसूची ५ मा उल्लेख गरिएको छ, प्रतिवेदनमा उल्लेख छ। यद्यपि, सो कारखानालाई पुनः सञ्चालनमा ल्यए निष्क्रिय रहेको सम्पत्तिको प्रयोग हुने सुझाव पनि दिइएको थियो। किनभने कतिपय औजार छिमेकी मुलुकका टाढाटाढाका क्षेत्रबाट ढुवानी गरी ल्याउनुपर्दा महंगो हुन गई, स्वदेशी उत्पादनको सम्भावना बढिरहेको बताइएको छ। कृषि औजार कारखानाको साख राम्रो रहेको र कृषियन्त्र उपकरणको माग बढिरहेकोले पनि सञ्चालनमा ल्याउन सुझाइएको थियो। कृषि श्रमिकको अभावको कारण बढी यन्त्र उपकरणको आवश्यकता खडकिरहेकोले अब नयाँ वस्तुको पहिचान गरी उत्पादन गर्न सकिनेसमेत सरोकारवालाहरू बताउँछन्। कृषि औजार कारखाना लिमिटेडको सम्पत्ति एवं व्यवसायको मूल्यांकन एसोसियटले २०५९ चैत २ मा अर्थ मन्त्रालयमा पेस गरेको थियो। सो एशोसिएटले पेस गरेको पत्र तथा डकुमेन्टको आधारमा सम्पत्तिको विवरणअनुसार लिक्वीडेसन मूल्य तोकिएको छ। कारखानाको जग्गा यसअनुसार जम्मा जग्गा १९१ कट्ठा छ। त्यतिबेला यसको करिब ५ करोड ७७ लाख ९६ हजार रूपैयाँ बराबरको मूल्यांकन गरिएको थियो। यसैगरी, कारखाना, कार्यालय, वायर हाउस र आवास करिब १५ लाख ९ हजार रूपैयाँ बराबरको छ। मेसिनरी र उपकरणहरू १ करोड ४ लाख ९८ हजारको रहेको बताइएको छ। कारखानाको नाममा गाडी ४ लाख ८६ हजार रूपैयाँको छ भने फर्निचर एन्ड अफिस सामान १ लाख १६ हजार रूपैयाँको छ। यसअनुसार जम्मा सम्पत्ति ७ करोड ४ लाख ८ हजार रुपैयाँ बराबरको छ।"
नेपाली चियामा कर बढाउँदै भारत,"इलाम : नेपाली चियाको मुख्य बजार भारतले चिया निर्यातमा झन्झट थप्न लागेको भन्दै अर्थोडक्स चियाको राजधानी भनिने इलामका जनप्रतिनिधि र चिया उद्यमी चिन्तित बनेका छन्। उनीहरू प्रधानमन्त्री, पूर्वमन्त्रीदेखि चियामा सरोकार राख्ने निकायको ढोका ढकढक्याउन व्यस्त छन्। मंगलबार पूर्वप्रधानमन्त्री झलनाथ खनाल, कांग्रेस नेता कृष्णप्रसाद सिटौलासहित सूर्योदयका मेयर रणबहादुर राई, सूर्योदय टी प्रोड्युर्सस एसोसिएसनका अध्यक्ष उत्तमकुमार श्रेष्ठ रहेको टोलीले प्रधानमन्त्री शेरबहादुर देउवालाई भेटेको छ। भारतले नेपाली चियामा लगाउन लागेको करलगायत समस्या विषयमा प्रधानमन्त्रीलाई जानकारी गराइएको टोलीमा सहभागी श्रेष्ठले बताए। सरकार स्तर (जीटूजी) बाट पहल गरी चियाको समस्या समाधान गर्न प्रधानमन्त्रीलाई अनुरोध गरेका छौं, उनले भने, कृषकको समस्या समाधानमा उहाँले तत्काल पहल थाल्ने आश्वासन दिनु भएको छ। नेपालको ९० प्रतिशत अर्थोडक्स चिया इलाममा उत्पादन हुने गर्दछ। भारतले नेपाली चियालाई करको दायरमा ल्याउन पहल गरिरहेको र त्यसलाई रोक्न पहल गर्न प्रधानमन्त्रीलाई अनुरोध गरेको एसोसिएसनका कोषाध्यक्ष महेश अर्यालले जानकारी दिए। नेपाली चिया गुणस्तरहीन र कम मूल्यका कारण भारत र विश्व बजारमा नेपाली चियाले असर गरेकोलगायतका आरोप लगाउँदै भारतका ३० सांसदले राज्यसभा अध्यक्ष र लोकसभाका अध्यक्षलाई प्रतिवेदन दिएपछि नेपाली चिया प्रशोधनकर्ता र चिया उत्पादक कृषक चिन्तित बनेको सूर्योदयका मेयर रणबहादुर राईले बताए। उनले भने, नेपालको चियालाई भारतको बजारमा ४० प्रतिशतभन्दा माथि कर लगाउने कुरा भारतको लोकसभामा र राज्यसभामा उठेको छ। इलाममा १३ हजार हेक्टरमा चियाको खेती भइरहेको छ। इलाममा अर्थोडक्स, ग्रिन र स्पेस चियाको उत्पादन हुने गरेको छ। यस चिया खेतीमा १६ हजार किसानको संलग्नता रहेको छ। ८० हजारभन्दा बढीलाई ग्रामीण रोजगारी प्रदान गरेको छ। इलाममा १ सय ५० भन्दा बढी उद्योग छन्। वार्षिक उत्पादन ६० लाख किलो रहेको एसोसिएसनका अध्यक्ष श्रेष्ठले बताए। मेयर राईका अनुसार भारतको प्रयास सफल भएमा नेपाली चियालाई भारतीय बजारमा बिक्रीका लागि ठूलो चुनौती आउनेछ। उनले भने, यसले इलामबाहेक झापामा उत्पादन हुने २ करोड २० लाख किलो चिया पनि प्रभावित हुनेछ। इलामले विश्व बजारलाई चाहिने सबैखाले अर्थोडक्स, ग्रिन तथा स्पेसल टी उत्पादन गरेर भारतलगायत अन्य देशमा बिक्री गरिरहेको छ। टोलीले प्रधानमन्त्रीसँगको भेटमा नेपाली चियाको प्रमुख बजार भारत भएको र भारतीय चिया निकायले अनेक बहाना बनाई विभिन्न समयमा नेपाली चियालाई निरुत्साहित गर्न समस्या उत्पन्न गर्दै आएको जानकारी गराएको छ। एसोसिएसनले भनेको छ, हालै मात्र भारतको राज्य सभा र लोकसभामा नेपाली चियालाई करको दायरमा ल्याउन पहल भइरहेको र विश्व प्रख्यात नेपाल चियालाई गुणस्तरहीन तुल्याउँदै आयातलाई अवरोध गर्न भारतको चिया निकाय सक्रिय रूपमा पेस भइरहेका छन्। शतप्रतिशत कर छुटमा भारत निर्यात भइरहेको नेपाली चियालाई करको दायरामा ल्याउने र विभिन्न मापदण्ड पालना गराई आयात गर्न लगाउनेसम्मको एजेन्डा भारतीय संसद्मा पेस भई पारित हुने क्रममा रहेको कार्यक्रममा जानकारी गराइयो। उक्त एजेन्डा पारित भएमा नेपालको १३ प्रतिशत व्यापार घाटा पूर्ति गर्दै आएको चिया खेतीमा आधारित उद्योग बन्द हुने र ठूलो लगानी धराशायी हुने जानकारी गराएको छ।"
पोखराको यान्त्रिक परीक्षण अक्टुबरमा,"काठमाडौं : पोखरा अन्तर्राष्ट्रिय विमानस्थलको यान्त्रिक परीक्षण (क्यालिबे्रसन) उडान अक्टुबरमा हुने भएकोे छ। २०२३ जनवरी १ मा उडान सुरु गर्ने नेपाल नागरिक उड्डयन प्राधिकरणले निर्णय गरिसकेको छ। सोहीअनुसार अक्टुबरभित्र क्यालिब्रेसन उडानको तयारी गरिएको विमानस्थल आयोजना प्रमुख विनेश मुनाकर्मीले बताए। विमानस्थलको भौतिक निर्माण सकिएको छ। तर, रिठेपानी डाँडा काट्ने कार्य सुरु भएको छैन। रिठेपानी डाँडा निर्माणाधीन विमानस्थलको पूर्वपट्टि करिब दुई हेक्टर क्षेत्रफलमा फैलिएको छ। यहाँ करिब ६ सय प्रजातिका बोटबिरुवा छन्। पोखरा विमानस्थलको विस्तृत अध्ययन प्रतिवेदनमा उल्लेख भएबमोजिम डाँडा नकाटी विमान उडान र अवतरण गर्न सकिँदैन। पोखरा क्षेत्रीय विमानस्थल आयोजनाले तयारी पारेको फ्लाइट प्रोसिड्युर डिजाइनमा पनि जहाज अवतरणका लागि डाँडाको ४० मिटर उचाइ काट्नुपर्ने देखिएको छ। अहिले उक्त डाँडाको रुख भने कटान गरिसकेको आयोजना प्रमुख मुनाकर्मीले जानकारी दिए। रुख काटेर वनलाई विवरण पेस गर्ने क्रममा रहेको उनले सुनाए। यान्त्रिक परीक्षणका लागि भने डाँडाको १४ मिटर उचाइ कटान गर्दा हुने बताइएको छ। सोहीबमोजिम खरिद प्रक्रियामा जान लागेको आयोजना प्रमुख बताउँछन्। खरिद प्रक्रियालाई चाँडोभन्दा चाँडो टुंगो लगाएर १४ मिटर डाँडा काट्छौं, उनले भने। खरिद प्रक्रियामा जानका लागि नयाँ ठेक्का लगाउने वा विमानस्थल निर्माण कम्पनी चाइनिजलाई दिने भन्नेमा टुंगो नलागेको उनले जानकारी दिए। यो विषय केन्द्रबाट निर्णय हुनेबित्तिकै अघि बढ्छ। स्टमेट पनि करिब सक्किएको छ, उनले थपे। खरिद प्रक्रिया सक्किएर काम सुरु हुनेबित्तिकै एक महिनामा डाँडा कटान सकिने उनले जानकारी दिए। यसअघि, २०७७ फागुनमा विमानस्थल नजिकको रिठेपानी डाँडा कटानका लागि संसदीय समितिले सरकारलाई निर्देशन दिएको थियो। राष्ट्रियसभाअन्तर्गतको दिगो विकास तथा सुशासन समितिको बैठकले ६ महिनाभित्र डाँडा कटानको काम सकी समितिमा जानकारी गराउन निर्देशन दिएको थियो। सरकारले उक्त विमानस्थल बनाउन एक्सपोर्ट इम्पोर्ट बैंक अफ चाइना (एक्जिम बैंक)बाट २१५९६ मिलियन अमेरिकी डलर सहुलियतपूर्ण ऋण लिएको हो। कुल ऋणको ७५ प्रतिशतको ब्याज २ प्रतिशत र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको उक्त ऋणको ७ वर्षसम्म ब्याज तिर्नुपर्दैन। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण मात्र हो। आयोजनाको लागत २२ अर्ब रुपैयाँ रहेकामा १८ अर्ब भुक्तानी गरिसकेको छ। पर्यटकीय नगरी पोखरामा फोर डीस्तरको अन्तर्राष्ट्रिय विमानस्थल निर्माण गर्न नेपाल सरकार र चीन सरकारबीच २०१७ मार्चमा ऋण सम्झौता भएको थियो। चिनियाँ ठेकेदार कम्पनीले २०७८ चैत्रमा नै साँचो हस्तान्तरण भने गरिसकेको छ।"
गोली राख्ने अभियुक्तलाई तारेखमा छाडियो,"झापा : भद्रपुरमा शृंखलाबद्ध चोरी गर्नेको घरबाट ८० राउन्ड गोली बरामद भएको अभियुक्तलाई झापा जिल्ला अदालत भद्रपुरले छाडिदिएको छ। अदालतले घटनामा संलग्न दुईजना अभियुक्तलाई त्यतिकै छाडिदिएपछि अहिले सामाजिक सञ्जालमा त्यस बारेमा व्यापक आलोचना भइरहेको छ। वडा प्रहरी कार्यालय भद्रपुर र जिल्ला प्रहरी कार्यालयको संयुक्त टोलीले गत असार २८ गते चोरी गर्नेको घरबाट ८० राउन्ड पेस्तोलमा लाग्ने गोली, एउटा मोबाइल, २७ थान मोबाइल चार्जर, सटर फुटाउन प्रयोग गर्ने रड र पसल फुटाएर घरमा जम्मा गरेका तालाहरू बरामद गरेको थियो। घटनामा संलग्न भद्रपुर नगरपालिका५ देवीवस्तीका मोहम्मद प्यारे र सोही ठाउँका वरुण सहनीलाई पक्राउ गरेको थियो। पक्राउ परेका दुबै जनालाई प्रहरी कार्यालय झापाले जाहेरीको आधारमा चोरी, हातहतियार तथा खरखजनासम्बन्धी दुईवटा मुद्दा दर्ता गराई जिल्ला सरकारी वकिल कार्यालयमा पेस गरेको थियो। सरकारी वकिल कार्यालयले साउन १६ गते अदालतमा मुद्दा दर्ता गराएका थिए। त्यसपछि न्यायाधीश टीकाराम आचार्यले अभियुक्त दुई जनासँग बयान लिएका थिए। बयानपछि न्यायाधीश आचार्यले थुनछेक आदेशको क्रममा एक जनाको उमेर १४ वर्ष र अर्काको १७ वर्ष भएकोले बाल सुधार गृह पठाउनुको सट्टा परिवारजनलाई जिम्मा लगाइदिएको छ। अदालतले दुबै जनालाई साधारण तारेखमा रिहा गरेको हो। मुद्दाको अन्तिम आदेश आउन चाहिँ बाकी छ। सरकारी वकिल कार्यालयका जिल्ला न्यायाधिवत्ता प्रकाश गौतमले अदालतमा मुद्दा दर्ता भई पेशी सूचीमा चढिसकेको बताए। दुबै प्रतिवादी बालक भएकोले अदालतले साधारण तारेखमा छाडिएको हुनुपर्छ, थुनछेकको आदेश हेर्न चाहिँ बाँकी छ, उनले भने। यता जिल्ला प्रहरी कार्यालय झापाका डीएसपी वसन्त पाठकले दुवै जनालाई चोरी, हातहतियार तथा खरखजना मुद्दा लगाएको बताए। अदालतले घटनाको प्रकृति हेरेर बाल सुधार गृह विराटनगर पठाउनु पर्नेमा तारेखमा छाडिएको बताउँदै डीएसपी पाठकले भने, बालक भएपनि बाल सुधार गृह पठाउन मिल्छ, अदालतले किन यस्तो आदेश गर्यो हामी नै आश्चर्यमा परेका छौं। प्रहरीलाई चुनौती दिँदै शृंखलाबद्ध चोरी गर्नु र उनीहरूकै घरबाट ८० राउन्ड गोली बरामद हुनु, उनले भने, यस्तो घटनालाई अदालतले गम्भीर रुपमा हेर्नुपर्नेमा खासै चासो नदेखाउँदा प्रहरीलाई अबको दिनमा काम गर्न पक्कै असहज हुन्छ। अदालतले उनीहरूलाई तारेखमा छाडिदिएकै राति भद्रपुर बजारमा फेरि चोरी भएको छ। भद्रपुर५ स्थित धर्मशाला अगाडि तापस सरकारको पसल फुटाएर सरसामान चोरी भएको वडा प्रहरी कार्यालय भद्रपुरले जनाएको छ। रिहा भएका दुवै जनाले असार २५ गते मध्यरातमा भद्रपुर६ स्थित राज अग्रवालको प्रियंका मोबाइल पसलमा सटरको ताला फुटाएर २९ वटा मोबाइल र नगद ६१ हजार ५ सय रुपैयाँ नगद चोरी गरेका थिए। पसल सञ्चालक अग्रवालले अझै मोबाइल फिर्ता पाएका छैनन्, यता चोरी गर्ने चाहिँ रिहा भइसकेका छन्।"
झुटा सिफारिस बनाएर माग्ने बाध्यता किन ?,"काठमाडौं मलंगवा : दिदी, केही खाने देना, कपडा पैसा देना भन्दै घरघर र सडकसडकमा केही महिला, बालबालिका र पुरुष दिनहुँ माग्दै गरेका भेटिन्छन्। उनीहरूसँग गाउँपालिका वा नगरपालिकाको छाप र हस्ताक्षर भएको सिफारिस पत्र पनि हुन्छ। त्यो पत्र देखाउँदै बाढीले घरबार बगायो, पतिको मृत्यु भयो भन्दै अनेक बहाना बनाएर माग्न सुरु गर्छन्। तर, सावधान ! त्यसरी देखाइने सिफारिस पत्र नक्कली हुन्। उनीहरूले भन्ने गरे जस्तो आर्थिक अवस्था पनि नहुन सक्छ। यसरी माग्नेहरूमा कापडी समुदायका नागरिकको संख्या बढी रहेको विभिन्न तथ्यांकले देखाउँछ। गाउँघरमा आर्थिक हैसियत राम्रै भए पनि केहीले पुर्खौली पेसा नै माग्ने हो भन्दै सहर बजारमा मागेर गुजारा चलाउने गरेको भन्दै यो जातिका पढेलेखेका युवाहरू चिन्ता व्यक्त गर्छन्। यस समुदायका अधिकांश नागरिक खान लाउन पुग्ने भए पनि माग्नमा नै केन्द्रित रहेको बताउँछन्, सर्लाहीको कविलासी नगरपालिका७ का वडाध्यक्ष धरबेन्द्र राय यादव। भन्छन्, यो समुदायका सबै जना वर्षैभरि मागेर घुम्ने गरेका छन्। केही व्यक्तिसँग जग्गा जमिन पनि प्रशस्त छ। घर पनि राम्रा बनाएका छन्। तर, पनि मागेर नै गुजारा गर्छन्। उनका अनुसार धेरै बालबच्चा जन्माउने र उनीहरूलाई पनि माग्नमा नै प्रेरित गर्दै यो समुदायको गुजरा चलेको छ। जसको कारण ती बालबालिकाले पनि पढ्न पाउँदैनन्, आमाबावुले झै उनीहरू विभिन्न बहाना नक्कली कागजात बनाउँदै ढाँटेर माग्न हिँड्छन्। नेपालभर यस जातिको जनसंख्या करिब ३ हजारदेखि ३५ सयको हाराहारीमा रहेको बताइन्छ। तर, आधिकारिक तथ्यांक कसैसँग छैन। केन्द्रीय तथ्यांक विभागले पनि यसअघिका कुनै गणनामा यसको तथ्यांक राखेको भेटिँदैन। २०६८ सालको जनगणनामा नभए पनि २०७८ को जातिगत तथ्यांक आइनसकेकाले अहिले नै यो जातिका विषयमा केही भन्न नमिल्ने विभागका सूचना अधिकारी मनोहर घिमिरेले बताउँछन्। जातीय तथ्यांक अलिपछि आउँछ। अहिले छैन, पुरानो छ भने साइडमा खोज्न मिल्छ, उनले भने। सर्लाही, रौतहट, बारा र पर्सामा बढी स्थायी बसोबास भएका यस जातिलाई जिल्लाअनुसार बरही, मिस्त्री, कापडीया आदि थरले चिनिन्छ। तर, ती समुदायका नागरिक मेचीदेखि महाकालीसम्मकै गाउँ, सहर, विभिन्न संघसंस्था र व्यक्तिसँग पैसा माग्न पुगेको पाइन्छ। स्थानीय तहको सिफारिस पत्र भन्दै झुटो विवरणसहितको सिफारिसमा क्यान्सर, मुटुरोग, किड्नी फेल, आफन्तको मृत्यु भएको भन्दै माग्न बल पुग्ने कागजात उनीहरूको साथमा भेटिन्छ। बाढीपहिरो र आगलागी बढी हुने समयमा त्यस्तै विवरणको कागजात बनाइएको हुन्छ। यसरी नै पुस्तौंदेखि माग्दै आएको उनीहरू पनि स्वयंम स्विकार गर्छन्। बिहानदेखि बेलुकासम्म मागेर गुजरा चलाउने उनीहरूले संकलित रकमको पनि सदुपयोग नगरेको भेटिन्छ। गाउँमा घर जग्गा भए पनि सहर केन्द्रित हुने उनीहरू सहरमा रकम उठाउने र त्यसलाई उतै सक्ने गरेको उनीहरूलाई नजिकबाट नियालिरहेकाहरू बताउँछन्। सहरमा माग्न बसेका हुन्छन्। काठमाडौंको जडिबुटीनजिकै धेरैले पाल टाँगेर बसेका छन्। दिनभर पैसा उठाउँछन्। राति मासु र रक्सीमा नै सक्छन्, काठमाडौं जडिबुटीकी एक महिला बताउँछिन्। काठमाडौं, पोखरा, नारायणगढ, बुटवल, वीरगन्ज, हेटौंडा, दाङ, घोराही, सुर्खेत र कञ्चनपुर आदि ठाउँमा त्रिपाल र जस्ताको झुपडी बनाएर उनीहरू अस्थायी बसोबास गर्छन्। सोही ठाउँका वरपर माग्ने गन्तव्य बनाउँछन्। यसरी हरेक दिन बिहानदेखि बेलुकीसम्म घरको सम्पूर्ण परिवार बच्चादेखि वृद्धासम्मले माग्ने र ल्याएको पैसाले रक्सी मासु खाने गरेको उनीहरू बस्ने ठाउँ वरपरका स्थानीय बताउँछन्। यो समुदायका नागरिकसँग खान र बस्न पुग्ने सम्पत्ति र जमिन नभएको पनि होइन। तर, काम गर्नभन्दा पनि माग्नमा नै उनीहरूलाई बानी परेको छ। घर, जग्गा जमिन नभएर माग्न हिँडेका होइनन्। यस जातिका मानिसको प्रायः सबैको जग्गा जमिन छ। हुन्छ। कोही त जमिनदार पनि छन्। सुनचाँदी पैसा पनि छन्, जडिबुटीस्थित कापडीहरू बसिरहेका स्थानमा केही वर्षयता बस्तै आएकी एक महिला भन्छिन्, करोडौं पर्ने सम्पत्ति भएकाले पनि छोराछोरीलाई पढाउन चाहँदैनन्। आफूलगायत सबै परिवार माग्न जान्छन्। जातिको उद्धार गर्न माग सधैं मागेरै हिँड्ने यस जातिका नागरिकको समयअनुकूल सुधार हुन सकेको छैन। छोराछोरीलाई पनि माग्ने पेसामै लगाएर उनीहरूको शिक्षा र भविष्य अन्धकार बनेको छ। उनीहरूलाई माग्नबाट रोक्नुपर्ने र बालबालिकालाई शिक्षा दिनुपर्ने सामाजिक अभियान्ता बताउँछन्। सहरका विभिन्न ठाउँमा अस्थायी बसोबास गर्नेमध्ये भक्तपुरको जडिबुटीमा ९ घरपरिवार बस्दै आएका छन्। त्यसैगरी लोकन्थली, टीकाथलीलगायतका स्थानमा पनि यिनीहरूको अस्थायी बसोबास छ। उनीहरू पनि मागेरै खाने गर्छन्। एकाध पुरुषहरू अन्य काममा लागे पनि प्रायको काम माग्नु नै हो। गाउँमा टन्न जग्गा छ रे उनीहरू यता आएर माग्छन्। तराईको भएको जग्गाको धान बेलाबेलामा गएर बेचेर आउँछन्। दिनको ५ सयदेखि हजार कमाउँछन्। हरेक दिन माग्न हिँड्छन्, उनीहरूको अवस्थाका विषयमा नियालिरहेकी ती महिलाले भनिन्। बारा जिल्ला घर भई १२१५ वर्षदेखि जडिबुटी क्षेत्रमा बस्दै आएकी सीमा कापडी मागेर गुजरा चलाउनुपर्ने चलन नै रहेको बताउँछिन्। पहिलेदेखि माग्ने चलन आफ्नो समुदायमा रहेकाले आपूहरू पनि माग्नकै लागि काठमाडौं आएको यसै क्षेत्रमा भेटिएकी कापडी थरकी एक महिला बताउँछिन्। उक्त स्थानमा सानासाना छाप्रा बनाएर बसेका उनीहरू जग्गाको २० हजार भाडा तिर्ने गरेको बताउँछन्। बजारमा माग्न हिँडेको देख्यो भने प्रहरीले लखेट्छ। पुरुषहरू बाहिर काम गर्छन्, बजारतिर भन्दा बाहिर माग्न जान्छांै, एक कापडी महिलाले भनिन्। चाबहिल, गौशाला, तीनकुने क्षेत्रमा माग्न हिँड्ने गरेको ती कापडी महिलाले बताइन्। गाउँघरमा लुगा, चामल माग्छौं। दिनको ३ सयदेखि ५ सय हुन्छ। अलिअली बुढाहरू काम गरेर ल्याउँछन्, उनले भनिन्। रौतहट गढीमाई नगरपालिकाका मेयर श्याम यादव त्यस ठाउँका कापडी जातिले नक्कली सिफारिस बनाएर जनप्रतिनिधिको बदनाम गरेको बताउँछन्। उनीहरूले लिएर हिँड्ने सिफारिस सबै झुटो हो। कुनै जनप्रतिनिधिले सिफारिस बनाइदिएका छैनन्। हाम्रो बदनाम गरेको छ, मेयर यादवले भने। घरको स्थिति हेर्दा केही कमी छैन। सबै छ। तर, जन्मजात माग्ने प्रचलन छोड्दैनन्। हामीले जति भने पनि यो पेसा छोड्दैनन्, उनले भने। सरकारी वा गैरसरकारी संस्थालगायतले यो पेसा छोड्न पटकपटक सल्लाह सुझाव वा आग्रह गरे पनि नमानेको यादवको भनाइ छ। मागेर हिँड्दै गरेका कापडी जातिका महिला। तस्बिर : अशोक दुलाल उनीहरू मध्येकै जान्ने बुझ्नेले झुटो बनाएर नेपालभर माग्न हिँड्छन्। आर्थिक अवस्था हेर्दा एकदमै राम्रो छ। पछिल्लो समय केहीले बच्चाहरू पढाउन पनि थालेका छन्। तर, अधिकांश बच्चाहरू पनि माग्नै हिँड्छन्, यादवले भने। उनले आफ्नो नगरपालिकामा १ सय ५० परिवार रहेकोमा जनसंख्याको हिसाबले ८० प्रतिशत माग्न हिँड्ने गरेको जानकारी दिए। कतिका राम्राराम्रा पक्की घर छन्, धेरै सम्पन्न छन्। झुटो सिफारिस बनाएर माग्न छोड्दैनन्, उनले थपे। नगरपालिका वा गाउँपालिकाको झुटो सिफारिस लिएर हिँड्दासमेत जनप्रतिनिधिले किन कुनै कारबाही नगरेको भन्ने प्रश्नमा मेयर यादव भन्छन्, कानुनी प्रक्रियामा गएमा कडाभन्दा कडा कारबाही हुन्छ। नेपाल सरकारको कानुनअनुसार कारबाहीको माग पनि गरेका छांै। रौतहट गढीमाईकै वडा नं ८ का वडा अध्यक्ष यादवले आपूले वडाबाट माग्नका लागि कुनै पनि सिफारिस नदिएको बताए। मैले कुनै सिफारिस बनाएको छैन, कागज नक्कली, छाप नक्कली र हस्ताक्षर पनि नक्कली नै हो। त्यसमा उल्लेख भएका रोग, बाढीपीडित सबै झुट हो। झुटो कागज बोकेर देशको कुनाकुनामा माग्न हिँड्छन्, उनले भने। उनका अनुसार उक्त वडामा सय घर कापडी बसोबास गर्छन्। एउटा परिवारको कम्तीमा पनि २ बिघाभन्दा बढी जमिन छ। माग्न नजाउँ बच्चा पढाउँभन्दा पनि कसैले पनि मान्दैनन्। जब बा आमा घरमा बस्दैनन्, बच्चाहरू कसरी घरमा बस्छन्, कसरी पढ्छन्, उनले भने। यस्तो नर्गन धेरै पटक आग्रह गरे पनि आफूहरूको माग्ने पेसा नै भएको बताउँदै अडिक रहेको यादवले बताए। धेरैपटक कुरा गरियो मान्दैनन्, तराईमा २ बिघाभन्दा धेरै जग्गा छ सबैको खान पुग्छ तर माग्न छोड्दैनन्, उनले भने। निर्वाचनको समयमा पनि पैसा नलिएसम्म भोट नदिने भन्दै सबै राजनीतिक दलहरूसँग हाम्रा यति मत छन् भनेर पैसा माग्ने गरेको उनले सुनाए। पैसा नलिई भोट दिँदैनन्, एउटासँग मात्र होइन सबै राजनीतिक दलहरूसँग बार्गेनिङ गर्छन्, उनले भने। मधेसी आयोगमा दर्ता भएका १ सय ४९ थरमध्ये २७ नं को केवट जातको थरहरूमा कापडी जाति पनि उल्लेख छ। मधेसी आयोगका सूचना अधिकारी रमेशकुमार दास यो जातिको विषयमा द्वितीय तथ्यांकअनुसार जाति रहेको थाहा पाए पनि यिनीहरूको विषयमा खासै जानकारी नभएको बताउँछन्। भने, द्वितीय तथ्यांकको आधारमा जाति छ भन्ने थाहा छ तर यो जाति कुन जिल्लामा कति छ, के गर्छ थाहा छैन। केन्द्रीय तथ्यांक विभागमा पनि २०६८ सालको जनगणनामा कुनै तथ्यांक समेटिएको छैन। २०७८ को जातिगत तथ्यांक आइनसकेको सूचना अधिकारी मनोहर घिमिरेले बताए। जातीय तथ्यांक अलिपछि आउँछ अहिले छैन, पुरानो छ भने साइडमा खोज्न मिल्छ, उनले भने। दलितको जातिमा राखिएको यस जातिको कुनै तथ्यांक दलित आयोगसँग पनि छैन। राष्ट्रिय दलित आयोगका प्रवक्ता सुन्दर पुकुर्टीले आयोगमा कुनै तथ्यांक नभएको जानकारी दिए। भने, यो जाति दलितमा पर्दैनन्। यहाँ कुनै तथ्यांक छैन। मुखिया प्रचलन कायमै यस जातिमा अहिले पनि न्यायका लागि मुखिया गुहार्ने प्रचलन छ। झगडा वा कुनै पनि कान्डमा त्यहाँ प्रमुख व्यक्ति मुखिया कहाँ जाने चलन कायमै छ। जसलाई चटौयावाला भनिन्छ। कुनै कुरामा विवाद भयो भने आफैंभित्र सल्टाउन पहिले मुखिया कहाँ पुग्छन्। दोषीलाई कारबाही र जरिवाना तिराउने यिनीहरूको प्रचलन छ। मुखियाको निर्णय चित्त बुझेन भने मात्र चौकी, अदालतलगायतका अन्य कानुनी प्रक्रियमा जाने जातिका एक व्यक्तिले बताए। बड्ही समुदायमा पनि यस्तै कर्म सर्लाहीको कबिलासी नगरपालिका७ मा बसोबास गर्ने बड्ही भनेर चिनिने एउटा यस्तो समुदाय हो जसले मागेर नै गुजारा गर्ने गरेको छ। सम्पत्ति जति भए पनि उनीहरूले गाउँगाउँ घुमेर मागेर गुजारा गर्ने गरेको छ। कतै बड्ही, कतै मिस्त्री, कतै कपडिया भनेर उक्त जातिले बालबच्चासहित गाउँगाउँ डुलेर माग्ने गरेको छ। सम्पत्ति जति नै भए पनि माग्नु उनीहरूको संस्कृति नै बनेको छ। बालबालिकासहित गाउँगाउँमा कपडाको पाल टाँगेर बस्दै माग्ने काम गर्दै आएको छ यो समुदायले। बालबालिका र महिलालाई माग्न लगाउने र पुरुष जंगली जनावरहरूको सिकारमा जाने गरेका छन्। कबिलासी नगरपालिका७ का वडाध्यक्ष धरबेन्द्र राय यादवले आफ्नो वडामा ४५ देखि ५० घर उक्त समुदायको रहेको बताएका छन्। १ सय ४२ मतदाता उक्त समुदायमा छ। सबै जना वर्षैभरि मागेर घुम्ने गरेका छन्। केही व्यक्तिसँग जग्गा जमिन पनि प्रशस्त छ। घर पनि राम्रा बनाएका छन्। तर, पनि मागेर नै गुजारा गर्ने गरेका छन्। कोहीकोहीसँग ५६ बिघाभन्दा बढी खेतीपाती छ भने केहीसँग २३ बिघा छ। तै पनि मागेर नै गुजारा गर्ने गरेका स्थानीय बताउँछन्। जतिभन्दा पनि उनीहरूले मगन्ते र घुमन्ते जीवन बिताइरहेको छ। बालबालिकालाई विद्यालय पठाउँदैन्। वर्षमा एक दुई पटक मात्रै घरमा आउँछ। अधिकांश समय मागेर नै बिताउने गरेका छन्। माग्ने काम बन्द गरेर खेतीपाती गर्नु भनेर धेरैचोटी भने तर मान्दैनन्, एक स्थानीयले भने। कतिपयले वडा कार्यालयको नक्कली लेटर प्याड बनाएर माग्ने गरेका छन्। घर जल्यो। परिवारमा श्रीमान् छोराछोरी बिरामी छन् भनेर वडाको सिफारिस देखाउँदै माग्दै हिँड्ने गरेका छन्। तर, त्यो सब गलत हो। त्यस्तो कोही आयो भने सहयोग नगर्नु भनेर भनेको छु। धेरै ठाउँबाट खबर पनि आएको छ। नक्कली लेटर प्याड बनाएर माग्न आएको भनेर धेरै ठाउँबाट फोनसमेत आएको छ। मैले सबैलाई त्यो नक्कली हो भनेर भन्दै पनि आएको छु, वडाध्यक्ष यादवले बताए। कसैलाई कुनै समस्या परेको छ भने वडाबाट वा नगरबाट सहयोग गर्ने यादवले बताए। तर, आजसम्म कसैलाई माग्नका लागि आफूहरूले कुनै सिफारिस नगरेको उनको भनाइ छ।"
कविरामले पाउने भए सच्चा नाम,"दैलेख : नेपाली नागरिकतामा कुकुर कामी उल्लेख गरिएका कविराम कामीले नाम सच्याउन माग गर्दै निवेदन दिएका छन्। भगवतीमाई गाउँपालिका३ मेहेलतोलीका ६२ वर्षीय कविरामले मंगलबार जिल्ला प्रशासन कार्यालयमा निवेदन दिएका हुन्। प्रमुख जिल्ला अधिकारीलाई सम्बोधन गरेर दिएको निवेदनमा उनले कविराम कामी उल्लेख गरी नागरिकताको प्रतिलिपि दिन आग्रह गरेका छन्। उनले दिएको निवेदनमा भनिएको छ, मलाई गाउँमा चिनाउने र चिन्ने नाम कविराम कामी भएको तर, २०४६ मा गाउँमा खटिएको नागरिकता टोलीबाट नागरिकता लिँदा गाउँका मानिसले जिस्क्याएर भन्ने गरेको नाम कुकुर कामी राखेर प्रधानपञ्चले सिफारिस लेखेको आधारमा कुकुर कामी नै लेखी नागरिकता दिएकोमा मलाई यो नामले हिनताबोध र अपमान भइरहेको छ। कविरामले वडा कार्यालयको सिफारिस, आवश्यक कागजातसहित प्रक्रिया पुर्याएर निवेदन दिएका हुन्। २०४६ जेठ ७ गते गाउँमा पुगेको नागरिकता टोलीले कुकुर कामी नाम राखेर उनलाई नेपाली नागरिकता थमाएको थियो। २०१७ पुस २५ मा जन्मिएका उनले नागरिकता टोलीसँग आफ्नो नाम कविराम कामी बताए। तर, नागरिकतामा लेखियो कुकुर कामी। उनले नागरिकतामा भएको नामकै कारण वर्षौंदेखि आफूमात्र होइन परिवार नै लज्जित र अपमानित हुनुपरेको बताए। मैले नागरिकता टोलीसँग मेरो नाम कविराम कामी हो भनेर जानकारी गराउँदागराउँदै टोलीले कुकुर कामी भनेर नागरिकता दिएछन्, गाउँ समाजका जान्ने बुझ््नेहरूले भनेपछि आफ्नो नागरिकतामा नाम कुकुर लेखिएको भन्ने थाहा पाएँ, म त अशिक्षित मान्छे त्यतिबेला प्रतिवाद पनि गर्न सकिन्, उनले भने। अब नाम सच्याएर नागरिकता पाउने आस पलाएको कविरामले बताए। अब कविराम कामी लेखिएको नागरिकता पाउँछु होला, म त औधी खुसी छु मेरा सन्तान पनि खुसी हुनेछन्, उनले भने। प्रमुख जिल्ला अधिकारी हरि प्याकुरेलले सबै प्रक्रिया पुर्याई नाम सच्याएर नयाँ नेपाली नागरिकताको प्रमाणपत्र दिइने बताए। अब प्रक्रियामा अघि बढेको छ, केही दिनमै नयाँ नागरिकताको प्रतिलिपि उपलब्ध गराउँछौं, प्रमुख जिल्ला अधिकारी प्याकुरेलले भने। उनले नेपाली नागरिकतामा अपमानजनक शब्द प्रयोग भएकै कारण समाजमा हिनताबोध गरेका व्यक्तिहरूले सम्बन्धित प्रमाणपत्र र वडा कार्यालयको सिफारिससहित प्रक्रिया पुर्याएर जिल्ला प्रशासनमा सम्पर्क गर्नसमेत आग्रह गरे। कुकुर कामीसहित दलित समुदायका अन्य व्यक्तिहरूको नागरिकतामा अपमानजनक शब्द उल्लेख गरी नागरिकता दिइएको विषयमा अन्नपूर्ण पोस्ट् दैनिकले साउन १७ गते समाचार प्रकाशन गरेको थियो। त्यसयता संघीय संसद्मा समेत सांसदहरूले यस्ता नाम सच्याउनुपर्ने माग गरेका थिए। सोमबार गृह मन्त्रालयले नाममा अपमानजनक शब्द प्रयोग गरेर विभिन्न जिल्ला प्रशासन कार्यालयबाट जारी भएका नागरिकता प्रमाणपत्र सच्याउन परिपत्र गरेको थियो। गृह मन्त्रालयले ७७ वटै जिल्ला प्रशासन कार्यालयलाई गरेको परिपत्रमा भनिएको छ, अपमानजनक शब्द प्रयोग गरी जारी भएका नागरिकता प्रमाणपत्रमा सम्बन्धित व्यक्तिले सच्चाउन माग गरेमा आवश्यक प्रक्रिया पूरा गरी सच्चाउने व्यवस्था मिलाउनु। गृहले नागरिकतामा अपमानजनक शब्द उल्लेख गरेर प्रमाणपत्र जारी नगर्न पनि निर्देशन दिएको थियो। गृहको यो निर्देशनसँगै कविरामसहित नेपाली नागरिकतामा अपमानजनक नाम उल्लेख भएका देशभरका अन्य नागरिकहरूको नाम सच्चिने अधिकारकर्मीहरू बताउँछन्। समाजमा संस्कारका नाममा खराब नाम राख्ने चलनका कारण कविराम मात्रै होइन धेरै दलित समुदायले यस्तो पीडा अझै भोगिरहेका छन्।"
तलबमानमा चलखेल,"काठमाडौं : अर्थ मन्त्रालय पुनः अर्को विवादमा परेको छ। कर्मचारीको तलबमान विषयमा विवाद भएको हो। चालू आर्थिक वर्ष २०७९८० मा बजेट वक्तव्यमा कर्मचारीको तलब १५ प्रतिशत वृद्धि गरिनेछ भन्ने उल्लेख गरिएको थियो । तर, पछिल्लोपटक अर्थ मन्त्रालयले सार्वजनिक गरेको कर्मचारीको विषयमा विवाद उत्पन्न भएको छ। यसमा पनि अर्थ मन्त्रालयले चल खेल गरेको छ। साउनबाट लागू हुने तलबमानमा अर्थ मन्त्रालयले शाखा अधिकृतभन्दा माथिको तलब भने २६ प्रतिशतसम्म बढाउन प्रस्ताव गरेको छ। जबकी चालू वर्षको बजेटबाट सरकारले कर्मचारीको तलब १५ प्रतिशतले मात्रै बढाएको थियो। नियतबस नै अधिकृत स्तर र नासु खरदारको तलबमानमा विभेद देखिएको छ। राजस्व सचिव कृष्णहरि पुस्करद्वारा हस्ताक्षरित पत्रमा नासु र खरदारका १५ प्रतिशत मात्रै वृद्धि भएको छ भने अधिकृतस्तर कर्मचारीको तलब २४ प्रतिशतसम्म वृद्धि गरिएको छ । यसले गर्दा तल्लो तहका कर्मचारी तलबका विभेद भन्दै नायब सुब्बा र खरिदार आन्दोलित भएका छन्। मुलुक प्रशासनिक केन्द्रभित्रै उनीहरूले आन्दोलन गरेका छन्। नायब सुब्बाले सोमबार सिंहदरबारमा पेन डाउन गरे । काम नै छोडेर उनीहरू आन्दोलनमा उत्रिएका छन्। उनीहरू सञ्चार तथा सुचना प्रविधि, अर्थ, संघीय ममिला तथा सामान्य प्रशासनलगायतका मन्त्रालय गए विरोध जनाएका छन्। मंगलबार देशभरका नासुले बिदा बसेका छन्। क्याबि बिदामा बसेर करिब ३० हजार राजपत्र अनंकित कर्मचारी कार्यालय गएनन्। उनीहरू ७७ जिल्ला प्रशासन कार्यालय अगाडि गएर धर्ना गरे। काठमाडौंमा भएका कर्मचारीहरू भने सिंहदबारमा भेला भएर धर्ना बसे। उनीहरूले संघीय मामिला तथा सामान्य प्रशासनमन्त्री राजेन्द्र श्रेष्ठसँग भेटेर आफ्ना मागको विषयमा अवगत गराए। निजामती कर्मचारी युनियनका सचिव प्रकाश भट्टराईले देशभरीका राजपत्रांकित कर्मचारीहरूले बिदा बसेको बताए। राजपत्र अनंकित कर्मचारीको आवश्यकता कस्तो हुन्छ भन्ने देखाउन नासु र खरिदारले क्याबि बिदा बसेर सांकेतिक विरोध जनाएको बताए । हामी देशभर बिदामा बसेका छौं, उनले भने। उनका अनुसार राजपत्र अनंकित कर्मचारीको उचित तबरका तलबमानका समायोजन हुनुपर्ने बताए। उनले भने बजेटमा १५ प्रतिशत भनेर घोषणा गरियो तर मर्यादा मिलाउने भन्दै २६ प्रतिशतसम्म बढाएको भनेर अर्थमन्त्रालयले सार्वजनकि गर्यो, उनले भने, राजपत्र अनंकितको पनि उचित तबरबाट समायोजन हुनुपर्छ। प्रस्ताविन संघीय निजामति सेवा ऐनका विषयमा राजपत्रअंकित कर्मचारीले विरोध गर्दै आएका छन्। उनीहरूले संघ, प्रदेश, स्थानीय तहमा एकरूपताका लागि तहगत प्रणालीको व्यवस्था गर्नुपर्ने माग गरेको छ। ट्रेड युनियनका व्यवस्था कायम गर्नुपर्ने, शाखा अधिकृतको पदपूर्तिमा ५० प्रतिशत खुला, १० प्रतिशत आन्तरिक प्रतिस्पर्धा, ३० प्रतिशत बढुवा, १० प्रतिशत अन्तरतह प्रतिस्पर्धा हुनुपर्ने माग उनीहरूको छ। सबै तह, सेवासमूहका कर्मचारीलाई समान बढुवाका अवसर हुनुपर्ने, सरुवा चक्रीय र पूर्वानुमान योग्य हुनुपर्ने लगायतका माग छन्। प्रस्तावित ऐनमा आफूले उठाएका विषय सम्बोधन गर्न मन्त्री श्रेष्ठको ध्यानाकर्षण गराएको सचिव भट्टराईले बताए। हाम्रा माग विषयमा मन्त्रीसँग कुरा राख्यौं । उहाँले अन्याय हुन नदिने आश्वासन दिनु भएको छ, उनले भने। तर, मन्त्री आश्वासनमा भर पर्न नसक्ने भन्दै आन्दोलनका कार्यक्रममा पनि जारी राखेको उनले बताए । बुधबार १० बजेदेखि ११ बजेमासम्म देशभर पेन डाउन गर्ने आन्दोलनको कार्यक्रम रहेको उनले बताए। सेवाग्राहीलाई मर्कामा नपरोस् भनेर १ बजेदेखि २ बजेसम्मको खाजाको समयमा काम गर्ने निर्णय गरेको उनले बताए । अर्थमन्त्रालयले सार्वजनिक गरेको तलबमानमा हलका सवारी चालकको भन्दा सुब्बा खरिदार तलब सार्वजनिक भएपछि उनीहरू आन्दोलित भएका हुन्। राजस्व सचिव कृष्णहरि पुस्करले जारी तलबमानमा अधिकृतस्तर र नासुको तलबमानमा धेरै अन्तर छ। अधिकृत र नासुको १० हजारभन्दा बढी अन्तर छ। हुचवाभरमा बिनायोजना तलब बढाउनको घोषणा बजेटमा गरिएको अहिले समस्या आएको अर्थ मन्त्रालयकै एक कर्मचारीले बताए। बजेट नै लथालिंग छ । अति जताजतै विकृति नभएर के होस् त, उनले भने। कर्मचारी सघसंगठनले आर्थिक वर्ष २०७९८० को बजेट वक्तव्यमा उल्लेख गरिएभन्दा नयाँ र फरक खालको तलबमान अर्थ मन्त्रालयले सार्वजनिक गरेकोमा विरोध जनाएका छन्। अर्थ मन्त्रालयको छापा र जिम्मेवार अधिकारीको दस्तखतसहितको राष्ट्रसेवक कर्मचारीहरूको नयाँ र फरकफरक तलबमान उल्लेख भएबाट आम राष्ट्रसेवक कर्मचारीहरूमा अन्योल बढाएको उनीहरूको भनाइ छ।"
प्रहरीका रासन भत्ता बुझ्दै सशस्त्रका गणपति,"काठमाडौैं : दार्चुलामा खटिने सशस्त्र प्रहरीले एक दिनको रासन भत्ताबापत सरकारबाट ३६४५५ रुपैयाँ प्राप्त गर्छन्। एक महिनामा रासनबापत १० हजार ९२० रुपैयाँ प्राप्त गर्छन्। सशस्त्र प्रहरीका गुल्म तथा गणपतिले तल्लो पदका प्रहरीलाई बिदामा पठाएर रासन बापतको पैसा कमिसन माग्ने गरेको खुलेको छ। यसैबीच सशस्त्र प्रहरी बल ४४ नम्बर गणमा जेठमा एकैसाथ १४५ जना प्रहरी बिदामा बसेका छन्। सीमा सुरक्षामा दार्चुलामा खटाइएको २ सय ३९ मध्ये १ सय ४५ जना बिदामा थिए। उक्त गणले विशेष अदालतमा बुझाएको दैनिक रोल क्रम हाजिरी विवरणमा १ सय ४५ जना बिदामा रहेको तथ्यांक छ। गणपति एसपी त्रिभुवन बिष्टले नियमविपरीत धेरै कर्मचारी एकैसाथ बिदामा पठाएपछि विवादमा तानिएका छन्। उनीविरुद्ध नियमविपरीत कर्मचारी बिदामा पठाएको र बिदा दिएबापत रासन भत्ता फिर्ता मागेको आरोप लागेको छ। सोही गणका वरिष्ठ हवल्दार नरेशसिंह शाहुले उक्त गणभित्र रासनमा कटौती गरिएको र अनियमितता भएको, सिपाही र हवल्दारलाई गुणस्तरहीन खाना दिएको भन्दै सञ्चारमाध्यममा सूचना दिएका थिए। साथै संगठनमा बेनामी उजुरी हालेका थिए। कर्मचारी बिदाको विषयमा सोध्दा गणपति बिष्ट भने कुनै प्रतिक्रिया दिएनन्। सञ्चार माध्यमलाई सूचना दिएको भन्दै हवल्दार शाहुविरुद्ध सशस्त्र प्रहरी विशेष अदालतमा असार २२ गते मुद्दा दायर गरिएको थियो। २४ गते भएको थुनछेक बहसका क्रममा अदालतले उनलाई पुर्पक्षका लागि थुनामा पठाउने आदेश दिएको थियो। उनको नाम उद्धृत गदै समाचार प्रकाशित भएपछि गणपति बिष्टले हवल्दार शाहुलाई स्पष्टीकरण सोधेका थिए। रासन र हाजिरीको मात्रै सूचना दिएका शाहुलाई नम्बर ४४ गण हेडक्वाटर दार्चुलाको आन्तरिक गोप्य सूचना तथा हातहतियार गोलीगट््ठाको आन्तरिक जनशक्ति विवरण खुल्ने गरी सूचना प्रकाशित गर्न लगाइएको भन्दै विशेष अदालतमा अभियोगपत्र दायर भएको थियो। अभियोगपत्रमा सर्वस्वसहित जन्मकैदको माग गरिएको छ। संगठनभित्रकै कमजोरी र रासन रोगको भण्डाफोर गर्ने हिम्मत गरेका हवल्दारविरुद्ध सम्पूर्ण संगठन लागेर जन्मकैदको माग गर्दे अभियोगपत्र दायर गरेपछि सशस्त्र प्रहरी संगठनप्रति नै प्रश्न उठेको छ। सूचना दिएका प्रहरी हवल्दार जेलमा गइसके तर ऐनविपरीत जनशक्ति बिदामा पठाउने र आर्थिक चलखेल गरेको आरोप लागेका गणपति बिष्टलाई भने संगठनले कुनै कारबाही गरेको छैन। सशस्त्र प्रहरी बलका प्रवक्ता विदुर खड्का सशस्त्र प्रहरी बल ४४ नम्वर गणमा २ सय ५८ जना कार्यरत रहेको र तत्कालीन समयमा १ सय २२ जना बिदामा रहेको पुष्टि गरे। उनी भन्छन्, १ सय २२ जना बिदामा बसेको भन्ने कागजात आएको छ। रातिको रोलक्रम हाजिरीमा यही देखाउँछ। यदि यसो गरेको पुष्टि भयो भने गणपति बिष्टलाई कारबाही हुन्छ। सामान्य अवस्थामा टोटल कर्मचारीमध्ये बढीमा १५ प्रतिशतभन्दा बढीलाई बिदामा बस्न नपाइने नियम छ। उनका अनुसार रोलक्रम हाजिरीलाई आधार मानेर सशस्त्र प्रहरी संगठनले गणपति बिष्टविरुद्ध आन्तरिक छानबिन गरिरहेको छ। सशस्त्र प्रहरी बल ७ नम्बर प्रदेशको अत्तरिया बाहिनीका एसएसपीको नेतृत्वमा गणपति माथि आन्तरिक छानबिन भइरहेको छ। प्रतिवेदन आएको छैन। छानबिनका क्रममा कमजोरी देखिए निलम्बन गरी थप कारबाही हुन्छ। सीमा सुरक्षाका लागि भन्दै स्थापना भएको सशस्त्र प्रहरीको गण, गुल्म तथा बाहिनीमा प्रहरीको रासनमा चरम आर्थिक हिनामिना हुने गरेको खुलेको छ। नाम नबताउने सर्तमा सशस्त्र प्रहरीका एक अधिकृत भन्छन्, तल्लो तहका प्रहरी कर्मचारीमाथि गुल्मपति वा गणपतिको चरम शोषण छ। नेतृत्वले अपराध नै गर्छन्। ब्यारेकभित्र ठूलो जनशक्तिलाई बिदामा छाडेर उनीहरूको रासनबापतको रकम नेतृत्वले खाने गरेका छन्। उनका अनुसार सशस्त्र र आर्मीमा पनि यो समस्या देखिन्छ। माथिल्लो पदका कर्मचारीलाई केही गर्देनन् तर तल्लो पदका कर्मचारीलाई चरम आर्थिक हिनामिना गर्छन्। हुन त पछिल्लो समय हरेक कर्मचारीको बैंक खातामै तलब तथा रासनबापतको रकम जाने गर्छ। तर, बिदामा जाने कर्मचारीले रासनबापतको रकम गणपतिलाई दिनुपर्ने बाध्यता छ। कहिलेकाहीँ बिदा आवश्यक नपरेकालाई पनि जबरजस्ती पठाउने गरिन्छ। फर्किएपछि रासन रकम फिर्ता मागिन्छ। गुनासो गर्ने तथा आनाकानी गर्नेलाई सजाय गरिदिने, बढुवा रोक्का गर्ने, अनेक आरोप लगाउने तथा विकटमा सरुवा गरिदिने जस्ता हर्कत नेतृत्वले गर्ने गरेकाले पनि सजायको डरले पनि प्रहरीहरू रासन रकम बुझाउन बाध्य हुने गरेको उनले बताए। हवल्दार शाहुले पनि सञ्चार माध्यममा दिएको सूचनाका आधारमा सिपाहीको रासनबापत कार्यालय प्रमुखले हरेक महिना १५१६ लाख रुपैयाँ लिने गरेको विवरण उल्लेख छ। संगठन प्रमुखले कार्यालय प्रमुखलाई यस्तै निर्देशन दिन्छन् ? भनेर प्रश्न गरेका छन्। अर्का एक अधिकृत भन्छन्, उपत्यका तथा सुगम स्थानमा यस्तो समस्या केही कम छ। बाहिरी जिल्ला तथा विकट ठाउँहरूमा रासन रकममा व्यापक अनियमितता छ। कतिपय जुनियर जवानहरूले प्रत्येक महिना बिदा बस्दा ५ हजारदेखि १० हजार रुपैयाँसम्म गणपतिलाई बुझाउने गरेको देखेको छु।"
आदिवासी जनजाति साझा फूलबारी,"राष्ट्रिय गानले भन्छ सयौं थुंगा फूलका हामी, एउटै माला नेपाली, सार्वभौम भई फैलिएका मेचीमहाकाली। विभिन्न जातजाति र समुदायका रंगीबिरंगी फूलहरूको साझा बारी हो, नेपाल। यहाँका सबै आदिवासी, जनजाति रगीबिरंगी फूलका थुंगा हुन्। सबै देशभक्ति, देशप्रेम र राष्ट्रियताको मालामा उनिएका छन्। सिंगो देश सार्वभौम छ, सम्पन्न छ। त्यसैकारण, विश्वमा देशको मान छ, शान छ। स्वतन्त्र र अटल राष्ट्रको अलग्गै पहिचान छ। जसले प्रत्येक जाति, समुदाय, व्यक्ति र नागरिकको शिर सगरमाथाजस्तै ठाडो बनाउँछ। मुलुकभित्रका सबै जाति र समुदाय राष्ट्रका थुंगा हुन्। सबै ढकमक्क फुल्दा मात्रै फूलबारीको शोभा झल्कन्छ। मल नपाएकालाई मल, पानी नपाएकालाई पानी, गोडमेल नपाएकालाई गोडमेल गर्न सक्यौ भने मात्रै सबै फूलले फुल्ने समान वातावरण पाउँछन्। सबै फूलका आआफ्नै विशेषता, गुण र स्वभाव हुन्छ। तर, आधुनिकताको प्रयोग र सहजताका नाममा राष्ट्रका गहना आदिवासीजनजातिका भाषा, धर्म, संस्कृति, परम्परा, पहिचान र पेसा संकटतिर धकेलिँदैछन्। जीवन पद्धति नै प्रकृतिसँग जोडिएको आदिवासी जनजातिका परम्परागत सीप र पेसाको संरक्षण र संवद्र्धन नहुँदा कतै देशकै पहिचान नै संकटमा त पर्ने होइन भन्ने चिन्ता पनि छाउन थालेको छ। माछा मारेर जीविकोपार्जन गर्ने बोटे र माझी समुदायको पुख्र्यौली पेसालाई ध्यानै नदिई माछा मार्न पनि लाइसेन्स लिन बाध्य पारिँदैछ। चेपाङको बाँस, निगालोबाट बन्ने डोको, नाम्लो, डालो सहर बजारमा देखिनै छोडेको छ। हिमालमा बस्ने भोटेको जडीबुटी बिक्री नहुँदा पेसा संकटमा छ। तराईमा बस्ने कुशबन्धियाको सिलौटो बिक्री हुन छोडेको छ। कुमालेले बनाउने माटोको भाँडो विस्थापन हुँदैछ। चर्खाबाट धागो बनाउने तामाङको पेसा त लोप नै भइसक्यो। गलैंचा पनि हराउँदैछन्। आधुनिकताका नाममा प्लास्टिक र आल्मुनियमबाट बनेका सामानको प्रयोग बढ्दै गएको छ। यसले एकातिर परम्परागत सामग्री र हस्तकलालाई विस्थापित गर्दैछ। अर्कोतिर, परनिर्भरता बढाउँदै लगेको छ। यसैगरी आदिवासी, समुदायका भाषा र संस्कृति पनि हराउँदै जाने हो भने देशका लागि अमूल्य क्षति हुनेछ। रंगीबिरंगी फूलहरू धमिला देखिनेछन्। संविधानको प्रस्तावनादेखि मौलिक हकसम्मका व्यवस्थामा सबै आदिवासी, जनजातिका संस्कृति, परम्परा, भाषा, रीतिरिवाजको संरक्षणसम्बन्धी व्यवस्था छन्। आदिवासी जनजातिका सीप र पहिचानको संरक्षण र प्रवद्र्धनका लागि छुट्टै संवैधानिक आयोग नै छ। यस्तै धारा (३) मा राष्ट्रको परिभाषा छ। जहाँबहुजातीय, बहुभाषिक, बहुधार्मिक र बहुसांस्कृतिक विशेषतायुक्त भौगोलिक विविधतामा रहेका समान आकांक्षा र नेपालको राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान् रही एकताको सूत्रमा आबद्ध सबै नेपाली जनता समष्टिमा राष्ट्र हो भनिएको छ। धारा १८ मा समानताको हक, ३२ मा भाषा तथा संस्कृतिको हक, धारा ४२ ले समानुपातिक समावेशीलाई ग्यारेन्टी गरिएको सामाजिक न्यायको हकको व्यवस्था गरेको छ। आदिवासी जनजाति, मधेसी, मुस्लिम, दलित, महिला आयोगहरू संवैधानिक बनाइएका छन्। तिनीहरूले पनि यी वर्ग र समुदायको उत्थान, विकास र समृद्धिका पक्षमा काम गर्नुपर्ने दायित्व र जिम्मेवारी तोकिएको छ। आदिवासी जनजाति आयोगलाई आदिवासी जनजातिका परम्परागत सीप, प्रविधि र विशिष्ट ज्ञानको संरक्षण र प्रवद्र्धन गरी व्यावसायिक प्रयोगमा ल्याउन सहयोग गर्ने कार्यादेश नै तोकिएको छ। भाषा, लिपि, संस्कृति, इतिहास, परम्परा, साहित्य, कलाको अध्ययन अनुसन्धान गरी संरक्षणका लागि सिफारिस गर्ने दायित्व र जिम्मेवारी पनि आयोगलाई दिइएको छ। व्यवहारमा भने आदिवासी जनजातिका सीप र पहिचान भने दिनप्रतिदिन ओझेलमा पर्दैछन्। आदिवासी जनजातिका सीप के के हुन् ? ती सीप र ज्ञानले राष्ट्रको विकासमा के कस्तो योगदान पुर्याएको छ ? तिनको संरक्षण र प्रवद्र्धन किन जरुरी छ ? भन्ने विषयमा ध्यान दिन छोडिएको छ। विकासका नाममा आदिवासी जनजातिका थातथलो भताभुंग पारिँदैछन् भने उनीहरूका सीपलाई आधुनिकताका नाममा विस्थापन गरिँदैछ। त्यसैले, राष्ट्रका गहनाको संरक्षण गर्ने, उनीहरूका सीपलाई आधुनिकतासँग जोड्ने र साझा फूलबारीको संरक्षण गर्नेतिर राज्यको ध्यान जान जरुरी छ।"
बजेट सुनिश्चित नभएसम्म निजगढमा रूख काट्न दिइन्न : वनमन्त्री यादव,"काठमाडौं : वन तथा वातावरणमन्त्री प्रदीप यादवले बाराको निजगढ अन्तर्राष्ट्रिय विमानस्थलका लागि मुआब्जा पाइसकेका टाँगियाबस्ती खाली गराएर विमानस्थल निर्माणका लागि आवश्यक पर्ने बजेटको सुनिश्चित भएपछि मात्रै रूख काट्ने अनुमति दिइने बताएका हुन्। सामुदायिक वन दिवस, २०७९ का अवसरमा आज बुधबार आयोजित राष्ट्रिय पुरस्कार वितरण कार्यक्रमलाई सम्बोधन गर्दै मन्त्री यादवले आफू व्यक्तिगत रुपमा निजगढ अन्तर्राष्ट्रिय विमानस्थल निर्माणको पक्षधर भएकाले मुआब्जा पाइसकेको जग्गा खाली नहुँदासम्म र बजेटको सुनिश्चितता नहुँदासम्म एउटा रूख पनि काट्न नदिने बताएको यादवको सचिवालयद्वारा जारी विज्ञप्तिमा जनाइएको छ। उनले भने, विमानस्थल निर्माणका नाममा वन विनास गर्न दिइने छैन, सम्मानित अदालतलाई म धन्यवाद दिन चाहन्छु, रूख कटान गर्ने, विभिन्न नाटक गरेर पैसा खाइदिने तर विमानस्थल निर्माणका लागि बजेट सुनिश्चितता नहुने। यस्तो षड्यन्त्र हुन दिन्न। निजगढ अन्तर्राष्ट्रिय विमानस्थल निर्माणका लागि मन्त्रालय सधैं सकारात्मक रहेकाले सबैभन्दा पहिले मुआब्जा पाइसकेको वनको कब्जा गरिएको करिब ५०० हेक्टर जमिन खाली हुनुपर्ने तथा विमानस्थल निर्माणका लागि बजेटको सुनिश्चितता हुनुपर्ने मन्त्रालयको माग रहेको मन्त्री यादवले जानकारी दीए। उनले भने, मुआब्जा पाइसकेको जमिन खाली गरियोस्, विमानस्थल निर्माणका लागि आवश्यक पर्ने रूख कटान गर्न मन्त्रालय अनुमति दिन तयार छ। यसैगरी मन्त्री यादवले वन माफियालाई तह लगाउनका लागि आफू जस्तोसुकै कदम चाल्न पनि पछि नहट्ने बताए। कार्यक्रममा मन्त्री यादवले सामुदायिक वनका क्रियाकलापले नेपालको वनजंगल क्षेत्रमा उल्लेख्य वृद्धि हुनाका साथै वनको विकासमा ठूलो योगदान पुगेको बताए। मन्त्री यादवले वन कर्मचारी, विभिन्न सामुदायिक वन तथा समुदायमा आधारित साझेदारी वन, कबुलियती वन, निजी वनहरुले गरेका राम्रा कामका कारण अहिले वन तथा वातावरण मन्त्रालय गालीको ठाउँमा ताली खाने मन्त्रालय भएको बताए।"
'बर्दिवासको मेयरमा स्वच्छाचारी प्रवृत्ति हावी भयो',"ढल्केवर(धनुषा) :महोत्तरीको बर्दिवास नगरपालिकाका पूर्वमेयर विदुरकुमार कार्कीले बर्दिवासका हालका मेयरमा स्वच्छाचारी प्रवृत्ती हावी भएको टिप्पणी गरेका छन् । हालसम्म मेयर प्रह्लादकुमार क्षेत्रीको काम कारवाही स्वच्छाचारी प्रवृत्तीको रहेको उनले टिप्पणी गरेका हुन् । मेयर क्षेत्रीले गरेको निर्णयलाई विश्लेषण गर्दै उनले नगरपालिकामा कर्मचारीतन्त्र हावी भएको सुनाए । संसदीय अभ्यास अनुसार एकसय दिनलाई सरकारको हनिमुन अवधि भन्छन् । नेतृत्वले लिएको निर्णयबारे प्रतिक्षा गरिन्छ । तर, बर्दिबास नगरपालिकामा मेयरले कार्यभार सम्हालेको एक दिन नपुग्दै विवादमा तानिनुभयो, पूर्वमेयर कार्कीले अन्नपूर्णसँग कुराकानी गर्दै भने, मेयरले पूर्वाग्राही, दृष्टिकोणविहीन, स्वेच्छाचारी, भिजनलेस ढंगले निर्णयहरु गरेका छन् । जसको ज्वलन्त उदाहरणको रुपमा करारका शिक्षकलाई निकालिएको प्रकरणलाई हेर्दा पुग्छ । सुरु गरिएका कामहरुलाई टेकेर नयाँ कामहरुको थालनी गर्नु पर्नेमा मेयर क्षेत्रीले ती सबै सकारात्मक प्रयासलाई धारासाही बनाउने काम गरेको कार्कीको भनाइ छ । पहिला करारका कर्मचारीमा हात हाल्नुभयो, लगत्तै करारको शिक्षकलाई हटाउनुभयो । उहाँ बर्दिबासको शिक्षा क्षेत्रलाई धारासाही बनाउने खालको निर्णय लिइरहनु भएको छ,' पूर्वमेयर कार्कीले भने, यसले आमजनतामा निराशा पैदा गरेको छ । आफ्नो कार्यकालमा गरिबका छोराछोरी पढ्ने सामुदायिक विद्यालयमा खुल्ला प्रतिस्पर्धामार्फत क्षमतावान ६२ जना करारका शिक्षक भर्ना गरिएको उनले उल्लेख गरे । उनले भने, अब उहाँले विद्यालयलाई आफ्ना कार्यकर्ताहरुलाई शिक्षकको रुपमा विद्यालयलाई भर्तिकेन्द्रको रुपमा अगाडि बढाउनु खोज्नुभएको छ । यसबारे जनमानसमा तीव्र चिन्ता प्रकट भएको बताउँदै उनले थपे, उहाँले करारका शिक्षकलाई हटाएर गर्न नहुने काम गर्नुभयो । यस्ता कामहरुले उज्यालो बर्दिबास बनाउन सक्नु हुन्न भन्ने दृष्य देखियो । कार्यपालिका बैठकमा कार्यपालिका सदस्यको मतलाई पेलेर निर्णय लिने काम भइरहेको पूर्वमेयर कार्कीले सुनाए । उनका अनुसार फरक मतलाई उहाँले (मेयर क्षेत्री) ले सम्मान गर्नुभएको छैन । नेतृत्व भनेको समाज, विकास सिद्धान्त, समाजिक बनोट सबैलाई बुझेर निर्णय लिनु पर्छ । बर्दिबास नगरपालिकको पहिलो नेतृत्वले गरेको कामलाई नीति तथा कार्यक्रममा अगाडि बढाउन सक्नुभएन । अहिलेको नेतृत्व यी र यस्ता पक्षमा चुक्दै गइरहेका पूर्वमेयर कार्कीको भनाई छ । नगरपालिकाले सुरु गरेको गेमचेन्जर ड्रिम प्रोजेक्टहरुलाई मेयर क्षेत्रीले पाखा लगाएर खर्च गर्ने बजेट मात्रै ल्याएको उनले टिप्पणी गरे । शिक्षा, स्वास्थ्य, भौतिक पूर्वधार लगायतका क्षेत्रलाई एक दशकमा उचाईमा लैजान आवधिक योजना तयार गरिएको थियो । त्यसले अर्ब बजेट लाग्ने प्रक्षेपण गरको थियो, पूर्व मेयर कार्कीले भने, हामीले त्यसलाई अगाडि बढाएर थुप्रै काम थालेका थियौं । अहिलेको नेतृत्वले सबैलाई पाखा लगाएर चरित्र र लक्ष्य विहिन नीति तथा कार्यक्रममा बजेट विनियोजन गरेको छ । पछिल्लो समय नगरका ६२ जना करार शिक्षकलाई हटाएपछि मेयर क्षेत्री विवादमा तानिएका हुन् । बर्दिबासलाई शैक्षिक हव बनाउने अभियानमा विद्यालयहरुमा शिक्षकको कमी भएपछि पूर्वमेयर कार्कीले गत वर्ष खुल्ला प्रतिस्पर्धा मार्फत प्राथमिक तहदेखि माध्यमिक तहसम्मका ६२ जना करारका शिक्षक भर्ना गरेका थिए । तर, गत साउन २० गते नगरपालिकाका शिक्षा अधिकृत गणेश प्रसाद दाहालले एक सूचना जारी गरि कारारका नगर शिक्षकलाई हाजिर नगराउन र कामकाज नलगाउन विद्यालयहरुलाई परिपत्र गरेपछि शिक्षकहरु आन्दोलित भएका हुन् । करार नविकरणको माग गर्दै चरणबद्ध आन्दोलनको कार्यक्रम घोषणा गरेर शिक्षकहरु नगरपालिका कार्यालयको मूल प्रवेशद्वारमै निरन्तर धर्ना दिइरहेका छन् । यता नगरपालिकाले भने उनीहरुको मागलाई वेवास्ता गर्दै नयाँ शिक्षक भर्नाका लगि सूचना आह्वान गरिसकेको छ । मेयर क्षेत्रीले शिक्षकहरुले म्याद थपका लागि निवदेन नदिएकाले उनीहरुको म्याद थप नभएको र शिक्षक भर्नाका लागि नयाँ सूचना आह्वान गरिएको दावी गरेका छन् । उनले नयाँ भर्ना प्रक्रियामा सहभागी भएर विधि र प्रक्रियाको सम्मान गरिदिनका लागि आन्दोलनरत शिक्षकहरूलाई आग्रह गरेका छन् ।"
"स्थानीय तहमा सरुवा आतंक, अनुकूलका हाकिम रोज्दै जनप्रतिनिधि","परासी : नवलपरासीको सरावल गाउँपालिकाका प्रमुख प्रशासकीय अधिकृत कृष्णप्रसाद ज्ञवाली ६ महिना पनि पालिकामा बस्न पाएनन्। जनप्रतिनिधि चुनिएर आएसँगै उनको सरुवा भयो। पालिकामा उनले साढे ५ महिनामात्र काम गर्न पाए। आफू अनुकुलको काम नगर्ने छनक पाएपछि गाउँपालिका अध्यक्ष अर्को प्रमुख प्रशासकीय अधिकृत ल्याउनेतर्फ लागे। ज्ञवालीको भूमि व्यवस्था, सहकारी तथा गरिबी निवारण मन्त्रालयमा सरुवा भयो। उनको ठाउँमा लुम्बिनी प्रदेश मुख्यमन्त्री कार्यालयबाट आएका दुर्गा पौडेलले साउनदेखि प्रमुख प्रशासकीय अधिकृतको रुपमा काम गर्न सुरु गरेका छन्। ज्ञवालीजस्तै रामग्राम नगरपालिकाका प्रमुख प्रशासकीय अधिकृत राकेश पाण्डेको पनि ७ महिनामै सरुवा भयो। नयाँ जनप्रतिनिधि आएको केही समयमै पाण्डेको मुसिकोट नगरपालिका गुल्मीमा सरुवा भयो। पाण्डेको ठाउँमा दोलखाको भिमेश्वर नगरपालिकाबाट मानबहादुर खड्का आएका छन्। त्यस्तै सुनवल नगरपालिकाका प्रमुख प्रशासकीय अधिकृत अशोक कोइराला पनि लामो समय नगरपालिकामा बस्न पाएनन्। उनको पनि नयाँ जनप्रतिनिधि आएको केही समयमै सरुवा भयो। उनको ८ महिनामा सरुवा भएको हो। सन्धिखर्क नगरपालिका अर्घाखाँचीमा सरुवा भएका कोइरालाको ठाउँमा रेसुङ्गा नगरपालिकाका प्रमुख प्रशासकीय अधिकृत मुक्तिराम मरासिनीलाई ल्याइएको छ। सामान्यतः निजामती कर्मचारीहरु कम्तीमा दुई वर्ष एकै ठाउँ बस्न पाउने निजामती सेवा ऐनमा छ। तर समय नपुग्दै कर्मचारीहरुको सरुवा हुने गरेको छ। यस्तो सरुवा सबैभन्दा बढी स्थानीय तहमा छ। बर्दघाट नगरपालिकाका प्रमुख प्रशासकीय अधिकृत मेघनाथ पाध्याको पनि सरुवा भएको छ। उनको भने २ वर्ष १० महिनापछि सरुवा भएको हो। पाध्याको सुर्खेतको पञ्चपुरी नगरपालिकामा सरुवा भएको छ। उनको ठाउँमा कपिलवस्तुको बुद्धभूमि नगरपालिकाका कृष्ण प्रसाद सापकोटा आएका छन्। सात पालिका रहेको जिल्लाका अन्य पालिकामा भने पुरानै प्रमुख प्रशासकीय अधिकृत छन्। नयाँ जनप्रतिनिधि चुनिएर आएसँगै अहिले देशका धेरै स्थानीय तहहरुले करारका कर्मचारी हटाउन थालेका छन्। आफ्ना व्यक्तिहरु राख्न त्यसरी कर्मचारी हटाएको आरोपसमेत नयाँ जनप्रतिनिधिहरुमाथि लाग्ने गरेको छ। नवलपरासीका केही स्थानीय तहहरुले पनि कार्यरत करारका कर्मचारी हटाउने र नयाँ भर्ना गर्ने सोंचमा रहेको बताइएको छ। त्यसरी पुराना हटाएर नयाँ राख्ने विषयमा केही स्थानीय तहका प्रमुख प्रशासकीय अधिकृतहरुले असहमति जनाएपछि सरुवा गरेर नयाँ प्रमुख प्रशासकीय अधिकृत ल्याएको हुन सक्नेसमेत कर्मचारीहरुले आशंका गर्न थालेका छन्। जनप्रतिनिधिहरु निर्वाचित भएर आएसँगै पहिलो निशानामा प्रमुख प्रशासकीय अधिकृतहरु पर्ने गरेका छन्। पदभार सम्हाल्नेवित्तिकै पालिकाका प्रमुख र अध्यक्षको मनसाय नै हाकिम फेर्ने देखिएको छ। आफू अनुकुलको काम नगर्ने संकेत पाएपछि प्रमुख र अध्यक्षहरु शक्ति केन्द्रमा धाउने र अवधि नपुग्दै प्रशासकीय अधिकृतहरुको सरुवा गराउने गरेको पाइएको हो। आफू अनुकुलका प्रमुख प्रशासकीय अधिकृत चाहिनेमा केही पालिका प्रमुखहरुले स्वीकार गरेका छन्। त्यसरी ल्याइएका प्रमुख प्रशासकीय अधिकृतहरुले प्रमुख र अध्यक्षहरुको अनुकुलमा काम गरेनन् भने फेरि अवधि नपुग्दै सरुवाको मारमा पर्नुपर्ने बाध्यता अघिल्ला जनप्रतिनिधिहरुको कार्यकालमा पनि देखिएको छ। त्यस्तै केही जनप्रतिनिधिहरुले आफूभन्दा फरक राजनीतिक आस्था राख्ने प्रमुख प्रशासकीय अधिकृतलाई सरुवा गरेर नयाँ ल्याउने गरेकोसमेत पाइएको छ। भने केहीले आस्था मिलेपनि अनुकूल काम नगर्ने संकेत पाएपछि सरुवा गराउने गरेको विगतमा नवलपरासीमै देखिएको थियो। केही प्रशासकीय अधिकृतहरु भने प्रमुखहरुको दबाबका कारण काम गर्ने वातावरण नभएपछि आफैँ सरुवा मागेर जाने गरेका उदाहरण पनि विगतमा जिल्लामा देखिएको थियो। सरुवा भएर आएका प्रमुख प्रशासकीय अधिकृतहरुले पनि परीक्षण अवधिको कार्यकालजस्तो भएर काम गर्नुपर्ने देखिएको छ। पालिकाका प्रमुख र अध्यक्षहरुले नियमविपरीत काम गर्न दबाब दिने र त्यसरी नमान्दा सरुवा हुने गरेको स्वयं प्रमुख प्रशासकीय अधिकृतहरुले गुनासो गर्ने गरेका छन्। यता आफू अनुकूलमा काम गर्नसक्ने प्रमुख प्रशासकीय अधिकृत चाहिनेमा सरावल गाउँपालिका अध्यक्ष सुखाडी प्रसाद चौधरी घुमाउरो पारामा स्वीकार गर्छन्। कर्मचारीको सहयोग बिना पालिकालाई सफल बनाउन नसकिने भएकाले भूगोलसँगै जनप्रतिनिधिहरुको चाहना बुझ्ने हाकिम आवश्यक हुने उनको तर्क छ। नयाँ आएका अधिकांश जनप्रतिनिधिहरु प्रशासनीक काम बारे अनविज्ञजस्तै छन्। कर्मचारीहरुले जनप्रतिनिधिहरुले केही जानेका छैनन् भनेर बठ्याँई गर्न खोज्छन्। त्यसरी काम गर्न असहज हुन्छ। त्यसैले हाम्रा समस्यालाई बुझेर सहजीकरण गर्न सक्ने प्रमुख प्रशासकीयको आवश्यकता हुने रहेछ। त्यसैले नयाँ ल्याउनु परेको हो, चौधरीको भनाइ छ। आफू अनुकुलका कर्मचारी ल्याउनेबारेको जिज्ञासामा सुनवल नगरपालिकाकी प्रमुख विमला अर्यालले इन्कार गरिन्। सरल र सबै कर्मचारीहरुको भावना बुझेर काम गर्ने प्रमुख प्रशासकीय अधिकृतलाई सरुवा गरेको भन्ने चर्चा कर्मचारीवृत्तमै उठेपछि नगर प्रमुख अर्यालले हाकिमले आफैँ सरुवा मागेर गएको दाबी गरिन्। नगर प्रमुख निकटका केही कर्मचारीको दबाबमा प्रमुख प्रशासकीय अधिकृत फेरिएको उनीमाथि आरोप छ। मैले पनि यो विषयमा धेरै टिकाटिप्पणी सुने। त्यसो होइन हाकिम साहेब स्वंयले सरुवा मागेपछि मैले मरासिनी सरलाई पठाई दिनुस् भनेकी हुँ, अर्यालले भनिन्। समय नपुग्दै सरुवा हुनु गलत भएको नेपाल निजामती कर्मचारीहरुको छाता संगठन आधिकारिक ट्रेड युनियन नवलपरासीका अध्यक्ष अमजद अलि अंसारीले बताए। छोटो समयमा सरुवा हुँदा कर्मचारीहरुको मनोबलसँगै कार्य दक्षतामा समेत प्रश्न उठ्न सक्ने भएकाले कम्तीमा दुई वर्ष ढुक्क भएर काम गर्ने वातावरणको सिर्जना हुनुपर्ने अंसारीको भनाइ छ। राजनीति र प्रशासन फरक विषय हो। कर्मचारीहरु सरकारको नीति र कार्यक्रमअनुसार चल्ने हो। यहाँ त जनप्रतिनिधिहरुको अनुकुलमा चल्दिनु पर्दा सरुवाको मारमा पर्नु परेको छ, अंसारीले भने।"
फोहोर व्यवस्थापनमा जापानको सहयोग मागेको छु : प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्डले जापान भ्रमण उपलब्धिमुलक रहेको बताएका छन् । पाँच दिने जापान भ्रमण सकेर नेपाल फर्किएका प्रचण्डले त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा भ्रमणबाट जापानमा भएका नेपालीहरु धेरै नै खुसी भएको बताएका हुन् । अध्यक्ष प्रचण्डले काठमाडौं उपत्यकामा फोहोर व्यवस्थापनमा सकस भइरहेका बेला जापान पुगेर फोहो व्यवस्थापनकै लागि सहयोग मागेको बताएका छन्। प्रचण्डले भने, 'विकास साझेदारमा जापान अघि छ । जापानले नेपाललाई गरेको सहयोगप्रति आभार प्रकट गर्यौं । प्रचण्डले भने,फोहोर व्यवस्थापनमा सायद संसारकै अग्रणी रहेछ जापान । कतै फोहोर नदेखिने बनाएका रहेछन्। फोहोर व्यवस्थापनमा तत्काल सहयोग चाहियो भनेर हामीले माग गर्यौं ।' आसन्न संघ र प्रदेश सभा सदस्य निर्वाचनमा पर्यवेक्षणका लागि जापानबाट संसदीय टिम आउने अपेक्षा गरिएको उनको भनाइ छ। उनले नेपाल जापानबीच प्रविधिको सहयोगबारे छलफल भएको बताए । प्रचण्ड पाँच दिन अघि जापानको फुकुओकामा आयोजना भएको नेपाल फेस्टिभलको समुद्घाटन कार्यक्रमका लागि जापान गएका थिए । उनी नेपाली जनप्रगतिशील मञ्च जापानको आयोजनामा टोकियोमा भएको नेपाली समुदायहरूबीच समृद्ध नेपालको आधार, आर्थिक क्रान्तिमा प्रवासी नेपालीको सरोकार विषयक अन्तरक्रिया कार्यक्रममा सहभागी भएका थिए ।"
निर्वाचनसम्बन्धी ऐन ल्याउन देव गुरुङको माग,"काठमाडौं : सांसद देव गुरुङले तत्काल निर्वाचनसम्बन्धी ऐन ल्याउन माग गरेका छन्। बुधबार प्रतिनिधि सभाको बैठकमा बोल्दै माओवादी केन्द्रका प्रमुख सचेतक गुरुङले निर्वाचनसम्बन्धी कार्यतालिकाका लागि तत्काल ऐन ल्याउनुपर्ने माग गरे। 'सरकारले मंसिर ४ गते संघ र प्रदेशसभा सदस्य निर्वाचनको घोषणा गरेको छ।प्रतिनिधि सभाको कार्यकाल पाँच वर्षको हुनेछ भनेर संविधानको धारा ८५ (१) ले भनिको छ। सर्वोच्च अदालतको दुई दुई पटकको आदेशले पाँच वर्ष घटाउन नपाउने भनिएको छ। यो मध्यावधि निर्वाचन पनि होइन। ७६ को ५ को सरकार विफल भएको पनि होइन,'उनले भने,' त्यसकारण निर्वाचन कार्यतालिकासम्बन्धी विषयमा एउटा ऐन ल्याउन आवश्यक छ।'"
जुत्ता कारखानामा आगलागी हुँदा चार करोडको क्षति,"काठमाडौं : बालाजुको बाइपासस्थित जुता कारखानामा लागेको आगो नियन्त्रणमा आएको छ। आगलागीबाट चार करोड बढीको क्षति भएको छ। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार श्रीराम पाण्डेले सञ्चालन गरेको 'वान वर्ल्ड फुटवेयर'मा लागेको आगो करिब ३ घण्टापछि नियन्त्रणमा आएको हो। प्रहरीका अनुसार बिहान साढे ११ बजेबाट लागेको आगो निभाउन ७ वटा दमकल र १७ वटा पानी ट्याङ्कर प्रयोग गरिएको थियो। काठमाडौं महानगरपालिकाबाट जुद्ध बारुण यन्त्रका २ वटा दमकल, ललितपुरबाट २ वटा दमकल, भक्तपुरबाट १ वटा दमकल, नेपाली सेनाबाट १ वटा, विमानस्थलबाट १ वटा गरी ७ वटा दमकल र १७ वटा पानी ट्यांकरको सहयोगमा आगो नियन्त्रणमा लिइएको प्रवक्ता मैनालीले बताए। त्यस्तै नेपाली सेना, नेपाल प्रहरी र सशस्त्रबाट करिब ३ सय प्रहरी आगो नियन्त्रणका लागि खटिएका थिए। आगलागीबाट कुनै मानवीय क्षति नभए पनि करिब ४ करोडभन्दा बढीको क्षति भएको अनुमान गरिएको छ। सञ्चालक पाण्डेका अनुसार कारखानामा काम गर्ने क्रममा विद्युत सर्ट भई आगो लागेको थियो।"
प्रतिनिधि सभाबाट तथ्याङ्क विधेयक २०७८ पारित,"काठमाडौं : तथ्याङ्क विधेयक २०७८ प्रतिनिधिसभाबाट बहुमतले पारित भएको छ । बुधबार बसेको प्रतिनिधिसभा बैठकमा प्रधानमन्त्री शेरबहादुर देउवाका तर्फबाट गृहमन्त्री बालकृष्ण खाणले राष्ट्रियसभाको सन्देशसहितको उक्त विधेयक प्रस्तुत गरेका थिए। सो क्रममा गृहमन्त्री बालकृष्ण खाणले ऐनलाई समय सान्दर्भिक बनाउन र तथ्याङ्कसम्बन्धी आवश्यकता पूरा गर्न विधेयक अघि बढाइएको जानकारी दिएका थिए। तथ्याङ्क सङ्कलन गर्नु सरकारको दायित्व रहेको र देशभरका हरेक विषयको तथ्याङ्क सङ्कलन र उपयोग गर्न पनि यसले सहयोग गर्ने उनको भनाइ छ । उनले तथ्याङ्क विभागको कार्यालय ३३ जिल्लामा रहेको र ७७ जिल्ला हेर्नुपर्ने हुँदा सबै जिल्लामा कार्यालय विस्तार गर्ने र कर्मचारीको क्षमता अभिवृद्धि गराउन आवश्यक हुने बताए। त्यसअघि बैठकमा सांसदहरुले विधेयकले तथ्याङ्कको विश्वस्तरको मान्यता, शुद्धता, गोपनीयताको विषयलाई समेत ध्यान दिनुपर्ने धारणा राखेका थिए । त्यस्तै प्रतिनिधिसभा बैठकबाट सपथ सम्बन्धी विधेयक २०७९ पनि पारित भएको छ ।"
"स्थानीय तहले तथ्याङ्क संकलन, भण्डार, उपयोग र वितरण गर्न सक्नेछन् : गृहमन्त्री","काठमाडौंः गृहमन्त्री बालकृष्ण खाणले तथ्यांकलाई विश्वसनीय आधार प्रदान गर्न आवश्यक रहेको बताएका छन् । तथ्याङ्क विद्येयकसम्बन्धी छलफलमा भाग लिँदै गृह मन्त्री खाणले तथ्याङ्क संकलन गर्नु सरकारको दायित्व रहेको बताएका हुन् । प्रदेशले तथ्याङ्क संकलनको व्यवस्था गर्नेछ । स्थानीय तहहरुले तथ्याङ्क संकलन, भण्डार, उपयोग र वितरण गर्न सक्नेछन् । तथ्याङ्कलाई विश्वसनीय आधार प्रदान गर्नेछ ।तथ्याङ्क संकलन गर्नु सरकारको दायित्व हो । तथ्याङ्क विवरण उपलब्ध गराउनु सरकारको कर्तव्य हो । देशको विकास निर्माण, अवस्था र अवस्थीतिका लागि तथ्याङ्कको भूमिका अग्रणी रहन्छ । ' मन्त्री खाडले तथ्याङ्क विद्युतीय प्रविधिमा पनि प्रयोग भइरहेको बताए । उनले भने,'तथ्याङ्क विभागले ३३ वटा कार्यालय स्थापना गरेको छ । ७७ जिल्ला हेर्नुपर्नेछ । तथ्याङ्कीय कार्यालयहरुको क्षमता विकास गर्नुपर्नेछ । सातै प्रदेशमा तथ्याङ्क कार्यालयको स्थापनाको व्यवस्थापन गरिएको छ ।'"
राष्ट्रपतिबाट नागरिकता विधेयक प्रमाणीकरणमा ढिलो नहुनु पर्थ्यो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले राष्ट्रपतिबाट नागरिकता विधेयक प्रमाणीकरणमा ढिलाई हुन नहुने बताएका छन्। पाँच दिने जापान भ्रमण सकेर नेपाल फर्किएका प्रचण्डले त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा प्रचण्डले नागरिकता विधेयक प्रमाणीकरण हुन ढिला गर्न नहुनुपर्ने बताएका हुन्। प्रचण्डले भने, 'राष्ट्रपतिजीले नागरिकता विधेयक प्रमाणीकरण गर्न रोक्नुहुन्न भन्ने मलाई लाग्छ। ढिलो नहुनुपथ्र्यो। नेपाल जापानबीच प्रविधिको सहयोगबारे छलफल भएको बताए। जापानका नेपालीहरु धेरै नै खुसी भएको उनको भनाइ थियो। प्रचण्ड पाँच दिनअघि जापानको फुकुओकामा आयोजना भएको नेपाल फेस्टिभलको समुद्घाटन कार्यक्रमका लागि गएका थिए। नेपाली जनप्रगतिशील मञ्च जापानको आयोजनामा टोकियोमा भएको नेपाली समुदायहरूबीच समृद्ध नेपालको आधार, आर्थिक क्रान्तिमा प्रवासी नेपालीको सरोकार विषयक अन्तरक्रिया कार्यक्रममा सहभागी भएका थिए।"
'बाढी पीडितको उद्दारको सवालमा सरकार कानमा तेल हालेर बस्यो',"काठमाडौं : सांसद महेश बस्नेतले देशभर बाढी र पहिरोले ठूलो क्षति गरेको भन्दै पीडितलाई राहत र क्षतिपूर्ति दिलाउन सरकारको ध्यानाकर्षण गराएका छन्। बुधबार प्रतिनिधि सभाको बैठकमा बोल्दै सांसद बस्नेतले यतिखेर राहत र उद्दारमा खटिनुपर्ने सरकार कानमा तेल हालेर बसेको आरोप लगाए। ' देशभर बाढी र पहिरोले क्षति गरेको छ। सरकारले यतिखेर कानमा तेल हालेर बसेको छ,'उनले भने। उनले भक्तपुरको मनोहर खोलामा आएको बाढीले बस्ती नै डुबानमा परेको बताउँदै तत्काल राहतको व्यवस्था गर्न सरकारसँग माग गरे। देश नै बाढी र पहिरोको चपेटमा परेको भन्दै उनले धनजनको क्षतिपूर्ति दिने कुरामा, राहत र पुनरस्थापना गर्ने कुरामा गृहमन्त्री र प्रधानमन्त्रीज्यूलाई सदनले खोजिरहेको टिप्पणी गरे। सदनमा आएर गृहमन्त्री बालकृष्ण खाँड र प्रधानमन्त्री शेरबहादुर देउवाले जवाफ दिन र उचित पहल गर्न माग गरे। ' देशभर बाढी पहिरोबाट भएको धनजनको क्षतिपूर्ति दिने कुरामा राहतको पुनरस्थापना गर्ने कुरामा गृहमन्त्री र प्रधानमन्त्रीज्यूलाई सदनले खोजिरहेको छ,'उनले भने,' सदनमा आएर यसको उचित जवाफ दिन र उचित पहल लिन का हार्दिक अनुरोध गर्दछु।'"
परराष्ट्रमन्त्री खड्का र चिनियाँ विदेशमन्त्री वाङ यीबीच भेटवार्ता,"काठमाडौं : परराष्ट्रमन्त्री डा नारायण खड्का र चिनियाँ विदेशमन्त्री वाङ यीबीच द्विपक्षीय वार्ता भएको छ। तीन दिने भ्रमणका लागि चीनमा रहेका मन्त्री खड्का र यीबीच सान्दोङ्ग प्रान्तको छिङ्दाओमा भेटवार्ता भएको हो। भेटवार्ताका क्रममा दुई देशबीचको सम्बन्धलाई थप सुदृढ गर्दै विकास निर्माणका काममा आपसी सहयोग गर्ने प्रतिवद्धता गरिएको छ। 'दुई असल छिमेकीबीच हरेक प्रकारका सहयोग र समझदारीलाई सौहार्द बनाउँदै अगाडि बढाउने प्रतिवद्धता दुवैतर्फबाट भयो,' भ्रमण दलमा सहभागी एक अधिकारीले भने। परराष्ट्रमन्त्री खड्काको सम्मानमा विदेशमन्त्री यीले आजै रात्रिभोजको आयोजना गरेको छ। मन्त्री खड्का १३ सदस्यीय भ्रमण टोलीको नेतृत्व गर्दै मंगलबार राति चीन प्रस्थान गरेका थिए।"
नेपाल र चीनका परराष्ट्र मन्त्रीबीच आज भेटवार्ता हुने,"काठमाडौं : नेपाल र चीनका परराष्ट्र मन्त्रीबीच आज भेटवार्ता हुने भएको छ । परराष्ट्रमन्त्री नारायण खड्काले चिनियाँ समकक्षी वाङ यीसँग चीनको सान्तोङ प्रान्तको छिङ्ताओमा भेटघाट गर्ने कार्यक्रम तय भएको परराष्ट्र मन्त्रालयकी प्रवक्ता सेवा लम्सालले जानकारी दिइन्। ताइवानको विषयलाई लिएर चीनअमेरिकाबीच विवाद चुलिरहेका बेला भएको यो भ्रमणलाई अर्थपूर्ण रूपमा हेरिएको छ। चीनले ताइवानको विषयलाई लिएर नेपालको समर्थन खोजिरहेका बेला परराष्ट्रमन्त्री खड्का चीन गएका हुन्। कांग्रेस सभापति शेरबहादुर देउवा प्रधानमन्त्री बनेपछि उनको सरकारको प्रतिनिधित्व गर्दै परराष्ट्रमन्त्री खड्काले चीन भ्रमणमा गरेका हुन्। खड्का तीनदिने भ्रमणका लागि मंगलबार ११ जनाको प्रतिनिधिमण्डलको नेतृत्व गर्दै चीन गएका छन्। प्रतिनिधिमण्डलमा परराष्ट्रसचिव भरत पौड्याल, वाणिज्य सचिवसहित ११ जना छन्। चिनियाँ विदेशमन्त्री वाङ यीको निमन्त्रणामा चीन भ्रमणमा गएका खड्काले नेपाल र चीनको सम्बन्धलाई पुनर्ताजगी गर्ने परराष्ट्र मन्त्रालयले जनाएको छ। मन्त्री खड्काको पनि यो पहिलो चीन भ्रमण हो।"
"कांग्रेसको पदाधिकारी बैठक बस्दै, प्रशिक्षण र सिट बाँडफाँटबारे छलफल हुने","काठमाडौं : सत्तारूढ दल नेपाली कांग्रेसको पदाधिकारी बैठक बुधबार बस्दैछ। पार्टी केन्द्रीय कार्यालय सानेपामा बिहान ११ बजे पदाधिकारी बैठक बस्न लागेको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार बैठकमा साउन ३० र ३१ गते जनप्रतिनिधिलाई प्रशिक्षण दिने विषयको बारेमा छलफल हुनेछ। कांग्रेसले पार्टीबाट उम्मेदवार भई स्थानीय तहमा प्रमुख तथा उपप्रमुख र अध्यक्ष तथा उपाध्यक्षमा निर्वाचित जनप्रतिनिधिलाई प्रशिक्षण दिने तयारी गरेको छ। बैठकमा संघ तथा प्रदेशको सिट बाँडफाँटको विषयमा समेत छलफल हुनेछ। आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न सत्ता गठबन्धनले कार्यदल गठन गरेको छ। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कार्यदलको संयोजकमा कृष्णप्रसाद सिटौला चयन भएका छन्। कार्यदलमा कांग्रेसबाट सिटौलासहित ज्ञानेन्द्रबहादुर कार्की र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तोकेको छ। प्रतिनिधिसभामा १ सय ६५ र प्रदेशसभामा ३ सय ३० सिट छन्।"
धरातल हेरेर गठबन्धन,"काठमाडौं : संघीय र प्रदेशसभा निर्वाचनमा सिट बाँडफाँटबारे सत्तागठबन्धनमा गृहकार्य सुरु भएको छ। गठबन्धनका दलहरूबीचमा प्रतिनिधिसभाका १६५ र प्रदेशसभाका ३३० वटै क्षेत्रमा गठबन्धन गर्ने तय भएको छ। गठबन्धनभित्र कुन मोडालिटीमा सिट बाँडफाँट गर्ने र निर्वाचनमा कसरी जाने भन्ने विषय भने टुंगिन सकेको छैन। त्यसका लागि सत्तारूढ दलले कार्यदल गठन गरेको छ। गठबन्धन दलमा सिट बाँडफाँटका विषयमा दुईवटा मोडेलमा छलफल सुरु भएको छ। पहिलो, स्थानीय तहको निर्वाचनका आधारमा जसको प्रभाव जहाँ राम्रो छ, त्यहीअनुसार अघि बढ्ने। दोस्रो, ०७४ सालको संघीय निर्वाचनमा आफूले जितेका क्षेत्रमा दाबी यथावत् राख्ने। स्थानीय तहको निर्वाचनको नतिजाले कांग्रेस एक्लैले पनि प्रदेश र प्रतिनिधिसभाको निर्वाचनमा एकल बहुमत ल्याउन सक्ने भन्दै कांग्रेसका केही नेताहरू गठबन्धनबिरुद्ध पनि बोल्न थालेका छन्। तर, कार्यदल नै बनिसकेकाले गठबन्धनका दलहरू बढीभन्दा बढी सिट आफूले कसरी लिने भन्ने ध्याउन्नमा छन्। कांग्रेस सहमहामन्त्री किशोर राठोर जहाँ मत ट्रान्सफर गर्न सजिलो हुन्छ त्यहाँ गठबन्धन दलले सिट बाँडफाँट गर्नुपर्ने बताउँछन्। स्थानीय धरातल हेरेर जित्न सक्ने स्थानलाई मूल्यांकन गरेर सिट दिनुपर्छ भन्ने कांग्रेसको कुरा हो। यसअघि २०७४ मा गठबन्धन दलको निर्वाचनको नतिजा हेर्दा संघीय निर्वाचनमा प्रत्यक्षमा माओवादी कांग्रेस भन्दा अगाडि थियो। त्यतिबेला माओवादीले ३६ सिट ल्याएको थियो। कांग्रेस भने २३ सिटमा सीमित थियो। राष्ट्रिय जनमोर्चाले भने १ एक सिट जितेको थियो। नेकपा एकीकृत समाजवादी भने त्यतिबेला एमालेमा थियो। उपेन्द्र यादवले नेतृत्व गरेको तत्कालीन संघीय समाजवादी पार्टी हाल जनता समाजवादी पार्टीले १० सिट जितेको थियो। नेपाली कांग्रेसका नेता रामहरि खतिवडा भन्छन्, स्थानीय तहको निर्वाचनले नै कांग्रेसको बलियो उपस्थिति देखाइसकेको छ। एउटा भ्रम के छरियो भने गठबन्धनबाट कांग्रेसले मात्र फाइदा लिएको छ भन्ने कुरा नै गलत हो। कांग्रेसका धेरै ठाउँमा संगठन बलिया भएका छन्। अब गठबन्धन गर्दा स्वभाविक रूपमा कांग्रेसले बढी भाग खोज्छ। यद्यपि सबै पार्टीको स्थानीय धरातल हेरेर गठबन्धन हुन्छ। सिट बाँडफाँट गर्दा १ सय ६५ सिटमध्ये कांग्रेसको भागमा १०० सिट हुनुपर्ने पक्षमा कांग्रेसका अधिकांश नेताहरू छन्। माओवादी केन्द्रले दोस्रो ठूलो दलका रुपमा दाबी गरेको छ। स्थानीय तहको निर्वाचनबाट कांग्रेस मात्र नभई माओवादी केन्द्र पनि हौसिएको छ। माओवादी नेता देव गुरुङ पनि स्थानीय तहको निर्वाचनमा आएको नतिजा र २०७४ सालको जुन नतिजा थियो त्यसको आधारमा गठबन्धन गर्दा जित्न सहज हुने बताउँछन्। आगामी प्रदेश र संघको निर्वाचनमा स्थानीय तह निर्वाचनको जनमत हेरेर तालमेल गर्दा कांग्रेस पहिलो र माओवादी पार्टी दोस्रो हुने देखिन्छ, गुरुङले भने, त्यसैले आफूले जितेका स्थानमा दाबी गर्नु स्वाभाविक पनि हो। नेकपा माओवादी केन्द्रका अध्यक्ष पुष्पकमल दाहालले केही दिनअघि एउटा कार्यक्रममा बोल्दै यो निर्वाचन अन्तिम हुने भन्दै अर्कोतिर प्रधानमन्त्री हुने इच्छा देखाएका थिए। प्रचण्डको उक्त प्रतिक्रियाले पनि उनले माओवादी पार्टी बलियो भनेर देखाउन खोजेको स्पष्ट हुन्छ। नेकपा एकीकृत समाजवादीले भने सिट बाँडफाँट सम्मानजनक हुनुपर्ने भन्दै आएको छ। समाजवादीका प्रवक्ता जगन्नाथ खतिवडा भन्छन्, स्थानीय तहको निर्वाचनले नतिजा रामै्र आए पनि केही असन्तुष्टि भए। गठबन्धनको नेतृत्वबाट अलिक ठूलो मन बनाएर टिकट वितरण गरियोस्। हाम्रो पार्टी नै नयाँ हो। तथापी स्थानीय तहको निर्वाचनमा महानगर उपमहानगरसम्म जित हात पारेका छौं। ती सबै कुरालाई ध्यान दिएर टिकट बाँडफाँट होला। अर्को कुरा कांग्रेसले सम्मानजनक सिट बाडँफाँट नगरे बाम मोर्चा बनाएर निर्वाचन लड्ने विकल्प अगाडि सारेका छौं। गठबन्धनभित्र कांग्रेसले ६० प्रतिशत छोड्न नमान्ने हो र अन्य दलले सम्मानजनक सिट चाहियो भन्दै ४० प्रतिशत भागमा बस्न नमान्ने हो भने गठबन्धन धरापमा पनि पर्न सक्छ। सत्तागठबन्धनको सहाराबिना नेकपा माओवादी केन्द्र, नेकपा एकीकृत समाजवादी, जनता समाजवादी र राष्ट्रिय जनमोर्चालाई निर्वाचनमा जित हात पार्न सकस भने देखिन्छ। अर्कोतिर कांग्रेसलाई पनि गठबन्धन भित्रकै कम्युनिष्ट दलहरूको सहारा बिना राम्रो सिट ल्याउन सकस हुने प्रष्ट छ। कांग्रेसका नेताहरूले प्रतिनिधिसभाको निर्वाचनमा स्वभाविक चुनावी तालमेल गरेर अघि बढ्नुपर्ने बताएका छन्। सोमबार बालुवाटारमा बसेको पदाधिकारी र पूर्वपदाधिकारी सहभागी बैठकमा नेताहरूले गठबन्धनका उम्मेदवार विजयी हुने कुरालाई केन्द्रमा राखेर व्यावहारिक, वैज्ञानिक र स्वभाविक प्रकृतिको चुनावी तालमेल गर्नुपर्ने बताएका थिए। पार्टी सभापति एवं प्रधानमन्त्री शेरबहादुर देउवाले आगामी निर्वाचनमा गठबन्धनमा आबद्ध दलहरूसँग कसरी जाने भन्ने छलफल गर्न बोलाएका थिए। व्यावहारिक र स्वाभाविक प्रकृतिको चुनावी तालमेल कसरी सम्भव छ भन्ने विषयमा छलफल भएको कांग्रेस नेता गोपालमान श्रेष्ठले बताए, गठबन्धन अस्वभाविक छ भने नगरौं। अहिले कांग्रेसको जनमत देशभर भएका अन्य दललाई पनि स्वभाविक रूपमा जानकारी छ। गठबन्धनका साथीहरूले पनि त्यहीअनुसार बुझ्नुहुन्छ। कांग्रेस सहमहामन्त्री भीष्मराज आङ्दाम्बेले यतिउति प्रतिशत भन्ने माग नभई गठबन्धनलाई कसरी जोगाएर आफ्नो क्षेत्र बलियो बनाउन सकिन्छ भन्नेतिर ध्यान दिनुपर्ने बताउँछन्। टिकट वितरण गर्दा धेरै कुरामा ध्यान दिनुपर्ने छ, उनले भने, सकेसम्म कांग्रेसको प्रयास बढी लिने नै हुन्छ। यद्यपि जित्ने सम्भावना बोकेका साथीहरूलाई टिकट दिन बाट छुटाउन हुँदैन। यसअघि जितेको भनेर मात्र नहुने भन्दै आङदम्बेले भने, जिल्ला र स्थानीय निर्वाचनको धरातललाई पनि हेर्नु जरूरी छ। सिट बाँडफाँट गर्न बनेको सत्तागठबन्धनको कार्यदलको संयोजक कांग्रेसका नेता कृष्णप्रसाद सिटौला बनेका छन। सोमबार बालुवाटारमा बसेको सत्ता गठबन्धनको कार्यदल बैठकले सिटौलालाई संयोजक बनाउने निर्णय गरेको सूचना तथा सञ्चारप्रविधि मन्त्री ज्ञानेन्द्र कार्कीले जानकारी दिए। कार्यदललाई साउन मसान्तभित्र सिट बाँडफाँटबारे टुंगो गर्न समय दिइएको छ। कांग्रेसबाट ३ जना सदस्य छन् भने अन्य चार पार्टीबाट दुईदुई जना सदस्य छन्। गठबन्धनले पाँचवटै दलका नेता सम्मिलित ११ सदस्यीय कार्यदल गठन गरेको थियो। जसमा महामन्त्री गगन थापा, शीर्ष नेता कृष्णप्रसाद सिटौला र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्। कार्यदलको अर्को बैठक साउन २६ मा बस्ने भएको मन्त्री कार्कीले बताए।"
एमालेले कार्यकर्ताका लागि भदौदेखि स्कुल सञ्चालन गर्ने,"काठमाडौं : नेकपा (एमाले) ले आगामी भदौ महिनादेखि नियमित रूपमा स्कुल चलाउने निर्णय गरेको छ। केन्द्रीय स्कुल विभागको आफ्नो बार्षिक कार्ययोजना अनुसार भदौ महिनादेखि नियमित रूपमा स्कुल चलाउने निर्णय गरेको उपमहासचिव तथा स्कुल विभाग प्रमुख प्रदीप ज्ञवालीले जानकारी दिए। उनका अनुसार जनसंगठनबाट प्रशिक्षण सुरु हुनेछ। एमालेले भदौ २ गते पहिलो चरणमा अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)लाई सहभागी गराउने तयारी छ। तीन दिने प्रशिक्षणमा कम्तिमा चालीस जनाको सहभागिता रहने बताइएको छ। दोस्रो चरणमा राष्ट्रिय युवा संघका कार्यकर्तालाई प्रशिक्षण दिने कार्यतालिका रहेको छ। उपमहासचिव ज्ञवालीले भदौ महिनामा ७८ वटा जनसंगठनका पदाधिकारी तथा सदस्यहरूलाई प्रशिक्षण दिइसक्ने योजना रहेको बताए। प्रशिक्षणमा जनताको बहुदलीय जनवाद र समृद्ध नेपालको निर्माण, मार्क्सवादी दर्शन र पार्टी जीवनमा त्यसको प्रयोग, पार्टीको दशौं महाधिवेशनको कार्यदिशा, संगठनात्मक व्यवस्थापन र सूचना प्रविधिको प्रयोग लगायतका विषयमा नेताहरूले प्रशिक्षण दिनेछन्। एमालेले विभिन्न पार्टीबाट प्रवेश गरेकालाई पनि पार्टीले प्रशिक्षण दिने भएको छ।"
बझाङमा एकै परिवारका तीनजना मृत फेला,"बझाङ : बझाङमा एकै परिवारका ३ जना मृत भेटिएका छन् । जिल्लाको बुंगल नगरपालिका९ रारुमा आमा, छोरा र छोरी झुन्डिएको अवस्थामा भेटिएका हुन् । मंगलबार राती भागेका उनीहरु बुधबार बिहान घर नजिकैको मकै बारीमा रुखमा झु्ण्डिएको अवस्थामा मृत भेटिएको प्रहरीले जनाएको छ । मृत्यु हुनेमा २२ वर्षीया गीता पार्की, उनकी पाँच वर्षीया छोरी र तीन वर्षीय छोरा रहेको प्रहरी निरीक्षक रमेश अवस्थीले जानकारी दिए । मंगलबार गीताका श्रीमान् पुष्कर पार्की भारतबाट घर फर्किएको प्रहरीको भनाइ छ । घटनाको अनुसन्धानका लागि सदरमुकाम चैनपुरबाट प्रहरीको टोली घटनास्थलतर्फ गइरहेको छ ।"
तलब वृद्धिमा विभेद् गरेको भन्दै ट्रेड युनियनको ध्यानाकर्षण,"काठमाडौं : राष्ट्रसेवक कर्मचारीहरुको तलब वृद्धिमा अन्याय गरेको भन्दै ट्रेड युनियनहरुले गम्भीर ध्यानाकर्षण जाएको छ। अर्थ मन्त्रालयबाट नयाँ तलबमानमा राजपत्रांकित पदमा रहेका कर्मचारीहरु संघ सरहका पदमा प्रदेश र स्थानीय तहमा कार्यरत कर्मचारीहरु, राजपत्र अनंकित र श्रेणीविहीन पदमा रहेका कर्मचारीहरुको तलब वृद्धिदर फरक पारेको भन्दै ट्रेड युनियनहरुले आपत्ति जनाएका हुन्। 'समान अंकमा तलब वृद्धि गर्नुपर्ने मान्यता ट्रेड युनियनहरुको रहे पनि आर्थिक वर्ष २०७९८० को बजेट वक्तव्यले राष्ट्रसेवक कर्मचारीको समान प्रतिशतमा तलब वृद्धि गरने आधार स्वीकार गरिसकेको असन्दर्भमा राजपत्रांकित पदहरुमा तलब वृद्धि गर्दा पद सोपान (मर्यादा)अनुरुप व्यवस्थापन गर्नेगरी नयाँ तलबमानमा लिएको आधार र तलब वृद्धिलाई कायम राख्दै समायोजन ऐन २०७५ अनुरुप प्रदेश र स्थानीय तहको पदमा समायोजन गर्दाको पद र समायोजन भएकाको पदलाई, राजपत्र अनंकित तथा श्रेणीविहीन पदमा समेत कायम गरी तत्काल लागू गर्न माग गर्दछौं,' ट्रेड युनिनहरुले जारी गरेको विज्ञप्तिमा भनिएको छ।"
तीन महिनापछि खुल्यो संस्कृत विश्वविद्यालयको ताला,"दाङ : दाङको नेपाल संस्कृत विश्वविद्यालयमा लागेको ताला तीन महिनापछि खुलेको छ। नेपाल विद्यार्थी संघले विभिन्न १४ बुँदे माग राख्दै विश्वविद्यालयमा लगाएको ताला तीन महिनापछि खोलेको हो। साउन २२ गते आइतवार उच्च अदालत तुलसीपुरले विश्वविद्यालयमा लागेको ताला खोल्न भन्दै अन्तरिम आदेश जारी गरेपछि आन्दोलनरत नेपाल विद्यार्थी संघ नेपाल संस्कृत विश्वविद्यालय संर्घष समितिले बुधवार ताला खोलेको हो। अदालतको आदेशको सम्मान गर्दै उपकुलपति कार्यालय, शिक्षाध्यक्ष कार्यालय, शिक्षाध्यक्ष कार्यालय मातहातमा रहेको शैक्षिक प्रशासन महाशाखा, कुलसचिव र बजेट महाशाखाको कार्यालयको ताला खोलिएको विश्वविद्यालयको आन्दोलरत विद्यार्थी संघले जनाएको छ। विश्वविद्यालयमा लागेको तालाबन्दीविरुद्ध अधिवक्ता कुलबहादुर भण्डारीले गरेको मुद्दामाथि फैसला सुनाउँदै उच्च अदालतले तालाबन्दीले पठनपाठनमा असर पुगेको भन्दै आन्दोलनरत विद्यार्थी संगठनलाई ताला खोल्न अन्तरिम आदेश जारी गरेको थियो। त्यस्तै अनेरास्वयुले विश्विद्यालयको शिक्षा आयोगको शाखा लगाएको ताला पनि खोलिएको छ। त्यसअघि नेविसंले शिक्षा आयोगमा ताला लगाएको थियो। ताला खोलिएसँगै विश्वविद्यालयको रोकिएको सम्पूर्ण गतिविधि सुरु भएको विश्वविद्यालयका राजिष्ट्रार माधव अधिकारीले बताए। आन्दोलनतर नेविसंघले १४ बुदे माग राख्दै वैशाख १९ गते विश्वविद्यालय केन्द्रीय कार्यालयमा ताला लगाएका थिए। विश्वविद्यालयमा दीक्षान्त तीन महिनाभित्र हुनेपर्ने, विश्वविद्यालयभित्र भएका आर्थिक अनियमितताको छानबिन गर्नुपर्ने, विद्यार्थीको छात्रावृति दुई सय प्रतिशतसम्म वृद्धि गर्नुपर्ने, आंशिक शिक्षकहरुलाई व्यवस्थापन गर्नुपर्ने, विद्यार्थीहरुको छात्रवृत्ति दुई सय प्रतिशतले वृद्धि गर्नुपर्ने लगायतका माग राख्दै विश्वविद्यालयमा तालाबन्दी गरेका थिए। गत जेठ २९ गते विश्वविद्यालयका तर्फबाट गठित वार्ता समिति र आन्दोलनरत विद्यार्थी संगठन बीचमा वार्ता गरी ११ बुँदामा सहमति भएको थियो। तर नेविसंघले सबै माग राख्दै तालाबन्दी खोलेको थिएन। त्यसपछि दोस्रो चरणको बैठकपछि असार १९ गते नेविसंघले विश्वविद्यालयको मूल गेट र प्रशासन शाखामा लगाएको ताला खाले पनि उपकुलपति, शिक्षाध्यक्ष, रजिष्ट्रार लगायतका कार्यकक्ष र अन्य महाशाखाहरुमा लगाइएको तालाबन्दी जारी राखेको थियो।"
भिजिट भिसामा युएई हिँडेका १८ जना महिलालाई जब अध्यागमनले रोक्यो,"काठमाडौं : भिजिट भिसामा युएई हिँडेका १८ जना महिलालाई त्रिअबी अध्यागमन कार्यालयले प्रस्थान अनुमति दिन अस्वीकार गरेको छ। गृह मन्त्रालयले तोकेको मापदण्ड पूरा नगरी युएई हिँडेका उनीहरुलाई बुधबार अध्यागम कार्यालयले 'अफलोड' गरेको हो। अध्यागमन स्रोतका अनुसार अधिकांशले मापदण्ड पूरा नगरेको र भनेबमोजिम कागजात पेस गर्न सकेनन्। 'अधिकांश महिलाले गृह मन्त्रालयले जारी गरेको मापदण्डको बुँदा ५ लाई टेकेर भिजिट भिसामा युएई जान हिँडेका थिए। तर कसैले पनि त्यसको औचित्य पुष्टि हुने कागजात पेस गर्न सकेनन्। जसका कारण सबैको प्रस्थान अनुमति अस्वीकार गरेको हो,' स्रोतले अन्नपूर्णसँग भने। गृह मन्त्रालयले जारी गरेको मापदण्डको बुँदा ५ मा आफ्नो घरको नातेदारका साथमा भ्रमणमा जाने तथा एकाघरको व्यक्तिको आमन्त्रण र प्रायोजनामा जाने व्यक्ति वैदेशिक रोजगारमा रहेकाहरुको नातेदार समेत हुने उल्लेख छ। महिलाहरुको यत्रो ठूलो समूहलाई दलालहरुले अन्य प्रायोजका निम्ति विदेश लैजान लागेको आशंका अध्यागमन कार्यालयका अधिकारीहरुको छ। 'यतिका धेरै जनामध्ये कसै न कसैले त कागजात पेस गर्न सक्थ्यो। तर कसैले पनि पेस नगरेपछि आशंका बढेर गयो,' स्रोतको दाबी छ। अध्यागन कार्यालयका अनुसार 'अफलोड' हुनेमा सोलुखुम्बुका सन्जिता राई, भोजपुरका कविता राई डंगोल, देवकी राई, प्यामदेकी शेर्पा, झापाका सुनिता तामाङ, बर्दियाका सुकी विक, सिन्धुपाल्चोकका सुकुमाया तामाङ, कालिकोटका कमला बोहोरा, दाङका मोतीकला नेपाली, शान्तिदेवी विश्वकर्मा, सर्लाहीका पुनम थापा मगर, रसुवाका कल्पना थिङ, गोरखाका दुर्ग बानिया रहेका छन्। त्यस्तै कलालीका प्रिया धिताल, दैलेखका सुनिता थापा, धादिङका दुर्गा परियार, सुर्खेतका गौरी बादी र सुनसरीका माइती कुमारी विश्वकर्मा रहेका छन्। त्यस्तै आजै वैदेशिक रोजगारका लागि कतार हिँडेका चार जनालाई प्रस्थान अनुमति दिन अस्वीकार गरिएको छ। अध्यागमन कार्यालयले पाल्पाका भरत झेन्डी, खेमबहादुर झेन्डी, लोहबिर झेन्डी मगर र शेरबहादुर झेन्डी रहेका छन्। उनीहरुसँग श्रम स्वीकृति नरहेका अफलोड गरिएको अध्यागमन कार्यालयले जनाएको छ।"
महोत्तरीमा सवारी दुर्घटना हुँदा ६ जना घाइते,"महोत्तरी : महोत्तरीका विभिन्न स्थानमा भएको सवारी दुर्घटनामा परी ६ जना घाइते भएका छन्। जिल्ला प्रहरी कार्यालय महोत्तरीका अनुसार महोत्तरी गाँउपालिका ०३ मडैमा जलेश्वरबाट बलवातर्फ जाँदै गरेको प्रदेश २०२००२ प ४७३१ नम्बरको मोटरसाईकल र विपरीत दिसा तर्फबाट आउँदै गरेको प्रदेश २०२००३ प ३१०९ नंको मोटरसाइकल दुर्घटनामा परी ३ जना घाइते भएका छन्। घाइते हुनेमा बलवा नगरपालिका६ का २० वर्षीय नवीन यादव, बलवा नगरपालिका९ का २२ वर्षीय शहिद राइन र २१ वर्षीया जाहाना खातुन रहेका छन्। उनीहरुलाई उपचारका लागि जनकपुर पठाइएको प्रहरीले जनाएको छ। त्यस्तै औरही नगरपालिका ७ भोयलमा औरही बाट रामगोपालपुरतर्फ जाँदै गरेको ना५३ प४०९९ नंको मोटरसाइकलले साइकल यात्रु स्थानीय १६ वर्षीय ऋतिक यादवलाई पछाडिबाट ठक्कर दिएको थियो। यादवको प्राथामिक उपचार केन्द्र गौशालामा उपचार भइरहेको छ। त्यस्तै आजै एकडारा गाँउपालिका ३ अजमरपट्टीमा जलेश्वरबाट सम्सी तर्फ जाँदै गरेको प्रदेश २०४००१ प ०५८१ नंको मोटरसाईकल आफै अनियन्त्रित हुँदा तीन जना घाइते भएका छन्। घाइते हुनेमा मोटरसाइकलका चालक जलेश्वर नगरपालिका६ का १९ वर्षीय समसुराजुल राइन, १८ वर्षीय आदित्य कुमार महासेठ रहेका छन्। दुवै जनाको प्रादेशिक अस्पताल जनकपुरमा उपचार भइरहेको जिल्ला प्रहरी कार्यालय महोत्तरीले जनाएको छ। दुर्घटनामा परेका सबै मोटरसाइकलहरु प्रहरीको नियन्त्रणमा रहेको छ।"
पढाइ शिविरप्रति बालबालिकाको बढ्दो आकर्षण,"डोटी : डोटीका समुदायमा सञ्चालन भइरहेका पढाइ शिविरप्रति बालबालिकाको आकर्षण बढ्दो देखिएको छ । कक्षा ३ सम्मका विद्यार्थीलाई शनिबारको दिन अतिरिक्त पढाइ हुने गरिन्छ । बालबालिकाको पढाइ सिप विकास गर्न शनिबारका दिन पढाइ शिविर हुने गरिएको हो । जिल्लाका चारवटा पालिका भित्रका विभिन्न विद्यालयमा ९२ पढाइ शिविर सञ्चालनमा आएका छन् । पढाइ शिविरमा बालबालिकालाई विभिन्न खेल माध्यमबाट सिकाइ तथा पढाइ सिप विकास गर्ने गरिएको आदर्श गाउँपालिका ५ स्थित पिड पढाइ शिविर सहजकर्ता भगवती धामीले बताइन् । शिविरमा बालबालिकालाई कक्षा कोठामा बसाइ व्यवस्थापनदेखि सरसरफाइका कुराहरु समेत सिकाउने गरेको पाइन्छ । वर्ल्ड भिजन इन्टरनेशनल नामक गैरसरकारी संस्थाको आर्थिक सहयोगमा सामुदायिक विकास केन्द्र र सिड नेपाल डोटीले विभिन्न समुदायमा पढाइ शिविरलगायत अन्य कार्यक्रमहरु गर्दै आइरहेका छन् । शिविरले पढाइ सिप विकास भइरहेको विद्यार्थी लक्ष्मी धामीले बताइन् । पढाइमा सुधार आइरहेको तथा सरसफाइलगायत अतिरिक्त क्रियाकलापमा समेत सहयोग भइरहेको अर्का विद्यार्थी प्रज्वल धामीले बताए । विद्यालयमा छापामय कक्षा कोठा निर्माण भएकाले समेत पढाइमा सहज भइरहेको बालबालिकाहरुले बताएका छन् । दिपायल सिलगढी नगरपालिका, पूर्वीचौकी गाउँपालिका, आदर्श गाउँपालिका र सायल गाउँपालिकाका विभिन्न विद्यालयमा समावेशी तथा गुणस्तरिय शिक्षा प्राविधिक परियोजना तथा बाल स्पोन्सरसीप परियोजना लागू भएको छ । परियोजनामार्फत विद्यालयमा बालमैत्री, अपाङ्गमैत्रीलगायतका भवन तथा शौचालयहरु निर्माण, बाल क्लबलाई विभिन्न किसिमका शैक्षिक सामग्री, खेलकुदका सामग्रीहरु उपलब्ध गराउने गरिन्छ भने बालक्लबलाई बालविवाह तथा छाउपडी प्रथा न्युनिकरण गर्न विभिन्न किसिमका सडक नाटक, तालिम दिइने गरेको सामुदायिक विकास केन्द्रका अध्यक्ष हेमराज जोशीले बताए । कार्यक्रम प्रभावकारी भएकाले यसलाई निरन्तरता दिनका लागि स्थानीय तहहरुले समेत सहयोग गर्नुपर्ने आदर्श गाउँपालिका३ का बालक्लबका अध्यक्ष प्रेम पाठकले बताए । उनले टोलटोलमा गएर अभिभावकलाई समेत बालविवाह तथा छाउपडी न्युनिकरण गर्न विभिन्न तालिम लगायतका क्रियाकलाप दिनुपर्ने बताए । पूर्वीचौकी गाउँपालिका१ र २ का बालबालिकाहरुको शैक्षिक सुधार तथा विपन्न परिवारका बालबालिकाहरुको आर्थिक सुधारमा समेत फड्को मारिरहेको अभिभावक रमेश खड्काले बताए । परियोजनामार्फत विपन्न परिवारका बालबालिकामार्फत बाख्रा समेत वितरण गरिएको छ । कार्यक्रम प्रभावकारी तथा दिगो राख्न स्थानीय तहलगायत सबै सरोकारवाला निकायको महत्वपूर्ण भूमिका हुनुपर्ने जिल्ला समन्वय समितिका प्रमुख एवं जिल्ला परियोजना सल्लाहकार समितिका संयोजक लक्ष्मणबहादुर सिंहले बताए ।"
छोरी भएकै कारण हुने भ्रूण हत्या रोक्न तीन तहकै सरकारको संयुक्त कसरत,"सुर्खेत : छोरा मोहका कारण छोरीमाथि गर्भमै विभेद् हुनेक्रम बढ्दो छ। गर्भमा भएको शिशुको लिङ्ग पहिचान गरेर भ्रूण हत्या गर्नेक्रम बढेपछि यसलाई रोक्न सरकारले कसरत थालेको हो। गर्भमा छोरा भएमा जन्माउने र छोरी भएमा भ्रूण हत्या गर्ने प्रवृत्ति बढेपछि यसलाई रोक्न नेपाल सरकारले राष्ट्रिय रणनीति नै तयार पारेको छ। पछिल्लो समय भ्रूणको लिङ्ग पहिचान गर्ने प्रविधिको विकास, परिवारमा बढ्दो छोराप्रतिको मोह र सामाजिक तथा धार्मिक मान्यताका कारण गर्भमै लिङ्ग पहिचान गर्नेको संख्या बढेको छ। लिङ्ग पहिचान गर्ने र छोरी भएमा नजन्माउने प्रवृत्तिका कारण देशमा लैंङ्गिक असन्तुलन नै देखिन थालेको छ। यही असन्तुलनलाई कम गर्न र गर्भमै छोरीमाथि हुने विभेद् अन्त्यका लागि सरकारले १० वर्षे रणनीति तयार पारेको हो। स्वास्थ्य तथा जनसंख्या मन्त्रालयले तयार पारेको यो रणनीतिलाई संघ, प्रदेश र स्थानीय सरकारले संयुक्तरुपमा कार्यान्वयन गर्न लागेका हुन्। विभेद्पूर्ण लिङ्ग छनोटको अन्त्यका लागि राष्ट्रिय रणनीति २०७८२०८८ मार्फत् सरकाले भ्रूण हत्या अन्त्य गर्ने कसरत थालेको छ। कानुनअनुसार बाहेक लिङ्ग पहिचान गरी गर्भपतन गर्न पाइँदैन। तर पछिल्लो समय शिक्षित र सहरिया परिवारले नै लिङ्ग पहिचान गरी भ्रूण हत्या गर्नेक्रम बढेको स्वास्थ्य मन्त्रालयले जनाएको छ। मन्त्रालयका सहसचिव इन्द्रमणि पोखरेल भन्छन्, अशिक्षितभन्दा शिक्षितहरु नै चुनौती बनेका छन्। जानेका र बुझेका परिवारले नै छोरी जन्माउन रुचाउँदैनन्। लिङ्ग पहिचानबारे पनि शिक्षितहरु नै बढी जानकार छन्, उनीहरुबाटै छोरीमाथि विभेद् र भ्रूण हत्या बढ्दो छ। मन्त्रालयका अनुसार यो रणनीतिको मुख्य उद्देश्य अबको १० वर्षभित्र लिङ्ग पहिचान गरेर हुने भ्रूण हत्यालाई शून्यमा झार्नु हो। छोरा र छोरी समान हुन् स्वास्थ्य तथा जनसंख्या मन्त्रालयका सचिव देवकुमारी गुरागाईँले भनिन्, तर छोरीहरुमाथि गर्भमै विभेद् हुन थाल्यो। गर्भमै छोरीहरु मारिन थाले। यसलाई रोक्न तीनै तहका सरकारले काम गर्नेछौं। २०८८ सालसम्म भ्रूण हत्यालाई पूर्णरुपमा अन्त्य गरिनेछ। उनका अनुसार यही रणनीतिमा टेकेर विभेदपूर्ण लिङ्ग छनौटको विरुद्धमा आवश्यक नीति, योजना तथा कार्यक्रम निमाण गरी प्रभावकारी कार्यान्वयन, छोरीको महत्वलाई प्रोत्साहन गर्दै लैङ्गिक समानताको सुनिश्चितता, छोरा र छोरीको समान महत्व स्थापित गर्न किशोरी एवम् महिला केन्द्रित सामाजिक तथा आर्थिक सशक्तीकरणका कार्यक्रमलाई प्रभावकारी रुपमा कार्यान्वयन गरिनेछ। लिङ्ग पहिचान गरी गरिने गर्भपतनका कारण भविष्यमा महिलाहरुको संख्यामा कमी भई जन्मदर र मृत्युदरमा असन्तुलन हुनसक्ने जोखिम बढेपछि यसलाई समयमै सम्बोधन गर्न राष्ट्रिय रणनीति तयार पारिएको सरकारको भनाइ छ। अब तीनै तहका सरकारले लिङ्ग पहिचान गरी गरिने गर्भपतनको विरुद्धमा आवश्यक नीति निर्माण गरी कार्यान्वयन गर्ने, लिङ्ग पहिचानका आधारमा गर्भपतन गर्न चाहने दम्पती, परिवार र समाजको सोच परिवर्तन गर्ने, लिङ्ग पहिचानका आधारमा गरिने गर्भपतनको विरुद्धमा सवास्थ्यकर्मी तथा स्वास्थ्य सेवा प्रदायकको भूमिकालाई प्रभावकारी बनाउने, छोरा र छोरीको समान महत्वलाई प्रवद्र्धन गर्न सामाजिक, सांस्कृतिक सोच, मान्यता र व्यवहारमा परिवर्तन ल्याउनेगरी काम गर्ने १० वर्षे रणनीतिमा उल्लेख छ। यो रणनीति कार्यान्वयनका लागि राष्ट्रिय निर्देशक समित, समन्वय समिति, प्राविधिक कार्य समिति, प्रदेशमा कार्यान्वयन सहजीकरण समिति र स्थानीय तहमा कार्यान्वयन सहजीकरण समिति रहेका छन्। विभेद्पूर्ण लिङ्ग छनोटको अन्त्यका लागि १० वर्षको अवधिमा ४ अर्ब ६० करोड ७४ लाख १६ हजार रुपैयाँ खर्च हुने अनुमान गरिएको छ। वीरेन्द्रनगर नगरपालिकाका मेयर मोहनमाया ढकालले भनिन्, छोरा र छोरीबीचको विभेद् अन्त्य गर्न सम्भव छ, यसका लागि कानुन कार्यान्वयनमा जोड दिऔं। शिक्षित परिवारबाटै बढी विभेद् भएकाले चेतनाभन्दा पनि कानुनी कारबाही आवश्यक देखिन्छ। शिक्षित दम्पती तथा परिवारमा नै लिङ्ग पहिचानका आधारमा गर्भपतन गराउने प्रचलन बढी भएकाले उनीहरुबाटै छोरीमाथि विभेद् भइरहेको उनको भनाइ छ। त्यस्तै प्रदेश स्वास्थ्य सेवा निर्देशनालयका निर्देशक डाक्टर रविन खड्का र प्रदेश अस्पतालका निर्देशक डा डम्बर खड्काले पनि गर्भपतनविरुद्धको कानुनलाई कडाइका साथ कार्यान्वयन गरेमा भ्रूण हत्या अन्त्य गर्न सकिने बताए।"
गोली राख्ने अभियुक्तलाई तारेखमा छाडियो,"झापा : भद्रपुरमा शृंखलाबद्ध चोरी गर्नेको घरबाट ८० राउन्ड गोली बरामद भएको अभियुक्तलाई झापा जिल्ला अदालत भद्रपुरले छाडिदिएको छ। अदालतले घटनामा संलग्न दुईजना अभियुक्तलाई त्यतिकै छाडिदिएपछि अहिले सामाजिक सञ्जालमा त्यस बारेमा व्यापक आलोचना भइरहेको छ। वडा प्रहरी कार्यालय भद्रपुर र जिल्ला प्रहरी कार्यालयको संयुक्त टोलीले गत असार २८ गते चोरी गर्नेको घरबाट ८० राउन्ड पेस्तोलमा लाग्ने गोली, एउटा मोबाइल, २७ थान मोबाइल चार्जर, सटर फुटाउन प्रयोग गर्ने रड र पसल फुटाएर घरमा जम्मा गरेका तालाहरू बरामद गरेको थियो। घटनामा संलग्न भद्रपुर नगरपालिका५ देवीवस्तीका मोहम्मद प्यारे र सोही ठाउँका वरुण सहनीलाई पक्राउ गरेको थियो। पक्राउ परेका दुबै जनालाई प्रहरी कार्यालय झापाले जाहेरीको आधारमा चोरी, हातहतियार तथा खरखजनासम्बन्धी दुईवटा मुद्दा दर्ता गराई जिल्ला सरकारी वकिल कार्यालयमा पेस गरेको थियो। सरकारी वकिल कार्यालयले साउन १६ गते अदालतमा मुद्दा दर्ता गराएका थिए। त्यसपछि न्यायाधीश टीकाराम आचार्यले अभियुक्त दुई जनासँग बयान लिएका थिए। बयानपछि न्यायाधीश आचार्यले थुनछेक आदेशको क्रममा एक जनाको उमेर १४ वर्ष र अर्काको १७ वर्ष भएकोले बाल सुधार गृह पठाउनुको सट्टा परिवारजनलाई जिम्मा लगाइदिएको छ। अदालतले दुबै जनालाई साधारण तारेखमा रिहा गरेको हो। मुद्दाको अन्तिम आदेश आउन चाहिँ बाकी छ। सरकारी वकिल कार्यालयका जिल्ला न्यायाधिवत्ता प्रकाश गौतमले अदालतमा मुद्दा दर्ता भई पेशी सूचीमा चढिसकेको बताए। दुबै प्रतिवादी बालक भएकोले अदालतले साधारण तारेखमा छाडिएको हुनुपर्छ, थुनछेकको आदेश हेर्न चाहिँ बाँकी छ, उनले भने। यता जिल्ला प्रहरी कार्यालय झापाका डीएसपी वसन्त पाठकले दुवै जनालाई चोरी, हातहतियार तथा खरखजना मुद्दा लगाएको बताए। अदालतले घटनाको प्रकृति हेरेर बाल सुधार गृह विराटनगर पठाउनु पर्नेमा तारेखमा छाडिएको बताउँदै डीएसपी पाठकले भने, बालक भएपनि बाल सुधार गृह पठाउन मिल्छ, अदालतले किन यस्तो आदेश गर्यो हामी नै आश्चर्यमा परेका छौं। प्रहरीलाई चुनौती दिँदै शृंखलाबद्ध चोरी गर्नु र उनीहरूकै घरबाट ८० राउन्ड गोली बरामद हुनु, उनले भने, यस्तो घटनालाई अदालतले गम्भीर रुपमा हेर्नुपर्नेमा खासै चासो नदेखाउँदा प्रहरीलाई अबको दिनमा काम गर्न पक्कै असहज हुन्छ। अदालतले उनीहरूलाई तारेखमा छाडिदिएकै राति भद्रपुर बजारमा फेरि चोरी भएको छ। भद्रपुर५ स्थित धर्मशाला अगाडि तापस सरकारको पसल फुटाएर सरसामान चोरी भएको वडा प्रहरी कार्यालय भद्रपुरले जनाएको छ। रिहा भएका दुवै जनाले असार २५ गते मध्यरातमा भद्रपुर६ स्थित राज अग्रवालको प्रियंका मोबाइल पसलमा सटरको ताला फुटाएर २९ वटा मोबाइल र नगद ६१ हजार ५ सय रुपैयाँ नगद चोरी गरेका थिए। पसल सञ्चालक अग्रवालले अझै मोबाइल फिर्ता पाएका छैनन्, यता चोरी गर्ने चाहिँ रिहा भइसकेका छन्।"
मनोहराको सुकुम्वासी बस्ती डुबानमा : पीडित भन्छन् सरकारले कुनै चासो नै दिएन,"भक्तपुर : मंगलबार राती परेको अविरल वर्षाका कारण भक्तपुर मनोहरा सुकुम्वासी बस्ती डुबानमा परेको छ । मध्यपुरथिमि नगरपालिका१ मनोहरा खोलाको किनारामा रहेका सुकुम्वासी बस्तीको आठ सय ८० घरमध्ये करिब आठ सय घर डुबानमा परेका हुन् । सुकुम्वासी बस्ती डुबानमा पर्दा घरभित्रका लत्ताकपडा, खाद्यान्न र अन्य सामान नष्ट भएको र कुखुरा र बङ्गुर बगाएको स्थानीयले जनाएका छन् । सुकुम्वासी बस्तीमा बाढी छिरेपछि उनीहरुले राज्यले आफूहरुका बारेमा कुनै चासो नदिएको गुनासो गरेका छन् ।"
लमजुङको सुपर दोर्दी 'ख' जलविद्युतको ८८ प्रतिशत निर्माण पूरा,"बेंसीसहर : लमजुङको दोर्दी खोलामा निर्माणाधिन ५४ मेगावाटको सुपर दोर्दी खजलविद्युत आयोजनाको निर्माणकार्य ८८ प्रतिशत पूरा भएको छ । पिपुल्स हाइड्रो पावर कम्पनीले निर्माण गरिरहेको आयोजनाको बाँध, विद्युतगृह, सुरङमार्ग सबै क्षेत्रको काम एक साथ अघि बढेको कम्पनीले जनाएको छ । आयोजनाको बाँध क्षेत्रको पुनः निर्माणको काम भइरहेको छ । गत असारमा आएको बाढी पहिरोले बाँध क्षेत्रको संरचना बगाएको थियो । बाढी पहिरोले बाँध क्षेत्रसम्म पुग्ने पुहँचमार्ग बगाएपछि रोकिएको काम तीब्र गतिमा अघि बढेको हो । आयोजनाको ५ हजार १०० मिटर सुरुङ खन्ने र १ हजार १०० मिटर पेनस्टक पाइप जडानको काम पूरा भएको छ । हाइ हिमालय हाइड्रो कन्स्ट्रक्सन कम्पनी प्रालिले निर्माण गरिरहेको विद्युतगृहको ८५ प्रतिशत काम पूरा भएको छ । इलेक्ट्रो मेकानिकल उपकरण जडानको काम ७० प्रतिशत पूरा भएको छ । आयोजनाको सबै काम पूरा गरेर २०७९ माघभित्र विद्युत उत्पादन सुरु गर्ने लक्ष्य छ । आयोजनाबाट यसअघि २०७८ फागुनभित्र उत्पादन गर्ने लक्ष्य थियो । गत असार १ गते राति दोर्दी खोलामा आएको भीषण बाढीले पहुँच सडक तथा आयोजनाको संरचनामा ठूलो क्षति पुर्याउँदा तालिका प्रभावित भएको हो । आयोजना सम्पन्न भएपछि उत्पादन हुने विद्युत दोर्दी कोरिडोर प्रसारण लाइनको किर्तीपूर सबस्टेसनमा जोडिनेछ । सबस्टेसनसम्मको आवश्यक प्रसारण लाइन कम्पनी आफैले निर्माण गरिरहेको छ । ६ किलोमिटर लामो प्रसारण लाइनमा २० वटा टावर रहनेछ । लाइनको काम पनि ६५ प्रतिशत पूरा भएको कम्पनीले जनाएको छ । आयोजनाबाट २०७६ फागुनदेखि विद्युत उत्पादन गर्ने तालिका भए पनि भूकम्प, नाकाबन्दी, दोर्दी खोलामा आएको भीषण बाढीको क्षति तथा कोभिड१९ महामारीको असरले निर्माण प्रभावित हुँदा धकेलिँदै गएको हो । कोभिड१९ को नियन्त्रण गर्न गरिएको लकडाउन र निशेधाज्ञाका कारण निर्माण सामाग्री आयात गर्न नसक्दा तथा कामदार अभावले आयोजनाको निर्माण ६ महिनासम्म सुस्त बनेको थियो । अवस्था सहज हुँदै गएपछि मात्रै फेरि निर्माणलाई गति दिन सकेको कम्पनीले जनाएको छ । आयोजना सम्पन्न गर्न ८ अर्ब २९ करोड रुपैयाँ लागत अनुमान गरिए पनि निर्माण अवधि लम्बिँदा केही बढ्ने देखिएको कम्पनीले जनाएको छ । विद्युत उत्पादन अवधि लम्बिँदा तथा विदेशी विनिमयदरमा भएको वृद्धिले लागत बढ्ने देखिएको छ । आयोजनामा सानिमा बैंकको अगुवाइमा ९ वटा बैंकले ५ अर्ब ८० करोड रुपैयाँ ऋण लगानी गरेका छन् । २ अर्ब ४९ करोड रुपैयाँ स्वपुँजी (इक्विटी) लगानी छ । आयोजनामा लमजुङबासीको २७ करोड रुपैयाँ लगानी छ । सुरुमा यो आयोजना ४९६ मेगावाट क्षमतामा निर्माण गर्ने तय भएको थियो । पछि आयोजनाको स्तरोन्नति गरेर क्षमता ५४ मेगावाट पुर्याइएको हो।"
नक्कली शैक्षिक प्रमाण पत्र पेस गरी जागिर खाने इन्जिनियरविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले सवइन्जिजिय रामबाबु यादवविरुद्ध विशेष अदालतमा मुद्दा दायर गरेको छ। ओखलढुंगाको खानेपानी तथा सरसफाई डिभिजन नं २ मा कार्यरत यादवले योग्यताको प्रमाणपत्र नक्कली देखिएपछि उनीविरुद्ध मुद्दा दायर गरिएको हो। सुनसरी टेक्निकल कलेजबाट उत्तीर्ण गरेको डीप्लोमा इन सिभिल इन्जिनियरिङको प्रमाणपत्रहरु, लब्धांकपत्र, चारित्रिक प्रमाणपत्र र ट्रान्सक्रिप्ट्स, नक्कली बनाई सरकारी सुविधा प्राप्त लिएको उनीमाथि आरो छ। तत्कालीन खानेपानी तथा सरसफाई डिभिजन कार्यालय, डिभिजन नं २, ओखलढुंगामा नक्कली शैक्षिक योग्यताको प्रमाणपत्र पेस गरेको आयोगले जनाएको छ। २०५९ को दफा १६ को उपदफा (१) बमोजिमको कसुर भएको हुँदा निजलाई सोही ऐनको दफा १६ को उपदफा (१) बमोजिम कैद सजाय र जरिवाना मागदाबी गरिएको आयोगका प्रवक्ता श्याम प्रसाद भण्डारीले जानकारी दिए।"
तीन किलो गाँजासहित दुई पक्राउ,विराटनगर : विराटनगरबाट सशस्त्र प्रहरीले लागुऔषध गाँजासहित दुईजनालाई पक्राउ गरेको छ । पक्राउ पर्नेमा विराटनगर महानगरपालिका४ खार्जीका १९ वर्षीय आशिष मण्डल र २० वर्षीय दिपेश मण्डल रहेका छन् । सशस्त्र प्रहरी बल बीओपी रानीको टोलीले विराटनगर१६ हुलास मेटल चोकबाट उनीहरुलाई मंगलबार दिउँसो ३ बजेतिर पक्राउ गरेको हो । पक्राउ परेकाहरुको साथबाट तीन किलोग्राम गाँजा बरामद भएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए । प्लाष्टिकमा प्याक गरिएको गाँजा स ९ प ९६०६ नम्बरको मोटरसाइकलमा राखेर भारतको जोगवनी कटाउन खोज्दै गर्दा सशस्त्रले नियन्त्रणमा लिएको हो । पक्राउ परेकामध्ये आशिष मोटरसाइकल चालक हुन् । दिपेश पछाडि सवार थिए । सशस्त्रलाई देख्नासाथ उनीहरु फरार हुन खोजेपछि घेरा हालेर पक्राउ गर्दै मोटरसाइकल र गाँजासमेत नियन्त्रणमा लिइएको एसपी लामिछानेले बताए । उनका अनुसार नेपालबाट भारततिर लागुऔषध गाँजा सप्लाईगर्ने धन्दामा लामो समयदेखि उनीहरु संलग्न रहँदै आएको पाइएको छ । पक्राउ परेकाहरुलाई सशस्त्रले आवश्यक कारबाहीका लागि नेपाल प्रहरीको जिम्मा लगाइएको छ । इलाका प्रहरी कार्यालय रानीमा राखिएका दुवै जनाविरुद्ध लागुऔषध ऐनअन्तर्गतको मुद्दा चलाउने प्रहरीको तयारी छ।
"नुवाकोटमा जताततै बाढी र पहिरो : यातायात अवरुद्ध, गोसाइँकुण्ड मेला भर्न आएका तीर्थयात्रु अलपत्र","नुवाकोट :बाढी र पहिरोले नुवाकोटका विभिन्न स्थानमा क्षति पुगेको छ । बाढीले सडक र पुल बगाउँदा अधिकांश स्थानमा यातायात अवरुद्ध भएको छ । नुवाकोटको पूर्वी भेगमा आएको बाढीले पुल बगाउनुका साथै एक जलविद्युत आयोजनमा क्षति पुर्याएको छ । बाढीले सातविसेस्थित वुद्धभूमि जलविद्युत आयोजनाको ड्याममा क्षति गरेका कारण विद्युत उत्पादन अवरुद्ध भएको जिल्ला प्रहरी कार्यालय नुवाकोटले जनाएको छ । प्रहरी नायब उपरीक्षक रुपक खड्काका अनुसार ड्याममा थुनिएका तीनजना कामदारको उद्धार गरिएको छ । पुलमा क्षति पुगेका कारण छहरेढिकुरे सडकमार्ग अवरुद्ध भएको छ । यस्तै तादी खोलामा आएको बाढीले विभिन्न स्थानमा क्षति पुर्याएको प्रहरीले जनाएको छ । नुवाकोटको दुप्चेश्वर गाउँपालिका ३ राउतवेसी, तादी ४ सातविसे र पञ्चकन्या ४ थप्रेक जोड्ने पुल, पञ्चकन्या २ आपार र तादी ५ वाहुनवेशी जोड्ने पुल र पञ्चकन्या १ को सिमरा फाँट र लिखु गापा ३ सुर्यमति र ढिकुरे बजार जोड्ने पुलमा क्षति पुगेको छ। अवरोध हटाएर यातायात सञ्चालनको पहल भइरहेको जिल्ला प्रशासन कार्यालय नुवाकोटले जनाएको छ । प्रमुख जिल्ला अधिकारी नारायणप्रसाद रिसालले सम्बन्धित निकायलाई पहिरो पन्छाउनुका साथै पुलका संरचना मर्मत गरेर यातायात सञ्चालनका लागि सम्बन्धित निकायलाई निर्देशन दिइएको बताए । यता, तादी खोलामा आएको बाढीले विदुर नगरपालिका देवीघाटस्थित जालपादेवी मन्दिर क्षेत्रमा क्षति गरेको छ । बाढीले मन्दिर नजिकै रहेको किरियापुत्री भवनमा समेत क्षति पुग्नुको साथै सितल ताप्ने पाटी बगाएको छ । बाढीले जालपादेवी मन्दिर आसपास बनाइएका टहरा तथा संरचनामा क्षति पुगेको छ।सो क्षेत्रमा घरहरु समेत उच्च जोखिममा पारेको स्थानीय युवा नवीन चित्रकारले बताए । मन्दिरको पूर्वतर्फ रहेको हनुमान ढुंगाबाट पर्खाल भत्काएर बाढी पसेर क्षति गरेको उनले बताए । बाढीका कारण त्रिदेशीय मार्ग अवरद्ध भएको छ । पहिरोका कारण सडक बगाउँदा त्रिशूलीवेत्रावतिमैलुङरसुवागढी तथा पासाङल्हामु सडकमार्ग अन्तर्गत वेत्रावतिराम्चे सडकखण्ड अवरुद्ध भएको छ । पहिरोले रसुवाको उत्तरगया गाउँपालिका ५ नौविसे नयाँबस्तीमा सात घरमा क्षति पुर्याएको छ । पहिरोले स्थानीय मानबहादुर थापामगर, दिपबहादुर थापामगर, विष्णुबहादुर थापामगर, सम्झना घले, कान्छी थापामगर, रवि थापामगर, राजु थापामगरको घरमा क्षति पुगेको वडाध्यक्ष यमनाथ आचार्यले जानकारी दिए । पहिरोले पासाङल्हामु सडकमार्ग अन्तरगत रसुवाको उत्तरगया ५ वनुवाघुम्तीस्थित सडक बगाउँदा यातायात पूर्णरुपमा ठप्प भएको छ । पासाङल्हामु मार्गको वेत्रावतिराम्चे र सोही पहिरोले तल रहेको त्रिदेशिय सडकमार्ग अन्र्तगतको वेत्रावतिमैलुङरसुवागढी सडक अवरुद्ध भएको उत्तरगया गाउँपालिकाका अध्यक्ष माधव अर्यालले जानकारी दिए । उनका अनुसार पहिरो पन्छाएर छिटोभन्दा छिटो यातायात सुचारु गर्न सम्बन्धित निकायलाई निर्देशन दिएको छ। गोसाइकुण्डमा जनैपूर्णीमाका अवसरमा लाग्ने मेलामा गएका तीर्थयात्री बीच बाटोमै रोकिएका छन्।"
विद्यालयको तीन तला माथिबाट खसिन् छात्रा,विराटनगर : मोरङको सुन्दरहरैँचा नगरपालिका१० स्थित सुकुना माध्यमिक विद्यालयको भवनबाट खसेर एक छात्रा गम्भीर घाइते भएकी छन्। प्रहरीका अनुसार विद्यालयको तीन तलामाथिबाट खसेर बुधबार बिहान कक्षा १० मा अध्ययनरत १६ वर्षीया युनिका चौधरी घाइते भएकी हुन्। उनको घर सप्तरीको बोदेवरसाइन गाउँपालिका३ हो। सुन्दरहरैँचा१२ का भोला खतिवडाको घरमा डेरा बसेर उनी सो विद्यालयमा अध्ययन गर्थिन्। प्रहरीले बिहान ८ बजेतिर घटनाको जानकारी पाएको हो। विद्यालय भवनको तीन तलामाथिबाट बिहान ६:१५ बजेतिर आफैँ हामफालेर घाइते भएको जानकारी प्रहरीलाई विद्यालयले दिएको थियो। घाइते छात्रालाई उपचारका लागि विराटनगरको नोबेल शिक्षण अस्पताल ल्याइएको छ। खुट्टा तथा शरीरका विभिन्न भागमा चोट लागेकी उनको अवस्था गम्भीर रहेको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठले घटनाको अनुसन्धान सुरु गरिएको जानकारी दिए। अनुसन्धानपछि मात्रै छात्रा आफैँले हामफालेको हो कि अचानक घटना भएको हो भनेर यकिन हुने उनले बताए।
नीतिकथा : व्यंग्यात्मक मुस्कान,"एउटा बाख्रो भोकले चलमलाउन नसक्ने भयो। के खाने ? ऊ अलमलमै थियो। उसले चारैतिर दृष्टि दौडायो। तर पनि केही देखेन। अल्छी लागेझैं गरी आकाशतर्फ टाउको घुमायो। त्यसबेला भने उसले मालिकको घरको छानामा हरियो घाँस उम्रिएको देख्यो। के खोज्छस् भन्ने उखान झैं भयो बाख्रोलाई। अब भने ऊ खान पाउने भएँ भन्ठानेर खुसी भयो। बाख्रो उफ्रिँदै छानामाथि चढ्यो। कतै नहेरी उसले घाँसका हरिया पातहरू धमाधम चबाउन थाल्यो। अलिकति अघाएजस्तै भएपछि उसले तल बाटोतिर आँखा दौडायो। ठिक त्यही समयमा एउटा ब्वाँसो त्यहाँ आइपुग्यो। उसले पनि बाख्रालाई देख्यो। देख्नेबित्तिकै उसको मुखमा पानी आयो। तर ऊ गर्ने पो के सक्थ्यो र ? घरको त्यति अग्लो छानोमा पुग्न ब्वाँसो असमर्थ थियो। अतः ब्वाँसोले सिकारको खोजीमा अन्तै जाने निर्णय मनमनै गर्यो। तर उसको मुखमा पानी भने आई नै रह्यो। बाख्राले पनि ब्वाँसोमाथि दृष्टि पारिरहेकै थियो। ब्वाँसोले आफूलाई खान हेरेको बाख्राले स्पष्टै बुझिसकेको थियो। अतः बाख्राले व्यंग्यात्मक हाँसो हाँस्दै ब्वाँसोलाई हेर्यो। तर ब्वाँसो विवश थियो। अतः उसले यो अपमान सहनु पर्यो। फेरि पनि जाने समयमा अन्तिम पटक ब्वाँसोले बाख्रालाई हेर्दै भन्यो, ठिक छ। मैले तिम्रो व्यंग्यात्मक मुस्कानलाई बुझेको छु। तिमीले मेरो मजाक मात्र उडाइरहेका छैनौ कि त्यो उचाइले घमण्ड बढाएको छ, जसमाथि तिमी छौ। नैतिक शिक्षा : वास्तवमा कहिलेकाहीँ कमजोर प्राणी पनि उचाइका कारण माथि पर्न सक्छ। बलियो प्राणी पनि होचो ठाउँमा भएका कारण तल पर्न सक्छ।"
सबै तहमा ५० प्रतिशत महिला सहभागिताको माग,"काठमाडौ : स्थानीय तह, प्रदेशसभा र संघीय संसदमा समानुपातिक समावेशी प्रतिनिधित्वको हिसाबले ५० प्रतिशत महिला हुनुपर्नेमा महिला सांसदहरूले जोड दिएका छन्। समानुपातिकमा मात्र नभई प्रत्यक्ष निर्वाचन प्रणालीमा पनि महिला सक्षम रहेको उनीहरूको तर्क छ। मंगलबार बसेको प्रतिनिधिसभा बैठकमा नेकपा माओवादी केन्द्रकी सांसद अमृता थापाले प्रदेश र प्रतिनिधिसभाको चुनावमा जनसंख्याको आधारमा उम्मेदवार चयन र स्थानीय तहका सबै पदमध्ये ५० प्रतिशत महिला हुनुपर्नेसम्बन्धी जरुरी सार्वजनिक महत्वको प्रस्ताव प्रस्तुत गरिन्। सांसद लक्ष्मी परियारले मिश्रित निर्वाचन प्रणाली र समानुपातिक दुवैमा महिला र पुरुषको समान सहभागिता आवश्यक रहेको बताइन्। भनिन्, समानुपातिक निर्वाचन महिलाहरूको पेवा हो ? प्रत्यक्ष निर्वाचन प्रणाली पुरुषहरूको पेवा हो ? प्रत्यक्षमा मात्रै भन्दा पुरुषहरू पनि अवसरबाट वञ्चित भएका छ। यसकारण अब प्रत्यक्षमा ५०५० प्रतिशत महिला र पुरुष हुन आवश्यक छ। सांसद चन्दा चौधरीले थपिन्, समानुपातिककै लागि महिला जन्मिएका होइनन्। प्रत्यक्षमा पनि लड्न तयार छन्। ५१ प्रतिशत जनसंख्याको आधारमा उम्मेदवार चयन दलहरूले गर्नुपर्छ। महिलाहरू पनि सक्षम छन्। संविधान र कानुनको मर्म स्थापित हुन प्रत्यक्षमै ५०५० प्रतिशत उम्मेदवारी बाध्यकारी गरौं। यसले मात्रै समान सहभागिताको विषयमा थप पहल हुन सक्छ। यसका लागि प्रचलित कानुन संशोधन गरेर जाउँ, उनले भनिन्। साथसाथै, एउटै व्यक्ति लगातार एउटै निर्वाचन क्षेत्रबाट एउटै निर्वाचन प्रणालीमा लगातार दुई पटकभन्दा बढी निर्वाचित हुन नसक्ने बाध्यकारी कानुनी व्यवस्थाको पनि आवश्यकता महसुस भएको उनले बताइन्। प्रमुख प्रतिपक्षी नेकपा एमालेकी सांसद बिन्दा पाण्डेले आगामी प्रदेश र प्रतिनिधिसभाको प्रत्यक्षतर्फको सिटमा समानुपातिक समावेशी प्रतिनिधित्व हुनुपर्नेसम्बन्धी ध्यानाकर्षण प्रस्ताव प्रस्तुत गरिन्। प्रत्यक्षमा मात्रै भन्दा पुरुषहरू पनि अवसरबाट वञ्चित भएका छन्, यसकारण अब प्रत्यक्षमा ५०५० प्रतिशत महिला र पुरुष हुन आवश्यक छ। निरन्तर एउटै व्यक्ति उम्मेदवार हुने प्रवृत्तिाको अन्त्य जरुरी छ प्रस्ताव प्रस्तुत गर्दै सांसद बिन्दा पाण्डेले प्रत्यक्ष निर्वाचित सांसद्मा पुरुष र समानुपातिकमा महिला भन्ने जस्तो हुन गएकोलाइ सच्चाउनु पर्ने बताइन्। मंसिरमा हुने निर्वाचन र आगामी दिनमा पनि पहिलो हुने निर्वाचनअन्तर्गत उम्मेदवारी दिँदा समानुपातिक प्रणाली अनुसार उम्मेदवार तय गर्नुपर्ने व्यवस्था गरियोस्, उनले भनिन्। एउटा व्यक्ति एउटा निर्वाचन क्षेत्रबाट दुईपटक मात्रै उम्मेदवार हुन पाउने व्यवस्था गर्नुपर्ने उनको प्रस्ताव छ। निरन्तर आजीवन एउटै व्यक्ति उम्मेदवार हुने प्रवृत्तिको अन्त्य जरुरी छ उनले भनिन्। ध्यानाकर्षण प्रस्तावमाथि बोल्नका लागि कसैले हस्ताक्षर गरेर प्रस्तावमै नाम उल्लेख नगरेको भन्दै सभामुखले अन्य सांसदलाई बोल्ने मौका नै दिएनन्।"
सोताङ गाउँपालिकाको किर्ते हस्ताक्षर गरी क्यूआर कोड निकाल्ने प्रयास,सोलुखुम्बु : सोलुखुम्बुको सोताङ गाउँपालिकामा प्रमुख प्रशासकीय र स्वास्थ्य शाखा प्रमुखको किर्ते गरी कोभिड १९ को क्यूआर कोड जारी गर्ने प्रयास गरेको पाइएको छ। साउन २३ गते स्वास्थ्य शाखा प्रमुख श्रीध्वज राई र प्रमुख प्रशासकीय अधिकृत अर्जुन दर्जीको किर्ते हस्ताक्षर गरी विभागमा पत्राचार गरेको पाइएको हो।  नामक फेक जिमेल आइडी तयार पारेर स्वास्थ्य मन्त्रालय र स्वास्थ्य व्यवस्थापन सुचना प्रणाली स्वास्थ्य सेवा विभागलाई पत्राचार गरेको र अनुमती प्राप्त गरेको पाइएको हो। गाउँपालिकाको तर्फबाट पनि क्युआर कोड जारी भइरहेको समयमा अन्य व्यक्तीले पनि गैरकानुनी रुपमा क्यूआर कोड जारी गर्ने प्रयास भएकाले रोक्न र कारबाही गर्नका लागि ईलाका प्रहरी कार्यालय सोताङमा उजुरी दिइएको प्रमुख प्रशासकीय अधिकृत अर्जुन दर्जीले जानकारी दिए।
म्याग्दीमा बाढीपहिरो : सात जलविद्युत आयोजनाको निर्माण प्रभावित,"बेनी : पहिरोका कारण म्याग्दीका सातवटा जलविद्युत आयोजना निर्माण प्रभावित भएका छन् । अरबौं लगानीमा निर्माणाधिन आयोजनाहरुको काम नियमित नहुँदा निर्माण अवधी लम्बिने र लागत बढ्ने देखिएको छ । रघुगंगा गाउँपालिकामा ४ धवलागिरीका दुई र मालिकाको एक जलविद्युत आयोजना निर्माण प्रभावित बनेको हो । म्याग्दीमा तीन सय ५३ मेगावाट क्षमताका ११ वटा जलविद्युत आयोजना निर्माणाधिन छन् । जलविद्युत आयोजनाका पहुँचमार्गमा पहिरो जाँदा इन्धन, निर्माण सामग्री र सुरुङ खन्न आवश्यक पर्ने विष्फोटक पदार्थ ढुवानीमा समस्या भएको हो । नेपाल विद्युत प्राधिकरणको सहायक कम्पनी रघुगंगा हाइड्रोपावरद्धारा निर्माणाधिन ४० मेगावाट क्षमताको राहुघाट जलविद्युत आयोजनाका व्यवस्थापक राज बिष्टले बाँध र दुईवटा अडिटबाट सुरुङ निर्माण रोकिएको बताए । दग्नामबाट खसेको पहिरोका कारण झिँको सिमानामा रहेको बाँध, अडिट १ र २ को सुरुङ निर्माण रोकिएको छ,' उनले भने,'पावर हाउस र अन्य अडितको काम भने निरन्तर भइरहेको छ । बाँधतर्फ जाने पहुँचमार्गमा पैदल हिँडेर पनि जान नसकिने पहिरो खसेको छ । राहुघाट नदीमा आएको बाढीले ठेकेदार कम्पनी जयप्रकाश एसोसियट्सले भाडामा लिएको डोजर बगाएको थियो । तुँदी पावर कम्पनी प्रर्वद्धक रहेको ३७ मेगावाट क्षमताको राहुघाट मंगले, ४८५ मेगावाटको अपर राहुघाट र संयुक्त उर्जा प्रालीले निर्माण गरिरहेको २१३० मेगावाट क्षमताको ठुलोखोला जलविद्युत आयोजना निर्माण स्थल जोड्ने पहुँचमार्ग अवरुद्ध भएका छन् । तुँदी पावरका इञ्जिनियर प्रकाश तिमिल्सीनाले दग्नामको औरी, चिमखोला र मलाङको पहिरोका कारण डिजेल, सिमेन्ट, रड र विष्फोटक पदार्थ ढुवानी हुन नसकेको बताए । भएका सामान सकिएपछि भरिया र खच्चरमा बोकाउँदा महँगो पर्न गएको इन्जिनियर तिमिल्सीनाले बताए । धौलागिरि कालिका हाइड्रो लिमिटेडले मालिका गाउँपालिकामा निर्माण गरिरहेको २५ मेगावाट क्षमताको दरवाङ म्याग्दीखोला जलविद्युत आयोजनाका आवासीय इञ्जिनियर बालकुमार रोकाले पहिले दैनिक तीनपटक विष्फोटक हुने गरेकोमा बर्खा लागेपछि एक पटक मात्र गर्न सकिएको बताए । धवलागिरी र मालिका गाउँपालिकामा अपर म्याग्दी हाइड्रोपावर लिमिटेडले निर्माण थालेको ५३५० मेगावाट क्षमताको अपर म्याग्दी पहिलो र हाइड्रो इम्पायर प्रालीले धवलागिरी गाउँपालिका४ मा निर्माण गरिरहेको ३७ मेगावाट क्षमताको अपर म्याग्दी जलबिद्युत आयोजना स्थल पनि सडक सम्पर्क बिच्छेद भएको छ । नेपाल विद्युत प्राधिकरणले निर्माण थालेको १३२ केभी क्षमताको डाडाखेत सवस्टेशन निर्माण स्थल जोड्ने सडक पनि अवरुद्ध भएको छ । निरन्तरको वर्षात्का कारण दिनमा मर्मत गरिने सडक रातमा भत्किने गर्छन् । निर्माण सामग्री र इन्धनको व्यवस्थापन गर्न नसक्दा आयोजनाका निर्माण कम्पनीहरुले मजदुर घटाएका छन् । अन्नपूर्ण गाउँपालिकामा सञ्चालित ७१ मेगावाट क्षमताको निलगिरी क्यासकेड, ३८ मेगावाट क्षमताको निलगिरी पहिलो, १४ मेगावाट क्षमताको घारखोला र ६ मेगावाट क्षमताको रेलेखोला जलविद्युत आयोजना निर्माण कार्यलाई भने निरन्तरता दिइएको प्रर्वद्धकहरुले जनाएका छन् । विद्युत विकास विभागका अनुसार ४९ मेगावाट क्षमताका तीनवटा जलविद्युत आयोजना सञ्चालनमा आइसकेको म्याग्दीमा ७००८३ मेगावाट क्षमताका १७ आयोजनाले निर्माणका लागि अनुमति लिएका छन् । ३४६०३ मेगावाट क्षमताका ६ वटा आयोजना निर्माणको तयारी र प्रक्रियामा छन् । ८३५ मेगावाट क्षमताका तीनवटा आयोजनाले निर्माणका लागि अनुमति मागेका छन् । जिल्लाभर १४०१३ मेगावाट क्षमताका १४ वटा आयोजना सर्बेक्षणको क्रममा छन् । सबैभन्दा बढी १० वटा जलविद्युत आयोजना रहेका अन्नपूर्ण गाउँपालिका ४ नारच्याङमा ४२ मेगावाट क्षमताको म्रिस्तीखोला, ५ मेगावाटको घलेम्दीखोला र २ मेगावाट क्षमताको तातोपानी साना जलविद्युत आयोजना सञ्चालनमा छन्।"
स्याङ्जा प्रशासनमा कर्मचारीको धर्ना,"स्याङ्जा : विभेद्युक्त तलबसहित वृद्धि विकास गरेको भन्दै स्याङ्जाका राजपत्रअनंकित कर्मचारीले असन्तुष्ट प्रकट गर्दै बुधबार विहान एक घण्टा धर्ना दिएका छन्। संघीय निजामति सेवा ऐनमा राजपत्र अनंकित प्रथम श्रेणीका कर्मचारीका बढुवालगायत वृत्ति विकासमा विभेद् गरिएको भन्दै तत्काल सच्याउने माग गर्दै राजपत्रअनंकित कर्मचारी जिल्ला प्रशासन कार्यालयमा धर्ना दिएका हुन्। हालै सार्वजनिक भएको सेवा चालु आर्थिक वर्षदेखि लागूहुने गरी नयाँ तलबमानको विषयलाई सच्याउन दबाब दिने उद्देश्यले यहाँका कर्मचारीले मंगलबार संयुक्त बैठकबसी ३ बुँदे निर्णय गरेका थिए। उनीहरुले केन्द्रदेखि सञ्चालित राजपत्रअनंकित कर्मचारीका हकहितका कार्यक्रममा ऐक्यबद्धता जनाउने, आफ्ना मागलाई सशक्त र प्रभावकारी बनाउन आन्दोलन परिचालन समिति र सल्लाहकार समिति गठन गर्ने निर्णय गरेका हुन्। निर्णयबमोजिम भेलाले राजपत्रअनंकित हक हित संरक्षण समितिमा प्रकाशकुमार अर्यालको संयोजकत्वमा ७ सदस्यीय आन्दोलन परिचालन समितिसमेत चयन गरेको छ। समितिका अन्य सदस्यमा सुमित मरासीनी, शर्मिला शर्मा, राजन पनेरु, बिष्णुप्रसाद चापागाई, मोतीप्रसाद आचार्य र भागीरथ सिग्देल चयन भएका हुन्। त्यसैगरी, सल्लाहकार समितिमा बिभिन्न कर्मचारी संघ संगठनका प्रमु्खहरु आधिकारिक ट्रेड युनियनका अध्यक्ष राजुप्रसाद मरासीनी, निजामति कर्मचारी युनियनका सभापति ज्ञानप्रसाद अर्याल, निजामति कर्मचारी संगठनका अध्यक्ष अम्बरबहादुर पराजुली, राष्ट्रिय निजामति कर्मचारी संगठनका अध्यक्ष गुरुदत्त ढकाल र राजेन्द्रप्रसाद पराजुलीलाई चयन गरेको छ।"
आज यी तीन प्रदेशमा ठूलो पानी पर्ने,"काठमाडौं : देशभर आंशिकदेखि सामान्य बदली रही तीन प्रदेशमा भारी वर्षा हुने भएको छ। जल तथा मौसम विज्ञान विभागका अनुसार देशभर आंशिकदेखि सामान्य बदली रही देशका पहाडी भूभागका केही र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना तथा प्रदेश नं १, बागमती र गण्डकी प्रदेशका एकवा दुई स्थानमा भारी वर्षाको सम्भावना रहेको छ। विभागले आगामी २४ घण्टा देशका थोरै स्थानमा मेघगर्जनचट्याङसहित हल्कादेखि मध्यम वर्षाका साथै प्रदेश १, बागमती, गण्डकी प्रदेश र सुदूरपश्चिम प्रदेशका एक वा दुई स्थानमा भारी वर्षाको सम्भावना रहेकाले उक्त भूभागमा भूक्षय, पहिरो तथा गेग्रान बहावको जोखिमका साथै नदीनाला तथा खहरे खोलामा पानीको सतह बढ्न सक्ने र दैनिक जनजीवनयातायात क्षेत्रसमेत प्रभावित हुनसक्ने भएकाले आवश्यक सतर्कता अपनाउन अनुरोध गरेको छ। हाल देशभर आंशिकदेखि सामान्य बदली रही बागमती, गण्डकी, लुम्बिनी, कर्णाली र सुदूरपश्चिम प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षा भइरहेको छ। रातको समयमा बागमती, गण्डकी, लुम्बिनी, कर्णाली र सूदुरपश्चिम प्रदेशमा सामान्य बदली रही बाँकी भूभागमा आंशिकदेखि सामान्य बदली तथा बागमती र गण्डकी प्रदेशका केही र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी र सुदूरपश्चिम प्रदेशका एकदुई स्थानमा भारी वर्षाको सम्भावना रहेको विभागले जनाएको छ। मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम २० दशमलव पाँच डिग्री र अधिकतम तापक्रम ३१ दशमलव पाँच डिग्री सेल्सियस रहेको छ।"
विद्यार्थीमा भाइरल प्रकोप देखिएपछि सोलुखुम्बुको ज्वालामाई विद्यालय बन्द,"सोलुखुम्बु : सोलुखुम्बुको सोलुदुधकुण्ड नगरपालिका ३ तामाखानी स्थित ज्वालामाई आधारभुत विद्यालयका विद्यार्थीहरुमा भाइरल प्रकोप देखिएपछि विद्यालय नै बन्द गरिएको छ। केही दिनदेखि विद्यार्थीहरुमा ज्वरो र रुघाखोकीको प्रकोप अत्याधिक रुपमा फैलिएपछि आज(बुधबार)बाट दुई दिनका लागि विद्यालय बन्द गरिएको प्रधानाध्यापक कृष्णबहादुर मगरले जानकारी दिए। उनका अनुसार विद्यालयका करिब ६० प्रतिशतभन्दा बढी विद्यार्थीमा ज्वरो, रुघाखोकी र वान्ताको प्रकोप देखिएको छ। उनीहरुको हेरचाह गर्न र विद्यार्थी निको भएपछि मात्रै विद्यालय पठाउन विद्यालय प्रशासनले आग्रह गरेको छ।"
स्वतन्त्रको बीजारोपण,"स्थानीय तह राज्य, लोकतन्त्र, विकास र समृद्धिका जग हुन्। पहिलो पाँच वर्षको कार्यकालमा कति स्थानीय सरकारले विगतका उपलब्धि सार्वजनिक गरे ? उनीहरूले कार्यालय छाड्नुअघि विगतका उपलब्धि, कार्यसम्पादन र खर्च जनतासमक्ष पेस गर्नुपर्ने थियो। धेरैजसो स्थानीय तहले जनतालाई राम्रो सेवा दिन नसक्दा विगतको अभिलेख राख्न सकेका छैनन्। तसर्थ उनीहरूको लोकतान्त्रिक संस्कृति र राजनीतिक सचेतना सुधार गर्न आवश्यक छ। तहको निर्वाचनको नतिजालाई लिएर विभिन्न विश्लेषण भइरहेका छन्। चुनावी नतिजासँगै दलहरूको शक्ति सन्तुलन फेरिएको छ। निर्वाचनको सबैभन्दा राम्रो विशेषता भनेको जनताले विश्वास नगर्ने, विकासका काम गर्न नसक्ने, सार्वजनिक सेवामा ढिलासुस्ती गर्ने, भ्रष्टाचारमा संलग्न र जनतालाई झूटा आश्वासन दिनेहरू चुनावमा हराए। दलहरू जहाँबाट आए पनि अधिकांश ठाउँमा जनताले धेरै सोचेर मतदान गरेको पाइयो। गठबन्धन बनेको ठाउँमा नेता कार्यकर्ताले गठबन्धनको पक्षमा मत हालेको पाइयो। धेरै जनप्रतिनिधिले ठूलाठूला आशा दिए र वाचा मात्र गरे तर जनताको हितमा केही योगदान गरेनन्। यसपटक स्थानीय तहको विकासका लागि इमान्दारिता नभएका नेतालाई जनताले पत्याएनन्। वरिष्ठ नेताहरूको स्वार्थमा उम्मेदवार बनेका धेरै नेतालाई जनताको विश्वास जित्न मुस्किल परेको थियो। कतिपय क्षेत्रमा जनताले गठबन्धनको नाममा भोट हाल्छन् तर यो निर्वाचनमा धेरै नयाँ र युवा अनुहार देखा परेका छन्। निर्वाचनमा प्रमुख दल एमालेले सबैभन्दा बढी हार बेहोरेको छ। पार्टी विभाजन र अन्य दलको गठबन्धनले एमालेलाई जसरी पनि हराउनुपर्छ भनेर लागेका कारण एमालेलाई केही घाटा व्यहोरेको छ। सबैभन्दा ठूलो समस्या एमालेको आफ्नै कारण हो। एमालेले नगरपालिका र गाविसका धेरै ठाउँमा पुराना नेतालाई टिकट दिएको छ। उसले के यसरी जनताको मन जित्न सक्यो ? फेरि टिकट दिनेहरू जनतामाझ लोकप्रिय भए कि भएनन् ? २०७४ सालमा २ सय ९७ नगरपालिका जितेर एमाले पहिलो दल बनेको थियो। त्यसयता एमालेबाट जितेका जनप्रतिनिधिको हैसियतबारे कहिल्यै अध्ययन र विश्लेषण गर्न सकेको छैन। पाँच वर्षको अवधिमा एमालेको यो गल्ती थियो। उसो त कांग्रेसले पनि उस्तै समस्या झेल्नुपर्यो। कांग्रेसले केही पुरानालाई गुमाए पनि गठबन्धन र अन्य दलबाट प्राप्त मतका कारण स्थानीय तहमा केही नयाँ अनुहार थप्न सफल भयो। अहिलेको स्थानीय निर्वाचनले दिएको अर्को सन्देश भनेको गाउँमा बसेर सार्वजनिक काम र समाजसेवामा लाग्ने व्यक्ति जुनसुकै दलमा आबद्ध भए पनि चुनाव जित्न सक्छ। तर, नेताको निहित स्वार्थबाट आएका तर समाजको सेवा गर्न नसक्ने, जति नै खर्च गरे पनि नैतिकता र इमान्दारिताको अभाव भएका व्यक्तिलाई अहिलेको स्थानीय निर्वाचनले सन्देश दिएको देखिन्छ। अर्कोतर्फ यो निर्वाचनले अर्को महŒवपूर्ण सन्देश पनि दिएको छ त्यो हो स्वतन्त्र र युवा उम्मेदवारप्रति जनताको आकर्षण। देशकै ठूलो र राजधानी काठमाडौं महानगरपालिकाको मेयरमा स्वतन्त्र उम्मेदवार युवा पुस्ताको नेतृत्व गर्दै विजयी भए। देशका अन्य केही ठूला सहरमा पनि स्वतन्त्र उम्मेदवारप्रतिको आकर्षण बढेको छ। अहिलेका राजनीतिक दल र नेताप्रति जनता असाध्यै निराश छन्। राज्य संयन्त्र केन्द्र, प्रदेश र स्थानीय तह केही भ्रष्टहरूको नियन्त्रणमा छ। अधिकांश सरकारी संयन्त्रहरू कुनै न कुनै रूपमा नेता र कर्मचारीतन्त्रको निहित स्वार्थ समूहको नियन्त्रणमा छन्। जनप्रतिनिधि, राज्य संयन्त्र र सरकारी प्रशासक पनि भ्रष्ट भएर राजनीतिक दलको हितमा काम गर्दा देशको पूर्वाधार विकास र प्रगतिको बाटो ठप्प भएको हो। जुन तीतो यथार्थ हो। त्यसैले यस्ता समस्या सिर्जना गर्न भूमिका खेल्ने राजनीतिक दल र नेताहरूप्रति जनताको ठूलो वितृष्णा छ। स्वतन्त्र उम्मेदवारले पाएका मतहरू राजनीतिक मोलतोल, पुरानो पार्टी नेतृत्व, नातावाद, कृपावाद आफन्तवाद र राजनीतिक दलहरूमा जमिन्दारी प्रणाली र आन्तरिक लोकतन्त्रको चरम अभावलगायत सबै प्रकारका आधिपत्यको विरुद्धमा छन्। सबैभन्दा महŒवपूर्ण कुरा यो छ कि सिन्डिकेटको चंगुलबाट चक्र तोड्ने स्वतन्त्र उम्मेदवारहरूको ऊर्जाले देखाएको बाटो सही हो। तिनको उम्मेदवारी अन्यका घटनाजस्तै पार्टीगत, पुरानो दोहोरिने, अविश्वासका उम्मेदवार, आन्तरिक लोकतन्त्रको चरम अभाव, भ्रष्टाचारको लोभ अवसर र ठूला दलमा उम्मेदवारको खरिदबिक्रीको परिणाम हो। तिनले प्रतिद्वन्द्वीभन्दा फराकिलो मत पाएका छन्। जेहोस्, यो निर्वाचन परिणामले तल्लो तहमा लोकतान्त्रिक मूल्यमान्यतालाई अझ फलदायी र नेपालको निर्वाचनमा दीर्घकालीन प्रभाव पारेको छ। स्वतन्त्रहरूले स्थानीय समस्याको पहिचान र तिनको समाधान, स्थानीय भाषा, संस्कृति, विविधताको संरक्षण, लोकतन्त्रको संरक्षण, कार्यप्रणालीमा पारदर्शिता र सार्वजनिक कोषको सम्मानजनक उपयोगमा ध्यान दिएका छन्। अन्य महत्त्वपूर्ण क्षेत्रहरू संघराज्यमहानगरपालिकाबीच समन्वय, उपभोक्ता हितको संरक्षण, न व्यापारका लागि अनुकूल वातावरणको सिर्जना, शिक्षा र स्वास्थ्य क्षेत्रमा नाफाभन्दा कम लागतमा गुणस्तरीय सेवा आदि हुन्। मतदाताको शुभकामना र समर्थनले ऊर्जा, प्रतिबद्धता र आत्मविश्वास बढोस्। उनीहरूलाई प्रधानमन्त्री, मन्त्रीहरू, सरकारी निकायहरू, सांसदहरू र आमजनताको बलियो समर्थन चाहिन्छ। सरकारी मन्त्रालय र कर्मचारीतन्त्रसँग उचित समन्वय र सन्तुलन हुनुपर्छ। अत्यावश्यक क्षेत्रहरू, स्वस्थ खानेपानीको उचित व्यवस्था, दुर्घटनाको न्यूनीकरण ट्राफिक, व्यवस्थापन, सडक मर्मत र सम्भार वायु प्रदूषण कम गर्ने आदि थुप्रै काम भइरहेका छन्। देशका विभिन्न क्षेत्रका भाषा, संस्कृति र जीवनशैलीका अन्य पक्ष सबैको साझा सम्पत्ति हुन्। यसको संरक्षण र दायित्व सबैको हो। स्थानीय सरकारको सफल सञ्चालनमा स्थानीय विशिष्टताको संरक्षण, स्थानीय आवश्यकता र समस्याहरूको पहिचान र समाधान र प्रदेश, संघ र अन्य राष्ट्रसँग समन्वयका आयामहरू समावेश हुन्छन्। प्रादेशिक स्वशासनको वास्तविक अर्थ प्रादेशिक विशिष्टताको संरक्षण, आवश्यकता र समस्याको पहिचान, समाधान र सबैसँग समन्वयको व्यावहारिक अभ्यास हो।"
"महेन्द्रनगर बजारमा अनुगमन,अधिकांश पसलमा मूल्य सूची नै भेटिएन","महेन्द्रनगर : कञ्चनपुरका सहायक प्रमुख जिल्ला अधिकारी नेतृत्वको बजार अनुगमन टोलीले महेन्द्रनगर बजारमा अनुगमन गरेको छ । बुधबार बिहान टोलीले महेन्द्रनगर सदरमुकामस्थित किराना पसल,होटेल र सब्जी मण्डीका मासुपसलमा अनुगमन गरेको हो । अनुगमनका क्रममा अधिकांश पसलमा मूल्य सूची नराखेको पाइएको छ । त्यसैगरी सब्जीमण्डीका अधिकांश बधशाला तथा मासु पसलहरुले न्युनतम मापदण्ड पूरा नगरेको पाइएको अनुगमन समितिले जनाएको छ । कञ्चनपुरका सहायक प्रमुख जिल्ला अधिकारी अशोक भण्डारीले मासु पसलमा तत्काल मापदण्ड पूरा गरेर सञ्चालन गर्न निर्देशन दिए । उनले सबै पसलमा मुल्यसुची राख्न र अखाद्यवस्तु बिक्री नर्गन समेत आग्रह गरे । बजार अनुगमन क्रममा जिल्ला प्रशासन, नेपाल प्रहरी, घरेलु तथा साना उद्योग कार्यालय, पत्रकार महासंघ, उपभोक्ता हित संरक्षण मञ्च, आन्तरिक राजस्व कार्यालय र भीमदत्त नगरपालिकालगायतको सहभागिता रहेको थियो ।"
विचौलियासँगको आर्थिक चलखेलमा झुम्का कारागारका कैदीको सरुवा,"धरान : विचौलियासँगको आर्थिक चलखेलमा झुम्का कारागारका तीन कैदी बन्दीको सरुवा गरिएको छ। सुनसरीको रामधुनी नगरपालिकामा रहेको झुम्का कारागारका कैदी, कारागार प्रशासनलाई समेत जानकारी नै नदिई अन्यत्र सारिएपछि कैदीबन्दीहरुले चर्को विरोध जनाएका छन्। कारागार व्यवस्थापन विभागका महानिर्देशक बासुदेब घिमिरे र विभिन्न अपराधिक घटनामा संलग्न रहेका इटहरी२० तरहराका कमल तामाङको मिलेमतोमा झुम्का कारागारका कैदीबन्दीहरुको सरुवा गरिएको हो। घिमिरेले झुम्का कारागारलाई समेत जानकारी नै नदिई कारागारका प्यूठानका नेगन केसी, गुल्मीका प्रकास पौडेल र नवलपरासीका विनोद गुरुङको सरुवा गरेका हुन्। आर्थिक चलखेल गरी कारागार व्यवस्थापन विभागका महानिर्देशक घिमिरेले सरकारलाई समेत ठूलो रकम नोक्सानी पुर्याउँदै कैदीबन्दीको सरुवा गरेका हुन्। केसी, पौडेल र गुरुङमध्ये दुई जना झुम्का कारागारको नियमले चौकीदार हुन लागेको अवस्थामा घिमिरे र बिचौलिया तामाङको सेटिङमा कैदीबन्दीको सरुवा गरी झुम्का कारागारमा समस्या उत्पन्न गराइएको कारागार प्रशासन स्रोतले जानकारी दिएको छ। झुम्का कारागारमा चौकीदार नियुक्तिमा आर्थिक चलखेल गरी रकम कुम्ल्याउने उद्देश्यले पुराना कैदीबन्दीलाई अन्यन्त्र सरुवा गरेको बुझिएको छ। घिमिरेले तीनैजनालाई नख्खु कारागार सरुवाको पत्र झुम्का कारागारलाई पठाएको भएपनि बुधबार उनीहरुलाई रामेछाप लगिएको छ। कारागार व्यवस्थापन विभागले आफू खुसि झुम्का कारागारका कैदीबन्दीको सरुवा गरेपछि एक ब्लकमा कैदीबन्दीहरुले नाराबाजी गर्दै घिमिरेको अवैध कामको विरोध गरेका थिए। विभागले आफू खुसी कैदीबन्दीको सरुवा गर्दा झुम्का कारागार सञ्चालनमा गम्भीर समस्या उत्पन्न भएको कारागार प्रशासनले जनाएको छ। सामान्यतया कैदीबन्दीको सरुवा गर्दा कारागारको प्रशासनको अनुरोधमा सुनसरीका प्रमुख जिल्ला अधिकारीले कारागार व्यवस्थापन विभागलाई सिफारिस गर्ने नियम छ। तर, महानिर्देशक घिमिरेले आफू खुसी कैदी बन्दीको सरुवा गरेपछि झुम्का कारागारमा समस्या उत्पन्न भएको हो। सुनसरीका प्रमुख जिल्ला अधिकारी इन्द्रदेव यादवले कारागार व्यवस्थापन विभागको अनावश्यक हस्तक्षेपका कारण झुम्का कारागार सञ्चालनमा समस्या भएको गुनाासो आएको बताए। उनले यस विषयमा आवश्यक रिपोर्टिङ गृह मन्त्रालयमा गरिसकिएको बताए। तीन कैदीबन्दीको सरुवापश्चात झुम्का कारागारको ए र बी ब्लक चौकिदारविहीन भएको छ। मंगलबारसम्म नेगन केसी कारागारको चौकीदार थिए। केसी, पौडेल र गुरुङमध्ये दुई जना झुम्का कारागारको नियमले चौकीदार हुन लागेको अवस्थामा घिमिरे र बिचौलिया तामाङको सेटिङमा कैदीबन्दीको सरुवा गरी झुम्का कारागारमा समस्या उत्पन्न गराइएको कारागार प्रशासन स्रोतले जानकारी दिएको छ। झुम्का कारागारका जेलर महेन्द्रसिंह खड्काले कैदीबन्दी सरुवा गरिएको विषयमा आफूलाई केहि जानकारी नभएको बताए। कारागार व्यवस्थापन विभागका महानिर्देशक घिमिरेले झुम्का कैदीबन्दीको नियमअनुसार सरुवा गरिएको बताए। उनले कमल तामाङसँग सेटिङ गरी कैदीको सरुवा गरिएको विषयमा कुनै सत्यता नभएको र आर्थिक चलखेल गरी कुनै लाभ नलिएको बताएका छन्। घिमिरेले सरुवा गरिएका तीनै जनालाई नख्खु कारागार नै ल्याइने बताएका छन्।"
प्रोफेसनल फाइटमा गुणराज,काठमाडौं : नेपालका अन्तर्राष्ट्रिय मुवाँथाइ खेलाडी गुणराज रुचालले कम्बोडियामा प्रोफेसनल फाइट खेल्ने भएका छन्। उनले भदौ ४ गते कम्बोडियाको राजधानी नोमपेन्हमा आयोजना हुने प्रोफेसनल फाइटमा प्रतिस्पर्धा गर्न लागेका छन्। गुणराजले कम्बोडियाका थुन इङ्लेसँग ५७ केजी तौल समूहमा प्रतिस्पर्धा गर्ने छन्। गुणराजसँगै प्रशिक्षक विजय लामा पनि कम्बोडिया जाने छन्। कम्बोडिया जानुअघि गुणराजले थाइल्यान्डमा एक साताको विशेष प्रशिक्षण गर्ने छन्। उनले थाइल्यान्डको टप फाइट मुवाँथाइ जिममा प्रशिक्षण गर्ने नेपाल मुवाँथाइ संघका अध्यक्ष गणेशलाल कक्षपतिले जानकारी दिए। थाइल्यान्डको एक साताको प्रशिक्षणपछि उनी कम्बोडिया जाने छन्। गुणराजलाई राष्ट्रिय खेलकुद परिषद्का सदस्यसचिव टंकलाल घिसिङले मंगलबार बिदाई गरे। उनले उत्कृष्ट प्रदर्शनका लागि गुणराजलाई शुभकामना दिएका थिए। गुणराजले यसअघि थाइल्यान्डमा भएको प्रोफेसनल फाइटमा स्वर्ण पदक जितेका थिए। थाइल्यान्डको बैंककमा मे २१ मा भएको प्रतिस्पर्धामा गुणराजले म्यानमारका मोन्कोन यतितलाई पराजित गरेका थिए।
ललितपुर महानगरपालिकाका ज्येष्ठ नागरिकलाई १० हजार भत्ता दिने,"ललितपुर : ललितपुर महानगरपालिकामा बसोबास गर्ने ज्येष्ठ नागरिकले १० हजार भत्ता पाउने भएका छन्। ज्येष्ठ नागरिकले चाडपर्व हाँसीखुसी मनाउन पाउन् भनी महानगरपालिकाले उक्त काम अघि बढाउने भएको हो। उमेर ढल्केका वृद्धवृद्धाको अवस्थालाई मध्यनजर गरी प्रत्येक बडादशैँ ताका वर्षको एकपटक १० हजार दिने निर्णय गरिसकेको महानगरपालिकाका प्रमुख चिरीबाबु महर्जनले बताए। उनले भने, 'यो रकम पाएसँगै समाजका जिउँदो इतिहास बूढापाकाको मन ज्यादै हर्षित हुनेछ। उहाँहरूलाई चाडपर्व मनाउन सन्तानसँग हात थाप्नु नपरोस् भनी यस कामलाई अघि बढाउन लागेका हौं।' महानगरपालिकाले गत वर्षसम्म उक्त उमेर समूहका नागरिकलाई पाँच हजार दिने गरेकामा यस वर्ष पाँच हजार थप गरी १० हजार दिने भएको महर्जनले जानकारी गराए। लपु महानगरपालिकामा लगभग सात हजार ज्येष्ठ नागरिक रहेका बताइएको छ। यसैगरी आफूहरूले ज्येष्ठ नागरिकसँग महानगरपालिका कार्यक्रमअन्तर्गत कार्यविधि बनाएर उक्त किसिमका व्यक्ति बिरामी पर्दा उनीहरूको सेवा र रेखदेखमा खटिने मानिस अभाव भएको जानकारी पाएमा मेडिकल समूह गठन गरी घरघरमा उपचारका लागि पठाउने विषयतर्फ पनि ध्यान दिने महर्जनले सुनाए। महानगरमा ९० प्रतिशत घरमा नम्बरप्लेट जडानको काम सम्पन्न भइसकेको महर्जनको भनाइ छ। 'महानगरपालिकामा कुल ८१ हजार घर सङ्ख्या छन्। यसमा मात्र १० प्रतिशत घरमा प्लेट जडान गर्न बाँकी छ। प्लेट जडान सम्पन्न भएसँगै हामीले जिपीएस प्रणालीमार्फत हरेक व्यक्तिको घर पत्ता लगाउन सजिलो हुने वातावरण तयार गर्नेछौँ', उनले थपे, 'यसका साथै हामीले महानगरका टोलटोलमा प्रचलित र रैथाने नामको नामकरण गरी प्रत्येक नागरिकलाई वारपार गर्न सहज अवस्था सिर्जना गरिदिएका छौं।' रासस"
बालाजुमा भीषण आगलागी,"काठमाडौं : बालाजु बाइसधारामा आगलागी भएको छ। बालाजु बाइसधारामा रहेको जुत्ता कारखानामा आगलागाी भएको प्रहरी परिसर काठमाडौंका प्रवक्ता दिनेश मैनालीले अन्नपूर्णलाई जानकारी दिएका छन्। प्रवक्ता मैनालीका अनुसार अहिले प्रहरी,दमकल र स्थानीयको सहयोगमा आगो निभाउने प्रयास भइरहेको छ। प्रहरीका अनुसार आगलागाीको कारण खुलेको छैन। क्षतिको विवरण आउन बाँकी छ।"
कविरामले पाउने भए सच्चा नाम,"दैलेख : नेपाली नागरिकतामा कुकुर कामी उल्लेख गरिएका कविराम कामीले नाम सच्याउन माग गर्दै निवेदन दिएका छन्। भगवतीमाई गाउँपालिका३ मेहेलतोलीका ६२ वर्षीय कविरामले मंगलबार जिल्ला प्रशासन कार्यालयमा निवेदन दिएका हुन्। प्रमुख जिल्ला अधिकारीलाई सम्बोधन गरेर दिएको निवेदनमा उनले कविराम कामी उल्लेख गरी नागरिकताको प्रतिलिपि दिन आग्रह गरेका छन्। उनले दिएको निवेदनमा भनिएको छ, मलाई गाउँमा चिनाउने र चिन्ने नाम कविराम कामी भएको तर, २०४६ मा गाउँमा खटिएको नागरिकता टोलीबाट नागरिकता लिँदा गाउँका मानिसले जिस्क्याएर भन्ने गरेको नाम कुकुर कामी राखेर प्रधानपञ्चले सिफारिस लेखेको आधारमा कुकुर कामी नै लेखी नागरिकता दिएकोमा मलाई यो नामले हिनताबोध र अपमान भइरहेको छ। कविरामले वडा कार्यालयको सिफारिस, आवश्यक कागजातसहित प्रक्रिया पुर्याएर निवेदन दिएका हुन्। २०४६ जेठ ७ गते गाउँमा पुगेको नागरिकता टोलीले कुकुर कामी नाम राखेर उनलाई नेपाली नागरिकता थमाएको थियो। २०१७ पुस २५ मा जन्मिएका उनले नागरिकता टोलीसँग आफ्नो नाम कविराम कामी बताए। तर, नागरिकतामा लेखियो कुकुर कामी। उनले नागरिकतामा भएको नामकै कारण वर्षौंदेखि आफूमात्र होइन परिवार नै लज्जित र अपमानित हुनुपरेको बताए। मैले नागरिकता टोलीसँग मेरो नाम कविराम कामी हो भनेर जानकारी गराउँदागराउँदै टोलीले कुकुर कामी भनेर नागरिकता दिएछन्, गाउँ समाजका जान्ने बुझ््नेहरूले भनेपछि आफ्नो नागरिकतामा नाम कुकुर लेखिएको भन्ने थाहा पाएँ, म त अशिक्षित मान्छे त्यतिबेला प्रतिवाद पनि गर्न सकिन्, उनले भने। अब नाम सच्याएर नागरिकता पाउने आस पलाएको कविरामले बताए। अब कविराम कामी लेखिएको नागरिकता पाउँछु होला, म त औधी खुसी छु मेरा सन्तान पनि खुसी हुनेछन्, उनले भने। प्रमुख जिल्ला अधिकारी हरि प्याकुरेलले सबै प्रक्रिया पुर्याई नाम सच्याएर नयाँ नेपाली नागरिकताको प्रमाणपत्र दिइने बताए। अब प्रक्रियामा अघि बढेको छ, केही दिनमै नयाँ नागरिकताको प्रतिलिपि उपलब्ध गराउँछौं, प्रमुख जिल्ला अधिकारी प्याकुरेलले भने। उनले नेपाली नागरिकतामा अपमानजनक शब्द प्रयोग भएकै कारण समाजमा हिनताबोध गरेका व्यक्तिहरूले सम्बन्धित प्रमाणपत्र र वडा कार्यालयको सिफारिससहित प्रक्रिया पुर्याएर जिल्ला प्रशासनमा सम्पर्क गर्नसमेत आग्रह गरे। जातीय अपहेलना : नागरिकताको नामै भन्न लाज नागरिकतामा अपमानजनक शब्द प्रयोग गरिएकोप्रति सरकारको चासो, माग गरे सच्याउन गृहको निर्देशन अपमानजनक नाम सच्याउन माग गर्दै कविरामले दिए प्रशासनमा निवेदन कुकुर कामीसहित दलित समुदायका अन्य व्यक्तिहरूको नागरिकतामा अपमानजनक शब्द उल्लेख गरी नागरिकता दिइएको विषयमा अन्नपूर्ण पोस्ट् दैनिकले साउन १७ गते समाचार प्रकाशन गरेको थियो। त्यसयता संघीय संसद्मा समेत सांसदहरूले यस्ता नाम सच्याउनुपर्ने माग गरेका थिए। सोमबार गृह मन्त्रालयले नाममा अपमानजनक शब्द प्रयोग गरेर विभिन्न जिल्ला प्रशासन कार्यालयबाट जारी भएका नागरिकता प्रमाणपत्र सच्याउन परिपत्र गरेको थियो। गृह मन्त्रालयले ७७ वटै जिल्ला प्रशासन कार्यालयलाई गरेको परिपत्रमा भनिएको छ, अपमानजनक शब्द प्रयोग गरी जारी भएका नागरिकता प्रमाणपत्रमा सम्बन्धित व्यक्तिले सच्चाउन माग गरेमा आवश्यक प्रक्रिया पूरा गरी सच्चाउने व्यवस्था मिलाउनु। गृहले नागरिकतामा अपमानजनक शब्द उल्लेख गरेर प्रमाणपत्र जारी नगर्न पनि निर्देशन दिएको थियो। गृहको यो निर्देशनसँगै कविरामसहित नेपाली नागरिकतामा अपमानजनक नाम उल्लेख भएका देशभरका अन्य नागरिकहरूको नाम सच्चिने अधिकारकर्मीहरू बताउँछन्। समाजमा संस्कारका नाममा खराब नाम राख्ने चलनका कारण कविराम मात्रै होइन धेरै दलित समुदायले यस्तो पीडा अझै भोगिरहेका छन्।"
"रसुवागढी नाका जोड्ने सडकमा ठूलो पहिरो, खुलाउन केही दिन लाग्न सक्ने","रसुवा : चीनसँगको अन्तर्राष्ट्रिय व्यापारिक नाका रसुवागढी जोड्ने बेत्रावती कालिकास्थान तथा बेत्रावती मैलुङ दुवै सडक अवरुद्ध भएको छ। गएराति ठूलो वर्षाका कारण आएको पहिरोले जिल्लाको उत्तरगया गाउँपालिका५ स्थित बनुवामा कालोपत्रे सडक नै लगेको छ। रसुवाका प्रमुख जिल्ला अधिकारी नवराज जैसीले पहिरोका कारण सडक पूर्ण क्षति भएको र मानवीय क्षति नभएको बताए। उनले पहिरोका कारण दुवै सडक पूर्ण अवरुद्ध भएको र मानवीय क्षति भने नभएको बताए। बनुवामा पहिरो गएका कारण बिहानैदेखि सवारी साधन सञ्चालन हुन नसकेको उनले बताए। 'अहिले हामी घटनास्थल जाँदै छौं', उनले भने, त्यहाँ गएपछि थप विवरण आउँछ।' सडक बन्द भएका कारण सदरमुकाम धुन्चे, रसुवागढी नाका, गोसाइँकुण्ड, लाङटाङलगायतका स्थानमा जानका लागि समस्या सिर्जना भएको छ। पहिरो खुलाउनका लागि आवश्यक पहल भइरहेको प्रहरीले जनाएको छ।"
मोटरसाइकलको ठक्करबाट वृद्धाको मृत्यु,विराटनगर : मोरङको बेलबारी नगरपालिका६ मा मोटरसाइकलको ठक्करबाट मंगलबार राति एक जना वृद्धाको मृत्यु भएको छ । बेलबारी नगरपालिका६ सोमबारे जरुवा टोलस्थित भित्री सडकखण्डमा को ११ प ९३१३ नबरको मोटरसाइकलले ठक्कर दिँदा ६१ वर्षीया सीतादेवी ढकालको मृत्यु भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार पूर्वबाट पश्चिमतर्फ जाँदै गरेको मोटरसाइकलले राति ८:४५ बजेतिर ठक्कर दिँदा ढकाल गम्भीर घाइते भएकी थिइन् । उपचारका लागि विराटनगरको नोबेल शिक्षण अस्पताल ल्याइपुर्याउन साथ राति १०:५५ बजेतिर चिकित्सकले मृत घोषित गरेको कार्कीले बताए । उनका अनुसार चालक बेलबारी६ का अन्दाजी २३ वर्षीय अमन चौधरीले लाइसेन्स (सवारी चालक अनुमति पत्र) प्राप्त नगरिकन मोटरसाइकल चलाएको पाइएको छ । चौधरीलाई पक्राउ गरेर घटनाका बारेमा अनुसन्धान थालिएको प्रहरीले जनाएको छ । बिना लाइसेन्स तीव्र गतिमा मोटरसाइकल चलाउँदा दुर्घटना भएको प्रारम्भिक अनुसन्धानबाट खुलेको छ ।
"सुकुम्वासी बस्ती डुबानमा, स्थानीयको भागाभाग","भक्तपुर : मंगलबार राति परेको अविरल वर्षाको कारण भक्तपुर मनोहरा सुकुम्वासी बस्ती डुबानमा परेको छ भने जिल्लाका विभिन्न क्षेत्रमा पशु चौपाया बगाएर क्षति पुर्याएको छ । मध्यराति १२ बजेदेखि मध्यपुरथिमि नगरपालिका१ मनोहरा खोलाको किनारामा रहेका सुकुम्वासी बस्तीको आठ सय ८० घरमध्ये करिब आठ सय घर डुबानमा परेको रातिदेखि नै उद्धारमा खटिनुभएका बागमती प्रदेश खेलकुद विकास परिषद्का सदस्य एवं भक्तपुर जिल्ला खेलकुद विकास समितिका पूर्वअध्यक्ष श्रीभक्त कासिछ्वाले जानकारी दिए। उनले भने, 'राती १२ बजे बागमती प्रदेशसभा सदस्य प्रतिमा श्रेष्ठले सुकुम्वासी बस्ती डुबानमा परेको जानकारी दिएपछि उहाँसहित हाम्रो टोली रातिदेखि नै बस्तीमा पसेर उद्धारमा खटियौँ, दुईवटा डोजर ल्याएर पर्खाल भत्काएर पानी बाहिर पठाउने र बस्तीको बासिन्दाको बिहानसम्म हामी उद्धारमै खटिएका छौँ ।' चाँगुनारायण उद्योग वाणिज्य सङ्घका अध्यक्षसमेत रहनुभएका कासिछ्वाले मध्यराति बस्तीमा ज्यान जोगाउन भागाभाग मच्चिएको बताउँदै कोही अरनिको राजमार्गको सडकमा आइपुगेका र कोही घरको छतमा बसिरहेको पाइएको बताए। राति नेपाल प्रहरी, सशस्त्र प्रहरीको टोली पनि उद्धारमा खटिएको उनले जानकारी दिए। सुकुम्वासी बस्ती डुबानमा पर्दा घरभित्रका लत्ताकपडा, खाद्यान्न र अन्य सामान नष्ट भएको, यहाँका कुखुरा र बङ्गुर बगाएको तथा अहिले बिहान खानेकुरासमेत नभएकाले राहतको व्यवस्था गर्नु जरुरी रहेको उनले बताए। बस्तीभित्रका बालबालिका र ज्येष्ठ नागरिक बढी मारमा परेको बताउँदै उनले भने, 'यहाँको अवस्था बिजोग छ, पानी पर्नेबित्तिकै बस्तीको बासिन्दा त्रासमा बस्नुपर्ने, सुकुम्वासी बस्तीको समस्या समाधानमा सरकारले चासो दिनुपर्ने आवश्यकता देखियो ।' महानगरीय प्रहरी परिसर भक्तपुरका प्रवक्ता एवं प्रहरी नायब उपरीक्षक राजु पाण्डेले मध्यपुरथिमि नगरपालिका१ र २ का मनहरा नदीको सुकुम्वासी बस्तीमा भएको डुबानमा क्षतिको विवरण सङ्कलन कार्य भइरहेको बताए। उनले बस्तीमा लत्ताकपडा, खाद्यान्न र अन्य सामानमा क्षति पुगेको, पशु चौपाया बगाएको तर मानवीय क्षति भने नभएको बताए। उनले मनोहरा नदी किनारामा दिव्यश्वरी प्लानिङमा बस्ने अम्मर लामाको बङ्गुरफार्मबाट प्रहरीले पाँस सय हाँस, दुई सय बङ्गुर र दुईवटा गाई उद्धार गरी सुरक्षित स्थानमा सारिएको जानकारी दिनुभयो । त्यस्तै मनोहरा खोला किनारमा रहेको सुकुम्वासी बस्तीमा खोलाले कटान गरी माटोको ढिस्को खस्दा खोलाको धार परिवर्तन भई ८० घरटहरामा पानी पसेको जानकारी दिए। सानोथिमितर्फको मनोहरा नदी किनारमा सिन्धुली कमलामाई नगरपालिका७ घर भई हाल सानोथिमि दिव्यश्वरी प्लानिङस्थित टहरामा बस्ने पेमा तामाङको टहरामा रहेको २६ बोरा चामलमा क्षति भएको गिरीराज कुखुराका ४५ चल्ला बगाएको जानकारी दिए। सुकुम्वासी बस्तीको क्षतिको विवरण सङ्कलन कार्य प्रहरीले गरिरहेको उनले बताए। यता चाँगुनारायण नगरपालिका४ मा मनोहरा खोला निलोपुल नजिक सुनसरी घर भई सोही स्थानमा बङ्गुरफार्म सञ्चालन गरेका हरि राईको बङ्गुरफार्मबाट चार बङ्गुर बगाएको प्रनाउ पाण्डेले जानकारी दिए। चाँगुनारायण१ दुवाकोट बेँसी मनोहरा खोला किनारका २० घरटहरामा पानी पसेको र एक टहरामा बस्ने चार जनाको उद्धार गरी सुरक्षित स्थानमा सारिएको उनले जानकारी दिए। बाढी र पहिराको जोखिम बढेकाले सचेत रहन उहाँले आग्रह गरे।रासस"
झुटा सिफारिस बनाएर माग्ने बाध्यता किन ?,"काठमाडौं मलंगवा : दिदी, केही खाने देना, कपडा पैसा देना भन्दै घरघर र सडकसडकमा केही महिला, बालबालिका र पुरुष दिनहुँ माग्दै गरेका भेटिन्छन्। उनीहरूसँग गाउँपालिका वा नगरपालिकाको छाप र हस्ताक्षर भएको सिफारिस पत्र पनि हुन्छ। त्यो पत्र देखाउँदै बाढीले घरबार बगायो, पतिको मृत्यु भयो भन्दै अनेक बहाना बनाएर माग्न सुरु गर्छन्। तर, सावधान ! त्यसरी देखाइने सिफारिस पत्र नक्कली हुन्। उनीहरूले भन्ने गरे जस्तो आर्थिक अवस्था पनि नहुन सक्छ। यसरी माग्नेहरूमा कापडी समुदायका नागरिकको संख्या बढी रहेको विभिन्न तथ्यांकले देखाउँछ। गाउँघरमा आर्थिक हैसियत राम्रै भए पनि केहीले पुर्खौली पेसा नै माग्ने हो भन्दै सहर बजारमा मागेर गुजारा चलाउने गरेको भन्दै यो जातिका पढेलेखेका युवाहरू चिन्ता व्यक्त गर्छन्। यस समुदायका अधिकांश नागरिक खान लाउन पुग्ने भए पनि माग्नमा नै केन्द्रित रहेको बताउँछन्, सर्लाहीको कविलासी नगरपालिका७ का वडाध्यक्ष धरबेन्द्र राय यादव। भन्छन्, यो समुदायका सबै जना वर्षैभरि मागेर घुम्ने गरेका छन्। केही व्यक्तिसँग जग्गा जमिन पनि प्रशस्त छ। घर पनि राम्रा बनाएका छन्। तर, पनि मागेर नै गुजारा गर्छन्। उनका अनुसार धेरै बालबच्चा जन्माउने र उनीहरूलाई पनि माग्नमा नै प्रेरित गर्दै यो समुदायको गुजरा चलेको छ। जसको कारण ती बालबालिकाले पनि पढ्न पाउँदैनन्, आमाबावुले झै उनीहरू विभिन्न बहाना नक्कली कागजात बनाउँदै ढाँटेर माग्न हिँड्छन्। नेपालभर यस जातिको जनसंख्या करिब ३ हजारदेखि ३५ सयको हाराहारीमा रहेको बताइन्छ। तर, आधिकारिक तथ्यांक कसैसँग छैन। केन्द्रीय तथ्यांक विभागले पनि यसअघिका कुनै गणनामा यसको तथ्यांक राखेको भेटिँदैन। २०६८ सालको जनगणनामा नभए पनि २०७८ को जातिगत तथ्यांक आइनसकेकाले अहिले नै यो जातिका विषयमा केही भन्न नमिल्ने विभागका सूचना अधिकारी मनोहर घिमिरेले बताउँछन्। जातीय तथ्यांक अलिपछि आउँछ। अहिले छैन, पुरानो छ भने साइडमा खोज्न मिल्छ, उनले भने। सर्लाही, रौतहट, बारा र पर्सामा बढी स्थायी बसोबास भएका यस जातिलाई जिल्लाअनुसार बरही, मिस्त्री, कापडीया आदि थरले चिनिन्छ। तर, ती समुदायका नागरिक मेचीदेखि महाकालीसम्मकै गाउँ, सहर, विभिन्न संघसंस्था र व्यक्तिसँग पैसा माग्न पुगेको पाइन्छ। स्थानीय तहको सिफारिस पत्र भन्दै झुटो विवरणसहितको सिफारिसमा क्यान्सर, मुटुरोग, किड्नी फेल, आफन्तको मृत्यु भएको भन्दै माग्न बल पुग्ने कागजात उनीहरूको साथमा भेटिन्छ। बाढीपहिरो र आगलागी बढी हुने समयमा त्यस्तै विवरणको कागजात बनाइएको हुन्छ। यसरी नै पुस्तौंदेखि माग्दै आएको उनीहरू पनि स्वयंम स्विकार गर्छन्। मागेर ल्याएको पैसाको पनि छैन सदुपयोग बिहानदेखि बेलुकासम्म मागेर गुजरा चलाउने उनीहरूले संकलित रकमको पनि सदुपयोग नगरेको भेटिन्छ। गाउँमा घर जग्गा भए पनि सहर केन्द्रित हुने उनीहरू सहरमा रकम उठाउने र त्यसलाई उतै सक्ने गरेको उनीहरूलाई नजिकबाट नियालिरहेकाहरू बताउँछन्। सहरमा माग्न बसेका हुन्छन्। काठमाडौंको जडिबुटीनजिकै धेरैले पाल टाँगेर बसेका छन्। दिनभर पैसा उठाउँछन्। राति मासु र रक्सीमा नै सक्छन्, काठमाडौं जडिबुटीकी एक महिला बताउँछिन्। काठमाडौं, पोखरा, नारायणगढ, बुटवल, वीरगन्ज, हेटौंडा, दाङ, घोराही, सुर्खेत र कञ्चनपुर आदि ठाउँमा त्रिपाल र जस्ताको झुपडी बनाएर उनीहरू अस्थायी बसोबास गर्छन्। सोही ठाउँका वरपर माग्ने गन्तव्य बनाउँछन्। यसरी हरेक दिन बिहानदेखि बेलुकीसम्म घरको सम्पूर्ण परिवार बच्चादेखि वृद्धासम्मले माग्ने र ल्याएको पैसाले रक्सी मासु खाने गरेको उनीहरू बस्ने ठाउँ वरपरका स्थानीय बताउँछन्। सम्पत्ति छ, तर किन माग्ने बाध्यता ? यो समुदायका नागरिकसँग खान र बस्न पुग्ने सम्पत्ति र जमिन नभएको पनि होइन। तर, काम गर्नभन्दा पनि माग्नमा नै उनीहरूलाई बानी परेको छ। घर, जग्गा जमिन नभएर माग्न हिँडेका होइनन्। यस जातिका मानिसको प्रायः सबैको जग्गा जमिन छ। हुन्छ। कोही त जमिनदार पनि छन्। सुनचाँदी पैसा पनि छन्, जडिबुटीस्थित कापडीहरू बसिरहेका स्थानमा केही वर्षयता बस्तै आएकी एक महिला भन्छिन्, करोडौं पर्ने सम्पत्ति भएकाले पनि छोराछोरीलाई पढाउन चाहँदैनन्। आफूलगायत सबै परिवार माग्न जान्छन्। जातिको उद्धार गर्न माग सधैं मागेरै हिँड्ने यस जातिका नागरिकको समयअनुकूल सुधार हुन सकेको छैन। छोराछोरीलाई पनि माग्ने पेसामै लगाएर उनीहरूको शिक्षा र भविष्य अन्धकार बनेको छ। उनीहरूलाई माग्नबाट रोक्नुपर्ने र बालबालिकालाई शिक्षा दिनुपर्ने सामाजिक अभियान्ता बताउँछन्। सहरका विभिन्न ठाउँमा अस्थायी बसोबास गर्नेमध्ये भक्तपुरको जडिबुटीमा ९ घरपरिवार बस्दै आएका छन्। त्यसैगरी लोकन्थली, टीकाथलीलगायतका स्थानमा पनि यिनीहरूको अस्थायी बसोबास छ। उनीहरू पनि मागेरै खाने गर्छन्। एकाध पुरुषहरू अन्य काममा लागे पनि प्रायको काम माग्नु नै हो। गाउँमा टन्न जग्गा छ रे उनीहरू यता आएर माग्छन्। तराईको भएको जग्गाको धान बेलाबेलामा गएर बेचेर आउँछन्। दिनको ५ सयदेखि हजार कमाउँछन्। हरेक दिन माग्न हिँड्छन्, उनीहरूको अवस्थाका विषयमा नियालिरहेकी ती महिलाले भनिन्। काम गर्नभन्दा पनि माग्नमा नै उनीहरूलाई बानी परेको छ सधैं मागेरै हिँड्ने कापडी जातिका नागरिकको समयअनुकूल सुधार हुन सकेन विभिन्न बहाना उल्लेख गरेर बोकेका सबै कागजात नक्कली बारा जिल्ला घर भई १२१५ वर्षदेखि जडिबुटी क्षेत्रमा बस्दै आएकी सीमा कापडी मागेर गुजरा चलाउनुपर्ने चलन नै रहेको बताउँछिन्। पहिलेदेखि माग्ने चलन आफ्नो समुदायमा रहेकाले आपूहरू पनि माग्नकै लागि काठमाडौं आएको यसै क्षेत्रमा भेटिएकी कापडी थरकी एक महिला बताउँछिन्। उक्त स्थानमा सानासाना छाप्रा बनाएर बसेका उनीहरू जग्गाको २० हजार भाडा तिर्ने गरेको बताउँछन्। बजारमा माग्न हिँडेको देख्यो भने प्रहरीले लखेट्छ। पुरुषहरू बाहिर काम गर्छन्, बजारतिर भन्दा बाहिर माग्न जान्छांै, एक कापडी महिलाले भनिन्। चाबहिल, गौशाला, तीनकुने क्षेत्रमा माग्न हिँड्ने गरेको ती कापडी महिलाले बताइन्। गाउँघरमा लुगा, चामल माग्छौं। दिनको ३ सयदेखि ५ सय हुन्छ। अलिअली बुढाहरू काम गरेर ल्याउँछन्, उनले भनिन्। बोक्ने पत्र सबै नक्कली सिफारिस रौतहट गढीमाई नगरपालिकाका मेयर श्याम यादव त्यस ठाउँका कापडी जातिले नक्कली सिफारिस बनाएर जनप्रतिनिधिको बदनाम गरेको बताउँछन्। उनीहरूले लिएर हिँड्ने सिफारिस सबै झुटो हो। कुनै जनप्रतिनिधिले सिफारिस बनाइदिएका छैनन्। हाम्रो बदनाम गरेको छ, मेयर यादवले भने। घरको स्थिति हेर्दा केही कमी छैन। सबै छ। तर, जन्मजात माग्ने प्रचलन छोड्दैनन्। हामीले जति भने पनि यो पेसा छोड्दैनन्, उनले भने। सरकारी वा गैरसरकारी संस्थालगायतले यो पेसा छोड्न पटकपटक सल्लाह सुझाव वा आग्रह गरे पनि नमानेको यादवको भनाइ छ। मागेर हिँड्दै गरेका कापडी जातिका महिला। तस्बिर : अशोक दुलाल उनीहरू मध्येकै जान्ने बुझ्नेले झुटो बनाएर नेपालभर माग्न हिँड्छन्। आर्थिक अवस्था हेर्दा एकदमै राम्रो छ। पछिल्लो समय केहीले बच्चाहरू पढाउन पनि थालेका छन्। तर, अधिकांश बच्चाहरू पनि माग्नै हिँड्छन्, यादवले भने। उनले आफ्नो नगरपालिकामा १ सय ५० परिवार रहेकोमा जनसंख्याको हिसाबले ८० प्रतिशत माग्न हिँड्ने गरेको जानकारी दिए। कतिका राम्राराम्रा पक्की घर छन्, धेरै सम्पन्न छन्। झुटो सिफारिस बनाएर माग्न छोड्दैनन्, उनले थपे। नगरपालिका वा गाउँपालिकाको झुटो सिफारिस लिएर हिँड्दासमेत जनप्रतिनिधिले किन कुनै कारबाही नगरेको भन्ने प्रश्नमा मेयर यादव भन्छन्, कानुनी प्रक्रियामा गएमा कडाभन्दा कडा कारबाही हुन्छ। नेपाल सरकारको कानुनअनुसार कारबाहीको माग पनि गरेका छांै। रौतहट गढीमाईकै वडा नं ८ का वडा अध्यक्ष यादवले आपूले वडाबाट माग्नका लागि कुनै पनि सिफारिस नदिएको बताए। मैले कुनै सिफारिस बनाएको छैन, कागज नक्कली, छाप नक्कली र हस्ताक्षर पनि नक्कली नै हो। त्यसमा उल्लेख भएका रोग, बाढीपीडित सबै झुट हो। झुटो कागज बोकेर देशको कुनाकुनामा माग्न हिँड्छन्, उनले भने। उनका अनुसार उक्त वडामा सय घर कापडी बसोबास गर्छन्। एउटा परिवारको कम्तीमा पनि २ बिघाभन्दा बढी जमिन छ। माग्न नजाउँ बच्चा पढाउँभन्दा पनि कसैले पनि मान्दैनन्। जब बा आमा घरमा बस्दैनन्, बच्चाहरू कसरी घरमा बस्छन्, कसरी पढ्छन्, उनले भने। यस्तो नर्गन धेरै पटक आग्रह गरे पनि आफूहरूको माग्ने पेसा नै भएको बताउँदै अडिक रहेको यादवले बताए। धेरैपटक कुरा गरियो मान्दैनन्, तराईमा २ बिघाभन्दा धेरै जग्गा छ सबैको खान पुग्छ तर माग्न छोड्दैनन्, उनले भने। निर्वाचनको समयमा पनि पैसा नलिएसम्म भोट नदिने भन्दै सबै राजनीतिक दलहरूसँग हाम्रा यति मत छन् भनेर पैसा माग्ने गरेको उनले सुनाए। पैसा नलिई भोट दिँदैनन्, एउटासँग मात्र होइन सबै राजनीतिक दलहरूसँग बार्गेनिङ गर्छन्, उनले भने। केवट समुदायको थरमा सूचीकृत मधेसी आयोगमा दर्ता भएका १ सय ४९ थरमध्ये २७ नं को केवट जातको थरहरूमा कापडी जाति पनि उल्लेख छ। मधेसी आयोगका सूचना अधिकारी रमेशकुमार दास यो जातिको विषयमा द्वितीय तथ्यांकअनुसार जाति रहेको थाहा पाए पनि यिनीहरूको विषयमा खासै जानकारी नभएको बताउँछन्। भने, द्वितीय तथ्यांकको आधारमा जाति छ भन्ने थाहा छ तर यो जाति कुन जिल्लामा कति छ, के गर्छ थाहा छैन। केन्द्रीय तथ्यांक विभागमा पनि २०६८ सालको जनगणनामा कुनै तथ्यांक समेटिएको छैन। २०७८ को जातिगत तथ्यांक आइनसकेको सूचना अधिकारी मनोहर घिमिरेले बताए। जातीय तथ्यांक अलिपछि आउँछ अहिले छैन, पुरानो छ भने साइडमा खोज्न मिल्छ, उनले भने। दलितको जातिमा राखिएको यस जातिको कुनै तथ्यांक दलित आयोगसँग पनि छैन। राष्ट्रिय दलित आयोगका प्रवक्ता सुन्दर पुकुर्टीले आयोगमा कुनै तथ्यांक नभएको जानकारी दिए। भने, यो जाति दलितमा पर्दैनन्। यहाँ कुनै तथ्यांक छैन। मुखिया प्रचलन कायमै यस जातिमा अहिले पनि न्यायका लागि मुखिया गुहार्ने प्रचलन छ। झगडा वा कुनै पनि कान्डमा त्यहाँ प्रमुख व्यक्ति मुखिया कहाँ जाने चलन कायमै छ। जसलाई चटौयावाला भनिन्छ। कुनै कुरामा विवाद भयो भने आफैंभित्र सल्टाउन पहिले मुखिया कहाँ पुग्छन्। दोषीलाई कारबाही र जरिवाना तिराउने यिनीहरूको प्रचलन छ। मुखियाको निर्णय चित्त बुझेन भने मात्र चौकी, अदालतलगायतका अन्य कानुनी प्रक्रियमा जाने जातिका एक व्यक्तिले बताए। बड्ही समुदायमा पनि यस्तै कर्म सर्लाहीको कबिलासी नगरपालिका७ मा बसोबास गर्ने बड्ही भनेर चिनिने एउटा यस्तो समुदाय हो जसले मागेर नै गुजारा गर्ने गरेको छ। सम्पत्ति जति भए पनि उनीहरूले गाउँगाउँ घुमेर मागेर गुजारा गर्ने गरेको छ। कतै बड्ही, कतै मिस्त्री, कतै कपडिया भनेर उक्त जातिले बालबच्चासहित गाउँगाउँ डुलेर माग्ने गरेको छ। सम्पत्ति जति नै भए पनि माग्नु उनीहरूको संस्कृति नै बनेको छ। बालबालिकासहित गाउँगाउँमा कपडाको पाल टाँगेर बस्दै माग्ने काम गर्दै आएको छ यो समुदायले। बालबालिका र महिलालाई माग्न लगाउने र पुरुष जंगली जनावरहरूको सिकारमा जाने गरेका छन्। कबिलासी नगरपालिका७ का वडाध्यक्ष धरबेन्द्र राय यादवले आफ्नो वडामा ४५ देखि ५० घर उक्त समुदायको रहेको बताएका छन्। १ सय ४२ मतदाता उक्त समुदायमा छ। सबै जना वर्षैभरि मागेर घुम्ने गरेका छन्। केही व्यक्तिसँग जग्गा जमिन पनि प्रशस्त छ। घर पनि राम्रा बनाएका छन्। तर, पनि मागेर नै गुजारा गर्ने गरेका छन्। कोहीकोहीसँग ५६ बिघाभन्दा बढी खेतीपाती छ भने केहीसँग २३ बिघा छ। तै पनि मागेर नै गुजारा गर्ने गरेका स्थानीय बताउँछन्। जतिभन्दा पनि उनीहरूले मगन्ते र घुमन्ते जीवन बिताइरहेको छ। बालबालिकालाई विद्यालय पठाउँदैन्। वर्षमा एक दुई पटक मात्रै घरमा आउँछ। अधिकांश समय मागेर नै बिताउने गरेका छन्। माग्ने काम बन्द गरेर खेतीपाती गर्नु भनेर धेरैचोटी भने तर मान्दैनन्, एक स्थानीयले भने। कतिपयले वडा कार्यालयको नक्कली लेटर प्याड बनाएर माग्ने गरेका छन्। घर जल्यो। परिवारमा श्रीमान् छोराछोरी बिरामी छन् भनेर वडाको सिफारिस देखाउँदै माग्दै हिँड्ने गरेका छन्। तर, त्यो सब गलत हो। त्यस्तो कोही आयो भने सहयोग नगर्नु भनेर भनेको छु। धेरै ठाउँबाट खबर पनि आएको छ। नक्कली लेटर प्याड बनाएर माग्न आएको भनेर धेरै ठाउँबाट फोनसमेत आएको छ। मैले सबैलाई त्यो नक्कली हो भनेर भन्दै पनि आएको छु, वडाध्यक्ष यादवले बताए। कसैलाई कुनै समस्या परेको छ भने वडाबाट वा नगरबाट सहयोग गर्ने यादवले बताए। तर, आजसम्म कसैलाई माग्नका लागि आफूहरूले कुनै सिफारिस नगरेको उनको भनाइ छ।"
कोराना सङ्क्रमण बढेपछि भोजपुरको टेम्केमैयुङका सम्पूर्ण विद्यालय बन्द,भोजपुर : कोराना भाइरस सङ्क्रमण बढेपछि भोजपुरको टेम्केमैयुङ गाउँपालिकाका सम्पूर्ण विद्यालय बन्द गरिएका छन् । गाउँपालिकाले मङ्गलबारदेखि छ दिनका लागि सम्पूर्ण विद्यालय बन्द गरेको जानकारी दिएको हो । शिक्षक र विद्यार्थीमा कोरोना पोजेटिभ देखिएपछि विद्यालय बन्द गरिएको गाउँपालिकाले जनाएको छ । स्वास्थ्य कार्यालय भोजपुरका अनुसार यस गापमा सबैभन्दा बढी सङ्क्रण देखिएको छ । यहाँ एकै दिन ५५ जनामा कोराना भाइरस सङ्क्रमण पुष्टि भएको छ । मङ्गलबारसम्म जिल्लामा ५८ जनामा सङ्क्रमण पुष्टि भएको स्वास्थ्य कार्यालय जनाएको छ । सङ्क्रमणको अवस्था हेरेर बन्द विद्यालय सञ्चालन गरिने गाउँपालिकाको शिक्षा शाखाले जनाएको छ । रासस
प्रहरीका रासन भत्ता बुझ्दै सशस्त्रका गणपति,"काठमाडौैं : दार्चुलामा खटिने सशस्त्र प्रहरीले एक दिनको रासन भत्ताबापत सरकारबाट ३६४५५ रुपैयाँ प्राप्त गर्छन्। एक महिनामा रासनबापत १० हजार ९२० रुपैयाँ प्राप्त गर्छन्। सशस्त्र प्रहरीका गुल्म तथा गणपतिले तल्लो पदका प्रहरीलाई बिदामा पठाएर रासन बापतको पैसा कमिसन माग्ने गरेको खुलेको छ। यसैबीच सशस्त्र प्रहरी बल ४४ नम्बर गणमा जेठमा एकैसाथ १४५ जना प्रहरी बिदामा बसेका छन्। सीमा सुरक्षामा दार्चुलामा खटाइएको २ सय ३९ मध्ये १ सय ४५ जना बिदामा थिए। उक्त गणले विशेष अदालतमा बुझाएको दैनिक रोल क्रम हाजिरी विवरणमा १ सय ४५ जना बिदामा रहेको तथ्यांक छ। गणपति एसपी त्रिभुवन बिष्टले नियमविपरीत धेरै कर्मचारी एकैसाथ बिदामा पठाएपछि विवादमा तानिएका छन्। उनीविरुद्ध नियमविपरीत कर्मचारी बिदामा पठाएको र बिदा दिएबापत रासन भत्ता फिर्ता मागेको आरोप लागेको छ। सोही गणका वरिष्ठ हवल्दार नरेशसिंह शाहुले उक्त गणभित्र रासनमा कटौती गरिएको र अनियमितता भएको, सिपाही र हवल्दारलाई गुणस्तरहीन खाना दिएको भन्दै सञ्चारमाध्यममा सूचना दिएका थिए। साथै संगठनमा बेनामी उजुरी हालेका थिए। कर्मचारी बिदाको विषयमा सोध्दा गणपति बिष्ट भने कुनै प्रतिक्रिया दिएनन्। सञ्चार माध्यमलाई सूचना दिएको भन्दै हवल्दार शाहुविरुद्ध सशस्त्र प्रहरी विशेष अदालतमा असार २२ गते मुद्दा दायर गरिएको थियो। २४ गते भएको थुनछेक बहसका क्रममा अदालतले उनलाई पुर्पक्षका लागि थुनामा पठाउने आदेश दिएको थियो। उनको नाम उद्धृत गदै समाचार प्रकाशित भएपछि गणपति बिष्टले हवल्दार शाहुलाई स्पष्टीकरण सोधेका थिए। रासन र हाजिरीको मात्रै सूचना दिएका शाहुलाई नम्बर ४४ गण हेडक्वाटर दार्चुलाको आन्तरिक गोप्य सूचना तथा हातहतियार गोलीगट््ठाको आन्तरिक जनशक्ति विवरण खुल्ने गरी सूचना प्रकाशित गर्न लगाइएको भन्दै विशेष अदालतमा अभियोगपत्र दायर भएको थियो। अभियोगपत्रमा सर्वस्वसहित जन्मकैदको माग गरिएको छ। संगठनभित्रकै कमजोरी र रासन रोगको भण्डाफोर गर्ने हिम्मत गरेका हवल्दारविरुद्ध सम्पूर्ण संगठन लागेर जन्मकैदको माग गर्दे अभियोगपत्र दायर गरेपछि सशस्त्र प्रहरी संगठनप्रति नै प्रश्न उठेको छ। हवल्दारलाई सजाय, गणपतिलाई छुट सूचना दिएका प्रहरी हवल्दार जेलमा गइसके तर ऐनविपरीत जनशक्ति बिदामा पठाउने र आर्थिक चलखेल गरेको आरोप लागेका गणपति बिष्टलाई भने संगठनले कुनै कारबाही गरेको छैन। सशस्त्र प्रहरी बलका प्रवक्ता विदुर खड्का सशस्त्र प्रहरी बल ४४ नम्वर गणमा २ सय ५८ जना कार्यरत रहेको र तत्कालीन समयमा १ सय २२ जना बिदामा रहेको पुष्टि गरे। उनी भन्छन्, १ सय २२ जना बिदामा बसेको भन्ने कागजात आएको छ। रातिको रोलक्रम हाजिरीमा यही देखाउँछ। यदि यसो गरेको पुष्टि भयो भने गणपति बिष्टलाई कारबाही हुन्छ। सामान्य अवस्थामा टोटल कर्मचारीमध्ये बढीमा १५ प्रतिशतभन्दा बढीलाई बिदामा बस्न नपाइने नियम छ। उनका अनुसार रोलक्रम हाजिरीलाई आधार मानेर सशस्त्र प्रहरी संगठनले गणपति बिष्टविरुद्ध आन्तरिक छानबिन गरिरहेको छ। सशस्त्र प्रहरी बल ७ नम्बर प्रदेशको अत्तरिया बाहिनीका एसएसपीको नेतृत्वमा गणपति माथि आन्तरिक छानबिन भइरहेको छ। प्रतिवेदन आएको छैन। छानबिनका क्रममा कमजोरी देखिए निलम्बन गरी थप कारबाही हुन्छ। सशस्त्रको गणमा रासनमा पनि कमिसन सीमा सुरक्षाका लागि भन्दै स्थापना भएको सशस्त्र प्रहरीको गण, गुल्म तथा बाहिनीमा प्रहरीको रासनमा चरम आर्थिक हिनामिना हुने गरेको खुलेको छ। नाम नबताउने सर्तमा सशस्त्र प्रहरीका एक अधिकृत भन्छन्, तल्लो तहका प्रहरी कर्मचारीमाथि गुल्मपति वा गणपतिको चरम शोषण छ। नेतृत्वले अपराध नै गर्छन्। ब्यारेकभित्र ठूलो जनशक्तिलाई बिदामा छाडेर उनीहरूको रासनबापतको रकम नेतृत्वले खाने गरेका छन्। उनका अनुसार सशस्त्र र आर्मीमा पनि यो समस्या देखिन्छ। माथिल्लो पदका कर्मचारीलाई केही गर्देनन् तर तल्लो पदका कर्मचारीलाई चरम आर्थिक हिनामिना गर्छन्। हुन त पछिल्लो समय हरेक कर्मचारीको बैंक खातामै तलब तथा रासनबापतको रकम जाने गर्छ। तर, बिदामा जाने कर्मचारीले रासनबापतको रकम गणपतिलाई दिनुपर्ने बाध्यता छ। कहिलेकाहीँ बिदा आवश्यक नपरेकालाई पनि जबरजस्ती पठाउने गरिन्छ। फर्किएपछि रासन रकम फिर्ता मागिन्छ। गुनासो गर्ने तथा आनाकानी गर्नेलाई सजाय गरिदिने, बढुवा रोक्का गर्ने, अनेक आरोप लगाउने तथा विकटमा सरुवा गरिदिने जस्ता हर्कत नेतृत्वले गर्ने गरेकाले पनि सजायको डरले पनि प्रहरीहरू रासन रकम बुझाउन बाध्य हुने गरेको उनले बताए। हवल्दार शाहुले पनि सञ्चार माध्यममा दिएको सूचनाका आधारमा सिपाहीको रासनबापत कार्यालय प्रमुखले हरेक महिना १५१६ लाख रुपैयाँ लिने गरेको विवरण उल्लेख छ। संगठन प्रमुखले कार्यालय प्रमुखलाई यस्तै निर्देशन दिन्छन् ? भनेर प्रश्न गरेका छन्। अर्का एक अधिकृत भन्छन्, उपत्यका तथा सुगम स्थानमा यस्तो समस्या केही कम छ। बाहिरी जिल्ला तथा विकट ठाउँहरूमा रासन रकममा व्यापक अनियमितता छ। कतिपय जुनियर जवानहरूले प्रत्येक महिना बिदा बस्दा ५ हजारदेखि १० हजार रुपैयाँसम्म गणपतिलाई बुझाउने गरेको देखेको छु।"
