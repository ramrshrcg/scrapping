शीर्षक,विवरण
परोपकारमा पाप,"संस्कृतमा एउटा भनाइ छ परोपकारः पुण्याय पापाय परपीडनम्। परोपकारको त्यही भावनाबाट प्रेरित संस्था रेडक्रस पनि हो। त्यही संस्था अहिले लथालिंग र भताभुंग भएको छ। र राजनीतिक हस्तक्षेपले पीडित बनेको छ। नेपाल रेडक्रस सोसाइटी कानुनतः अहिले अस्तित्वमा समेत छैन, त्यो किनभने संस्था नवीकरण पनि भएको छैन। नेताहरूका आफन्त र आसेपासेको भर्तीकेन्द्र बनाइएपछि नै रेडक्रसमा बेथिति र भ्रष्टाचारले यसरी जरो गाड्यो कि संस्था नै धराशायी बनेको छ। पत्ता नै लागेको भ्रष्टाचार १६ अर्ब छ। त्यो महिला, बालबालिका तथा ज्येष्ठ नागरिक मन्त्रालयले समाज कल्याण परिषद्मार्फत रेडक्रसका गतिविधि छानबिन गर्न गठन गरेको कार्यदलले पत्ता लगाएको अंक हो। १० वर्षमा भएको त्यो अनियमितता त्यसरी खुले पनि अरू कति खुलेको छैन। त्यसअघि बनेको थुप्रै छानबिन समितिका प्रतिवेदन र सुझाव कार्यान्वयन नगरी सरकारले अनियमिततालाई नै प्रश्रय दिँदा रेडक्रस धराशायी भएको हो। रेडक्रसका समस्या सुल्झाउनुको साटो तत्कालीन प्रधानमन्त्री शेरबहादुर देउवाले ठाडो हस्तक्षेप गरी झनै ओरालो लगाउने काम गरेका थिए। सर्वाेच्च अदालतको आदेशसमेत अटेर गरी देउवा सरकारका गृहमन्त्री बालकृष्ण खाँणले समस्या चर्काए। कतिसम्म भने एकै व्यक्ति संस्थाको जिल्ला नेतृत्वमा दशकौंसम्म बसेर पद ओगट्ने गरेका छन्। केन्द्र र जिल्लामात्रै होइन उपशाखाहरूसम्मै उस्तै बेथिति मौलाएको छ। संस्थाका साधनस्रोतमा पदाधिकारीको कब्जा छ। कर्मचारीलाई पदाधिकारीले निजी काममा समेत लगाएका छन्। रेडक्रसका बेथिति अन्त्य नगरी अब कुनै धर छैन, त्यो दायित्व नयाँ सरकारको काँधमा आएको छ। तत्कालीन छानबिन समितिका संयोजक मीनबहादुर शाहीले सुझाएअनुसार तत्काल विधान महाधिवेशन गरेर मात्रै नेतृत्व स्थापित गर्नु मनासिव हुन्छ। विधान पनि नयाँ बनाएर पदाधिकारीका मुख्य पदमा दुई कार्यकालभन्दा धेरै कुनै व्यक्ति दोहोरिन नमिल्ने व्यवस्था गर्नुपर्छ। भ्रष्टाचार र अनियमिततामा संलग्नहरूमाथि कारबाही गर्नुपर्छ। नयाँ शिराबाट रेडक्रसलाई अगाडि बढाउनुपर्छ। पुण्यका लागि स्थापित संस्थामै अधर्म र अनैतिक अनि गैरकानुनी काम हुँदा पनि सरकारले त्यसैमा मलजल गर्दा यो अन्तर्राष्ट्रिय संस्थाको मात्रै होइन देशकै बेइज्जत भएको छ। इज्जत जोगाउने, संस्था जोगाउने र यसलाई मर्मअनुसार उसैगरी परोपकार र सेवामा परिचालित गर्नुपर्छ।"
कर्णालीमा खर्च भएन विकास बजेट,"सुर्खेत : विकास लक्षित पुँजीगत बजेट खर्च गर्न कर्णाली प्रदेश सरकार असफल देखिएको छ। चालू आर्थिक वर्षको ६ महिना बितिसक्दा मुख्यमन्त्री जीवनबहादुर शाही नेतृत्वको प्रदेश सरकारको पुँजीगत बजेट खर्च साढे ६ प्रतिशत हाराहारीमात्रै छ। प्रदेशको सरकारी खर्चको हरहिसाब राख्ने प्रदेश लेखा नियन्त्रक कार्यालयका अनुसार मंसिरसम्ममा प्रदेश सरकारले १ अर्ब ३१ करोड १३ लाखमात्रै पुँजीगत बजेट खर्च गरेको छ। यो चालू आर्थिक वर्षका लागि छुट्ट्याएको पुँजीगत बजेटको ६७५ प्रतिशत हो। चालू आर्थिक वर्षका लागि प्रदेश सरकारले १५ वटा शीर्षकमा चालू र पुँजीगततर्फ कुल ३२ अर्ब ६१ करोड ६१ लाख ६२ हजार कुल बजेट विनियोजन गरेको थियो। त्यसमध्ये सरकारले पुँजीगततर्फ १९ अर्ब ४३ करोड ९१ लाख रुपैयाँ बजेट विनियोजन गरेको थियो। चालूतर्फ विजियोजित १३ अर्ब १७ करोडमध्ये १ अर्ब ८८ करोडमात्रै खर्च भएको प्रदेश लेखा नियन्त्रक कार्यालयको तथ्यांकमा छ। यो चालूतर्फ कुल बजेटको १४३० प्रतिशत हो। प्रदेश लेखा नियन्त्रक कार्यालयका लेखा अधिकृत एवं सूचना अधिकारी मिलनकुमार शर्माले प्रदेश सरकारको चालू र पुँजीगततर्फको कुल बजेटको ९८० प्रतिशत बजेट खर्च भएको बताए। उनका अनुसार सबैभन्दा बढी प्रदेश लोक सेवा आयोगले २७६२ प्रतिशत र मुख्य न्यायाधिवक्ताको कार्यालयले २७२८ प्रतिशत बजेट खर्च गरेका छन्। यस्तै, प्रदेश व्यवस्थापिकाले १५५३, मुख्यमन्त्री तथा मन्त्रिपरिषद्को कार्यालयले ९५४, आर्थिक मामिला तथा योजना मन्त्रालयले २३९८ प्रतिशत बजेट खर्च गर्न सफल भएका छन्। त्यसैगरी उद्योग पर्यटन, वन तथा वातावरण मन्त्रालयले १०९१, जलस्रोत तथा ऊर्जा विकास मन्त्रालयले ७३९, भूमि व्यवस्था, कृषि तथा सहकारी मन्त्रालयले ८१९, आन्तरिक मामिला तथा कानुन मन्त्रालयले १३६९ प्रतिशत बजेट खर्च गर्न सफल भएकोे तथ्यांक छ। प्रदेश लेखा नियन्त्रक कार्यालयको तथ्यांकअनुसार भौतिक पूर्वाधार तथा तथा सहरी विकास मन्त्रालयले ७१२, सामाजिक विकास मन्त्रालयले १६४९, कर्णाली प्रदेश योजना आयोगले ९२४ र स्थानीय तहबाट ११०५ प्रतिशत बजेट खर्च भएको छ। आर्थिक मामिला तथा योजना मन्त्री कृष्णा शाह (आचार्य)ले प्रतिनिधिसभा र प्रदेशसभा निर्वाचनका कारण बजेट कार्यान्वयन हुन नसकेको तर्क गर्छिन्। उनले सबै सरकारी संयन्त्र चुनावमा लाग्नु र अहिले सरकार काम चलाउ हुनुले पनि बजेट कार्यान्वयनमा प्रभाव परेको बताइन्। निर्वाचन सम्पन्न भइसकेपछि प्रशासनिक संयन्त्र र प्रदेश मातहतका सबै निकायलाई विभागीय मन्त्रालयबाट निर्देशन भइसकेको छ, उनले भनिन्।"
सम्भावनाको संसार,"केही साथीभाइ मिलेर जुत्ता बनाउने कारखाना खोले। उनीहरू एकआपसमा सल्लाह गर्दै आफ्नो व्यापारलाई बढाउँदै लैजान चाहन्थे। साथै उत्पादन गुणस्तरीय बनाउन लगानी पनि थप्दै जान थाले। एक गाउँबाट अर्को गाउँ र सहर हुँदै जुत्ता मुलुकभर पुयाउन सफल भए। यसका लागि उनीहरूले थुप्रै मानिसलाई रोजगार पनि दिए। त्यो कम्पनी केही वर्षमै प्रसिद्ध भयो। कम्पनीले विभिन्न देशमा आफ्नो जुत्ताको ब्रान्ड विस्तार गर्न थाल्यो। यसै क्रममा उसले अफ्रिकामा आफ्नो ब्रान्ड पुर्याउने र कारोबार विस्तार गर्ने योजना बनायो। उक्त कार्यका लागि कम्पनीले एकजना सेल्सम्यानलाई बजार अध्ययन गर्ने जिम्मा दिएर त्यहाँ पठायो। सेल्सम्यानले अफ्रिका पुगे। बजारमा निस्कँदा उनले त्यहाँ देखे कि अधिकांश मानिसको खुट्टामा जुत्ता छैन। उनी निरास र हतोत्साही भएर फर्किए। उनले कम्पनीलाई आफूले देखेजानेको विषयलाई प्रतिवेदन बनाएर पेस गरे। त्यसमा लेखिएको थियो, कम्पनीका लागि एकदमै नराम्रो समाचार छ, त्यस ठाउँमा मानिसहरूले जुत्ता नै लगाएका थिएनन्। हामीले त्यहाँ काम गर्नु भनेको घाटाको व्यापार गर्नु हो। कम्पनीले छड्के मार्ने सोच बनायो। अर्को सेल्सम्यानलाई त्यहाँ पठाएर फरक राय बुझ्ने निर्णय गयो। अर्को सेल्सम्यानलाई अफ्रिका पठायो। केही दिनपछि त्यो सेल्सम्यान अफ्रिका पुग्यो। बजार निस्कियो। जता गए पनि धेरैको खुट्टामा जुत्ता देखेन। अब के गर्ने ? उसलाई छटपटी भयो। उसको दिमागमा फरक विचार आयो। ऊ फर्कियो र प्रतिवेदन लेख्न बस्यो। जसमा उसले लेखेको थियो, धेरै राम्रो समाचार छ। त्यहाँ राम्रो व्यवसाय हुने सम्भावना छ, जुत्ता बेचेर हामी धेरै मुनाफा कमाउन सक्छौं। किनभने त्यहाँका मानिस जुत्ता नलगाउँदा रहेछन्। तर उनीहरूलाई एक पटक जुत्ताको महत्त्वबारे भने बुझाउनु पर्छ र किन्न सक्ने दरमा जुत्ता उपलब्ध गराएर क्रमशः महँगा जुत्ता किन्ने वातावरण तयार पार्नु पर्छ। नैतिक शिक्षा : सामान्य सोच र आँखाले नयाँ काम गर्न सकिँदैन। धेरैले नदेखेको ठाउँमा कसैले बलियो सम्भावना देख्न सक्छ। हुँदैन सकिँदैन भनेका ठाउँमा पनि अवसर हुन सक्छन्। मात्र देख्न सक्नुपर्छ सम्भावनाको संसार फराकिलो छ।"
सामुदायिक विद्यालयमा फर्जी शिक्षक,"जनकपुरधाम : जनकपुरधाम८ दशरथ नगरस्थित राष्ट्रिय प्राथमिक विद्यालयमा बुधबार करिब १ बजे पुग्दा विद्यालय सुनसान देखिन्थ्यो। जस्ताका छानामुनि ४ वटा कक्षा कोठा थिए। ५ सम्म पढाइ हुने यहाँ ४ र ५ का विद्यार्थीलाई एकैठाउँमा राखेर एक शिक्षक पढाइरहेका भेटिए। तर, दुइटा कक्षाका विद्यार्थीलाई एकै ठाउँ राख्दा पनि १० जना मात्रै थिए। अर्को कोठामा २ र ३ कक्षाका विद्यार्थीलाई सँगै बसाइएको थियो। उनीहरूको संख्या पनि ४ र ५ कोभन्दा बढी थिएन। दुइटा कक्षा संयुक्त रूपमा चलाइएकाले दुई जना शिक्षिका कक्षामा पढाउनुको साटो गफिँदै गरेको भेटिए। अर्को बालविकास कक्षा सञ्चालन भएको कोठामा करिब १५ जना बालबालिकाका लागि ४ जना शिक्षिका एकै कोठामा थिए। उनीहरूको काम पनि पढाउनेभन्दा गफ गर्ने नै थियो। करिब ४० जना मात्रै विद्यार्थी भएको यो विद्यालयमा ६ जना शिक्षिका र एक जना कार्यालय सहयोगी छन्। विद्यालयका प्रधानाध्यापक विन्देश्वर यादवले भने विद्यार्थीको संख्या बढी भए पनि विद्यालयनै नआएको भन्दै छल्ने प्रयास गरे। विद्यार्थी त १ सय ३५ जना जति छन्। तर, पढ्न नै आउँदैनन्। हामीले जबरजस्ती पनि ल्याउन सक्दैनौं, यादवले भने। उनी विद्यार्थीको अनुपातमा शिक्षकको संख्या भने बढी नै रहेको स्विकार गर्छन्। के गर्ने जनकपुरधाम उपमहानगरपालिकाले आवश्यकता नभए पनि शिक्षक पठाउने गरेपछि हामीले हाजिरी गराउनै पर्छ। यो उपमहानगरको कमजोरी हो। जानकी मन्दिर पछाडिको साँघुरो गल्लीभित्र छ अर्को विद्यालय श्री राप्रावि। यो जनकपुरधाम६ मा पर्छ। बिहान ११ बजे विद्यालय पुग्दा कक्षा कोठाहरूमा बालबालिकाको चहलपहल थियो। कक्षामा भएका बालबालिका पढ्न आएको भन्दा पनि नजिकैको घरहरूबाट विद्यालयमा घुमफिरका लागि आएको जस्तो देखिन्थे। बालबालिका न विद्यालयको पोसाकमा थिए, न जुत्ता चप्पल नै लगाएका थिए। मुटु काम्ने चिसोमा चिसो भुइँमा नांगै खुट्टा हिँडिरहेका करिब २५ जना साना बालबालिकालाई पढाउन विद्यालयमा ५ जना शिक्षक कार्यरत थिए। आधारभूत भौतिक संरचनासमेत नरहेको विद्यालयमा कहिलेकाहीँ त विद्यार्थीभन्दा शिक्षक बढी भेटिन्छन्। जनकपुरधाम १३ पिडारीमा सञ्चालित धत्ता टोल राप्राविको अवस्था पनि उस्तै छ। बस्तीभन्दा निकैभित्र रहेको सो विद्यालय बाहिरबाट झट्ट हेर्दा विद्यालय जस्तो पनि देखिन्न। तीनवटा ससाना कोठा र एउटा कार्यालय गरी चारवटा कोठामा सञ्चालनमा ल्याइएको विद्यालयमा बुधबार करिब २ बजे पुग्दा प्रधानाध्यापक रेखाकुमारी रायसहित तीन शिक्षिका र एक शिक्षक चौरमा बसेर घाम ताप्दै गरेको भेटिए। करिब १० जना विद्यार्थी उनीहरूको छेउमै कोही माटो खेल्दै त कोही खाजा खाँदै गरेका थिए। विद्यालयको रेकर्डमा ९९ जना बालबालिका अध्ययनरत रहेको देखिए पनि मुस्किलले २० देखि २५ जना बालबालिका मात्र त्यहाँ देखिन्थे। यस विद्यालयमा पनि ५ जना शिक्षक र एक जना कार्यालय सहयोगी गरी ६ जना कार्यरत छन्। यी तीन विद्यालय उदाहरण मात्रै हुन्। जनकपुरधाममा सञ्चालनमा रहेका सामुदायिक विद्यालयको अवस्था अधिकांशको यस्तै छ। जनकपुरधाममा हाल ४९ वटा सामुदायिक विद्यालय सञ्चालनमा छन्। जसमध्ये करिब एक दर्जनको अस्तित्व त झोलामा सीमित छ। शिक्षा र स्थानीय तहका कागजातमा विद्यालय देखिन्छ। तर, वास्तविक ठाउँमा भेटिँदैन। अधिकांशमा विद्यार्थीको अनुपातमा शिक्षक संख्या बढी रहेको जनकपुरधाम उपमहानगरपालिका नगर कार्यपालिकाका शिक्षा प्रशासन महाशाखा प्रमुख मेहिलाल यादव नै बताउँछन्। सामान्यतया ५० जना विद्यार्थीमा एक जना शिक्षक राख्नुपर्ने व्यवस्था छ। तर, नगरक्षेत्रमा सञ्चालित सामुदायिक विद्यालयहरूमा विद्यार्थी न्यून र शिक्षक बढी छन्। यस्तो हुनुको मुख्य कारण शिक्षक नेताहरूका आफन्त, श्रीमती, छोरी र बुहारीहरूलाई जागिर खाने ठाउँ बनाउनु हो। घरपायक ठाउँमा बस्न पाउने र उनीहरूले नपढाए पनि तलब भत्ता खान पाउने गरी आवश्यकता नै नरहेको विद्यालयहरूमा समेत जबरजस्ती विद्यालय बनाइएका छन्। उपमहानगरपालिकामा शिक्षाको अवस्था बेहाल नै छ। यहाँ शिक्षक दरबन्दी मिलान गर्न हामीले जति सक्दो प्रयास गरे पनि केही शैक्षिक माफियाहरूकै कारण दरबन्दी मिलान हुन सकेको छैन। कुन विद्यालयमा कस्ता शिक्षकहरू कार्यरत छन् ? त्यसको विवरणसमेत प्राप्त गर्न समस्या छ, महाशाखा प्रमुख यादवले भने। यादवले अनुगमनका क्रममा फर्जी शिक्षकसमेत फेला पारेको बताए। यहाँ फर्जी शिक्षकहरू भएको समेत हामीले फेला पारेका छौं। कतिपय विद्यालयहरू समायोजन गरेर आर्थिक भार न्यून गर्न सकिने भए पनि आफन्त पाल्नकै लागि बिना स्रोतसाधन र विद्यार्थी बिनै पनि सञ्चालन भइरहेका छन्। समस्या समाधान गर्न गाह्रो छ। शिक्षाविद् नित्यानन्द मण्डल सामुदायिक विद्यालयहरू शैक्षिक माफियाका लागि भर्ती केन्द्र बन्दा यस्तो समस्या आएको बताउँछन्। यसको परिणाम स्वरूप सामुदायिक विद्यालयहरूको शैक्षिकस्तर खस्किँदै गएको उनको भनाइ छ। अहिले मधेसमा राम्रो विद्यालय थोरै छन्। कर्तव्यनिष्ठ शिक्षकहरू पनि छन्। तर, धेरै विद्यालय झोलामा सीमित छन्। अहिले शिक्षाको अवस्था निकै खस्किएको छ। शिक्षा क्षेत्र स्थानीय तहमा गएपछि झनै राजनीतिक खेल सुरु भयो, उनी भन्छन्। यस्तै अवस्था रहे आगामी दिनमा सामुदायिक विद्यालयको अस्तित्वनै संकटमै पर्ने उनको तर्क छ। सामुदायिक विद्यालय समुदायको भावनाले खोलिएका हुन्छन्। २००७ सालपछि देशैभरि खोलिएका अधिकांश सामुदायिक विद्यालयहरूमा समाजका ठूलाबडा मान्छेहरूको प्रत्यक्ष संलग्नता हुन्थ्यो। समुदायका लागि जग्गा दान दिने, विद्यालय भवनमा श्रमदान गर्ने र असल नियतका साथ सामुदायिक विद्यालयहरू खोलिएका हुन्थे, उनले भने, पहिलापहिला सामुदायिक विद्यालयका प्रधानाध्यापक होस् वा शिक्षकहरू वा दातानै सबैका बालबच्चाहरू यही विद्यालयहरूमा पढ्थे। तर, अहिले त्यो समुदायको भावनानै हराएको छ। सामुदायिक विद्यालय जति खुले पनि राम्रो पठनपाठनका लागिभन्दा शिक्षक भर्नामा सीमित भएको अभिभावक बताउँछन्। सामुदायिक विद्यालयमा पठनपाठनको अवस्था नै छैन। शिक्षक अनुपस्थित रहने र विद्यालयमा हुँदासमेत विद्यार्थीलाई पढाउनुभन्दा आफ्नै काममा व्यस्त हुन्छन्। विद्यार्थीले केही सिकेका छैनन्, स्थानीय अभिभावक बेचन साहले भने। उनी अहिले विद्यालयहरू राजनीति गर्ने र आफन्त भर्ना गर्ने थलो मात्रै बनेको बताउँछन्। शिक्षक नै फर्जी जनकपुरधाम उपमहानगरपालिका शिक्षा प्रशासन शाखाको विवरणअनुसार नगरक्षेत्रका विभिन्न विद्यालयहरूमा कार्यरत १३ जना शिक्षक फर्जी छन्। शाखाद्वारा उपलब्ध गराइएको तथ्यांकमा बिना कोटा ठाडो निर्देशनमा पदस्थापन गराएका, अनियमित नियुक्ति भएका र निजी स्रोतमा भर्ना भएपछि प्राथमिक तहको राहत शिक्षक कोटामा फर्जी पदस्थापना गराएकाहरू धेरै छन्। तिनीहरूले समेत सरकारी तलब भत्ता दाबी गर्न थालेको हुँदा निकै अप्ठ्यारो अवस्था सिर्जना भएको शाखाको भनाइ छ। अनियमित रूपमा भएका नियुक्तिहरू र निजी स्रोतबाट नियुक्त भएर प्रावि राहत दरबन्दीको दाबी गर्ने कतिपय शिक्षकहरूले फर्जी नियुक्ति नै बनाएका छन्, शिक्षा महाशाखा प्रमुख मेहिलाल यादव भन्छन्, शिक्षा महाशाखाले यस विषयमा अनुगमननै गरेर विवरण कार्यालयमा पेस गरिसकेका छौं तर, यस्ता शिक्षकहरूलाई अहिलेसम्म पनि हटाइएको छैन। उनीहरू विभिन्न राजनीतिक दल र पार्टीहरूको संरक्षण भएकै कारण अटेर गरेर विद्यालयहरूमा बसेका छन्। विभिन्न शैक्षिक ब्यानरहरूमा आबद्धता भएकै कारण र राजनीतिक रूपमा पहुँचले गर्दा यस्ता फर्जी शिक्षकहरूलाई कारबाही हुन नसकेको महाशाखा प्रमुख यादव बताउँछन्। दरबन्दी नै संकास्पद शिक्षा मन्त्रालयले २०७६ साल भदौ ४ गते देशैभरिका विद्यालयहरूलाई दरबन्दी कायम गरेर दिएको थियो। सोअनुसार जनकपुरधाम उपमहानगरपालिकामा अधिकांश विद्यालयहरूमा विद्यार्थीको अनुपातमा शिक्षक बढी देखिएका थिए। जिल्लाभरिका शिक्षकहरू कोही काजमा आएका, सरुवामा आएका, अनियमित तरिकाले आएका र विशेषगरी विभिन्न शिक्षक सम्बन्ध पेसागत संगठनहरूमा लागेका शिक्षक नेताहरूले आआफ्नो विद्यालयमा शिक्षक करारमा नियुक्त गरेका छन्। यससम्बन्धी अद्यावधिक विवरण उपमहानगरपालिकासँग नभएकै कारण तलब बेरुजु हुने अवस्था रहेको शिक्षा महाशाखाले जनाएको छ। स्थायी शिक्षक कर्मचारीको हकमा तलबी प्रतिवेदन र अस्थायी करारको हकमा तलबी विवरण प्रमाणित गरेर मात्रै तलब भुक्तानी दिनुपर्ने व्यवस्था रहेको छ। तर, मनमौजी रूपमा शिक्षकहरूको तलब बाँड्दा उपमहानगरपालिकाको विगत पाँच वर्षमा १५ करोड रुपैयाँ शिक्षकहरूको तलबी बेरुजु छ भने करिब १८ करोड जति अनुदानहरू बेरुजु छ। समग्र रूपमा शिक्षामा मात्रै ३३ करोडभन्दा बढी बेरुजु रहेको जनाइएको छ। उपमहानगरपालिकाले गत वर्ष नगरक्षेत्रका विद्यालयहरूमा दरबन्दी मिलान गरी पठाएको थियो। तर, त्यस दरबन्दी मिलानलाई अटेर गरेर धेरैजसो शिक्षकहरू खटाइएको विद्यालयमा गएनन्, महाशाखा प्रमुख यादवले भने, दरबन्दी मिलानमा चित्त नबुझ्दा वर्तमान नगरप्रमुखले कि त दरबन्दी सच्याउनु पर्ने हो, कि नयाँ दरबन्दी कायम गर्नुपर्ने हो तर, त्यसो हुन सकेको छैन। हामीलाई अनावश्यक विवादमा तानियो जनकपुरधाम उपमहानगरपालिका १३ पिडारीमा रहेको राप्राविमा कार्यरत शिक्षक जगदीश रायमाथि बिना दरबन्दी नियुक्त भई बिना कोटा प्राथमिक विद्यालयको शिक्षक राहतमा ठाडो फर्जी पदस्थापना गराएको आरोप छ। जनकपुरधाम उपमहानगरपालिकाको शिक्षा महाशाखाले उनको नियुक्ति नै फर्जी रहेको दाबी गरेको छ। तर, राय भने आफूमाथि लगाइएको आरोप निराधार रहेको बताउँछन्। रेखाकुमारी रायलाई प्रावि शिक्षक राहत दरबन्दीमा विद्यालयको प्रधानाध्यापक बनाएका रायले आफू नियमसंगत रूपमा विद्यालयमा नियुक्त भएको बताउँछन्। २०६९ सालमा विद्यालय व्यवस्थापन समितिको निर्णयबाट म यस विद्यालयमा नियुक्त भएको हो, उनले भने, विभिन्न जालझेलहरू गरेर र आपसी दुश्मनी साध्नका लागि मलाई फर्जी भनिएको हो।"
७२ वर्षमा घर्तीलाई नागरिकता,"दाङ : नेपालमा १६ वर्ष पूरा भएको नागरिकले नागरिकता बनाउन पाउँछ तर दाङमा एक महिलाले ७२ वर्षको उमेरमा मात्र नागरिकता प्राप्त गरेकी छिन्। तुलसीपुर उपमहानगरपालिका१८ दुधरासकी राधिका घर्तीले नागरिकता बनाउने उमेर पुगेको साढे पाँच दशकपछि मात्र नेपाली नागरिकता पाएकी हुन्। रोजगारीका लागि परिवारसहित भारतमा घर्ती सानै उमेरदेखि नै भारतमा बसेकी थिइन्। परिवारको दैनिक चलाउनका लागि भारतमा बस्दै आएकी घर्तिले समयमा नागरिकता बनाउन पाइनन्। भारत बस्दा नागरिकताको आबश्यकता परेन, उनी भन्छिन, उमेर हुँदा कमाएर खाइयो पछि घर नेपाल फर्कदा यसको महत्व बुझे अनि नागरिकता बनाउने प्रक्रियामा लागे। ज्याला मजदुरी खान सक्ने उमेरसम्म भारतमै बसेकी उनी अहिले दुधरासमा परिवारसँग बस्दै आएकी छिन्। परिवारको आर्थिक अवस्था दयनीय भएकै कारण उनले आफ्नो जीवननै भारतमा श्रम गरेर बिताएको बताइन्। बस्ने घर समेत नभएको अवस्थामा वडा नं १८ को कार्यालयले बस्ने घर बनाइदिएको छ। वडा कार्यालयको सहयोगमा घर बनेपछि उनी अहिले आफ्नी १०४ वर्षीय आमाको हेरचाह गर्दै दैनिकी धान्ने खर्च जुटाउँदै आएकी छिन्। समयमै नागरिकता नबनाउँदा राज्यबाट उपलब्ध हुने सेवा सुविधाबाट समेत बञ्चित हुनु परेको उनले बताइन्। विसं २००७ सालमा जन्मिएकी घर्तीले गत ४ पुसमा नागरिकता प्राप्त गरेकी हुन्। नागरिकता बनेपछि खुसी साट्न उनी वडा कार्यालयसम्म पुगेको वडा कार्यालयले बताएको छ। लामो समयसम्म नागरिकता नबनाउँदा कानुनी प्रकृया, कागजी प्रक्रियाहरू झन्झटिलो भएको अनुभव सुनाइन्। प्रहरी, प्रसाशन, स्थानीय सरकारलगायतका हरेक निकायमा धाउनुपर्ने भएकाले सास्तीसमेत भएको उनले बताइन्। नागरिकता बनाउँदा आवश्यक प्रकृया कहाँ र कसरी पुरा गर्ने भन्ने विषयमा जानकारी नभएपछि वडा कार्यालय र प्रहरी प्रशासन लगायतको सहयोग लिनु परेको उनले बताइन्। नागरिकता प्राप्त भएसँगै अबदेखि आफूले सामाजिक सुरक्षाभत्ता पाउने भन्दै उनी खुसी भइन्। आफू हुर्कदै गरेको अवस्थामा बुबाको मृत्यु भएको र आमाको स्याहारसुसारका लागि अन्य कोही नभएकाले आफूले आमालाई पाल्दै आएको उनले बताइन्। पछिल्लो समय काम गरेर खाने अवस्था नभएकाले राज्यबाटै मिल्ने भत्ताले परिवारको खर्च जुटाउन सकिने भन्दै उनी खुसी साट्न वडा कार्यालयसम्म पुगेकी थिइन्।"
"हामी त लुटिएको, ठगिएको महसुस गरिरहेका छौं","म निर्वाचनअघि दलीय गठबन्धन गर्नु हुँदैन भन्ने पक्षमा थिएँ। गठबन्धन गर्नु भनेको मतदाताको छनोटलाई सीमित गर्नु हो भन्ने मेरो धारणा हो। तर, पार्टीले निर्णय गरेपछि त्यसलाई बोक्नु र पालना गर्नु मेरो कर्तव्य हो। त्यसकारण निर्वाचनका बेला मैले केही भनिनँ। तर, मेरो एउटा मान्यता के थियो भने गठबन्धनको धर्म सबैले इमानदारीपूर्वक निर्वाह गर्नुपर्छ। पाँच वर्षसम्म कसैले तलमाथि गर्न पाउँदैन भन्ने प्रतिबद्धता नेताहरूले गर्नुपर्छ भनेको थिएँ। त्यो प्रतिबद्धता आएपछि मात्रै हामीले गठबन्धनलाई स्वीकार गरेका थियौं। किनभने, चुनावमा हामीले एकअर्कासँग मत साटिसकेका हुन्छौं। त्यसैले पनि कसैले तलमाथि गर्न हुँदैन भन्ने मेरो मान्यता हो। मतदाताले पनि यो गठबन्धन पाँच वर्षसम्म जान्छ भनेर भर गरेकै हुन्। अहिले हेर्दा त गठबन्धन नगरौं भनेर हामीले जुन कुरा भनेका थियौं, त्यो नै ठीक रहेछ भन्ने लाग्छ। निर्वाचनबाट पहिलो पार्टी भएकाले पाँचै वर्ष सरकारको नेतृत्व कांग्रेसले गर्नुपर्छ भन्ने कुरा भएको भए सैद्धान्तिक कुरामा मतभेद भयो भन्नुहुन्थ्यो। त्यो पनि होइन रे। सरकारको आलोपालो नेतृत्व गर्नेमा गठबन्धनमा सहमति भएको थियो रे! त्यसमा पनि कांग्रेसले ३ वर्ष र माओवादी केन्द्रले २ वर्ष सरकारको नेतृत्व गर्ने कुरा पनि मिलेको थियो रे! अझ कतिपय नेताले त तीन दलबीच २२१ वर्ष पालैपालो सरकारको नेतृत्व गर्ने सहमति भएको थियो पनि भन्नुहुन्छ। तर, पहिलो प्रधानमन्त्री को हुने भन्ने कुराले मात्रै सारा रडाको मच्चियो रे! त्यसो हो भने त, झन् प्रश्न उब्जिन्छ। प्रचण्ड वा शेरबहादुर देउवा नै पहिलो पटक प्रधानमन्त्री किन हुनुपर्ने ? किन त ? प्रश्नको सही जवाफ कसैसँग छैन। चुनावबाट हाम्रो पार्टी ठूलो भयो, त्यसैकारण हामीले नै सरकारको नेतृत्व गर्नुपर्छ भन्ने यत्ति नै त कारण हामीले भन्यौ। तर, पहिलो प्रधानमन्त्री नै किन हुनुपर्ने ? भन्ने कुराको उत्तर त रहेन। कुन नेता पहिला प्रधानमन्त्री हुने भन्ने विवादले गठबन्धन टुट्यो रे, हामीले अहिलेसम्म सुनेको बुझेको कुरा यत्ति हो। गठबन्धनका दलहरूमा छलफल भयो होला नि ? गठबन्धनका पछिल्ला निर्णय एकदम अपारदर्शी भए। अँध्यारो कोठामा छलफलबहसहरू भए। साँघुरो घेरामा बाँध्ने काम भए। झन् अस्पष्ट र थप अल्मल्याउने कुरा बाहिर आए। अहिलेको अवस्थामा हामी सबै अल्मलिएका छौं। छलफलमा सहभागी हाम्रो पार्टीका वरिष्ठ नेता (रामचन्द्र पौडेल) ले के भनिराख्नुभएको छ भने हाम्रो नेताले बोलेकै हो, बोलेको कुरा पूरा नगरेको भनिराख्नुभएको छ। म उहाँलाई कसरी डिसमिस गरौं ? कस्को कुरा पत्याउने ? पहिलो चरणमा प्रधानमन्त्री नदिए गठबन्धन भत्काउँछु भन्ने प्रचण्डको चेतावनीलाई कांग्रेस नेतृत्वले गम्भीर रूपमा नलिएको हो कि ? नेपाली कांग्रेस ठूलो पार्टी हो, यसकारण कुनै हालतमा पनि तपार्इं (प्रचण्ड) लाई प्रधानमन्त्री दिँदैनौं भनेर अडान राखेको हुन्थ्यो भने ठीक छ, पार्टीले निर्णय गर्यो, पार्टीले अडान राख्यो, भन्नुहुन्थ्यो। तर, हाम्रो पार्टीको संसदीय दलको चुनाव अगाड िप्रचण्डलाई प्रधानमन्त्री दिन्छु भनेर पार्टी सभापतिले भन्नुभएको थियो रे! रामचन्द्र पौडेललाई राष्ट्रपति दिने कुरा पनि टुंग्याइ सक्नुभएको थियो रे! तर दलको चुनाव पछाडि कुरा बदलियो रे! कुरा बदलिइसकेपछि उहाँले ढाट्नुभयो। यी सबै कुरा रामचन्द्र पौडेलले सार्वजनिक रुपमै भनिराख्नुभएको छ त। पार्टीको वरिष्ठ नेताले भनेको कुरा त असत्य नहोला नि ? हाम्रो पार्टीको वरिष्ठ नेता रामचन्द्र पौडेल गठबन्धनका प्रत्येक बैठकमा सहभागी हुनुहुन्छ। प्रचण्डलाई प्रधानमन्त्री दिन्छु भनेकै हो। प्रचण्डलाई धोका भयो भनेर उहाँले भनिराख्नुभएको छ। उहाँले भनेको कुरा कि हावा हो भनेर पार्टी सभापतिले भनिदिनुपर्यो। पार्टी सभापतिबाट केही कुरा आएको छैन। सभापतिले सायद केन्द्रीय समितिको आगामी बैठकमा यसबारे कुरा राख्नुहोला। दुवै नेताका फरकफरक कुरा आए भने हामी पनि विश्लेषण गरौंला, कसले सही बोलेको भनेर। यदि रामचन्द्र पौडेलले बोलेको कुरा हावा हुन् भने सभापतिले उहाँलाई बैठकमा किन राख्नुभयो ? यो प्रश्न पनि उठ्ला। बैठकमा महामन्त्रीलाई बोलाउनुभएको थिएन र ? पार्टीको केन्द्रीय कमिटीको बैठकमा हामी (महामन्त्री) लाई कसैले बोलाउनुपर्दैन। बैठक नै हामीले आह्वान गर्ने हो। केन्द्रीय कार्यालय चलाउने हामीले हो। तर, गठबन्धनको बैठकको कुरा फरक हो। त्यो त प्रधानमन्त्रीको निजी निवासमा बस्छ। त्यहाँ त नबोलाई छिर्ने कुरा भएन। अर्कोतिर, नबोलाई के भनेर जाने ? त्यो बैठकमा मलाई बोलाउनुभएन भन्ने गुनासो पनि हैन। ककसलाई बोलाउनु भयो ? कोको उहाँलाई सहज लाग्छ ? त्यो उहाँको कुरा भयो। तर, गठबन्धन टुटेपछि पार्टी सभापतिले बाहिर जे भन्नुभयो नि, त्यसप्रति मेरो आग्रह र प्रश्न हो। मैले पार्टीमा छलफल गरेँ, गठबन्धन जेसुकै होस् तर राष्ट्रपति र प्रधानमन्त्री नछोड्नु, त्यसमा अडान राख्नु भनेर पार्टीले सुझाव दियो भन्नुभएको छ। यसैकारण मैले अडान लिएँ भन्ने कुरा हाम्रो सभापतिले भनेको बाहिर पढ्यौं। अचम्मलाग्दो कुरा के छ भने, त्यो पार्टीचाहिँ को हो ? त्यो छलफल कोसँग भएको हो ? ककसका बीचमा छलफल भयो ? म वा अर्को महामन्त्री बिना पार्टीको छलफल हुन पाउँछ ? सचिव बिनाको बैठक हुन्छ ? सभापतिले पार्टीमा छलफल नै गर्नुभएको थिएन र ? गठबन्धनको बैठकमा राष्ट्रपति र प्रधानमन्त्रीको कुरा नमिलेपछि हाम्रो सभापतिले पार्टीमा छलफल गर्छु भन्नुभएको रहेछ। जुन बैठकलाई हवाला दिएर गठबन्धनको बैठक पनि रोकियो। आआफ्नो पार्टीमा छलफल गरेर आउने भनिएको बैठक कोसँग भयो ? कहाँ भयो ? मुख्य कुरा यही हो। अनि, मैले उहाँलाई खोज्दै कहाँ जानुपथ्र्यो ? पार्टीका साथीभाइमार्फत, पार्टी सभापतिलाई टेलिफोनमार्फत वा अरू माध्यममार्फत यीयी विकल्पहरू हुन सक्छन् भनेर त भनेको थिएँ। गठबन्धनको पक्षमा भोट मागेर अर्को समीकरण बनाउने प्रचण्डको निर्णयलाई के भन्नुहुन्छ ? यो एकदमै बेइमानी, धोकाधडी र एकप्रकारले ठूलो छल भयो। हामी सबैबाट भयो। अहिलेका प्रधानमन्त्री गोरखाबाट निर्वाचित हुनुभयो। उहाँले नेपाली कांग्रेसका सदस्यको मत पनि पाउनुभयो। अझ भन्नुपर्दा, रूखबाट प्रदेशसभामा निर्वाचित सुरेन्द्र पाण्डेसम्मले प्रचण्डलाई मत हाल्नुभयो। शेरबहादुर देउवालाई पनि हँसिया हथौडाबाट निर्वाचित प्रदेश सांसदको मत हालेका छन्। समर्थक र शुभेच्छुकको त कुरै छोडौं। उम्मेदवार नै एकले अर्कोलाई मत साँटेर जिताएर ल्यायौं। रूखलाई मत हाल्नु भनेको हँसिया हथौडालाई हो, हँसिया हथौडालाई मत हाल्नु भनेको रूखलाई मत हाले सरह हो, भन्यौ। तर, मतदातामाथि ठूलो धोकाधडी र बेइमानी भएको छ। गठबन्धन तोडिनुमा कांग्रेसको नेतृत्व जिम्मेवार छ ? गठबन्धन किन टुट्यो ? के कारणले यस्तो भयो ?भन्ने कुरा हामीले आधिकारिक रूपमा जानकारी पाएका छैनौं। अहिलेसम्म अरूको मुखबाट मात्रै सुनेका छौं। केही दिनमा पार्टीको केन्द्रीय कार्यसमितिको बैठक बस्दैछ। पार्टीको सभापति एवं संसदीय दलको नेताको मुखबाट सबै कुरा सुन्नु छ। सुन्दैमा सबै कुरा पत्याउँछु भन्या हैन। गठबन्धन भत्किनुमा सभापति मात्रै दोषी ठान्नुहुन्छ ? एकजना मात्र जिम्मेवार भएर गठबन्धन भत्किँदै, भत्किँदैन नि। कांग्रेसको एउटा तहमा खुल्ला र पारदर्शी छलफल भएको भए, संभावनाहरू के हुन् विकल्पहरू के हुन् ? पार्टीले कुन पोजिसन लिनुपर्छ ? भन्ने सन्दर्भमा फरक निर्णय हुन सक्थ्यो होला। अथवा, यही निर्णय भएको भए पनि सिंगो पार्टी पंक्तिले जानकारी राखेरबुझेर हुन सक्थ्यो होला। तर, बैठकमा पार्टी सभापति र पार्टीको वरिष्ठ नेता मात्रै जानुभएको छ। मैले पार्टीका वरिष्ठ नेताको अन्तर्वार्ता पढेको पढ्यै छु। उहाँ के भनेको भन्यै हुनुहुन्छ भने हाम्रो सभापतिले छलछाम गर्नुभयो। हामी कोही पनि बैठकमा छैनौं। गठबन्धनको बैठकमा माओवादीले यो पोजिसन लियो, समाजवादीले यो पोजिसन लियो, अरू विकल्पहरू यस्तो देखियो, के गर्ने होला ? भनेर कार्यसम्पादन समिति वा पार्टीको पदाधिकारीमा छलफल भएको भए अर्कै कुरा हुन्थ्यो। अहिलेको भन्दा फरक ढंगले सोचिन्थ्यो होला। वा, यही निर्णय गरेको भए पनि सबैले स्वामित्व लिन्थ्यौं होला। हामी त अहिले लुटिएको मान्छे जस्तो भएका छौं। कुनै कुरामा सामना गरेर हारेको भए पनि मजै आउँथ्यो। मलाई फलानोले पहिलो कार्यकाल प्रधानमन्त्री दिन्छु भन्नुभएकै हो। भनेको कुराबाट म उहाँ पछि फर्केपछि म अन्तै लागे,जस्ता कुरा नेताका मुखबाट सुनिरहेका छौं। तर, कसले कहिले भन्नुभयो ? कहाँ भन्नुभयो ? हामीलाई त थाहा छैन, हामीले सुनेका पनि छैनौं। हाम्रो पार्टीमा आजसम्म त्यो कुरा आएको पनि छैन। कांग्रेसले धोखा दियो भनेर प्रचण्डको गुनासो छ नि ? प्रचण्डले लगातार भन्दै आउनु भएको छ कि मलाई प्रधानमन्त्री दिन्छु भनिएको थियो, तर दिइएन। रामचन्द्र पौडेल भन्नुहुन्छ प्रचण्डलाई दिने भनेकै थियो, ढाँटियो। माधव नेपालजी मलाई पनि नराखी छलफल भयो भन्नुहुन्छ। अब, कसको कुरा पत्याऔ ? यो त घ्यु र तरवार बेचुवाको कथा जस्तो भयो। कसले कसलाई ढाँट्या हो ? कसले कसलाई ठग्या हो ? हामी नै अल्मलिने अवस्था भयो। ठूलो पार्टी भएर पनि कांग्रेसले राष्ट्रपति, प्रधानमन्त्री र सभामुख गुमाउँदैछ। कांग्रेसको आन्तरिक जीवनमा यसले कस्तो प्रभाव पार्ला ? योभन्दा पहिला पनि राष्ट्रपति, प्रधानमन्त्री, सभामुखदेखि प्रदेश सरकार गुमाएकै हो। कांग्रेस फेरि बौरिएर आएकै हो। अहिले पनि यो बहुरंगी गठबन्धन बनेको बेला सरकार गयो, यो गयोत्यो गयो भन्ने कुरा ठूलो हैन। चिन्ता कहाँनेर हो भने यो निर्वाचनका क्रममा हामीले सातलाख मतदाता गुमायौं। अर्को चिन्ता के हो भने कांग्रेसको ठूलो पार्टी पंक्ति ठगिएको जस्तो, लुटिएको जस्तो महसुस गरिरहेको छ। पार्टीपंक्ति एकदमै धेरै आत्मबल गुमाएजस्तो अवस्थामा छ। पहिलो पटक मतदाता भएको कांग्रेसको नयाँपुस्तालाई गठबन्धनको नाममा अरू पार्टीको चुनाव चिन्हमा मत हाल्न लगायौं। युवा पुस्तामा कांग्रेसमा एकखालको आकर्षण थियो। त्यो आकर्षण कमजोर हुँदै गएकोमा चिन्ता हो। फेरि पनि मेहनत गरेर बलियो पार्टी बनाउन सक्यौं भने सरकार ठूलो कुरा होइन। २२२३ सिट जितेको बेला पनि प्रधानमन्त्री पाएकै हौं। गठबन्धन भत्काएर एमालेले राजनीति जित्यो भन्न मिल्छ ? गठबन्धन बनाइसकेपछि गठबन्धनलाई टिकाउने, आफूले नेतृत्व लिने, यसलाई पाँच वर्षसम्म चलाउने, आफू थप शक्तिशाली हुने, आफूले पाएको जिम्मेवारीबाट थप शक्ति आर्जन गर्ने, विश्वास आर्जन गर्ने, त्यो प्राथमिकता र चाहना हाम्रोे थियो। त्यो भएन। त्यो नहुँदा कांग्रेसले केही गुमाउने कुरा त स्वाभाविक हो। तर, यति गुम्दैमा सबै कुरा सकियो भन्ने हैन। खुमलटार पुगेको गाडी बालकोट जाउँ कि बूढानीलकण्ठ जाउँ भनिरहेको बेलामा बालकोट गयो। बूढानीलकण्ठ गएको भए के हुन्थ्यो ? गाडी त जता नि पुग्न सक्ने भए। त्यसैले यो ठूलो कुरा होइन। गठबन्धन भत्केपछि कांग्रेसमा विशेष महाधिवेशनको कुरा उठ्यो नि ? पार्टीको केन्द्रीय समितिको बैठक आह्वान भइसकेको छ। हामी अहिले जे गरिरहेका छौं, यत्तिनै गरेर ढाकछोप गरेर सब ठीक छ, केही भएको छैन भन्ने पक्षमा छैनौं। धेरै कुरा बदल्नु छ। केन्द्रीय समितिको बैठकमा निर्मम समीक्षा हुन्छ। पार्टीमा शुद्धीकरण, सुदृढीकरण र पुनर्जागरणको आवश्यक्ता छ। साथै, पार्टीप्रति आकर्षण जगाउन धेरै कुराहरू बदल्नु पर्नेछ। बदल्ने प्रयास त महाधिवेशनदेखि नै गरेको हो, नसकेको हो। पदाधिकारीमा युवा नेतृत्व पुग्नुभयो, तर पार्टीको कार्यशैली सुधारका लागि मूल नेतृत्वलाई दबाब दिन सक्नु भएन नि ? पार्टीका विधिविधानअनुसार मुख्य नेतृत्व नै सर्वेसर्वा हो। बाँकी पद भनेका मुख्य नेतृत्वले दिएको राजनीति लाइन वा उसको प्रयत्न वा जिम्मेवारीलाई पूरा गर्ने हुन। साँच्चिकै महामन्त्रीहरूले सबै कुरा बदल्नु भन्ने नेताकार्यकर्ताको चाहना हो भने महामन्त्रीलाई अनुकूल सभापति ल्याइदिएको भए हुन्थ्यो नि! महामन्त्रीलाई दलको नेता बनाइदिएको भए पनि हुन्थ्यो। दलको नेता बनाइदिएको भए दल कसरी चलाउनुपर्छ भनेर म देखाइदिन्थेँ। गठबन्धनको बैठक म नै चलाउँथे। को सँग सरकार बनाउने, नबनाउने भन्ने सबै जिम्मा लिन्थेँ। नेतृत्वलाई प्रश्न गर्न सक्ने हुति भएन भने तपाईहरू पनि हुनुहुन्छ नि ? भनेर कराउने काम बन्द गरे हुन्छ। हिम्मत र हुति छ भने नेतृत्वलाई बहस र प्रश्न गरौं। कांग्रेस अब प्रतिपक्षमा कस्तो भूमिकामा हुन्छ ? नेपाली कांग्रेसले जे बदल्न सकिन्छ, बदल्नुपर्छ। सबै कुरा गुमायौ भनेर कांग्रेसले छाति पिटेर रुनुपर्दैन। पार्टी ठीक ठाउँमा राख्यौ भने सबै फर्किन्छन। अब सशक्त प्रतिपक्षको भूमिकामा कांग्रेसलाई पुर्याउने हो। तेस्रो पार्टी सरकारको नेतृत्वमा पुग्यो, पाँच वर्षमा सरकार ढाल्ने र गिराउने खेल त धेरै हुने भए नि ? प्रि इलेक्सन एलाइन्स त हामीले टिकाउन सकेनौं। पोष्ट इलेक्सन एलाइन्स के टिक्ला ? यो गठबन्धन कुनै पनि बेला धरापमा पर्न सकिहाल्छ। सरकार बन्ने र बदलिने कुरा पाँच वर्षको बीचमा हुन्छन् होला। यसको मूल कारण हाम्रो निर्वाचन प्रणाली हो। यो प्रणाली बदल्नेतिर बहस चलाउनुपर्छ।"
व्यावसायिक च्याउ खेतीमा आकर्षण,"काठमाडौं : दैनिक १० हजार किलो च्याउ खपत हुने गरेको पाइएको छ। च्याउमध्ये दैनिक चार हजारसम्म आयातीत च्याउ खानुपर्ने बाध्यता छ। पछिल्लो समयमा व्यावसायिक च्याउ खेती गर्ने कृषक बढेका छन्। तर, पनि माग अनुरूप उत्पादन हुन नसक्दा अझै ४० प्रतिशत हिस्सा आयातमै भर पर्नुपरेको छ। च्याउ उत्पादक संघका अनुसार बर्सेनि तीन अर्बबराबरको च्याउको कारोबार हुन्छ। कन्ये, गोर्बे, सिताके र राजाच्याउ व्यावसायिक रूपमा उत्पादन हुँदै आएको छ। त्यसमध्ये सबै जिल्लामा पाइने कन्ये च्याउ हो। कन्ये च्याउमा करिब आत्मनिर्भर छ। संघका अध्यक्ष सन्तोष कार्कीका अनुसार व्यावसायिक च्याउखेतीतर्फ आकर्षण बढ्दै गएको छ। सिताके च्याउ उत्पादन वृद्धि हुन सकेको छैन। उत्पादन भन्दा बजारमा समस्या भएकाले सिताके च्याउ उत्पादन गर्न नसकिएको कार्की बताउँछन्। आधुनिक मेसिन प्रयोग गरेर राजाच्याउ उत्पादन हुने भएकाले बलम्बु र गैंडाकोटमा मात्रै उत्पादन हुने गरेको छ। यो च्याउ तरकारीमा नभई औषधि तथा चियाका रूपमा प्रयोग हुन्छ। च्याउमा प्रत्यक्षरूपमा पाँच हजारले रोजगारी पाएका छन्। च्याउ खेतीमा संलग्न हुनेको संख्या ३१ हजार छ। कच्चा पदार्थमा सात सय जनाको रोजगारी सिर्जना भएको छ। पराल, छ्याली मधेस प्रदेशबाट आउँछ। त्यस्तै बीउ व्यवसायमा ८० करोड लगानी भएको छ। ६० देखि ७० वटा ल्याब छन्। २०६१ संघदेखि च्याउ कृषक संगठित भएका छन्। संघमा १५ हजार सदस्य छन्। संघका अनुसार ३५ वटा जिल्लामा व्यावसायिक च्याउ खेती हुन्छ। काठमाडौं, भक्तपुर, ललितपुर, हेटौंडा, बुटवल, नारायणगढलगायत सहरी क्षेत्रमा च्याउ खेती हुन्छ। खपत हुने सहरी क्षेत्रमै उत्पादन हुँदै आएको छ। संघले २०७६ देखि पुस १५ च्याउ दिवस मनाउँदै आएको छ। दिवसका अवसरमा जागरण अभियान गर्ने गरेको कार्की बताउँछन्। यस वर्ष पनि च्याउ महोत्सव, प्रभातफेरी र पिकनिक आयोजना गरिएको कार्की बताउँछन्। बागमती प्रदेश सरकारले च्याउ दिवसको मान्यता दिएको थियो। यस वर्ष च्याउ महोत्सव हुँदै छ। व्यावसायिक रूपमा च्याउ खेतीमा आकर्षण भए पनि कृषकलाई धेरै सहज छैन। च्याउ खेतीबाट परिवार चलाउन सकिने कार्की बताउँछन्। १५ सय पोका परालमा च्याउ खेती गर्न ३ लाख ५० हजारदेखि ४ लाखसम्म लगानी गर्नुपर्छ। हेरचाह नपुगेमा ढुसी लागेर व्यवसाय चौपट हुन सक्छ। ढुसी नलागेमा तीन महिनामा सात लाखसम्म पनि कमाउन सकिने अध्यक्ष कार्की बताउँछन्। गोलो च्याउ एक गाडी पराल २० हजार रुपैयाँमा आउँछ। ४० हजार खर्चमा एउटा टनेलमा सुरु गर्दा पनि सिजनमा ७० हजारसम्म कमाउन सकिन्छ। तापक्रम उच्च चाहिने भएकाले विशेष ध्यान दिनुपर्छ।"
धान उत्पादनमा सुधार,"काठमाडौं : गत वर्षको तुलनामा धान उत्पादनमा सुधार भएको छ। चालू आर्थिक वर्षको चैते र बर्खे सिजनमा मुलुकभर ५४ लाख ८६ हजार ४ सय ७२ मेट्रिकटन धान उत्पादन भएको छ। सो आर्थिक वर्षमा धान लगाइएको क्षेत्रफल १४ लाख ४७ हजार ७ सय हेक्टर जमिनबाट भएको उत्पादन हो। यो गत आर्थिक वर्षको तुलनामा ३ लाख ५५ हजार ८ सय ४७ मेट्रिकटनले बढी भएको कृषि तथा पशुपक्षी विकास मन्त्रालयको तथ्यांकमा उल्लेख छ। आव २०७८।७९ को उत्पादनको विवरणमा ५१ लाख ३० हजार ६ सय २५ मेट्रिकटन धान उत्पादन भएको थियो। चालू आवको उत्पादनलाई आधार मान्दा उत्पादकत्व ३७९ मेट्रिकटन प्रतिहेक्टर रहेको प्रारम्भिक अनुमान गरिएको छ। यसअनुसार गत आर्थिक वर्षको तुलनामा यस आर्थिक वर्षमा धानको समग्र क्षेत्रफलमा २ प्रतिशतले कमी आएको देखिन्छ। समग्र उत्पादनमा ६९४ प्रतिशतले र समग्र उत्पादकत्वमा ९१२ प्रतिशतले वृद्धि भएको मन्त्रालयले जनाएको छ। सातवटै प्रदेशका कृषि क्षेत्र हेर्ने मन्त्रालयबाट प्राप्त जिल्लास्तरीय धानको क्षेत्रफल तथा उत्पादन अनुमानका आधारमा कृषि तथ्यांक प्राविधिक समितिको सिफारिसमा मन्त्रालयको सचिवस्तरको पुस १४ निर्णयअनुसार सो तथ्यांक सार्वजनिक गरेको हो। गत आर्थिक वर्षको तुलनामा यस आर्थिक वर्षमा धानको समग्र क्षेत्रफलमा २ प्रतिशतले कमी आएको छ। त्यस्तै समग्र उत्पादनमा ६९४ प्रतिशतले र समग्र उत्पादकत्वमा ९१२ प्रतिशतले वृद्धि भएको तथ्यांकमा उल्लेख छ। प्रारम्भिक अनुमानअनुसार प्रदेशगत रूपमा गत आर्थिक वर्षको तुलनामा सबैभन्दा बढी सुदूरपश्चिम प्रदेशमा करिब ३३३३ प्रतिशतले धान उत्पादन वृद्धि भएको देखिन्छ। मन्त्रालयका अनुसार गत वर्ष बेमौसमी वर्षाका कारण सुदूरपश्चिम प्रदेशका कैलाली र कञ्चनपुर जिल्लामा उल्लेख्य क्षति भई उत्पादनमा उल्लेख्य कमी आएको थियो। यस वर्ष सामान्यीकरण हुँदा उल्लेख्य वृद्धि देखिएको हो। सुदूरपश्चिम प्रदेशका अलावा गत वर्षको तुलनामा लुम्बिनी प्रदेशमा १५२ प्रतिशत, प्रदेश १ मा ५७२ प्रतिशत र कर्णालीमा ३४६ प्रतिशत र मधेस प्रदेशमा ०१८ प्रतिशत उत्पादन वृद्धि भएको छ। तर बागमती र गण्डकी प्रदेशमा गत वर्षको तुलनामा क्रमशः १४५ र ३७४ प्रतिशत उत्पादन कमी भएको मन्त्रालयले जानकारी दिइएको छ। समग्रमा गत वर्षको तुलनामा धानको उत्पादन बढे पनि किसानले भने उचित मूल्य पाएका छैनन्। सरकारले धानको न्यूनतम समर्थन मूल्य तोके पनि समयमा यसको मूल्य भने किसानले नपाएको गुनासो छ। उनीहरू सरकारले तोकेको मूल्यभन्दा कममा व्यापारीलाई धान बेच्नु पर्दा लागतसमेत नउठ्ने समस्या परेको गुनासो गर्छन्। किसानले मंसिरमा धमाधम धान काटेर बेच्ने पूर्वसन्ध्यामा अर्थात् २०७९०८० का लागि मन्त्रिपरिषद्ले गत कात्तिक १६ गते मूल्य तोक्यो। समर्थन मूल्य तोक्न र कार्यान्वयनमा ढिला गर्दा आम किसानले कम मूल्यमा बजारमा धान बेच्नु परेको छ। यसपटक सरकारले मोटा धान प्रतिक्विन्टल २ हजार ९ सय ६७ रुपैयाँ र मध्यम धान प्रतिक्विन्टल ३ हजार १ सय २८ रुपैयाँ मूल्य निर्धारण गरेको छ। यो गत वर्षभन्दा प्रतिक्विन्टल २२६ रुपैयाँ बढी हो। गत वर्ष मोटा धानका लागि प्रतिक्विन्टल २ हजार ७ सय ५२ र मध्यम धानका लागि २ हजार ९ सय २ रुपैयाँ तोकेको थियो।"
कता पुग्यो मन्त्रालय १६ मा झार्ने प्रतिवेदन ?,"काठमाडौं : सरकारले २०७५ भदौ ३ गते सार्वजनिक खर्च पुनरावलोकन आयोग बनायो। उसले भदौ १२ गते काम थालेर माघ ११ गते प्रतिवेदन तयार पार्यो। त्यही वर्ष फागुन ३ गते तत्कालीन अर्थमन्त्री डा युवराज खतिवडालाई ३७१ पृष्ठको प्रतिवेदन बुझायो पनि। तर, अहिलेसम्म आयोगका सुझाव कार्यान्वयन गर्नु त परैको कुरा, प्रतिवेदन नै गोप्य राखियो। अर्थ मन्त्रालयले बल्ल केहीअघि वेबसाइटमा लुकाएरै राखेको छ। यो प्रतिवेदनको सुझावअनुसार मन्त्रिपरिषद् विस्तार गर्दा सार्वजनिक खर्चमा मितव्ययितता कायम हुने बताउँछन् आयोगका पदाधिकारी। प्रतिवेदनको मुख्य सुझाव छ: मन्त्रालयको संख्या १६ बनाऔं। विभाग ३५ वटा मात्र राखौं। हरेक मन्त्रालयमा एक सचिव र ३ देखि ५ महाशाखा मात्र बनाऔं। यी मन्त्रालयका लागि १ हजार १ सय ८७ दरबन्दी प्रस्ताव गरिएको छ । संघीय सरकारअन्तर्गत हाल प्रधानमन्त्री तथा मन्त्रिपरिषद् कार्यालयसहित २१ मन्त्रालय छन्। उक्त प्रतिवेदन बनेपछि चारवटा बजेट आए। पटकपटक मन्त्रिमण्डल हेरफेर भयो। तीन जना अर्थमन्त्रीले अर्थ मन्त्रालय सम्हाले। तर, सरकारी संरचनालाई छरितो बनाउने प्रयाससम्म भएन। मन्त्रालयहरूलाई राजनीतिक भागबन्डाको अस्त्र, विभाग र महाशाखालाई आफूनिकट कर्मचारी व्यवस्थापनको अड्डा बनाइयो। मन्त्रालय, विभाग र महाशाखाको संख्या घट्दा मन्त्रीको संख्या घट्ने, सचिव, सहसचिव, उपसचिवसम्म उपल्लो दर्जाका कर्मचारीलाई मिलाउन मुस्किल पर्ने भएपछि न त र राजनीतिक नेतृत्वले प्रतिवेदन सार्वजनिक गर्ने आँट गरे न त कर्मचारी पक्षमा रहे। नयाँ मन्त्रिमण्डल गठन हुँदै गर्दा प्रतिवेदनको महत्व झनै बढेको छ, आयोगका अध्यक्ष डा डिल्लीराज खनालले अन्नपूर्ण पोस्ट्सँग भने, सरकारी तथ्यांक हेर्ने हो भने चालू खर्चलाई राजस्वले धान्न नसक्ने स्थिति छ। प्रदेश र स्थानीय तह केन्द्र सरकारमा आश्रित छन्। फजुल, अनुत्पादक र साधारण खर्च बढिरहेको छ। यस्तो स्थितिमा फजुल खर्च नियन्त्रण गर्ने, काम नलाग्ने निकायलाई खारेज गर्ने, धेरै कर्मचारीको दरबन्दी भए कटौती गर्ने, कटौती गरिएका दरबन्दीलाई प्रदेश र स्थानीय तहमा पठाएर तल्ला निकायलाई बलियो बनाउनुपर्ने उनको बुझाइ छ। राजस्वको पैसा बचाएर पुँजीगत खर्च बढाउन पनि हामीले बनाएको प्रतिवेदनको महत्व बढी छ, डा खनालले भने, सरकारले जिम्मेवारपूर्ण ढंगले समस्यालाई समस्याको रूपमा हेरेर, तिनलाई महसुस गर्दै निराकरण गर्न ठोस कदम चाल्नुपर्ने हुन्छ। समस्या समाधान गर्न संरचनागत नीतिगतदेखि आधारभूत रूपमा फेरबदल गर्नुपर्ने खनालको भनाइ छ। खनालले बजेट र योजनामा अर्बौं रुपैयाँ खर्च कटौती गर्नुपर्ने भए पनि सो स्केलमा सरकारले ठोस पहल गर्न नसकेको र पहलको आँटसम्म गर्न नसकेको दाबी गरे। आयोगले सरकारी खर्च प्रणालीमा देखिएका समस्या केलाउँदै त्यसको सुधारका लागि चाल्नुपर्ने सुझाव दिएको छ। तर, प्रतिवेदनले केलाएका मूलभूत विषय यस अवधिमा न कार्यान्वयन भए न त साहस गरेर प्रतिवेदन सार्वजनिक नै भयो। अर्थ मन्त्रालयको वेबसाइटमा केही समयअघि सुटुक्क अपलोड गरियो। आयोगले यसमार्फत मन्त्रालय, विभाग, महाशाखा घटाउने, कर्मचारी कटौती गर्ने सुझाव मात्र दिएको छैन कि अन्य महत्वपूर्ण पक्ष समेटेको छ। सरकारी खर्चको प्रभावकारिता बढाउन, मध्यकालीन खर्च संरचनामा सुधार गर्न, चालू खर्च घटाउँदै जान, पुँजीगत खर्च बढाउन र वार्षिक बजेट आवश्यकताबीच सम्बन्ध स्थापित गर्ने पद्धति बनाउन पनि सुझाइएको छ। अर्थ मन्त्रालयका प्रवक्ता आनन्द काफ्लेका अनुसार आयोगको प्रतिवेदनले चालू खर्च कटौती गरी पुँजीगत खर्च बढाउने, सार्वजनिक खर्चलाई कसरी मितव्ययी बनाउन सकिन्छ भन्ने विषय समेटेको छ। यसमा सार्वजनिक खर्चमा मितव्ययिता अपनाउन सकिने उपाय मात्र समेटिएको छैन, प्रवक्ता काफ्लेले भने, योजना निर्माणदेखि कार्यान्वयनसम्म आयोजनालाई कसरी प्रभावकारी बनाउने विषयमा ४ वर्षअघि नै विस्तृत अध्ययन गरी सुझाव दिइएको छ। निर्वाचन सम्पन्न भएर देशले माओवादी अध्यक्ष पुष्पकमल दाहाललाई नयाँ प्रधानमन्त्रीका रूपमा पाउँदै गर्दा प्रतिवेदनले औंल्याएका विषय कार्यान्वयन गर्ने अवसर जुटेको छ। मुख्यतः मन्त्रालयको संख्या अधिकतम १६ बनाउने, विभागको संख्या ३५ मा झार्ने, एउटा मन्त्रालयमा एउटामा सचिव र ३ देखि ५ महाशाखा कायम गर्ने विषय मन्त्रिमण्डल गठनदेखि नै कार्यान्वयन गर्न मिल्ने देखिएका छन्। संघीय सरकार सेतो हात्ती भयो। मन्त्रालय र विभागको संस्था अत्यधिक भयो। कर्मचारी धेरै भए। सरकारी निकायबीच तालमेल भएन। प्रशासनिक खर्च थेग्नै नसक्ने भयो। पुँजीगत खर्चले उत्पादन र उत्पादकत्वमा ठोस योगदान दिन सकेन। पुँजी निर्माणमा चालू खर्चको योगदान न्यून भयो। यस्तै आवाज उठ्न थालेपछि २०७५२०७६ को बजेटमा आयोग गठन गर्ने घोषणा गरिएको थियो। सार्वजनिक खर्च कसरी मितव्ययी बनाउने ? उठेको राजस्व जति कर्मचारीलाई तलब खुवाउन, मन्त्रालय वा विभाग चलाउनमात्र खर्च हुने परिपाटी कसरी अन्त्य गर्ने ? भन्ने विषयमा अध्ययन गर्ने कार्यादेश तोकिएको थियो। त्यसपछि सार्वजनिक खर्च प्रणाली र वित्त व्यवस्थापनको क्षेत्रमा गरिनुपर्ने सुधारबारे सुझाव दिन तत्कालीन नेकपा नेतृत्वको सरकारले भदौ ३ गते अर्थशास्त्री डा डिल्लीराज खनालको नेतृत्वमा ५ सदस्यीय आयोग बनाएको थियो। आयोगको प्रतिवेदन कार्यान्वयनको आधार बन्न नसक्नुमा जटिल भाषाको प्रयोग, अस्वाभाविक लामो, सारांश बनाएर सम्बन्धित पक्षमा प्रस्तुतीकरण नगरिनु मुख्य कारक रहेको जानकार बताउँछन्। आयोगकै एक पदाधिकारी भन्छन्, प्रतिवेदन लामो भयो। यसको सारांश बनाऔं र पावरप्वाइन्ट बनाएर अर्थमन्त्री, प्रधानमन्त्रीसमक्ष प्रस्तुतीकरण दिऔं भनेको हो। अध्यक्षले समयको पावन्धि देखाउँदै त्यो गर्ने जाँगर देखाउनु भएन। हतारमा बुझाइएको प्रतिवेदनका केही विषय विवादित र संविधानसँग बाझिने भएकाले पनि सार्वजनिक र कार्यान्वयन हुन नसकेको जनाइएको छ। ती अधिकारी भन्छन्, सबैले बुझ्ने, त्यसमाथि पनि राजनीतिक नेतृत्वले बुझ्ने भाषामा प्रतिवेदन लेखिनुपर्ने थियो। सरकारले यसअघि २०५७ र २०६६ सालमा यस्ता आयोग बनाएको थियो। पहिलो आयोगले २०५७ फागुनमा सुझावसहितको प्रतिवेदन सरकारलाई बुझाएको थियो। सो बेला मुख्य ६८ सुझावमध्ये ५ वटाको अधिकांश कार्यान्वयन भएको थियो। २८ वटा आंशिक रूपमा कार्यान्वयन भएका थिए। बाँकी सुझावलाई पूर्णरूपमा बेवास्ता गरिएको थियो। दोस्रो आयोगका मुख्य ९४ सुझावमध्ये ३४ वटा कार्यान्वयन हुन सकेनन्। ४ वटा सुझाव पूर्णरूपमा, ८ वटा अधिकांश र ४८ वटा आंशिक रूपमा कार्यान्वयन भएका थिए। योजना, बजेट कार्यान्वयनका क्षेत्रमा संस्थागत, प्राविधिक र व्यवस्थापकीय कमजोरी र समस्याहरूका कारण लामो कालदेखि यिनले संरचनागत रूप लिई आर्थिक रूपान्तरण र समृद्धिको मार्गमा बाधा पारिरहेका छन्। पछिल्लो प्रतिवेदनले सार्वजनिक खर्चको उपादेयता, उत्पादकत्व वृद्धि र सेवा प्रवाहको गुणात्मक प्रभावकारिता जस्ता महत्वपूर्ण पक्षहरूलाई विशेष ध्यान दिन सुझाएको छ। चालू खर्चलाई विशुद्ध सञ्चालन खर्च र पुँजी निर्माणको सहयोगी खर्चका रूपमा विश्लेषण गरी संगठनात्मक स्वरूप, सामाजिक सुरक्षा, आर्थिक सहायता अनुदानलाई मितव्ययी, प्रभावकारी र कुशल बनाउनुपर्ने प्रतिवेदनमा उल्लेख छ। सार्वजनिक खर्च प्रणालीले खर्चसँग जोडिएका संस्थागत एवं कानुनी व्यवस्था, संरचनागत व्यवस्था, खर्च गर्ने संयन्त्रहरू, तिनको ढाँचा र परिपाटी, खर्चसम्बन्धी नीति र खर्च व्यवस्थापन जस्ता विविध पक्षहरूमा सुधार ल्याई चालू खर्चलाई वान्छित सीमाभित्र राख्न सकिने सम्भावनाका आधारहरूमा सुझाव दिएको छ। आयोगमा डा खनाल अध्यक्ष, सुरेश प्रधान, दुर्गानिधि शर्मा, प्रा डा शिवराज अधिकारी सदस्य र मुकुन्दराज पौडेल सदस्य सचिव थिए । एकै प्रकृतिका कार्य गर्ने मन्त्रालयलाई एकीकरण गरी हालको मन्त्रालयको संख्या घटाएर १६ मा राख्न सिफारिस गरिएको छ, प्रतिवेदनमा भनिएको छ। आयोगले १६ वटा मन्त्रालयअन्तर्गत रहने गरी जम्मा ३५ वटा विभाग राख्न भनेको छ। र, हरेक मन्त्रालयमा ३ देखि ५ महाशाखा राख्न सुझाव दिएको छ। आयोगको सुझावअनुसार ३ महाशाखा रहेको मन्त्रालयमा ६२, ४ महाशाखा रहेको मन्त्रालयमा ७५ र ५ महाशाखा रहेको मन्त्रालयमा ८८ जना कर्मचारी उपयुक्त हुने आयोगको प्रतिवेदनमा उल्लेख छ। विभागतर्फ प्रधानमन्त्री तथा मन्त्रिपरिषद्को कार्यालयअन्तर्गत सबैभन्दा धेरै ६ वटा विभाग राख्न भनिएको छ। संघीय सरकारअन्तर्गत अहिले प्रधानमन्त्री तथा मन्त्रिपरिषद्को कार्यालयसहित २१ मन्त्रालय छन्।आयोगले हाल छुट्टै रहेको खानेपानी मन्त्रालयलाई यसको अधिकांश काम प्रदेश र स्थानीय तहमा हस्तान्तरण भएको हुँदा छुट्टै मन्त्रालयका रूपमा नराखी उस्तै प्रकृतिको काम गर्ने ऊर्जा, जलस्रोत तथा सिँचाइ मन्त्रालयमा गाभ्न सिफारिस गरेको छ। यसैगरी हालको सहरी विकास मन्त्रालयलाई भौतिक पूर्वाधार तथा यातायात मन्त्रालयमा गाभ्न सुझाव दिइएको छ। सो मन्त्रालयको नाम भाौतिक, पूर्वाधार, सहरी विकास तथा यातायात मन्त्रालय राख्न भनिएको छ। सहकारी विकास मन्त्रालय भौतिकबाटै छुट्टिएको हो। नयाँ मन्त्रिमण्डल गठन हुँदै गर्दा प्रतिवेदनको महत्व झनै बढेको छ। सरकारी तथ्यांक हेर्ने हो भने चालू खर्चलाई राजस्वले धान्न नसक्ने स्थिति छ। प्रदेश र स्थानीय तह केन्द्र सरकारमा आश्रित छन्। फजुल, अनुत्पादक र साधारण खर्च बढिहरको छ। डा डिल्लीराज खनाल अध्यक्ष, सार्वजनिक खर्च पुनरावलोकन आयोग हालको युवा तथा खेलकुद मन्त्रालयलाई श्रम मन्त्रालयमा गाभ्न प्रस्ताव गरिएको छ। पछिल्लोपटक शिक्षाबाट खेलकुद छुट्याइएको थियो। नयाँ मन्त्रालयको नाम श्रम, रोजगार, युवा तथा खेलकुद मन्त्रालय राख्न आयोगको सुझाव छ। हालको कृषि तथा पशुपन्छी विकास मन्त्रालय र भूमि व्यवस्था, सहकारी तथा गरिबी निवारण मन्त्रालय गाभी कृषि, भूमि व्यवस्था तथा सहकारी मन्त्रालय गठनको प्रस्ताव गरिएको छ।यस्तै संघीय मामिला तथा सामान्य प्रशासन मन्त्रालयमध्ये संघीय मामिलालाई कानुन मन्त्रालयमा गाभ्ने तथा सामान्य प्रशासन मन्त्रालयको काम प्रधानमन्त्री कार्यालयअन्तर्गत कर्मचारी व्यवस्थापन विभागको रूपमा राख्न प्रस्ताव गरिएको छ। आयोगले केन्द्रमा प्रधानमन्त्री तथा मन्त्रिपरिषद्को कार्यालयसँगै अर्थ, गृह, परराष्ट्र, रक्षा, वन तथा वातावरण, स्वास्थ्य तथा जनसंख्या, उद्योग, वाणिज्य तथा आपूर्ति र संस्कृति, पर्यटन तथा नागरिक उड्डयन मन्त्रालयलाई अहिलेकै संरचनाम राख्न प्रस्ताव गरेको छ। संघीय सरकारअन्तर्गत कानुन, न्याय, संघीय मामिला तथा संसदीय व्यवस्था मन्त्रालय, ऊर्जा, जलस्रोत, सिँचाइ तथा खानेपानी मन्त्रालय, कृषि, भूमिव्यवस्था तथा सहकारी मन्त्रालय, भौतिक पूर्वाधार, सहरी विकास तथा यातायात व्यवस्था मन्त्रालय, महिला बालबालिका तथा सामाजिक सुरक्षा मन्त्रालय, शिक्षा, सञ्चार, विज्ञान तथा प्रविधि मन्त्रालय र श्रम रोजगार, युवा तथा खेलकुद मन्त्रालय बनाउन पनि आयोगले प्रस्ताव गरेको छ। प्रतिवेदनमा कानुन, संस्थागत र संगठनात्मक सुधार गरी चालू खर्च कटौती गरिनुपर्ने उल्लेख छ। यस्तै पुँजीगत खर्चलाई बढाउने र आर्थिक वर्षान्तमा खर्च बढाउने परिपाटीको अन्त्य गर्न प्रक्रियागत सुधार गरिनुपर्ने भनिएको छ। यसैगरी, संघीय बजेट, खर्च र वित्त प्रणालीमा देखिएका समस्याहरूको समाधानका लागि आंशिक नभएर प्रणालीगत समाधान खोजिनुपर्ने निष्कर्षसहित प्रतिवेदनले प्रणालीगत समाधानको सुझाव पनि दिएको छ। संघीय बजेट कार्यान्वयनलाई ६ वटा आधारस्तम्भद्वारा प्रभावकारी बनाउन प्रतिवेदनमा सुझाव समेटिएको छ। निर्माण व्यवसायीले बिल पेस गरेको मितिले १५ दिनभित्र निजले भुक्तानी पाउने वा निजको खातामा रकम जम्मा हुने व्यवस्था गर्नुपर्छ। सोहीअनुरूप आर्थिक कार्यविधि ऐन, निजामती सेवा ऐन र अन्य निर्माण कार्यसम्बन्धी संस्थाको कानुनमा परिमार्जन गरिनुपर्छ। एकल खाता कोष प्रणालीलाई परिमार्जन गरी बजेट खर्चलाई प्रक्षेपण गर्न सकिने गरी मन्त्रालयगत बजेट व्यवस्थापन सूचना प्रणाली र बजेट व्यवस्थापन सूचना प्रणाली एकीकृत गर्नुपर्छ, सार्वजनिक वित्तीय व्यवस्थापनमा व्यापक सुधारका लागि सुझावहरू दिँदै प्रतिवेदनमा भनिएको छ, खर्चको वास्तविक लागत निर्धारण गर्न र समग्र वस्तुस्थिति यकिन गर्नका लागि हालको नगदमा आधारित लेखा प्रणालीलाई प्रोदभावी लेखा प्रणालीमा रूपान्तरण गर्नुपर्छ। प्रतिवेदनले तल्ला तहमा हुने वित्तीय हस्तान्तरणलाई चालू खर्चमा गणना गर्ने व्यवस्था खारेज गर्नुपर्ने सुझाव दिएको छ। संगठनात्मक व्यवस्थामा थप सुधार गर्नुपर्ने सुझाव आयोगको छ। मन्त्रिमण्डल विस्तार गर्दै गर्दा प्रधानमन्त्रीले ध्यानमा राख्नुपर्ने प्रतिवेदनको महत्वपूर्ण सुझाव हो, संघमा केन्द्रीय विभागको संख्या ३५ र हालको मन्त्रालयको संख्यालाई घटाई १६ मा कायम राख उपयुक्त हुनेछ। मन्त्रालयको कार्यबोझअनुसार ३५ वटा महाशाखा राख्ने, एउटा मन्त्रालयमा कामको बोझ हेरी सामान्यतया एउटाभन्दा बढी सचिव नराख्ने नीति लिनुपर्ने आवश्यकता देखिन्छ। संघीयस्तरमा रहेका अनावश्यक कार्यालयहरू संघीयताको मर्मअनुसार प्रदेश तथा स्थानीय तहमा हस्तान्तरण गर्नुपर्छ।  प्रा डा शिवराज अधिकारी, सदस्य, सार्वजनिक खर्च पुनरावलोकन आयोग नयाँ सरकार बन्दै गर्दा अहिले पहिलो चुनौती बनेर एउटा जटिल विषय खडा भएको छ। त्यो हो, आम्दानीभन्दा खर्च बढी हुनु। त्यसैले पनि सरकारसँग अनावश्यक क्षेत्रका खर्च घटाउनुको विकल्प छैन।अपेक्षाभन्दा निकै कम राजस्व उठिरहेको परिवेशमा कसरी खर्च घटाउने भन्ने उपाय सार्वजनिक खर्च पुनरावलोकन आयोगको प्रतिवेदनमा लेखेका छौं। त्यसमा खर्च घटाउने मात्र होइन, परियोजनाहरू कसरी सञ्चालन गर्ने ? तिनको मूल्यांकन कसरी गर्ने ? भन्ने समेत उल्लेख गरेका छौं। मन्त्रालयको संख्या १६ बनाउने भन्ने सुझाव पनि प्रतिवेदनले समेटेको छ। संख्या मात्र भन्दा पनि सरकारी निकायको कार्यसम्पादन, स्रोतको परिचालन गर्ने विषय प्रतिवेदनले समेटेको छ। उदाहरणका लागि सामाजिक सुरक्षा भत्ता प्रत्येक वर्ष बढाउँदै लैजान सकिन्छ कि सकिँदैन ? सीमा कस्तो छ ? यीलगायत विषय पनि उत्तिकै महत्वपूर्ण छन्। प्रतिवेदनमा मन्त्रालयको संख्याको विषय मात्र छैन। सरकारी निकायले आफूलाई आवश्यक नहुने स्रोतलाई आफ्नो नियन्त्रणमा राख्दा सरकार सञ्चालनको लागत बढेको छ। तल्ला निकायलाई हस्तान्तरण गर्नुपर्ने जिम्मेवारी संघीय सरकारले नै राख्दा प्रणाली महँगो भएको भन्नेलगायतका विषय पनि प्रतिवेदनले समेटेको छ। डा माणिकलाल श्रेष्ठ, अर्थशास्त्री सार्वजनिक खर्च पुनरावलोकन आयोगमा मैले प्राविधिक सल्लाह दिएको थिएँ। प्रतिवेदनमा साधारण खर्च कम गरेर पुँजीगत खर्च कसरी बढाउने भन्ने विषयमा विस्तृतमा वर्र्र्र्र्र्र्णन गरिएको छ। सार्वजनिक खर्च कसरी कटौती गर्ने ? खर्चको प्रभावकारिता कसरी सुनिश्चित गर्ने ? पुँजीगत खर्चको योजना कसरी बनाउने ? प्रशासिनक प्रक्रिया कस्तो हुनुपर्ने ? आयोजनाको मूल्यांकन कसले गर्ने ? कसरी गर्ने ? यी विषय प्रतिवेदनमा छन्। यति धेरै विषय समावेश गरेको प्रतिवेदन किन सार्वजनिक गरिएन ? सार्वजनिक गरेर पनि किन कार्यान्वयन भएन ? यो प्रश्न सरकार, अर्थ मन्त्रालय र अर्थमन्त्रीजस्ता सरोकारवाला निकायसँगै सोध्नुपर्ने हुन्छ। तर, सुरुमै मन्त्रालयको संख्याको हाउगुजी देखाउँदा प्रतिवेदनमा महत्वपूर्ण विषय पनि ओझेलमा पर्दै गएको हो कि ! यो दस्तावेज प्रकाशन नहुनुको कारण मन्त्रालय र विभागको संख्या घटाउने सुझाव पनि हो। संख्या घटाएर १६ बनाउने विषय राजनीतिदेखि प्रशासनका मान्छेलाई मन नपरेर अरु विषय पनि लागू हुन सकेनन्।आयोगको प्रतिवेदन अक्षरशः पालना गर्नुपर्ने भन्ने छैन। तर, राम्रा पक्ष कार्यान्वयन गर्न सुरु गरेको भए हालसम्म नतिजा देखिन थालिसकेको हुने थियो। प्रतिवेदन बनेको ४ वर्ष बितिसक्दा आधाजति सुझाव कार्यान्वयनमा आइसकेको हुनुपर्ने थियो। नयाँ सरकार बन्दै गर्दा मन्त्रालय, विभाग र महाशाखाको विषयमात्र महत्वपूर्ण होइनन्। सार्वजनिक खर्च प्रणालीका अरु विषय पनि कमजोर छन्। साधारण खर्च मितव्ययी छैन। वित्तीय हस्तान्तरणको प्रणाली व्यहारिक छैन। पुँजीगत खर्चतर्फ आयोजना छनोट गर्ने प्रक्रिया नै गलत छ। यस्ता विषय पनि नयाँ प्रधानमन्त्री र अर्थमन्त्रीले अध्ययन गर्नुपर्छ। १ प्रधानमन्त्री तथा मन्त्रिपरिषद्को कार्यालय२ अर्थ मन्त्रालय३ उद्योग, वाणिज्य तथा आपूर्ति मन्त्रालय४ ऊर्जा, जलस्रोत, सिँचाइ तथा खानेपानी मन्त्रालय५ कानुन, न्याय, संघीय मामिला तथा संसदीय व्यवस्था मन्त्रालय६ कृषि, भूमि व्यवस्था तथा सहकारी मन्त्रालय७ गृह मन्त्रालय८ वन तथा वातावरण९ परराष्ट्र मन्त्रालय१० भौतिक पूर्वाधार, सहकारी विकास तथा यातायात मन्त्रालय११ महिला, बालबालिका तथा सामाजिक सुरक्षा मन्त्रालय१२ रक्षा मन्त्रालय१३  शिक्षा, सञ्चार, विज्ञान तथा प्रविधि मन्त्रालय१४ श्रम, रोजगार, युवा तथा खेलकुद मन्त्रालय१५ संस्कृति, पर्यटन तथा नागरिक उड्डयन मन्त्रालय१६ स्वास्थ्य तथा जनसंख्या मन्त्रालय प्रस्तावित दरबन्दी १,१८७"
"मन्त्रिमण्डलको वरीयताक्रमको विषयमा खटपट, दोस्रो मर्यादामा हुनुपर्ने नारायणकाजीको माग","काठमाडौं: नयाँ सत्ता समीकरण सरकारलाई पूर्णता दिने कसरतमा छ। गठबन्धनका शीर्ष नेता सरकारमा कसलाई कुन मन्त्रालय भन्ने भागबण्डा मिलाउने गृहकार्यमा जुटेका छन्। सत्ता गठबन्धन बाहिरको नेकपा एकीकृत समाजवादीलाई पनि सरकारमा ल्याउने गरी नेकपा एमाले र नेकपा माओवादी केन्द्रका नेताहरूले भेटवार्तालाई तीव्रता दिइरहेका छन्। वर्तमान सत्ता समीकरणको आयूका विषयमा विभिन्न अड्कलबाजी र विश्लेषण भइरहेका बेला अहिले सरकारमा पुगेका मन्त्रीबीच नै पदीय हैसियतको विषयलाई लिएर मनमुटाव सुरु भएको छ। वरीयताक्रममा को ठूलो भन्ने विषयले अनौपचारिक रुपमा गठबन्धनभित्र प्रवेश पाएको छ। नवगठित मन्त्रिमण्डलमा प्रधानमन्त्री नेकपा माओवादी केन्द्रका अध्यक्ष पुष्पकमल दाहाल 'प्रचण्ड' वरीयताको पहिलो नम्बरमा छन्। प्रधानमन्त्री प्रचण्डले उद्योग, वाणिज्य तथा आपूर्ति; उर्जा, जलस्रोत तथा सिँचाई; कृषि तथा पशुपंक्षी विकास; खानेपानी; परराष्ट्र; भूमि व्यवस्था, सहकारी तथा गरिबी निवारण; महिला, बालबालिका तथा ज्येष्ठ नागरिक; युवा तथा खेलकुद; रक्षा; वन तथा वातावरण; शिक्षा, विज्ञान तथा प्रविधि; श्रम, रोजगार तथा सामाजिक सुरक्षा; संस्कृति, पर्यटन तथा नागरिक उड्डयन; संघीय मामिला तथा सामान्य प्रशासन; सञ्चार तथा सूचना प्रविधि; सहरी विकास र स्वास्थ्य तथा जनसंख्या मन्त्रालयको जिम्मेवारी आफैँसँग राखेका छन्। त्यस्तै दोस्रो वरीयताक्रममा उपप्रधानमन्त्री तथा अर्थमन्त्रालयको जिम्मेवारी सम्हालेका विष्णु पौडेल छन्। उपप्रधानमन्त्री तथा भौतिक पूर्वाधार मन्त्रालयको जिम्मेवारी सम्हालेका नारायणकाजी श्रेष्ठ तेस्रो वरीयताक्रममा छन्। चौथो वरीयताक्रममा उपप्रधानमन्त्री तथा गृहमन्त्री रवि लामिछाने छन्। कार्यभार नतोकिएका ज्वालाकुमारी साह पाँचौं, दामोदर भण्डारी छैटौँ, राजेन्द्रकुमार राई सातौँ र अब्दुल खान आठौँ वरीयतामा छन्। यो वरीयता क्रममा तेस्रो नम्बरमा रहेका नेकपा माओवादीका नेतासमेत रहेका उपप्रधान तथा भौतिक पूर्वाधार मन्त्री नारायणकाजी श्रेष्ठको असन्तुष्टि छ। उनले आफू दोस्रो मर्यादाक्रममा हुनुपर्ने माग गरिरहेको पार्टीका एक नेताले बताए। नेकपा माओवादी केन्द्र उच्च स्रोतका अनुसार श्रेष्ठ अहिले सरकारमा बस्ने कि बाहिरिने भन्ने दोधारमा छन्। मर्यादाक्रमको असन्तुष्टि उनले प्रधानमन्त्रीसमेत रहेका अध्यक्ष प्रचण्डसँग गरिसकेको ती नेताले अन्नपूर्णलाई बताए। यही मर्यादाक्रमको असन्तुष्टिकै कारण श्रेष्ठ मन्त्रालय नगएको ती नेताले बताए। शपथ ग्रहणपछि कार्याभार सम्हाल्न मन्त्रालय पुगेका श्रेष्ठ त्यसपछि गएका छैनन्। मन्त्री श्रेष्ठले मन्त्रालय नजानुको कारण भने आफू अस्वस्थ रहेको बताउँदै आएका छन्। अन्नपूर्णसँगको कुराकानीमा उनले भने, मेरो स्वास्थ्यमा समस्या आएकाले म मन्त्रालय जान सकेको छैन। टाउ, घाँटी दुखेको छ। घाँटी अझै खुलेको छैन। सिस्टमका अरु कुरा पनि धेरै छन्। तर मन्त्रालय नजानुको कारण त्यो होइन्। मेरो स्वास्थ्य नै हो।' वरीयताक्रमको असन्तुष्टिले तपाइँ मन्त्रालय नगएको कुरा बाहिर आएको छ नि भन्ने प्रश्नमा उनले भने, 'यस विषयमा म केही बोल्दिन। म अस्वस्थ छु। अरू कुरा मैलै भन्नै पर्दैन सबैले बुझेकै पनि छ। वरीयताक्रमकै कुराले मन्त्रालय नगएको भन्ने होइन्। मन्त्रिपरिषदमा उपप्रधानमन्त्रीको वरीयतामा आफू पहिलो हुनु पर्ने अडानसहित श्रेष्ठले प्रधानमन्त्रीलाई दवाव दिइरहेको माओवादी केन्द्रका अर्का नेताले बताए। नेकपा माओवादी केन्द्रका सचिव गणेश साहले भने अहिले जारी भएको मर्यादाक्रममै बसेर श्रेष्ठले काम गर्नुपर्ने बताएका छन्। यसमा असन्तुष्ट भए श्रेष्ठले ठाउँ छोड्न सक्नुपर्ने सचिव साहको भनाइ छ। म पहिले एसएलसीमा बोर्ड फस्ट थिए। आइएसीमा सेकेण्ड डिभिजनमा झरे। अहिले एसएलसीका सेकेण्ड डिभिजन फस्टमा हुँदा कि तपाइँले स्वीकार गर्नु पर्यो कि म पछाडि छु भनेर स्वीकार गर्नुपर्छ। यात रेस छोडेर अर्कोतिर जाने तयारी गर्नुपर्छ। उहाँको ठाउँमा अर्को नेता जानेछ, श्रेष्ठ र पौडेलबीचको वरीयताक्रमबारे उदाहरणसहित साहले भने। नेकपा एमाले र नेकपा माओवादी केन्द्रको एकतापछि बनेको नेपाल कम्युनिस्ट पार्टीमा श्रेष्ठ छैटौं नम्बरमा र अहिले मन्त्रिमण्डलको दोस्रो वरीयतामा रहेका उपप्रधान तथा अर्थमन्त्री विष्णु पौडेल वरीयताको नवौं नम्बरमा थिए। त्यतिबेलाको वरीयताअनुसार आफू अहिले पनि अगाडि रहेको भन्दै श्रेष्ठले दावी गरिरहेको माओवादी केन्द्र स्रोतले जनाएको छ।"
सरकारको आम्दानीभन्दा खर्च बढी,"काठमाडौं : चालु आर्थिक वर्षको ६ महिना बित्नै लाग्दा एक तिहाइ पनि बजेट खर्च हुन नसकेको, खर्च राजस्व संकलनले सरकारको सो खर्च पनि हुन नसकेको भन्दै अर्थ मन्त्रालयमा पूरक बजेटको चर्चा चलेको छ। निवर्तमान अर्थमन्त्री जनार्दन शर्माले ल्याएको बजेटलाई प्रभावहीन भन्दै मन्त्रालयको बागडोर सम्हाल्न पुगेका विष्णुप्रसाद पौडेललाई अर्थतन्त्रका जानकारले पूरक बजेट ल्याउनुपर्ने सुझाव दिएका हुन्। मन्त्रालयमा अहिले पूरक बजेट पनि छलफलको विषय बनेको छ। मन्त्री पौडेलले पनि यस विषयमा टिपोट गरिरहेको र चाँडै र्मचारीलाई ब्रिफिङ गर्ने तयारी भइरहेको उनको सचिवालयले जनाएको छ। निवर्तमान अर्थमन्त्री शर्माले स्रोत घटाएर बजेट खर्चको लक्ष्य वृद्धि गरेको भन्दै जानकारले नवनियुक्त मन्त्री पौडेललाई वास्तविक अनुमान गर्दै पूरक बजेट ल्याउन ताकेका गरिरहेका छन्। आयात प्रतिबन्धलाई निरन्तरता दिँदा राजस्व लक्ष्य नभेट्ने थाहा हुँदाहुँदै खर्च गर्नै नसकिने बजेट ल्याइएको उनीहरूको जिकिर छ। बजेट कार्यान्वयनमा आएको साढे ५ महिना बितिसक्दा सरकारले हालसम्म गरेको आम्दानीभन्दा १ खर्ब बढी खर्च भइसकेको छ। पुस १३ गतेसम्म सरकारले ३ खर्ब ८० अर्ब रुपैयाँमात्र आम्दानी गर्दा ४ खर्ब ८७ अर्ब रुपैयाँ खर्च भएको हो। आम्दानीभन्दा खर्च बढी हुँदा नेपाल राष्ट्र बैंकको विभिन्न कोषमा रहेको रकम (ढुकुटी) खुम्चिएर १ खर्ब ८० अर्ब रुपैयाँमा ओर्लिएको छ। यही अवधिमा देश भित्रिने विदेशी मुद्राभन्दा बाहिरिने विदेशी मुद्रा २० अर्ब रुपैयाँ मात्रले बढेको छ। अघिल्लो वर्ष विदेशी मुद्राको सञ्चिति २ खर्ब ५५ अर्ब रुपैयाँले घटेको थियो। यसैगरी गत आवको चालु खाता घाटा ६ खर्ब २३ अर्ब रुपैयाँ थियो जुन कुल ग्राहस्थ उत्पादनको १५ प्रतिशतभन्दा बढी हो। अर्थतन्त्र यस्तो संकटपूर्ण स्थितिमा पुगेको भन्दै पूर्व अर्थमन्त्री तथा अर्थविद्हरूले अर्थमन्त्री पौडेललाई पूरक बजेट ल्याउने सुझाव दिएका छन्। उनीहरूले मन्त्री शर्माकहाँ आवश्यक अध्ययन गरेर पूरक बजेट वा उचित मध्यावधी समीक्षाको विकल्प दिएका छन्। तर, गठबन्धनकै अर्का नेता शर्माले ल्याएको बजेटलाई टेकेर पूरक बजेट ल्याउने कि मध्यावधि समीक्षा गर्दै खर्च कटौती गर्ने र आकार घटाउने भन्ने तय मन्त्री पौडेलले नगरिसकेको मन्त्रीनिकट एक अधिकारीले बताए। पूरक बजेट ल्याउने विषयमा मन्त्रीज्यूले बहस नै चलाउनु भएको चाहीँ होइन, विज्ञहरूले पूरक बजेटको विकल्प अघि सार्नुभएकामा मन्त्रीज्यूले मनन गर्नुभएको मात्र हो, ती अधिकारीले भने, अहिले उहाँ टिम सेट गर्दै हुनुहुन्छ। संसदको हिउँदे अधिवेशन सुरु भएपछि सरकारले विश्वासको मत पाउँदासम्म अर्थसचिवसमेतको टिम तयार हुने र त्यसपछि मात्र पूरक बजेट, श्वेतपत्र वा अर्धवार्षिक समीक्षाको काम सुरु हुने छ। ती अधिकारीका अनुसार पूरक बजेट वा मध्यावधि समीक्षामार्फत् चालु खर्चमा व्यापक कटौती हुनेछ भने अगाडि नबढेका परियोजनाको बजेट कटौती हुनेछ। यसैगरी ठूलो बजेटको परियोजनामा काम अघि बढ्नै नसक्ने बजेट विनियोजन भएको भएर, त्यसको भुक्तानी नगर्ने तयारी पनि भएको छ। मन्त्रालयका कर्मचारीबीच पनि पूरक बजेटको गाइँगुइँ चलेको हो, तर मन्त्रीज्यूबाट तयारीको निर्देशन भएको भने होइन, ती अधिकारीले भने। संविधानमै व्यवस्था गरिएपनि नेपालमा अहिलेसम्म पूरक बजेट ल्याइएको छैन। के भन्छन् जानकार ? अर्थमन्त्रीले बजेटको आकार र व्यवस्था हेरफेर गर्न चाहेको अवस्थामा पूरक बजेट ल्याउन सक्ने अर्थविद् डा चन्द्रमणि अधिकारी बताउँछन्। तर, पूरक बजेट ल्याउने हल्लाले नियमित बजेट खर्च हुने क्रम खल्बलिनु पनि हुँदैन। सुरुमा पूरक बजेटको आवश्यकता हो कि होइन ? भन्ने अध्ययन गरौं, अधिकारीले भने, संविधानले पनि पूरक बजेटको व्यवस्था गरेको छ। पूरक बजेट ल्याएपछि कार्यान्वयनमा लैजानुपर्ने हुन्छ। त्यतिबेलासम्म आगामी आवको बजेट ल्याउने बेला भइसक्छ। अहिले गठबन्धनमा भएकै दलको नेता मन्त्री रहेका बेला चालु आवको बजेट ल्याइएको हुँदा नवनियुक्त अर्थमन्त्रीलाई पूरक बजेट ल्याउन असहज रहेको अनुमान गरे। उनले बजेटको आकार निकै ठूलो रहेको र पुँजीगत खर्च बल्लतल्ल १० प्रतिशत पुगेको भन्दै आवश्यकता मितव्ययिता रहेको औंल्याए। अधिकारीका अनुसार चालु आवको बजेटमा नभएको शीर्षकमा बजेट थप राख्नुपरेको, विपत वा महामारीको परिस्थिति सिर्जना भएको वा बजेटमा संशोधन गर्नुपर्ने बेलामा पूरक बजेट आउँछ। अर्थविद् डा डिल्लीराज खनाल अहिलेको अर्थतन्त्र संकट निराकरण गर्न सक्षम पूरक बजेटको आवश्यकता देख्छन्। खनाल भन्छन्, नत्र पूरक बजेटको कुनै अर्थ छैन। नामका लागि पूरक बजेट ल्याउने होइन। चालु खर्च बढी, न्यून पुँजीगत खर्च, प्रशासनिक खर्चसमेत नधान्ने राजस्व, समानान्तर अर्थतन्त्र आदि अहिलेका समस्या हुन्। तर, यो विशेष परिस्थिति होइन, उनले भने, अहिलेको आवश्यकता वित्त नीति र मौद्रिक नीतिबीच समन्वय मिलाउनु हो। खनालले सरकारको न्यूनतम साझा कार्यक्रम आउन लागेकाले यससँगै तत्कालीन क्राइसिसलाई सम्बोधन गर्ने र व्ययभार नबढ्ने गरी उत्पादनशील क्षेत्रमा लगानी बढाउन पूरक बजेटको आवश्यकता औंल्याए। पूर्व अर्थमन्त्री डा युवराज खतिवडाले तत्कालीन सरकारले गत जेठमा बजेट ल्याउँदाखेरी नै सो बजेटको विश्लेषण गरी पूरक बजेटको आवश्यकता औंल्याएको सम्झना गरे। उनले निर्वाचनपछि ताजा जनमत लिएर आएको सरकार बनेको भन्दै सरकारको न्यूनतम साझा कार्यक्रम र निर्वाचनमा गरेको प्रतिबद्धता अनुसार काम गर्न पनि पूरक बजेटको आवश्यकता रहेको बताए। उल्लेखित विषय कार्यान्वयन गर्न र बजेटलाई यथार्थपरक बनाउन, खर्चको विनियोजनलाई बढी व्यवहारिक र हासिलयोग्य बनाउन तथा अहिले अर्थतन्त्रमा देखिएको समस्या समाधान गर्न देशले पूरक बजेट माग्दछ, खतिवडाले भने। सरकारका पूर्वसचिव गोपीनाथ मैनालीको भने पूरक बजेटको विषयमा फरक मत छ। उनका अनुसार पूरक बजेट विशेष परिस्थितिमा मात्रै ल्याइन्छ र अहिले कुनै विशेष परिस्थिति वा महामारीको अवस्था छैन। राजनीतिक स्वार्थ पुरा गर्न पूरक बजेट ल्याइनु हुँदैन। पञ्चायतबाट बहुदल, बहुदलबाट गणतन्त्रमा जानेसम्मको व्यवस्था परिवर्तन गर्दा वा भुकम्प र महामारीका बेलामा पनि पूरक बजेट आएको छैन, पूर्वसचिव मैनालीले भने, त्यसकारण, बजेटको आवधिक समीक्षा गर्ने, परिस्थितिलाई जस्ताको तस्तै चित्रण गर्ने श्वेतपत्र जारी गर्नेसम्म ठीक छ। तर, पूरक बजेट ल्याउँदा भोलिका दिन नराम्रो नजिर बस्न सक्छ। यदि आजको जस्तो सामान्य परिस्थितिमा पूरक बजेट ल्याइयो भने सरकार परिवर्तन गर्नेवित्तिकै पूरक बजेट ल्याउने परिपाटी विकास हुने जोखिम हुने उनले औंल्याए। यसरी बस्ने नजिरले अर्थतन्त्र, देश र सरकारको वैधतामाथि प्रश्न उठाउँछ, मैनालीले भने। डा युवराज खतिवडापूर्वअर्थमन्त्री चालु आवको बजेट निर्माण गर्दै गर्दा पनि मैले निर्वाचनपछि अर्को सरकार आउँछ, त्यसैले त्यतिबेलै ठूलो आकारको बजेट नबनाउँदा हुन्छ भनेको थिएँ। अहिले देशको शोधनान्तरस्थिति साढे २ खर्ब घाटामा भएर अप्ठेरोमा परेको छ। यतिबेला वित्त नीति र मौद्रिक नीतिलार्ई पनि कसिलो बनाउनु पर्ने थियो, सोही अनुसारको बजेटको आकार र व्यवस्थालाई जारी गर्नुपथ्र्यो। बजेटले लिएका लक्ष्य हेर्दा त्यतिबेलै संशाोधनको आवश्यकता देखिएको थियो। त्यसमाथि अहिले निर्वाचनपछि ताजा जनमत लिएर आएको सरकार छ। सत्तारुढ दल सरकारको न्यूनतम साझा कार्यक्रम ल्याउने तयारीमा छ। यसैगरी निर्वाचनका क्रममा राजनीतिक दलले गरेको प्रतिबद्धता कार्यान्वयन गर्नुपर्ने पनि छ। सबै कार्यक्रमलाई कार्यान्वयन गर्न र बजेटलाई यथार्थपरक बनाउन, खर्चको विनियोजनलाई बढी व्यवहारिक र हासिलयोग्य बनाउन तथा अहिले अर्थतन्त्रमा देखिएको समस्या समाधान गर्न देशले पूरक बजेट माग्दछ। गोपीनाथ मैनालीपूर्वसचिव पूरक बजेट विशेष परिस्थितिमा मात्र ल्याइन्छ। अहिले कुनै विशेष परिस्थिति वा महामारीको अवस्था छैन। राजनीतिक स्वार्थ पुरा गर्न पूरक बजेट ल्याइनु हुँदैन। यसअघि पञ्चायतबाट बहुदल, बहुदलबाट गणतन्त्रमा जानेसम्मको व्यवस्था परिवर्तन गर्दा पनि पूरक बजेट आएको छैन। पूरक बजेटलाई हामीले गम्भीर रुपमा लिनुपर्छ। भोलिका दिन नराम्रो नजीर बस्न सक्छ। त्यसकारण, बजेटको आवधिक समीक्षा गर्ने, परिस्थितिलाई जस्ताको तस्तै चित्रण गर्ने, श्वेतपत्र जारी गर्नेसम्म ठीक छ। हालसम्म सरकारले पूरक बजेट ल्याएको छैन। यदि आजको जस्तो सामान्यभन्दा केही भिन्न परिस्थितिमा पूरक बजेट ल्याइयो भने सरकार परिवर्तन गर्नेवित्तिकै पूरक बजेट ल्याउने परिपाटीको विकास हुन्छ। आर्थिक विषयलाई राजनीतिक भन्दा प्राविधिक नजरबाट हेर्न जरुरी हुन्छ। यसरी बस्ने नजिरले अर्थतन्त्र, देश र सरकारको वैधतामाथि प्रश्न उठ्छ।"
सुदूरपश्चिममा पुस १५ को रौनक,"अछाममहेन्द्रनगर : आज पुस महिनाको १५ गते। सुदूरपश्चिमका जिल्लामा आजको दिनलाई धुमधामका साथ मनाउने गरिन्छ। एकापसमा जम्मा भएर कथा, गाउँखाने कथा सुन्ने सुनाउने पर्वका रूपमा लिने गरिन्छ। यहाँको स्थानीय भाषामा पुस १५ लाई पदुरो भन्ने गरिन्छ। अन्य पर्व जस्तै पुस १५ लाई पनि निकै महत्वमा साथ मनाउने गरिन्छ। यो पर्वमा दिनमा भन्दा रातिको समयमा एक ठाउँमा भेला भएर गरिने गतिविधिलाई विशेष महत्वका रुपमा हेर्ने गरिन्छ। टोल छिमेकको एक घरमा भेला भई आगो तापेर रातभर जाग्राम बस्ने, जाग्राम बसेका बेला विशेष गरी चामलको पिठोबाट बनेको ढुकढुके भुच्चाने रोटी, मास र चामल एउटै ठाउँका पिसेर बनाएको मासचाङ्गगले रोटी, तरुल, पिँडालु, सखरखण्डलगायतका कन्दमूलका साथै पाकेको फर्सी उसिनेर खाने चलन छ। अन्य चाडपर्वजस्तै पुस १५ लाई पनि विशेष रुपमा मनाउँदै आएको, साँफेबगर नगरपालिका४ का कालुसिंह कुँवरले बताए। उनले भने, १५ गतेको बेलुकी प्रत्येकको घरघरमा चामलको पिठोको ढुकढुके रोटी पाक्छ। कसैले त्यसलाई ढुकढुके रोटी त कसैले भुच्चाने रोटी भन्छन्। ढुकढुके वा भुच्चाने परिकार चामलको पिठोमा घिउ लगाएर आगोको ठूलो भट्टीमा पकाउने गरिन्छ। मास र चामल एउटैमा पिसेको रोटी पनि हुन्छ । नुन खुर्सानीसहित मसला पनि हालेर पकाउने गरिन्छ भने ढुकढुके रोटीमा घिउ मात्र मिसाइन्छ। टोल टोलमा सामूहिक रूपमा पनि पकाउने गरिन्छ। रातभर त्यहि रोटी खाएर वृद्धवृद्धाबाट लोक कथा एवम् दन्त्यकथा, गाउँखाने कथा सुन्ने सुनाउने गरिन्छ। आफुहरूको पालामा साँच्चै रातभर जाग्राम बस्ने, कथा सुन्ने प्रचलन रहे पनि अहिले भने त्यो हराउदै गएको कुवरले सुनाए। पुस १५ गतेको रात, वर्ष भरिकै सबैभन्दा लामो रात भएको विश्वासमा मनाउने गरिएको कुवँरले बताए। विशेष गरी किशोरीहरू मिलेर एउटै ठाउँमा जम्मा भइ रोटी पकाउने र इष्टमित्रको केटाहरू वा भिनाजुलाई निमन्त्रणा दिएर उनीहरूसँगै रोटी खाँदै न्याउले खेलेर, गीतकथा सुन्ने सुनाउने गरिन्छ। अछामको चौरपाटी गाउँपालिकाका छत्र खड्काले पुसको चिसो रातमा आफन्तहरूसँग मुढा बालेर (आगो बालेर) रमाइलो गरिने बताए। उनले भने, आजको राति केटीहरू एउटै ठाउँमा जम्मा भएर रोटी पकाउछन्, अनि भिनाजुलाई बोलाउछन् र रोटी भाँच्न लगाउँछन्। त्यसपछि सबै मिलेर रोटी खाँदै गाउँखाने कथा ,गीत गाउदै रमाइलो गर्छन्। पर्वको तयारी स्वरुप हरेक घरका गृहणीहरूले आआफ्नो घरमा खानाका मीठा परिकार पकाउने तयारीमा लाग्ने गर्छन्। पर्वमा विवाहित छोरी चेलीलाई घरमा आमन्त्रण गरी सत्कार गर्ने गरिन्छ। विशेषगरी रातभर नसुतेर यो पर्व मनाउने परम्परा रहेको भए पनि बदलिँदो परिवेशमा यसको खास महत्व दर्शाउने गरी मनाउने परम्परा भने हराउँदै जान थालेको बुढापाकाहरू बताउँछन्। रातभर नसुतेर यो पर्व मनाउने परम्परा रहेको भए पनि बदलिँदो परिवेशमा यसको खास महत्व दर्शाउने गरी मनाउने परम्परा भने हराउँदै जान थालेको जानकारहरूको भनाइ छ। पुसे १५ मनाउने प्रचलन सुदूरपश्चिम प्रदेशमा प्राचीनकालदेखि नै चल्दै आएको हो। हाल पुसे पन्ध्रको मौलिकता भने हराउँदै जान थालेको प्रगतिशील लेखक संघका अध्यक्ष साहित्यकार रमेश पन्त मीतबन्धुले बताए।पुस १५ को आसपास सबैभन्दा चिसो समय हुने भएकाले चिसोबाट बच्न र शरीर समेत फूर्तिलो हुने भएकाले चिल्लो पदार्थ हालेका तातो खानेकुरा खाने गरिएको स्थानीय बताउँछन्। डिसेम्बर २२ तारिखलाई विश्वभरि नै सबैभन्दा छोटो दिन भनिए पनि नेपाली समाजमा पुस १५ लाई छोटो दिन मान्ने गरिन्छ।"
परोपकारमा पाप,"संस्कृतमा एउटा भनाइ छ परोपकारः पुण्याय पापाय परपीडनम्। परोपकारको त्यही भावनाबाट प्रेरित संस्था रेडक्रस पनि हो। त्यही संस्था अहिले लथालिंग र भताभुंग भएको छ। र राजनीतिक हस्तक्षेपले पीडित बनेको छ। नेपाल रेडक्रस सोसाइटी कानुनतः अहिले अस्तित्वमा समेत छैन, त्यो किनभने संस्था नवीकरण पनि भएको छैन। नेताहरूका आफन्त र आसेपासेको भर्तीकेन्द्र बनाइएपछि नै रेडक्रसमा बेथिति र भ्रष्टाचारले यसरी जरो गाड्यो कि संस्था नै धराशायी बनेको छ। पत्ता नै लागेको भ्रष्टाचार १६ अर्ब छ। त्यो महिला, बालबालिका तथा ज्येष्ठ नागरिक मन्त्रालयले समाज कल्याण परिषद्मार्फत रेडक्रसका गतिविधि छानबिन गर्न गठन गरेको कार्यदलले पत्ता लगाएको अंक हो। १० वर्षमा भएको त्यो अनियमितता त्यसरी खुले पनि अरू कति खुलेको छैन। त्यसअघि बनेको थुप्रै छानबिन समितिका प्रतिवेदन र सुझाव कार्यान्वयन नगरी सरकारले अनियमिततालाई नै प्रश्रय दिँदा रेडक्रस धराशायी भएको हो। रेडक्रसका समस्या सुल्झाउनुको साटो तत्कालीन प्रधानमन्त्री शेरबहादुर देउवाले ठाडो हस्तक्षेप गरी झनै ओरालो लगाउने काम गरेका थिए। सर्वाेच्च अदालतको आदेशसमेत अटेर गरी देउवा सरकारका गृहमन्त्री बालकृष्ण खाँणले समस्या चर्काए। कतिसम्म भने एकै व्यक्ति संस्थाको जिल्ला नेतृत्वमा दशकौंसम्म बसेर पद ओगट्ने गरेका छन्। केन्द्र र जिल्लामात्रै होइन उपशाखाहरूसम्मै उस्तै बेथिति मौलाएको छ। संस्थाका साधनस्रोतमा पदाधिकारीको कब्जा छ। कर्मचारीलाई पदाधिकारीले निजी काममा समेत लगाएका छन्। रेडक्रसका बेथिति अन्त्य नगरी अब कुनै धर छैन, त्यो दायित्व नयाँ सरकारको काँधमा आएको छ। तत्कालीन छानबिन समितिका संयोजक मीनबहादुर शाहीले सुझाएअनुसार तत्काल विधान महाधिवेशन गरेर मात्रै नेतृत्व स्थापित गर्नु मनासिव हुन्छ। विधान पनि नयाँ बनाएर पदाधिकारीका मुख्य पदमा दुई कार्यकालभन्दा धेरै कुनै व्यक्ति दोहोरिन नमिल्ने व्यवस्था गर्नुपर्छ। भ्रष्टाचार र अनियमिततामा संलग्नहरूमाथि कारबाही गर्नुपर्छ। नयाँ शिराबाट रेडक्रसलाई अगाडि बढाउनुपर्छ। पुण्यका लागि स्थापित संस्थामै अधर्म र अनैतिक अनि गैरकानुनी काम हुँदा पनि सरकारले त्यसैमा मलजल गर्दा यो अन्तर्राष्ट्रिय संस्थाको मात्रै होइन देशकै बेइज्जत भएको छ। इज्जत जोगाउने, संस्था जोगाउने र यसलाई मर्मअनुसार उसैगरी परोपकार र सेवामा परिचालित गर्नुपर्छ।"
"मन्त्रिमण्डलको वरीयताक्रमको विषयमा खटपट, दोस्रो मर्यादामा हुनुपर्ने नारायणकाजीको माग","काठमाडौं: नयाँ सत्ता समीकरण सरकारलाई पूर्णता दिने कसरतमा छ। गठबन्धनका शीर्ष नेता सरकारमा कसलाई कुन मन्त्रालय भन्ने भागबण्डा मिलाउने गृहकार्यमा जुटेका छन्। सत्ता गठबन्धन बाहिरको नेकपा एकीकृत समाजवादीलाई पनि सरकारमा ल्याउने गरी नेकपा एमाले र नेकपा माओवादी केन्द्रका नेताहरूले भेटवार्तालाई तीव्रता दिइरहेका छन्। वर्तमान सत्ता समीकरणको आयूका विषयमा विभिन्न अड्कलबाजी र विश्लेषण भइरहेका बेला अहिले सरकारमा पुगेका मन्त्रीबीच नै पदीय हैसियतको विषयलाई लिएर मनमुटाव सुरु भएको छ। वरीयताक्रममा को ठूलो भन्ने विषयले अनौपचारिक रुपमा गठबन्धनभित्र प्रवेश पाएको छ। नवगठित मन्त्रिमण्डलमा प्रधानमन्त्री नेकपा माओवादी केन्द्रका अध्यक्ष पुष्पकमल दाहाल 'प्रचण्ड' वरीयताको पहिलो नम्बरमा छन्। प्रधानमन्त्री प्रचण्डले उद्योग, वाणिज्य तथा आपूर्ति; उर्जा, जलस्रोत तथा सिँचाई; कृषि तथा पशुपंक्षी विकास; खानेपानी; परराष्ट्र; भूमि व्यवस्था, सहकारी तथा गरिबी निवारण; महिला, बालबालिका तथा ज्येष्ठ नागरिक; युवा तथा खेलकुद; रक्षा; वन तथा वातावरण; शिक्षा, विज्ञान तथा प्रविधि; श्रम, रोजगार तथा सामाजिक सुरक्षा; संस्कृति, पर्यटन तथा नागरिक उड्डयन; संघीय मामिला तथा सामान्य प्रशासन; सञ्चार तथा सूचना प्रविधि; सहरी विकास र स्वास्थ्य तथा जनसंख्या मन्त्रालयको जिम्मेवारी आफैँसँग राखेका छन्। त्यस्तै दोस्रो वरीयताक्रममा उपप्रधानमन्त्री तथा अर्थमन्त्रालयको जिम्मेवारी सम्हालेका विष्णु पौडेल छन्। उपप्रधानमन्त्री तथा भौतिक पूर्वाधार मन्त्रालयको जिम्मेवारी सम्हालेका नारायणकाजी श्रेष्ठ तेस्रो वरीयताक्रममा छन्। चौथो वरीयताक्रममा उपप्रधानमन्त्री तथा गृहमन्त्री रवि लामिछाने छन्। कार्यभार नतोकिएका ज्वालाकुमारी साह पाँचौं, दामोदर भण्डारी छैटौँ, राजेन्द्रकुमार राई सातौँ र अब्दुल खान आठौँ वरीयतामा छन्। यो वरीयता क्रममा तेस्रो नम्बरमा रहेका नेकपा माओवादीका नेतासमेत रहेका उपप्रधान तथा भौतिक पूर्वाधार मन्त्री नारायणकाजी श्रेष्ठको असन्तुष्टि छ। उनले आफू दोस्रो मर्यादाक्रममा हुनुपर्ने माग गरिरहेको पार्टीका एक नेताले बताए। नेकपा माओवादी केन्द्र उच्च स्रोतका अनुसार श्रेष्ठ अहिले सरकारमा बस्ने कि बाहिरिने भन्ने दोधारमा छन्। मर्यादाक्रमको असन्तुष्टि उनले प्रधानमन्त्रीसमेत रहेका अध्यक्ष प्रचण्डसँग गरिसकेको ती नेताले अन्नपूर्णलाई बताए। यही मर्यादाक्रमको असन्तुष्टिकै कारण श्रेष्ठ मन्त्रालय नगएको ती नेताले बताए। शपथ ग्रहणपछि कार्याभार सम्हाल्न मन्त्रालय पुगेका श्रेष्ठ त्यसपछि गएका छैनन्। मन्त्री श्रेष्ठले मन्त्रालय नजानुको कारण भने आफू अस्वस्थ रहेको बताउँदै आएका छन्। अन्नपूर्णसँगको कुराकानीमा उनले भने, मेरो स्वास्थ्यमा समस्या आएकाले म मन्त्रालय जान सकेको छैन। टाउ, घाँटी दुखेको छ। घाँटी अझै खुलेको छैन। सिस्टमका अरु कुरा पनि धेरै छन्। तर मन्त्रालय नजानुको कारण त्यो होइन्। मेरो स्वास्थ्य नै हो।' वरीयताक्रमको असन्तुष्टिले तपाइँ मन्त्रालय नगएको कुरा बाहिर आएको छ नि भन्ने प्रश्नमा उनले भने, 'यस विषयमा म केही बोल्दिन। म अस्वस्थ छु। अरू कुरा मैलै भन्नै पर्दैन सबैले बुझेकै पनि छ। वरीयताक्रमकै कुराले मन्त्रालय नगएको भन्ने होइन्। मन्त्रिपरिषदमा उपप्रधानमन्त्रीको वरीयतामा आफू पहिलो हुनु पर्ने अडानसहित श्रेष्ठले प्रधानमन्त्रीलाई दवाव दिइरहेको माओवादी केन्द्रका अर्का नेताले बताए। नेकपा माओवादी केन्द्रका सचिव गणेश साहले भने अहिले जारी भएको मर्यादाक्रममै बसेर श्रेष्ठले काम गर्नुपर्ने बताएका छन्। यसमा असन्तुष्ट भए श्रेष्ठले ठाउँ छोड्न सक्नुपर्ने सचिव साहको भनाइ छ। म पहिले एसएलसीमा बोर्ड फस्ट थिए। आइएसीमा सेकेण्ड डिभिजनमा झरे। अहिले एसएलसीका सेकेण्ड डिभिजन फस्टमा हुँदा कि तपाइँले स्वीकार गर्नु पर्यो कि म पछाडि छु भनेर स्वीकार गर्नुपर्छ। यात रेस छोडेर अर्कोतिर जाने तयारी गर्नुपर्छ। उहाँको ठाउँमा अर्को नेता जानेछ, श्रेष्ठ र पौडेलबीचको वरीयताक्रमबारे उदाहरणसहित साहले भने। नेकपा एमाले र नेकपा माओवादी केन्द्रको एकतापछि बनेको नेपाल कम्युनिस्ट पार्टीमा श्रेष्ठ छैटौं नम्बरमा र अहिले मन्त्रिमण्डलको दोस्रो वरीयतामा रहेका उपप्रधान तथा अर्थमन्त्री विष्णु पौडेल वरीयताको नवौं नम्बरमा थिए। त्यतिबेलाको वरीयताअनुसार आफू अहिले पनि अगाडि रहेको भन्दै श्रेष्ठले दावी गरिरहेको माओवादी केन्द्र स्रोतले जनाएको छ।"
राप्रपा प्रदेश १ संसदीय दलको नेतामा सिटौला,"झापा : राष्ट्रिय प्रजातन्त्र पार्टी (राप्रपा)ले प्रदेश १ संसदीय दलको नेतामा भक्तिप्रसाद सिटौला सर्वसम्मत चयन भएका छन्। झापाको दमकमा शुक्रबार राप्रपा प्रदेश १ अध्यक्ष रामकुमार थापाको अध्यक्षतामा बसेको प्रदेशस्तरीय बैठकले पार्टीको केन्द्रीय प्रवक्तासमेत रहेका सिटौलालाई संसदीय दलको नेतामा सर्वसम्मत चुनेका हुन्। सो बैठकमा पार्टी झापा अध्यक्ष केशवप्रसाद ओझा, धनकुटा अध्यक्ष कुमार थापा, सुनसरी अध्यक्ष दुर्गा बस्नेत, मोरङ अध्यक्ष माधवप्रसाद आचार्यलगायतको उपस्थिति रहेको थियो। सिटौला झापा क्षेत्र नम्बर ४ (२) प्रदेशसभा सदस्य निर्वाचित भएका थिए। राप्रपाले १ नम्बर प्रदेशसभा सदस्यमा ६ सिट जितेको छ। दुई प्रत्यक्ष र चार जना समानुपातिकबाट जितेको हो। त्यसमध्ये ५ जना झापाबाट चुनिएका छन्। प्रदेश १ मा सत्तारूढ गठबन्धन एमाले, माओवादी, राप्रपा र जसपा मिलेमा सरकार बन्ने मत पुग्छ।"
श्रीलंकाका राष्ट्रपतिले टेलिफोन गरेर प्रधानमन्त्री प्रचण्डलाई दिए बधाइ,काठमाडौं : प्रधानमन्त्री पुष्पकमल दाहाल प्रचण्ड र श्रीलंकाका राष्ट्रपति रणिल विक्रमासिङ्गेबीच आज टेलिफोन वार्ता भएको छ। प्रधानमन्त्रीको सचिवालयका अनुसार श्रीलंकाका राष्ट्रपति रणिल विक्रमासिङ्गेले प्रधानमन्त्रीमा निर्वाचित भएकामा दाहाललाई बधाइ दिएका हुन्। उनीहरूबीच दुई देशबीच लामो समयदेखि रहँदै आएको मैत्री सम्बन्धलाई थप सुदृढ गर्ने विषयमा महत्वपूर्ण छलफल भएको थियो। टेलिफोन वार्तामा राष्ट्रपति विक्रमासिङ्गेले प्रधानमन्त्री दाहालको कार्यकालमा दुई देशबीचको सम्बन्ध थप विस्तार हुने विश्वास व्यक्त गरेका थिए। प्रधानमन्त्री दाहाललाई विभिन्न देशका सरकार प्रमुख एवं राष्ट्रप्रमुखले बधाइ तथा शुभकामना दिँदै सफल कार्यकालको कामना गरेका थिए।
गृहमन्त्रीले नै गलत सूचना दिएपछि,"काठमाडौं : सत्ता साझेदार दलको बैठक बिहीबार विहान बालुवाटारमा सम्पन्न भयो। बैठकले नेकपा एमाले अध्यक्ष केपी शर्मा ओलीको संयोजकत्वमा साझा कार्यक्रम तय गर्न समिति गठन भएको सूचना बाहिर आयो। यो सूचना अरु कोही नभएर सरकारका गृहमन्त्री रवि लामिछानेले दिएका थिए। बैठकपश्चात गृहमन्त्री लामिछानेले सञ्चारकर्मीहरूसँग कुराकानी गर्दै एमाले अध्यक्ष केपी शर्मा ओलीको नेतृत्वमा सरकारको साझा कार्यक्रम समिति गठन भएको जानकारी दिए। गृहमन्त्रीको सूचना सञ्चारमाध्यमभरि छायो। तर बिहीबार बेलुका यसबारे एमालेले फरक सूचना प्रदान गर्यो। एमाले महासचिव शंकर पोखरेलले समितिको संयोजकमा ओली नभई उपप्रधान एवं अर्थमन्त्री विष्णु पौडेल रहेको जानकारी दिए। उनले सामाजिक सञ्जालमा भने, 'पुष्पकमल दाहाल प्रचण्ड नेतृत्वको सरकारलाई प्रभावकारी बनाउन अध्यक्ष केपी शर्मा ओलीको नेतृत्वमा सरकारमा रहेका दलहरुका बीचमा सहकार्य र समन्वयका लागि उच्चस्तरीय संयन्त्र र नेकपा (एमाले)का उपाध्यक्ष तथा उपप्रधानमन्त्री तथा अर्थमन्त्री विष्णु पौडेलको संयोजकत्वमा न्युनतम साझा कार्यक्रम मस्यौदा समिति गठन भएको छ। यसबाट नयाँ सरकारको काम जनअपेक्षाअनुरुप अघि बढाउन सहयोग पुग्ने नै छ।' महासचिव पोखरेलको स्टाटसपछि साझा कार्यक्रमको संयोजक ओली वा पौडेल को हुन् भनेर झुक्किएको सामाजिक सञ्जालमा गुनासो गरिएको छ। प्रधानमन्त्री सचिवालयका अनुसार समितिको संयोजकमा उपप्रधान एवं अर्थमन्त्री पौडेल रहेका छन्। पौडेल नेतृत्वको समितिले पाँच दिनभित्र सरकारका न्युनतम साझा कार्यक्रमको ड्राफ्ट तयार गर्नेछ। समितिमा सत्ता साझेदार राजनीतिक दलहरुको तर्फबाट एकएकजना प्रतिनिधि रहनेछन्।"
सुदूरपश्चिममा प्रदेशसभा सदस्यले लिए शपथ,धनगढी : सुदूरपश्चिम प्रदेश सभाका ५३ जना प्रदेश सभा सदस्यहरुले आज शपथ लिएका छन्। जेष्ठ सदस्य अछाम निर्वाचन क्षेत्र नम्बर २ (२) बाट जितेका नेपाली कांग्रेसका मानबहादुर रावललाई प्रदेश प्रमुख देवराज जोशी र अरू ५२ जना सदस्यलाई रावलले शपथ खुवाएका हुन्। प्रदेश प्रमुख जोशीले जेष्ठ प्रदेशसभा सदस्य रावललाई साइत हेरेर दिउँसो १ बजेर ५ मिनेटमा शपथ दिलाएका हुन्। नागरिक उन्मुक्ति पार्टीबाट जितेका थारु समुदायका पाँच जनाले थारु भाषामा शपथ लिएका छन्। उनीहरूले थारु पोसाक लगाएका थिए। नागरिक उन्मुक्ति पार्टीबाट जितेका पहाडी समुदायका दुई जना प्रदेश सदस्य टीका थापा र इन्दिरा गिरीले भने नेपाली भाषामा शपथ लिएका छन्। यस्तै कञ्चनपुर १ बाट नेपाली कांग्रेसबाट समानुपातिक प्रदेशसभा सदस्य गीता चौधरीले पनि थारु भाषामा शपथ लिएकी छिन्। प्रदेश प्रमुख देबराज जोशीले प्रदेशसभाको अधिवेशन पुस १८ गते बोलाएका छन्।
"चिनियाँ प्रधानमन्त्री ली खछ्याङले प्रचण्डलाई पठाए बधाइ पत्र, समान हैसियतमा काम गर्न इच्छुक","काठमाडौं: चिनियाँ प्रधानमन्त्री ली खछ्याङले नेपालको प्रधानमन्त्री नियुक्त भएकोमा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई बधाइ दिएका छन्। चिनियाँ प्रधानमन्त्री लीले नेपालस्थित चिनियाँ दूतावासमार्फत प्रचण्डलाई बधाइ पत्र पठाएका हुन्। नेपालस्थित चिनियाँ दूतावासका अधिकारीहरूले शुक्रबार अपरान्ह प्रधामन्त्री लीले पठाएको बधाइ पत्र प्रधानमन्त्री प्रचण्डलाई हस्तान्तरण गरेका छन्। लीले प्रचण्डलाई लेखेको बधाई पत्रमा भनिएको छ, तपाई नेतृत्वको नयाँ सरकारले राष्ट्रिय एकता, स्थायित्व र आर्थिक तथा सामाजिक विकासमा जोड दिनेमा हामीले आशा राखेका छौँ। चिनियाँ प्रधानमन्त्रीले आफू प्रचण्ड नेतृत्वको सरकारसँग काम गर्न इच्छुक रहेको पनि बधाई पत्रमा उल्लेख गरेका छन्। लीले दुवै मुलुकको विकास र समृद्धिका लागि रणनीतिक साझेदार कार्यक्रमलाई अघि बढाउन आफू इच्छुक रहेको उल्लेख गरेका छन्। नेपाल र चीन परम्परागत मित्र रहेको र एकअर्काको सम्मान गदै समान हैसियतमा दुई मुलुक अघि बढनु पर्ने चिनियाँ प्रधानमन्त्री लीले समकक्षी प्रचण्डलाई पठाएको पत्रमा उल्लेख गरेका छन्। पछिल्ला दिनमा नेपाल र चीनबीचको प्रभावकारी सम्बन्धका कारण दुवै मुलुकलाई उल्लेखनीय फाइदा पुर्याएको पत्रमा भनिएको छ।"
तमु ल्होसारका निम्ति सरकारले आवश्यक बजेट छुट्याउँछ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले तमु ल्होसारका निम्ति सरकारले आवश्यक बजेट छुट्टाउने प्रतिवद्धता जनाएका छन्। तमु ल्होछारका अवसरमा तमू ह्युल छोंज धीं गुरुङ राष्ट्रिय परिषद्ले शुक्रबार काठमाडौंको टुँडीखेलमा आयोजना गरेको कार्यक्रममा प्रचण्डले तमु ल्होसारका निम्ति अहिलेसम्म दिइँदै आएको भन्दा बढी बजेट सरकारले छुट्टाउने प्रतिवद्धता जनाएका हुन्। तमू समुदायको मौलिक र ऐतिहासिक पहिचान स्थापित रहेको र आफ्नो इमान्दारिता, लगनशीलता, मेहनत, वीरता र बलिदानको कीर्तिमानीका कारण तमू समुदायको नेपाली पात्रोमा गर्वको एउटा पहिचान रहेको उहाले बताए। प्रधानमन्त्री प्रचण्डले तमु समुदाय र उनका पुर्खाले आर्जन गरेको गौरवशाली परम्परालाई उच्च सम्मान गर्न चाहेको धारणा राखे। गुरुङ समुदायले पुरानो वर्षलाई बिदाई गरी नयाँ वर्षलाई स्वागत गरेर पुस १५ गते तमु ल्होसार पर्व मनाउने गर्दछन्। ल्हो को अर्थ वर्ष र सार को अर्थ फेरिनु भएकाले वर्ष फेरिने दिनलाई तमु ल्होसार भनिएको हो। तमु ल्होसारलाई गुरुङ समुदायले नयाँ वर्षका रूपमा भव्य रूपमा मनाउँछन्।"
अहिलेको गठबन्धन लामो समय टिक्दैन : वरिष्ठ नेता पौडेल,"काठमाडौं : नेपाली कांग्रेसका वरिष्ठ नेता एवं प्रतिनिधिसभा सदस्य रामचन्द्र पौडेलले हालै गठन भएको गठबन्धनको सरकार लामो समय नटिक्ने टिप्पणी गरेका छन्। तनहुँको बन्दीपुर गाउँपालिका६ खहरेटारस्थित मिलीजुली युवा क्लबको पाँचौँ वार्षिकोत्सवमा आज आयोजित तमु ल्होसार सांस्कृतिक कार्यक्रम तथा खुला पुरुष भलिबल प्रतियोगिताको उद्घाटन गर्दै उनले भने, 'भागवण्डा र विगतमा भएको धोकाले यो गठबन्धन लामो समय टिक्न सक्ने अवस्था छैन। अहिले जति तडकभडक गरिए पनि दीर्घकालका लागि यो गठबन्धन टिक्दैन।' मुलुकमा राजनीतिक स्थिरता र सुशासन कायम गर्न सदैव लडिरहने उनले बताए। 'हामी प्रतिपक्षमा बसेर पनि राजनीतिक स्थिरता र सुशासनका निम्ति सदैव लड्नेछौँ,' नेता पौडेलले भने। उनले राष्ट्रिय सहमतिको आवश्यकता औँल्याउँदै भने, 'देशलाई सहमतिको आवश्यक छ। राष्ट्रिय सहमतिको सरकार निर्माण गर्न नेताले हिम्मत गर्नुपर्छ।'"
एमालेको दाबी मधेसमा सरकार बनाउने विषयमा सहमति भएको छैन,"जनकपुर : नेकपा एमालेले मधेस प्रदेशमा सरकार बनाउने विषयमा कुनै सहमति नभएको दाबी गरेको छ। मधेस प्रदेश इन्चार्ज रघुविर महासेठले सरकारको नेतृत्व गर्ने विषयमा सत्तारुढ दलहरूबीच कुनै सहमति नभएको बताएका हुन्। जनकपुरमा शुक्रबार एमालेबाट निर्वाचित सांसहरूलाई बाधइ दिँदै पार्टी सचिवसमेत रहेका महासेठले सरकारको नेतृत्वमा एमाले दाबी रहेको बताए। मधेसमा एमाले पहिलो पार्टी भएको भन्दै उनले सरकार नेतृत्वको अवसर एमालेले पाउनुपर्ने दाबी गरेका थिए। 'मधेसमा एमाले २३ सिटसहित पहिलो हो। जसपाको १६ सिट र जनमतको १३ सिट रहेको छ। मधेसका जनताले पनि एमालेको सरकार चाहेको छ,' महासेठको भनाइ उद्धृत गर्दै एमालेका एक प्रदेश सांसदले भने। यसैबीच मधेस प्रदेशमा एमालेको संसदीय दलको नेता छान्न सकस देखिएको छ। दलको नेतामा आकांक्षी धेरै भएपछि नेता छान्न गाह्रो भएको देखिएको छ। दलको नेतामा एमालेका राजकुमार लेखी, सरोज यादव र रामचन्द्र मण्डल आकांक्षी छन्। बिहीबार दलको नेता छान्न बैठक डाकिए पनि तयारी नपुगेकाले स्थगित गरिएको थियो। दलको नेता छान्न प्रदेश इन्चार्ज महासेठ जनकपुरमै बसेर गृहकार्य गरिरहेका छन्।"
प्रधानमन्त्रीलाई ज्ञापन बुझाउँदै नागरिक उन्मुक्तिले भन्यो रेशमको रिहाइ नभएसम्म हामी प्रदेशमा समर्थन गर्दैनौं,"काठमाडौं : प्रधानमन्त्री पुष्पकमल दाहाल 'प्रचण्ड'लाई रेशम चौधरीको रिहाइ माग गर्दै स्मरण पत्र बुझाइएको छ। नागरिक उन्मुक्ति पार्टीका प्रवक्ता दामोदर पण्डितलगायत नेताहरूले शुक्रबार प्रधानमन्त्री प्रचण्डलाई स्मरण पत्रसहितको ज्ञापन बुझाएका हुन्। सरकारलाई समर्थन गर्नुअघि गरेको वाचा पूरा गर्न भन्दै नागरिक उन्मुक्तिले प्रधानमन्त्रीलाई ध्यानाकर्षण गराएको छ। आफ्ना मागहरू पूरा नभएसम्म प्रदेश सरकारमा निर्माणमा कसैलाई समर्थन नगर्ने ज्ञापनमा उल्लेख छ। 'नागरिक उन्मुक्ति पार्टीले वर्तमान गठबन्धन सरकारलाई सहयोग र समर्थन गरेको विषय जगजाहेर छ। तर प्रदेशको सरकार गठनको सम्बन्धमा हाम्रो पार्टीको धारणा पृथक छ। हाम्रा माग पूरा नभएसम्म प्रदेश सरकारमा सहभागी पनि नहुने र कुनै गठबन्धनलाई सहयोग र समर्थन पनि नगर्ने स्मरण गराउन चाहन्छौं,' प्रवक्ता पण्डितद्वारा जारी विज्ञप्तिमा भनिएको छ। ज्ञापनपत्रमा प्रचण्डले यसअघि गरेका वाचाहरू पनि स्मरण गराइएको छ। दोस्रोपटक प्रधानमन्त्री हुँदा दिल्लीमा रेशम चौधरीलाई गरेको वाचा र गत स्थानीय तह निर्वाचनमा कैलालीको मसुरियामा प्रचण्डले दिएको अभिव्यक्ति स्मरण गराइएको छ। मसुरियामा आयोजित कार्यक्रममा प्रचण्डले रेशम चौधरी निर्दोष भएको बताएका थिए। नागरिक उन्मुक्तिले पाँच बुँदे माग अघि सारेको छ। जसमा रेशम चौधरीसहित टीकापुर घटनाका राजबन्दीको रिहाइ, टीकापुर घटनामा ५८ जनाविरुद्ध लगाइएको मुद्दा खारेजी, लाल आयोग र देवी शर्मा आयोगको प्रतिवेदन सार्वजनिक गर्नुपर्ने, थारू आरक्षणसम्बन्धी व्यवस्था र सरकारले हालै जारी गरेको फौजदारी कानुनसम्बन्धी अध्यादेश प्रमाणीकरणका लागि प्रधानमन्त्रीसमक्ष स्मरण गराइएको छ।"
प्रहरीको सरुवा बढुवाका लागि नेताको घरमा जाने प्रथाको अन्त्य गर्छुः गृहमन्त्री लामिछाने,"काठमाडौंः उपप्रधान तथा गृहमन्त्री रवि लामिछानेले प्रहरी सरुवा बढुवाका लागि नेताको घरमा जाने प्रथाको अन्त्य गर्ने बताएका छन्। प्रहरी प्रधान कार्यालय, नक्सालको निरीक्षणपछि गृहमन्त्री लामिछानेले प्रहरी कर्मचारीको सरुवा र बढुवाका लागि नेताको घर धाउने प्रथा अन्त्य गर्ने बताएका हुन्। लामिछानेले भने, 'सरुवा र बढुवा मापदण्ड बाहिरबाट हुनुहुँदैन। सरुवा र बढुवाको कुरा लिएर नेताका घरघर जाने कुरा अन्त्य गरिनेछ। हाम्रोभन्दा पनि राम्रो मान्छे प्राथमिकतामा पर्नेछन्। आगामी दिनमा कसैले पनि कानूनविपरीतका क्रियाकलाप नगरोस् भन्ने मान्यतामा आफू रहेको बताए। लामिछानेले भने, कुनै कुरामा दबाब दिँदैन। प्रहरीको सेवा, सुविधा, रासन र तलब स्केल सबैको पुनरावलोकन गर्नेछु। सरुवा बढुवाका लागि दैलो चहार्नेहरूको सरुवा नगर्ने बताए। सरुवा र बढुवामा अहिलेको मापदण्डलाई परिमार्जन गरिने गृहमन्त्री लामिछानेको भनाइ छ।"
प्रदेश नम्बर १ : कांग्रेस संसदीय दलको नेतामा उद्धव थापा निर्वाचित,विराटनगर : नेपाली कांग्रेस प्रदेश १ संसदीय दलको नेतामा उद्धव थापा निर्वाचित भएका छन्। पार्टीको प्रदेश सभापतिसमेत रहेका थापा १८ मत ल्याएर विजयी भएका हुन्। दलको नेतामा उम्मेदवारी दिएकामध्ये प्रदेशका आन्तरिक मामिला तथा कानुनमन्त्री केदार कार्कीले ९ र पार्टीका केन्द्रीय सदस्य अमृत अर्यालले २ मत ल्याएका छन्। प्रदेशमा कांग्रेसका २९ जना प्रदेशसभा सदस्य थिए। आकांक्षीले दाबी नछाडेका कारण सर्वसम्मतको प्रयास असफल भएपछि कांग्रेसमा दलको नेता चयन गर्न शुक्रबार बिहान मतदान गरिएको थियो। जसमा ६२ प्रतिशत हाराहारी मत ल्याएर थापा निर्वाचित भएका हुन्। पार्टीभित्र थापा कृष्णप्रसाद सिटौला पक्षधर हुन्। उनी २ कार्यकाल पार्टीको झापा जिल्ला सभापति भइसकेका छन्। दलको नेता चयनका लागि निर्वाचनमा जानुपर्ने भएपछि राष्ट्रियसभामा कांग्रेस संसदीय दलका नेता एवं प्रदेश उपसभापति रमेशजंग रायमाझीको संयोजकत्वमा समिति बनाइएको थियो। उक्त समितिले निर्वाचन सम्पन्न गरेर शुक्रबार बिहान मतपरिणाम सार्वजनिक गरेको हो। दलको नेतामा संविधानसभा सदस्यसमेत रहेका अर्याल प्रमुख दाबेदार थिए। उनी संस्थापन अर्थात पार्टी सभापति शेरबहादुर देउवा पक्षधर हुन्। देउवाले मुख्यमन्त्री बनाउने आश्वासन दिएपछि गत मंसिर ४ गतेको निर्वाचनमा उनी प्रदेशसभा सदस्यको उम्मेदवार बन्न राजी भएको बताइएपनि मत परिणाम अर्यालको पक्षमा आएन। अपेक्षा गरेभन्दा निकै कम मत उनले ल्याए। प्रदेशमा ११ जना सांसद आफ्नो पक्षमा रहेको दाबी संस्थापनले गर्दै आएको थियो। तर दलको नेता चयनका लागि गरिएको निर्वाचनमा ९ जना मात्रै सांसद रहेको भनिएको सिटौला समूह हाबी भएको छ। दलको नेतामा उम्मेदवारी दिएका मन्त्री कार्की पार्टीभित्र संस्थापनइतर अर्थात डा शेखर कोइराला पक्षधर हुन्। प्रदेशसभामा कोइराला पक्षका ९ जना सांसद रहेको दाबी गरिएको थियो। कार्कीले भने ९ मत नै ल्याएका छन्। कांग्रेस नेतृत्वको गठबन्धन टुटेपछि प्रदेशमा समेत कांग्रेस प्रतिपक्षको भूमिकामा हुने छ।
एकीकृत समाजवादीलाई गठबन्धनमा भित्र्याउन ओली लचक,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र एमाले अध्यक्ष केपी शर्मा ओलीबीच एकीकृत समाजवादीको विषयमा छलफल भएको छ। शुक्रबार बिहान बालुवाटारमा उनीहरुबीच एकीकृत समाजवादीलाई नयाँ सत्ता गठबन्धनमा भित्र्याउनेबारे छलफल भएको हो। बिहीबार मात्रै नेकपा एकीकृत समाजवादीका अध्यक्ष माधवकुमार नेपालले उच्चस्तरीय राजनीतिक नेतृत्वबीच सहमति जुटे प्रधानमन्त्री प्रचण्डलाई विश्वासको मत दिन सकिने बताएका थिए। नेपालले पार्टीका नेताहरुलाई पछिल्लो राजनीतिक घटनाक्रमबारे ब्रिफिङ गर्दै सरकारमा सहभागी हुने विषयमा आफूहरू पर्ख र हेरको अवस्थामा रहेको उल्लेख गरेका थिए। झण्डै दुई घण्टा भएको छलफलमा प्रधानमन्त्री प्रचण्डले माधव नेपाललाई गठबन्धनमा ल्याउनुपर्ने प्रस्ताव ओलीसमक्ष राखेका थिए। प्रचण्डको प्रस्तावमा ओलीले लचकता देखाएको बालुवाटार स्रोतले जनाएको छ। दुई नेताले शक्ति बाँडफाँड, मन्त्रीमण्डल विस्तार, प्रचण्डले लिने प्रधानमन्त्री पदको विश्वासको मत, सरकारका न्यूनतम साझा कार्यक्रम र आगामी रणनीतिको विषयमा पनि छलफल गरेको प्रचण्डको सचिवालयले जनाएको छ। प्रचण्ड नेतृत्वको सरकारमा सहभागी हुन नेपाललाई सत्तारुढ दलका नेताहरूले आग्रह गर्दै आएका छन्। एमाले उपाध्यक्ष सुवासचन्द्र नेम्वाङ, विष्णु पौडेल, नेता महेश बस्नेतलगायत माओवादी केन्द्रका नेताहरूले समेत सरकारमा सहभागी हुन नेपाललाई आग्रह गर्दै आएका छन्। नयाँ समीकरणपश्चात बुधबार बिहान ललितपुरस्थित प्रचण्ड'को नातेदारको सिटी स्केप अपार्टमेन्टमा प्रचण्ड र नेपालबीच भेटवार्ता भएको थियो। भेटमा प्रचण्डले नेपाललाई गठबन्धनमा सामेल हुन आग्रह गरेका थिए। प्रचण्डसँगको भेटमा एकीकृत समाजवादीका अध्यक्ष नेपालले राष्ट्रपतिको आकांक्षा राखेको स्रोतको भनाई छ। पछिल्लो समयमा ओलीनेपालबीच मध्यस्थता गर्न प्रचण्ड लागि परेका छन्। एकीकृत समाजवादीका सांसदहरुले समेत नेपाललाई सरकारमा जाने वातावरण बनाउन दबाब दिँदै आएका छन्। यता एकीकृत समाजवादी नेकपा एमाले समाहित हुने र नेपाललाई राष्ट्रपति बनाउने चर्चा भएपनि उपमहासचिव प्रदीप ज्ञवालीले भने बाहिर चलेका चर्चा अनुमान, अतिरञ्जना र हल्ला मात्र भएको प्रष्ट पारेका छन्। उनले सरकारको समर्थनको दायरा विस्तार गर्नमा मात्र छलफल चलिरहेको धारणा राखेका हुन्। पार्टीभित्र कार्यकर्ताले विरोध गर्न थालेपछि ज्ञवालीले सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय नहुने प्रष्ट पारे। पार्टीभित्र र बाहिरबाट सिर्जित भयानक घेराबन्दी तोडेर आन्दोलन यहाँसम्म आइपुगेको हो। सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय हुनेछैन।शुक्रबार बिहान ज्ञवालीले भने,इतिहासका केही घटना यस्ता हुन्छन्, जसलाई बिर्सन सकिँदैन, बिर्सन हुँदैन। एमाले अध्यक्ष ओलीसहितको समर्थनमा प्रचण्ड तेस्रो पटक प्रधानमन्त्री बनेका हुन्। बालकोटको बैठकमा राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्। प्रधानमन्त्री प्रचण्डले पहिलो चरणमा तीन उपप्रधानमन्त्रीसहित ८ सदस्यीय मन्त्रिपरिषद् गठन गरेका छन्। एमालेबाट विष्णुप्रसाद पौडेल उपप्रधान एवं अर्थमन्त्री, माओवादी केन्द्रबाट नारायणकाजी श्रेष्ठ उपप्रधान एवं भौतिक पूर्वाधार तथा यातायातमन्त्री र रास्वपाबाट रवि लामिछाने उपप्रधान एवं गृहमन्त्री बनिसकेका छन्। यस्तै एमालेबाट तीन र जनमतबाट एकजना मन्त्री नियुक्त भइसकेका छन्।"
"उपमहासचिव ज्ञवालीले भने, बाहिर चलेको हल्ला मात्र हो, कमरेडहरूको भावना विपरीत निर्णय हुँदैन","काठमाडौं : नेकपा एमालेका उपमहासचिव प्रदीप ज्ञवालीले सरकारको समर्थनको दायरा विस्तार गर्नमा मात्र छलफल चलिरहेको बताएका छन्। एकीकृत समाजवादीलाई लक्षित गर्दै उनले बाहिर चलेका चर्चा अनुमान,अतिरञ्जना र हल्ला मात्र भएको प्रस्ट पारेका छन्। अहिले चलिरहेको छलफल सरकारको समर्थनको दायरा विस्तार गर्नमा सीमित छ। त्यसभन्दा बाहिर चलेका चर्चा अनुमान,अतिरञ्जना र हल्ला मात्र हुन् ज्ञवालीले भने। नेकपा एमाले र नेकपा माओवादी केन्द्रको नयाँ समीकरणले सरकार गठन भएसँगै अब नयाँ राजनीतिक समीकरणको बहस हुन थालेको छ। कम्युनिस्ट पार्टीलाई एकै ठाउँमा उभ्याउने गृहकार्यमा नेताहरू जुटेका छन्। नयाँ समीकरणपश्चात बुधबार प्रधानमन्त्री एवम् नेकपा माओवादीका अध्यक्ष पुष्पकमल दाहाल 'प्रचण्ड'सँगको भेटमा एकीकृत समाजवादीका अध्यक्ष माधवकुमार नेपालले राष्ट्रपतिको आकांक्षा राखेको स्रोतको भनाई छ। नेपालले राष्ट्रपतिको आंकाक्षा राखेकाले एमालेले उनलाई बनाउने चर्चा भएसँगै सांकेतिक रुपमा त्यसको खण्डन ज्ञवालीले गरेका हुन्। बहस चलेसँगै पार्टीभित्र कार्यकर्ताले विरोध गर्न थालेकाले ज्ञवालीले सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय नहुने प्रष्ट पारेका छन्। पार्टीभित्र र बाहिरबाट सिर्जित भयानक घेराबन्दी तोडेर आन्दोलन यहाँसम्म आइपुगेको हो। सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय हुनेछैन।ज्ञवालीले भने,इतिहासका केही घटना यस्ता हुन्छन्, जसलाई बिर्सन सकिँदैन, बिर्सन हुँदैन । एकीकृत समाजवादीका सांसदहरुले नेपाललाई सरकारमा जाने वातावरण बनाउन दबाब दिँदै आएका छन्। अध्यक्ष नेपालले सरकारमा जाने वातावरण नबनाएको खण्डमा समाजवादीका केही सांसद तथा नेता पुन: एमालेमा फर्कने र त्यसो गर्दा सांसद पद सुरक्षित गर्ने उपाएको खोजीमा उनीहरु रहेको चर्चा राजनीतिक वृतमा छ। यता पार्टी विभाजनपछि पहिलोपटक प्रधानमन्त्रीको शपथग्रहण समारोहमा शीतल निवास पुगेका एमाले अध्यक्ष केपी शर्मा ओली र नेपालबीच संवाद भएको हो। प्रधानमन्त्री प्रचण्डको शपथग्रहण समारोहमा ओली र नेपाल एकै ठाउँमा बस्न पुगेका थिए। राष्ट्रिय पार्टी बन्न नसकेको नेकपा एकीकृत समाजवादीका नेता कार्यकर्तालाई एमालेमा फर्कन नेताहरुले आह्वान गरिरहेका छन्।"
भारतीय प्रधानमन्त्री मोदीकी आमाको निधनप्रति प्रचण्डद्वारा शोक व्यक्त,"काठमाडौं : भारतीय प्रधानमन्त्री नरेन्द्र मोदीको आमाको निधनप्रति प्रधानमन्त्री पुष्पकमल दहाल'प्रचण्डले' शोक व्यक्त गरेका छन्। उनले ट्विट गर्दै मोदी र उनको परिवारजनप्रति हार्दिक संवेदना व्यक्त गरेका छन्। प्रधानमन्त्री प्रचण्डले मृतकको आत्माको चीर शान्तिको कामना गरेका छन्। उनले लेखे, 'यस शोकको घडीमा भारतीय प्रधानमन्त्री नरेन्द्र मोदी र उनको परिवारजनप्रति हार्दिक संवेदना प्रकट गर्छु। मृतकको आत्माको चीर शान्तिको कामना गर्दछु।' भारतीय प्रधानमन्त्री मोदीकी आमा हिराबेन मोदीको १०० वर्षको उमेरमा आज बिहान निधन भएको छ । बुधबार हिराबेनको स्वास्थ्यमा समस्या आएपछि अहमदाबादको यूएन मेहता अस्पतालमा भर्ना गरिएको थियो। अस्पतालद्वारा जारी विज्ञप्ति अनुसार प्रधानमन्त्रीकी आमा हिराबेनको स्थानीय समयअनुसार शुक्रबार (डिसेम्बर ३०) बिहान ३:३० बजे निधन भएको हो । प्रधानमन्त्री मोदीले आफ्नी आमाको निधनबारे ट्विट गर्दै जानकारी दिएका थिए।"
मधेस प्रदेशसभाका सांसदले लिए शपथ,"जनकपुरधाम : मधेस प्रदेशका सदस्यहरूले पद तथा गोपनियताको शपथ लिएका छन्। प्रदेशसभाका ज्येष्ठ सदस्य गोविन्दबहादुर न्यौपानेले नवनिर्वाचित प्रदेशसभा सदस्यहरूलाई शपथ ग्रहण गराएका हुन्। प्रदेशसभा सदस्यहरूमध्ये १ सय ४ जना प्रदेशसभा सदस्यहरूले शपथ ग्रहण गरेका छन् भने २ जना प्रदेशसभा सदस्यहरूको शपथ ग्रहण रोकिएको छ। मधेश प्रदेशसभाको प्रदेशसभा सचिवालयका अनुसार मधेश प्रदेशमा सबैभन्दा बढी ५३ जना प्रदेशसभा सदस्यहरूले नेपाली भाषामा शपथ लिएका छन्। ४९ प्रदेशसभा सदस्यहरूले मातृभाषामा शपथ लिएका प्रदेशसभा सचिवालयले जनाएको छ। बज्जिका भाषामा १३ जना प्रदेशसभा सदस्यहरूले शपथ लिएका हुन्। बज्जिका भाषामा अभिराम शर्मा, उपेन्द्र महतो, कृष्णप्रसाद यादव, कौशलकिशोर राय, जंगीलाल राय, नागेन्द्र साह, रमिता प्रधान, रानी शर्मा तिवारी, रुपा कुमारी यादव, बीरेन्द्रप्रसाद सिंह, सकुन्ती देवी र शोभा देवीले शपथ लिएका हुन्। मैथिली भाषामा ११ जना प्रदेशसभा सदस्यहरूले शपथ ग्रहण गरेका छन्। किरण कुमारी, कुमरकान्त झा, जिवछीकुमारी यादव, मनिषकुमार सुमन, ममतादेवी मण्डल, राजकुमार गुप्ता, रामअशिष यादव, रामचन्द्र मण्डल, रामसरोज यादव, शेषनारायण यादव, संजयकुमार यादव र सतिश सिंहले मैथिली भाषामा शपथ लिएको प्रदेशसभा सचिवालयले जनाएको छ। सात जना प्रदेशसभा सदस्यहरूले भोजपुरी भाषामा शपथ लिएका हुन्। जैनब खातुन, बच्चाराउत अहिर, रमेशप्रसाद कुर्मी, शारदादास पहाडी, शेख अबु कलाम आजाद, सरोज कुमार यादव र सिंगासन सा कलवारले भोजपुरी भाषामा शपथ लिएका हुन। थारु भाषामा राजकुमार लेखी, राजेन्द्रप्रसाद चौधरीले शपथ लिएका छन्। मगही र हिन्दी भाषामा २२ जनाले शपथ लिएका प्रदेशसभा सचिवालयले जनाएको छ। भरतप्रसाद साह तथा सरोजकुमार सिंह मगहीमा र जितेन्द्र सोनल तथा सुरिता साहले हिन्दी भाषामा शपथ लिएका हुन। उर्दु भाषामा विमला अन्सारी तरन्नुमले शपथ लिएकी छिन्। नवनिर्वाचित प्रदेशसभा सदस्य माला कर्ण र मोहम्मद रजी हैदरको हकमा सर्वोच्च अदालतले निर्वाचित भएको घोषणा गर्न बाँकी रहेकाले शपथ रोकिएको प्रदेशसभा सचिवालयले जनाएको छ।"
सामुदायिक विद्यालयमा फर्जी शिक्षक,"जनकपुरधाम : जनकपुरधाम८ दशरथ नगरस्थित राष्ट्रिय प्राथमिक विद्यालयमा बुधबार करिब १ बजे पुग्दा विद्यालय सुनसान देखिन्थ्यो। जस्ताका छानामुनि ४ वटा कक्षा कोठा थिए। ५ सम्म पढाइ हुने यहाँ ४ र ५ का विद्यार्थीलाई एकैठाउँमा राखेर एक शिक्षक पढाइरहेका भेटिए। तर, दुइटा कक्षाका विद्यार्थीलाई एकै ठाउँ राख्दा पनि १० जना मात्रै थिए। अर्को कोठामा २ र ३ कक्षाका विद्यार्थीलाई सँगै बसाइएको थियो। उनीहरूको संख्या पनि ४ र ५ कोभन्दा बढी थिएन। दुइटा कक्षा संयुक्त रूपमा चलाइएकाले दुई जना शिक्षिका कक्षामा पढाउनुको साटो गफिँदै गरेको भेटिए। अर्को बालविकास कक्षा सञ्चालन भएको कोठामा करिब १५ जना बालबालिकाका लागि ४ जना शिक्षिका एकै कोठामा थिए। उनीहरूको काम पनि पढाउनेभन्दा गफ गर्ने नै थियो। करिब ४० जना मात्रै विद्यार्थी भएको यो विद्यालयमा ६ जना शिक्षिका र एक जना कार्यालय सहयोगी छन्। विद्यालयका प्रधानाध्यापक विन्देश्वर यादवले भने विद्यार्थीको संख्या बढी भए पनि विद्यालयनै नआएको भन्दै छल्ने प्रयास गरे। विद्यार्थी त १ सय ३५ जना जति छन्। तर, पढ्न नै आउँदैनन्। हामीले जबरजस्ती पनि ल्याउन सक्दैनौं, यादवले भने। उनी विद्यार्थीको अनुपातमा शिक्षकको संख्या भने बढी नै रहेको स्विकार गर्छन्। के गर्ने जनकपुरधाम उपमहानगरपालिकाले आवश्यकता नभए पनि शिक्षक पठाउने गरेपछि हामीले हाजिरी गराउनै पर्छ। यो उपमहानगरको कमजोरी हो। जानकी मन्दिर पछाडिको साँघुरो गल्लीभित्र छ अर्को विद्यालय श्री राप्रावि। यो जनकपुरधाम६ मा पर्छ। बिहान ११ बजे विद्यालय पुग्दा कक्षा कोठाहरूमा बालबालिकाको चहलपहल थियो। कक्षामा भएका बालबालिका पढ्न आएको भन्दा पनि नजिकैको घरहरूबाट विद्यालयमा घुमफिरका लागि आएको जस्तो देखिन्थे। बालबालिका न विद्यालयको पोसाकमा थिए, न जुत्ता चप्पल नै लगाएका थिए। मुटु काम्ने चिसोमा चिसो भुइँमा नांगै खुट्टा हिँडिरहेका करिब २५ जना साना बालबालिकालाई पढाउन विद्यालयमा ५ जना शिक्षक कार्यरत थिए। आधारभूत भौतिक संरचनासमेत नरहेको विद्यालयमा कहिलेकाहीँ त विद्यार्थीभन्दा शिक्षक बढी भेटिन्छन्। जनकपुरधाम १३ पिडारीमा सञ्चालित धत्ता टोल राप्राविको अवस्था पनि उस्तै छ। बस्तीभन्दा निकैभित्र रहेको सो विद्यालय बाहिरबाट झट्ट हेर्दा विद्यालय जस्तो पनि देखिन्न। तीनवटा ससाना कोठा र एउटा कार्यालय गरी चारवटा कोठामा सञ्चालनमा ल्याइएको विद्यालयमा बुधबार करिब २ बजे पुग्दा प्रधानाध्यापक रेखाकुमारी रायसहित तीन शिक्षिका र एक शिक्षक चौरमा बसेर घाम ताप्दै गरेको भेटिए। करिब १० जना विद्यार्थी उनीहरूको छेउमै कोही माटो खेल्दै त कोही खाजा खाँदै गरेका थिए। विद्यालयको रेकर्डमा ९९ जना बालबालिका अध्ययनरत रहेको देखिए पनि मुस्किलले २० देखि २५ जना बालबालिका मात्र त्यहाँ देखिन्थे। यस विद्यालयमा पनि ५ जना शिक्षक र एक जना कार्यालय सहयोगी गरी ६ जना कार्यरत छन्। यी तीन विद्यालय उदाहरण मात्रै हुन्। जनकपुरधाममा सञ्चालनमा रहेका सामुदायिक विद्यालयको अवस्था अधिकांशको यस्तै छ। जनकपुरधाममा हाल ४९ वटा सामुदायिक विद्यालय सञ्चालनमा छन्। जसमध्ये करिब एक दर्जनको अस्तित्व त झोलामा सीमित छ। शिक्षा र स्थानीय तहका कागजातमा विद्यालय देखिन्छ। तर, वास्तविक ठाउँमा भेटिँदैन। अधिकांशमा विद्यार्थीको अनुपातमा शिक्षक संख्या बढी रहेको जनकपुरधाम उपमहानगरपालिका नगर कार्यपालिकाका शिक्षा प्रशासन महाशाखा प्रमुख मेहिलाल यादव नै बताउँछन्। सामान्यतया ५० जना विद्यार्थीमा एक जना शिक्षक राख्नुपर्ने व्यवस्था छ। तर, नगरक्षेत्रमा सञ्चालित सामुदायिक विद्यालयहरूमा विद्यार्थी न्यून र शिक्षक बढी छन्। यस्तो हुनुको मुख्य कारण शिक्षक नेताहरूका आफन्त, श्रीमती, छोरी र बुहारीहरूलाई जागिर खाने ठाउँ बनाउनु हो। घरपायक ठाउँमा बस्न पाउने र उनीहरूले नपढाए पनि तलब भत्ता खान पाउने गरी आवश्यकता नै नरहेको विद्यालयहरूमा समेत जबरजस्ती विद्यालय बनाइएका छन्। उपमहानगरपालिकामा शिक्षाको अवस्था बेहाल नै छ। यहाँ शिक्षक दरबन्दी मिलान गर्न हामीले जति सक्दो प्रयास गरे पनि केही शैक्षिक माफियाहरूकै कारण दरबन्दी मिलान हुन सकेको छैन। कुन विद्यालयमा कस्ता शिक्षकहरू कार्यरत छन् ? त्यसको विवरणसमेत प्राप्त गर्न समस्या छ, महाशाखा प्रमुख यादवले भने। यादवले अनुगमनका क्रममा फर्जी शिक्षकसमेत फेला पारेको बताए। यहाँ फर्जी शिक्षकहरू भएको समेत हामीले फेला पारेका छौं। कतिपय विद्यालयहरू समायोजन गरेर आर्थिक भार न्यून गर्न सकिने भए पनि आफन्त पाल्नकै लागि बिना स्रोतसाधन र विद्यार्थी बिनै पनि सञ्चालन भइरहेका छन्। समस्या समाधान गर्न गाह्रो छ। शिक्षाविद् नित्यानन्द मण्डल सामुदायिक विद्यालयहरू शैक्षिक माफियाका लागि भर्ती केन्द्र बन्दा यस्तो समस्या आएको बताउँछन्। यसको परिणाम स्वरूप सामुदायिक विद्यालयहरूको शैक्षिकस्तर खस्किँदै गएको उनको भनाइ छ। अहिले मधेसमा राम्रो विद्यालय थोरै छन्। कर्तव्यनिष्ठ शिक्षकहरू पनि छन्। तर, धेरै विद्यालय झोलामा सीमित छन्। अहिले शिक्षाको अवस्था निकै खस्किएको छ। शिक्षा क्षेत्र स्थानीय तहमा गएपछि झनै राजनीतिक खेल सुरु भयो, उनी भन्छन्। यस्तै अवस्था रहे आगामी दिनमा सामुदायिक विद्यालयको अस्तित्वनै संकटमै पर्ने उनको तर्क छ। सामुदायिक विद्यालय समुदायको भावनाले खोलिएका हुन्छन्। २००७ सालपछि देशैभरि खोलिएका अधिकांश सामुदायिक विद्यालयहरूमा समाजका ठूलाबडा मान्छेहरूको प्रत्यक्ष संलग्नता हुन्थ्यो। समुदायका लागि जग्गा दान दिने, विद्यालय भवनमा श्रमदान गर्ने र असल नियतका साथ सामुदायिक विद्यालयहरू खोलिएका हुन्थे, उनले भने, पहिलापहिला सामुदायिक विद्यालयका प्रधानाध्यापक होस् वा शिक्षकहरू वा दातानै सबैका बालबच्चाहरू यही विद्यालयहरूमा पढ्थे। तर, अहिले त्यो समुदायको भावनानै हराएको छ। सामुदायिक विद्यालय जति खुले पनि राम्रो पठनपाठनका लागिभन्दा शिक्षक भर्नामा सीमित भएको अभिभावक बताउँछन्। सामुदायिक विद्यालयमा पठनपाठनको अवस्था नै छैन। शिक्षक अनुपस्थित रहने र विद्यालयमा हुँदासमेत विद्यार्थीलाई पढाउनुभन्दा आफ्नै काममा व्यस्त हुन्छन्। विद्यार्थीले केही सिकेका छैनन्, स्थानीय अभिभावक बेचन साहले भने। उनी अहिले विद्यालयहरू राजनीति गर्ने र आफन्त भर्ना गर्ने थलो मात्रै बनेको बताउँछन्। शिक्षक नै फर्जी जनकपुरधाम उपमहानगरपालिका शिक्षा प्रशासन शाखाको विवरणअनुसार नगरक्षेत्रका विभिन्न विद्यालयहरूमा कार्यरत १३ जना शिक्षक फर्जी छन्। शाखाद्वारा उपलब्ध गराइएको तथ्यांकमा बिना कोटा ठाडो निर्देशनमा पदस्थापन गराएका, अनियमित नियुक्ति भएका र निजी स्रोतमा भर्ना भएपछि प्राथमिक तहको राहत शिक्षक कोटामा फर्जी पदस्थापना गराएकाहरू धेरै छन्। तिनीहरूले समेत सरकारी तलब भत्ता दाबी गर्न थालेको हुँदा निकै अप्ठ्यारो अवस्था सिर्जना भएको शाखाको भनाइ छ। अनियमित रूपमा भएका नियुक्तिहरू र निजी स्रोतबाट नियुक्त भएर प्रावि राहत दरबन्दीको दाबी गर्ने कतिपय शिक्षकहरूले फर्जी नियुक्ति नै बनाएका छन्, शिक्षा महाशाखा प्रमुख मेहिलाल यादव भन्छन्, शिक्षा महाशाखाले यस विषयमा अनुगमननै गरेर विवरण कार्यालयमा पेस गरिसकेका छौं तर, यस्ता शिक्षकहरूलाई अहिलेसम्म पनि हटाइएको छैन। उनीहरू विभिन्न राजनीतिक दल र पार्टीहरूको संरक्षण भएकै कारण अटेर गरेर विद्यालयहरूमा बसेका छन्। विभिन्न शैक्षिक ब्यानरहरूमा आबद्धता भएकै कारण र राजनीतिक रूपमा पहुँचले गर्दा यस्ता फर्जी शिक्षकहरूलाई कारबाही हुन नसकेको महाशाखा प्रमुख यादव बताउँछन्। दरबन्दी नै संकास्पद शिक्षा मन्त्रालयले २०७६ साल भदौ ४ गते देशैभरिका विद्यालयहरूलाई दरबन्दी कायम गरेर दिएको थियो। सोअनुसार जनकपुरधाम उपमहानगरपालिकामा अधिकांश विद्यालयहरूमा विद्यार्थीको अनुपातमा शिक्षक बढी देखिएका थिए। जिल्लाभरिका शिक्षकहरू कोही काजमा आएका, सरुवामा आएका, अनियमित तरिकाले आएका र विशेषगरी विभिन्न शिक्षक सम्बन्ध पेसागत संगठनहरूमा लागेका शिक्षक नेताहरूले आआफ्नो विद्यालयमा शिक्षक करारमा नियुक्त गरेका छन्। यससम्बन्धी अद्यावधिक विवरण उपमहानगरपालिकासँग नभएकै कारण तलब बेरुजु हुने अवस्था रहेको शिक्षा महाशाखाले जनाएको छ। स्थायी शिक्षक कर्मचारीको हकमा तलबी प्रतिवेदन र अस्थायी करारको हकमा तलबी विवरण प्रमाणित गरेर मात्रै तलब भुक्तानी दिनुपर्ने व्यवस्था रहेको छ। तर, मनमौजी रूपमा शिक्षकहरूको तलब बाँड्दा उपमहानगरपालिकाको विगत पाँच वर्षमा १५ करोड रुपैयाँ शिक्षकहरूको तलबी बेरुजु छ भने करिब १८ करोड जति अनुदानहरू बेरुजु छ। समग्र रूपमा शिक्षामा मात्रै ३३ करोडभन्दा बढी बेरुजु रहेको जनाइएको छ। उपमहानगरपालिकाले गत वर्ष नगरक्षेत्रका विद्यालयहरूमा दरबन्दी मिलान गरी पठाएको थियो। तर, त्यस दरबन्दी मिलानलाई अटेर गरेर धेरैजसो शिक्षकहरू खटाइएको विद्यालयमा गएनन्, महाशाखा प्रमुख यादवले भने, दरबन्दी मिलानमा चित्त नबुझ्दा वर्तमान नगरप्रमुखले कि त दरबन्दी सच्याउनु पर्ने हो, कि नयाँ दरबन्दी कायम गर्नुपर्ने हो तर, त्यसो हुन सकेको छैन। हामीलाई अनावश्यक विवादमा तानियो जनकपुरधाम उपमहानगरपालिका १३ पिडारीमा रहेको राप्राविमा कार्यरत शिक्षक जगदीश रायमाथि बिना दरबन्दी नियुक्त भई बिना कोटा प्राथमिक विद्यालयको शिक्षक राहतमा ठाडो फर्जी पदस्थापना गराएको आरोप छ। जनकपुरधाम उपमहानगरपालिकाको शिक्षा महाशाखाले उनको नियुक्ति नै फर्जी रहेको दाबी गरेको छ। तर, राय भने आफूमाथि लगाइएको आरोप निराधार रहेको बताउँछन्। रेखाकुमारी रायलाई प्रावि शिक्षक राहत दरबन्दीमा विद्यालयको प्रधानाध्यापक बनाएका रायले आफू नियमसंगत रूपमा विद्यालयमा नियुक्त भएको बताउँछन्। २०६९ सालमा विद्यालय व्यवस्थापन समितिको निर्णयबाट म यस विद्यालयमा नियुक्त भएको हो, उनले भने, विभिन्न जालझेलहरू गरेर र आपसी दुश्मनी साध्नका लागि मलाई फर्जी भनिएको हो।"
भारतीय प्रधानमन्त्रीले पठाएको बधाईपत्र राजदुतले प्रचण्डलाई बुझाए,काठमाडौंः प्रधानमन्त्री पुष्पकमल दाहाल प्रचण्ड र नेपालका लागि भारतीय राजदूत नवीन श्रीवास्तवबीच भेटवार्ता भएको छ। प्रधानमन्त्री निवास बालुवाटारमा भएको भेटवार्तामा राजदूत श्रीवास्तवले भारतीय प्रधानमन्त्री नरेन्द्र मोदीले प्रधानमन्त्री पुष्पकमल दाहाललाई पठाएको बधाई पत्र हस्तान्तरण गरेका थिए। भेटमा नेपालभारतबीचको सम्वन्धलाई थप मजबुद बनाउने विषयमा छलफल भएको थियो। यसअघि प्रधानमन्त्री प्रचण्ड र अमेरीकी राजदुत डिन थम्पसनबीच भेटवार्ता भएको थियो ।
पर्यटन प्रवर्द्धनमार्फत समृद्ध मुलुक निर्माण गर्न गुरुङ समुदायको भूमिका प्रशंसनीय छ : राष्ट्रपति,"काठमाडौं : राष्ट्रपति विद्यादेवी भण्डारीले पर्यटन प्रवर्द्धनमार्फत आर्थिक र सामाजिक रूपमा समृद्ध मुलुक निर्माण गर्न गुरुङ समुदायले निर्वाह गरेको भूमिका प्रशंसनीय भएको बताएकी छन्। तमु ल्होसार पर्व, २०७९ को अवसरमा शुभकामना दिँदै उनले नेपालको मौलिक सांस्कृतिक परम्पराको संरक्षण तथा संवर्द्धन गर्न गुरुङ समुदायले निर्वाह गर्दै आएको भूमिका प्रशंसनीय भएको बताएकी हुन्। भण्डारीले बहुजातीय, बहुभाषिक, बहुसांस्कृतिक विविधतायुक्त नेपाली समाजमा तमु ल्होसार जस्ता पर्वहरूबाट सबै नेपालीबीच आपसी सद्भाव, सहिष्णुता र बन्धुत्वको भावना अभिवृद्धि भई यसबाट राष्ट्रिय एकतालाई थप सुदृढ गर्न मद्दत पुग्ने विश्वास लिएको सन्देशमा उल्लेख छ। उनले तमु ल्होसार पर्वले आपसी विश्वास र एकताको भावनालाई अभिवृद्धि गर्दै सभ्य सुसंस्कृत र समुन्नत मुलुक निर्माण गर्न सबैलाई प्रेरणा प्रदान गरोस् भन्ने कामना गरेकी छिन्। नेपालका हिमाली र उच्च पहाडी भेगमा बसोबास गर्ने गुरुङ समुदायद्वारा तमु ल्होसार पर्वलाई नयाँ वर्ष सुरु भएको अवसरको रूपमा हर्षोल्लासका साथ मनाउने गरिन्छ। गुरुङ समुदायको बाहुल्यता रहेका लमजुङ, गोरखा, तनहुँ, स्याङ्जा, मनाङ कास्की, पर्वत लगायतका जिल्लाहरूमा यो पर्व धुमधामसँग मनाउने गरिन्छ। तमु ल्होसारको दिन गुरुङ समुदायका महिलाहरू शिरबन्दी, मखमली चोली, घलेक, पटुकी, छिटको गुन्यु र मजेत्रो तथा पुरुषहरू टोपी, भोटोमाथि भाङ्ग्रो कछाड अनि पटुकी बाँधेर सजिन्छन्। यस अवसरमा घाटु, सोरठी कौडा जस्ता परम्परागत नृत्य गर्दै रमाइलो गर्ने गर्दछन्।"
"हामी त लुटिएको, ठगिएको महसुस गरिरहेका छौं","म निर्वाचनअघि दलीय गठबन्धन गर्नु हुँदैन भन्ने पक्षमा थिएँ। गठबन्धन गर्नु भनेको मतदाताको छनोटलाई सीमित गर्नु हो भन्ने मेरो धारणा हो। तर, पार्टीले निर्णय गरेपछि त्यसलाई बोक्नु र पालना गर्नु मेरो कर्तव्य हो। त्यसकारण निर्वाचनका बेला मैले केही भनिनँ। तर, मेरो एउटा मान्यता के थियो भने गठबन्धनको धर्म सबैले इमानदारीपूर्वक निर्वाह गर्नुपर्छ। पाँच वर्षसम्म कसैले तलमाथि गर्न पाउँदैन भन्ने प्रतिबद्धता नेताहरूले गर्नुपर्छ भनेको थिएँ। त्यो प्रतिबद्धता आएपछि मात्रै हामीले गठबन्धनलाई स्वीकार गरेका थियौं। किनभने, चुनावमा हामीले एकअर्कासँग मत साटिसकेका हुन्छौं। त्यसैले पनि कसैले तलमाथि गर्न हुँदैन भन्ने मेरो मान्यता हो। मतदाताले पनि यो गठबन्धन पाँच वर्षसम्म जान्छ भनेर भर गरेकै हुन्। अहिले हेर्दा त गठबन्धन नगरौं भनेर हामीले जुन कुरा भनेका थियौं, त्यो नै ठीक रहेछ भन्ने लाग्छ। निर्वाचनबाट पहिलो पार्टी भएकाले पाँचै वर्ष सरकारको नेतृत्व कांग्रेसले गर्नुपर्छ भन्ने कुरा भएको भए सैद्धान्तिक कुरामा मतभेद भयो भन्नुहुन्थ्यो। त्यो पनि होइन रे। सरकारको आलोपालो नेतृत्व गर्नेमा गठबन्धनमा सहमति भएको थियो रे! त्यसमा पनि कांग्रेसले ३ वर्ष र माओवादी केन्द्रले २ वर्ष सरकारको नेतृत्व गर्ने कुरा पनि मिलेको थियो रे! अझ कतिपय नेताले त तीन दलबीच २२१ वर्ष पालैपालो सरकारको नेतृत्व गर्ने सहमति भएको थियो पनि भन्नुहुन्छ। तर, पहिलो प्रधानमन्त्री को हुने भन्ने कुराले मात्रै सारा रडाको मच्चियो रे! त्यसो हो भने त, झन् प्रश्न उब्जिन्छ। प्रचण्ड वा शेरबहादुर देउवा नै पहिलो पटक प्रधानमन्त्री किन हुनुपर्ने ? किन त ? प्रश्नको सही जवाफ कसैसँग छैन। चुनावबाट हाम्रो पार्टी ठूलो भयो, त्यसैकारण हामीले नै सरकारको नेतृत्व गर्नुपर्छ भन्ने यत्ति नै त कारण हामीले भन्यौ। तर, पहिलो प्रधानमन्त्री नै किन हुनुपर्ने ? भन्ने कुराको उत्तर त रहेन। कुन नेता पहिला प्रधानमन्त्री हुने भन्ने विवादले गठबन्धन टुट्यो रे, हामीले अहिलेसम्म सुनेको बुझेको कुरा यत्ति हो। गठबन्धनका दलहरूमा छलफल भयो होला नि ? गठबन्धनका पछिल्ला निर्णय एकदम अपारदर्शी भए। अँध्यारो कोठामा छलफलबहसहरू भए। साँघुरो घेरामा बाँध्ने काम भए। झन् अस्पष्ट र थप अल्मल्याउने कुरा बाहिर आए। अहिलेको अवस्थामा हामी सबै अल्मलिएका छौं। छलफलमा सहभागी हाम्रो पार्टीका वरिष्ठ नेता (रामचन्द्र पौडेल) ले के भनिराख्नुभएको छ भने हाम्रो नेताले बोलेकै हो, बोलेको कुरा पूरा नगरेको भनिराख्नुभएको छ। म उहाँलाई कसरी डिसमिस गरौं ? कस्को कुरा पत्याउने ? पहिलो चरणमा प्रधानमन्त्री नदिए गठबन्धन भत्काउँछु भन्ने प्रचण्डको चेतावनीलाई कांग्रेस नेतृत्वले गम्भीर रूपमा नलिएको हो कि ? नेपाली कांग्रेस ठूलो पार्टी हो, यसकारण कुनै हालतमा पनि तपार्इं (प्रचण्ड) लाई प्रधानमन्त्री दिँदैनौं भनेर अडान राखेको हुन्थ्यो भने ठीक छ, पार्टीले निर्णय गर्यो, पार्टीले अडान राख्यो, भन्नुहुन्थ्यो। तर, हाम्रो पार्टीको संसदीय दलको चुनाव अगाड िप्रचण्डलाई प्रधानमन्त्री दिन्छु भनेर पार्टी सभापतिले भन्नुभएको थियो रे! रामचन्द्र पौडेललाई राष्ट्रपति दिने कुरा पनि टुंग्याइ सक्नुभएको थियो रे! तर दलको चुनाव पछाडि कुरा बदलियो रे! कुरा बदलिइसकेपछि उहाँले ढाट्नुभयो। यी सबै कुरा रामचन्द्र पौडेलले सार्वजनिक रुपमै भनिराख्नुभएको छ त। पार्टीको वरिष्ठ नेताले भनेको कुरा त असत्य नहोला नि ? हाम्रो पार्टीको वरिष्ठ नेता रामचन्द्र पौडेल गठबन्धनका प्रत्येक बैठकमा सहभागी हुनुहुन्छ। प्रचण्डलाई प्रधानमन्त्री दिन्छु भनेकै हो। प्रचण्डलाई धोका भयो भनेर उहाँले भनिराख्नुभएको छ। उहाँले भनेको कुरा कि हावा हो भनेर पार्टी सभापतिले भनिदिनुपर्यो। पार्टी सभापतिबाट केही कुरा आएको छैन। सभापतिले सायद केन्द्रीय समितिको आगामी बैठकमा यसबारे कुरा राख्नुहोला। दुवै नेताका फरकफरक कुरा आए भने हामी पनि विश्लेषण गरौंला, कसले सही बोलेको भनेर। यदि रामचन्द्र पौडेलले बोलेको कुरा हावा हुन् भने सभापतिले उहाँलाई बैठकमा किन राख्नुभयो ? यो प्रश्न पनि उठ्ला। बैठकमा महामन्त्रीलाई बोलाउनुभएको थिएन र ? पार्टीको केन्द्रीय कमिटीको बैठकमा हामी (महामन्त्री) लाई कसैले बोलाउनुपर्दैन। बैठक नै हामीले आह्वान गर्ने हो। केन्द्रीय कार्यालय चलाउने हामीले हो। तर, गठबन्धनको बैठकको कुरा फरक हो। त्यो त प्रधानमन्त्रीको निजी निवासमा बस्छ। त्यहाँ त नबोलाई छिर्ने कुरा भएन। अर्कोतिर, नबोलाई के भनेर जाने ? त्यो बैठकमा मलाई बोलाउनुभएन भन्ने गुनासो पनि हैन। ककसलाई बोलाउनु भयो ? कोको उहाँलाई सहज लाग्छ ? त्यो उहाँको कुरा भयो। तर, गठबन्धन टुटेपछि पार्टी सभापतिले बाहिर जे भन्नुभयो नि, त्यसप्रति मेरो आग्रह र प्रश्न हो। मैले पार्टीमा छलफल गरेँ, गठबन्धन जेसुकै होस् तर राष्ट्रपति र प्रधानमन्त्री नछोड्नु, त्यसमा अडान राख्नु भनेर पार्टीले सुझाव दियो भन्नुभएको छ। यसैकारण मैले अडान लिएँ भन्ने कुरा हाम्रो सभापतिले भनेको बाहिर पढ्यौं। अचम्मलाग्दो कुरा के छ भने, त्यो पार्टीचाहिँ को हो ? त्यो छलफल कोसँग भएको हो ? ककसका बीचमा छलफल भयो ? म वा अर्को महामन्त्री बिना पार्टीको छलफल हुन पाउँछ ? सचिव बिनाको बैठक हुन्छ ? सभापतिले पार्टीमा छलफल नै गर्नुभएको थिएन र ? गठबन्धनको बैठकमा राष्ट्रपति र प्रधानमन्त्रीको कुरा नमिलेपछि हाम्रो सभापतिले पार्टीमा छलफल गर्छु भन्नुभएको रहेछ। जुन बैठकलाई हवाला दिएर गठबन्धनको बैठक पनि रोकियो। आआफ्नो पार्टीमा छलफल गरेर आउने भनिएको बैठक कोसँग भयो ? कहाँ भयो ? मुख्य कुरा यही हो। अनि, मैले उहाँलाई खोज्दै कहाँ जानुपथ्र्यो ? पार्टीका साथीभाइमार्फत, पार्टी सभापतिलाई टेलिफोनमार्फत वा अरू माध्यममार्फत यीयी विकल्पहरू हुन सक्छन् भनेर त भनेको थिएँ। गठबन्धनको पक्षमा भोट मागेर अर्को समीकरण बनाउने प्रचण्डको निर्णयलाई के भन्नुहुन्छ ? यो एकदमै बेइमानी, धोकाधडी र एकप्रकारले ठूलो छल भयो। हामी सबैबाट भयो। अहिलेका प्रधानमन्त्री गोरखाबाट निर्वाचित हुनुभयो। उहाँले नेपाली कांग्रेसका सदस्यको मत पनि पाउनुभयो। अझ भन्नुपर्दा, रूखबाट प्रदेशसभामा निर्वाचित सुरेन्द्र पाण्डेसम्मले प्रचण्डलाई मत हाल्नुभयो। शेरबहादुर देउवालाई पनि हँसिया हथौडाबाट निर्वाचित प्रदेश सांसदको मत हालेका छन्। समर्थक र शुभेच्छुकको त कुरै छोडौं। उम्मेदवार नै एकले अर्कोलाई मत साँटेर जिताएर ल्यायौं। रूखलाई मत हाल्नु भनेको हँसिया हथौडालाई हो, हँसिया हथौडालाई मत हाल्नु भनेको रूखलाई मत हाले सरह हो, भन्यौ। तर, मतदातामाथि ठूलो धोकाधडी र बेइमानी भएको छ। गठबन्धन तोडिनुमा कांग्रेसको नेतृत्व जिम्मेवार छ ? गठबन्धन किन टुट्यो ? के कारणले यस्तो भयो ?भन्ने कुरा हामीले आधिकारिक रूपमा जानकारी पाएका छैनौं। अहिलेसम्म अरूको मुखबाट मात्रै सुनेका छौं। केही दिनमा पार्टीको केन्द्रीय कार्यसमितिको बैठक बस्दैछ। पार्टीको सभापति एवं संसदीय दलको नेताको मुखबाट सबै कुरा सुन्नु छ। सुन्दैमा सबै कुरा पत्याउँछु भन्या हैन। गठबन्धन भत्किनुमा सभापति मात्रै दोषी ठान्नुहुन्छ ? एकजना मात्र जिम्मेवार भएर गठबन्धन भत्किँदै, भत्किँदैन नि। कांग्रेसको एउटा तहमा खुल्ला र पारदर्शी छलफल भएको भए, संभावनाहरू के हुन् विकल्पहरू के हुन् ? पार्टीले कुन पोजिसन लिनुपर्छ ? भन्ने सन्दर्भमा फरक निर्णय हुन सक्थ्यो होला। अथवा, यही निर्णय भएको भए पनि सिंगो पार्टी पंक्तिले जानकारी राखेरबुझेर हुन सक्थ्यो होला। तर, बैठकमा पार्टी सभापति र पार्टीको वरिष्ठ नेता मात्रै जानुभएको छ। मैले पार्टीका वरिष्ठ नेताको अन्तर्वार्ता पढेको पढ्यै छु। उहाँ के भनेको भन्यै हुनुहुन्छ भने हाम्रो सभापतिले छलछाम गर्नुभयो। हामी कोही पनि बैठकमा छैनौं। गठबन्धनको बैठकमा माओवादीले यो पोजिसन लियो, समाजवादीले यो पोजिसन लियो, अरू विकल्पहरू यस्तो देखियो, के गर्ने होला ? भनेर कार्यसम्पादन समिति वा पार्टीको पदाधिकारीमा छलफल भएको भए अर्कै कुरा हुन्थ्यो। अहिलेको भन्दा फरक ढंगले सोचिन्थ्यो होला। वा, यही निर्णय गरेको भए पनि सबैले स्वामित्व लिन्थ्यौं होला। हामी त अहिले लुटिएको मान्छे जस्तो भएका छौं। कुनै कुरामा सामना गरेर हारेको भए पनि मजै आउँथ्यो। मलाई फलानोले पहिलो कार्यकाल प्रधानमन्त्री दिन्छु भन्नुभएकै हो। भनेको कुराबाट म उहाँ पछि फर्केपछि म अन्तै लागे,जस्ता कुरा नेताका मुखबाट सुनिरहेका छौं। तर, कसले कहिले भन्नुभयो ? कहाँ भन्नुभयो ? हामीलाई त थाहा छैन, हामीले सुनेका पनि छैनौं। हाम्रो पार्टीमा आजसम्म त्यो कुरा आएको पनि छैन। कांग्रेसले धोखा दियो भनेर प्रचण्डको गुनासो छ नि ? प्रचण्डले लगातार भन्दै आउनु भएको छ कि मलाई प्रधानमन्त्री दिन्छु भनिएको थियो, तर दिइएन। रामचन्द्र पौडेल भन्नुहुन्छ प्रचण्डलाई दिने भनेकै थियो, ढाँटियो। माधव नेपालजी मलाई पनि नराखी छलफल भयो भन्नुहुन्छ। अब, कसको कुरा पत्याऔ ? यो त घ्यु र तरवार बेचुवाको कथा जस्तो भयो। कसले कसलाई ढाँट्या हो ? कसले कसलाई ठग्या हो ? हामी नै अल्मलिने अवस्था भयो। ठूलो पार्टी भएर पनि कांग्रेसले राष्ट्रपति, प्रधानमन्त्री र सभामुख गुमाउँदैछ। कांग्रेसको आन्तरिक जीवनमा यसले कस्तो प्रभाव पार्ला ? योभन्दा पहिला पनि राष्ट्रपति, प्रधानमन्त्री, सभामुखदेखि प्रदेश सरकार गुमाएकै हो। कांग्रेस फेरि बौरिएर आएकै हो। अहिले पनि यो बहुरंगी गठबन्धन बनेको बेला सरकार गयो, यो गयोत्यो गयो भन्ने कुरा ठूलो हैन। चिन्ता कहाँनेर हो भने यो निर्वाचनका क्रममा हामीले सातलाख मतदाता गुमायौं। अर्को चिन्ता के हो भने कांग्रेसको ठूलो पार्टी पंक्ति ठगिएको जस्तो, लुटिएको जस्तो महसुस गरिरहेको छ। पार्टीपंक्ति एकदमै धेरै आत्मबल गुमाएजस्तो अवस्थामा छ। पहिलो पटक मतदाता भएको कांग्रेसको नयाँपुस्तालाई गठबन्धनको नाममा अरू पार्टीको चुनाव चिन्हमा मत हाल्न लगायौं। युवा पुस्तामा कांग्रेसमा एकखालको आकर्षण थियो। त्यो आकर्षण कमजोर हुँदै गएकोमा चिन्ता हो। फेरि पनि मेहनत गरेर बलियो पार्टी बनाउन सक्यौं भने सरकार ठूलो कुरा होइन। २२२३ सिट जितेको बेला पनि प्रधानमन्त्री पाएकै हौं। गठबन्धन भत्काएर एमालेले राजनीति जित्यो भन्न मिल्छ ? गठबन्धन बनाइसकेपछि गठबन्धनलाई टिकाउने, आफूले नेतृत्व लिने, यसलाई पाँच वर्षसम्म चलाउने, आफू थप शक्तिशाली हुने, आफूले पाएको जिम्मेवारीबाट थप शक्ति आर्जन गर्ने, विश्वास आर्जन गर्ने, त्यो प्राथमिकता र चाहना हाम्रोे थियो। त्यो भएन। त्यो नहुँदा कांग्रेसले केही गुमाउने कुरा त स्वाभाविक हो। तर, यति गुम्दैमा सबै कुरा सकियो भन्ने हैन। खुमलटार पुगेको गाडी बालकोट जाउँ कि बूढानीलकण्ठ जाउँ भनिरहेको बेलामा बालकोट गयो। बूढानीलकण्ठ गएको भए के हुन्थ्यो ? गाडी त जता नि पुग्न सक्ने भए। त्यसैले यो ठूलो कुरा होइन। गठबन्धन भत्केपछि कांग्रेसमा विशेष महाधिवेशनको कुरा उठ्यो नि ? पार्टीको केन्द्रीय समितिको बैठक आह्वान भइसकेको छ। हामी अहिले जे गरिरहेका छौं, यत्तिनै गरेर ढाकछोप गरेर सब ठीक छ, केही भएको छैन भन्ने पक्षमा छैनौं। धेरै कुरा बदल्नु छ। केन्द्रीय समितिको बैठकमा निर्मम समीक्षा हुन्छ। पार्टीमा शुद्धीकरण, सुदृढीकरण र पुनर्जागरणको आवश्यक्ता छ। साथै, पार्टीप्रति आकर्षण जगाउन धेरै कुराहरू बदल्नु पर्नेछ। बदल्ने प्रयास त महाधिवेशनदेखि नै गरेको हो, नसकेको हो। पदाधिकारीमा युवा नेतृत्व पुग्नुभयो, तर पार्टीको कार्यशैली सुधारका लागि मूल नेतृत्वलाई दबाब दिन सक्नु भएन नि ? पार्टीका विधिविधानअनुसार मुख्य नेतृत्व नै सर्वेसर्वा हो। बाँकी पद भनेका मुख्य नेतृत्वले दिएको राजनीति लाइन वा उसको प्रयत्न वा जिम्मेवारीलाई पूरा गर्ने हुन। साँच्चिकै महामन्त्रीहरूले सबै कुरा बदल्नु भन्ने नेताकार्यकर्ताको चाहना हो भने महामन्त्रीलाई अनुकूल सभापति ल्याइदिएको भए हुन्थ्यो नि! महामन्त्रीलाई दलको नेता बनाइदिएको भए पनि हुन्थ्यो। दलको नेता बनाइदिएको भए दल कसरी चलाउनुपर्छ भनेर म देखाइदिन्थेँ। गठबन्धनको बैठक म नै चलाउँथे। को सँग सरकार बनाउने, नबनाउने भन्ने सबै जिम्मा लिन्थेँ। नेतृत्वलाई प्रश्न गर्न सक्ने हुति भएन भने तपाईहरू पनि हुनुहुन्छ नि ? भनेर कराउने काम बन्द गरे हुन्छ। हिम्मत र हुति छ भने नेतृत्वलाई बहस र प्रश्न गरौं। कांग्रेस अब प्रतिपक्षमा कस्तो भूमिकामा हुन्छ ? नेपाली कांग्रेसले जे बदल्न सकिन्छ, बदल्नुपर्छ। सबै कुरा गुमायौ भनेर कांग्रेसले छाति पिटेर रुनुपर्दैन। पार्टी ठीक ठाउँमा राख्यौ भने सबै फर्किन्छन। अब सशक्त प्रतिपक्षको भूमिकामा कांग्रेसलाई पुर्याउने हो। तेस्रो पार्टी सरकारको नेतृत्वमा पुग्यो, पाँच वर्षमा सरकार ढाल्ने र गिराउने खेल त धेरै हुने भए नि ? प्रि इलेक्सन एलाइन्स त हामीले टिकाउन सकेनौं। पोष्ट इलेक्सन एलाइन्स के टिक्ला ? यो गठबन्धन कुनै पनि बेला धरापमा पर्न सकिहाल्छ। सरकार बन्ने र बदलिने कुरा पाँच वर्षको बीचमा हुन्छन् होला। यसको मूल कारण हाम्रो निर्वाचन प्रणाली हो। यो प्रणाली बदल्नेतिर बहस चलाउनुपर्छ।"
"विदेशबाट ल्याएका मोबाइल चल्न बन्द नहुने, एमडिएमएस लागू नगर्न प्रधानमन्त्रीको निर्देशन","काठमाडौं : प्रधानमन्त्री पुष्पकमल दाहाल 'प्रचण्ड'ले मोबाइल डिभाइस म्यानेजमेण्ट सिस्टम (एमडीएमएस) प्रणाली तत्काल लागू नगर्न निर्देशन दिएका छन्। बिहीबार नै प्रधानमन्त्री प्रचण्डले अर्थ मन्त्रालयमार्फत मोबाइल डिभाइस म्यानेजमेन्ट सिस्टम (एमडिएमएस) पूर्णरूपमा कार्यान्वयनमा ल्याउने निर्णय कार्यान्वयन नगर्न निर्देशन दिएका हुन्। प्रधानमन्त्री र अर्थमन्त्रीबीच हिजो छलफल भएको थियो। प्रधानमन्त्रीज्यूले मोबाइल डिभाइस म्यानेजमेण्ट सिस्टम (एमडीएमएस) प्रणाली तत्काल लागू नगर्न अर्थ मन्त्रालयमार्फत नेपाल दूरसञ्चार प्राधिकरणलाई रोक्न निर्देशन दिनू भएको छ। प्रधानमन्त्री सचिवालय स्रोतले भन्यो, पहिले जस्तो थियो हाललाई सोहि नियम कार्यान्वयन गरेर अगाडि बढ्नु भन्नुभएको छ। विदेशमा रहेका नेपालीले उपहारको फोन र ल्यापटप ल्याउँदा भन्सार अनिवार्य गर्ने सरकारको निर्णय खारेज गर्न आवाज उठेको थियो। नेपालको भन्सार कार्यालयमा दर्ता नभएका मोबाइल चलाउन नपाउने गरी एमडीएमएस प्रणाली लागू हुन लागेपछि तत्काल खारेज गर्न उनीहरुले सरकारसँग माग गर्दै आएका हुन्। नेपाल दूरसञ्चार प्राधिकरणले यही पुस १५ गतेभित्र मोबाइल दर्ता गर्न आह्वान गरेको थियो। विदेशबाट आउने नेपालीले निजी प्रयोगका लागि आफ्नो साथमा ल्याएका तर एमडिएमएस प्रणालीमा दर्ता नभएका वा गएको भदौ महिनाभन्दा अघि प्रयोगमा नरहेका मोबाइल सेटहरूको १५ डिजिट नम्बरसहितको भन्सार घोषणा गरी भन्सार ऐन, २०६४ अनुसार भन्सार कार्यालयबाट प्रज्ञापनपत्र लिइ प्रणालीमा अद्यावधिक गर्न प्राधिकरणले अनुरोधसमेत गरेको छ। मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गरी थप व्यवस्थित गर्न, चोरी भएका तथा हराएका मोबाइल सेटको ट्रयाकिङ र ब्लकिङ गर्न प्राधिकरणले यसअघि परीक्षणका रूपमा एमडिएमएस लागू गरिएको जनाएको छ। नेपालभित्रै मोबाइल खरिद गर्दा पनि खरिद मोबाइल सेट नेपाल दूरसञ्चार प्राधिकरणको एमडिएमएस प्रणालीमा दर्ता भए वा नभएको यकिन गर्न सकिने हुँदा त्यसअनुसार यकिन गरेर मात्र खरिद गर्न साथै मोबाइल आयातकर्ता र बिक्रेताले मोबाइल आयात गर्नुअघि अनिवार्यरूपमा प्राधिकरणको पूर्वस्वीकृति लिई प्राधिकरणमा दर्ता भएका मोबाइल मात्र बिक्री वितरण गर्न प्राधिकरणले जनाएको थियो।"
"झलनाथ खनाल र उपेन्द्र यादवबीच भेट, समसामयिक विषयका छलफल",काठमाडौं: नेकपा एकीकृत समाजवादीका सम्मानित नेता झलनाथ खनाल र जनता समाजवादी पार्टी (जसपा) अध्यक्ष उपेन्द्र यादवबीच शुक्रबार खनाल निवास डल्लुमा भेटवार्ता भएको छ। दुई नेताबीच समसामयिक राजनीतिक घटनाक्रमका विषयमा छलफल भएको खनालका स्वकीय सचिव कृष्ण भट्टराईले जानकारी दिए। भेटमा यादवले त्रिशंक संसदबारे चिन्ता जनाउनुका साथै बाम एकताका लागि पहल गर्न सुझाव दिएको भट्टराईले बताए। सत्ता गठबन्धनबारे दुई नेताबीच कुनै छलफल नभएको खनालको सचिवालयले जनाएको छ।
बालुवाटारमा प्रधानमन्त्री प्रचण्ड र एमाले अध्यक्ष ओलीबीच भेटवार्ता,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र एमाले अध्यक्ष केपी शर्मा ओलीबीच भेट भएको छ। सरकारका न्यूनतम साझा कार्यक्रम, मन्त्रालय बाँडफाँड र समसामयिक राजनीतिक विषयमा छलफल गर्न अध्यक्ष ओली शुक्रबार बिहान प्रधानमन्त्री निवास बालुवाटारमा पुगेका हुन्। प्रधानमन्त्री निवासमा बालुवाटारमा बिहीबार बसेको सत्ता साझेदार दलको पहिलो बैठकले एमाले अध्यक्ष ओलीलाई सत्ता साझेदार दलको संयोजक बनाउने निर्णय गरेको थियो। एमाले महासचिव शंकर पोखेलका अनुसार सत्ता साझेदार दलले सरकारसँग समन्वयका लागि एमाले अध्यक्ष ओलीको नेतृत्वमा उच्चस्तरीय संयन्त्र बनाइएको हो। उक्त संयन्त्रमा नयाँ सत्ता गठबन्धनमा आबद्ध शीर्ष नेताहरू रहनेछन्। सत्ता साझेदार दलको संयन्त्रले पाँच दिनभित्र सरकारको साझा न्यूनतम कार्यक्रमको मस्यौदा तयार गर्ने भएको छ। पोखरेलका अनुसार नयाँ सरकारका न्यूतनम साझा कार्यक्रम तय गर्न एमाले उपाध्यक्ष एव् उपप्रधान तथा अर्थमन्त्री विष्णु पौडेलको संयोजकत्वमा समिति गठन भएको छ। समितिमा माओवादी केन्द्रबाट वर्षमान पुन र रास्वपाबाट डा मुकुल ढकाल, राप्रपाबाट डा धवलशमशेर राणा रहने भएका छन्। समितिमा जसपा, जनमत, नागरिक उन्मुक्ति पार्टीबाट पनि सदस्य थपिने भएका छन्। बैठकमा उनीहरूको उपस्थिति नभएको कारणले सदस्य नतोकिएका हो। एमाले अध्यक्ष ओलीसहितको समर्थनमा प्रचण्ड तेस्रो पटक प्रधानमन्त्री बनेका हुन्। प्रचण्ड प्रधानमन्त्री बने पनि धेरै महत्वपूर्ण पदको भागबण्डा बाँकी नै छ। बालकोटको बैठकमा राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्। प्रधानमन्त्री प्रचण्डले पहिलो चरणमा तीन उपप्रधानमन्त्रीसहित ८ सदस्यीय मन्त्रिपरिषद् गठन गरेका छन्। एमालेबाट विष्णुप्रसाद पौडेल उपप्रधान एवं अर्थमन्त्री, माओवादी केन्द्रबाट नारायणकाजी श्रेष्ठ उपप्रधान एवं भौतिक पूर्वाधार तथा यातायातमन्त्री र रास्वपाबाट रवि लामिछाने उपप्रधान एवं गृहमन्त्री बनिसकेका छन्। यस्तै एमालेबाट तीन र जनमतबाट एकजना मन्त्री नियुक्त भइसकेका छन्।"
कोरलानाकाको पूर्वाधार निर्माणमा जोड,जोमसोम राष्ट्रिय सभा अध्यक्ष गणेश तिमिल्सिनाले उत्तरदक्षिण जोड्ने गौरवको (बेनीजोमसोमकोरला)सडक आयोजनासँगै उत्तरी कोरलानाकामा जतिसक्दो चाँडो पूर्वाधार निर्माणमा जोड दिनुपर्ने बताएका छन्। पोखराबाट म्याग्दी हुँदै सडक निरीक्षणका क्रममा मुस्ताङको जोमसोम आईपुगेका अध्यक्ष तिमिल्सिनाले सडक निर्माण सँगसँगै कोरलानाकामा पूर्वाधार निर्माणको प्रक्रिया अघि बढाउन ढिलो गर्न नहुँने बताएका छन्। मुस्ताङको जोमसोम स्थित होटल ओम्स होम्समा आयोजित कार्यक्रममा राष्ट्रिय सभा अध्यक्ष तिमिल्सिनाले राष्ट्रिय गौरवको सडकमा अपेक्षित सुधारउन्मुख देखिएको बताए। राष्ट्रिय सभा अध्यक्ष तिमिल्सिनाले कोरला सडक स्तरोन्नतिसँगै पूर्वाधार निर्माणको काम एकसाथै सम्पन्न हुन आवश्यक रहेको बताए। चीनसँग जोडिएको उत्तरी कोरलानाकामा चीनपक्षले ठुला भौतिक संरचना निर्माण गरेको उल्लेख गर्दै राष्ट्रिय सभा अध्यक्ष तिमिल्सिनाले अब नेपाल पक्षले पनि संरचना निर्माणमा ढिलो गर्न नहुँने बताए। कोरलानाकामा पूर्वाधार निर्माण भएपछि नाका खोल्ने र यसले त्रिदेशीय ब्यापार सम्वन्धलाई स्थापित गर्ने राष्ट्रिय सभा अध्यक्ष तिमिल्सिनाको भनाइ छ। राष्ट्रिय गौरवको बेनीजोमसोमकोरला सडकको चरम ढिलासुस्ती भएको मुस्ताङका सरोकारवालाले बताएका छन्। निर्माण कन्ट्रक्सन र ठेकेदारको रवैयाले कोवाङजोमसोम १६ किमी सडकको काम प्रभावित हुँदा जोमसोमको पर्यटन प्रभावित बनेको जोमसोमका स्थानीय शेरबहादुर गुरुङले सुनाए।
ट्रक पल्टिँदा एक जनाको मृत्यु,"हेटौंडा : मकवानपुरको बकैया गाउँपालिका५ तिनतलेमा आज मोटरसाइकललाई ठक्कर दिएर ट्रक पल्टिँदा एक जनाको मृत्यु भएको छ। तीन जना भने घाइते भएका छन्। मृत्यु हुनेमा मोटरसाइकल चालक हेटौडा उपमहानगरपालिका१८ फुर्केचौरका ३० वर्षीय विक्रम बम्जन रहेका छन्। हेटौंडा अस्पतालमा उपचारका क्रममा बम्जनको मृत्यु भएको हो। घाइते भएका मोटरसाइकलमा पछाडि सवार सोही ठाउँकी ४५ वर्षीया हिरामाया लोप्चन, ट्रक चालक बाराको निजगढ९ का २५ वर्षीय सूर्यबहादुर घिमिरे र ट्रकमा सवार अन्दाजी २० वर्षीय युवकको सोही अस्पतालमा उपचार भइरहेको छ। हेटौंडाबाट फापरबारीतर्फ जाँदै गरेको ना७ख १३५२ नम्बरको ट्रक सोही दिशातर्फ जाँदै गरेको ना२२प ९९७७ नम्बरको मोटरसाइकललाई आज बिहान पौने ८ बजे ठक्कर दिएर पल्टिएको थियो।"
तमु ल्होसारमा गुरुङसेनीहरूको मुड (फोटो फिचर),काठमाडौं : तमु ल्होसारको अवसरमा आज राजधानीको टुडिखेलमा खचाखच भीड थियो। ल्होसार मनाउन राजधानीमा रहेका गुरुङ समुदाय परम्परागत बाजा बजाउदै नाच्दै थिए। पर्वको अवसरमा टुडिखेलका स्टलहरूमा विभिन्न परिकार युवा युवतीहरू चाख्दै थिए। महिलाहरू विभिन्न गरगहनामा सजिएका थिए। तस्बिर : अशोक दुलाल
मुक्तिनाथ बसपार्कको खाजाघरबाट पाँच लाख चोरी,जोमसोम : मुस्ताङको मुक्तिनाथस्थित बसपार्कको एक खाजा घरमा चोरी भएको छ। वारागुङ मुक्तिक्षेत्र१ पुराङ रानीपौवा बसपार्कस्थित छिरिङ खाजाघरबाट पाँच लाख चोरी भएको हो। अज्ञात व्यक्तिले गत मंगलबार राति खाजाघरमा कोही नभएको मौका छोपी मुल ढोकाको ताला फोरेर उक्त नगद रकम चोरी गरेको वारागुङ मुक्तिक्षेत्र१ का वडाध्यक्ष प्रमेश गुरुङले जानकारी दिए। घटनापछि वडाध्यक्ष गुरुङको समन्वयमा प्रहरीले घटनाको विवरण संकलन गरेको छ। वडाध्यक्ष गुरुङका अनुसार पीडित पक्षले चोरीमा संलग्न व्यक्तिको खोज तलास गरिदिन जिल्ला प्रहरी कार्यालय मुस्ताङमा निवेदन दिएका छन्। खाजाघरकी सञ्चालिका ढोमा गुरुङ काम विशेषले पोखरा गएकी थिइन्। उनले खाजा घरको जिम्मा आफ्नै बहिनी र एक कामदारलाई दिएकी थिइन्।
लेकसाइडको सडक महोत्सवमा रमाउँदै पर्यटक,"पोखरा: अंग्रेजी नयाँ वर्ष सन् २०२३ लाई स्वागत गर्न फेवाताल किनार लेकसाइडमा भइरहेको सडक महोत्सवमा स्वदेशी तथा विदेशी पर्यटकको बाक्लो उपस्थितिले गुल्जार बन्दै गएको छ। बुधबारदेखि जारी महोत्सवमा भारतीय पर्यटक र देशकै बिभिन्न सहरबाट पोखरा घुम्न पुगेका पर्यटकले पोखरा गुल्जार बनेको हो। यति बेला फेवाताल किनारको तीन किलोमिटर सडक ध्वजापताकाले श्रृङ्गारिएको छ। मुख्य सडकमा नोभेइकल जोन बनाएर सडक किनारमै बिभन्न खानाका परिकारले सजाईको छ। सडक महोत्सवम बिभिन्न सांस्कृतिक कार्यक्रम पर्यटककालागि निकै आकर्षक भएका छन्। सडक महोत्सवले फेवाताल किनार लेकसाइडमा चहलपहल बढेको छ। पोखरा अन्तर्राष्ट्रिय विमानस्थलको जनवरी १ देखि उद्घाटन हुँदैछ। भर्खरै नेपाल साहित्य महोत्सव सम्पन्न भयो। लगतै भएको सडक महोत्सवले फेवा किनारमा चहलपहल बढेको हो। महोत्सवले पोखरामै पर्यटक आगमन बढेको आयोजक संस्था रेस्टुरेन्ट एन्ड बार एसोसियन (रेवान) पोखराका अध्यक्ष नरेश भट्टराईले बताए। यति बेला पोखराको लेसाइडका होटलमा करिब ७० प्रतिशत अकुपेन्सी रहेको होटल संघ पोखराका अध्यक्ष लक्ष्मण सुवेदीले बताए। न्यु इयर इभ र जनवरी फष्टमा पोखरा बाहिरबाट पनि आन्तरिक पर्यटकको आगमन बढ्ने भएकोले होटलको अकुपेन्सी लगभग भरिभराउ हुने उनले विश्वास गरे। पोखरा उपत्याकामा १ हजार २ सय होटलमा ४० बेड संख्या छ। लेकसाइड र ड्याम साइडमा मात्र ७ सय होटलमा ३० हजार बेड संख्या रहेको पनि अध्यक्ष सुवेदीले बताए। यति बेला भारतीय पर्यटक र स्वदेशी पर्यटकको संख्या बढी छ। तेस्रो देशका पर्यटककालाई यो सिजन अफ सिजन मानिने भएकोले नै रेवानले २४ वर्ष अघि देखि पर्यटक आकर्षण गर्न अंग्रेजी नयाँ वर्षमा सडक महोत्सव गर्दै आएको हो। रेवान पोखराले गर्दै आएको सडक महोत्सव नेपालकै ठूलो महोत्सव हो। महोत्सवले स्वदेशी तथा विदेशी पर्यटन प्रवद्धन गर्न महत्वपूर्ण भूमिका खेलेको आयोजकको भनाइ छ। पाँच दिनसम्म चल्ने सडक महोत्सवले कोरोनाको कारण थला परेको पर्यटन उद्योगलाई चलायमान बनाउने पोखरा पर्यटन परिषदका अध्यक्ष पोमनारायण श्रेष्ठले बताए। डिसेम्बर महिनाको दोस्रो हप्तादेखि पर्यटकको आगमन कमहुने भएकोले पर्यटकलाई आकर्षण गर्न २०५६ सालदेखि पोखराको लेकसाइडमा रेस्टुरेन्ट एन्ड बार एसोसियन (रेवान) पोखराले सडक महोत्सव आयोजना गर्दै आएको हो। अंग्रेजी नयाँ वर्षमा स्वदेशी तथा विदेशी पर्यटकलाई पोखरा घुम्न आउने वातावरण तयार गर्न सडक महोत्सव अयोजना गरिदै आएको आयोजक संस्था रेवानका अध्यक्ष नरेश भट्टराईले बताए। महोत्सवमा नेपाली संस्कृतिक कार्यक्रम, विभिन्न जातजातिका सांस्कृतिक झाँकी, नाँचगानको अवलोकन गर्दै स्वदेशी तथा विदेशी खानाका परिकार सडक किनारमा बसेर खाँदै रमाउने व्यवस्था आयोजकले मिलाउदै आएका छन्। यसैले महोत्सवका नारा नै सडकमै खाऔँ, सडकमै रमाउँ राखिएको छ। महोत्सवमा सांस्कृतिक कार्यक्रम, मौलिक भेशभूषा प्रदर्शन, दोहोरी गीत प्रतियोगिता, रात्रिकालीन कन्सर्ट, पोखराका प्रमुख पर्यटकीय क्षेत्रका डकुमेन्ट्री प्रदर्शन, विभिन्न खेलकुदका गतिविधि पनि हुने कार्यक्रमका संयोजक समेत रहेका अध्यक्ष भट्टराईले बताए। महोत्सवले पोखराको लेकसाइड क्षेत्रका मात्र नभएर कास्की जिल्लाकै पर्यटन उद्योग, कृषि उत्पादनको खपत लगायत हरेक क्षेत्र चलायमान हुने आयोजकले बताएका छन्। महोत्सवमा करिब ४ लाख दर्शकले अवलोकन गर्ने आयोजकको विश्वास छ। महोत्सव सम्पन्न गर्न करिब ७० लाख खर्च हुने र करिब ८० लाख आम्दानी हुने अयोजकको अनुमान छ। महोत्सवमा पोखरा आउने पर्यटकलाई विशेष छुटको रुपमा होटल संघ पोखराले २० प्रतिशत कोठामा छुट दिने संघका अध्यक्ष लक्ष्मण सुवेदीले बताए। पछिल्लो समयमा अंग्रेजी नयाँ वर्ष मनाउन आन्तरिक र बाह्य पर्यटकको चाप बढ्दै गएको छ। पोखरा आउने पर्यटकहरु सहासीक गतिविधि प्याराग्लाइडिङ, अल्ट्रालाइट, बञ्जी, जिप लाइन, स्विङ लगायतका खेलमा रमाउने गर्दछन्। महोत्सवकै समय पारेर पोखरा आएका पर्यटकहरु अन्नपूर्ण पदायत्रा क्षेत्रका धम्पुस, घोरेपानी, घान्द्रुक लगायतका क्षेत्र पनि घुम्ने गर्दछन्।"
शनिबार दिउँसो देशका तीनवटा प्रदेशमा वर्षा हुने,"काठमाडौं : शनिबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना छ। साथै हिमाली भूभागका थोरै स्थानहरूमा हल्का हिमपातको सम्भावना पनि छ। शनिबार राति प्रदेश १, बागमती, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
न्यायालयमाथि भइरहेको विकृति र बेतिथिको अन्त्य गर्छु : महान्यायाधिवक्ता डा पोखरेल,"झापा : महान्यायाधिवक्ता डा दिनमणि पोखरेलले न्यायालयमाथि भइरहेको चौतर्फी आक्रमणलाई रोकी त्यसलाई सुधार गरेर अघि बढ्ने बताएका छन्। नेपाल बार काउन्सिल र झापा बार एशोसियसनको संयुक्त आयोजनामा भएको नेपाल कानुन व्यवसायी परिषद्को वार्षिक गतिविधि तथा कानुन आचारसंहिता अनुसन्धान अभियोजन अन्तर्क्रियामा बोल्दै महान्यायाधिवक्ता डा पोखरेलले यस्तो बताएका हुन्। सरकारले बुधबार मात्र महान्यायाधिवक्तामा नियुक्त गरेका डा पोखरेलले भने, म सस्तो लोकप्रियताका लागि कुनै कुरा बोल्दिनँ र बोलेको कुरालाई पूरा गरेरै छाड्छु। न्यायालयमा हुने गरेका विकृति विसंगति र बेतिथिको अन्त्य गर्दै त्यसलाई सुधारोन्मुख बनाउने आफ्नो मुख्य लक्ष्य र योजना रहेको उनले बताए। सो कार्यक्रममा कानुन व्यवसायी आचारसंहिताका विषयमा नेपाल बार एसोसिएसनका सदस्य डा चन्द्रकान्त ज्ञवाली र अनुसन्धान अभियोजन पत्रका बारेमा झापा जिल्ला न्यायाधिवक्ता प्रकाश गौतमले छुटाछुटै कार्यपत्र प्रस्तुत गरेका थिए।"
जनबहालमा सेतो मच्छिन्द्रनाथको महास्नान (फोटो फिचर),"काठमाडौं: सेतो मच्छिन्द्रनाथको वार्षीक महास्नान काठमाडौंको जनबहालमा सम्पन्न भएको छ। सेतो मच्छिन्द्रनाथको वार्षीक स्नान प्रत्येक वर्ष पौष शुक्ल अष्टमीका दिन गरिन्छ। यो वार्षीक उत्सव ठीक एक हप्ता पछि पूर्णिमासम्म मनाइन्छ। जीवित देवी कुमारी मन्दिरमा पुगेपछि मन्दिरका मुख्य पुजारीले देवतालाई मन्दिरबाट बाहिर निकालेर स्थापना गरी महास्नान गर्ने गर्दछन्। महास्नान जीवित देवी कुमारीलगायत थुप्रै संङ्ख्यामा सर्वसाधारणले अवलोकन गर्ने गर्दछ। महास्नान पञ्चबुद्धको लुगा लगाएका अन्य पुजारीहरूले प्रारम्भिक अनुष्ठानका साथ गर्छन्। सेतो मच्छिन्द्रनाथको वार्षीक महास्नान सुरु हुनअघि मुख्य पुजारीले सेतो मच्छिन्द्रनाथ र दुई साना देवताकोलुगा फुकाउँछन् भने, यस अवधिमा अवलोकन गर्दै गरेका सर्वसाधारणले कति लुगा फुकाल्छन् भनेर गन्ती गरेको देख्न सकिन्छ। उपस्थित अन्य पुजारीले अनुष्ठान गर्छन्, त्यसपछि दुई पुजारीहरूले दूध र घिउ मिसाएर देवताहरूलाई पानीले महास्नान स्वरूप नुहाउँछन्। स्नानको लागि प्रयोग गरिने पानी शोभा भगवतीको भचखुशीबाट एक दिनअघि ल्याइन्छ। अनुष्ठान समाप्त भएपछि, पुजारीले सबै देवताहरूलाई लुगामा बेर्छन् र मुख्य मन्दिर भित्र लैजान्छन्। भोलिपल्ट बिहान तिनीहरूले देवताहरूलाई घाम ताप्न बहलमा लैजान्छन्। तस्बिरमा हेर्नुहोस् महास्नान"
भक्तपुर नगरपालिकाका सबै वडामा जेष्ठ नागरिकको स्वास्थ्य परीक्षण,"भक्तपुर : भक्तपुर नगरपालिकाका सबै वडामा श्वासप्रश्वाससम्बन्धी शिविर सञ्चालन हुने भएको छ। यसअनुसार शुक्रबार भक्तपुर नगरपालिका९ वडा कार्यालयबाट सेवा सुरु भएको हो। भक्तपुर नगरपालिकाको आयोजनामा शिविर सुरु भएको हो। बढ्दो उमेरसँगै विभिन्न प्रकारको स्वास्थ्य समस्या देखापर्ने र यसैलाई ध्यानमा राखी नगरपालिकाले १० वटै वडामा यससम्बन्धी स्वास्थ्य शिविर सञ्चालन सुरु गरेको जनाएको छ। नगरपालिकाले सञ्चालन गरेको ख्वप अस्पतालसँगैको श्वासप्रश्वास पुनर्स्थापना केन्द्रमा फिजियोथेरापीका लागि सहजीकरण गर्ने उद्देश्य राखिएको छ। वडाले शुक्रबार वडाको वाकुपति नारायणस्थानमा शिविर सम्पन्न गरेको छ। वडाध्यक्ष रवीन्द्र ज्याख्वले जाडो मौसममा जेष्ठ नागरिकलाई हुने श्वासप्रश्वास सम्बन्धी समस्या पहिचान गरी आवश्यक परामर्श दिन शिविर सञ्चालन गरिएको बताए। ख्वप अस्पतालका जनरल मेडिकल फिजिसियन डाक्टर बालकृष्ण चांगुभारीले शिविरमा ६० वर्ष पूरा भएका नागरिकले फिजियोथेरापीका लागि श्वासप्रश्वास पुनःस्थापना केन्द्रमा सम्पर्क राख्न सकिने बताए। शिविरमा आएकी स्थानीय त्वचा टोलका ७६ वर्षीय जेष्ठ नागरिक पूर्णलक्ष्मी प्रजापतिले शिविरको प्रशंसा गर्दै दमको समस्या पहिलो पटक परीक्षण गरेको बताइन्। शिविरमा नगरपालिका वडा नं ७, ८, ९ र १० वडाका एक सय ३७ जनाले परीक्षण गराएका छन्।"
साँखुमा हुने माधवनारायण व्रतकथाको तयारी पूरा,भक्तपुर : काठमाडौंको साँखुमा लाग्ने एकमहिने माधवनारायण (स्वस्थानी व्रतकथा) तथा शालीनदी मेलाको तयारी पूरा भएको छ। पुस शुक्ल पूर्णिमादेखि माघ शुक्ल पूर्णिमासम्म लाग्ने मेलाको तयारी पूरा भएको श्री माधवनारायण स्वस्थानी व्रत तथा शालीनदी सुधार समितिका अध्यक्ष बालकृष्ण श्रेष्ठले बताए। यो वर्ष पुस २२ गते शुक्रबारदेखि मेला लाग्दैछ। भक्तजनहरूको सेवासुविधालाई मध्यनजर गर्दै सार्वजनिक यातायातले सेवा दिन तयार रहेको उनले सुनाए। साँखु आउने व्रतालुहरूलाई सुरुमा लगत संकलनका लागि नाम दर्ता एवं स्थान व्यवस्थापन गरिने छ। समितिले व्रत सुरु हुनुभन्दा केही अगाडिदेखि नै बसोबासको व्यवस्था गर्न सहजीकरण गरिरहेको जनाएको छ। शान्ति सुरक्षाका लागि सालीनदी परिसरभित्र विभिन्न ठाउँमा सीसीटिभी क्यामेराको व्यवस्था मिलाउने प्रबन्ध गरिएको छ। सामुदायिक प्रहरी सेवा केन्द्र तथा सामुदायिक प्रहरी एवं महानगरीय प्रहरी प्रभाग साँखुअन्तर्गत विशेष प्रहरी टोली परिचालन गरिने छ। भक्तजनहरूलाई मास्क र स्यानिटाइजर वितरण गरिने छ। व्रतालुहरूबाट टीका प्रसाद ग्रहण गर्न चाहने भक्तजनहरूका लागि छुट्टै व्यवस्था गरिने छ।
सत्ती भन्सारमा अख्तियारको छापा,टीकापुर : भारतीय बजार तिकुनियाँबाट विना भन्सार चारवटा एसी ल्याएका खक्रौलास्थित सत्ती भन्सार कार्यालयका प्रमुख विमलकुमार साहबारे अख्तियार दुरुपयोग अनुसन्धान आयोगले अनुसन्धान थालेको छ। आयोगको महेन्द्रनगरस्थित कार्यालयले शुक्रबार कार्यालयमा पुगी घटनाबारे अनुसन्धान थालेको हो। भारतबाट विना भन्सार पानासोनिक कम्पनीका चारवटा एसी ल्याउँदै गरेको समाचार 'अन्नपूर्ण पोस्ट्'ले प्रकाशित गरेपछि घटनाबारे अख्तियारले चासो लिएको थियो। आयोगको महेन्द्रनगर कार्यालयका प्रमुख रामबहादुर कुरुवाङले घटनाबारे अनुसन्धान सुरु गरेको जानकारी दिए। चारजनाको टोलीले कार्यालयका कर्मचारीहरुसँग सोधपुछ गर्नुका साथै केही कागजात समेत नियन्त्रणमा लिएको बताइएको छ। भन्सार कार्यालयका प्रमुख साह नै तस्करीमा संलग्न रहेको समाचार प्रकाशित भएपछि आयोगले अनुसन्धान थालेको हो। उनले केही दिन अघि भन्सार कार्यालयको से१ झ ३०२ नम्बरको गाडीमा भारतीय बजार तिकुनियाँबाट एसी ल्याइरहेको अवस्थामा रंगेहात पक्राउ परेका थिए। उनको गाडीबाट पानासोनिक कम्पनीका एसी बरामद भएका थिए। उनले आफ्ना जेठान नाता पर्ने घनश्याम चौधरीलाई करारमा कार्यालयको ड्राइभरमा नियुक्त गरेका छन्।
घर र आँगन आफ्नो बाँकी सबै साहुको,"बझाङ: छबिसपाथिभेरा६ उदयपुर टोलकी केउसी बिकको परिवार लामो समय साहुको खेत जोत्दै, सिलाई कटाइ गर्दै र आरन चलाउँदै आएको थियो। १५ वर्षअघि श्रीमान् पाप्या बिकको क्षयरोगका कारण थलिएर निधन भएपछि केउसी बिकको जीवन निकै सकसपूर्ण छ। साना दुई छोरालाई हुर्काउन केउसी निकै भौतारिइन्। अहिले केउसीका छोराबुहारी र नाती नाती भए पनि घर र आँगन मात्रै हुँदा निकै असहज छ। एक दुई कोठे भवन नेपाल सरकारको जनता आवास कार्यक्रमबाट निर्माण भएको भए पनि एक कोठामा भान्सा र एक कोठामा ७ जनाको परिवारसँगै सुत्नुपर्ने बाध्यता छ। घर नहुँदा ७ जना एकै कोठामा सुत्नुपरेको दुखेकोसहितको बाध्यता उनले सुनाइन्। छोराको ज्यालामजदुरीबाट खानै पुग्दैन यो परिवारलाई। उनले भनिन्,घर त दुईटा छन्। एक घरमा जेठो छोरोको ५ जना परिवार बस्छ। म कान्छा छोरासँग सरकारले बनाइदिएको घरमा बस्छु। यही दुई कोठे घर हो। एक भान्साका रुपमा प्रयोग भएको छ। एक कोठामा हामीसँगै सुत्छौं। छोराबुहारीसँगै सुत्नुपर्दा अफ्ठ्यारो त लाग्छ तर के गर्नु? नाती काखीमा च्यापेर सुत्छु। बिहान उठ्छु त्यही आँगनमा खुट्टा टेक्छु। केही काम पाइँदैन। जग्गा जमिन पनि छैन। सरकारले यो घर दिनाले बस्न पाइरहेका छौं। अझैं हाम्रा मर्का धेरै छन्। घर र यही आँगन मात्रै हाम्रा हो, बाँकी सबै हाम्रा साहुको हजुर के गरौं। छबिसपाथिभेरा गाउँपालिका ६ उदयपुर टोलदेखि माटे साँघुसम्म १२० दलित परिवार बसोबास गर्छन्। उनीहरुसँग आफूबस्ने घर र आँगन बाहेक जग्गा जमिन छैन। विगतमा साहुको हलो जोतेर, आरन चलाएर, सिलाइकटाइ गरेर खलो मागेका उनीहरु अहिले यी सबै कुराबाट बञ्चित भएपछि सकसपूर्ण जीवन बिताइरहेका छन्। गाउँमा जीवन गुजरा नचलेपछि ३० परिवार त सदाका लागि गाउँ नै छोडेर भारत पलायन भएका छन्। गाउँमै भएकाका पनि युवा भारतबाट कमाइ गरी घर गुजारा चलाइरहेका छन्। उनीहरुसँग अहिले जीवन गुजराका लागि आफ्नै जग्गा जमिन छैन। उदयपुरकै शेरबहादुर बिक पुराना आरन चलाएर जीवन गुजारा गरिरहेका व्यक्ति हुन्। उनीसँग एक घर र एक खेत छ। उनलाई त्यो खेतबाट गुजारा चलाउन त पुग्दैन तर जसोतसो गुजरा चलाइरहेको उनी बताउँछन्। उनी सरकारलाई आफ्नो दिगो व्यवसाय चल्ने आरन मेसिन ल्याइदिए सहज हुने बताउँछन्। उनका अनुसार विभिन्न गैरसरकारी संस्था र नेपाल सरकारबाट सामान्य हिसाबले कुखुरा पालन, बंगुर पालन, बाख्रा पालनको अवसर आए पनि यी कार्य दिगो हुन सकेनन्। अहिले उदयपुर टोलका दलितको हलो जोत्ने काम पनि छुटेन र मुक्त हलियाको लिष्टमा पनि नाम आएन। उनीहरुलाई वर्षभरि खान नपुग्ने भएकाले उनीहरुको खाद्य अधिकारका लागि मानवअधिकारवादी संस्था फियान नेपालले खाद्य अधिकार समूह गठन गरेर समूहको स्थानीय सरकारदेखि सरोकारवालाहरुसँग सहजीकरण वकालत, पैरवी, समन्वय र सहकार्य गरिरहेको छ। मंसिर २८ गते फियान नेपालका फिल्ड संयोजक सीता सिंहसँग उनीहरुले आफूहरुलाई मुक्त हलियाको लिस्टमा राखेर सरकारलाई सेवा सुविधा उपलब्ध गराइदिन आग्रह गरे। छबिसपाथिभेरा गाउँपालिकाले पनि त्यहाँका बासिन्दाको अवस्था पहिचान गरि आवश्यक तालिम, सीप विकासका औजार उपलब्ध गराउने बारे सोचिरहेको बताएको छ। गाउँपालिका अध्यक्ष बसन्त चलाउनेले आफूले उदयपुरका बासिन्दा दिगो सोचका साथ योजना मागेको र त्यही अनुसार व्यवस्थापन गर्ने बताए। अध्यक्ष चलाउनेका अनुसार त्यहाँका बासिन्दासँग लालपुर्जा भएकोले भूमिहिन, सुकुमबासी भन्न नमिल्ने अवस्था छ तर उनीहरुसँग कसैको घरको मात्रै र कसैसँग थोरै जमिन र घरको मात्रै छ। जीवन गुजाराका लागि वर्षभर रोजगार भइरहने बाटो देखाइदिन उनीहरुले माग गरे पनि के योजना बनाउने भन्ने स्थानीय सरकारले सोच्न नसकेको अवस्था छ। त्यहाँका बासिन्दा दैनिक ज्याला मजदुरी गरेर र भारतबाट छोरा नातीले पठाएको रकमले खाद्यान्न खरिद गरेर खाने गर्छन्। तर त्यही पनि अपूग हुने गरेका कारण खाद्य अधिकारका लागि उनीहरुको सरकारसँग लडाइँ छ। २१ भदौ २०६५ मा सरकारले हलिया प्रथा अन्त्य भएको घोषणा गर्यो। यो घोषणासँगै कसैले हलिया राख्न नपाउने, ऋण तिर्न नसकी पुस्तौंदेखि साहुको हलो जोतिरहेका हलियाको सम्पूर्ण ऋण आफैंले तिरिदिने र पूर्वहलियाको पुनस्स्थापनाका निम्ति विभिन्न कार्यक्रम सञ्चालन गर्ने घोषणा सरकारले गर्यो। जिल्ला विकास समिति बझाङले २०७२ सालमा तयार पारेको दलित प्रोफाइल मा जिल्लाभर १ हजार ६ सय ८३ परिवारसँग आफ्नो घरजग्गा नभएको, उनीहरू सबैजसो हलिया र खलिया रहेको उल्लेख छ। बझाङका १५ भन्दा धेरै गाउँमा बाजेबराजुका पालादेखिको ऋण चुक्ता गर्न साहुको हलो जोतिरहेका हलिया भेटिन्छन्। तल्कोट गाउँपालिकाको भुलवाडा, ल्वारवाडा, खौला, सुनिकोट, मस्टा गाउँपालिकाको रिलु, मस्टा, भातेखोला, डुग्राकोट, रनाडा, जयपृथ्वी नगरपालिकाको डाँडागाउँ, छयाला, भण्डार, हेमन्तवाडा, रिठापाटा, छविस पाथीभेरा गाउँपालिकाको उदयपुर, झुटेडा, ल्वाडा, ब्यासी र दुर्गाथली गाउँपालिकाको गैरामा यो संख्या ठूलो छ। यसैगरी थलारा गाउँपालिकाको बिस्खेत, मालुमेला पारा काट्ने केदारस्युँ गाउँपालिकाको बागथला, देउरा, भामचौर, भैरवनाथ, बुङगल नगरपालिकाको खिरातडी, पीपलकोट देउलीकोट, खप्तड छान्ना, गडराय, लामातोला, कालुखेती, पौवागढी, पाटादेवल लगायत गाउँमा ठूलो संख्यामा हलिया छन्। यी गाउँमा करिब १ हजार २ सयको हाराहारी हलिया छन्। यति ठूलो संख्यामा आज पनि हलियाहरू काम गरिरहन बस्नुपर्ने बाध्यताले १० वर्षअघिको हलिया मुक्ति घोषणालाई गिज्याइरहेको छ।"
आज तमु ल्होसार मनाइँदै,"काठमाडौं : गुरुङ समुदायले पुरानो वर्षलाई बिदाई गरी नयाँ वर्षलाई स्वागत गरेर पुस १५ गते शुक्रबार तमु ल्होसार पर्व मनाउँदै छन् । ल्हो को अर्थ वर्ष र सार को अर्थ फेरिनु भएकाले वर्ष फेरिने दिनलाई तमु ल्होसार भनिएको हो । तमु ल्होसारलाई गुरुङ समुदायले नयाँ वर्षका रूपमा भव्यरूपमा मनाउँछन् । तमु ल्होसार पर्व सूर्यको किरणसँग सम्बन्धित छ । गुरुङ बाहुल्य रहेको लमजुङ, गोरखा, तनहुँ, स्याङ्जा, मनाङ, कास्की, पर्वतलगायत जिल्लामा सूर्यको ताप पहिले आउने भएकाले पुस १५ मा यो पर्व मनाउने गरिएको हो । यसपछि क्रमशः तामाङ र शेर्पा जातिको बसोबास भएको क्षेत्रमा सूर्यको ताप आउने भएकाले माघ र फागुनमा यो पर्व मनाइने विश्वास गरिन्छ । पुस १५ गतेको रात सबैभन्दा लामो हुने र यसपछिका रात घट्दै जाने भएकाले पनि यस पर्वको महत्त्व रहेको बताइन्छ । तमु ल्होसारका अवसरमा आज सरकारले सार्वजनिक बिदा दिएको छ । यस अवसरमा टुँडिखेलमा गुरुङ समुदायले विशेष कार्यक्रमको आयोजना गरेको जनाइएको छ । कार्यक्रममा गुरुङ समुदायका मानिस परम्परागत एवं सांस्कृतिक वेशभूषामा सजिएर सहभागी हुन्छन् । कार्यक्रममा गुरुङ समुदायको परिकार विशेषको समेत प्रदर्शनी गरिने छ । रासस"
६ वर्षीया बालिकालाई करणी गरेको आरोपमा युवक पक्राउ,सोलुखुम्बु :सोलुखुम्बुमा ६ वर्षीया बालिकालाई जबरजस्ती करणी गरेको आरोपमा एक युवक पक्राउ परेका छन्। पक्राउ पर्नेमा माप्यदुधकोशी गाउँपालिका५ का २८ वर्षीय सांगे शेर्पा रहेको जिल्ला प्रहरी कार्यालय सोलुखुम्बुले जनाएको छ। सोलुदुधकुण्ड नगरपालिका७ गार्माकी बालिकालाई बिहीबार करणी गरेको आरोपमा शेर्पालाई आज (शुक्रबार) पक्राउ गरिएको प्रहरी निरीक्षक अनील मिश्रले जानकारी दिए। बालिकाको जिल्ला अस्पताल फाप्लुमा स्वास्थ्य परीक्षण गरिएको छ। घटनाका विषयमा थप अनुसन्धान भइरहेको प्रहरीले जनाएको छ।
कम्बोडियाको होटेलमा आगलागी हुँदा झापाका पाण्डेको मृत्यु,"झापा : कम्बोडिया र थाइल्यान्ड सीमा नजिकैको एक क्यासिनोमा भीषण आगलागी हुँदा झापाका निराकर पाण्डेको ज्यान गएको छ। कम्बोडियास्थित पोइपेट सहरको ग्राण्ड डायमन्ड सिटी होटेल र क्यासिनोमा बुधबार राती आगलागी हुँदा झापा बिर्तामोड नगरपालिका १ निवासी ४० वर्षीय निराकर पाण्डे ज्यान गएको हो। सो क्यासिनोमा आगलागी हुँदा पाण्डेसहित १९ जनाको मृत्यु भएको छ भने ६० बढी घाइते भएका अन्तर्राष्ट्रिय सञ्चारमाध्यमले जनाएका छन्। पाण्डे बिर्तामोड नगरपालिका१ का वडा अध्यक्ष अग्निप्रसाद पाण्डेका माइला छोरा हुन्। अन्तर्राष्ट्रिय झापाली समाजका अध्यक्ष दीपक ओलीको सहयोगमा एनआरएन कम्बोडियाका अध्यक्ष लालसिंह खडकाले दिएको जानकारी अनुसार होटेलमा आगलागी हुँदा निराकर त्यही फेसेका थिए। घण्टौँसम्म आगो नियन्त्रणमा नआउँदा उनले आफूलाई बचाइदिन एनआरएन खड्कासँग अनुरोधसमेत गरेका थिए। उनले पटक पटक घरका परिवारजन र साथीभाइसँग भिडियो कलमार्फत कुराकानीसमेत गरेका थिए। होटेलबाट बाहिर निस्किने सबै ढोकाहरू बन्द भएको र अब बाच्ने कुनै सम्भावना नरहेपछि उनले आफूलाई बचाउन होटेलको १२ तलाबाट हाम फालेका थिए। होटेलबाट हाम फाल्नुअघि उनले आँखाबाट आँसु झार्दै परिवारजनसँग एक घण्टा बढी लामो गफगाफ गरेका थिए। उनले बोलेको भिडियो कुराकानीमा ९ वर्षीय छोरा आर्मनलाई सम्झाउँदै भनेका छन् , 'सानी, मेरो आँखाको नानी, बाबु म तिमीलाई धेरै माया गर्छु है। बाबा अलवेज लभ यु। जहाँ भए पनि जसरी बसे पनि बाबाले तिमीलाई सधैँ सम्झिनुहुन्छ है बाबु। आर्मन इज द वेस्ट है सानु।' उनले भने, अब सुन है, मामुलाई धेरै माया गर्नु, अग्नि बुबा, लीला मामुलाई माया गर्नू है। लमजुङ बुबा मामुलाई माया गर्नू सबैभन्दा ठुलो कुरा राम्रो मान्छे बन्नुपर्छ है छोरा। 'कसैलाई चिट गर्नुहुँदैन, फ्रड गर्नुहुँदैन। आफूले सकेको सहयोग गर्नुपर्छ है छोरा। विशेष गरी मामाहरूलाई कहिल्यै पनि चित्त नदुखाइदिनु। माइजूहरूलाई चित्त नदुखाइदिनु तिमीले। उहाँहरूले धेरै गर्नुभएको छ, माइजूहरूले। लमजुङ बुबा आमाले पनि धेरै गर्नुभएको छ। है सानु तिमी धेरै ठुलो मान्छे बन्नू। ज्ञानी हुनू', उनले भने, ' अनि रह्यो दिनेश सिलवाल, जो तिमी ठूलोबाबा भन्छौ। है उमेरले ऊ मभन्दा कान्छो भए पनि म दाइ भन्छु उसले मलाई दाजु भन्छ। उसलाई एकदम रेस्पेक्ट गर्नू, है बाबु। उनले आफ्नो छोरोलाई परिवारजनका अन्य सदस्य र आफन्तलाई माया र इज्जत गर्न भनेका छन्। उनले कसैलाई फ्रड नगर्नु, ज्ञानी बन्नु भनेर छोरालाई दिएको त्यो उपदेश नै अन्तिम कल भएको पारिवारिक स्रोतले जनाएको छ। अन्तर्राष्ट्रिय झापाली समाजका अध्यक्ष ओलीले समेत आफ्नो गृह जिल्ला झापाका पाण्डे आगलागीमा परेको थाहा पाएपछि सबै नेटवर्क प्रयोग गरे पनि उनलाई बचाउन नसकेको जानकारी दिएका छन्। हाल पाण्डेको शवलाई आइसमा राखिएको उनले बताए।"
७२ वर्षमा घर्तीलाई नागरिकता,"दाङ : नेपालमा १६ वर्ष पूरा भएको नागरिकले नागरिकता बनाउन पाउँछ तर दाङमा एक महिलाले ७२ वर्षको उमेरमा मात्र नागरिकता प्राप्त गरेकी छिन्। तुलसीपुर उपमहानगरपालिका१८ दुधरासकी राधिका घर्तीले नागरिकता बनाउने उमेर पुगेको साढे पाँच दशकपछि मात्र नेपाली नागरिकता पाएकी हुन्। रोजगारीका लागि परिवारसहित भारतमा घर्ती सानै उमेरदेखि नै भारतमा बसेकी थिइन्। परिवारको दैनिक चलाउनका लागि भारतमा बस्दै आएकी घर्तिले समयमा नागरिकता बनाउन पाइनन्। भारत बस्दा नागरिकताको आबश्यकता परेन, उनी भन्छिन, उमेर हुँदा कमाएर खाइयो पछि घर नेपाल फर्कदा यसको महत्व बुझे अनि नागरिकता बनाउने प्रक्रियामा लागे। ज्याला मजदुरी खान सक्ने उमेरसम्म भारतमै बसेकी उनी अहिले दुधरासमा परिवारसँग बस्दै आएकी छिन्। परिवारको आर्थिक अवस्था दयनीय भएकै कारण उनले आफ्नो जीवननै भारतमा श्रम गरेर बिताएको बताइन्। बस्ने घर समेत नभएको अवस्थामा वडा नं १८ को कार्यालयले बस्ने घर बनाइदिएको छ। वडा कार्यालयको सहयोगमा घर बनेपछि उनी अहिले आफ्नी १०४ वर्षीय आमाको हेरचाह गर्दै दैनिकी धान्ने खर्च जुटाउँदै आएकी छिन्। समयमै नागरिकता नबनाउँदा राज्यबाट उपलब्ध हुने सेवा सुविधाबाट समेत बञ्चित हुनु परेको उनले बताइन्। विसं २००७ सालमा जन्मिएकी घर्तीले गत ४ पुसमा नागरिकता प्राप्त गरेकी हुन्। नागरिकता बनेपछि खुसी साट्न उनी वडा कार्यालयसम्म पुगेको वडा कार्यालयले बताएको छ। लामो समयसम्म नागरिकता नबनाउँदा कानुनी प्रकृया, कागजी प्रक्रियाहरू झन्झटिलो भएको अनुभव सुनाइन्। प्रहरी, प्रसाशन, स्थानीय सरकारलगायतका हरेक निकायमा धाउनुपर्ने भएकाले सास्तीसमेत भएको उनले बताइन्। नागरिकता बनाउँदा आवश्यक प्रकृया कहाँ र कसरी पुरा गर्ने भन्ने विषयमा जानकारी नभएपछि वडा कार्यालय र प्रहरी प्रशासन लगायतको सहयोग लिनु परेको उनले बताइन्। नागरिकता प्राप्त भएसँगै अबदेखि आफूले सामाजिक सुरक्षाभत्ता पाउने भन्दै उनी खुसी भइन्। आफू हुर्कदै गरेको अवस्थामा बुबाको मृत्यु भएको र आमाको स्याहारसुसारका लागि अन्य कोही नभएकाले आफूले आमालाई पाल्दै आएको उनले बताइन्। पछिल्लो समय काम गरेर खाने अवस्था नभएकाले राज्यबाटै मिल्ने भत्ताले परिवारको खर्च जुटाउन सकिने भन्दै उनी खुसी साट्न वडा कार्यालयसम्म पुगेकी थिइन्।"
ताप्लेजुङमा सद्भावसहित मनाइयो ल्होसार (फोटो फिचर),"ताप्लेजुङ: ताप्लेजुङमा विभिन्न जातजाति तथा समुदायको सद्भावपूर्ण सहभागितामा गुरुङ समुदायको विशेष पर्व तमु ल्होसार मनाएका छन्। विभिन्न खेलकुद, सांस्कृतिक कार्यक्रम, झाँकी पदर्शन, र्याली लगायतका कार्यक्रम गरी ल्होसार मनाइएको हो । तमु ल्होसारका अवसरमा (तमु ह्युल छोँज धिँ) गुरुङ राष्ट्रिय परिषद् ताप्लेजुङले आयोजना गरेको कार्यक्रममा अन्य समुदायका मानिस पनि आफ्नो भेषभुषा सहित कार्यक्रममा सहभागी भएका थिए। कार्यक्रममा विभिन्न समूदायको सांस्कृतिक नृत्य समेत प्रदर्शन गरिएको थियो। यस्तै अन्य जातजाति र समुदायका मानिससमेत गुरुङ भेषभूषासहित कार्यक्रममा सहभागी थिए। तमु ल्होसारको अवसरमा आयोजिक कार्यक्रममा सहभागीको तस्बिर"
काठमाडौंमा यसरी मनाइँदै छ तमु ल्होसार (तस्बिरसहित),"काठमाडौं : काठमाडौं लगायत देशैभर गुरुङ समुदायले ल्होसार मनाउँदै छन्। नेपाली गूरूङ समूदायका मानिसले बस्नतपूरदेखि टुँडिखेलसम्म ल्होसारको अवसरमा र्याली गरेका छन्। कार्यक्रममा गुरुङ समुदायका मानिस परम्परागत एवं सांस्कृतिक वेशभूषामा सजिएर सहभागी भएका छन्। कार्यक्रममा गुरुङ समुदायको परिकार विशेषको समेत प्रदर्शनी छ। तमु ल्होसार नेपाल, भारतको सिक्किम र दार्जिलिङ क्षेत्रका गुरुङ समुदायले मनाउने गर्छन्। यो चाडमा गुरुङ समुदायका मानिस आफ्नो सांस्कृतिक पहिचान झल्काउने पहिरन लगाउँछन्। पुरानो वर्षलाई बिदाई गरी नयाँ वर्षलाई स्वागत गरेर पुस १५ गते शुक्रबार तमु ल्होसार पर्व मनाइन्छ। ल्हो को अर्थ वर्ष र सार को अर्थ फेरिनु भएकाले वर्ष फेरिने दिनलाई तमु ल्होसार भनिएको हो । तमु ल्होसारलाई गुरुङ समुदायले नयाँ वर्षका रूपमा भव्यरूपमा मनाउँछन् । तमु ल्होसार पर्व सूर्यको किरणसँग सम्बन्धित छ । गुरुङ बाहुल्य रहेको लमजुङ, गोरखा, तनहुँ, स्याङ्जा, मनाङ, कास्की, पर्वतलगायत जिल्लामा सूर्यको ताप पहिले आउने भएकाले पुस १५ मा यो पर्व मनाउने गरिएको हो । यसपछि क्रमशः तामाङ र शेर्पा जातिको बसोबास भएको क्षेत्रमा सूर्यको ताप आउने भएकाले माघ र फागुनमा यो पर्व मनाइने विश्वास गरिन्छ । पुस १५ गतेको रात सबैभन्दा लामो हुने र यसपछिका रात घट्दै जाने भएकाले पनि यस पर्वको महत्त्व रहेको बताइन्छ । तमु ल्होसारका अवसरमा आज सरकारले सार्वजनिक बिदा दिएको छ ।"
सशस्त्र प्रहरी जवान महत मस्याङ्दीमा बेपत्ता,काठमाडौं: सशस्त्र प्रहरी जवान अनन्त महत मस्याङदी नदीमा बेपत्ता भएका छन्। भक्तपुरबाट सरुवा भई पत्र लिएर मनाङ जादै गरेका उनी मस्याङदी नदीमा बेपत्ता भएका हुन्। सशस्त्र प्रहरी बल प्रधान कार्यालय हलचोकले दिएको जानकारी अनुसार उनी शुक्रबार बिहान साढे १०बजे मस्याङदी गाउँपालीका४ काभ्रेभिरबाट बेपत्ता भएका हुन्। उनी लमजुङ बेसिशहरबाट मनाङतर्फ जादै गर्दा बाटोमा गाडी रोकेर ओलिएका थिए। ग१ज ७३३५ नम्बरको गाडीमा सवार महत सडक किनारमा शौच गर्ने क्रममा भीरबाट लडेको सशस्त्र प्रहरीले जनाएको छ। भीरबाट उनी मस्याङदी नदीमा खसेका थिए। नदीमा बेपत्ता उनको खोजी जारी छ।
सन् २०२२ मा झण्डै ६६ हजार विदेशी पर्यटक मुस्ताङ पुगे,"जोमसोम: मुस्ताङ भ्रमण गर्ने विदेशी पर्यटकको संख्या बढेको छ। सन् २०२२ मा ६५ हजार ९४० विदेशी पर्यटकले मुस्ताङ भ्रमण गरेका छन्। विगतका वर्षमा ६० हजारको हाराहारीमा पर्यटक मुस्ताङ पुग्ने गरेका थिए। यो वर्ष भने विगतभन्दा पर्यटक आवागमनको संख्या बढेको अन्नपूर्ण सरक्षणक्षेत्र आयोजना (एक्याप) जोमसोमले जनाएको छ। कोरोना कहर अघि औसत ५० हजारदेखि ६० हजारसम्म सार्क तथा तेस्रो मुलुकका विदेशी पर्यटकले मुस्ताङको भ्रमण गर्ने गरेकोमा सन् २०२२ मा भने कोरोना अघिको रेकर्डलाई यो वर्षको पर्यटक संख्याले तोडेको छ। सन् २०२२ को डिसेम्बर २७ तारिखसम्म मुस्ताङमा ६५ हजार ९ सउ ४० जना विदेशी पर्यटक भित्रिएको मध्ये ४६ हजार ७ सय २४ जना सार्क राष्ट्रका विदेशी पर्यटक छन् भने १९ हजार २ सय ६ जना तेस्रो मुलुकका विदेशी पर्यटक रहेको अन्नपूर्ण संरक्षणक्षेत्र आयोजना(एक्याप)जोमसोमका कार्यालय प्रमुख अशोक सुवेदीले जानकारी दिए। सन् २०२२ मा भित्रिएका विदेशी पर्यटक भित्रिएको मध्ये अधिकांश भारतीय छन्। सन् २०२२ मा ४८ राष्ट्रका विदेशी पर्यटकले मुस्ताङको भ्रमण गरेको एक्याप प्रमुख सुवेदीको भनाइ छ। मुस्ताङमा भित्रिएका विदेश पर्यटक मध्ये १३ हजार ६२५ जनाले राउण्ड अन्नपूर्ण चक्रीय पदमार्ग हुँदै मुस्ताङ पुगेका थिए। जसअन्तर्गत तेस्रो मुलुकका १३ हजार ४९ जना, भारतीय ५६५ जना, बंगलादेशका ६ जना श्रीलंका ४ जना र भुटानका १ जना पर्यटक छन्। यसैगरी सन् २०२२ मा ३ हजार ११२ जना विदेशी पर्यटकले उपल्लो मुस्ताङको भ्रमण गरेका छन्। सन् २०२१ मा भने कोरनाका कारण ३१२ जना विदेशीले मात्र उपल्लो मुस्ताङको भ्रमण गरेका थिए। कोरोना कहरका समयमा मुस्ताङमा पर्यटकको उपस्थिति ज्यादै न्यून रहेको एक्याप जोमसोमको तथ्यांकले देखाएको छ। सन् २०२१ मा जम्मा २ हजार ३ सय विदेशी पर्यटक मुस्ताङ भित्रिएका थिए। जसमध्ये भारतीय १ हजार ८८५ जना र तेस्रो मुलुकका जम्मा ४१५ जनाले मुस्ताङको भ्रमण गरेको एक्याप जोमसोमले जनाएको छ। सोसमय ६०२ जनाले मात्र उपल्लो मुस्ताङ र राउण्ड अन्न्नपूण पदयात्रा गरेका थिए। सन् २०२० मा कुल २ हजार ३४७ जना विदेशी मुस्ताङ भित्रिएका थिए। जसमध्ये १ हजार ९९३ जना भारतीय र ३५४ जना तेस्रो मुलुकका विदेशी पर्यटक थिए। मुस्ताङमा अहिलेसम्म उच्चसंख्यामा पर्यटक वृद्धि भएको एक्याप जोमसोमका कार्यालय प्रमुख अशोक सुवेदीको भनाइ छ। कोरना संक्रमण न्यूनीकरण भएसँगै मुस्ताङको पर्यटन चलायमान अवस्थामा रहेको एक्यापको दावी छ। कोरोना न्यूनीकरण र सडक सञ्जालको सहजतासँगै मुस्ताङको पर्यटनक्षेत्रमा अप्रत्याशित फड्को मारेको पर्यटन व्यवसायी सुरज गुरुङले जानकारी दिए। हामी एकदमै आशावादी र उत्साहित भईरहेका छौं, पर्यटनक्षेत्रमा निकै राम्रो सुधार देखिएको छ, पर्यटन व्यवसायी गुरुङले भने, अबका दिनमा पनि पर्यटनले यही रफ्तारमा गति लिनेछ। मुस्ताङमा सार्क र तेस्रो मुलुकका पर्यटकसहित उल्लेख्य मात्रमा नेपाली आन्तरिक पर्यटकको समेत वृद्धि भईरहेको छ। मुस्ताङमा आन्तरिक पर्यटकको अभिलेख संकलन नगर्ने भएपनि सन् २०२२ मा झन्डै ५ लाख बढी नेपाली आन्तरिक पर्यटकले मुस्ताङको भ्रमण गर्ने गरेको पाईएको छ। मुस्ताङको पर्यटन क्षेत्र चलायमान भएसँगै यहाँका पर्यटन व्यवसायी निकै उत्साहित भएका छन्।"
रेलेखोलाको ५० प्रतिशत निर्माण सकियो,"नारच्याङ (म्याग्दी): म्याग्दीको अन्नपूर्ण गाउँपालिका४ नारच्याङमा ६ मेगावाट क्षमताको रेलेखोला जलविद्युत आयोजनाको ५० प्रतिशत निर्माण सकिएको छ। ह्युम कन्सल्ट प्राली प्रर्वद्धक रहेको आयोजना आगामी असार महिनाभित्र सम्पन्न गर्ने लक्ष्य सहित निर्माणलाई तिब्र बनाएका छन्। आयोजनाले एक वर्षअघि पूर्वाधार निर्माण शुरु गरेको थियो। सिभिल तर्फ बाँध, पाइपलाइन र विद्युतगृह, इलेक्ट्रोमेकानिकल, हाइड्रोमेकानिकल र प्रशारण लाइन निर्माण सँगसँगै अघि बढाएको आयोजनाका इञ्जिनियर आयुश भट्टराईले जानकारी दिए। गत वर्षको मंसिर महिनादेखि शुरु भएको आयोजनाको हालसम्म समग्रमा ५० प्रतिशत निर्माण सकिएको छ, उनले भने आगामी असार महिनाभित्र परिक्षण उत्पादन शुरु गर्ने लक्ष्य सहित निर्माणलाई तिब्रता दिएका छौ। सिभिल ठेकेदार साकुरा पावर कन्ट्रक्सनले खोपारा लेकको फेदीमा पर्ने कालोखोलामा बाँधको आधा काम सकेको छ। बाँध नजिकै ५०५० मिटर लामा दुई वटा पानी थिग्राउने पोखरी (डिसेण्डर) निर्माणको काम अन्तिम चरणमा छ। बाँध देखि विद्युतगृह सम्म तीन हजार ६०० मिटर दुरीको पाइपलाइन जडानको काम शुरु भएको छ। बाँधमा पुग्ने पहुचमार्गको कुनातर्फ पाइपलाइन राख्ने ठाउँ बनाइएको छ। रेलेखर्कमा जग्गा व्यवस्थापनको काम सकेर विद्युतगृहको संरचना निर्माण थालिएको छ। विद्युतगृह देखि दाना सवस्टेशन जोड्ने ३३ केभी क्षमताको ५ किलोमिटर प्रशारण लाइन निर्माणको प्रक्रिया अघि बढेको आयोजनाका आवासीय इञ्जिनियर लोकबहादुर नायकले बताए। डोजर, ब्याकुहोलोडर लगायत उपकरणका अतिरिक्त दैनिक १३० जना मजदुर र ४० जना भन्दा बढी प्राविधिक तथा कर्मचारी आयोजना निर्माणमा परिचालन भएका छन्। सुरुङ र नहरको बिकल्पमा पाइपलाइबाट पानी ल्याएर ५०५ मिटर माथिबाट विद्युतगृहमा खसालिने भएको छ। आयोजनाले तीन वर्ष लगाएर नारच्याङको बेशी गाउँदेखि लेकगाउँ हुदै बाँध र रेलेखर्क स्थित विद्युतगृह निर्माण स्थलसम्म १७ किलोमिटर पहुँचमार्ग निर्माण गरेको थियो। छहरा, हकनी र गौडाका पहाड फुटाएर करिब एक किलोमिटर दुरीमा ११ वटा घुम्तिको सडक बनाएको आयोजनाका जनसम्पर्क अधिकृत होमनाथ पाण्डेले बताए। रेलेखोलाले पहुँचमार्ग बनाएपछि १५० घरधुरीको बसोबास रहेको नारच्याङको लेकगाउँ सडक सञ्जालमा जोडिएको छ। यसअघि स्थानीयबासी, तत्कालीन जिबिस र गाउँपालिकाले एक करोड रुपैयाँ भन्दा बढी खर्च गरेपनि बेशी देखि लेकगाउँ जोड्ने सडकको बिचमा रहेको पहाड छिचोल्न नसकेर अलपत्र परेको थियो। वडा सदस्य श्याम पुर्जाले बेशीगाउँबाट लेकगाउँ पुग्न यसअघि एक घण्टा लाग्ने गरेकोमा अहिले २० मिनेटमै पुग्न सकिने भएको बताए। प्रतिमेगावाट २० करोड रुपैयाँ लागत अनुमान गरिएको रेलेखोलामा कुल लागतको ५० प्रतिशत हिमालयन र २० प्रतिशत राष्ट्रिय बाणिज्य बैंकले लगानी गरेका छन्। नारच्याङमा हाल २ मेगावाट क्षमताको तातोपानी साना, ४२ मेगावाट क्षमताको म्रिस्तीखोला र ५ मेगावाट क्षमताको घलेम्दीखोला जलविद्युत आयोजना सञ्चालनमा रहेका वडा अध्यक्ष लोकबहादुर फगामीले बताए। ११० मेगावाट क्षमताको निलगिरि पहिलो र निलगिरि क्यासकेड जलविद्युत आयोजना निर्माण अन्तिम चरणमा छन्। ९१४ मेगावाट क्षमताको सुपर घलेम्दी जलविद्युत आयोजना निर्माणको तयारीमा छ। कालीगण्डकी हाइड्रोपावर लिमिटेड प्रर्वद्धक रहेको १६४ मेगावाट क्षमताको कालीगण्डकी गर्ज जलविद्युत आयोजनाको विद्युतगृह नारच्याङमा बनाउन प्रस्ताव गरिएको छ। माउन्टेन इनर्जी नेपालले म्रिस्तीखोलाको विद्युतगृहबाट निस्कने पानीलाई प्रयोग गरेर अर्को १२ मेगावाट क्षमताको म्रिस्तीखोला दोस्रो जलविद्युत आयोजना निर्माणको तयारी गरेको छ। हाइड्रो सपोर्ट प्राली प्रर्वद्धक रहेको ५३५३ मेगावाट क्षमताको मध्य कालीगण्डकी जलविद्युत आयोजनाको बाँध अन्नपूर्ण गाउँपालिकाको नारच्याङ र दानाको सिमानामा बनाउन प्रस्ताब गरिएको छ।"
कोरलानाकाको पूर्वाधार निर्माणमा जोड,जोमसोम राष्ट्रिय सभा अध्यक्ष गणेश तिमिल्सिनाले उत्तरदक्षिण जोड्ने गौरवको (बेनीजोमसोमकोरला)सडक आयोजनासँगै उत्तरी कोरलानाकामा जतिसक्दो चाँडो पूर्वाधार निर्माणमा जोड दिनुपर्ने बताएका छन्। पोखराबाट म्याग्दी हुँदै सडक निरीक्षणका क्रममा मुस्ताङको जोमसोम आईपुगेका अध्यक्ष तिमिल्सिनाले सडक निर्माण सँगसँगै कोरलानाकामा पूर्वाधार निर्माणको प्रक्रिया अघि बढाउन ढिलो गर्न नहुँने बताएका छन्। मुस्ताङको जोमसोम स्थित होटल ओम्स होम्समा आयोजित कार्यक्रममा राष्ट्रिय सभा अध्यक्ष तिमिल्सिनाले राष्ट्रिय गौरवको सडकमा अपेक्षित सुधारउन्मुख देखिएको बताए। राष्ट्रिय सभा अध्यक्ष तिमिल्सिनाले कोरला सडक स्तरोन्नतिसँगै पूर्वाधार निर्माणको काम एकसाथै सम्पन्न हुन आवश्यक रहेको बताए। चीनसँग जोडिएको उत्तरी कोरलानाकामा चीनपक्षले ठुला भौतिक संरचना निर्माण गरेको उल्लेख गर्दै राष्ट्रिय सभा अध्यक्ष तिमिल्सिनाले अब नेपाल पक्षले पनि संरचना निर्माणमा ढिलो गर्न नहुँने बताए। कोरलानाकामा पूर्वाधार निर्माण भएपछि नाका खोल्ने र यसले त्रिदेशीय ब्यापार सम्वन्धलाई स्थापित गर्ने राष्ट्रिय सभा अध्यक्ष तिमिल्सिनाको भनाइ छ। राष्ट्रिय गौरवको बेनीजोमसोमकोरला सडकको चरम ढिलासुस्ती भएको मुस्ताङका सरोकारवालाले बताएका छन्। निर्माण कन्ट्रक्सन र ठेकेदारको रवैयाले कोवाङजोमसोम १६ किमी सडकको काम प्रभावित हुँदा जोमसोमको पर्यटन प्रभावित बनेको जोमसोमका स्थानीय शेरबहादुर गुरुङले सुनाए।
पुष्पा न्यौपाने मृत्यु प्रकरण : आत्महत्या दुरुत्साहन मुद्दामा सुधन संग्रौला जेल चलान,काठमाडौं : पुष्पा न्यौपाने मृत्यु प्रकरणमा सुधन संग्रौला जेल चलान भएका छन्। उनी आत्महत्या दुरुत्साहन मुद्दामा जेल चलान भएका हुन्। बानेश्वरकी २६ वर्षीया न्यौपानेले आत्मदाह गरेको प्रकरणमा जिल्ला अदालत काठमाडौंले संग्रौलालाई पुर्पक्षका लागि थुनामा राख्ने आदेश दिएको हो। काठमाडौं१० बानेश्वर बुद्धनगर बस्ने २७ वर्षीय पुष्पाको काठमाडौं४ धुम्बाराहीका सुधनसँग गत भदौ १८ गते इन्गेजमेन्ट भएको थियो। उनीहरूबीच गत माघदेखि प्रेम सम्बन्ध रहेको बताइएको छ। प्रेमलाई विवाहमा परिणत गर्ने योजनामा रहेकी पुष्पा गत आइतबार धुम्बाराहीस्थित मधु संग्रौलाको घर अगाडि आगो लाग्दै गरेको अवस्थामा भेटिइन्। उपचारका क्रममा न्यौपानेको सोमबार बिहान कीर्तिपुर बर्न अस्पतालमा मृत्यु भयो।
बेनीमा अतिक्रमण हटाउन सुरु,"बेनी : म्याग्दीको बेनी नगरपालिकाले सार्वजनिक जग्गा अतिक्रमण गरेर निर्माण गरिएका भौतिक संरचना हटाउन थालेको छ। सार्वजनिक जग्गाको अतिक्रमण हटाउने र संरक्षण गर्ने नगरपालिकाको अभियानअन्तर्गत शुक्रबार कालीपुल बसपार्कमा सार्वजनिक जग्गामा बनाइएका अव्यवस्थित भौतिक संरचना हटाएको छ। नगरप्रमुख सुरत केसी, वडाध्यक्ष उत्तम कर्माचार्य, कार्यपालिका सदस्य कृष्णकुमार विश्वकर्मा लगायतको उपस्थितिमा डोजर चलाएर संरचना हटाइएको हो। बेनी नगरपालिका८ मा पर्ने कालीपुलको बसपार्क विस्तार र निर्माणका लागि टिकट काउन्टर, रेष्टुरेष्ट, सार्वजनिक शौचालय र भवन हटाएको हो। वडाध्यक्ष कर्माचार्यले बसपार्कलाई व्यवस्थित बनाउन अव्यवस्थित भौतिक संरचना डोजर चलाएर हटाइएको जानकारी दिए। सार्वजनिक जग्गा भाडामा लिएर अस्थायी संरचना बनाएर व्यवसाय गर्दै आएका सम्बन्धित व्यक्ति, संस्था र यातायात कम्पनीहरूसँग गरिएको सम्झौताको म्याद बसपार्क निर्माणको काम सुरु भएपछि नगरपालिकाले थपेको थिएन, उनले भने सम्बन्धित पक्षले अटेरी गरेपछि बाध्य भएर नगरपालिका आफैं अग्रसर भएर संरचना भत्काउन बाध्य भएको हो। कालीपुल बसपार्क निर्माण स्थलमा पर्ने यातायात कम्पनीको दुईवटा टिकट काउन्टर, कालीपुल युनाइटेड क्लवको भवन, सार्वजनिक शौचालय लगायतका संरचना हटाइएको हो। म्याग्दी उद्योग वाणिज्य संघले स्थापना गरेको पर्यटक सूचना केन्द्रको भवनको घेराबार पर्खाल पनि भत्काइएको छ। बसपार्क निर्माण स्थलमा पर्ने होटल तेजल एण्ड रेष्टुरेन्टका सञ्चालक भोजबहादुर कार्कीसँग पुष २२ गतेभित्र संरचना हटाउने सहमति भएको छ। सो होटलको पछाडिको भाग भत्काई सकिएको छ। जिल्ला ट्राफिक प्रहरी कार्यालयको भवन अगाडिको घेराबार पर्खाल पनि भत्काउन नगरपालिकाले छलफल अगाडि बढाएको जनाएको छ। सघन सहरी तथा भवन डिभिजन कार्यालय बागलुङले कालीपुल बसपार्कको गुरुयोजना अनुसार टर्मिनल भवन निर्माण अन्तिम चरणमा पुर्याएको छ। भवन निर्माण आसपासका क्षेत्रमा बसपार्क ढलान गर्नका लागि संरचनाहरूभत्काइएको हो। बिस २०७४ मा तयार पारिएको २१ करोड रुपैयाँ लागत अनुमानसहित कालीपुल बसपार्कको विस्तृत परियोजना प्रतिवेदन (डीपीआर) अनुसार अहिले भौतिक संरचना निर्माण भइरहेको छ। नगरपालिका कार्यालय अगाडि म्याग्दी नदी माथिमा रहेको मोटरेबल पुलको हाँडेभिर तर्फ रहेको संरचना हटाएर त्यहाँ पनि जिपपार्क बनाउने तयारी गरेको नगर प्रमुख केसीले बताए। नगरपालिकाले पुल नजिकै भाडामा दिएको जग्गामा व्यवसाय गरेकासँगको सम्झौताको म्याद यसअघिनै सकिएकाले सो ठाउँ छाड्न पटक पटक पत्राचार गरेको हो। पुल नजिकै अतिक्रमण हटाएर बागलुङ, भकिम्ली र बरंजा चल्ने जीप तथा बस पार्किङ स्थल बनाउने नगरपालिकाको योजना छ। जिल्ला प्रशासन कार्यालय अगाडिको सार्वजनिक जग्गामा भाडामा बसेका व्यवसायीहरूसँग पनि नगरपालिकाले सम्झौता थपेको छैन। त्यहाँ पार्किङ स्थल बनाउनका लागि व्यवसायीहरूलाई हट्न सार्वजनिक सूचना जारी गरेको छ। बेनी नगरपालिका ८ कालीपुलको पुरानो बजारको एक रोपनी भन्दा बढी अतिक्रमण हटाएर पार्क (उद्यान) बनाइएको छ। बेनीको सार्वजनिक जग्गा, पुल, खोल्सा र सडक अतिक्रमण गरेर घर, अस्थायी टहरा बनाएका छन्। नगरपालिकासँग सम्झौता गरेर सार्वजनिक जग्गा भाडामा लिएर व्यवसाय गरेका कतिपयले वर्षौदेखिको बक्यौता तिरेका छैनन्। केहीले सस्तोमा भाडामा लिएको सार्वजनिक जग्गामा संरचना बनाएर महँगोमा भाडामा लगाएका छन्।"
प्रचण्डले ल्होसारको शुभकामना दिंदै भने : पर्वले आपसी सम्बन्ध बढाउँछ,"काठमाडौं : प्रधानमन्त्री पुष्पकमल दाहाल प्रचण्ड ले विविधताभित्र एकता र सामाजिक सद्भाव हाम्रा सांस्कृतिक अभ्यासका अनुशरणयोग्य उदाहरण रहेको बताए। नेपाली तमु र दुरा समुदायले पुरानो ल्हो (वर्ष)को बिदाइ र नयाँ ल्हो (वर्ष)को स्वागतका रुपमा मनाउने ल्होसार पर्वका अवसरमा शुभकामना सन्देश दिंदै प्रधानमन्त्री दाहालले सद्भाव र एकतालाई प्रवर्द्धन गर्ने एक विशिष्ट पर्वका रुपमा ल्होसार स्थापित भएको बताए। उनले यस पर्वले समस्त नेपालीबीच आपसी सम्बन्ध सदृढ हुने विश्वास लिएको बताए। ल्होसार पर्वका अवसरमा स्वदेश तथा विदेशमा रहेका नेपालीमा सुख शान्ति, सुस्वास्थ्य, दीर्घायु र समृद्धिको शुभकामना व्यक्त गर्दै प्रधानमन्त्री दाहालले पारस्परिक सद्भाव र सहिष्णुताको भावनालाई अझ प्रगाढ र सुदृढ बनाउन प्रेरणा प्रदान गरोस् भन्ने कामनासमेत गरे ।"
१५ करोडको लगानीमा वालिङमा नमूना बसपार्क बनाइने,"स्याङ्जा : स्मार्ट सिटीका रूपमा परिचित वालिङ् नगरपालिकाले सुविधासम्पन्न बसपार्क निर्माण गर्ने भएको छ। वालिङ बजारको शीतलनगरमा नमूना बसपार्कको रूपमा झण्डै १५ करोडको लागतमा पार्क निर्माण गरिने भएको हो। पार्क निर्माणसँगै व्यवस्थित सवारी पार्किङको सुविधा पुग्ने बताइएको छ। स्मार्ट सिटीको नामले परिचित वालिङमा व्यवस्थित पार्किङ अभावले समस्या सिर्जना हुँदै आएको थियो। राजमार्ग छेउछाउमै सवारी साधन पार्किङ्ले बजार क्षेत्र साँघुरो भएको थियो । नगरपालिकाले पार्कका लागि विस्तृत परियोजना प्रतिवेदन(डीपीआर) तयार पारेको जनाएको छ। बसपार्क निर्माणका लागि शहरी विकास कोषको ९० र वालिङ नगरपालिकाको १० प्रतिशत लगानीमा डीपीआर तयार भएको नगरप्रमुख कृष्ण खाँणले जानकारी दिए। पार्कको टर्मिनल भवन, घेरा पर्खाल, वर्कशप, आन्तरिक बाटो लगायत सम्पूर्ण निर्माणको लागि १४ करोड ४१ लाख रुपैयाँ बजेट अनुमान छ। यसका लागि शहरी विकास कोषबाट ८० प्रतिशत ऋण र वालिङको २० प्रतिशत लगानीमा काम हुनेछ। प्रतिघण्टा ९६ वटा सवारी साधन पार्किङ गर्न सकिने छ। लामो दूरीमा चल्ने साधनहरू प्रतिघण्टा ४८ वटा र बिजुलीबाट चल्ने बसहरू प्रतिघण्टा ८ वटा, प्रतिघण्टा २ पाङ्ग्रे १० वटा, निजी सवारी कारहरू २० वटा अटाउने क्षमताको बनाउनेगरी डीपीआर तयार भएको नगरपालिकाले जनाएको छ। पार्क निर्माणको काम केन्द्र सरकार र प्रदेश सरकारको समपुरक योजनाका रूपमा अघि बढाइने भएको छ। पब्लिकप्राइभेट पार्टनरसीप (पीपीपी) मोडेलमा बसपार्क निर्माणको काम हुने छ।"
स्याङ्जामा यौन दुर्व्यवहारका १० घटना दर्ता,"स्याङ्जा: एक वर्षमा स्याङ्जामा ५७ वटा मानवअधिकार हनन् सम्बन्धी घटना दर्ता भएका छन्। गतवर्षको तुलनामा यो वर्ष मानवअधिकार उल्लंघनका घटनामा कमी देखिएको हो। अंग्रेजी एक वर्षे अवधिमा स्याङ्जामा भएका मानवअधिकार हनन् सम्बन्धी हत्या, हिंसा, बलात्कार, बलात्कारका प्रयास, बाल यौनशोषण तथा दुर्व्यवहार, घरेलु हिंसा लगाएतका ५७ घटना विभिन्न कार्यालयमा दर्ता भएका हुन्। अनौपचारीक क्षेत्र सेवा केन्द्र (इन्सेक) स्याङ्जाले मानव अधिकार वर्ष पुस्तक २०२३ को प्रकाशन पूर्व आयोजित समीक्षा कार्यक्रममा स्याङ्जा प्रतिनिधि राधाकृष्ण शर्माले सन् २०२२ जनवरीदेखि डिसेम्बर २७ सम्मको अवधिमा स्याङ्जामा यौनदुब्र्यवहार सम्बन्धी १० वटा घटना भएको बताए। अघिल्लो वर्षको तुलनामा यस वर्ष मानवअधिकार उल्लंघनका घटनामा १० प्रतिशतले कम भएको हो। घरेलु हिंसामा ३१ वटा उजुरी दर्ता भएका छन्। खानलगाउन नदिएको ४ वटा, विवाह दर्ता र जन्मदर्ता नगरिदिएको र नागरिकता नबनाइदिएको भन्दै एकएक वटा उजुरी परेका छन्। घरायसी झैझगडामा १४ वटा, कुटपिटमा ८ वटा, गालीगलौजमा ४, हेलाहोचोमा एउटा उजुरी दर्ता भएका हुन्। ती उजुरी मध्ये २५ वटामा मिलापत्र भएको र ६ वटा उजुरी अदालत समक्ष पेश गरिएको उल्लेख छ। एक वर्षमा ३ जना पुरुषको हत्या भएको छ भने कुटपिट तथा दुर्व्यवहारमा १३ वटा उजुरी छन। ती मध्ये ८ महिला र ५ पुरुष छन्।"
कसेनीको सामूहिक आक्रमण घटना : अदालतको फैसलाप्रति पीडितको असन्तुष्टि,"विराटनगर : मोरङको बेलबारी नगरपालिका५ कसेनीस्थित लोहन्द्रा खोलामा भएको सामूहिक आक्रमण घटनासँग सम्बन्धित मुद्दा झण्डै अढाई वर्षपछि अदालतले किनारा लगाएको छ। २०७७ साल भदौ १२ गते सामूहिक आक्रमणमा परेर १ जनाको मृत्यु र ३ जना घाइते भएका थिए। घटनामा संलग्न भएको अभियोगमा २० जनाविरुद्ध कर्तव्य ज्यान र ज्यान मार्ने उद्योग मुद्दा दर्ता गरिएको थियो। फैसला गर्दै मोरङ जिल्ला अदालतले बिहीबार मुद्दाको अन्तिम किनारा लगाएको हो। न्यायाधीश राजेशकुमार कटुवालको इजलासले घटनाका मुख्य योजनाकार बेलबारीका विनयकुमार सरदार, विशालकुमार खवास, ग्रामथान गाउँपालिकाका वीरेन्द्रकुमार खाँ, दिपेन भनिने दीपेन्द्र चौधरी, राजेन्द्र राई (थुलुङ) र के के भनिने कृष्णकुमार चौधरीसमेत ६ जनालाई कसुरदार ठहर गरेको छ। इजलासले बेलबारी५ का विनयलाई कर्तव्य ज्यानतर्फ जन्मकैद (२५ वर्ष) र ज्यान मार्ने उद्योगतर्फ ३ वर्ष कैद सजायको फैसला गरेको अदालतका सूचना अधिकारी हेमबहादुर बुढाथोकीले बताए। अदालतले विनयबाट मृतकका परिवारलाई क्षतिपूर्तिवापत १ लाख रुपैयाँ भराउने फैसला पनि गरेको छ। साथै घाइतेमध्येका समुन्द्रराज राईको उपचार खर्चवापत ३ लाख ७० हजार ४ सय ८ रुपैयाँ उनीबाटै तिराउने फैसलासमेत भएको जानकारी बुढाथोकीले दिए। उनका अनुसार अभियुक्तमध्ये ५ जनालाई मतियारका रूपमा कसुरदार ठहर गर्दै जहनी २ वर्ष कैद सजायको फैसला भएको छ। बन्चरो, खुकुरी लगायतका हतियारले प्रहार गर्दा घाइते भएका उनको घटना भएकै दिन मोरङको बूढीगंगास्थित विराट शिक्षण अस्पतालमा मृत्यु भएको हो। अदालतले यस घटनामा संलग्न भनिएकामध्ये ९ जनालाई सफाई दिएको छ। अभियुक्तहरु जितेन्द्रकुमार चौधरी, ञानु भनिने ञानव थुलुङ राई, अनोज भनिने अनोदकुमार माझी, ओम धामी, प्रेम चौधरी, बलराम चौधरी, कचालु गीतार खवास भनिने यक्षकुमार चौधरी, राजिन राई र नलिन खवास भनिने नलिनलाल गच्छदारले सफाई पाएका हुन्। हालसम्म फरार रहेका अभियुक्तहरु प्रभात चौधरी, मायालु भनिने दिनेश चौधरी माझी, अशोक खवास, शम्भु भनिने दिनेश मास्के र दीपु खवाससमेत ५ जनाको मुद्दा भने मुल्तवीमा राखिएको छ। अदालतले यही पुस ४ गते नै अभियुक्तमध्ये ६ जनालाई कसुदार ठहर गर्दै ९ जनालाई सफाई दिएको थियो। तर, सजाय निर्धारण भने अदालतले बिहीबार गरेको हो। फैसलाको पूर्णपाठ आउन बाँकी छ। उक्त घटनामा परेर बेलबारी५ का ४० वर्षीय चन्द्रकुमार राईको मृत्यु भएको थियो। बन्चरो, खुकुरी लगायतका हतियारले प्रहार गर्दा घाइते भएका उनको घटना भएकै दिन मोरङको बूढीगंगास्थित विराट शिक्षण अस्पतालमा मृत्यु भएको हो। घटनामा उनकै परिवारका ३ जना सदस्य घाइते भएका थिए। घटनामा चन्द्रकुमारका दाजु सहीकुमार, भाइ समुन्द्रराज र भतिज (सहीकुमारका छोरा) गौरव घाइते भएका थिए। मृतक चन्द्रकुमारका दाजु धनकुमार राईको जाहेरीले प्रतिवादीविरुद्ध मुद्दा चलेको थियो। धनकुमारले भने अदालतकै फैसलामा प्रश्न उठाएका छन्। विराटनगरमा पत्रकार सम्मेलनको आयोजना गर्दै उनले फैसलाप्रति असन्तुष्टि व्यक्त गरेका हुन्। घटनामा संलग्न १ जनालाई मात्रै कर्तव्य ज्यान मुद्दामा दोषी ठहर गरियो। अरुलाई उन्मुक्ति दिइयो, उनले भने, सम्मानित अदालतबाट पनि हामी पीडितले न्याय पाएनौं। अपराधीलाई चोख्याउने काम भयो। धनकुमारले अदालतको फैसलाबाट पीडामा परेकाहरु थप पीडित बन्नुपर्ने अवस्था आएको गुनासो पोखे। घटनामा संलग्नलाई अपराधबाट चोख्याउने काम भएकाले न्यायकर्ताबाट नै थप अन्याय र पीडा महसुस भएको उनको दुःखेसो छ। केकुन प्रभावका कारण अपराधीलाई चोख्याइयो र हामी पीडितमाथि थप अन्याय गरियो भन्ने कुराको छानबिन गरेर न्यायका लागि आवाज उठाइदिन सबैसामु आग्रह गर्छु, धनकुमारले भने। पैसाको प्रलोभन देखाउँदै मुद्दा फिर्ता दिन दबाब दिए। नमानेपछि धम्की दिन थाले, उनले भने, अहिले अदालतको फैसला पनि पीडककै पक्षमा आइदियो। थप उपचारका लागि रकम जुटाउन समस्या भइरहेको छ। घाइतेमध्ये भाइ समुन्द्रसहित उपस्थित भएर उनले पत्रकार सम्मेलन गरेका हुन्। समुन्द्रको टाउकाको शल्यक्रिया गरेर हड्डी निकालिएको छ। उक्त हड्डी देखाउँदै धनकुमारले भने, भाइहरु र भतिजको उपचारमा २५ लाख रुपैयाँभन्दा बढी खर्च भयो। ऋण गरेर उपचार गरियो। कसैले पनि सहयोग गरेनन्। पारिवारिक आर्थिक अवस्था कमजोर भएकाले ज्यालामजदुरी गरेर जीविका चलाउनुपर्ने हाम्रो बाध्यता छ। उपचारवापत खोजेको ऋण तिर्न नसक्दा भएको १ कट्ठा जग्गा पनि साहुलाई जिम्मा लगाउनुपर्ने अवस्था आएको गुनासो धनकुमारको छ। उनका अनुसार उपचारमा संलग्न चिकित्सकले समुन्द्रको टाउकामा स्टिल राख्नुपर्छ भनेका छन्। ५६ लाख रुपैयाँ लाग्छ भनिएको छ। तर, खर्च अभाव हुँदा सम्भव नभएको उनले सुनाए। घटनामा परेर घाइते भएकामध्ये भाइहरु सहीकुमार र समुन्द्र गरिखान नै नसक्ने अवस्थामा पुगेको धनकुमार बताउँछन्। उनका अनुसार घटनापछि पीडक पक्षबाट अनेक धम्की खेप्नु पर्यो। पैसाको प्रलोभन देखाउँदै मुद्दा फिर्ता दिन दबाब दिए। नमानेपछि धम्की दिन थाले, उनले भने, अहिले अदालतको फैसला पनि पीडककै पक्षमा आइदियो। थप उपचारका लागि रकम जुटाउन समस्या भइरहेको छ। विवाद सामूहिक आक्रमणमा परिणत हुँदा एकै परिवारका १ जनाको मृत्यु र ३ जना घाइते भएका हुन्। घाइते समुन्द्रले पनि धेरै चिसो र गर्मी हुँदा चोट लागेको ठाउँ सहनै नसक्ने गरी दुख्ने गरेको बताए। सवारीचालक रहेका उनी घटनाअघि दैनिक ५६ सय रुपैयाँ कमाउने गरेको बताउँछन्। अहिले भीडभाडमा बस्न सक्दिन। धेरै रिँगाटा चल्छ। प्राय पुराना कुराहरु स्मरणमा छैनन्। उपचार गराउने चाहना भए पनि पैसा छैन। घटना गराउनेले सहयोग गरेनन्, समुन्द्र भन्छन्। कुनैपनि मुद्दाको फैसलामा चित्त नबुझेमा फैसलाको पूर्णपाठ आइसकेपछि सरकारी वकिलमार्फत माथिल्लो अदालतमा पुनरावेदन गराउन पाउने अधिकार पीडितलाई छ। धनकुमारले कानुनी व्यवस्था अनुसार मोरङ जिल्ला अदालतको फैसलाविरुद्ध उच्च अदालत विराटनगरमा पुनरावेदन गर्नका लागि सरकारी वकिललाई आग्रह गरिने बताए। अदालतका एक अधिकारी भन्छन्, प्राप्त प्रमाणका आधारमा मुद्दाको फैसला भएको हो। मानिसको ज्यान गएको घटनासँग जोडिएको मुद्दाको फैसला प्रभावमा परेर गरिएको भन्नु नै गलत हो। यस्तो थियो घटना लोहन्द्रा खोलामाथि रहेको सुनसरीमोरङ सिँचाई आयोजनाको साइफनसहितको पक्की पुल २०७४ साल साउनको बाढीले बगाइदिएपछि खोला वारपार गर्नलाई समस्या भयो। मानिस र दुई चक्के सवारी साधन आवतजावत गर्न मिल्ने गरी स्थानीय युवाले बाँसको भाटा प्रयोग गरेर खोलामाथि अस्थायी पुल बनाएका थिए। त्यसको खर्च उठाउनभन्दै युवाहरुले पुल वारपार गर्दा प्रति मोटरसाइकल २५ रुपैयाँ लिन्थे। उक्त पैसासँग जोडिएको विवाद बढेर सामूहिक आक्रमणमा परिणत हुँदा ज्यानै जाने घटना भएको प्रहरीको निस्कर्ष छ। प्रहरीका अनुसार पुलबाट उठाएको पैसा आफूहरुलाई पनि दिनुपर्ने भन्दै बेलबारी५ का दिनेश भनिने घलेन्द्र श्रेष्ठलगायतका युवाले २०७७ भदौ ११ गते राति विवाद गर्न थाले। मोटरसाइकलमा आइपुगेका ग्रामथान२ का के के भनिने कृष्णकुमार चौधरी पनि विवादमा सामेल भए। त्यसपछि चौधरीले फोन गरेर विनयकुमार सरदारलाई बोलाए। केही युवासहित विनय आइपुगेपछि झन् उग्र बनेको विवाद स्थानीयले साम्य पारेर पठाए। तर, रिसईबी साँधेर बसेका विनयले केही युवालाई भेला पारेर ल्याउँदै भोलिपल्ट घटना गराएको अनुसन्धानबाट खुलेको छ। झगडा चाल पाएर सम्झाउन पुगेका चन्द्रकुमारको उनीहरुकै आक्रमणमा परेर मृत्यु भएको प्रहरीले जनाएको छ। विवाद सामूहिक आक्रमणमा परिणत हुँदा एकै परिवारका १ जनाको मृत्यु र ३ जना घाइते भएका हुन्। मृतक चन्द्रकुमार नृत्य प्रशिक्षक हुन्। अविवाहित उनी विराटनगरमा बसेर नृत्य सिकाउँथे। कोरोना संक्रमणका लकडाउन भएपछि गाउँमै गएर बसेका थिए।"
मटिहानी नगरपालिकाले बाड्यो पोसिलो आहार,"महोत्तरी: मटिहानी नगरपालिकाको कार्यालयले ५ सय जनालाई पोसिलो आहारसहितको झोला वितरण गरेको छ। नगरपालिकाको कार्यालयले एक कार्यक्रम गरी सुनौलो हजार दिनका आमालाई पोसिलो आहार सहितको झोला वितरण गरेको हो। मधेस प्रदेश स्वास्थ्य तथा सामाजिक विकास मन्त्रालय र मटिहानी नगरपालिकाको सहयोगमा स्वास्थ्य चौकीमार्फत सुनौलो हजार दिनका आमालाई वितरण गरिएको नगरप्रमुख हरिप्रसाद मण्डलले बताए। झोलामा १ किलो हलुवा, १ किलो दलिया, १ किलो मिठो मिश्रित खिचडी र १ किलो स्पेश खिर सुपर प्लस रहेको नगर स्वास्थ्य शाखा प्रमुख पवनकुमार मण्डलले बताए।"
सुदूरपश्चिममा पुस १५ को रौनक,"अछाममहेन्द्रनगर : आज पुस महिनाको १५ गते। सुदूरपश्चिमका जिल्लामा आजको दिनलाई धुमधामका साथ मनाउने गरिन्छ। एकापसमा जम्मा भएर कथा, गाउँखाने कथा सुन्ने सुनाउने पर्वका रूपमा लिने गरिन्छ। यहाँको स्थानीय भाषामा पुस १५ लाई पदुरो भन्ने गरिन्छ। अन्य पर्व जस्तै पुस १५ लाई पनि निकै महत्वमा साथ मनाउने गरिन्छ। यो पर्वमा दिनमा भन्दा रातिको समयमा एक ठाउँमा भेला भएर गरिने गतिविधिलाई विशेष महत्वका रुपमा हेर्ने गरिन्छ। टोल छिमेकको एक घरमा भेला भई आगो तापेर रातभर जाग्राम बस्ने, जाग्राम बसेका बेला विशेष गरी चामलको पिठोबाट बनेको ढुकढुके भुच्चाने रोटी, मास र चामल एउटै ठाउँका पिसेर बनाएको मासचाङ्गगले रोटी, तरुल, पिँडालु, सखरखण्डलगायतका कन्दमूलका साथै पाकेको फर्सी उसिनेर खाने चलन छ। अन्य चाडपर्वजस्तै पुस १५ लाई पनि विशेष रुपमा मनाउँदै आएको, साँफेबगर नगरपालिका४ का कालुसिंह कुँवरले बताए। उनले भने, १५ गतेको बेलुकी प्रत्येकको घरघरमा चामलको पिठोको ढुकढुके रोटी पाक्छ। कसैले त्यसलाई ढुकढुके रोटी त कसैले भुच्चाने रोटी भन्छन्। ढुकढुके वा भुच्चाने परिकार चामलको पिठोमा घिउ लगाएर आगोको ठूलो भट्टीमा पकाउने गरिन्छ। मास र चामल एउटैमा पिसेको रोटी पनि हुन्छ । नुन खुर्सानीसहित मसला पनि हालेर पकाउने गरिन्छ भने ढुकढुके रोटीमा घिउ मात्र मिसाइन्छ। टोल टोलमा सामूहिक रूपमा पनि पकाउने गरिन्छ। रातभर त्यहि रोटी खाएर वृद्धवृद्धाबाट लोक कथा एवम् दन्त्यकथा, गाउँखाने कथा सुन्ने सुनाउने गरिन्छ। आफुहरूको पालामा साँच्चै रातभर जाग्राम बस्ने, कथा सुन्ने प्रचलन रहे पनि अहिले भने त्यो हराउदै गएको कुवरले सुनाए। पुस १५ गतेको रात, वर्ष भरिकै सबैभन्दा लामो रात भएको विश्वासमा मनाउने गरिएको कुवँरले बताए। विशेष गरी किशोरीहरू मिलेर एउटै ठाउँमा जम्मा भइ रोटी पकाउने र इष्टमित्रको केटाहरू वा भिनाजुलाई निमन्त्रणा दिएर उनीहरूसँगै रोटी खाँदै न्याउले खेलेर, गीतकथा सुन्ने सुनाउने गरिन्छ। अछामको चौरपाटी गाउँपालिकाका छत्र खड्काले पुसको चिसो रातमा आफन्तहरूसँग मुढा बालेर (आगो बालेर) रमाइलो गरिने बताए। उनले भने, आजको राति केटीहरू एउटै ठाउँमा जम्मा भएर रोटी पकाउछन्, अनि भिनाजुलाई बोलाउछन् र रोटी भाँच्न लगाउँछन्। त्यसपछि सबै मिलेर रोटी खाँदै गाउँखाने कथा ,गीत गाउदै रमाइलो गर्छन्। पर्वको तयारी स्वरुप हरेक घरका गृहणीहरूले आआफ्नो घरमा खानाका मीठा परिकार पकाउने तयारीमा लाग्ने गर्छन्। पर्वमा विवाहित छोरी चेलीलाई घरमा आमन्त्रण गरी सत्कार गर्ने गरिन्छ। विशेषगरी रातभर नसुतेर यो पर्व मनाउने परम्परा रहेको भए पनि बदलिँदो परिवेशमा यसको खास महत्व दर्शाउने गरी मनाउने परम्परा भने हराउँदै जान थालेको बुढापाकाहरू बताउँछन्। रातभर नसुतेर यो पर्व मनाउने परम्परा रहेको भए पनि बदलिँदो परिवेशमा यसको खास महत्व दर्शाउने गरी मनाउने परम्परा भने हराउँदै जान थालेको जानकारहरूको भनाइ छ। पुसे १५ मनाउने प्रचलन सुदूरपश्चिम प्रदेशमा प्राचीनकालदेखि नै चल्दै आएको हो। हाल पुसे पन्ध्रको मौलिकता भने हराउँदै जान थालेको प्रगतिशील लेखक संघका अध्यक्ष साहित्यकार रमेश पन्त मीतबन्धुले बताए। पुस १५ को आसपास सबैभन्दा चिसो समय हुने भएकाले चिसोबाट बच्न र शरीर समेत फूर्तिलो हुने भएकाले चिल्लो पदार्थ हालेका तातो खानेकुरा खाने गरिएको स्थानीय बताउँछन्। डिसेम्बर २२ तारिखलाई विश्वभरि नै सबैभन्दा छोटो दिन भनिए पनि नेपाली समाजमा पुस १५ लाई छोटो दिन मान्ने गरिन्छ।"
सोलुखुम्बुको हुँगा खोलामा बेवारिसे शव फेला,सोलुखुम्बु : सोलुखुम्बुको सोताङ गाउँपालिका ५ स्थित हुँगा खोलामा एक बेवारिसे शव फेला परेको छ। सोताङ गाउँपालिका ४ र ५ हुँदै बग्ने उक्त खोलाको ढुङ्गाको छेउमा सडिसकेको अवस्थामा बिहीबार शव भेटिएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक अनिल मिश्रका अनुसार बिहीवार साँझ करिब ५ बजे स्थानीयले शव भेटिएको बारे इलाका प्रहरी कार्यालय सोताङमा खबर गरेका थिए। जानकारी पाएलगत्तै सोताङबाट खटिएको प्रहरी टोलिले सो स्थानमा पुगी घटनास्थल सुरक्षित गरेको छ। पहाडी मुलको जस्तो देखिने उक्त शवको लिङ्ग र वतन खुल्न नसकेको प्रहरी निरीक्षक मिश्रले बताए। शव सडिसकेको अवस्थामा रहेकाले पहिचान गर्न समस्या भएको छ। घटनाको विषयमा अनुसन्धान भइरहेको जिल्ला प्रहरी कार्यालय सोलुखुम्बुले जनाएको छ।
सम्भावनाको संसार,"केही साथीभाइ मिलेर जुत्ता बनाउने कारखाना खोले। उनीहरू एकआपसमा सल्लाह गर्दै आफ्नो व्यापारलाई बढाउँदै लैजान चाहन्थे। साथै उत्पादन गुणस्तरीय बनाउन लगानी पनि थप्दै जान थाले। एक गाउँबाट अर्को गाउँ र सहर हुँदै जुत्ता मुलुकभर पुयाउन सफल भए। यसका लागि उनीहरूले थुप्रै मानिसलाई रोजगार पनि दिए। त्यो कम्पनी केही वर्षमै प्रसिद्ध भयो। कम्पनीले विभिन्न देशमा आफ्नो जुत्ताको ब्रान्ड विस्तार गर्न थाल्यो। यसै क्रममा उसले अफ्रिकामा आफ्नो ब्रान्ड पुर्याउने र कारोबार विस्तार गर्ने योजना बनायो। उक्त कार्यका लागि कम्पनीले एकजना सेल्सम्यानलाई बजार अध्ययन गर्ने जिम्मा दिएर त्यहाँ पठायो। सेल्सम्यानले अफ्रिका पुगे। बजारमा निस्कँदा उनले त्यहाँ देखे कि अधिकांश मानिसको खुट्टामा जुत्ता छैन। उनी निरास र हतोत्साही भएर फर्किए। उनले कम्पनीलाई आफूले देखेजानेको विषयलाई प्रतिवेदन बनाएर पेस गरे। त्यसमा लेखिएको थियो, कम्पनीका लागि एकदमै नराम्रो समाचार छ, त्यस ठाउँमा मानिसहरूले जुत्ता नै लगाएका थिएनन्। हामीले त्यहाँ काम गर्नु भनेको घाटाको व्यापार गर्नु हो। कम्पनीले छड्के मार्ने सोच बनायो। अर्को सेल्सम्यानलाई त्यहाँ पठाएर फरक राय बुझ्ने निर्णय गयो। अर्को सेल्सम्यानलाई अफ्रिका पठायो। केही दिनपछि त्यो सेल्सम्यान अफ्रिका पुग्यो। बजार निस्कियो। जता गए पनि धेरैको खुट्टामा जुत्ता देखेन। अब के गर्ने ? उसलाई छटपटी भयो। उसको दिमागमा फरक विचार आयो। ऊ फर्कियो र प्रतिवेदन लेख्न बस्यो। जसमा उसले लेखेको थियो, धेरै राम्रो समाचार छ। त्यहाँ राम्रो व्यवसाय हुने सम्भावना छ, जुत्ता बेचेर हामी धेरै मुनाफा कमाउन सक्छौं। किनभने त्यहाँका मानिस जुत्ता नलगाउँदा रहेछन्। तर उनीहरूलाई एक पटक जुत्ताको महत्त्वबारे भने बुझाउनु पर्छ र किन्न सक्ने दरमा जुत्ता उपलब्ध गराएर क्रमशः महँगा जुत्ता किन्ने वातावरण तयार पार्नु पर्छ। नैतिक शिक्षा : सामान्य सोच र आँखाले नयाँ काम गर्न सकिँदैन। धेरैले नदेखेको ठाउँमा कसैले बलियो सम्भावना देख्न सक्छ। हुँदैन सकिँदैन भनेका ठाउँमा पनि अवसर हुन सक्छन्। मात्र देख्न सक्नुपर्छ सम्भावनाको संसार फराकिलो छ।"
सामुदायिक विद्यालयमा फर्जी शिक्षक,"जनकपुरधाम : जनकपुरधाम८ दशरथ नगरस्थित राष्ट्रिय प्राथमिक विद्यालयमा बुधबार करिब १ बजे पुग्दा विद्यालय सुनसान देखिन्थ्यो। जस्ताका छानामुनि ४ वटा कक्षा कोठा थिए। ५ सम्म पढाइ हुने यहाँ ४ र ५ का विद्यार्थीलाई एकैठाउँमा राखेर एक शिक्षक पढाइरहेका भेटिए। तर, दुइटा कक्षाका विद्यार्थीलाई एकै ठाउँ राख्दा पनि १० जना मात्रै थिए। अर्को कोठामा २ र ३ कक्षाका विद्यार्थीलाई सँगै बसाइएको थियो। उनीहरूको संख्या पनि ४ र ५ कोभन्दा बढी थिएन। दुइटा कक्षा संयुक्त रूपमा चलाइएकाले दुई जना शिक्षिका कक्षामा पढाउनुको साटो गफिँदै गरेको भेटिए। अर्को बालविकास कक्षा सञ्चालन भएको कोठामा करिब १५ जना बालबालिकाका लागि ४ जना शिक्षिका एकै कोठामा थिए। उनीहरूको काम पनि पढाउनेभन्दा गफ गर्ने नै थियो। करिब ४० जना मात्रै विद्यार्थी भएको यो विद्यालयमा ६ जना शिक्षिका र एक जना कार्यालय सहयोगी छन्। विद्यालयका प्रधानाध्यापक विन्देश्वर यादवले भने विद्यार्थीको संख्या बढी भए पनि विद्यालयनै नआएको भन्दै छल्ने प्रयास गरे। विद्यार्थी त १ सय ३५ जना जति छन्। तर, पढ्न नै आउँदैनन्। हामीले जबरजस्ती पनि ल्याउन सक्दैनौं, यादवले भने। उनी विद्यार्थीको अनुपातमा शिक्षकको संख्या भने बढी नै रहेको स्विकार गर्छन्। के गर्ने जनकपुरधाम उपमहानगरपालिकाले आवश्यकता नभए पनि शिक्षक पठाउने गरेपछि हामीले हाजिरी गराउनै पर्छ। यो उपमहानगरको कमजोरी हो। जानकी मन्दिर पछाडिको साँघुरो गल्लीभित्र छ अर्को विद्यालय श्री राप्रावि। यो जनकपुरधाम६ मा पर्छ। बिहान ११ बजे विद्यालय पुग्दा कक्षा कोठाहरूमा बालबालिकाको चहलपहल थियो। कक्षामा भएका बालबालिका पढ्न आएको भन्दा पनि नजिकैको घरहरूबाट विद्यालयमा घुमफिरका लागि आएको जस्तो देखिन्थे। बालबालिका न विद्यालयको पोसाकमा थिए, न जुत्ता चप्पल नै लगाएका थिए। मुटु काम्ने चिसोमा चिसो भुइँमा नांगै खुट्टा हिँडिरहेका करिब २५ जना साना बालबालिकालाई पढाउन विद्यालयमा ५ जना शिक्षक कार्यरत थिए। आधारभूत भौतिक संरचनासमेत नरहेको विद्यालयमा कहिलेकाहीँ त विद्यार्थीभन्दा शिक्षक बढी भेटिन्छन्। जनकपुरधाम १३ पिडारीमा सञ्चालित धत्ता टोल राप्राविको अवस्था पनि उस्तै छ। बस्तीभन्दा निकैभित्र रहेको सो विद्यालय बाहिरबाट झट्ट हेर्दा विद्यालय जस्तो पनि देखिन्न। तीनवटा ससाना कोठा र एउटा कार्यालय गरी चारवटा कोठामा सञ्चालनमा ल्याइएको विद्यालयमा बुधबार करिब २ बजे पुग्दा प्रधानाध्यापक रेखाकुमारी रायसहित तीन शिक्षिका र एक शिक्षक चौरमा बसेर घाम ताप्दै गरेको भेटिए। करिब १० जना विद्यार्थी उनीहरूको छेउमै कोही माटो खेल्दै त कोही खाजा खाँदै गरेका थिए। विद्यालयको रेकर्डमा ९९ जना बालबालिका अध्ययनरत रहेको देखिए पनि मुस्किलले २० देखि २५ जना बालबालिका मात्र त्यहाँ देखिन्थे। यस विद्यालयमा पनि ५ जना शिक्षक र एक जना कार्यालय सहयोगी गरी ६ जना कार्यरत छन्। यी तीन विद्यालय उदाहरण मात्रै हुन्। जनकपुरधाममा सञ्चालनमा रहेका सामुदायिक विद्यालयको अवस्था अधिकांशको यस्तै छ। जनकपुरधाममा हाल ४९ वटा सामुदायिक विद्यालय सञ्चालनमा छन्। जसमध्ये करिब एक दर्जनको अस्तित्व त झोलामा सीमित छ। शिक्षा र स्थानीय तहका कागजातमा विद्यालय देखिन्छ। तर, वास्तविक ठाउँमा भेटिँदैन। अधिकांशमा विद्यार्थीको अनुपातमा शिक्षक संख्या बढी रहेको जनकपुरधाम उपमहानगरपालिका नगर कार्यपालिकाका शिक्षा प्रशासन महाशाखा प्रमुख मेहिलाल यादव नै बताउँछन्। सामान्यतया ५० जना विद्यार्थीमा एक जना शिक्षक राख्नुपर्ने व्यवस्था छ। तर, नगरक्षेत्रमा सञ्चालित सामुदायिक विद्यालयहरूमा विद्यार्थी न्यून र शिक्षक बढी छन्। यस्तो हुनुको मुख्य कारण शिक्षक नेताहरूका आफन्त, श्रीमती, छोरी र बुहारीहरूलाई जागिर खाने ठाउँ बनाउनु हो। घरपायक ठाउँमा बस्न पाउने र उनीहरूले नपढाए पनि तलब भत्ता खान पाउने गरी आवश्यकता नै नरहेको विद्यालयहरूमा समेत जबरजस्ती विद्यालय बनाइएका छन्। उपमहानगरपालिकामा शिक्षाको अवस्था बेहाल नै छ। यहाँ शिक्षक दरबन्दी मिलान गर्न हामीले जति सक्दो प्रयास गरे पनि केही शैक्षिक माफियाहरूकै कारण दरबन्दी मिलान हुन सकेको छैन। कुन विद्यालयमा कस्ता शिक्षकहरू कार्यरत छन् ? त्यसको विवरणसमेत प्राप्त गर्न समस्या छ, महाशाखा प्रमुख यादवले भने। यादवले अनुगमनका क्रममा फर्जी शिक्षकसमेत फेला पारेको बताए। यहाँ फर्जी शिक्षकहरू भएको समेत हामीले फेला पारेका छौं। कतिपय विद्यालयहरू समायोजन गरेर आर्थिक भार न्यून गर्न सकिने भए पनि आफन्त पाल्नकै लागि बिना स्रोतसाधन र विद्यार्थी बिनै पनि सञ्चालन भइरहेका छन्। समस्या समाधान गर्न गाह्रो छ। शिक्षाविद् नित्यानन्द मण्डल सामुदायिक विद्यालयहरू शैक्षिक माफियाका लागि भर्ती केन्द्र बन्दा यस्तो समस्या आएको बताउँछन्। यसको परिणाम स्वरूप सामुदायिक विद्यालयहरूको शैक्षिकस्तर खस्किँदै गएको उनको भनाइ छ। अहिले मधेसमा राम्रो विद्यालय थोरै छन्। कर्तव्यनिष्ठ शिक्षकहरू पनि छन्। तर, धेरै विद्यालय झोलामा सीमित छन्। अहिले शिक्षाको अवस्था निकै खस्किएको छ। शिक्षा क्षेत्र स्थानीय तहमा गएपछि झनै राजनीतिक खेल सुरु भयो, उनी भन्छन्। यस्तै अवस्था रहे आगामी दिनमा सामुदायिक विद्यालयको अस्तित्वनै संकटमै पर्ने उनको तर्क छ। सामुदायिक विद्यालय समुदायको भावनाले खोलिएका हुन्छन्। २००७ सालपछि देशैभरि खोलिएका अधिकांश सामुदायिक विद्यालयहरूमा समाजका ठूलाबडा मान्छेहरूको प्रत्यक्ष संलग्नता हुन्थ्यो। समुदायका लागि जग्गा दान दिने, विद्यालय भवनमा श्रमदान गर्ने र असल नियतका साथ सामुदायिक विद्यालयहरू खोलिएका हुन्थे, उनले भने, पहिलापहिला सामुदायिक विद्यालयका प्रधानाध्यापक होस् वा शिक्षकहरू वा दातानै सबैका बालबच्चाहरू यही विद्यालयहरूमा पढ्थे। तर, अहिले त्यो समुदायको भावनानै हराएको छ। सामुदायिक विद्यालय जति खुले पनि राम्रो पठनपाठनका लागिभन्दा शिक्षक भर्नामा सीमित भएको अभिभावक बताउँछन्। सामुदायिक विद्यालयमा पठनपाठनको अवस्था नै छैन। शिक्षक अनुपस्थित रहने र विद्यालयमा हुँदासमेत विद्यार्थीलाई पढाउनुभन्दा आफ्नै काममा व्यस्त हुन्छन्। विद्यार्थीले केही सिकेका छैनन्, स्थानीय अभिभावक बेचन साहले भने। उनी अहिले विद्यालयहरू राजनीति गर्ने र आफन्त भर्ना गर्ने थलो मात्रै बनेको बताउँछन्। शिक्षक नै फर्जी जनकपुरधाम उपमहानगरपालिका शिक्षा प्रशासन शाखाको विवरणअनुसार नगरक्षेत्रका विभिन्न विद्यालयहरूमा कार्यरत १३ जना शिक्षक फर्जी छन्। शाखाद्वारा उपलब्ध गराइएको तथ्यांकमा बिना कोटा ठाडो निर्देशनमा पदस्थापन गराएका, अनियमित नियुक्ति भएका र निजी स्रोतमा भर्ना भएपछि प्राथमिक तहको राहत शिक्षक कोटामा फर्जी पदस्थापना गराएकाहरू धेरै छन्। तिनीहरूले समेत सरकारी तलब भत्ता दाबी गर्न थालेको हुँदा निकै अप्ठ्यारो अवस्था सिर्जना भएको शाखाको भनाइ छ। अनियमित रूपमा भएका नियुक्तिहरू र निजी स्रोतबाट नियुक्त भएर प्रावि राहत दरबन्दीको दाबी गर्ने कतिपय शिक्षकहरूले फर्जी नियुक्ति नै बनाएका छन्, शिक्षा महाशाखा प्रमुख मेहिलाल यादव भन्छन्, शिक्षा महाशाखाले यस विषयमा अनुगमननै गरेर विवरण कार्यालयमा पेस गरिसकेका छौं तर, यस्ता शिक्षकहरूलाई अहिलेसम्म पनि हटाइएको छैन। उनीहरू विभिन्न राजनीतिक दल र पार्टीहरूको संरक्षण भएकै कारण अटेर गरेर विद्यालयहरूमा बसेका छन्। विभिन्न शैक्षिक ब्यानरहरूमा आबद्धता भएकै कारण र राजनीतिक रूपमा पहुँचले गर्दा यस्ता फर्जी शिक्षकहरूलाई कारबाही हुन नसकेको महाशाखा प्रमुख यादव बताउँछन्। दरबन्दी नै संकास्पद शिक्षा मन्त्रालयले २०७६ साल भदौ ४ गते देशैभरिका विद्यालयहरूलाई दरबन्दी कायम गरेर दिएको थियो। सोअनुसार जनकपुरधाम उपमहानगरपालिकामा अधिकांश विद्यालयहरूमा विद्यार्थीको अनुपातमा शिक्षक बढी देखिएका थिए। जिल्लाभरिका शिक्षकहरू कोही काजमा आएका, सरुवामा आएका, अनियमित तरिकाले आएका र विशेषगरी विभिन्न शिक्षक सम्बन्ध पेसागत संगठनहरूमा लागेका शिक्षक नेताहरूले आआफ्नो विद्यालयमा शिक्षक करारमा नियुक्त गरेका छन्। यससम्बन्धी अद्यावधिक विवरण उपमहानगरपालिकासँग नभएकै कारण तलब बेरुजु हुने अवस्था रहेको शिक्षा महाशाखाले जनाएको छ। स्थायी शिक्षक कर्मचारीको हकमा तलबी प्रतिवेदन र अस्थायी करारको हकमा तलबी विवरण प्रमाणित गरेर मात्रै तलब भुक्तानी दिनुपर्ने व्यवस्था रहेको छ। तर, मनमौजी रूपमा शिक्षकहरूको तलब बाँड्दा उपमहानगरपालिकाको विगत पाँच वर्षमा १५ करोड रुपैयाँ शिक्षकहरूको तलबी बेरुजु छ भने करिब १८ करोड जति अनुदानहरू बेरुजु छ। समग्र रूपमा शिक्षामा मात्रै ३३ करोडभन्दा बढी बेरुजु रहेको जनाइएको छ। उपमहानगरपालिकाले गत वर्ष नगरक्षेत्रका विद्यालयहरूमा दरबन्दी मिलान गरी पठाएको थियो। तर, त्यस दरबन्दी मिलानलाई अटेर गरेर धेरैजसो शिक्षकहरू खटाइएको विद्यालयमा गएनन्, महाशाखा प्रमुख यादवले भने, दरबन्दी मिलानमा चित्त नबुझ्दा वर्तमान नगरप्रमुखले कि त दरबन्दी सच्याउनु पर्ने हो, कि नयाँ दरबन्दी कायम गर्नुपर्ने हो तर, त्यसो हुन सकेको छैन। हामीलाई अनावश्यक विवादमा तानियो जनकपुरधाम उपमहानगरपालिका १३ पिडारीमा रहेको राप्राविमा कार्यरत शिक्षक जगदीश रायमाथि बिना दरबन्दी नियुक्त भई बिना कोटा प्राथमिक विद्यालयको शिक्षक राहतमा ठाडो फर्जी पदस्थापना गराएको आरोप छ। जनकपुरधाम उपमहानगरपालिकाको शिक्षा महाशाखाले उनको नियुक्ति नै फर्जी रहेको दाबी गरेको छ। तर, राय भने आफूमाथि लगाइएको आरोप निराधार रहेको बताउँछन्। रेखाकुमारी रायलाई प्रावि शिक्षक राहत दरबन्दीमा विद्यालयको प्रधानाध्यापक बनाएका रायले आफू नियमसंगत रूपमा विद्यालयमा नियुक्त भएको बताउँछन्। २०६९ सालमा विद्यालय व्यवस्थापन समितिको निर्णयबाट म यस विद्यालयमा नियुक्त भएको हो, उनले भने, विभिन्न जालझेलहरू गरेर र आपसी दुश्मनी साध्नका लागि मलाई फर्जी भनिएको हो।"
