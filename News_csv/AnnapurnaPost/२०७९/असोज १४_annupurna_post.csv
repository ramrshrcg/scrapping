शीर्षक,विवरण
रसुवागढी नाकाबाट यसपटक भेडाच्यांग्रा आएन,"काठमाडौं : चीनको तिब्बतमा कोरोना देखिएपछि यसपटक रसुवागढी नाकाबाट दसैंका लागि भेडाच्यांग्रा आयात भएन। दसैंका सामग्री ल्याउनका लागि नाका सञ्चालनमा आएपनि यसपटक भेडाच्यांग्रा भने नआएको हो। रसुवा भन्सारका सूचना अधिकारी भरत अधिकारीले कोरोना कारण यसपटक भेडाच्यांग्रा नआएको बताए। 'नाकाबाट सामग्री आइरहेको छ,' उनले भने, 'तर यसपटक नाकाबाट पशुहरू आयात भएनन्।' गएको दसैंमा चिनियाँ व्यापारीले नाकासम्म नै भेडाच्यांग्रा ल्याइदिएका थिए। गत वर्ष पनि नाकाबाट मानिसको आवतजावत रोकेका कारण व्यापारीले नाकासम्म नै भेडाच्यांग्रा ल्याइदिएका थिए। गएको वर्ष दसैंमा डेड सय भेडाच्यांग्रा आयात भएको पशु क्वारेन्टाइन कार्यालय रसुवाले जनाएको छ। चीनको स्वशासित क्षेत्र तिब्बतबाट प्रत्येक वर्ष भेंडाच्यांग्रा आयात हुँदै आएको छ। लामो समयदेखि रसुवागढी नाका हुँदै भेंडाच्यांग्राको आयात हुँदै आएको छ। सुरुमा प्रतिभेंडा तथा च्यांग्रा ७ सय रुपैयाँमा आउथ्यो। कोभिड१९ सुरु हुनपूर्व नेपाली व्यापारीले केरुङसम्म पुगेर भेडाच्यांग्रा आयात गर्ने गरेका थिए। केरुङसम्म त्यहाँकै व्यापारीले ल्याउने गरेका नेपाली व्यापारी बताउँछन्। नेपाली व्यापारी भेंडाच्यांग्रा लिन २४ किलोमिटर टाढासम्म पुग्ने गरेका थिए। पछिल्लो समय बढी मूल्य पर्ने र झन्झटिलो भएको कारण आयातमा कमि आइरहेको थियो। २०७० सालमा २ सय २, २०७१ मा १ सय ८० र २०७३ मा २ सय ५० वटा र २०७४ सालमा ५५ वटा तथा २०७५ मा ४ सय ७० वटा र २०७६ मा २ सय ९० वटा भेंडाच्यांग्रा आयात भएको थियो। २०७० सालअघि यो नाकाबाट पाँच हजारदेखि १० हजारसम्म भेंडाच्यांग्रा आयात हुने गरेको थियो।"
पिकअप भ्यानको ठक्करबाट वृद्वाको मृत्यु,तनहँ : पिकअप भ्यानको ठक्करबाट शुक्रबार तनहुँमा एक पैदल यात्री वृद्धाको मृत्यु भएको छ। जिल्लाको म्याग्दे गाउँपालिका२ बस्ने ७० वर्षीया इन्दुमाया नेपालीको मृत्यु भएको हो। सोही गाउँपालिका३ बस्ने २४ वर्षीय गणेश थापाले चलाएको सामान बोक्ने ग २ च ७०६० नम्बरको सो भ्यानले ठक्कर दिँदा सख्त घाइते नेपालीको उपचारका क्रममा मृत्यु भएको हो जिप्रका तनहुँका प्रहरी नायव उपरीक्षक युवराज खड्काले जानकारी दिए। चालक र सवारी साधन नियन्त्रणमा लिई थप अनुसन्धान भइरहेको जिप्रका तनहुँका प्रहरी नायव उपरीक्षक खड्काले जानकारी दिए।
कर्णाली प्रदेशका प्रदेश प्रमुखको कार्यभार शेरचनलाई,काठमाडौं : राष्ट्रपति विद्यादेवी भण्डारीले कर्णाली प्रदेशका प्रदेश प्रमुखको कार्यभार लुम्बिनी प्रदेशका प्रदेश प्रमुख अमिक शेरचनलाई तोकेकी छन्। कर्णाली प्रदेशका प्रदेश प्रमुख तिलक परियार क्यानाडाको ओटावामा यही असोज १९ र २० गते आयोजना हुने कार्यक्रममा भाग लिन जाने छन्। सो कारण प्रधानमन्त्रीको सिफारिसमा उनको अनुपस्थितिमा प्रदेश प्रमुखको कार्यभार शेरचनलाई तोकिएको राष्ट्रपति कार्यालयका प्रवक्ता सागर आचार्यद्वारा शुक्रबार जारी विज्ञप्तिमा जनाइएको छ।
सामाजिक सुरक्षा भत्ता टोलमै,"स्याङ्जा : दसैंको मुखैमा टोलबाटै भत्ता पाउँदा यहाँका अशक्त, अपांग र बृद्ध नागरिक खुसी देखिएका छन्। नगरप्रमुख तुलसीराम रेग्मीले पुतलीबजारर नगरपालिका१३ का ११५ जना असक्त र अपांगलाई सामाजिक सुरक्षा भत्ता वापतको सो रकम टोलबाट प्रदान गरेपछि उनीहरू खुसी देखिएका हुन। 'निर्वाचनका बेला बोलेका कुरालाई क्रमशः व्यवहारमा लागू गर्दै आएको छु, रकम प्रदान गर्दै नगरप्रमुख रेग्मीले भने, 'जसका कारण सदरमुकाम तथा बयरघारीमा पुगेर भत्ता लिनुपर्ने बाध्यता हटेको छ।' पछिल्ला दिनमा घरघरमा पुगेर वितरण गर्ने उनले बताए। यसअघि वडावासी भत्ताका लागि सदरमुकाम तथा बयरघारी शाखामा जानुपर्ने वाध्यता थियो। तर, भत्ता पाउने अन्य भने अझै पनि गरिमा विकास बैंकका शाखामा जानुपर्छ। असक्त, वृद्ध, अपांगलाई चारवटा टोलमा पुगेर सो रकम वितरण गरिएको गरिमा विकास बैंकका शाखा प्रमुख चिरन्जीवी अर्यालले जानकारी दिए। उनका अनुसार अघिल्लो पटक पनि भत्ता नलिएका केही र थप यस पटकको तीन महिनाको जनही १२ हजारका दरले भत्ता बुझाइएको छ। घरबाट सदरमुकामसम्म पुगेर दिनभर लाइन बसेर भत्ता लिन निकै कठिनाई भोग्दै आएको बताउँदै अब सहज भएको उनीहरूको भनाइ छ।"
दसैं बिदामा आयल निगमका पेट्रोल पम्प खुला हुने,"काठमाडौं : नेपाल आयल निगमले दसैं बिदाका समयमा आफ्ना सबै पेट्रोल पम्पहरू खुला रहने जनाएको छ। निगमले एक सूचना प्रकाशित गरी दसैंका समयमा पेट्रोलियम पदार्थको सहज आपूर्तिका लागि दसैंको बिदामा १३ डिपोहरूसमेत खुला राख्ने जनाएको छ। दसैंमा सार्वजनिक बिदा हुने र सार्वजनिक यातायातको चाप बढ्ने भएकाले पेट्रोलियम पदार्थको सहज आपूर्तिका लागि पम्पहरू खुला राख्ने निगमले निर्णय गरेको निगमका निर्देशक वीरेन्द्र गोइतले जानकारी दिए। उनका अनुसार प्रदेश १ को विराटनगर र मधेस प्रदेशको अमलेखगञ्जमा असोज १६, २९ र २१ गते डिपो खुला हुने छ भने बागमती प्रदेशको थानकोट र गण्डकीको पोखरामा असोज १५, १६, १८ र २१ गते खुला रहनेछन्। यसैगरी लुम्बिनी प्रदेशको भैरहवामा असोज १५, १६, १७, २१ र २२ गते र कर्णली प्रदेशको सुर्खेतमा असोज १६ र २१ गते डिपोहरू खुला हुनेछन्। उता सुदूरपश्चिम प्रदेशको धनगढीमा असोज १६, १७ र २१ गते तथा शाखा कार्यालय चारआलीमा १६ र २१ गते डिपोहरू बिदाको दिनमा खुला रहनेछन्। यसैगरी नेपालगञ्ज, धनुषा, वीरगञ्ज, दाङ र दिपायलमा रहेको निगमका डिपोहरू पनि २१ गतेसम्म खुला हुने बताइएको छ। बजारमा पेट्रोलियम पदार्थको अभाव हुन नदिन सार्वजनिक बिदामा पम्पहरू २४ घन्टा खुल्ला हुने र त्यसका लागि १३ वटा डिपोहरू विभिन्न बिदाको दिनमा खुल्ला राखिने निगमले जनाएको छ। निगमका अनुसार हाल दैनिक रूपमा पेट्रोल तीन हजार पाँच सय किलोलिटर र डिजल पाँच हजार ६ सय किलोलिटर खपत भइरहेको छ।"
गायिका जुनु श्रेष्ठको 'जुन' दर्शक माझमा,"काठमाडौं : करिब तीन दशक अगाडि निकै चर्चामा रहेकी गायिका जुनु श्रेष्ठ आफ्नो नयाँ एल्बम 'जुन' लिएर श्रोता एवं दर्शकमाझ आएकी छन्। बरिष्ठ कलाकार मदनकृष्ण श्रेष्ठ र चर्चित गायक दीप श्रेष्ठले बिहीबार एक समारोहबीच जुनुका गीतहरूको म्युजिक भिडिओको सार्वजनिक गरेका छन्। प्रमुख अतिथिद्वयका साथमा विशेष अतिथि बरिष्ठ गायिका संगीता राना प्रधानको उपस्थितिमा सम्पन्न कार्यक्रममा जुनका छवटा गीतका म्युजिक भिडिओ सार्वजनिक गरियो। लामो समयको विश्रामपछि पुन सांगितिक क्षेत्रमा उदाएकी गायिकाको एल्बम जुनमा नेपाल भाषाका चारवटा र नेपाली भाषाका दुईवटा गरी छवटा गीतहरू समेटिएका छन्। एल्बममा जी शाह, जनकवि दुर्गालाल श्रेष्ठ, बद्री बेदना, सरला श्रेष्ठलगायतका रचनाकारका गीतहरू छन् भने गोविन्द हिउमत, दिपेन्द्र मान सिंह र अनिल शाहीलगायतका संगीतकारले ती गीतहरूमा संगीत भरेका छन्। भिडिओ निर्देशन, क्यामरा र सम्पादन कार्य सोहन मानन्धरले गरेका छन्। कार्यक्रममा नेपाल भाषा म्युजिक भिडिओका प्रथम निर्देशक एवं सिने पत्रकार विजयरत्न तुलाधर र साहित्य, कला एवं चलचित्र विश्लेषक प्रकाश सायमीले सार्वजनिक गरिएका गीतहरूको समिक्षा गरे।"
पुटिनद्वारा जापोरिजिया र खेरसन क्षेत्रको स्वतन्त्रतालाई मान्यता दिएको घोषणा,"मस्को : रूसका राष्ट्रपति भ्लादिमिर पुटिनले युक्रेनी जापोरिजिया र खेर्सनको तथाकथित स्वतन्त्रतालाई मान्यता दिएको घोषणा गरेका छन्। यससम्बन्धी आदेशमा हस्ताक्षर गर्दै उनले जापोरिजिया र खेर्सनको तथाकथित स्वतन्त्रतालाई मान्यता दिएका हुन्। उक्त आदेशपछि रूसले मस्कोमा एक समारोहको आयोजना गरी युक्रेनी भूभाग कब्जा गर्ने औपचारिक घोषणा गर्ने अलजजिराले जनाएको छ। रूसी राष्ट्रपति भ्लादिमिर पुटिनलाई उद्धृत गर्दै अल जजिराले भनेको छ, 'मैले दक्षिणी युक्रेनको जापोरिजिया र खेरसनको राज्यको सार्वभौमिकता र स्वतन्त्रतालाई मान्यता दिन आदेश दिएको छु।' शुक्रबार क्रेमलिनमा आयोजित एक समारोहमा यी दुई क्षेत्रलाई डोनेट्स्क र लुहान्स्कका पृथकतावादी क्षेत्रसँगै रूसमा समावेश गर्न लागिएको हो। अमेरिका र उसका युरोपेली सहयोगी राष्ट्रहरूको शब्दमा यो एक छद्म जनमत सङ्ग्रह पछि आएको हो। रूसको आक्रमणपछि रूसी सेनाको कब्जामा रहेको क्षेत्रमा भएको जनमत सङ्ग्रहमा रूसले आफ्नो पक्षमा बहुमत प्राप्त गरेको जनाएको छ। रूसले फेब्रुअरी महिनामा युक्रेनमाथि आक्रमण सुरु गरेको थियो र सोही महिनामा डोनेट्स्क र लुहान्स्कको स्वतन्त्रतालाई मान्यता दिएको थियो। यसबाहेक, संयुक्त राष्ट्र सङ्घ सुरक्षा परिषद्ले शुक्रबार एक प्रस्तावमा मतदान गर्ने तयारी गरेको छ, जसले रूसको नियन्त्रणमा रहेका तर युक्रेनले दावी गरेको चार क्षेत्रहरूमा रूसको पहलमा गरिएको जनमतसङ्ग्रहको लागि निन्दा गर्ने प्रयास गर्नेछ। सीएनएनका अनुसार अमेरिकाको पहलमा ल्याइएको उक्त प्रस्तावमा सबै देशलाई यी चार क्षेत्रको स्थितिमा आएको परिवर्तनलाई मान्यता नदिन आग्रह गरिएको छ। अल्बानियाले पनि समर्थन गरेको यो प्रस्तावले युक्रेनको सार्वभौमिकता र क्षेत्रीय अखण्डताप्रति संयुक्त राष्ट्रसङ्घको प्रतिबद्धतालाई पुनः पुष्टि गर्नेछ। संयुक्त राष्ट्रसङ्घका महासचिव एन्टोनियो गुटेर्रेसले धम्की वा बल प्रयोगका कारण कुनै पनि देशले आफ्नो देशको भूभाग कब्जा गर्नु संयुक्त राष्ट्रसङ्घको बडापत्र र अन्तर्राष्ट्रिय कानुनको उल्लङ्घन भएको बताएका छन्। गुटेर्रेसले भने, 'यतिबेला मैले महासचिवको रूपमा राष्ट्रसङ्घको घोषणापत्र कायम राख्ने मेरो कर्तव्यलाई जोड दिनैपर्छ।' 'घोषणापत्रमा स्पष्टरूपमा भनिएको छ धम्की वा बल प्रयोगका कारण अर्को देशले कुनै पनि देशको भूभाग कब्जा गर्नु बडापत्र र अन्तर्राष्ट्रिय कानुन र सिद्धान्तको उल्लङ्घन हो।' बिहीबार अमेरिकी विदेशमन्त्री एन्टोनी ब्लिन्केनले रूसले युक्रेनी भूभाग मिचेको आरोप लगाउँदै अन्तर्राष्ट्रिय कानुनअनुसार यसलाई गैरकानुनी भएको बताए। रूसको यो कदमलाई भूमि हडप्ने कार्य को संज्ञा दिँदै उच्च अमेरिकी कूटनीतिज्ञले मस्कोको कब्जालाई अमेरिकाले कहिल्यै मान्यता नदिने बताएका थिए। ब्लिन्केनले एक विज्ञप्ति जारी गर्दै भने, 'क्रेमलिनको छद्म सन्दर्भ युक्रेनको भूमि हडप्ने थप प्रयासलाई ढाकछोप गर्ने निरर्थक प्रयास हो।' यसअघि क्रेमलिनले युक्रेनको कब्जामा रहेका चार क्षेत्रलाई समेट्न रूसले शुक्रबार हस्ताक्षर गर्ने बताएको थियो।"
पार्टी शुद्धिकरणका लागि विद्रोह गर्ने बेला आयो : गगन थापा,"काठमाडौं : नेपाली कांग्रेसका महामन्त्री गगन थापाले पार्टीको शुद्धिकरणका लागि विद्रोह गर्ने बेला आएको बताएका छन्। शुक्रबार काठमाडौं क्षेत्र नम्बर ४ मा पार्टी प्रवेश कार्यक्रममा बोल्दै महामन्त्री थापाले पार्टीभित्र नयाँ संघर्षको बोध हुन लागेको बताउँदै पार्टी शुद्धिकरणका लागि अभियान आवश्यक रहेको बताए। उनले भने,' पार्टीभित्र शुद्धिकरणको अभियान चलाउनुपर्ने बेला आएको छ। पार्टिभित्र नयाँ संघर्षको बोध हुन लागेको छ। आफ्नै पार्टीभित्र विद्रोही गर्ने बेला आएको छ।' उनले आफ्नो राजनीति गर्ने समय अब १० वर्ष मात्रै बाँकी रहेको बताउँदै कार्यकर्ताहरुलाई निराश बनाउने काम नगर्ने बताए।"
डेंगु रोक्न स्थानीय सरकार उदासीन,"काठमाडौं भक्तपुर : डेंगु संक्रमणबाट बिहीबार एकैदिन दुई जनाको मृत्यु भयो। योसँगै देशभर मृतकको संख्या ३८ पुगेको छ। स्वास्थ्य तथा जनसंख्या मन्त्रालयका अनुसार मुलुकभर संक्रमितको संख्या २८ हजार १ सय ९ छ। ७७ वटै जिल्लामा संक्रमण फैलिएर मृतकको संख्या बढे पनि सतर्कता भने देखिएको छैन। संक्रमण नियन्त्रणका लागि स्थानीय सरकार उदासीन छन्। स्वास्थ्य विज्ञहरूले डेंगु जोखिम कायम रहेको भन्दै तीनै तहका सरकारलाई सतर्कता अपनाउन आग्रह गरे पनि बेवास्था गरेको प्रष्ट देखिन्छ। चाडपर्वको समयमा यसको संक्रमण अझै फैलने विज्ञ बताउँछन्। डेंगु संक्रमित सबैभन्दा धेरै उपत्यकाका जिल्लामा छन्। काठमाडौंमा ९ हजार ४ सय ९६ जनामा संक्रमण पुष्टि भएको छ। इपिडिमियोलोजी तथा रोग नियन्त्रण महाशाखाका अनुसार ललितपुरमा ६ हजार ४ सय ९८ र भक्तपुरमा १ हजार ७६ जना डेंगु संक्रमित छन्। उपत्यकाका प्रमुख तीनवटै सहरमा डेंगुले प्रकोपको रूप लिइसकेको छ। तर, यहाँका स्थानीय सरकारले यसको नियन्त्रणमा प्रभावकारी कदम चालेका छैनन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी डेंगु नियन्त्रणका लागि प्रदेश र स्थानीय सरकार चुकेको बताउँछन्। डेंगुको संक्रमण बढेको तीन महिना भइसक्यो, डा मरासिनी भन्छन्, नियन्त्रणका लागि प्रदेश र स्थानीय तहबाट प्रभावकारी अभियान सञ्चालन हुन सकेको छैन। चुनावी वातावरण बनाउन र आफ्नो पक्षमा मतदानको माहोल सिर्जना गर्न पनि राजनीतिक दलले कार्यकर्ता परिचालन गर्न सक्थे। त्यो पनि गर्न सकेनन् या चाहेनन्। स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरका अनुसार उपत्यकामा संक्रमण दर दैनिक उच्च गतिमा बढ्दैछ। उनका अनुसार मन्त्रीस्तरीय निर्णयबाट डेंगु नियन्त्रणमा स्थानीय सरकारको सक्रियता बढाउनुपर्ने निर्णय गरिएको थियो। स्थानीय तहमा बजेट पनि छ। आवश्यक पर्ने थप किट पनि पठाएका छौं, डा ठाकुर भन्छन्, संक्रमण न्यूनीकरण गर्न स्प्रेहरू छर्ने कामहरू मात्र भएको छ। मन्त्रालयका अनुसार डेंगुबाट सबैभन्दा बढी बागमती प्रदेश प्रभावित छ। बागमती प्रदेशका काठमाडौं र ललितपुरमा धेरै बिरामी भेटिएका छन्। सबैभन्दा बढी संक्रमित काठमाडौंमा छन्, डा ठाकुर भन्छन्, डेंगुको प्रकोप अहिले उच्च छ। एकै पटक धेरै बिरामी संक्रमित भएकाले प्रकोपको रूपमा लिइएको छ। इपिडिमियोलोजी तथा रोग नियन्त्रण महाशाखाले काठमाडौं, ललितपुर र भक्तपुरमा गरी १७ हजारभन्दा बढी व्यक्तिमा डेंगु संक्रमण पुष्टि भइसकेको जनाएको छ। प्रवक्ता डा ठाकुर डेंगुको अवस्था र बढ्दो संक्रमण नियन्त्रण तथा रोकथाम गर्न प्रदेश, जिल्ला र स्थानीय तहसँग समन्वयात्मक प्रयास भइरहेको बताउँछन्। संक्रमणको चेन ब्रेक गर्न प्रदेश र स्थानीय तहबाट प्रभावकारी भूमिका निर्वाह नभएको डा ठाकुरको भनाइ छ। सरसफाइ, कार्यक्रम, पानी जम्ने खाल्डाखुल्डी पुर्नेलगायतका कार्यक्रम हुन सकेको छैन। काठमाडौं महानगरपालिका स्वास्थ्य विभाग प्रमुख बलराम त्रिपाठी महानगरपालिका क्षेत्रभित्र संक्रमितको संख्या दिनानुदिन बढिरहेको बताउँछन्। उनका अनुसार पानी जम्ने खाल्डाखुल्डी, जथाभावि मिल्काइएका टायरमा जमेको पानीमा लामखुट्टेले बासस्थान बनाएकाले डेंगु फैलिएको हो। महामारीको रूप लिइसके पनि काठमाडौं महानगरपालिकाले डेंगुविरुद्धको अभियानलाई तीव्रता दिएको छैन। स्थानीय तह र सरोकारवालाको समन्वयमा लामखुट्टेको बासस्थान खोज र नष्ट गर भन्ने अभियान सुुरु गरे पनि प्रभावकारी हुन सकेको छैन। काठमाडौं महानगरपालिकाले भदौ १३ गते ३२ वटा वडाका स्वास्थ्यकर्मी र सरोकारवालासँग बैठक गरेर डेंगु नियन्त्रण अभियान सुरु गरेको थियो। तर, अभियान प्रभावकारी हुन नसकेको स्वास्थ्यविद्हरू बताउँछन्। भदौ २८ गते काठमाडौं महानगरपालिकाका प्रमुख बालेन्द्र शाहको निर्णयअनुसार, डेंगुको संक्रमण नियन्त्रण नभएसम्म रोकथाम र नियन्त्रणका कार्यक्रमहरू निरन्तररूपमा सञ्चालन गर्ने निर्णय गरेको थियो। महानगरपालिकाको स्वास्थ्य विभागका प्रमुख त्रिपाठीका अनुसार, डेंगु नियन्त्रणका लागि कार्यक्रम गर्न प्रत्येक वडामा बजेट निकासा गरिएको छ। जनप्रतिनिधिको अगुवाईमा स्वास्थ्यकर्मी, महिला स्वास्थ्य स्वयंसेविका लगायत स्थानीय संघसंस्थाहरूको सहभागितामा अभियान सुरु गरिएको छ, स्वास्थ्य विभाग प्रमुख त्रिपाठीले भने, लामखुट्टेको बासस्थान खोज र नष्ट गर भन्ने अभियान टोलटोलमा सञ्चालन गर्न भनिएको छ। महानगरपालिकाका ५ सय ५८ स्वयंसेविका जनचेतना फैलाउने काममा खटिएका छन्। वडा कार्यालयको समन्वयमा सामुदायिक सहरी स्वास्थ्य क्लिनिक इञ्चार्जहरूलाई डेंगु र हैजा रोकथाम र नियन्त्रण गर्न प्रभावकारी कार्यक्रम सञ्चालनको व्यवस्था मिलाउन निर्देशन दिइएको त्रिपाठीले जानकारी दिए। महानगरपालिकाका स्वास्थ्य विभाग प्रमुख त्रिपाठी लामखुट्टेका लार्भा नष्ट गर्न सचेतना अभियान शुरु गरिएको बताउँछन्। डेंगुको बासस्थान नष्ट गर्ने अभियान शुरु गरिएको छ, उनले भने। यस अभियानका लागि जनप्रतिनिधिको नेतृत्वमा स्वास्थ्य स्वयंसेविकाहरू सहभागितामा कार्यक्रम गरिएको त्रिपाठीले बताए। भक्तपुरमा बढ्दै संक्रमित भक्तपुरका ४ वटा नगरपालिकामा पनि डेंगुका बिरामी बढदै गएका छन्। जिल्ला स्वास्थ्य कार्यालय कटुञ्जेका अनुसार भक्तपुर नगरपालिकामा डेंगुका सवैभन्दा बढी बिरामी भेटिएका छन्। भक्तपुर नगरपालिकामा मात्रै ५ सय ५३ जना संक्रमित छन्। मध्यपुर थिमीमा ४ सय ५८, सूर्यविनायकमा १ सय ४ र चाँगुनारायणमा २५ जना संक्रमित फेला परेका छन्। जनस्वास्थ्य केन्द्र प्रमुख कृष्ण मिजार डेंगु रोकथामका लागि खोज र नष्ट गर अभियानका बारेमा सबै नगरपालिकाहरूलाई जानकारी गराउने काम भइरहेको बताउँछन्। मंसिरसम्म यो अभियान सञ्चालन गर्नुपर्ने उनको भनाइ छ। डेंगुसम्बन्धी जनचेतनामूलक सूचनाहरू रेडियो, टेलिभिजन, पत्रिपत्रिकामार्फत दिइरहेका छौं, उनले भने। विद्यार्थीलाई यसबारे जानकारी गराउने र विद्यालय वरिपरि सरसफाई गर्ने काम पनि भइरहेको उनको बताए। भक्तपुर नगरपालिकाका स्वास्थ्य संयोजक डा रत्नसुन्दर लासिवां हरेक वडामा डेंगु सचेतना कार्यक्रम सञ्चालन भइरहेको बताउँंछन्। वडावडामा चुन छर्ने, माइकिङ गर्ने, नेपाली भाषा र नेपालभाषाबाट सन्देश बजाउने र पर्चा वितरण गर्ने काम भइरहेको बताउँछन्। स्थानीयवासीलाई झुलभित्र बस्न र लिक्युड बाल्न सुझाव दिने काम भइरहेको उनले बताए। मध्यपुर थिमि नगरपालिकाका उपमेयर विजय कृष्ण श्रेष्ठ सचेतनामूलक र्याली, माइकिङ, पर्चाहरू बाड्ने काम भइरहेको बताउँछन्। चागुनारायण नगरपालिकाका सूचना अधिकारी सचिन न्यौपाने झारपात काट्ने, पर्चाहरू बाड्ने र माइकिंग गर्ने,खाल्डाखुल्डी पुर्ने, किटनाशक औषधि छर्ने, फेसबुक र नगरपालिकाको बेभसाइटमा भिडियोमार्फत सचेत गराउने काम नगरपालिकाले गरिरहेको बताउँछन्। रगत अभाव हुँदा रक्तदान कार्यक्रम डेंगुका कारण भएको रगत अभावलाई मध्यनजर गरी भक्तपुरमा रक्तदान कार्यक्रम गरिएको छ। शिव शिखर बहुउद्देश्यीय सहकारी संस्था लिमिटेडद्वारा सञ्चालित गार्डेनमार्ट डिपार्टमेन्ट स्टोर भक्तपुर १० मूलढोका कमलविनायक भक्तपुरको दोस्रो वार्षिकोत्सवको अवसरमा रक्तदान कार्यक्रम गरिएको हो। सहकारीले उपत्यकाका विभिन्न ठाउँंका साथै देशका विभिन्न जिल्लामा उपभोक्ताको सुविधाका लागि यस्ता गार्डेन मार्टहरू सञ्चालन गर्दै आएको छ।"
सामुदायिक भवन जीर्ण,"धनकुटा : धनकुटा सदरमुकाममा जुनसुकै कार्यक्रमका लागि उपयुक्त थलो बनेको छ, सामुदायिक भवन। यहाँ राजनीतिक सभासम्मेलनदेखि सांस्कृतिक कार्यक्रम, विवाहका पार्टी उत्सव, खेलकुदका इन्डोर प्रतियोगिता, विभिन्न सामाजिक संस्थाका कार्यक्रम हुने गर्छन्। तर, मर्मतसम्भारमा चासो नदेखाउँदा यसको भवन जीर्ण बन्दै गएको छ। यो भवन ४५ वर्षअघि बनाइएको हो। २५ वर्षयता मर्मतसम्भार हुन सकेको छैन। पहिला नगर विकास स्वामित्वको यो भवन अहिले धनकुटा नगरपालिकाअन्र्तगत छ। भवनभित्र सभाहल, स्टोर, चेन्जिङ रुम, बाहिरी कम्पाउण्डलगायत संरचना छन्। भवनका भित्तामा गरिएको प्लास्टर उप्किन थालेको छ। चर्किन थालेको छ। नियमित सरसफाइ नहुँदा शौचालय दुर्गन्धित छ। लाइटिङ सिस्टमले काम गर्न छोडेको छ। इको सिस्टम नआओस् भनेर सभाहलको भित्तामा पराल राखिएको छ। भुइँको ढलानसमेत उक्किएको छ। फर्निचर काम नलाग्ने भएका छन्। प्रतिदिन २ हजार भाडादर निर्धाण गरिएको छ। पार्किङ सुविधा सहितको सरकारी तवरको सामुदायिक भवन मर्मत सम्भारको अभावले जीर्ण हुँदा सरोकारवाला चिन्तित भएका छन्। स्थानीयवासी गोविन्द प्रधानका पूर्वी पहाडी जिल्लामै एक मात्र सरकारी भवन हो। तर, अहिले संरक्षण अभावले जीर्ण बन्दै जाँदा दुःख लागेको उनी बताउँछन्। नेपाल पत्रकार महासंघका पूर्वअध्यक्ष राजेश्वरबहादुर श्रेष्ठ त्यो वेला निर्माण भएको सामुदायिक भवन विभिन्न कोणबाट उत्कृष्ट रहेको बताउँछन्। उनका अनुसार अहिले त्यस्तो भवन वनेको देखिँदैन। यसको संरक्षणमा सम्बन्धित निकायले ध्यान दिन आवश्यक रहेको उनको भनाइ छ। धनकुटा नगरपालिका प्रमुख चिन्तन तामाङले भवनको मर्मत गर्न योजना बनाइरहेको बताए। धनकुटा नगरको स्वामित्वमा आएको धेरै समय भएको छैन। हामी चाँडो यो भवनको मर्मत सम्भार गर्ने योजनामा छौं। मर्मत सम्भार नभएको लामो समय भएको हुँदा लागत बढी लाग्ने देखिन्छ, तामाङले भने। तर यो सामुदायिक भवन आफैंमा ऐतिहासिक भवन हो। यसको बेग्लै इतिहास छ।"
गौशाला बजारको आलु गोदाममा चोरी,"महोत्तरी : महोत्तरीको गौशाला बजारमा संचालित साह ट्रेडर्सबाट बिहीबार राति लाखौं रुपैयाँको चोरी भएको छ । रामबाबु साहले सञ्चालनमा ल्याएको आलु गोदाममा चोरी भएको हो । राति बन्द गरेर पसल रहेको कोठाको माथिल्लो तल्लामा सुतिरहेको समयमा चोरले पसलबाट नगद १ लाख २५ हजार रुपैयाँ चोरी गरिएको पीडितलाई उदृत गर्दै प्रहरीले जनाएको छ । चोरले मोटरसाइकलको ब्लु बुक, नागरिकता, बैंकको चेक समेत चोरी गरिएको इलाका प्रहरी कार्यालय गौशालाले जनाएको छ । घटनाको सम्बन्धमा विस्तृत रुपमा अनुसन्धान अगाडि बढाइएको प्रहरी निरीक्षक रन्जन मिश्रले जानकारी दिए ।"
पहिराले गल्छीदेवीघाट सडकखण्ड अवरुद्ध,त्रिशूली : गल्छीरसुवागढी सडक योजना अन्तर्गत नुवाकोटको बेलकोटगढी नगरपालिका७ लामासोतीमा बिहीबार अपराह्न गएको सुक्खा पहिराले सडक अवरुद्ध भएको छ । नुवाकोट र रसुवावासीलाई अन्य जिल्लासँग जोड्ने मुख्य राजमार्गमा पहिरो जाँदा आवागमन पूर्णरूपमा बन्द भएको जिल्ला ट्राफिक प्रहरी कार्यालयका प्रमुख वरिष्ठ प्रहरी नायब निरीक्षक गुणनिधि खकुरेलले जानकारी दिए । चारपाङ्ग्रे सवारीसाधन आउजाउ गराउन वैकल्पिक सडक नहुँदा काठमाडाौं पुगेर टोखा छहरेको सडक हुँदै आउन उनले आग्रह गरे। गल्छीदेवीघाट सडकखण्ड अन्तर्गत पर्ने बुधसिंहघाटस्थित लामासोतीमा गत वर्ष ठूलोभिर काटेर गल्छीरसुवागढी सडक योजना अन्तर्गतको दायाँबायाँ ११ मिटर सडक निर्माण गरिएको थियो । उक्त स्थानमा करिब पाँच सय मिटरमाथिबाट खसेको सुक्खा पहिराले दुई सय मिटर सडक पूर्णरूपमा अवरुद्ध बनाएको छ । सडक खुलाउन गल्छीरसुवागढी सडक योजनाको कार्यालय र डिभिजन सडक नुवाकोटले प्रयास गरिरहेका छन् । ठूलो भिरमा माथिबाट थप ढुङ्गासहितको माटो खसिरहेकाले सडक खुलाउन चुनौतीपूर्ण बनेको गल्छीत्रिशूलीमैलुङस्याफ्रुबेँसीरसुवागढी योजना कार्यालयका सूचना अधिकारी सन्तराम पाण्डेले जानकारी दिनुभयो । पहिरो गएको स्थानमा नुवाकोबाट धादिङ लगिएको विद्युतीय प्रसारण लाइन र केही खम्बामा समेत क्षति पुगेको छ ।
परिजिताको चर्चा,"अमेरिका : अमेरिकाको एनबीसी टेलिभिजनबाट प्रशारण हुने द भ्वाइसमा नेपाली मुलकी १७ वर्र्षीया परिजिता बास्तोलाले दमदार प्रस्तुति दिएकी छन्। द भ्वाइसले सामाजिक सञ्जालमा जारी गरेको भिडियोमा बास्तोलाले चारैजना कोचको स्ट्यान्टिङ अवेसन पाउन सफल भएकी छन्। ल्याब्रिन्थ नामले परिचित अंग्रेजी गायक तिमोथी ली म्याकेन्जीको जेलस बोलको गीत बास्तोलाले गाउँदा चारैजना कोचले मेच घुमाएका थिए। उनको प्रस्तुतिपछि कोचहरू क्यामिला काबेलो, ब्लेक सेल्टन, ग्वेन स्टेफानी र जोन लिजेन्डले आफ्नो टिममा आउन आग्रह गरेका थिए। उनले परिवारको सल्लाह लिएकी थिइन्। परिवारको सुझाव अनुसार नै उनले टिम लिजेन्डलाई रोजेकी थिइन्। दुई दशकअघि काठमाडौंबाट बास्तोला परिवार अमेरिका पुगेको थियो। परिजिताले निर्णायकलाई आफूलाई नेपाली संगीतमा रुची भएको बताएकी थिइन्। उनले चारैजना निर्णायकलाई रुद्राक्षको माला लगाइदिँदै नेपालबाट ल्याएको बताएकी थिइन्। आमा बिरा तिवारी, बुवा पंकज बास्तोला र दिदी प्रियांकासहित अमेरिकाको मेरील्यान्डमा बस्दै आएकी परिजिताले चार वर्षको उमेरदेखि गीत गाउन सुरु गरेकी हुन्। द भ्वाइसलाई संसारकै उत्कृष्ट गायन रियालिटी शोका रुपमा लिइन्छ। नेपालमा समेत यसको फ्रेन्चाइज शो द भ्वाइस अफ नेपाल सिजन४ को प्रसारण भइरहेको छ।"
दसैंमा खाद्य डिपो रित्तै,"दैलेख : दुल्लु नगरपालिका८ का ६५ वर्षीय दुर्गाप्रसाद उपाध्याय सहुलियत दरको चामल लिन सदरमुकाम आइपुगे। ४ सय रुपैयाँ बस भाडा तिरेर आएका उपाध्याय दिनभर लाइन बसे। तर, चालम पाएनन्। बेलुका रित्तो हात घर फर्किनुपर्यो। खाद्य डिपोमै पनि चामल नपाएको उनले बताए । दसैंका लागि सहुलियतमा चामल लिन आएको थिएँ। तर, रित्तो हात फर्किनु पर्यो, उपाध्यायले भने। नारायण नगरपालिकाका धनबहादुर खड्का जिरा मसिनो चामल लिन खाद्य डिपोमा आए। दिनभर लाइन लागे। तर, रित्तो हात घर फर्किनुपर्यो। उपाध्याय र खड्काजस्तै खाद्य डिपोमा आएकाहरू रित्तो हात फर्किनुपरेको छ। जिल्ला सदरमुकाममा खाद्य व्यवस्था तथा व्यापार कम्पनीको शाखा र चारवटा बिक्री केन्द्र छन्। कम्पनीको शाखामा जिरा मसिनो चामल सकिएको छ। आवश्यक हुनेहरूले मोटो चामल लिइरहेको निमित्त शाखा प्रमुख रविनकुमार रेग्मीले बताए। अन्य चार पालिकामा रहेका बिक्री केन्द्र भने रित्तै छन्। ठाटीकाँध, चामुण्डाविन्द्रासैनी, नौमूले र बेस्तडा बिक्री केन्द्रमा चामल छैन। नौमुले, भगवतीमाई, ठाटीकाँध गाउँपालिका र चामुण्डाविन्द्रासैनी नगरपालिकाका खाद्य बिक्री केन्द्र झन्डै ३ वर्षदेखि रित्तै छन्। जिल्ला सदरमुकामस्थित खाद्य डिपो र बिक्री केन्द्रहरूमा चामल नहुँदा दसैंको मुखमा स्थानीय महँगो मूल्य तिरेर खाद्यान्न किन्न बाध्य छन्। चामुण्डाविन्द्रासैनी नगरपालिकामा खाद्य डिपो सञ्चालनमा आएको थाहा नपाएको स्थानीयवासी हर्कबहादुर विकले बताए। आफूले अहिलेसम्म सहुलियत दरमा चामल नपाएको उनको भनाइ छ। कम्पनीले दसैं तिहार र छठ पर्वका लागि असोज १ देखि कात्तिक १५ गतेसम्मसहुलियत छुट मुल्य पसल सञ्चालन गरेको छ। दैलेखका लागि ५ सय कोटा छुटमा बिक्री वितरण गर्ने छुट्याइएको थियो। कम्पनीले ५ सय क्विन्टल खाद्यान्न बिक्रीवितरणमा प्रतिकिलो सात रुपैयाँ छुट गरेको थियो। चामल ढुवानी गर्न समयमै सम्झौता हुन नसकेका कारण खाद्य व्यवस्था तथा व्यापार कम्पनी दैलेखको बिक्री केन्द्रहरूमा दसैंैअघि चामल पुग्ने सम्भावना छैन। खाद्य व्यवस्था तथा व्यापार कम्पनीले स्थल मार्गबाट खाद्यबस्तु ढुवानी गर्न असार १९ गते कम्पनीको दैलेख शाखा र चारवटै बिक्री केन्द्रलगायतका लागि टेन्डर आह्वान गरेको थियो। कम्पनीका निमित्त शाखा प्रमुख रेग्मीका अनुसार केन्द्रबाट टेन्डर स्वीकृत भएका ढुवानी सेवालाई सम्झौता गर्न आउन असोज ५ गते सूचना निकालेको र १५ दिने समय दिइएको कारण दसैंअघि चामल बिक्री केन्द्रमा पुग्ने सम्भावना कम छ। सुर्खेतदेखि दैलेख सदरमुकामसम्म चामल ढुवानीका लागि बराल ढुवानी सेवा, राजापुरदेखि दैलेख सदरमुकामका लागि खुसी टेड्रर्स, सुर्खेतदेखि ठाटीकाँध, चामुण्डाविन्द्रासैनी, नौमूले र बेस्तडा बिक्री केन्द्रसम्म ढुवानीका लागि कौशिला जनरल स्टोर छनौट भएका छन्।"
आस्था र अध्यात्मको थलो मौलाकालिका,"गैंडाकोट : वनै वनको बीचमा उकालो बाटो। बाटोको छेउछाउमा ढुंगा कुँदेर बनाइएका आकर्षक मूर्ति। चरा चुरुङ्गीको चिरविर आवाजमा रमाउँदै डाँडा चढ्नेहरू थकानको महसुस गर्दैनन्। डाँडाको माथि पुग्नै लाग्दा घण्टको ध्वनिले मनै आनन्दित बनाउँछ। डाँडाको टुप्पोमा समथर भाग, अनि फराकिलो आँगन भएको आकर्षक मन्दिर मौलाकालिका। उत्तरपट्टी हिम शृंखला रत्रिशूली र कालीको संगम देवघाटधाम देखिन्छ। दक्षिणतर्फ सललल बग्दै गरेको नारायणी नदीको नागवेली चाल। त्यसको पारिपट्टीको नारायणघाट बजारसहित चितवनको समथर भूभागको मनोरम दृष्य। यसले डाँडा उक्लिँदा लागेको थकान क्षणभरमै बिर्साउँछ। गैंडाकोटको मौलाकालिका मन्दिरमा पुग्ने जो कोहीले स्वर्गको अनुभूति गर्छन्। अध्यात्म र आस्थाको केन्द्र हो, मौलाकालिका मन्दिर। मौलाकालिकालाई शक्ति स्वरुपाको रुपमा पुज्ने गरिन्छ। नवरात्री सुरु भएसँगै मौलाकालिकामा दर्शनार्थीको भीड बढ्दै गएको छ। प्राकृतिक सौन्दर्यले भरिएको मौलाकालिका धार्मिक, साँस्कृतिक एवं पर्यटकीय दृष्टिकोणले आकर्षणको केन्द्र बनेको छ। बाटोको बीचबीचमा पाटी पौवा छन्। भन्ज्याङ चौतारीहरूमा वि श्राम गरी चिसो पानी पिउँदै, सुन्दर प्राकृतिक दृश्यावलोकन गर्दै करिव एक घण्टामा मौलाकालिका मन्दिरमा पुग्न सकिन्छ। मन्दिरसम्म पुग्न एक हजार आठ सय ८२ वटा सिंढी पार गर्नुपर्छ। हिजोआज मन्दिरमा दैनिक ठूलो भीड लाग्ने गरेको छ। एकै दिन तीन लाख भेटी संकलन हुने मन्दिरले जनाएको छ। घटस्थापनाका दिन मात्रै ६४ हजार चार सय ८५ रुपैयाँ संकलन भएको थियो। दानपेटिका ब्यवस्थापक मोती भण्डारीले भक्तजनको आवागमन बढ्ने भएकाले संधै भीडभाड हुने बताए। दसैंको सप्तमीदेखि नवमीसम्म दैनिक ५० हजारभन्दा बढी दर्शनार्थीले पूजा गर्छन्। शनिबारदेखि नवमीसम्म भीड बढी हुन्छ। वार्षिक ३३ लाख दानपेटिकामा संकलन हुन्छ। त्यस्तै वार्षिक १२ लाख परेवा बिक्रीबाट आम्दानी हुने दानपेटीका ब्यवस्थापक मोती भण्डारीले जानकारी दिए। मन्दिरमा २०३८ सालदेखि संस्थागत पूजाअर्चना थालिएको हो। २०५३ सालमा प्यागोडा शैलीमा मन्दिर निर्माण भएपछि भक्तजन र पर्यटकको संख्या बढ्न थालेको हो। भगवतीको दर्शन र चरणमा गरेको भाकल पूरा हुने विश्वास छ। मनोकांक्षा पूरा हुन्छ भन्ने विश्वास गरिन्छ। धार्मिक सेवा समितिका प्रमुख सल्लाहकार पूर्व डीआईजी ज्ञानेन्द्रविक्रम महत तीन दशकदेखि मन्दिरको विकासका लागि सक्रिय छन्। यो धार्मिक आस्थाको केन्द्र हो। शक्तिको प्रभावकै कारण यसप्रतिको विश्वास बढेको हो, उनले भने, अहिले मात्रै होइन यहाँ पहिल्यैदेखि भक्तजनको भीड लाग्ने गरेको छ। सरकारले मन्दिरलाई धार्मिक गन्तव्यमा समेत सूचीकृत गरेको छ। मौलाकालिका मन्दिरमा केही वर्षदेखि युवायुवतीको पनि आकर्षण बढेको छ। शनिबार र मंगलबार मन्दिरमा बढी भीड लाग्छ। बिहान मर्निङवाक गर्नेको ताँती नै लाग्छ। आधुनिक संसारमा रमेकाहरूका लागि पनि धार्मिक आस्थाको केन्द्र बनेको मौलाकालिका मन्दिर धार्मिक पर्यटकीय क्षेत्रको रुपमा अगाडि बढिरहेको छ। देश विदेशका धार्मिक पर्यटकहरू पनि यहाँ आउने गरेका छन्। मौलाकालिका र देवघाटले धार्मिक पर्यटन जोड्न खोजिएको देवघाट क्षेत्र विकास समितिका पूर्वअध्यक्ष टंकनाथ पौडेलले बताए। भगवतीको शक्ति भएको यो ऐतिहासिक ठाउँ हो, उनले भने, दुवै क्षेत्रलाई समन्वय गरेर प्रवद्र्धन गर्न लागेका छौं। यहाँ अतिथि सत्कार गृह, योग ध्यान कक्ष, हेलिप्याड, गणेश तथा कृष्ण मन्दिर, व्यवस्थित भोजनालय, गौशाला, धार्मिक पर्यटक वि श्राम गृह छन्। मन्दिर परिसरमा रहेको गुरुकुलमा १८ जना विद्यार्थी अध्ययनरत छन्। ४५० वर्ष पहिले सेन राज्यको पतनसँगै यो मन्दिर ओझेलमा परेको भनाइ छ। सेनवंशी राज्यकालपछि शक्ति स्वरुपा मौलाकालिका भगवतीका बोटे, दराई, चेपाङ, मगर, कुमाल, गुरुङजस्ता आदिवासीले पालैपालो गरेर पूजापाठ गर्थे। त्यहाँ धमिराले खाएको काठको मौलो र कालिका भगवतीको शिला पत्थर थिए। २०३२ सालमा स्थानीय केही व्यक्ति मिलेर सानो मन्दिर बनाएका थिए। २०४३ बैशाखसम्म बडा दसैं र चैत्रे दसैंमा पूजापाठ र पञ्चवली चढाउने व्यवस्था थियो। मन्दिरमा २०४४ साल चैत्रदेखि हरेक दिन बिहानबेलुका पूजापाठ हुँदै आएको छ। पाल्पाका राजा मणिमुकुन्द सेनको राज्यकालमा तत्कालीन सैनिक टुकडीले आफ्नो गढी (ब्यारेक) मा मौलो गाडी कालिका भगवतीको शिला स्थापना गरेर पूजाअर्चना गर्दै आएको किंवदन्ती पाइन्छ।"
अछामको बैद्यनाथ धाममा नौरथा पूजा महोत्सव,"अछाम : नेपालका चार धाममध्येको एक बैद्यनाथ धाममा नौरथा पूजा महोत्सव सञ्चालन भएको छ । सुदूरपश्चिमको प्रसिद्ध बैद्यनाथ मन्दिरमा घटस्थापनाको दिनदेखि सुरु भएको पूजा महोत्सव विजया दशमीको दिनसम्म हुनेछ । यहाँको मौलिक तथा लोक पञ्चेबाजासहित कलशयात्रा गरी नवदुर्गा माताको मूर्ति स्थापना गरिएको हो । पूजा महोत्सवमा दिनभर प्रवचनसहित हवन, भजन कृतनका कार्यक्रमहरु गरिएका छन् । प्रत्येक दिन बिहान ७ बजेदेखि बेलुकी ८ बजेसम्म पूजापाठ, दर्शन, हवन, भजनकृतन, प्रवचन र प्रसाद वितरण गरिने कार्यक्रम रहेको छ । महेन्द्र कुँवर फाउण्डेशन अछामको आयोजनामा बैद्यनाथ धाममा नौरथा पूजा महोत्सवको गरिएको फाउण्डेशनका महासचिव तथा बरिष्ठ देउडा गायक तथा प्राज्ञ यज्ञराज उपाध्यायले जानकारी दिए । पूजा महोत्सवको विशेष उद्देश्य अहिलेका युवाहरुले हाम्रो परम्परागत कला संस्कृतिलाई बिर्सदै गएकाले यसप्रति जानकार बनाउन र पवित्रस्थल बैद्यनाथ मन्दिरको प्रचारप्रसारका लागि पनि नौरथा पूजाको आयोजना गरिएको उनले बताए । उनले भने,अछाम कला, संस्कृतिको धनी जिल्ला हो, हाम्रो मौलिक लोक, कला, संस्कृति हराउँदै गएका छन्,बाजाहरु हराउँदै गएका छन्, बाजाहरु कसरी बजाउने भन्ने ज्ञान पनि देख्नै मुस्किल छ,हाम्रा धर्म, मुल्य, मान्यता, कला संस्कृति र परम्परालाई सबै मिलेर जोगाउन जरुरी छ ।' अछाममा घटस्थापनादेखि बिजयादशमीसम्म नौरथा नौ दिनसम्म गाउँघरमा बाजा बजाउने चलन थियो। तर पछिल्लो समय यो चलन हराउँदै गएको भन्दै उनले दु:ख व्यक्त गरे। पूजा महोत्सव अवधिभर युवा पुस्ताहरुलाई परिचालन गरिएको प्राज्ञ उपाध्यायले बताए । पूजा महोत्सबमा विजया दशमीको दिन बिहान ७ बजे पूजा अनुष्ठान गरी दिउँसो १ बजे पञ्चेबाजा र साँस्कृतिक झाँकीसहित सोभा यात्रा गरी नवदुर्गा माताको मूर्ति बुढीगंगा नदीमा विसर्जन गरिने आयोजक समितिले जनाएको छ ।"
बन्यो विद्युतीय सुशासन आयोग,"काठमाडौं : सार्वजनिक सेवा प्रवाह तथा सरकारी काम कारबाहीमा विद्युतीय प्रणालीको प्रयोगलाई प्रवद्र्धन गर्न विद्युतीय सुशासन आयोग गठन गरिएको छ। प्रधानमन्त्रीको अध्यक्षतामा आयोग गठन भएको हो। आयोगले विद्युत्लाई व्यवस्थित, भरपर्दो, सुरक्षित एवं साइबर सुरक्षाका सम्बन्धमा आवश्यक नीति निर्माण गर्ने छ। सरकारले प्रमुख कार्यकारी अधिकृत तथा सदस्य सचिवमा दीपेश विष्टलाई नियुक्त गरेको छ। गतिविधि कसरी गर्ने व्यावसायिक योजना बनाएको छु, विष्ट भन्छन्, पहिलो बैठक बसेर टुंग्याउने योजना छ। सरकारले अनलाइनबाट सेवा दिन खोजे पनि प्रभावकारी छैन। पासपोर्ट, राष्ट्रिय परिचयपत्र, लाइसेन्स, नो अर्जभेसनमा सरकारले अनलाइनमैत्री सेवा दिन खोजे पनि प्रभावकारी नभएको विष्ट बताउँछन्। सार्वजनिक सेवा अनलाइनबाटै दिने उद्देश्यले आयोग गठन गरिएको विष्टले बताए। सूचना प्रविधिविज्ञ राजीव सुब्बाले विद्युत् प्रणालीको खपत बढिरहेका बेला विद्युतीय सुशासन आयोग गठन गरिएको बताए। यसको कार्यक्षेत्र ठूलो छ। विद्युतीय प्रविधिको प्रयोग संस्थागत गर्ने, नियमन गर्ने, साइबर सुरक्षाका विषयमा नियमन गर्ने उद्देश्यले आयोग गठन गरिएको हो उनले भने। प्रधानमन्त्री तथा मन्त्रिपरिषद् कार्यालयले राजपत्रमा प्रकाशित गरी आयोेग गठन गरेको जनाएको हो। सरकारी निकायमा सञ्चालन हुने विद्युतीय प्रणालीलाई सुरक्षित बनाउन आयोगले सहजीकरण गर्नेछ। प्रधानमन्त्रीको अध्यक्षतामा गठन भएको आयोगको सहअध्यक्षमा सञ्चार तथा सूचना प्रविधिमन्त्री हुनेछन्। सदस्यमा मुख्यसचिव, सञ्चार मन्त्रालयका सचिव, प्रधानमन्त्री कार्यालयका सचिव रहन्छन्। आयोगको सदस्यमा सरकारले एकजना महिलासहित दुई जना नियुक्त गर्नेछ। सदस्य छनोट गर्दा मान्यता प्राप्त विश्वविद्यालयबाट सूचना प्रविधिसम्बन्धी विषयमा स्नातक तह उतीर्ण गरी कुनै विषयमा कम्तीमा स्नातकोत्तर तह पास गरेको हुुनुपर्छ। त्यस्तै सूचना प्रविधि क्षेत्रमा कम्तीमा १० वर्षको अनुभव हासिल गरेको हुनुपर्छ। प्रचलित कानुनअनुसार कालोसूचीमा नपरेको, भ्रष्टाचार, जबरजस्ती करणी, मानव बेचबिखनमा नपरेको नैतिक पतन देखिने कुनै कसरमा अदालतबाट सजाय नपाएको व्यक्ति सदस्य नियुक्त हुन्छ। सदस्यको पदावधि ४ वर्षको हुन्छ। पदीय दायित्व पूरा नगरेमा जुनसुकै बखत पनि हटाउन सक्ने प्रावधान राखिएको छ। हटाउनु अघि सफाइको मौका दिने व्यवस्था छ। सरकारले चार वर्षका लागि प्रमुख कार्यकारी अधिकृत नियुक्त गर्न सक्छ। सरकारी निकायमा सञ्चालन हुने विद्युतीय प्रणालीको स्थापना, सञ्चालन तथा सोको (साइबर सेक्युरिटी) सम्बन्धी एकीकृत नीति तर्जुमा गर्न सुझाव दिनेछ। सूचना प्रविधि तथा विद्युतीय सुशासन सम्बन्धमा अल्पकालीन र दीर्घकालीन नीति तर्जुमा गरी सरकारलाई पेस गर्ने उल्लेख छ। त्यस्तै सूचना प्रविधिको क्षेत्रमा रोजगारी प्रवद्र्धन गर्न आवश्यक नीति तथा योजना तर्जुमा गरी सरकारलाई सिफारिस गर्नेछ। सरकारी निकायमा रहने विद्युतीय तथ्यांकको भण्डारण, विद्युतीय सञ्चार उपकरण तथा विद्युतीय सञ्जालको सुरक्षा तथा सार्वजनिक सेवाका लागि त्यस्तो निकायमा प्रयोग हुने विद्युतीय प्रणालीको सञ्चालन सम्बन्धमा आवश्यक मापदण्ड बनाई लागू गर्ने व्यवस्था छ। सूचना प्रविधिसम्बन्धी एकीकृत डाटा सेन्टरको स्थापना, सञ्चालन र व्यवस्थापनको मापदण्ड बनाउने छ। विद्युतीय माध्यमबाट गरिने आर्थिक कारोबारका लागि आवश्यक पर्ने विद्युतीय प्रणालीको मापदण्ड बनाइ लागू गराउनेछ। विद्युतीय प्रणालीको प्रयोगको सम्भावना र आवश्यकताका विषयमा अध्ययन गरी आवश्यक नक्सांकन गर्नेछ। सरकारी वा अन्य विद्युतीय प्रणालीको सुरक्षा, विद्युतीय प्रणालीको परीक्षण, सूचना प्रविधि सुरक्षा सूचांकसमेतका विषयमा अध्ययन तथा सम्भावित चुनौती आंकलन गरी आवश्यक सतर्कता वा समस्या समाधानका लागि तत्काल पहल गर्नेछ। सरकारी निकायमा रहने विद्युतीय प्रणालीलाई सुरक्षित, भरपर्दो र व्यवस्थित प्रयोगको लागि प्रचलित कानुनमा पुनरावलोकन गर्न वा नयाँ कानुन तर्जुमाको लागि सरकारलाई सुझाव दिनेछ। सरकारी निकायमा विद्युतीय प्रणालीमार्फत हुने सेवा प्रवाह र काम कारबाहीमा उत्पन्न हुन सक्ने जोखिम, सुरक्षा र चुनौतीका सम्बन्धमा अध्ययन गरी त्यस्ता निकायलाई आवश्यक सुझाव दिने व्यवस्था गरिएको छ।"
आज दसैंको पाँचौं दिन : स्कन्दमाताको पूजा आराधना गरिँदै,"काठमाडौं : नवरात्रको पाँचौं दिन दसैंघर वा पूजा कोठामा नौ दुर्गामध्येकी पाँचौँ स्कन्दमाताको विधिपूर्वक पूजा आराधना गरिँदै छ । प्रत्येक वर्ष आश्विन शुक्ल पञ्चमी अर्थात् दुर्गा पक्षको पाँचौं दिन स्कन्दमाताको विधिपूर्वक पूजा आराधना गरिन्छ । पौराणिक ग्रन्थमा स्कन्दमाताका विषयमा कथा वर्णन गरिएको छ । कुनै समय शिव र पार्वती ऋषिहरूका सभामा जाँदा सबैले उठेर स्वागत गरे । ऋषि सनतकुमार ध्यानमा मग्न भएकाले उठेनन् । यो पार्वतीलाई मन परेन । पार्वतीले ऋषिलाई तिमी ऊँट बन भनी श्राप दिइन् । ऋषि ऊँट बने । शिवले पार्वतीलाई ज्ञानीलाई कुनै श्रापले स्पर्श गर्न सक्दैन, यसैले ऊँटका योनीमा पनि आफ्नो ब्रह्मस्वरुप ज्ञानले आनन्दमा मस्त छन् भनी दुवै दम्पती ऊँटधारी सनतकुमारलाई हेर्न गएछन् । पार्वतीले ऋषिलाई ऊँटको योनिमा कस्तो अनुभव हुन्छ भनी सोद्धा ऋषिले मलाई हजुरले ऊँटको योनि प्रदान गरेर ठूलो अनुग्रह गर्नुभयो भोक लागेका बेला जङ्गलका काँडाहरु चपाउँछु र आनन्दसँग ब्रह्मचिन्तन गरेर बस्छु र मलाई यस योनिमा कुनै पनि कष्टको अनुभव छैन भनी उत्तर दिएछन् । ऋषिको कुराबाट पार्वती प्रभावित हुँदै भनिछन् ऋषिजी तपाइँ ज्यादै ठूलो ब्रह्मज्ञानी हुनुहुँदो रहेछ, यहाँको महत्व नबुझी मैले दिएको श्रापबाट मलाइ ठूलो पश्चात्ताप छ, अब म तपाइँलाई पुत्रका रुपमा प्राप्त गर्न चाहन्छु पार्वतीको आज्ञालाई स्वीकार गरी सनतकुमारले पार्वतीबाट जन्म ग्रहण गरेकाले स्कन्दमाता नाम रहन गएको भन्ने कथा पाइन्छ । स्कन्दको अर्थ सनतकुमार रहेको छ । स्कन्दमाताको प्रतिमा लक्षणमा यिनी सिंसाहनमा बसेकी तथा दुवै हातले कमलपुष्प समाएको हुने विवरण पाइन्छ । छान्दोग्य श्रुतिका अनुसार भगवतीको शक्तिबाट उत्पन्न भएकाले सनत्कुमारको नाम स्कन्द रहन गएको हो । स्कन्दको माता भएकाले पार्वतीलाई नै स्कन्दमाताका नामले कहलाएकी हुन्। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठ समेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडा दसैं पर्व मनाउँछन् । नवरात्रको पहिलो दिन असोज १० गते सोमबार दसैं घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो । त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो । दोस्रो दिन मङ्गलबार पूजा स्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन बुधबार चन्द्रघण्टा देवीको निष्ठाका साथ पूजा आराधना गरियो । चौँथो दिन बिहीबार कुष्माण्डा देवीको विधिपूर्वक पूजा आराधना गरिएको थियो । पाँचौँ दिन आज स्कन्दमाताको विधिपूर्वक पूजा आराधना गर्न लागिएको हो । दुर्गा पक्ष समेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ । यीनै नौवटा दुर्गाका रुपलाई नवदुर्गा पनि भनिन्छ । नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्छ । यस अवसरमा राजधानी र राजधानी बाहिरका शक्तिपीठमा पनि बिहानैदेखि भक्तजनको भीड लागेको छ । नवरात्रका अवसरमा शक्तिपीठमा गई पूजा, आराधना एवं दर्शन गरेमा मनोकाङ्क्षा पूरा हुने, पारिवारिक सुख शान्ति एवं ऐश्वर्य प्राप्त हुने धार्मिक विश्वास रही आएको छ । रासस"
डेंगु नियन्त्रणमा सरकारले काम गर्न सकेन : महामन्त्री थापा,"काठमाडौं : नेपाली कांग्रेसका महामन्त्री गगन थापाले डेंगु नियन्त्रणमा सरकारले केही काम गर्न नसकेको भन्दै आपत्ती जनाएका छन्। काठमाडौं क्षेत्र नम्बर ४ मा पार्टी प्रवेश कार्यक्रममा बोल्दै थापाले सरकारले डेंगु रोकथामका लागि प्रभावकारी काम गर्न नसकेको भन्दै असन्तुष्टि जनाएका हुन्। डेंगु रोकथामलाई प्राथमिकतामा राख्नुपर्ने भन्दै आपतकालीन बैठक बोलाएर योजना बनाउनुपर्ने बताए। उनले भने,' डेंगुको विषयमा सरकार गम्भीर भएन ।चाडबाडको बेलामा संक्रमण रोक्न केही भूमिका खेल्न सकेन । अब तुरून्त स्थानीय सरकार, प्रदेश र संघीय सरकारसहितको आपतकालिन बैठक बोलाउनुपर्यो ।' कोभिड नियन्त्रण गर्न नसकेको भन्दै केपी ओली नेतृत्वको सरकारलाई दोष लगाएको तर आफ्नै सरकार हुँदा डेंगु नियन्त्रण गर्न नसकेको भन्दै आपत्ती जनाए। उनले भने,'सरकारले डेंगु नियन्त्रणमा काम गर्न सकेन। हिजो कोभिडको बेलामा ओली सरकारले काम गरेन भन्यौं। आज हाम्रै पार्टीको सरकार छ तर पनि काम गर्न सकेको छैन।'"
"बर्सेनि बग्छ सडक : खोजिँदैन निकास,","बाजुरा : सुदूरपश्चिमको दुर्गम जिल्लामा पर्छ बाजुरा। यसलाई भौगोलिक बनावटले मात्रै होइन विकासका आधारभूत कुराले पनि ठगेको छ। अन्य स्थानीय तहमा त परको कुरा, सदरमुकाम नै ५ वर्षदेखि सडक सञ्जालबाट विच्छेद छ। जसका कारण यहाँ पुग्न कठिन छ नै चाडपर्वका समयमा दैनिक उपभोग्य सामग्रीको अभाव छ, पाइए पनि महँगो पर्छ। बाजुराको मुख्य लाइफलाइनका रूपमा चिनिएको साफेबगरमार्तडी सडकमा पूरै सडक भाँसिएको छ। यसकै कारण बाजुरा सडक सम्बन्धबाट टाढिएको हो। सदरमुकाम जोड्ने साँफेबगरमार्तडी सडकको इकडीदेखि मार्तडीसम्म दर्जनौं ठाउँ अबरुद्ध छन्। पाँच वर्ष अघिदेखि हरेक वर्षायाममा सडक बन्द हुँदै आएको छ। बाजुराको त्रिबेणी नगरपालिका९ पैमामा पहिरोले तीन किलोमिटर सडकनै बगाएको छ। साँफेबगरमार्तडी ५७ किलोमिटर छ। सडक निर्माण मै करिब पौनै २ अर्ब बजेट खर्च पनि भइसकेको छ। बूढीगंगा नदी साँफेबगरमार्तडी सडकतर्फ धकेलिएपछि बूढीगंगा नगरपालिकाको बल्देदेखि बडिमालिका नगरपालिकाको सिमाना हरडे खोलासम्मको सडक भत्किएको ५ वर्ष भयो। तर, मर्मत हुन सकेन। सदरमुकाम जोड्ने सडक भत्कँदा सदरमुकाम मार्तडी र बाजुराका अन्य स्थानीय तहहरूसँगको सम्बन्ध पनि छुटेको छ। पाँचवर्षदेखि हरेक बर्खामा सडक अवरुद्ध हुन्छ। दसैंका बेलासम्म पनि सडक खुल्दैन। नदीको जलस्तर नघट्दासम्म सडक सञ्चालन हुँदैन। तराई र अन्य जिल्लाबाट आएका सवारी साधन बल्दे भन्ने स्थानमै रोकिएर तीन किलोमिटर पैदल हिँडेपछि मात्र सदरमुकामका लागि सवारी पाउँछ, बडिमालिका नगरपालिकाका स्थानीय लक्ष्मीराज पाध्यापले भने। भत्किएको सडकको दिगो हुने गरी मर्मत गर्न र त्यसको विकल्पका रूपमा अर्को सडक बनाउन प्रदेश र संघ सरकार उदासीन रहेको आरोप लक्ष्मीराजको छ। बर्सेनि भत्कँदै आएको सडक सञ्चालनका लागि ५ वर्षसम्म प्रदेश र संघले चासो दिएन। पर्याप्त बजेटका लागि पनि पहल भएको देखिँदैन, उनले भने। बाजुराको बूढीगंगा नगरपालिका१ को द्वारीमा झरेको पहिरो। यो पहिरोले सडक पूरै बगाएको छ। पानी पर्ने बित्तिकै सडक भासिएर बग्छ। माथिबाट लगातार पहिरो आइरहेको हुन्छ। तलबाट नदीले कटान गरिरहने भएका कारण बर्खाका बेला सडक अवरुद्ध हुँदै आएको छ। साँफेबगरमा २२ वर्षअघि सडकको शिलान्यास भएको थियो। कालोपत्रे भएर मार्तडीसम्म सरर गाडी गुडेको वर्ष दिन नपुग्दै बल्देको पहिरोले सडक भत्किएको हो। राम्ररी यातायात नै चल्न पाएको थिएन। कालोपत्रे भएकै वर्ष तलबाट बूढीगंगाले कटान गर्यो। माथिबाट पैमाको पहिरोले सडक भासियो डिभिजन सडक कार्यालय साँफेबगरका प्रमुख बिबेक बस्नेतले भने। उनी थप्छन्, दुई वर्षसम्म निर्माण व्यवसायीले मर्मत सम्भार गर्नुपर्ने हुन्छ। ३ किलोमिटर सडकपुरै भासिएर नयाँ बनाउने पनि उपाय नभएको हुँदा निर्माण व्यवसायीले दुई वर्षअघि मात्रै सडक हस्तान्तरण गरे, बस्नेतले भने। सडक कालोपत्रेको काम सकिएको पाँच वर्ष पनि पुगेको छैन। सडक निमार्ण कम्पनीले दुई वर्षअघि मात्र सडक डिभिजन कार्यालयलाई बुझाएको छ। अघिल्ला वर्षहरूमा सडक निर्माण कम्पनी मातहत भएकाले सडक डिभिजनभन्दा पनि निर्माण कम्पनीको बढी जिम्मेवारी थियो। दुई वर्षदेखि सडक डिभिजन कार्यालयले समाधान खोजी रहेको डिभिजन कार्यालय साँफेबगरका प्रमुख बस्नेतले बताए। कालोपत्रे गरिएको पहिलो वर्ष वर्षामा एक डेढ हप्ता अबरुद्ध भएको थियो। दोस्रो वर्ष साउनको एक महिना अबरुद्ध भयो। तेस्रो र चौथो वर्ष असारदेखि असोजसम्म बन्द भयो। पाँचौं वर्ष पनि असार पहिलो सातादेखि अबरुद्ध भएको सडक दसैंमा पनि खोल्न सकिएको छैन प्रमुख बस्नेतले भने। पहिरो निरन्तर बगिरहने भएकाले समस्या भएको उनको भनाइ छ। पहिरो निरन्तर बगिरहेको छ। लगातारको पानीले जमिन पूरै दलदल भएको छ। पहिरो निरन्तर बगिरहेकाले सडक खुलाउन सकिएको छैन, उनले भने। हुन त बूढीगंगा नगरपालिकाले कन्सन बाजुरा नामक अनाथालय नजिकबाट वैकल्पिक सडक बनाउने भन्दै केही दिन डोजर पनि लगायो। तर, त्यहाँका स्थानीयले जग्गाको मुआब्जा माग गरेपछि त्यो पनि बन्न सकेन। सरकारले मुआब्जाका लागि बजेट पनि छट्ट्याएको छैन। स्थानीयको घरजग्गा पर्ने भएकाले त्यो कार्य गर्न सकिएन। त्यसैमा बीच सडकमा कडा खालको चट्टान भेटिएकाले पनि त्यो कार्य हुन सकेन, प्रमुख बस्नेतले भने। अहिले वैकल्पिक मार्गको काम पनि अलपत्र छ। स्थानीय प्रसासनले पुरानै स्थानबाट सडक खोल्ने प्रयास गरेको छ। तर, त्यो सफल भने हुन सकेको छैन। पुरानै ठाउँबाट सडक खोल्न १५ दिन अगाडिबाट प्रयासमा छौं। लगातारको झरीले काम गर्न सकिएको छैन। पहिरो बगिरहेका कारण समस्या भएको छ। सडकको माथितिर बस्ती छ। तलबाट सडक खन्दा बस्ती जोखिममा पर्ने चिन्ता पनि छ, प्रमुख जिल्ला अधिकारी प्रकाशचन्द्र अधिकारीले भने, यसरी सडक खन्दा बस्ती झन् बढी जोखिममा पर्छ। पहिरोले सडक पुरेपछि बिच बाटोमा नै रोकिएका दैनिक उपभोग्य समान बोकेका सवारीबाट सामान निकालेर गन्तव्यमा लैजाँदै स्थानीय । २०७९ साल असार पहिलो साताबाटै सडक पूर्णरूपमा बन्द भएको छ। द्वारीमा पूरै सडक भासिएकाले लामो समयसम्म सडक बन्द हुने अवस्था आएको प्रमुख जिल्ला अधिकारी प्रकाशचन्द्र अधिकारीले बताए। पहिरोको वैकल्पिक उपायका लागि जेठ महिनायता सडक डिभिजन कार्यालय, स्थानीय तहहरूसँग धेरै पटक बैठक गरी संघ सरकारलाई दिगो समाधानका लागि पत्राचार गरेको पनि प्रमुख जिल्ला अधिकारीले बताए। उनका अनुसार अहिले अबरोध हटाउन बूढीगंगा नगरपालिकाका नगरप्रमुख रामबहादुर बानियाँसँग समन्वय गरेर समाधान निकालिने काम भइरहेको बताए। सडक सञ्चालन नहुँदा मार्तडीका स्थानीय सबैभन्दा बढी समस्यामा छन्। आवतजावत गर्न समस्या त छँदैछ। दसंैंको मुखमा सामानको भाउ पनि अकासिएको छ। माथिबाट पहिरो र तलबाट बूढीगंगा नदीको कटान जारी छ। यो समस्या चार वर्षदेखि भए पनि सरोकारवाला निकाय जिम्मेवार देखिएका छैनन्। दुर्गमको समस्यालाई सबैले हेला गरे मार्तडी हाटबजार ब्यबस्थापन समितिका अध्यक्ष चक्र मल्लले भने। दसैंमा अकासियो सामानको मूल्य चार महिनादेखि सडक बन्द भएपछि सदरमुकाम मार्तडीमा उपभोग्य सामानको मौज्दात सकिएको छ। जसका कारण दसैंको मुखमै दैनिक उपभोग्य सामानको मूल्य अकासिएको छ। बल्देबाट भरिया वा खच्चडका माध्यमबाट सामान ढुवानी गर्नुपर्ने भएकले पनि सामानको भाउ अकासिएको हो। भरिया र खच्चडबाट सामान ढुवानी गर्दा सर्बसाधारण महँगोमा पर्ने गरेको व्यापारी हंसबहादुर सिंहले बताए। चामल त नेपाल खाद्य संस्थानले साहुलियत पसल खोलेर सहुलियत दरमा बिक्री गरिरहेको छ। तर, अरू दैनिक उपभोग्य सामान अकासिएको छ, सिहले भने। बाटो बन्द नहुँदा १ सय रुपैयाँमा पाउने तेल १ सय ६० रुपैयाँमा खरिद गर्नुपर्छ। १ हजार ७ सयमा पाउने ग्यास सिलेन्डरको मूल्य बढेर २ हजार २ सय पुगेको छ। ५० रुपैयाँ किलो पर्ने काउलीको मूल्य ७०८० रुपैयाँ भएको बाजुरा सदरमुकाम मार्तडीमा होटल व्याबसायी गर्दै आएका मदन बोहोरा बताउँछन्। सडक खुलाउन चाडो पहल नगरे सर्वसाधारण ठूलो मर्कामा पर्ने उनले बताए। बिरामीलाई समस्या बाजुरा जिल्ला अस्पतालमा विशेषज्ञ चिकित्सको अभाव छ। सामान्य प्रसूतिका लागि पनि बाजुराबाट अछामको बयलपाटा लैजानुपर्ने अवस्था छ। अझ ठूलो रोग लागेका बिरामीलाई राम्रो अस्पताल लैजान हेलिकप्टर नै खोज्नुपर्ने बाध्यता छ। बाजुराका सबै जनाको आर्थिक अवस्था त्यत्ति धेरै रकम खोज्न सक्ने छैन। बिरामीहरूलाई अछामको बयालपाटा अस्पताल, कैलाली, नेपालगन्ज, काठमाडांै रिफर गर्नुपर्छ। तर, चार महिनादेखि सडक बन्द छ। बिरामीहरूलाई धेरै समस्या छ जिल्ला अस्पताल बाजुराका सूचना अधिकारी नृप गिरीले भने, रिफर गरेका बिरामी जटिल खालका हुन्छन्। एम्बुलेन्स सडक नभएका कारण चल्दैन। स्टेचरमा बोकेर लग्नुपर्ने हुन्छ। सडक नबनेका कारणसाथै बिरामीहरूले समयमा उपचार पाइरहेका छैनन्। जिल्ला अस्पतालले जिल्लामा भएका उपकरणहरू बिगँ्रदा पनि मर्मतका लागि लैजान पाएको छैन। औषधिहरू ढुवानी गर्दा भरियामार्फत गर्नुपरेको छ। वर्षात्को समय भएकाले औषधि भिज्ने बिग्रने समस्या झेल्नु परेको छ जिल्ला अस्पताल बाजुराका प्रमुख, डाक्टर मिलन जैशीले भने। अन्योलमा वैकल्पिक मार्ग पाँच वर्षदेखि लगातार वर्षात्को समयमा साँफेबगरमार्तडी राजमार्ग अबरुद्ध छ। तर, त्यसको वैकल्पिक राजमार्गको पनि उपाय खोजिएको छैन। वैकल्पिक उपाय कतैबाट खोजिएको छैन। नागरिकका दुःख के सरकारले बुझ्नुपदैन, नागरिक समाज बाजुराका अध्यक्ष मदनराज जैशी प्रश्न गर्छन्। नागरिक समाजको पहलमा गतवर्ष संघीय संसद् लालबहादुर थापा, तत्कालीन प्रदेशका आर्थिक मामिला तथा योजनामन्त्री प्रकाशबहादुर शाह, अर्थसचिव, जिल्लाबाट नेतृत्व गर्ने केन्द्रीय र जिल्लास्तरका नेता, बाजुरा जिल्लाका नौवटै पालिकाका प्रमुख, जिल्लास्थित अन्य सरोकारावालहरूसँग वैकल्पिक सडकका बारेका छलफल चलाइएको थियो। तर, कसैले पनि बाजुरावासीको दुःख नदेखेको जैशीले बताए। डिमालिका नगरपालिकाका निर्वतमान नगरप्रमुख पदम बडुवालले बन्द सडकका कारण बाजुराली नागरिकले धेरै दुःख पाइरहेको बताए। स्थानीय निकायसँग वैकल्पिक मार्गका लागि मुआब्जा दिन, घरखेतको क्षतिपूर्ति दिन र सडक नै बनाउन बजेट हँुदैन। यो कुरा प्रदेश र संघ सरकारले हेर्नुपर्ने हो तर कसैले हेरेनन्, उनले भने। बूढीगंगा नगरपालिकाका नगरप्रमुख रामबहादुर बानियाँले बल्देदेखि द्वारीसम्मको सडकको वैकल्पिक मार्गका रूपमा वडा नम्बर २ को कन्सन बाजुरा अनाथालयको नजिकैबाट ट्रयाक ओपन गर्ने गरी सडकको शिलान्यास गराएका थिए। जिल्ला समन्वय समितिका प्रमुख तुलसीराम रोकायाले उक्त वैकल्पिक मार्गको शिलान्यास पनि गरे। बिगतका वर्षहरूमा मुआब्जा माग्दै आएका अमकोट भन्ने गाउँका बासिन्दाले जग्गाको मुआब्जा नलिने पनि भने। ३ किलोमिटरको सडकको ट्र्याक खोल्न साउनदेखि काम पनि सुरु भयो। २ किलोमिटर ट्र्याकमा काम पनि भयो। तर, अरू स्थानीय तहहरूले त्यसमा बजेट नहाल्दा त्यो काम अहिले अलपत्र परेको छ। सडक बनाउन अझै पहल पुरानै भत्किएको स्थानमा सडक बनाउन सकिन्छ वा सकिँदैन भन्ने विषयमा विज्ञको टोलीले पनि बाजुरा पुगेर अनुगमन गरेको छ। त्यस समितिको अन्तिम रिपोर्ट भने नआएको सडक डिभिजन कार्यालय साफेबगरका प्रमुख बिबेक बस्नेतले बताए। नयाँ ठाउँमा सडक बनाउन र घरजग्गा सम्पत्तिको मुआब्जा दिनुपर्छ। अरू पनि समस्या आउन सक्छन्, त्यसैले विज्ञहरू बोलाएर पुरानै स्थानको सडकको अध्ययन गराईएको हो। दसैं र तिहारको बीचमा त्यो समितिको प्रतिवेदन आउनुपर्छ। त्यो प्रतिवेदनका आधारमा मात्रै वैकल्पिक माग खोज्ने वा पुरानै स्थानमा लगानी गर्ने भन्ने कुराको टुंगो हुन्छ सडक डिभिजन प्रमख बस्नेतले भने। बिक्री केन्द्रमा चामल अभाव बाजुराको हिमाली गाउँपालिका५ कवाडीमा रहेको अस्थायी बिक्री केन्द्रमा असारदेखि चामल छैन। दसैंको मुखमा चामल नपाएपछि स्थानीय समस्यामा छन्। त्यहाँ चामल ढुवानीका लागि सरकारले अनुदान दिन्छ। तर, ढुवानीको ठेक्का पाएका ठेकेदारले सडक अवरुद्ध हुनु अगाडि त्यो ढुवानी नगरेपछि चामलको अभाव भएको हो। कवाडी अस्थायी बिक्री केन्द्रमा असार चामल छैन, दसैंको मुखमा चरम खाद्य संकट भएको छ हिमाली गाउँपालिका३ का धनलाल रोकायाले भने। अनुदानको चामल ढुवानी नभएपछि हिमाली गाउँपालिका १, २, र ३ को बिच्छँया, ४ र ५ को रुगीनमा खाद्य संकट भएको छ। बिक्री केन्द्रमा चामल नपाउँदा बजारको महँगो चामल खरिद गर्नुपरेको स्थानीयले बताए। गत जेठमा त्यहाँ चामल सकिएको थियो। खाद्य व्यवस्था तथा व्यापार कम्पनी लिमिटेडको धनगढीस्थित प्रदेश गोदामबाट एलबी कन्ट्रक्सनका सञ्चालक लोकेन्द्र भण्डारीले १ हजार क्विन्टल चामल कबाडी डिपोका लागि ढुवानीको ठेक्का पाएको थियो। तर, उसले साँफेमार्तडी सडक अबरुद्ध भएकोे कारण देखाउँदै ढुवानी नगरेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। यो आर्थिक वर्षमा २ हजार ५ सय कुन्टल चामल बिक्री केन्द्रका लागि ढुवानी गर्नुपर्ने भए पनि अहिलेसम्म ठेक्का हुन नसकेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। डिपोमा चामल जाने कुनै ठेगाना नभएपछि दशै तिहारलगायतका चाडपर्व महँगोमा मनाउने भएका छन्। साँफेमार्तडी सडक र मार्तडीकोल्टी सडकको बिभिन्न ठाउँमा सडक अबरोध हुँदा व्यापारीले पनि महँगो भाडा तिरेर बिक्रीका लागि चामल ढुवानी गरिरहेका छन्। बिक्री केन्द्रमा तीन महिनादेखि चामल अभाव हुँदा पनि बिक्री केन्द्रमा चामल व्यवस्थापन गर्न कतैबाट पहल नभएको पाइएको स्थानीय देवीलाल बुढ्थापाले बताए।"
राष्ट्रिय सुरक्षा नीतिबारे पुस्तक,"काठमाडौं : अनुसन्धानमूलक कृति नेसनल सेक्युरिटी एन्ड द स्टेट: अ फोकस अन नेपाल पाठकमाझ आएको छ। नेपाली सेनाका पूर्वसहायक रथी केशरबहादुर भण्डारीले चार वर्षको मिहिनेतमा राष्ट्रिय महŒवको यो पुस्तक तयार पारेका हुन्। यसको प्रकाशन नेपालयले गरेको हो। गण्डकी विश्वविद्यालयका कुलपति डा गणेशमान गुरुङले बिहीबार एक समारोहबीच पुस्तक लोकार्पण गरे। नेपालको राष्ट्रिय सुरक्षाका चुनौती र नेपालले अख्तियारी गरेको राष्ट्रिय सुरक्षा नीतिमा यो पुस्तक केन्द्रित छ। यसमा नेपाल र भारतबीच परम्परादेखि चल्दै आएको सम्बन्ध र खुला सिमानाले सिर्जित सुरक्षा चुनौतीबारे चर्चा गरिएको छ। कालापानी मुद्दासँग जोडेर नेपाल र नेपालजस्ता साना मुलुकका राष्ट्रिय सुरक्षा चुनौती र सोसम्बन्धी नीतिबारे किताबमा उल्लेख छ। कुलपति डा गुरुङले देशको संवैधानिक अंग भ्रष्ट भएको बताए। संवैधानिक निकायहरूले राज्य र सरकारलाई संविधानअनुसार ठीक ठाउँमा राख्नुपर्ने हो। तर, उनीहरू आफू भ्रष्ट भए, उनले भने, लोकसेवा, अख्तियार, महालेखापरीक्षक, अदालत, वकिल सबै भ्रष्टाचारमा जेलिए। राज्य कता जाने ? खतराको अवस्थामा आयो। राष्ट्रिय सुरक्षा नीति मूलरूपमा नेपालको राष्ट्रिय हित, मूल्यमान्यताको जगेर्ना, राष्ट्रिय अस्तित्वको संरक्षण तथा सार्वभौमसत्तासम्पन्न नेपाली जनताको भावलाई मार्गनिर्देश गर्ने नीति रहेको लेखक भण्डारीले उल्लेख गरे। नागरिकलाई आफ्नै देशको राष्ट्रिय सुरक्षा नीतिबारे जानकारी नहुनु दुःखद पक्ष रहेको उनले बताए। राष्ट्रिय सुरक्षा नीति भित्र १५२० प्रतिशत मात्रै सेना र प्रहरी पर्छ। बाँकी यहाँको नागरिक, प्राकृतिकलगायत छन्, उनले भने, सुरक्षा नीतिमा नागरिकलाई राख्ने तर राष्ट्रिय सुरक्षा नीति जानकारी नदिने कुरो ठीक होइन। मुख्य कुरोबाहेक अन्य कुरा सार्वजनिक गरिनुपर्छ। पुस्तकमार्फत समकालीन राष्ट्रिय सुरक्षा चुनौती र नेपालको वर्तमान सुरक्षा नीतिमाथि प्रकाश पार्ने जमर्को गरिएको छ। साना सार्वभौम राष्ट्रहरूको राष्ट्रिय सुरक्षा परिस्थितिलाई केन्द्रित गरेर यो पुस्तकले राष्ट्रिय सुरक्षाको फराकिलो सैद्धान्तिक अवधारणालाई बुझाउने प्रयत्न गरेको छ। नेपालमा आन्तरिक तथा बाह्य दुवै किसिमका सुरक्षा चुनौती रहेको उनले पुस्तकमा औंल्याएका छन्। शक्तिशाली मुलुक चीन र भारतको बिचको भौगोलिक अवस्थितिले नेपालको सुरक्षा र समृद्धिका लागि अनेक अवसरका साथसाथै चुनौती समेत रहेको लेखकले पुस्तकमा उल्लेख गरेका छन्। यसकारण सार्वभौमिकता, भौगोलिक अखण्डता र स्वतन्त्र पहिचानले राष्ट्रिय सुरक्षामा पार्ने प्रभाव र राष्ट्रिय सुरक्षा नीतिप्रति सर्वसाधारणको चासो र अभिरुची बढ्दो रहेको लेखक भण्डारीले बताए। नेपालको प्रथम राष्ट्रिय सुरक्षा नीतिको मस्यौदाकारका रुपमा भूमिका खेलेका लेखक भण्डारी रक्षा विश्लेषक हुन्। उनले राष्ट्रिय सुरक्षा विषयमा विद्यावारिधि गरेका छन्। भण्डारीले अफगानिस्तान र पाकिस्तानमा संयुक्त राष्ट्रसंघको विशेष सुरक्षा सल्लाहकारका काम गरिसकेका छन् भने देश, विदेशका विश्वविद्यालय र सुरक्षा सम्बन्धी अध्ययन केन्द्रहरूमा अध्यापन तथा सुरक्षाविज्ञका रूपमा विद्वत प्रवचन दिँदै आएका छन्।"
सवारी दुर्घटना कम गर्न काभ्रेपलाञ्चोकमा आजदेखि टिपर चलाउन निषेध,"काभ्रे : दसैंमा सवारी दुर्घटना न्यूनीकरण गर्न जिल्ला प्रशासन कार्यालय काभ्रेपलाञ्चोकले जिल्लास्थित दुई राजमार्गमा आजदेखि टिपर सञ्चालन निषेध गरेको छ । कार्यालयले अरनिको र विपी राजमार्गमा टिपर सञ्चालन निषेध गर्दै अन्य सवारीसाधनका लागि टाइम कार्ड लागू गर्ने निर्णय गरेको हो । यातायात सेवा समितिका पदाधिकारीसँगको छलफलमा दुई राजमार्गमा आजदेखि असोज २४ गतेसम्म टिपर सञ्चालन गर्न नपाउने तथा सार्वजनिक सवारी साधनका लागि टाइम कार्ड लागू गरी सञ्चालन गर्नुपर्ने निर्णय गरेको प्रमुख जिल्ला अधिकारी हुमकला पाण्डेले जानकारी दिए। उनका अनुसार केन्द्रीय राजधानी काठमाडौँबाट दसैं मनाउन काभ्रेपलाञ्चोकको रुट भएर मध्यपूर्व हुँदै पूर्वी जिल्ला जाने आउने यात्रुहरूको चापलाई व्यवस्थापन गर्न उक्त निर्णय गरिएको हो । दुई राजमार्गमा दैनिक दुई हजार पाँच सय टिपरले निर्माण सामग्री ढुवानी गर्दै आएका छन् । 'अन्य सार्वजनिक सवारीमा दुर्घटना न्यूनीकरणका टाइम कार्ड लागू गरेका हौँ', पाण्डेले भने। कार्यालयका अनुसार टाइम कार्ड लागु गरिएका रुटमा विपी राजमार्गअन्तर्गत मङ्गलटारभकुण्डे १८ किमी दूरीका लागि ४० मिनेट, भकुण्डेबेँसीकाभ्रेभञ्ज्याङ १३ किमी दूरीका लागि ३५ मिनेट, काभ्रेभन्ज्याङभकुण्डेबेँसीका लागि ३५ मिनेट तथा अरनिको राजमार्गको धुलिखेलपाँचखाल १५ किमीका लागि ३० मिनेट, पाँचखालदोलालघाटका लागि १० किमी दूरीमा २० मिनेट समय निर्धारण गरिएको छ । अरनिको राजमार्गभन्दा विपी राजमार्गमा फूलपाती, अष्टमी र नवमीका दिन धेरै सवारीको चाप हुने गरेको छ । यसपालि दुवै राजमार्गमा सवारी चाप बढ्ने सम्भावनालाई मध्यनजर गर्दै प्रशासन र यातायात व्यवसायीले सहजरूपमा यात्रुलाई आउनेजाने वातावरण मिलाउन तथा दुर्घटना न्यूनीकरण गर्ने उद्देश्यले बिहीबार छलफल गरेका हुन् । छलफलमा सार्वजनिक यातायातको भाडादर, यात्रुसिट क्षमताका आधारमा अनलाइन टिकेटिङ र कोभिड१९ को मापदण्ड पालना गराउन सचेत गराउनेसमेत निर्णय भएको जनाइएको छ । यस्तै सार्वजनिक यातायातमा मास्क लगाएका यात्रुलाई मात्र चढाउने, सवारीसाधनमा स्यानिटाइजर अनिवार्य राख्ने, यात्रुलाई सकेसम्म सामाजिक दूरी कायम गर्न सुरुमै जानकारी गराउने, सवारीसाधनको जाँच गरेरमात्रै चलाउने तथा त्यसको नियमित अनुगमन प्रहरी र ट्राफिक प्रहरीले गर्ने निर्णय भएको छ । सार्वजनिक सवारीले यात्रुलाई भाडामा अनियमितता गरेमा वा अन्य केही समस्या भएमा जिल्लाको नौ स्थानमा स्थापित यात्रु सहायताकक्ष र प्रहरीको हटलाइन नम्बरमा जानकारी गराउन सक्ने व्यवस्था मिलाइएको छ । रासस"
जलवायुको प्रभाव चिन्ताको विषय,"पोखरा : सरोकारवालाले जलवायु परिवर्तनको असर न्यूनीकरण गर्न सबैको भूमिका महत्वपूर्ण रहेको बताएका छन्। अन्नपूर्ण मिडिया नेटवर्कले बिहीबार पोखरामा आयोजना गरेको अन्तक्र्रियाका सहभागीले जलवायु परिवर्तनले सबैको जीवनमा पारेको प्रभाव चिन्ताको विषय बन्दै गएको बताएका हुन्। वातावरणविद् डा सुवास अधिकारीले संघ, प्रदेश र स्थानीय सरकारले यो विषयलाई जति महत्वका साथ आफ्ना योजना तथा कार्यक्रममा समावेश गर्नुपथ्र्यो त्यति नगरेको बताए। नीति तथा योजना आयोगका सदस्यसमेत रहेका अधिकारीले जलवायुको पहिला र पछिल्लो समयको अवस्थाबारे नयाँ डाटा नभएको उल्लेख गरे। उनले कार्यक्रममा प्रस्तुतीकरण गर्दै जलवायु परिवर्तन कसरी हुन्छ, यसले के समस्या ल्याउँछ र यसमा सरकारलगायत मिडियाको कस्तो भूमिका रहन्छ भन्नेमा प्रष्ट पारेका हुन्। उनले पानीबाट हुने प्राकृतिक प्रकोपको जोखिममा नेपाल ३०औं स्थानमा रहेको जानकारी गराए। जलवायु परिवर्तनको प्रत्यक्ष असर पर्यटनमा पनि पर्ने उनको भनाइ थियो। गण्डकी प्रदेशका वन, वातावरण तथा भूसंरक्षणमन्त्री दीपक थापाले जलवायु परिवर्तनको असर न्यूनीकरणका लागि गम्भीर भएर लाग्ने बताए। सरकारको नीति तथा कार्यक्रममा यस विषयलाई महत्व दिने प्रतिबद्धता मन्त्री थापाले जनाए। गास, बास, कपासभन्दा पनि महत्वपूर्ण सास हो। यसलाई प्राथमिकतामा राखेर अगाडि बढ्नेछौं, उनले भने। थापाले विद्युतीय सवारी साधनको प्रयोग गर्नुपर्ने खाँचो औंल्याए। प्रदेश सरकारले विद्युतीय सवारीमा जोड दिने उनको अर्को प्रतिबद्धता थियो। अन्नपूर्ण मिडिया नेटवर्कले आयोजना गरेको जलवायु परिवर्तनको कार्यक्रमले ध्यानार्कषण भएको छ, उनले भने, बहसमा उठेका सुझाव र समाधानको उपाय खोज्दै निष्कर्षमा पुर्याउने प्रतिबद्धता गर्छु। उनले गण्डकीमा ३७ प्रतिशत रहेको वन क्षेत्रलाई ४० प्रतिशत पुर्याउने लक्ष्य रहेको सुनाए। निवर्तमान प्रदेश सांसद राजीव पहारीले जलवायु जनसरोकारको विषय भएकाले आउने चुनावमा प्रतिबद्धतापत्रमै यसको एजेन्डा उठाउने प्रतिबद्धता जनाए। फेवाताल पोखरी बन्न लागेको प्रसंग जोड्दै पहारी आफूले फेवाताल बचाउने प्रतिबद्धता गरे पनि काम गर्न नसकेको स्वीकार गरे। कानुन निर्माण गर्ने कुरामा नै त्रुटि छ। मैले फेवाताल संरक्षण गर्ने प्रतिवदता गरेको थिएँ। फेवाताल पोखरी बन्दै छ, साइबेरियादेखि फेवाताल आउने चराचुरुंगी आउन छाडेका छन्, उनले भने। उनले जलवायु परिवर्तनजस्तो गम्भीर जनसरोकारको विषयलाई प्राथमिकताका साथ छाप्न मिडियालाई आग्रह गरे। योसँगै राजनीतिक दलका घोषणापत्रमा जलवायु परिवर्तनको सवाललाई पनि प्राथमिकता दिनुपर्ने उनको भनाइ थियो। अन्नपूर्ण मिडिया नेटवर्कका गु्रप सीईओ सनत न्यौपानेले जलवायु परिवर्तन विश्वकै चर्चाको विषय बनेको बताए। स्वअनुशासन नै जलवायु परिवर्तनको सबैभन्दा राम्रो फर्मुला हुने ग्रुप सीईओ न्यौपानेको भनाइ थियोए। उनले अन्नपूर्ण पोस्ट्ले जलवायु परिवर्तनसम्बन्धी समाचार वा लेखलाई महत्वका साथ प्रकाशन गर्दै आएको जानकारी दिए। हामीले जलवायुका समाचारलाई निरन्तर प्राथमिकता दिएका छौं। अब पनि दिन्छौं, उनले भने, सबैले आआनो ठाउँबाट स्वअनुशासन बन्नुपर्छ। जलवायु परिवर्तनले पृथ्वीलाई नै संकटमा पार्ने सम्भावना रहेकाले सचेत भएर सबै लाग्नुपर्ने सुझाव उनको थियो। माछापुच्छे गाउँपालिका उपाध्यक्ष सीता अधिकारीले यो मुद्दामा गाउँपालिका सचेत रहेको बताइन्। उनले मर्दीखोला खानेपानीलगायत अन्य कुरालाई संरक्षण गर्न पर्याप्त बजेट नभएको उल्लेख गरिन्। संघ र प्रदेश सरकारले पालिकालाई बजेट दिनुपर्ने अधिकारीको भनाइ थियो। कृषि वैज्ञानिक अनिल सुवेदीले जलवायु परिवर्तनको असर अन्न बालीमा पनि परेको बताए। विभिन्न जातका बाली लोप हुने अवस्थामा छन्। मुस्ताङमा स्याउको उत्पादन घटेको छ। पशुपन्छी भेडाच्यांग्रामा समेत यसको असर परेको छ, सुवेदीले भने। उनले जलवायुकै कारण खेतीबाली लगाउने समय तन्किँदै गएको बताए। कार्यक्रममा सामुदायिक वन उपभोक्ता महासंघ गण्डकीका अध्यक्ष कालीदास सुवेदीले वन ऐन बन्न नसकेकोमा गुनासो गरे। जलवायु परिवर्तनको असर देखिन थालेको र यसको जोखिम बढेको सुवेदीको भनाइ थियो। कार्यक्रमका अन्य सहभागीले गण्डकीमा पनि धेरै हिमाल ताल रहेकाले जलवायु परिवर्तनजस्तो महत्वपूर्ण विषयमा सरकारले ध्यान दिनुपर्ने बताए। यसलाई पाठयक्रममा समावेश गर्नुपर्ने धारणा उनीहरूले व्यक्त गरे। सबै उमेर समूहको ध्यान जाने गरी जनचेतना जगाउन प्रदेश सरकार गम्भीर हुनपर्ने उनीहरूको भनाइ थियो। पोखरामा जलवायु अनुकूलन नेपाल निर्माणका लागि प्रदेशस्तरीय जलवायु सम्मेलन विषयक कार्यक्रम गरिएको थियो।"
सुख्खा पहिरोले गल्छीत्रिशूलीरसुवागढी मार्ग अवरुद्ध,"नुवाकोट : त्रिदेशीय मार्गको रुपमा रहेको गल्छीत्रिशूलीरसुवागढी सडकमार्ग अन्तर्गत नुवाकोटको बुधसिंहघाटमा पहिरो खसेर सडक पूर्ण अवरुद्ध भएको छ। सो सडकमार्ग अन्तर्गत रहेको बेलकोटगढी नगरपालिका ७ बुधसिंहघाटमा बिहीबार बेलुकी सुख्खा पहिरो जाँदा व्यस्त सडकमार्ग पूर्ण रुपमा अवरुद्ध भएको हो। गल्छीत्रिशूलीमैलुङस्याफ्रुवेशीरसुवागढी सडकखण्ड अन्तर्गत नुवाकोटको बुधसिंहघाटमा व्यस्त सडकमार्गमा माथिवाट दुई सय मिटर लामो सुख्खा पहिरो खसेर सडक पूर्ण रुपमा अवरुद्ध भएको जिल्ला ट्राफिक प्रहरी कार्यालय नुवाकोटका प्रमुख तथा वरिष्ठ प्रहरी नायव निरीक्षक गुणनिधि खकुरेलले जानकारी दिए। उनका अनुसार बडादसैंका क्रममा सो सडक अवरुद्ध हुँदा हजारौं सर्वसाधारण मर्कामा परेका छन्। सुख्खा पहिरोले गल्छीत्रिशूलीरसुवागढी सडकखण्ड अवरुद्ध हुँदा सयौं यातायातका साधन बीचमै रोकिएका छन् भने हजारौं यात्रुहरु बिलखबन्दमा परेका छन्। सो सडकमार्गमा माथिबाट दुई सय मिटर उचाई तथा तल दुई सय मिटर सडक पुरेको छ। सो सडकमा दैनिक चार स्काभेटर लगाएर पहिरो पन्छाउँदासमेत लगातार दुई दिनसमय लाग्ने प्राविधिकहरुले अनुमान गरेका छन्। पहिरो पन्छाएर यातायात सुचारु गर्न सम्बन्धित निकायलाई निर्देशन दिइएको र यात्रु तथा यातायातका साधनहरुलाई वैकल्पिक सडकमार्ग प्रयोग गर्न निर्देशन दिइएको नुवाकोटका प्रमुख जिल्ला अधिकारी नारायणप्रसाद रिसालले जानकारी दिए। सुख्खा पहिराले सडक अवरुद्ध हुँदा सबै यातायातका साधन बीचमै रोकिएका छन्। आवतजावत गर्ने यात्रुहरु मर्कामा परेका छन्। जिल्ला प्रशासन कार्यालयले नुवाकोट हुँदै काठमाडौं जाने र काठमाडौंबाट नुवाकोट, रसुवा आउने यात्रु तथा यातायातका साधनहरुलाई पासाङल्हामु मार्गको वालाजुरानीपौवातादीपुल तथा सामाखुसीछहरेगंगटे सडकमार्ग उपभोग गर्न आग्रह गरेको छ। अवरुद्ध सडकको पहिरो पन्छाउने कार्य जारी रहेको छ।"
"पूर्वराजा ज्ञानेन्द्रको दसैं शुभकामना : बलियो मियोमा आवद्ध भएर राम्रो, दरिलो नेपाल बनाउन दिव्य चेतना आओस्","काठमाडौं : पूर्वराजा ज्ञानेन्द्र शाहले अस्थिर राजनीतिकले मुलुकमा विग्रह र विकृति बढेको बताएका छन्। दसैंको अवसरमा भिडियोमार्फत शुभकामना दिँदै शाहले सुन्दर र बलियो नेपाल बनाउन मियोमा सबै आवद्ध हुन आग्रह गरेका छन्। 'अस्थिर राजनीतिले मुलुकमा विग्रह र विकृति आएको छ। त्यसका लागि बलियो मियोमा आवद्ध भएर राम्रो दरिलो नेपाल बनाउन दिव्य चेतना आओस,' शाहले शुभकामना भनेका छन्। शाहले कार्यपालिका, न्यायापालिका र व्यवस्थापिका भित्रको विवादले मुलुकमा विग्रह र विकृति बढेको बताएका छन्। 'यो अवस्थाले जनतामा उत्साह छैन। मुलुकमा भविष्यप्रति र भविष्य निर्माणको कुनै भरोसा छैन। दायित्व के गर्ने, के गर्न नहुने, न्यायिक मुल्य के हो र यो सबै कुराको मूल्यांकन कसले गर्ने र कोबाट हुने,' उनले भनेका छन्। देशप्रति बफादारी र जनताप्रति उत्तरदायी भएर काम गर्ने विधि व्यवस्था संगठन एवं प्रतिनिधित्वको सही पात्र आज देशले खोजिरहेको शाहको भनाइ छ। शाहले नेपाल निरन्तर देशी र विदेशीहरुको क्रिडा भूमि पनि भयो भन्ने जनगुनासो आएको बताउँदै शाहले स्वतन्त्र सार्वभौम नेपाललाई आफ्नै अस्तित्वमा सक्षम र समृद्धिको पुनरनिर्माणमा ध्यान दिनुपर्ने बताए।"
मज्जाको भिडियोमा परदेशको कथा,"हङकङ : दुई दशक हङकङलाई कर्मथलो बनाएका मज्जाको राईले आफ्नो निर्देशनमा परदेशका पीडा समेटिएको भिडियो सार्वजनिक गरेका छन्। भिडियोमा एउटा खुसी, सुखी परिवार आर्थिक अवस्था कमजोरी भएकै कारण कसरी विदेसिन बाँध्य बन्छ भन्ने कथा प्रस्तुत गरिएको छ। कलाकार एलिस राई र रेखा लिम्बूको अभिनयले भिडियोलाई जिवन्त बनाएको छ। भिडियोलाई चमन राईको संयोजनमा किवाहाङ राई र आर्शु श्रेष्ठले खिचेका छन्। अर्जुन पाइजा पुनको रचना र स्वरमा तयार गरिएको गीतलाई कृष्ण लिम्बूले संगीत संयोजन गरेका छन्। फोटो, भिडियोग्राफी र पत्रकारिता कर्ममा निरन्तर संघर्षशील राई भिडियोमार्फत आम नेपालीहरूको कथा भन्न चाहेको बताउँछन्। म आफै विदेसिएको छु। पारिवारिक खुसी र आर्थिक अवस्था सुधारकै लागि लामो समयदेखि परिवारबाट टाढा छु। नेपाल आएको बखत आफ्नो कथामार्फत सम्पूर्ण युवायुवतीको कथा भन्ने प्रयास गरेको छु, उनी भन्छन्, आशा छ सबैले माया गर्नुहुन्छ। भिडियोलाई अर्जुन पाइजा पुन युट्युव च्यानलबाट सार्वजनिक गरिएको छ।"
"वर्षाले दिक्तेलमा एउटा घर ढल्यो, विभिन्न ठाउँमा क्षति","खोटाङ : भारी वर्षाका कारण खोटाङको दिक्तेल रुपाकोट मझुवागढी नगरपालिका१ दिक्तेलका कुलबहादुर बस्नेतको घर भत्किएको छ। गए रातिको वर्षाका कारण बस्नेतको ढुङ्गामाटो प्रयोग गरेर बनाइएको तीनतले घर भत्किएको हो। घर भत्किएपछि बस्नेत परिवार आफन्तकहाँ आश्रय लिएर बसेको छ। वर्षाकै कारण दिक्तेलकै ढोडे पुछारका नइन्द्र राईको घरमा समेत क्षति पुगेको छ। सोही ठाउँका नारायण राईको घरमा भलपानी पस्दा बस्न नमिल्ने भएको छ। वर्षापछि वडाका विभिन्न ठाउँमा पहिरो खस्दा ठूलो क्षति पुगेको दिक्तेलका वडाध्यक्ष नवराज राईले बताउनुभयो। पहिराले कतिपय स्थानीयको खोर पुरिँदा बाख्रासमेत मरेका छन्। 'पीडित राहतका लागि फोन गर्न थालेका छन्', उनले भने। जिल्ला प्रहरी कार्यालयका प्रहरी नायब उपरीक्षक मञ्जिल मुकारुङले जिल्लामा मानवीय क्षति नभएको जानकारी दिए। वर्षाका कारण जिल्लाका सबै ग्रामीण सडक अवरुद्ध छन्। दसैं, तिहार र छठ मनाउन विभिन्न ठाउँबाट घर फर्किएका जिल्लावासी पैदलयात्रा गर्न बाध्य छन्। रासस"
राजनीति : सेवा कि पेसा ?,"संविधान जारी भएपछि दोस्रो आम निर्वाचनको तयारीमा छौं। संघीय संसद् र प्रदेशसभाको निर्वाचन मंसिर ४ गते हँुदैछ। राजनीतिक पार्र्टीहरू आआफ्ना उम्मेदवारहरू तय गर्ने विषयमा लागिरहेका छन्। तर हरेक राजनीतिक दल आफूले लिएको निष्ठा र सिद्धान्तका आधारमा उम्मेदवार चयन गरिरहेका छन् ? प्रश्न उठेको छ। जनगुनासोलाई हेर्ने हो भने अब के राजनीतिक हिसाबमा हामी जुन ढंगले अगाडि बढिरहेका छौं र निर्वाचन प्रणाली वा तरिका जे ढंगले अवलम्बन गरिरहेका छौं, त्यसले हामीलाई निकास दिन सक्ला त ? पैसा नहुने निष्ठा तर इमानको राजनीति गर्नेले अहिले टिकट पाए भने कसरी निर्वाचन जित्ला ? उसँग निष्ठा छ तर पार्टीको सिद्धान्त अवलम्बन गर्ने क्षमता पनि छ तर छैन केवल पर्याप्त रकम। यसरी हामीले निर्वाचन प्रणालीलाई यसरी खर्चिलो बनाइरहेका छौं कि त्यो उम्मेदवार त के मुलुकलाई धान्न कठिन हुँदैछ। इमान्दार मान्छे र नैतिकवान् मुलुकलाई निकास दिन सक्ने तर राजनीतिमा उहाँहरूको सहभागिता कसरी हुने भन्ने प्रश्न आज जटिल रूपमा उभिएको देखिन्छ। यसरी विश्लेषण गर्ने हो भने समानुपातिक प्रणाली र प्रत्यक्ष निर्वाचन प्रणालीभित्र थुप्रै खालका प्रश्न उठेका छन्। घरपरिवारका मान्छेलाई मात्रै लाने, हरेक राजनीति पार्टीले नाता सम्बन्धलाई केलाउने र त्यसलाई टिकट दिएर अगाडि बढाउने गरिएको छ। यस परिपाटीलाई पार्टीरूपले कसरी रोक्ने ? समग्रमा चुनौतीपूर्ण अवस्था मुलुकमा आएको देख्छु। भुइँमान्छेको समस्या बुझेको छ, उसले जनतासँग सामीप्य राखेर काम काम गर्न सक्छ तर पैसा छैन भने ऊ राजनीतिमा अगाडि जान सक्तैन। निष्ठाको हिसाबले हेर्दा आफ्नै पार्टीको सरकार ढालेर अर्को पार्टीको सरकार बनाउन उद्यत् हुने र पार्टी फुटाइहाल्ने संस्कार पनि चल्ने गर्छ। यस्तो लोभपापले भरिएको राजनीतिलाई नजिकबाट नियाल्ने काम हुन थालेको छ। त्यसैले स्वतन्त्रहरूको चहलपहल बढेको देखिन्छ। हर्क साम्पाङ (धरान) र बालेन्द्र साह (काठमाडौंं)का दुई पात्र मात्र होइन, यो असन्तुष्टिबाट जन्मिएको मत परिणाम पनि हो। जुन धेरैले आकलन गरेको विषय हो। आज युवा राजनीतिमा राम्ररी लाग्नु भएको छ। उहाँहरूलाई २०६२६३ को आन्दोलनमा सहभागी भएकाको पीडा थाहा छैन। सक्रिय राजतन्त्रमा कति दमन थियो ? वा राजा ज्ञानेन्द्रले २०६० को दशकताका कसरी राजनीतिलाई हातमा लिएर निरंकुशता लाद्ने कोसिस गरेको थियो ? अहिलेका २५ वर्षमुनिका युवालाई थाहा छैन। स्वतन्त्रस्वतन्त्र भनेर स्वतन्त्र उम्मेदवारका कुरा गरेर हिँडिरहनु भएको छ। जसले यो विषय बुझिरहेका छैनन्। संसदीय व्यवस्थामा हामीले अंगीकार गरेको अहिलेको राजनीतिक प्रणाली जुन छ वा हामीले जारी गरेको संविधान जुन छ यो भित्रबाट कुनै स्वतन्त्र सरकार नबन्ने भन्ने परिकल्पना गरिएको त छैन। तर आआफ्नो पार्टीका घोषणापत्र हुन्छन्। दलीय व्यवस्थामा पार्टीले आफूलाई कसरी अगाडि लाने भन्ने मूल्य मान्यता हुन्छ। दुनियाँमा लोकतन्त्र यसरी नै चलेको हुन्छ। फरक यति हो, कहीँ राष्ट्रपति वा प्रधानमन्त्री प्रत्यक्ष निर्वाचित हुने अमेरिकाको जस्तो शासन पद्धति होला। हामीले अवलम्बन गरेको पद्धति भनेको जनताको प्रतिनिधिमूलक संसद् बनाउने हो। संसद्ले प्रधानमन्त्री बनाउने वा सरकार बनाउने अर्थात् संसद्को गर्भबाट सरकार जन्मने परिकल्पना हामीले गरेका छौं। यदि स्वतन्त्र मान्छेहरू भइदिए भने स्वतन्त्रै स्वतन्त्रले १ सय ६५ ठाउँमा जिते भने समानुपातिकको पूर्ति कसरी हुन्छ ? यस्तो गम्भीर प्रश्नमा कसरी कहाँबाट स्वतन्त्रको कुरो आइरहेछ ? रवि लामिछानेले यो स्वतन्त्रको क्रेज धेरै अप्ठ्यारोमा पार्नु भएको छ। निर्वाचन आयोगले पनि सचेत हुने विषय थियो यो। स्वतन्त्र भन्ने पनि कुनै पार्टी हुन्छ ? स्वतन्त्र नामको पार्टी गठन गर्न पाइन्छ ? कुनै नामै नभएको हो र पार्टीको नाम जुराउन ? स्वतन्त्र पार्टीको दर्शन के ? चिन्तन के ? यद्यपि, स्वतन्त्र उठ्ने अधिकार संविधानले दिएको छ। तथापि स्वतन्त्रले सरकार बनाउन सक्ने सम्भावना यो मुलुकमा छैन। राजनीतिक पार्टीभित्र सुरुमा चर्चा गरेका विकृतिहरू छन्। अर्थात् अहिले पैसा नहुने मान्छेले निर्वाचन लड्न नसक्ने अवस्था छ। राजनीतिक पार्टीहरूले आफ्नै सिद्धान्तअनुसार नचलेको अवस्था छ। सरकारलाई नै हेर्न सक्नुहुन्छ त्यहाँ कुनै सिद्धान्त मिल्ने पार्टीहरू छैनन्। एउटा दक्षिण लागेको पार्टी छ, एउटा उत्तर छ भने एउटा पश्चिम लागेको पार्टी छ। पार्टीरूप चारै दिशातिर लागेका छन्। विभिन्न विकृत विचारका झुन्ड भेला भएको जस्तो देखिन्छ, यो गठबन्धन। जसले नेपालको राष्ट्रिय राजनीतिलाई बिगारेको नजिकबाट देखेको छु। यसको मतलव कुनै राजनीतिक दलसँग आबद्ध छु भन्ने हिसाबले जबरजस्त विचारहरू स्थापित गर्न चाहेको होइन। राष्ट्रिय राजनीतिभित्र सिद्धान्त नमिल्ने धेरै पार्टीहरू सत्ताका लागि गठबन्धन गर्ने खालको परिस्थिति छ। यसले त नेपालको राष्ट्रिय राजनीतिमा नै विकृति ल्याएको छ। अब नेपालका राजनीतिक दलहरूले यहीबाट सच्चिनु पर्छ। जसरी पनि जित्नै पर्ने र जसरी पनि सत्तामा जानैपर्ने जुन अवस्था सिर्जना भइरहेछ, यो जसरी भन्ने कुराले लोकतन्त्रका मूल्य मान्यतालाई ध्वस्त पारेको छ। त्यही गठबन्धनभित्र पनि पहुँच नभएका मान्छेहरूको टिकट ! पहुँच भएका मान्छेहरूको टिकट ! पैसा भएकाहरूको टिकट ! पैसा नभएकाहरूको टिकट ! छरपष्ट भएर कुराहरू बाहिर आएका छन्। विभिन्न पार्टीका आआफ्ना समस्या हुन सक्छन्। जसभित्र पस्न चाहन्न। किनकि उनीहरूले आफ्ना समस्या आफैं समाधान गर्नुपर्छ। आजका दिनमा यो मुलुकमा राजनीतिक पार्टीले निम्त्याएका विकृतिहरू एकपटक सच्याउन जरुरी छ। २०४६ सालभन्दा अगाडिको परिस्थिति एउटा कालखण्ड थियो, त्यसलाई छोडिदिऊ। त्यसयता आएका जीवित वा मृत पात्रहरू जसले नेपालको राष्ट्रिय राजनीतिलाई आफ्नो पार्टी र आफ्नो वरिपरि घुमाउने कोसिस गरे। कम्तीमा एकपटक २०४६ को परिवर्तन यता सत्तामा बसेकाहरूको सम्पत्तिलाई शुद्धीकरण गर्ने प्रयास त गरौं। उहाँको सम्पत्तिको स्रोत खुल्छ कि खुल्दैन? मुलुकमा भ्रष्टाचारका ठूल्ठुला आरोप आए। त्यसैले यसमा जनता असन्तुष्ट छन्। राज्यसत्तामा बसेका उपल्लो ठाउँका मान्छेहरूको सम्पत्ति छानबिन गर्नैपर्छ। तिनका आम्दानी देखिने वैधानिक बाटोबाट हो कि होइन ? कति अवैध ढंगबाट भ्रष्टाचार गरेर सम्पत्ति कमाउनु भएको छ ? त्यसलाई छानबिन गर्नु र एक ढंगले शुद्धीकरण गरेर सम्पत्ति हेरिदिनु आजको आवश्यकता हो। यसरी हेर्यौं भने न ललिता निवास प्रकरण, न त अरू कुनै भ्रष्टाचारका प्रकरण वा मुलुकमा वायु सेवा निगम वा विकास निर्माणका कामबाट विभिन्न वा अनेकन ढंगबाट सम्पत्ति आर्जन भयो भन्ने आरोप धेरैले धेरैलाई लागेको छ, लगाइएको छ। यी आरोप गलत हुन् भन्न पनि सम्पत्ति छानबिन गर्नु वाञ्छनीय हुन्छ। राजनीतिक पार्टीहरूले सबैभन्दा सच्चिनु पर्ने बेला यही हो। प्रश्न छ मेरो, राजनीति भ्रष्टाचार गर्ने थलो हो ? राजनीति सेवा हो कि पेसा ? यहाँनिर राजनीतिलाई सेवाको रूपमा धेरै दलले प्रयोग गरेको देख्छु। त्यो सेवाको रूपमा प्रयोग गर्ने दललाई साधुवाद छ। तर, राजनीति पेसा भएको कुरा पनि नेपाली जनताका अगाडि जगजाहेर छ। राजनीतिलाई पेसा बनाएकै कारण आज निर्वाचन प्रणाली महँगो भएको छ। तसर्थ यो निर्वाचन प्रणालीलाई स्वस्थ बनाउने, जनताका वास्तविक प्रतिनिधिलाई साँच्चै जनताको पाँच वर्षसम्म सही ढंगले काम गराउनेमा लाग्नुपर्छ। जनताका तर्फबाट प्रतिनिधि हुनेका लागि सम्पत्ति शुद्धीकरण साथै आचार, विचार र व्यवहार सही हुनुपर्छ। पार्टीले लिएको सिद्धान्त अनुरूपका मात्रैको गठबन्धन गरे मुलुकका लागि हित हुन्छ। त्यो ढंगका तालमेल मात्रै गरे राम्रो हुन्छ। सिद्धान्त, व्यवहार, उद्देश्य नमिल्ने पार्टीहरूसँगको गठबन्धनले यो मुलुकलाई अरू बर्बादितिर धकेलिरहेको छ। बहुदलीय राजनीतिक व्यवस्थालाई दीर्घकालसम्म टिकाउने र राजनीतिक स्थायित्व खोज्ने हो भने सरकार बन्ने र बनाउने कुराप्रति एकदमै सचेत हुनुपर्छ। सरकार मुलुकलाई निकास र स्थायित्व दिन वा मुलुकको समग्र प्रणालीलाई परिचालन गर्न राजनीतिक रूपमा सरकारमा जाने मान्छेमा उद्देश्य र सिद्धान्त मिल्नुपर्छ। यदि मिल्दैनन् भने त्यस्ता गठजोडबाट राजनीतिलाई पेसा बनाउने मात्रै काम हुन्छ। यसरी सरकारमा जाने कुरा नितान्त गलत छ। जनताले पनि यसैमा सबैभन्दा बढी आलोचना गर्ने गरेका छन्। यी विषयमा हामी केन्द्रित भएर जान सक्नुपर्छ। राजनीतिक पार्टीहरूले ३० वर्ष (२०५० साल यता) जब संसद्मा आफ्नो बहुमत हुँदाहुँदै त्यसलाई गिरिजाप्रसाद कोइरालाले विघटन गर्नुभयो। माओवादी द्वन्द्वका कारण मुलुकमा हतियार बन्द आन्दोलनले अस्तव्यस्तता ल्यायो। त्यसपछि शान्ति प्रक्रियामा गयौं। २०६२६३ को आन्दोलन पछाडि भएको संविधानसभाको पहिलो निर्वाचनले यो मुलुकबाट राजतन्त्रलाई सदाका लागि बिदा गर्यो। यस मोडमा नेपाली राजनीति युटर्नमा घुमेको अवस्था छ। राजनीतिक उपलब्धि त प्राप्त भएका छन् तर राजनीतिक दलहरूले उपलब्धिलाई रक्षा गर्न भने सकेको देखिँदैन। यो गुनासो सर्वत्र भइरहेको छ। दलका घोषणापत्रका आधारमा जनताले मतदान दिने गरी जाने हो भने पार्टीहरू पुनः यथार्थ धरातलमा देखिनेछन्। पार्टीहरूले नै आन्दोलन गरेर आज यो मुलुकमा सबैलाई बोल्ने अधिकार ग्यारेन्टी भएको हो। स्वतन्त्रले पनि उठ्न र जित्न सक्छ। किनकि स्वतन्त्र पनि हुन पाउने व्यवस्था पनि संविधानले गरेको छ। तर, सारा ठाउँ स्वतन्त्र पार्टी खोलेर जाने कुरा भने नितान्त गलत हो। निर्वाचनमा नेपाली जनताले स्वतन्त्र होइन, विवेक पुर्याएर भोट दिनेछन्। मुलुकमा राम्रो र असल राजनीति गर्ने मानिस चुनिनु पर्छ। हाम्रो होइन राम्रो मान्छे छानौं। हरेकका चरित्र दृष्टिकोण व्यवहारहरू हेरेर जनताले आफ्नो प्रतिनिधित्व हुन सक्ने मान्छेलाई मत दिऊन्। राजनीतिक पार्टीहरूले अहिले सके एक्लै सरकार बनाउने प्रयत्नमा जाऊन्। एक्लै सरकार बन्यो भने कम्तीमा उसले आफ्नो हिसाबले पाँच वर्ष लैजान सक्छ। होइन भने अब गठजोडबाट पनि जाने परिस्थिति त होला। तर, सिद्धान्त नमिल्ने पार्टीका बीचको गठजोड जनताले मन पराएका छैनन्। नेकपा एमालेका नेता खतिवडा निवर्तमान सांसद हुन्।"
लोकतन्त्रमा बर्जित नातावाद !,"जनप्रतिनिधि हुन जनताको भोट चाहिन्छ। तर, जब कोही जनप्रतिनिधि हुन्छ, त्यसपछि भने उसलाई जनता, आफ्नो पार्टी र पार्टीका कार्यकर्ताभन्दा नातागोता प्यारा हुन्छन्। यस्तो प्रवृत्ति नेपाली सत्ता राजनीतिमा निकै लामो समयदेखिको रोग छ। एकात्मक राज्य सत्ताका बेला पनि यस्तो थियो। कुनै बेला थियो, प्रतिनिधिसभाका सांसदहरूलाई स्वकीय सचिवको सुविधा हुन्थ्यो। तर, त्यसको तलब भत्ताचाहिँ सांसद आफैंले बुझ्थे। त्यसो गरे भनेर स्वकीय सचिव नियुक्त गरेमात्रै उसैको बैंक खातामा तलब भत्ता पठाउने व्यवस्था सरकारले गर्यो। त्यसपछि भ्रष्ट मानसिकताका सांसदहरूले फेरि स्वकीय सचिवमा आफन्त वा परिवारकै सदस्य नियुक्त गर्न थाले। तलबभत्ता घुमिफिरी आफ्नै खल्तीमा आउने बाटो सोझ्याए। अहिले त झन् यो रोग प्रदेशसम्म फैलिएको छ। कोही मन्त्री देशभरका ७ प्रदेशमा ५ सय ५० सांसद छन्। तीमध्ये सबैजसो प्रदेशमा सांसदले स्वकीय सचिवको सुविधामा आफन्त र नातागोतालाई अवसर दिएका छन्। खासमा त्यो अवसर नभई त्यसबापत आउने तलबभत्तालगायत सुविधा आफ्नै लागि बनाउने प्रपञ्च हो। राजनीतिलाई सेवा भनिन्छ। तर, जब कुनै राजनीतिकर्मी सार्वजनिक लाभको पदमा पुग्छ, सेवाभन्दा मेवातिर आकर्षित हुन्छ। जनताको सेवाभन्दा आफैंमा केन्द्रित रहेर व्यक्तिगत स्वार्थ अनुकूलको काम गर्छ। आफूपछि परिवारका सदस्यको फाइदा र त्यसपछि नातागोता, आफन्त र आसेपासेको स्वार्थसिद्ध गर्न लाग्छ। यस्तो किन भइरहेको छ ? निकै संवेदनशील प्रश्न छ। कतै यो हाम्रो समाजमा नैतिकता ह्रास हुनुको परिणाम त हैन ? राजनीति आफैंमा नैतिकतासँग अन्योन्याश्रित सम्बन्ध हुनुपर्ने विषय हो। नैतिकताबिनाको राजनीति त कल्पना पनि नगरिनुपर्ने हो। निष्ठा, इमान्दारी र सिद्धान्त राजनीतिमा अपरिहार्य हुन्छ। तर, आजको राजनीति सबैथोक छ, त्यहीचाहिँ छैन जस्तो भएको छ। बेइमानी, धोकाधडी, विचार र सिद्धान्तहीनता राजनीतिका पर्याय हुन थालेका छन्। देशले दुःख पाएको यस्तै राजनीतिका कारण हो। लोकतान्त्रिक प्रणालीमा नातावाद हुनै हुँदैन। नातावाद, परिवारवाद त राजतन्त्रका तŒव हुन्। त्यसैले त हजारौं नेपालीले प्राणको उत्सर्ग गरे लोकतन्त्रका लागि। राजनीतिक दल र नेताहरूको अगुवाइमै जनताले प्राण आहुति दिन इन्कार गरेनन्। संघर्षका अनेक रूपमा आफूलाई होमे। सहिद, घाइते, अपांगता र बेपत्ता पनि बने। उनीहरूले फेरि पनि जो सत्तामा छ, उसकै मात्रै हालिमुहाली हुनेछ भन्ने कदाचित कल्पना गरेका थिएनन्। त्यसलाई लागि बलिदान र संघर्ष गरेका थिएनन्। तर, ती सबै इतिहासलाई कुल्चेर आज संघ, प्रदेश र स्थानीय तहका जनप्रतिनिधि नातावादमा लाग्नु लोकतन्त्रको उल्टो गंगा बगाउनु हो। पदमा पुगेपछि परिवारकै सदस्यलाई स्वकीय नियुक्त गर्नुको कतिपयको कारण भ्रष्टाचार गर्ने मनसाय पनि हुन सक्छ। अरू व्यक्ति स्वकीय राख्दा आफ्नो खराब नियतको खुलासा होला, अरूले थाहा पाउँलान् भन्ने डरले भने पनि परिवारकै सदस्यका लागि उनीहरूले मरिहत्ते गरेका हुन सक्छन्। राजनीतिमा मौलाएको भ्रष्टाचार, नीतिहीनता र बेइमानीकै कारण आज नेपाली जनतामा व्यवस्थाप्रति चरम निराशा झ्यांगिएको छ। वास्तवमा यो दोष व्यवस्थाको होइन, व्यक्तिको हो। तर केही खराब नियत भएका स्वार्थीहरूकै कारण व्यवस्थाको छवि धुमिल बनेको छ। राजनीतिको शीर्ष नेतृत्वले व्यवस्थालाई नै मैलो बनाउन उद्यत् राजनीतिकर्मी र जनप्रतिनिधिलाई मूल्यांकन गर्न जरुरी छ। आफ्नै हिसाबले नैतिक दण्ड दिन जरुरी छ। सार्वजनिक लाभको पदमा रहेको व्यक्तिले पाउने सुविधा र सेवाका अवसरमा परिवारका सदस्य तथा नातागोता राख्नै नमिल्ने कानुनी प्रबन्ध गर्न आवश्यक छ। त्यसो भएमात्रै कुनै पनि हालतमा परिवारवादी प्रवृत्ति रोकिन सक्छ। यस्तो गर्ने हिम्मत दलहरू र नेताहरूले गर्दैनन् भने प्रजातान्त्रिक प्रणालीमा दण्डकर्ता भनेको जनता नै हुन्। आम निर्वाचनमार्फत जनताले त्यस्ता परिवारवादी नेता र दलहरूलाई दण्डित गर्नुपर्छ। मतदानमार्फत जनताले आफ्नो शक्ति प्रदर्शन गर्नैपर्छ। लोकतन्त्रको पाठ पढाउनुपर्छ। किनभने लोकतन्त्रमा आफन्तवाद, परिवारवाद वा नातागोतावाद बर्जित हुन्छ। लोकतन्त्र त विधिको शासन हो, जहाँ प्रणालीअनुसार काम हुनुपर्छ। योग्यताअनुसार व्यक्तिले जिम्मेवारी पाउनुपर्छ।"
लोकतन्त्रमा बर्जित नातावाद !,"जनप्रतिनिधि हुन जनताको भोट चाहिन्छ। तर, जब कोही जनप्रतिनिधि हुन्छ, त्यसपछि भने उसलाई जनता, आफ्नो पार्टी र पार्टीका कार्यकर्ताभन्दा नातागोता प्यारा हुन्छन्। यस्तो प्रवृत्ति नेपाली सत्ता राजनीतिमा निकै लामो समयदेखिको रोग छ। एकात्मक राज्य सत्ताका बेला पनि यस्तो थियो। कुनै बेला थियो, प्रतिनिधिसभाका सांसदहरूलाई स्वकीय सचिवको सुविधा हुन्थ्यो। तर, त्यसको तलब भत्ताचाहिँ सांसद आफैंले बुझ्थे। त्यसो गरे भनेर स्वकीय सचिव नियुक्त गरेमात्रै उसैको बैंक खातामा तलब भत्ता पठाउने व्यवस्था सरकारले गर्यो। त्यसपछि भ्रष्ट मानसिकताका सांसदहरूले फेरि स्वकीय सचिवमा आफन्त वा परिवारकै सदस्य नियुक्त गर्न थाले। तलबभत्ता घुमिफिरी आफ्नै खल्तीमा आउने बाटो सोझ्याए। अहिले त झन् यो रोग प्रदेशसम्म फैलिएको छ। कोही मन्त्री देशभरका ७ प्रदेशमा ५ सय ५० सांसद छन्। तीमध्ये सबैजसो प्रदेशमा सांसदले स्वकीय सचिवको सुविधामा आफन्त र नातागोतालाई अवसर दिएका छन्। खासमा त्यो अवसर नभई त्यसबापत आउने तलबभत्तालगायत सुविधा आफ्नै लागि बनाउने प्रपञ्च हो। राजनीतिलाई सेवा भनिन्छ। तर, जब कुनै राजनीतिकर्मी सार्वजनिक लाभको पदमा पुग्छ, सेवाभन्दा मेवातिर आकर्षित हुन्छ। जनताको सेवाभन्दा आफैंमा केन्द्रित रहेर व्यक्तिगत स्वार्थ अनुकूलको काम गर्छ। आफूपछि परिवारका सदस्यको फाइदा र त्यसपछि नातागोता, आफन्त र आसेपासेको स्वार्थसिद्ध गर्न लाग्छ। यस्तो किन भइरहेको छ ? निकै संवेदनशील प्रश्न छ। कतै यो हाम्रो समाजमा नैतिकता ह्रास हुनुको परिणाम त हैन ? राजनीति आफैंमा नैतिकतासँग अन्योन्याश्रित सम्बन्ध हुनुपर्ने विषय हो। नैतिकताबिनाको राजनीति त कल्पना पनि नगरिनुपर्ने हो। निष्ठा, इमान्दारी र सिद्धान्त राजनीतिमा अपरिहार्य हुन्छ। तर, आजको राजनीति सबैथोक छ, त्यहीचाहिँ छैन जस्तो भएको छ। बेइमानी, धोकाधडी, विचार र सिद्धान्तहीनता राजनीतिका पर्याय हुन थालेका छन्। देशले दुःख पाएको यस्तै राजनीतिका कारण हो। लोकतान्त्रिक प्रणालीमा नातावाद हुनै हुँदैन। नातावाद, परिवारवाद त राजतन्त्रका तŒव हुन्। त्यसैले त हजारौं नेपालीले प्राणको उत्सर्ग गरे लोकतन्त्रका लागि। राजनीतिक दल र नेताहरूको अगुवाइमै जनताले प्राण आहुति दिन इन्कार गरेनन्। संघर्षका अनेक रूपमा आफूलाई होमे। सहिद, घाइते, अपांगता र बेपत्ता पनि बने। उनीहरूले फेरि पनि जो सत्तामा छ, उसकै मात्रै हालिमुहाली हुनेछ भन्ने कदाचित कल्पना गरेका थिएनन्। त्यसलाई लागि बलिदान र संघर्ष गरेका थिएनन्। तर, ती सबै इतिहासलाई कुल्चेर आज संघ, प्रदेश र स्थानीय तहका जनप्रतिनिधि नातावादमा लाग्नु लोकतन्त्रको उल्टो गंगा बगाउनु हो। पदमा पुगेपछि परिवारकै सदस्यलाई स्वकीय नियुक्त गर्नुको कतिपयको कारण भ्रष्टाचार गर्ने मनसाय पनि हुन सक्छ। अरू व्यक्ति स्वकीय राख्दा आफ्नो खराब नियतको खुलासा होला, अरूले थाहा पाउँलान् भन्ने डरले भने पनि परिवारकै सदस्यका लागि उनीहरूले मरिहत्ते गरेका हुन सक्छन्। राजनीतिमा मौलाएको भ्रष्टाचार, नीतिहीनता र बेइमानीकै कारण आज नेपाली जनतामा व्यवस्थाप्रति चरम निराशा झ्यांगिएको छ। वास्तवमा यो दोष व्यवस्थाको होइन, व्यक्तिको हो। तर केही खराब नियत भएका स्वार्थीहरूकै कारण व्यवस्थाको छवि धुमिल बनेको छ। राजनीतिको शीर्ष नेतृत्वले व्यवस्थालाई नै मैलो बनाउन उद्यत् राजनीतिकर्मी र जनप्रतिनिधिलाई मूल्यांकन गर्न जरुरी छ। आफ्नै हिसाबले नैतिक दण्ड दिन जरुरी छ। सार्वजनिक लाभको पदमा रहेको व्यक्तिले पाउने सुविधा र सेवाका अवसरमा परिवारका सदस्य तथा नातागोता राख्नै नमिल्ने कानुनी प्रबन्ध गर्न आवश्यक छ। त्यसो भएमात्रै कुनै पनि हालतमा परिवारवादी प्रवृत्ति रोकिन सक्छ। यस्तो गर्ने हिम्मत दलहरू र नेताहरूले गर्दैनन् भने प्रजातान्त्रिक प्रणालीमा दण्डकर्ता भनेको जनता नै हुन्। आम निर्वाचनमार्फत जनताले त्यस्ता परिवारवादी नेता र दलहरूलाई दण्डित गर्नुपर्छ। मतदानमार्फत जनताले आफ्नो शक्ति प्रदर्शन गर्नैपर्छ। लोकतन्त्रको पाठ पढाउनुपर्छ। किनभने लोकतन्त्रमा आफन्तवाद, परिवारवाद वा नातागोतावाद बर्जित हुन्छ। लोकतन्त्र त विधिको शासन हो, जहाँ प्रणालीअनुसार काम हुनुपर्छ। योग्यताअनुसार व्यक्तिले जिम्मेवारी पाउनुपर्छ।"
राष्ट्रिय सुरक्षा नीतिबारे पुस्तक,"काठमाडौं : अनुसन्धानमूलक कृति नेसनल सेक्युरिटी एन्ड द स्टेट: अ फोकस अन नेपाल पाठकमाझ आएको छ। नेपाली सेनाका पूर्वसहायक रथी केशरबहादुर भण्डारीले चार वर्षको मिहिनेतमा राष्ट्रिय महŒवको यो पुस्तक तयार पारेका हुन्। यसको प्रकाशन नेपालयले गरेको हो। गण्डकी विश्वविद्यालयका कुलपति डा गणेशमान गुरुङले बिहीबार एक समारोहबीच पुस्तक लोकार्पण गरे। नेपालको राष्ट्रिय सुरक्षाका चुनौती र नेपालले अख्तियारी गरेको राष्ट्रिय सुरक्षा नीतिमा यो पुस्तक केन्द्रित छ। यसमा नेपाल र भारतबीच परम्परादेखि चल्दै आएको सम्बन्ध र खुला सिमानाले सिर्जित सुरक्षा चुनौतीबारे चर्चा गरिएको छ। कालापानी मुद्दासँग जोडेर नेपाल र नेपालजस्ता साना मुलुकका राष्ट्रिय सुरक्षा चुनौती र सोसम्बन्धी नीतिबारे किताबमा उल्लेख छ। कुलपति डा गुरुङले देशको संवैधानिक अंग भ्रष्ट भएको बताए। संवैधानिक निकायहरूले राज्य र सरकारलाई संविधानअनुसार ठीक ठाउँमा राख्नुपर्ने हो। तर, उनीहरू आफू भ्रष्ट भए, उनले भने, लोकसेवा, अख्तियार, महालेखापरीक्षक, अदालत, वकिल सबै भ्रष्टाचारमा जेलिए। राज्य कता जाने ? खतराको अवस्थामा आयो। राष्ट्रिय सुरक्षा नीति मूलरूपमा नेपालको राष्ट्रिय हित, मूल्यमान्यताको जगेर्ना, राष्ट्रिय अस्तित्वको संरक्षण तथा सार्वभौमसत्तासम्पन्न नेपाली जनताको भावलाई मार्गनिर्देश गर्ने नीति रहेको लेखक भण्डारीले उल्लेख गरे। नागरिकलाई आफ्नै देशको राष्ट्रिय सुरक्षा नीतिबारे जानकारी नहुनु दुःखद पक्ष रहेको उनले बताए। राष्ट्रिय सुरक्षा नीति भित्र १५२० प्रतिशत मात्रै सेना र प्रहरी पर्छ। बाँकी यहाँको नागरिक, प्राकृतिकलगायत छन्, उनले भने, सुरक्षा नीतिमा नागरिकलाई राख्ने तर राष्ट्रिय सुरक्षा नीति जानकारी नदिने कुरो ठीक होइन। मुख्य कुरोबाहेक अन्य कुरा सार्वजनिक गरिनुपर्छ। पुस्तकमार्फत समकालीन राष्ट्रिय सुरक्षा चुनौती र नेपालको वर्तमान सुरक्षा नीतिमाथि प्रकाश पार्ने जमर्को गरिएको छ। साना सार्वभौम राष्ट्रहरूको राष्ट्रिय सुरक्षा परिस्थितिलाई केन्द्रित गरेर यो पुस्तकले राष्ट्रिय सुरक्षाको फराकिलो सैद्धान्तिक अवधारणालाई बुझाउने प्रयत्न गरेको छ। नेपालमा आन्तरिक तथा बाह्य दुवै किसिमका सुरक्षा चुनौती रहेको उनले पुस्तकमा औंल्याएका छन्। शक्तिशाली मुलुक चीन र भारतको बिचको भौगोलिक अवस्थितिले नेपालको सुरक्षा र समृद्धिका लागि अनेक अवसरका साथसाथै चुनौती समेत रहेको लेखकले पुस्तकमा उल्लेख गरेका छन्। यसकारण सार्वभौमिकता, भौगोलिक अखण्डता र स्वतन्त्र पहिचानले राष्ट्रिय सुरक्षामा पार्ने प्रभाव र राष्ट्रिय सुरक्षा नीतिप्रति सर्वसाधारणको चासो र अभिरुची बढ्दो रहेको लेखक भण्डारीले बताए। नेपालको प्रथम राष्ट्रिय सुरक्षा नीतिको मस्यौदाकारका रुपमा भूमिका खेलेका लेखक भण्डारी रक्षा विश्लेषक हुन्। उनले राष्ट्रिय सुरक्षा विषयमा विद्यावारिधि गरेका छन्। भण्डारीले अफगानिस्तान र पाकिस्तानमा संयुक्त राष्ट्रसंघको विशेष सुरक्षा सल्लाहकारका काम गरिसकेका छन् भने देश, विदेशका विश्वविद्यालय र सुरक्षा सम्बन्धी अध्ययन केन्द्रहरूमा अध्यापन तथा सुरक्षाविज्ञका रूपमा विद्वत प्रवचन दिँदै आएका छन्।"
"बर्सेनि बग्छ सडक : खोजिँदैन निकास,","बाजुरा : सुदूरपश्चिमको दुर्गम जिल्लामा पर्छ बाजुरा। यसलाई भौगोलिक बनावटले मात्रै होइन विकासका आधारभूत कुराले पनि ठगेको छ। अन्य स्थानीय तहमा त परको कुरा, सदरमुकाम नै ५ वर्षदेखि सडक सञ्जालबाट विच्छेद छ। जसका कारण यहाँ पुग्न कठिन छ नै चाडपर्वका समयमा दैनिक उपभोग्य सामग्रीको अभाव छ, पाइए पनि महँगो पर्छ। बाजुराको मुख्य लाइफलाइनका रूपमा चिनिएको साफेबगरमार्तडी सडकमा पूरै सडक भाँसिएको छ। यसकै कारण बाजुरा सडक सम्बन्धबाट टाढिएको हो। सदरमुकाम जोड्ने साँफेबगरमार्तडी सडकको इकडीदेखि मार्तडीसम्म दर्जनौं ठाउँ अबरुद्ध छन्। पाँच वर्ष अघिदेखि हरेक वर्षायाममा सडक बन्द हुँदै आएको छ। बाजुराको त्रिबेणी नगरपालिका९ पैमामा पहिरोले तीन किलोमिटर सडकनै बगाएको छ। साँफेबगरमार्तडी ५७ किलोमिटर छ। सडक निर्माण मै करिब पौनै २ अर्ब बजेट खर्च पनि भइसकेको छ। बूढीगंगा नदी साँफेबगरमार्तडी सडकतर्फ धकेलिएपछि बूढीगंगा नगरपालिकाको बल्देदेखि बडिमालिका नगरपालिकाको सिमाना हरडे खोलासम्मको सडक भत्किएको ५ वर्ष भयो। तर, मर्मत हुन सकेन। सदरमुकाम जोड्ने सडक भत्कँदा सदरमुकाम मार्तडी र बाजुराका अन्य स्थानीय तहहरूसँगको सम्बन्ध पनि छुटेको छ। पाँचवर्षदेखि हरेक बर्खामा सडक अवरुद्ध हुन्छ। दसैंका बेलासम्म पनि सडक खुल्दैन। नदीको जलस्तर नघट्दासम्म सडक सञ्चालन हुँदैन। तराई र अन्य जिल्लाबाट आएका सवारी साधन बल्दे भन्ने स्थानमै रोकिएर तीन किलोमिटर पैदल हिँडेपछि मात्र सदरमुकामका लागि सवारी पाउँछ, बडिमालिका नगरपालिकाका स्थानीय लक्ष्मीराज पाध्यापले भने। भत्किएको सडकको दिगो हुने गरी मर्मत गर्न र त्यसको विकल्पका रूपमा अर्को सडक बनाउन प्रदेश र संघ सरकार उदासीन रहेको आरोप लक्ष्मीराजको छ। बर्सेनि भत्कँदै आएको सडक सञ्चालनका लागि ५ वर्षसम्म प्रदेश र संघले चासो दिएन। पर्याप्त बजेटका लागि पनि पहल भएको देखिँदैन, उनले भने। बाजुराको बूढीगंगा नगरपालिका१ को द्वारीमा झरेको पहिरो। यो पहिरोले सडक पूरै बगाएको छ। पानी पर्ने बित्तिकै सडक भासिएर बग्छ। माथिबाट लगातार पहिरो आइरहेको हुन्छ। तलबाट नदीले कटान गरिरहने भएका कारण बर्खाका बेला सडक अवरुद्ध हुँदै आएको छ। साँफेबगरमा २२ वर्षअघि सडकको शिलान्यास भएको थियो। कालोपत्रे भएर मार्तडीसम्म सरर गाडी गुडेको वर्ष दिन नपुग्दै बल्देको पहिरोले सडक भत्किएको हो। राम्ररी यातायात नै चल्न पाएको थिएन। कालोपत्रे भएकै वर्ष तलबाट बूढीगंगाले कटान गर्यो। माथिबाट पैमाको पहिरोले सडक भासियो डिभिजन सडक कार्यालय साँफेबगरका प्रमुख बिबेक बस्नेतले भने। उनी थप्छन्, दुई वर्षसम्म निर्माण व्यवसायीले मर्मत सम्भार गर्नुपर्ने हुन्छ। ३ किलोमिटर सडकपुरै भासिएर नयाँ बनाउने पनि उपाय नभएको हुँदा निर्माण व्यवसायीले दुई वर्षअघि मात्रै सडक हस्तान्तरण गरे, बस्नेतले भने। सडक कालोपत्रेको काम सकिएको पाँच वर्ष पनि पुगेको छैन। सडक निमार्ण कम्पनीले दुई वर्षअघि मात्र सडक डिभिजन कार्यालयलाई बुझाएको छ। अघिल्ला वर्षहरूमा सडक निर्माण कम्पनी मातहत भएकाले सडक डिभिजनभन्दा पनि निर्माण कम्पनीको बढी जिम्मेवारी थियो। दुई वर्षदेखि सडक डिभिजन कार्यालयले समाधान खोजी रहेको डिभिजन कार्यालय साँफेबगरका प्रमुख बस्नेतले बताए। कालोपत्रे गरिएको पहिलो वर्ष वर्षामा एक डेढ हप्ता अबरुद्ध भएको थियो। दोस्रो वर्ष साउनको एक महिना अबरुद्ध भयो। तेस्रो र चौथो वर्ष असारदेखि असोजसम्म बन्द भयो। पाँचौं वर्ष पनि असार पहिलो सातादेखि अबरुद्ध भएको सडक दसैंमा पनि खोल्न सकिएको छैन प्रमुख बस्नेतले भने। पहिरो निरन्तर बगिरहने भएकाले समस्या भएको उनको भनाइ छ। पहिरो निरन्तर बगिरहेको छ। लगातारको पानीले जमिन पूरै दलदल भएको छ। पहिरो निरन्तर बगिरहेकाले सडक खुलाउन सकिएको छैन, उनले भने। हुन त बूढीगंगा नगरपालिकाले कन्सन बाजुरा नामक अनाथालय नजिकबाट वैकल्पिक सडक बनाउने भन्दै केही दिन डोजर पनि लगायो। तर, त्यहाँका स्थानीयले जग्गाको मुआब्जा माग गरेपछि त्यो पनि बन्न सकेन। सरकारले मुआब्जाका लागि बजेट पनि छट्ट्याएको छैन। स्थानीयको घरजग्गा पर्ने भएकाले त्यो कार्य गर्न सकिएन। त्यसैमा बीच सडकमा कडा खालको चट्टान भेटिएकाले पनि त्यो कार्य हुन सकेन, प्रमुख बस्नेतले भने। अहिले वैकल्पिक मार्गको काम पनि अलपत्र छ। स्थानीय प्रसासनले पुरानै स्थानबाट सडक खोल्ने प्रयास गरेको छ। तर, त्यो सफल भने हुन सकेको छैन। पुरानै ठाउँबाट सडक खोल्न १५ दिन अगाडिबाट प्रयासमा छौं। लगातारको झरीले काम गर्न सकिएको छैन। पहिरो बगिरहेका कारण समस्या भएको छ। सडकको माथितिर बस्ती छ। तलबाट सडक खन्दा बस्ती जोखिममा पर्ने चिन्ता पनि छ, प्रमुख जिल्ला अधिकारी प्रकाशचन्द्र अधिकारीले भने, यसरी सडक खन्दा बस्ती झन् बढी जोखिममा पर्छ। पहिरोले सडक पुरेपछि बिच बाटोमा नै रोकिएका दैनिक उपभोग्य समान बोकेका सवारीबाट सामान निकालेर गन्तव्यमा लैजाँदै स्थानीय । २०७९ साल असार पहिलो साताबाटै सडक पूर्णरूपमा बन्द भएको छ। द्वारीमा पूरै सडक भासिएकाले लामो समयसम्म सडक बन्द हुने अवस्था आएको प्रमुख जिल्ला अधिकारी प्रकाशचन्द्र अधिकारीले बताए। पहिरोको वैकल्पिक उपायका लागि जेठ महिनायता सडक डिभिजन कार्यालय, स्थानीय तहहरूसँग धेरै पटक बैठक गरी संघ सरकारलाई दिगो समाधानका लागि पत्राचार गरेको पनि प्रमुख जिल्ला अधिकारीले बताए। उनका अनुसार अहिले अबरोध हटाउन बूढीगंगा नगरपालिकाका नगरप्रमुख रामबहादुर बानियाँसँग समन्वय गरेर समाधान निकालिने काम भइरहेको बताए। सडक सञ्चालन नहुँदा मार्तडीका स्थानीय सबैभन्दा बढी समस्यामा छन्। आवतजावत गर्न समस्या त छँदैछ। दसंैंको मुखमा सामानको भाउ पनि अकासिएको छ। माथिबाट पहिरो र तलबाट बूढीगंगा नदीको कटान जारी छ। यो समस्या चार वर्षदेखि भए पनि सरोकारवाला निकाय जिम्मेवार देखिएका छैनन्। दुर्गमको समस्यालाई सबैले हेला गरे मार्तडी हाटबजार ब्यबस्थापन समितिका अध्यक्ष चक्र मल्लले भने। दसैंमा अकासियो सामानको मूल्य चार महिनादेखि सडक बन्द भएपछि सदरमुकाम मार्तडीमा उपभोग्य सामानको मौज्दात सकिएको छ। जसका कारण दसैंको मुखमै दैनिक उपभोग्य सामानको मूल्य अकासिएको छ। बल्देबाट भरिया वा खच्चडका माध्यमबाट सामान ढुवानी गर्नुपर्ने भएकले पनि सामानको भाउ अकासिएको हो। भरिया र खच्चडबाट सामान ढुवानी गर्दा सर्बसाधारण महँगोमा पर्ने गरेको व्यापारी हंसबहादुर सिंहले बताए। चामल त नेपाल खाद्य संस्थानले साहुलियत पसल खोलेर सहुलियत दरमा बिक्री गरिरहेको छ। तर, अरू दैनिक उपभोग्य सामान अकासिएको छ, सिहले भने। बाटो बन्द नहुँदा १ सय रुपैयाँमा पाउने तेल १ सय ६० रुपैयाँमा खरिद गर्नुपर्छ। १ हजार ७ सयमा पाउने ग्यास सिलेन्डरको मूल्य बढेर २ हजार २ सय पुगेको छ। ५० रुपैयाँ किलो पर्ने काउलीको मूल्य ७०८० रुपैयाँ भएको बाजुरा सदरमुकाम मार्तडीमा होटल व्याबसायी गर्दै आएका मदन बोहोरा बताउँछन्। सडक खुलाउन चाडो पहल नगरे सर्वसाधारण ठूलो मर्कामा पर्ने उनले बताए। बिरामीलाई समस्या बाजुरा जिल्ला अस्पतालमा विशेषज्ञ चिकित्सको अभाव छ। सामान्य प्रसूतिका लागि पनि बाजुराबाट अछामको बयलपाटा लैजानुपर्ने अवस्था छ। अझ ठूलो रोग लागेका बिरामीलाई राम्रो अस्पताल लैजान हेलिकप्टर नै खोज्नुपर्ने बाध्यता छ। बाजुराका सबै जनाको आर्थिक अवस्था त्यत्ति धेरै रकम खोज्न सक्ने छैन। बिरामीहरूलाई अछामको बयालपाटा अस्पताल, कैलाली, नेपालगन्ज, काठमाडांै रिफर गर्नुपर्छ। तर, चार महिनादेखि सडक बन्द छ। बिरामीहरूलाई धेरै समस्या छ जिल्ला अस्पताल बाजुराका सूचना अधिकारी नृप गिरीले भने, रिफर गरेका बिरामी जटिल खालका हुन्छन्। एम्बुलेन्स सडक नभएका कारण चल्दैन। स्टेचरमा बोकेर लग्नुपर्ने हुन्छ। सडक नबनेका कारणसाथै बिरामीहरूले समयमा उपचार पाइरहेका छैनन्। जिल्ला अस्पतालले जिल्लामा भएका उपकरणहरू बिगँ्रदा पनि मर्मतका लागि लैजान पाएको छैन। औषधिहरू ढुवानी गर्दा भरियामार्फत गर्नुपरेको छ। वर्षात्को समय भएकाले औषधि भिज्ने बिग्रने समस्या झेल्नु परेको छ जिल्ला अस्पताल बाजुराका प्रमुख, डाक्टर मिलन जैशीले भने। अन्योलमा वैकल्पिक मार्ग पाँच वर्षदेखि लगातार वर्षात्को समयमा साँफेबगरमार्तडी राजमार्ग अबरुद्ध छ। तर, त्यसको वैकल्पिक राजमार्गको पनि उपाय खोजिएको छैन। वैकल्पिक उपाय कतैबाट खोजिएको छैन। नागरिकका दुःख के सरकारले बुझ्नुपदैन, नागरिक समाज बाजुराका अध्यक्ष मदनराज जैशी प्रश्न गर्छन्। नागरिक समाजको पहलमा गतवर्ष संघीय संसद् लालबहादुर थापा, तत्कालीन प्रदेशका आर्थिक मामिला तथा योजनामन्त्री प्रकाशबहादुर शाह, अर्थसचिव, जिल्लाबाट नेतृत्व गर्ने केन्द्रीय र जिल्लास्तरका नेता, बाजुरा जिल्लाका नौवटै पालिकाका प्रमुख, जिल्लास्थित अन्य सरोकारावालहरूसँग वैकल्पिक सडकका बारेका छलफल चलाइएको थियो। तर, कसैले पनि बाजुरावासीको दुःख नदेखेको जैशीले बताए। डिमालिका नगरपालिकाका निर्वतमान नगरप्रमुख पदम बडुवालले बन्द सडकका कारण बाजुराली नागरिकले धेरै दुःख पाइरहेको बताए। स्थानीय निकायसँग वैकल्पिक मार्गका लागि मुआब्जा दिन, घरखेतको क्षतिपूर्ति दिन र सडक नै बनाउन बजेट हँुदैन। यो कुरा प्रदेश र संघ सरकारले हेर्नुपर्ने हो तर कसैले हेरेनन्, उनले भने। बूढीगंगा नगरपालिकाका नगरप्रमुख रामबहादुर बानियाँले बल्देदेखि द्वारीसम्मको सडकको वैकल्पिक मार्गका रूपमा वडा नम्बर २ को कन्सन बाजुरा अनाथालयको नजिकैबाट ट्रयाक ओपन गर्ने गरी सडकको शिलान्यास गराएका थिए। जिल्ला समन्वय समितिका प्रमुख तुलसीराम रोकायाले उक्त वैकल्पिक मार्गको शिलान्यास पनि गरे। बिगतका वर्षहरूमा मुआब्जा माग्दै आएका अमकोट भन्ने गाउँका बासिन्दाले जग्गाको मुआब्जा नलिने पनि भने। ३ किलोमिटरको सडकको ट्र्याक खोल्न साउनदेखि काम पनि सुरु भयो। २ किलोमिटर ट्र्याकमा काम पनि भयो। तर, अरू स्थानीय तहहरूले त्यसमा बजेट नहाल्दा त्यो काम अहिले अलपत्र परेको छ। सडक बनाउन अझै पहल पुरानै भत्किएको स्थानमा सडक बनाउन सकिन्छ वा सकिँदैन भन्ने विषयमा विज्ञको टोलीले पनि बाजुरा पुगेर अनुगमन गरेको छ। त्यस समितिको अन्तिम रिपोर्ट भने नआएको सडक डिभिजन कार्यालय साफेबगरका प्रमुख बिबेक बस्नेतले बताए। नयाँ ठाउँमा सडक बनाउन र घरजग्गा सम्पत्तिको मुआब्जा दिनुपर्छ। अरू पनि समस्या आउन सक्छन्, त्यसैले विज्ञहरू बोलाएर पुरानै स्थानको सडकको अध्ययन गराईएको हो। दसैं र तिहारको बीचमा त्यो समितिको प्रतिवेदन आउनुपर्छ। त्यो प्रतिवेदनका आधारमा मात्रै वैकल्पिक माग खोज्ने वा पुरानै स्थानमा लगानी गर्ने भन्ने कुराको टुंगो हुन्छ सडक डिभिजन प्रमख बस्नेतले भने। बिक्री केन्द्रमा चामल अभाव बाजुराको हिमाली गाउँपालिका५ कवाडीमा रहेको अस्थायी बिक्री केन्द्रमा असारदेखि चामल छैन। दसैंको मुखमा चामल नपाएपछि स्थानीय समस्यामा छन्। त्यहाँ चामल ढुवानीका लागि सरकारले अनुदान दिन्छ। तर, ढुवानीको ठेक्का पाएका ठेकेदारले सडक अवरुद्ध हुनु अगाडि त्यो ढुवानी नगरेपछि चामलको अभाव भएको हो। कवाडी अस्थायी बिक्री केन्द्रमा असार चामल छैन, दसैंको मुखमा चरम खाद्य संकट भएको छ हिमाली गाउँपालिका३ का धनलाल रोकायाले भने। अनुदानको चामल ढुवानी नभएपछि हिमाली गाउँपालिका १, २, र ३ को बिच्छँया, ४ र ५ को रुगीनमा खाद्य संकट भएको छ। बिक्री केन्द्रमा चामल नपाउँदा बजारको महँगो चामल खरिद गर्नुपरेको स्थानीयले बताए। गत जेठमा त्यहाँ चामल सकिएको थियो। खाद्य व्यवस्था तथा व्यापार कम्पनी लिमिटेडको धनगढीस्थित प्रदेश गोदामबाट एलबी कन्ट्रक्सनका सञ्चालक लोकेन्द्र भण्डारीले १ हजार क्विन्टल चामल कबाडी डिपोका लागि ढुवानीको ठेक्का पाएको थियो। तर, उसले साँफेमार्तडी सडक अबरुद्ध भएकोे कारण देखाउँदै ढुवानी नगरेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। यो आर्थिक वर्षमा २ हजार ५ सय कुन्टल चामल बिक्री केन्द्रका लागि ढुवानी गर्नुपर्ने भए पनि अहिलेसम्म ठेक्का हुन नसकेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। डिपोमा चामल जाने कुनै ठेगाना नभएपछि दशै तिहारलगायतका चाडपर्व महँगोमा मनाउने भएका छन्। साँफेमार्तडी सडक र मार्तडीकोल्टी सडकको बिभिन्न ठाउँमा सडक अबरोध हुँदा व्यापारीले पनि महँगो भाडा तिरेर बिक्रीका लागि चामल ढुवानी गरिरहेका छन्। बिक्री केन्द्रमा तीन महिनादेखि चामल अभाव हुँदा पनि बिक्री केन्द्रमा चामल व्यवस्थापन गर्न कतैबाट पहल नभएको पाइएको स्थानीय देवीलाल बुढ्थापाले बताए।"
डेंगु रोक्न स्थानीय सरकार उदासीन,"काठमाडौं भक्तपुर : डेंगु संक्रमणबाट बिहीबार एकैदिन दुई जनाको मृत्यु भयो। योसँगै देशभर मृतकको संख्या ३८ पुगेको छ। स्वास्थ्य तथा जनसंख्या मन्त्रालयका अनुसार मुलुकभर संक्रमितको संख्या २८ हजार १ सय ९ छ। ७७ वटै जिल्लामा संक्रमण फैलिएर मृतकको संख्या बढे पनि सतर्कता भने देखिएको छैन। संक्रमण नियन्त्रणका लागि स्थानीय सरकार उदासीन छन्। स्वास्थ्य विज्ञहरूले डेंगु जोखिम कायम रहेको भन्दै तीनै तहका सरकारलाई सतर्कता अपनाउन आग्रह गरे पनि बेवास्था गरेको प्रष्ट देखिन्छ। चाडपर्वको समयमा यसको संक्रमण अझै फैलने विज्ञ बताउँछन्। डेंगु संक्रमित सबैभन्दा धेरै उपत्यकाका जिल्लामा छन्। काठमाडौंमा ९ हजार ४ सय ९६ जनामा संक्रमण पुष्टि भएको छ। इपिडिमियोलोजी तथा रोग नियन्त्रण महाशाखाका अनुसार ललितपुरमा ६ हजार ४ सय ९८ र भक्तपुरमा १ हजार ७६ जना डेंगु संक्रमित छन्। उपत्यकाका प्रमुख तीनवटै सहरमा डेंगुले प्रकोपको रूप लिइसकेको छ। तर, यहाँका स्थानीय सरकारले यसको नियन्त्रणमा प्रभावकारी कदम चालेका छैनन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी डेंगु नियन्त्रणका लागि प्रदेश र स्थानीय सरकार चुकेको बताउँछन्। डेंगुको संक्रमण बढेको तीन महिना भइसक्यो, डा मरासिनी भन्छन्, नियन्त्रणका लागि प्रदेश र स्थानीय तहबाट प्रभावकारी अभियान सञ्चालन हुन सकेको छैन। चुनावी वातावरण बनाउन र आफ्नो पक्षमा मतदानको माहोल सिर्जना गर्न पनि राजनीतिक दलले कार्यकर्ता परिचालन गर्न सक्थे। त्यो पनि गर्न सकेनन् या चाहेनन्। स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरका अनुसार उपत्यकामा संक्रमण दर दैनिक उच्च गतिमा बढ्दैछ। उनका अनुसार मन्त्रीस्तरीय निर्णयबाट डेंगु नियन्त्रणमा स्थानीय सरकारको सक्रियता बढाउनुपर्ने निर्णय गरिएको थियो। स्थानीय तहमा बजेट पनि छ। आवश्यक पर्ने थप किट पनि पठाएका छौं, डा ठाकुर भन्छन्, संक्रमण न्यूनीकरण गर्न स्प्रेहरू छर्ने कामहरू मात्र भएको छ। मन्त्रालयका अनुसार डेंगुबाट सबैभन्दा बढी बागमती प्रदेश प्रभावित छ। बागमती प्रदेशका काठमाडौं र ललितपुरमा धेरै बिरामी भेटिएका छन्। सबैभन्दा बढी संक्रमित काठमाडौंमा छन्, डा ठाकुर भन्छन्, डेंगुको प्रकोप अहिले उच्च छ। एकै पटक धेरै बिरामी संक्रमित भएकाले प्रकोपको रूपमा लिइएको छ। इपिडिमियोलोजी तथा रोग नियन्त्रण महाशाखाले काठमाडौं, ललितपुर र भक्तपुरमा गरी १७ हजारभन्दा बढी व्यक्तिमा डेंगु संक्रमण पुष्टि भइसकेको जनाएको छ। प्रवक्ता डा ठाकुर डेंगुको अवस्था र बढ्दो संक्रमण नियन्त्रण तथा रोकथाम गर्न प्रदेश, जिल्ला र स्थानीय तहसँग समन्वयात्मक प्रयास भइरहेको बताउँछन्। संक्रमणको चेन ब्रेक गर्न प्रदेश र स्थानीय तहबाट प्रभावकारी भूमिका निर्वाह नभएको डा ठाकुरको भनाइ छ। सरसफाइ, कार्यक्रम, पानी जम्ने खाल्डाखुल्डी पुर्नेलगायतका कार्यक्रम हुन सकेको छैन। काठमाडौं महानगरपालिका स्वास्थ्य विभाग प्रमुख बलराम त्रिपाठी महानगरपालिका क्षेत्रभित्र संक्रमितको संख्या दिनानुदिन बढिरहेको बताउँछन्। उनका अनुसार पानी जम्ने खाल्डाखुल्डी, जथाभावि मिल्काइएका टायरमा जमेको पानीमा लामखुट्टेले बासस्थान बनाएकाले डेंगु फैलिएको हो। महामारीको रूप लिइसके पनि काठमाडौं महानगरपालिकाले डेंगुविरुद्धको अभियानलाई तीव्रता दिएको छैन। स्थानीय तह र सरोकारवालाको समन्वयमा लामखुट्टेको बासस्थान खोज र नष्ट गर भन्ने अभियान सुुरु गरे पनि प्रभावकारी हुन सकेको छैन। काठमाडौं महानगरपालिकाले भदौ १३ गते ३२ वटा वडाका स्वास्थ्यकर्मी र सरोकारवालासँग बैठक गरेर डेंगु नियन्त्रण अभियान सुरु गरेको थियो। तर, अभियान प्रभावकारी हुन नसकेको स्वास्थ्यविद्हरू बताउँछन्। भदौ २८ गते काठमाडौं महानगरपालिकाका प्रमुख बालेन्द्र शाहको निर्णयअनुसार, डेंगुको संक्रमण नियन्त्रण नभएसम्म रोकथाम र नियन्त्रणका कार्यक्रमहरू निरन्तररूपमा सञ्चालन गर्ने निर्णय गरेको थियो। महानगरपालिकाको स्वास्थ्य विभागका प्रमुख त्रिपाठीका अनुसार, डेंगु नियन्त्रणका लागि कार्यक्रम गर्न प्रत्येक वडामा बजेट निकासा गरिएको छ। जनप्रतिनिधिको अगुवाईमा स्वास्थ्यकर्मी, महिला स्वास्थ्य स्वयंसेविका लगायत स्थानीय संघसंस्थाहरूको सहभागितामा अभियान सुरु गरिएको छ, स्वास्थ्य विभाग प्रमुख त्रिपाठीले भने, लामखुट्टेको बासस्थान खोज र नष्ट गर भन्ने अभियान टोलटोलमा सञ्चालन गर्न भनिएको छ। महानगरपालिकाका ५ सय ५८ स्वयंसेविका जनचेतना फैलाउने काममा खटिएका छन्। वडा कार्यालयको समन्वयमा सामुदायिक सहरी स्वास्थ्य क्लिनिक इञ्चार्जहरूलाई डेंगु र हैजा रोकथाम र नियन्त्रण गर्न प्रभावकारी कार्यक्रम सञ्चालनको व्यवस्था मिलाउन निर्देशन दिइएको त्रिपाठीले जानकारी दिए। महानगरपालिकाका स्वास्थ्य विभाग प्रमुख त्रिपाठी लामखुट्टेका लार्भा नष्ट गर्न सचेतना अभियान शुरु गरिएको बताउँछन्। डेंगुको बासस्थान नष्ट गर्ने अभियान शुरु गरिएको छ, उनले भने। यस अभियानका लागि जनप्रतिनिधिको नेतृत्वमा स्वास्थ्य स्वयंसेविकाहरू सहभागितामा कार्यक्रम गरिएको त्रिपाठीले बताए। भक्तपुरमा बढ्दै संक्रमित भक्तपुरका ४ वटा नगरपालिकामा पनि डेंगुका बिरामी बढदै गएका छन्। जिल्ला स्वास्थ्य कार्यालय कटुञ्जेका अनुसार भक्तपुर नगरपालिकामा डेंगुका सवैभन्दा बढी बिरामी भेटिएका छन्। भक्तपुर नगरपालिकामा मात्रै ५ सय ५३ जना संक्रमित छन्। मध्यपुर थिमीमा ४ सय ५८, सूर्यविनायकमा १ सय ४ र चाँगुनारायणमा २५ जना संक्रमित फेला परेका छन्। जनस्वास्थ्य केन्द्र प्रमुख कृष्ण मिजार डेंगु रोकथामका लागि खोज र नष्ट गर अभियानका बारेमा सबै नगरपालिकाहरूलाई जानकारी गराउने काम भइरहेको बताउँछन्। मंसिरसम्म यो अभियान सञ्चालन गर्नुपर्ने उनको भनाइ छ। डेंगुसम्बन्धी जनचेतनामूलक सूचनाहरू रेडियो, टेलिभिजन, पत्रिपत्रिकामार्फत दिइरहेका छौं, उनले भने। विद्यार्थीलाई यसबारे जानकारी गराउने र विद्यालय वरिपरि सरसफाई गर्ने काम पनि भइरहेको उनको बताए। भक्तपुर नगरपालिकाका स्वास्थ्य संयोजक डा रत्नसुन्दर लासिवां हरेक वडामा डेंगु सचेतना कार्यक्रम सञ्चालन भइरहेको बताउँंछन्। वडावडामा चुन छर्ने, माइकिङ गर्ने, नेपाली भाषा र नेपालभाषाबाट सन्देश बजाउने र पर्चा वितरण गर्ने काम भइरहेको बताउँछन्। स्थानीयवासीलाई झुलभित्र बस्न र लिक्युड बाल्न सुझाव दिने काम भइरहेको उनले बताए। मध्यपुर थिमि नगरपालिकाका उपमेयर विजय कृष्ण श्रेष्ठ सचेतनामूलक र्याली, माइकिङ, पर्चाहरू बाड्ने काम भइरहेको बताउँछन्। चागुनारायण नगरपालिकाका सूचना अधिकारी सचिन न्यौपाने झारपात काट्ने, पर्चाहरू बाड्ने र माइकिंग गर्ने,खाल्डाखुल्डी पुर्ने, किटनाशक औषधि छर्ने, फेसबुक र नगरपालिकाको बेभसाइटमा भिडियोमार्फत सचेत गराउने काम नगरपालिकाले गरिरहेको बताउँछन्। रगत अभाव हुँदा रक्तदान कार्यक्रम डेंगुका कारण भएको रगत अभावलाई मध्यनजर गरी भक्तपुरमा रक्तदान कार्यक्रम गरिएको छ। शिव शिखर बहुउद्देश्यीय सहकारी संस्था लिमिटेडद्वारा सञ्चालित गार्डेनमार्ट डिपार्टमेन्ट स्टोर भक्तपुर १० मूलढोका कमलविनायक भक्तपुरको दोस्रो वार्षिकोत्सवको अवसरमा रक्तदान कार्यक्रम गरिएको हो। सहकारीले उपत्यकाका विभिन्न ठाउँंका साथै देशका विभिन्न जिल्लामा उपभोक्ताको सुविधाका लागि यस्ता गार्डेन मार्टहरू सञ्चालन गर्दै आएको छ।"
मज्जाको भिडियोमा परदेशको कथा,"हङकङ : दुई दशक हङकङलाई कर्मथलो बनाएका मज्जाको राईले आफ्नो निर्देशनमा परदेशका पीडा समेटिएको भिडियो सार्वजनिक गरेका छन्। भिडियोमा एउटा खुसी, सुखी परिवार आर्थिक अवस्था कमजोरी भएकै कारण कसरी विदेसिन बाँध्य बन्छ भन्ने कथा प्रस्तुत गरिएको छ। कलाकार एलिस राई र रेखा लिम्बूको अभिनयले भिडियोलाई जिवन्त बनाएको छ। भिडियोलाई चमन राईको संयोजनमा किवाहाङ राई र आर्शु श्रेष्ठले खिचेका छन्। अर्जुन पाइजा पुनको रचना र स्वरमा तयार गरिएको गीतलाई कृष्ण लिम्बूले संगीत संयोजन गरेका छन्। फोटो, भिडियोग्राफी र पत्रकारिता कर्ममा निरन्तर संघर्षशील राई भिडियोमार्फत आम नेपालीहरूको कथा भन्न चाहेको बताउँछन्। म आफै विदेसिएको छु। पारिवारिक खुसी र आर्थिक अवस्था सुधारकै लागि लामो समयदेखि परिवारबाट टाढा छु। नेपाल आएको बखत आफ्नो कथामार्फत सम्पूर्ण युवायुवतीको कथा भन्ने प्रयास गरेको छु, उनी भन्छन्, आशा छ सबैले माया गर्नुहुन्छ। भिडियोलाई अर्जुन पाइजा पुन युट्युव च्यानलबाट सार्वजनिक गरिएको छ।"
सामुदायिक भवन जीर्ण,"धनकुटा : धनकुटा सदरमुकाममा जुनसुकै कार्यक्रमका लागि उपयुक्त थलो बनेको छ, सामुदायिक भवन। यहाँ राजनीतिक सभासम्मेलनदेखि सांस्कृतिक कार्यक्रम, विवाहका पार्टी उत्सव, खेलकुदका इन्डोर प्रतियोगिता, विभिन्न सामाजिक संस्थाका कार्यक्रम हुने गर्छन्। तर, मर्मतसम्भारमा चासो नदेखाउँदा यसको भवन जीर्ण बन्दै गएको छ। यो भवन ४५ वर्षअघि बनाइएको हो। २५ वर्षयता मर्मतसम्भार हुन सकेको छैन। पहिला नगर विकास स्वामित्वको यो भवन अहिले धनकुटा नगरपालिकाअन्र्तगत छ। भवनभित्र सभाहल, स्टोर, चेन्जिङ रुम, बाहिरी कम्पाउण्डलगायत संरचना छन्। भवनका भित्तामा गरिएको प्लास्टर उप्किन थालेको छ। चर्किन थालेको छ। नियमित सरसफाइ नहुँदा शौचालय दुर्गन्धित छ। लाइटिङ सिस्टमले काम गर्न छोडेको छ। इको सिस्टम नआओस् भनेर सभाहलको भित्तामा पराल राखिएको छ। भुइँको ढलानसमेत उक्किएको छ। फर्निचर काम नलाग्ने भएका छन्। प्रतिदिन २ हजार भाडादर निर्धाण गरिएको छ। पार्किङ सुविधा सहितको सरकारी तवरको सामुदायिक भवन मर्मत सम्भारको अभावले जीर्ण हुँदा सरोकारवाला चिन्तित भएका छन्। स्थानीयवासी गोविन्द प्रधानका पूर्वी पहाडी जिल्लामै एक मात्र सरकारी भवन हो। तर, अहिले संरक्षण अभावले जीर्ण बन्दै जाँदा दुःख लागेको उनी बताउँछन्। नेपाल पत्रकार महासंघका पूर्वअध्यक्ष राजेश्वरबहादुर श्रेष्ठ त्यो वेला निर्माण भएको सामुदायिक भवन विभिन्न कोणबाट उत्कृष्ट रहेको बताउँछन्। उनका अनुसार अहिले त्यस्तो भवन वनेको देखिँदैन। यसको संरक्षणमा सम्बन्धित निकायले ध्यान दिन आवश्यक रहेको उनको भनाइ छ। धनकुटा नगरपालिका प्रमुख चिन्तन तामाङले भवनको मर्मत गर्न योजना बनाइरहेको बताए। धनकुटा नगरको स्वामित्वमा आएको धेरै समय भएको छैन। हामी चाँडो यो भवनको मर्मत सम्भार गर्ने योजनामा छौं। मर्मत सम्भार नभएको लामो समय भएको हुँदा लागत बढी लाग्ने देखिन्छ, तामाङले भने। तर यो सामुदायिक भवन आफैंमा ऐतिहासिक भवन हो। यसको बेग्लै इतिहास छ।"
आस्था र अध्यात्मको थलो मौलाकालिका,"गैंडाकोट : वनै वनको बीचमा उकालो बाटो। बाटोको छेउछाउमा ढुंगा कुँदेर बनाइएका आकर्षक मूर्ति। चरा चुरुङ्गीको चिरविर आवाजमा रमाउँदै डाँडा चढ्नेहरू थकानको महसुस गर्दैनन्। डाँडाको माथि पुग्नै लाग्दा घण्टको ध्वनिले मनै आनन्दित बनाउँछ। डाँडाको टुप्पोमा समथर भाग, अनि फराकिलो आँगन भएको आकर्षक मन्दिर मौलाकालिका। उत्तरपट्टी हिम शृंखला रत्रिशूली र कालीको संगम देवघाटधाम देखिन्छ। दक्षिणतर्फ सललल बग्दै गरेको नारायणी नदीको नागवेली चाल। त्यसको पारिपट्टीको नारायणघाट बजारसहित चितवनको समथर भूभागको मनोरम दृष्य। यसले डाँडा उक्लिँदा लागेको थकान क्षणभरमै बिर्साउँछ। गैंडाकोटको मौलाकालिका मन्दिरमा पुग्ने जो कोहीले स्वर्गको अनुभूति गर्छन्। अध्यात्म र आस्थाको केन्द्र हो, मौलाकालिका मन्दिर। मौलाकालिकालाई शक्ति स्वरुपाको रुपमा पुज्ने गरिन्छ। नवरात्री सुरु भएसँगै मौलाकालिकामा दर्शनार्थीको भीड बढ्दै गएको छ। प्राकृतिक सौन्दर्यले भरिएको मौलाकालिका धार्मिक, साँस्कृतिक एवं पर्यटकीय दृष्टिकोणले आकर्षणको केन्द्र बनेको छ। बाटोको बीचबीचमा पाटी पौवा छन्। भन्ज्याङ चौतारीहरूमा वि श्राम गरी चिसो पानी पिउँदै, सुन्दर प्राकृतिक दृश्यावलोकन गर्दै करिव एक घण्टामा मौलाकालिका मन्दिरमा पुग्न सकिन्छ। मन्दिरसम्म पुग्न एक हजार आठ सय ८२ वटा सिंढी पार गर्नुपर्छ। हिजोआज मन्दिरमा दैनिक ठूलो भीड लाग्ने गरेको छ। एकै दिन तीन लाख भेटी संकलन हुने मन्दिरले जनाएको छ। घटस्थापनाका दिन मात्रै ६४ हजार चार सय ८५ रुपैयाँ संकलन भएको थियो। दानपेटिका ब्यवस्थापक मोती भण्डारीले भक्तजनको आवागमन बढ्ने भएकाले संधै भीडभाड हुने बताए। दसैंको सप्तमीदेखि नवमीसम्म दैनिक ५० हजारभन्दा बढी दर्शनार्थीले पूजा गर्छन्। शनिबारदेखि नवमीसम्म भीड बढी हुन्छ। वार्षिक ३३ लाख दानपेटिकामा संकलन हुन्छ। त्यस्तै वार्षिक १२ लाख परेवा बिक्रीबाट आम्दानी हुने दानपेटीका ब्यवस्थापक मोती भण्डारीले जानकारी दिए। मन्दिरमा २०३८ सालदेखि संस्थागत पूजाअर्चना थालिएको हो। २०५३ सालमा प्यागोडा शैलीमा मन्दिर निर्माण भएपछि भक्तजन र पर्यटकको संख्या बढ्न थालेको हो। भगवतीको दर्शन र चरणमा गरेको भाकल पूरा हुने विश्वास छ। मनोकांक्षा पूरा हुन्छ भन्ने विश्वास गरिन्छ। धार्मिक सेवा समितिका प्रमुख सल्लाहकार पूर्व डीआईजी ज्ञानेन्द्रविक्रम महत तीन दशकदेखि मन्दिरको विकासका लागि सक्रिय छन्। यो धार्मिक आस्थाको केन्द्र हो। शक्तिको प्रभावकै कारण यसप्रतिको विश्वास बढेको हो, उनले भने, अहिले मात्रै होइन यहाँ पहिल्यैदेखि भक्तजनको भीड लाग्ने गरेको छ। सरकारले मन्दिरलाई धार्मिक गन्तव्यमा समेत सूचीकृत गरेको छ। मौलाकालिका मन्दिरमा केही वर्षदेखि युवायुवतीको पनि आकर्षण बढेको छ। शनिबार र मंगलबार मन्दिरमा बढी भीड लाग्छ। बिहान मर्निङवाक गर्नेको ताँती नै लाग्छ। आधुनिक संसारमा रमेकाहरूका लागि पनि धार्मिक आस्थाको केन्द्र बनेको मौलाकालिका मन्दिर धार्मिक पर्यटकीय क्षेत्रको रुपमा अगाडि बढिरहेको छ। देश विदेशका धार्मिक पर्यटकहरू पनि यहाँ आउने गरेका छन्। मौलाकालिका र देवघाटले धार्मिक पर्यटन जोड्न खोजिएको देवघाट क्षेत्र विकास समितिका पूर्वअध्यक्ष टंकनाथ पौडेलले बताए। भगवतीको शक्ति भएको यो ऐतिहासिक ठाउँ हो, उनले भने, दुवै क्षेत्रलाई समन्वय गरेर प्रवद्र्धन गर्न लागेका छौं। यहाँ अतिथि सत्कार गृह, योग ध्यान कक्ष, हेलिप्याड, गणेश तथा कृष्ण मन्दिर, व्यवस्थित भोजनालय, गौशाला, धार्मिक पर्यटक वि श्राम गृह छन्। मन्दिर परिसरमा रहेको गुरुकुलमा १८ जना विद्यार्थी अध्ययनरत छन्। ४५० वर्ष पहिले सेन राज्यको पतनसँगै यो मन्दिर ओझेलमा परेको भनाइ छ। सेनवंशी राज्यकालपछि शक्ति स्वरुपा मौलाकालिका भगवतीका बोटे, दराई, चेपाङ, मगर, कुमाल, गुरुङजस्ता आदिवासीले पालैपालो गरेर पूजापाठ गर्थे। त्यहाँ धमिराले खाएको काठको मौलो र कालिका भगवतीको शिला पत्थर थिए। २०३२ सालमा स्थानीय केही व्यक्ति मिलेर सानो मन्दिर बनाएका थिए। २०४३ बैशाखसम्म बडा दसैं र चैत्रे दसैंमा पूजापाठ र पञ्चवली चढाउने व्यवस्था थियो। मन्दिरमा २०४४ साल चैत्रदेखि हरेक दिन बिहानबेलुका पूजापाठ हुँदै आएको छ। पाल्पाका राजा मणिमुकुन्द सेनको राज्यकालमा तत्कालीन सैनिक टुकडीले आफ्नो गढी (ब्यारेक) मा मौलो गाडी कालिका भगवतीको शिला स्थापना गरेर पूजाअर्चना गर्दै आएको किंवदन्ती पाइन्छ।"
संविधान निर्माण गर्ने दलले नै संविधानको उल्लंघन गरे : रवीन्द्र मिश्र,काठमाडौं : राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मिश्रले आगामी निर्वाचनमा काठमाडौं १ बाट उम्मेदवारी दिने घोषणा गरेका छन्। शुक्रबार काठमाडौंमा पत्रकार सम्मेलन गर्दै मिश्रले पार्टीको सहमतिमा हलो चिन्हका साथ काठमाडौं १ बाट उम्मेदवारी दिने निर्णय भएको बताए। उनले जनतमाझ जाँदा संवैधानिक राजसंस्थाको एजेण्डा लिएर जाने स्पष्ट पारे । उनले काठमाडौंमा देखिएको समस्याहरु महानगरसँग मिलेर समाधान गर्ने प्रतिवद्धता जनाए । मिश्रले आफूलाई क्षेत्र नम्बर १ मा निर्वाचित गरे जनताले सोचेको भन्दा बढि काम गरेर देखाउने दावी गरे। मिश्रले संविधान निर्माण गर्ने दलले नै सबैभन्दा बढी संविधानको उल्लङ्घन गरेको तर पूर्वराजा ज्ञानेन्द्रले सबभन्दा बढी संविधानको पालना गरेको तर्क गरे।
महिलालाई प्रत्यक्षमा टिकट नदिए 'विद्रोह' को चेतावनी,"सुर्खेत : आगामी निर्वाचनमा महिलालाई समानुपातिकमा मात्र सीमित नगर्न महिला नेतृहरुले आग्रह गरेका छन् । मंसिर ४ गते हुने प्रदेश तथा प्रतिनिधिसभाको निर्वाचनमा प्रत्यक्षतर्फ सम्मानजनक टिकट नपाए विद्रोह गर्ने चेतावनीसमेत उनीहरुले दिएका हुन् । हरेक दलले प्रत्यक्षतर्फ नै कम्तिमा ३३ प्रतिशत सिटमा महिलाको उम्मेदवारी सुनिश्चित गर्नुपर्ने उनीहरुको माग छ । २०७४ को निर्वाचनमा दैलेखबाट समानुपातिकतर्फ निर्वाचित सांसद पार्वती विसुङ्केले आफूहरु प्रत्यक्षतर्फ चुनाव लड्न तयार रहेको बताइन् । अहिले पनि दलहरुले महिलालाई पत्याउने अवस्था छैन,' उनले भनिन्,महिलालाई समानुपातिकमै सीमित गर्न खोजिएको छ, यसपाली म प्रदेशसभाका लागि प्रत्यक्षतर्फ चुनाव लड्न चाहन्छु । तर नेतृत्वले महिलालाई अवसर नदिने संकेत देखिएको छ, प्रत्यक्षमा ३३ प्रतिशत हिस्सा नपाए महिलाले दलभित्रै अन्तरसंघर्ष र विद्रोह गर्नेछौं । पाँच वर्षसम्म प्रतिनिधिसभामा काम गरेर अनुभव हाँसिल गरेको, जनतासँग निकट रहेको, विकासका मुद्दामा पैरवी गरेको र जित्ने सम्भावना भएकाले पनि आफूले प्रत्यक्षतर्फ टिकट पाउनुपर्ने उनको दाबी छ । महिलालाई ३३ प्रतिशतको हिस्सा समानुपातिकतर्फ मात्र दिने गरिएको भन्दै उनले यो हिस्सा अब प्रत्यक्षतर्फको टिकटमा पनि पाउनुपर्ने बताइन् । नेकपा एकीकृत समाजवादीको केन्द्रीय सदस्यसमेत रहेकी उनले भनिन्,'समानुपातिक सांसदलाई संसदमै हेपाह व्यवहार गरिन्छ, त्यसैले पनि अब दलहरुले प्रत्यक्षतर्फ कम्तिमा ३३ प्रतिशत सिटमा महिलालाई टिकट दिनुपर्छ । महिलाहरुबीच मात्र प्रतिस्पर्धा हुँदा महिलाकै सहभागिता सुनिश्चित हुन्छ, अबको निर्वाचनले ५० प्रतिशत महिला सहभागिता हुने अवस्था आउनुपर्छ । उनले दलहरुले युवा र महिलालाई अवसर दिन आनाकानी गर्ने गरेको गुनासो गरिन् । कर्णाली फाउण्डेशनले शुक्रवार वीरेन्द्रनगरमा आयोजना गरेको संसदमा महिला सहभागिता सम्बन्धि कार्यक्रममा दाङबाट समानुपातिकतर्फ निर्वाचित काँग्रेसका सांसद विमला नेपालीले पाँच वर्षसम्म संसदमा काम गर्दा आफूहरु अनुभवी बनेको बताइन् । संसदीय समितिमासमेत काम गरेर ज्ञान हाँसिल गरेको भन्दै उनले आगामी निर्वाचनमा प्रत्यक्षतर्फ उम्मेदवार बन्न आफूहरु मानसिक रुपमा तयार रहेको बताइन् । महिलालाई अब समानुपातिकको सिटमा मात्र सिमित नगरियोस्,' उनले भनिन्,हामीलाई प्रत्यक्षतर्फ पनि टिकट दिइयोस्, यदी पार्टीले प्रत्यक्षमा टिकट नदिए दलभित्रै संघर्ष र विद्रोह गर्न हामी तयार छौं । यस्तो अवस्थामा फरक दलको भए पनि महिला उम्मेदवारलाई जिताउन सबै पार्टीका महिलाहरु एक हुनेछौं, यसतर्फ सबै दलहरु बेलैमा गम्भीर बनुन् । यस्तै कैलालीबाट निर्वाचित निवर्तमान सांसद लक्ष्मी चौधरीले आफूहरु प्रत्यक्षमा चुनाव लड्न सक्षम भए पनि दलहरुले आर्थिक हिसाब खोज्ने गरेको गुनासो गरिन् । उनले भनिन्,हामीले प्रत्यक्षमा चुनाव लड्न खोज्दा महिलाले पैंसा खर्च गर्न सक्दैनन् भनेर टिकट नै दिइन्न, महिलालाई विश्वास नै नगर्ने नेतृत्वका कारण समस्या भएको छ । तर हामीलाई प्रत्यक्षतर्फ नै अवसर दिइयोस्, अब ३३ प्रतिशतको नाराले मात्र महिला सहभागिता सुनिश्चित हुन सक्दैन । उनले पनि हरेक दलले प्रत्यक्षतर्फ पनि ३३ प्रतिशत महिलालाई टिकट दिएर प्रतिस्पर्धा गराउनुपर्ने बताइन् । अब ३३ प्रतिशतले मात्र नपुग्ने भन्दै महिला नेतृहरुले जनसंख्याको आधारमा पनि राज्यका हरेक निकायमा ५० प्रतिशत महिला सहभागिता सुनिश्चित हुनुपर्ने बताए । यसका लागि अब आफूहरुले दलभित्रै संघर्ष गर्ने उनीहरुको भनाइ छ ।"
'निर्वाचनमा एमालेले जिते मात्रै देश समृद्धिको बाटोमा जान्छ',"काठमाडौं : एमाले वरिष्ठ उपाध्यक्ष ईश्वर पोखरेलले राष्ट्रिय राजनीति दुई ध्रुवमा बाँडिएको बताएका छन्। शुक्रबार दसैंका अवसरमा आयोजित शुभकामना आदानप्रदान कार्यक्रममा वरिष्ठ उपाध्यक्ष पोखरेलले राजनीतिको एउटा ध्रुव एमाले र अर्को ध्रुव गठबन्धनले नेतृत्व गरेको बताए। देश बनाउने सपनाको नेतृत्व ध्रुव एमालेले गरेको उनको दाबी छ । उनले आगामी प्रदेश र प्रतिनिधि सभाको निर्वाचनमा जनताले मतदान गरेर राम्रो पार्टी र नेताहरुलाई जिताउन आग्रह गरे । त्यस्तै उनले गठबन्धन सरकारको कुनै गन्तव्य र उद्देश्य नरहेको बताए। उनले गठबन्धन सरकारको दृष्टिकोण, उद्देश्य, कार्यक्रम र गन्तव्य नरहेको भन्दै आगामी निर्वाचनबाट जनताले यसको फैसला गर्ने बताए । वरिष्ठ उपाध्यक्ष पोखरेलले आगामी निर्वाचनबाट एमालेले जित निकाले मात्रै देशलाई समृद्धिको बाटोमा लैजान सकिने उल्लेख गरे। वरिष्ठ उपाध्यक्ष पोखरेलले देशको न्यायालय, कार्यापालिका, देशका अन्य अंगहरु चल्नै नसक्ने अवस्थामा रहेको बताए । उनले कुनै पनि नेता र पार्टीका बारेमा सोलोडोलो निष्कर्षमा नपुग्न पनि नेताकार्यकर्तालाई सुझाव दिए।"
कर्णाली प्रदेशका प्रदेश प्रमुखको कार्यभार शेरचनलाई,काठमाडौं : राष्ट्रपति विद्यादेवी भण्डारीले कर्णाली प्रदेशका प्रदेश प्रमुखको कार्यभार लुम्बिनी प्रदेशका प्रदेश प्रमुख अमिक शेरचनलाई तोकेकी छन्। कर्णाली प्रदेशका प्रदेश प्रमुख तिलक परियार क्यानाडाको ओटावामा यही असोज १९ र २० गते आयोजना हुने कार्यक्रममा भाग लिन जाने छन्। सो कारण प्रधानमन्त्रीको सिफारिसमा उनको अनुपस्थितिमा प्रदेश प्रमुखको कार्यभार शेरचनलाई तोकिएको राष्ट्रपति कार्यालयका प्रवक्ता सागर आचार्यद्वारा शुक्रबार जारी विज्ञप्तिमा जनाइएको छ।
निर्वाचनमा सामाजिक सञ्जालको अनुगमन आयोगको प्रेस अफिसले गर्ने,"काठमाडौं : निर्वाचन आयोगका प्रमुख निर्वाचन आयुक्त दिनेशकुमार थपलियाले निर्वाचनमा सामाजिक सञ्जालको अनुगमन प्रभावकारी बनाउने काम आयोगको प्रेस अफिसबाट हुने बताएका छन्। शुक्रबार आयोगमा प्रेस अफिस उद्घाटन गर्दै थपलियाले सामाजिक सञ्जालको अनुगमन विभिन्न ठाँउबाट गर्नुभन्दा पनि एकीकृत रूपमा प्रेस अफिसबाटै गरिने बताएका हुन्। प्रेस अफिसमा नै सामाजिक सञ्जाल अनुगमन गर्न विभिन्न निकायका प्रतिनिधिहरूलाई राखिने उनले बताए। थपलियाले आमसञ्चार माध्यमको अनुगमन आम सञ्चार माध्यमले नै गर्दा राम्रो हुने भन्दै सञ्चार माध्यमका सामग्रीलाई लिएर पत्र नकाट्ने स्पष्ट पारे। यता आयोगले प्रेस अफिस उद्घाटन गरेसँगै नेपाल पत्रकार महासंघले व्यक्तिको अभिव्यक्ति स्वतन्त्रता र प्रेसको संवैधानिक स्वतन्त्रतामाथि नियन्त्रण गर्न खोजेको भन्दै आपत्ति जनाएको छ। महासंघले शुक्रबार नै विज्ञप्ति जारी गर्दै निर्वाचनलाई लक्षित गर्दै सञ्चारमाध्यम र सामाजिक सञ्जालमा सम्प्रेषण भएका सामग्री अनुगमन गर्न नेपाली सेना, नेपाल प्रहरीको साइबर ब्यूरोसमेत रहनेगरी संयन्त्र निर्माण गरेको भन्दै गम्भीर ध्यानाकर्षण भएको जनाएको हो।"
प्राधिकरणलाई उर्जामन्त्रीको निर्देशन : चाडबाडमा बत्ती जान नदिनू,"काठमाडौं : ऊर्जा, जलस्रोत तथा सिंचाइमन्त्री पम्फा भुसालले चाडबाडको समयमा नेपाल विद्युत् प्राधिकरणलाई उपलब्ध गराउँदै आएको सेवामा कुनै कमजोरी हुन नदिन निर्देशन दिएकी छन्। उनले भनिन्, 'जनतालाई दिने सेवाप्रति कर्तव्यबोध गर्नुपर्छ । जुनसुकै समयमा सेवाको गुणस्तरीयता घट्नु भएन ।' उनले केही बेर पनि विद्युत् गयो भने जनतामा निराशा पैदा हुने उल्लेख गर्दै सो हुन नदिन उच्च सतर्कता अपनाउन आग्रह गरिन्। सो अवसरमा प्राधिकरणका कार्यकारी निर्देशक कुलमान घिसिङले कर्मचारीहरु जस्तोसुकै असहज परिस्थितिमा पनि सेवामा लागिरहेको भन्दै यस्ता चाडपर्वका समयमा अझै सक्रियता अपनाउन निर्देशन दिए। कार्यक्रममा विद्युत् प्राधिकरणका उच्च अधिकारीहरूको सहभागिता थियो । रासस"
अहिलेको राजनीति निमुखाको पक्षमा भएन : पूर्व राष्ट्रपति यादव,"काठमाडौं : पूर्वराष्ट्रपति डा रामवरण यादवले निमुखा जनताको पक्षमा राजनीति गर्ने बेला आएको बताएका छन्। शुक्रबार भक्तपुरमा नेपाल चर्खा प्रचारक गान्धी तुलसी स्मारक महागुठीले १५३औँ गान्धी जयन्ती तथा अन्तर्राष्ट्रिय अहिंसा दिवसका अवसरमा गरेको कार्यक्रममा उनले जनताको समस्या बुझ्दै निमुखा जनताको पक्षमा राजनीति गर्ने बेला आएको बताए। गान्धीको विकासको सोच, निमुखा जनताप्रति करुणा राख्ने राजनीति रहेपनि अहिलेको राजनीति निमुखाको पक्षमा हुन नसकेको उनले बताए। उनले अब युवा वर्गले जनताका लागि राजनीति गर्नुपर्ने धारणा राखे। उनले विश्व संकटमा र आफ्नो देश संकटमा पर्दा पनि देशको नेतृत्व गर्नेलाई कुनै मतलब नभएको टिप्पणी गरे। यादवले भारतमा चर्खा आन्दोलन गरेर अङ्ग्रेजबाट देशलाई मुक्त गराउन गान्धीको योगदान ठूलो रहेको बताए।"
पार्टी शुद्धिकरणका लागि विद्रोह गर्ने बेला आयो : गगन थापा,"काठमाडौं : नेपाली कांग्रेसका महामन्त्री गगन थापाले पार्टीको शुद्धिकरणका लागि विद्रोह गर्ने बेला आएको बताएका छन्। शुक्रबार काठमाडौं क्षेत्र नम्बर ४ मा पार्टी प्रवेश कार्यक्रममा बोल्दै महामन्त्री थापाले पार्टीभित्र नयाँ संघर्षको बोध हुन लागेको बताउँदै पार्टी शुद्धिकरणका लागि अभियान आवश्यक रहेको बताए। उनले भने,' पार्टीभित्र शुद्धिकरणको अभियान चलाउनुपर्ने बेला आएको छ। पार्टिभित्र नयाँ संघर्षको बोध हुन लागेको छ। आफ्नै पार्टीभित्र विद्रोही गर्ने बेला आएको छ।' उनले आफ्नो राजनीति गर्ने समय अब १० वर्ष मात्रै बाँकी रहेको बताउँदै कार्यकर्ताहरुलाई निराश बनाउने काम नगर्ने बताए।"
मलेसियाका लागि नेपाली राजदूत पौडेलले बुझाए ओहोदाको प्रमाणपत्र,"मलेसिया : मलेसियाका लागि नवनियुक्त नेपाली राजदूत डिल्लीराज पौडेलले आफ्नो ओहोदाको प्रमाणपत्र पेश गरेका छन्। राजदूत पौडेलले मलेसियाको परराष्ट्र मन्त्रालयका शिष्टाचार महापाल मोह्द अईनी बिन अतनसमक्ष आफ्नो ओहोदाको प्रमाणपत्रको प्रतिलिपि पेश गरेका हुन् कार्यक्रममा मलेसियाका शिष्टाचार महापाल अतनले नेपालको राजदूत पदमा नियुक्त भएका पौडेललाई बधाई दिनुका साथै मलेसियामा स्वागत गरेका थिए। राजदूत पौडेल र शिष्टाचार महापाल अतनले नेपाल र मलेसियाबीचमा रहिआएको ऐतिहासिक सम्बधका बहुआयामिक पक्षमा छलफल समेत गरेका थिए। भेटमा दुई पक्षीय, क्षेत्रीय तथा बहुपक्षीय स्तरमा पारस्परिक हितका विषयमा साझेदारी गर्दै अघि बढ्ने बारे छलफल भएको थियो ।"
गाउँमै पुगेर सामाजिक सुरक्षा भत्ता,"नुवाकोट : सेवाग्राहीको सुविधाका लागि नुवाकोटमा गाउँमै पुगेर बैंकले सामाजिक सुरक्षा भत्ता वितरण कार्य गरेको छ। चाडपर्वको अवसर पारेर लुम्बिनी विकास बैंक बट्टार शाखाबाट बिदुर नगरपालिकाको विभिन्न वडामा घरमै पुगेर सामाजिक सुरक्षा वापतको भत्ता वितरण कार्य गरेको हो। सो बैंकले विदुर नपा ४ र १३ मा घरदैलो अभियान गरेर सेवाग्राहीलाई सामाजिक सुरक्षा भत्ता वापतको रकम वितरण अभियान गरिएको बैंकको वट्टार शाखा प्रवन्धक विश्वम्भरमानसिंह डंगोलले जानकारी दिए। उनका अनुसार अभियान अन्तर्गत ज्येष्ठ नागरिक, ज्येष्ठ दलित, एकल महिला, अपाङ्ग, दलित बालबालिकाहरुलाई भत्ता वितरण गरिएको हो। बैंकका कर्मचारीहरुले प्रहरी, जनप्रतिनिधिहरुहरुको साथमा विदुर ४ मा दुई सय ६५ र १३ मा आठसय ३८ जनालाई सामाजिक सुरक्षा भत्ता वापतको रकम वितरण गरेका छन्। अभियानको तीन दिनको अवधिमा ८० प्रतिशत सेवाग्राहीलाई भत्ता वितरण गरिसकिएको बैंकको वट्टार शाखा प्रबन्धक डंगोलले जानकारी दिए। नुवाकोटको विदुर नगरपालिकाले बडादसैंको सन्दर्भमा सामाजिक सुरक्षा भत्ता वितरण गर्न निर्देशन दिए अनुसार बैंकले सोही अनुसार घरदैलोमै पुगेर भत्ता वितरण गरिरहेको जनाएको छ। नुवाकोटवासीलाई लुम्बिनी विकास बैंकको वट्टार, देवीघाट र ढिकुरे शाखाबाट सेवा प्रवाह गरिरहेको छ।"
जलवायुको प्रभाव चिन्ताको विषय,"पोखरा : सरोकारवालाले जलवायु परिवर्तनको असर न्यूनीकरण गर्न सबैको भूमिका महत्वपूर्ण रहेको बताएका छन्। अन्नपूर्ण मिडिया नेटवर्कले बिहीबार पोखरामा आयोजना गरेको अन्तक्र्रियाका सहभागीले जलवायु परिवर्तनले सबैको जीवनमा पारेको प्रभाव चिन्ताको विषय बन्दै गएको बताएका हुन्। वातावरणविद् डा सुवास अधिकारीले संघ, प्रदेश र स्थानीय सरकारले यो विषयलाई जति महत्वका साथ आफ्ना योजना तथा कार्यक्रममा समावेश गर्नुपथ्र्यो त्यति नगरेको बताए। नीति तथा योजना आयोगका सदस्यसमेत रहेका अधिकारीले जलवायुको पहिला र पछिल्लो समयको अवस्थाबारे नयाँ डाटा नभएको उल्लेख गरे। उनले कार्यक्रममा प्रस्तुतीकरण गर्दै जलवायु परिवर्तन कसरी हुन्छ, यसले के समस्या ल्याउँछ र यसमा सरकारलगायत मिडियाको कस्तो भूमिका रहन्छ भन्नेमा प्रष्ट पारेका हुन्। उनले पानीबाट हुने प्राकृतिक प्रकोपको जोखिममा नेपाल ३०औं स्थानमा रहेको जानकारी गराए। जलवायु परिवर्तनको प्रत्यक्ष असर पर्यटनमा पनि पर्ने उनको भनाइ थियो। गण्डकी प्रदेशका वन, वातावरण तथा भूसंरक्षणमन्त्री दीपक थापाले जलवायु परिवर्तनको असर न्यूनीकरणका लागि गम्भीर भएर लाग्ने बताए। सरकारको नीति तथा कार्यक्रममा यस विषयलाई महत्व दिने प्रतिबद्धता मन्त्री थापाले जनाए। गास, बास, कपासभन्दा पनि महत्वपूर्ण सास हो। यसलाई प्राथमिकतामा राखेर अगाडि बढ्नेछौं, उनले भने। थापाले विद्युतीय सवारी साधनको प्रयोग गर्नुपर्ने खाँचो औंल्याए। प्रदेश सरकारले विद्युतीय सवारीमा जोड दिने उनको अर्को प्रतिबद्धता थियो। अन्नपूर्ण मिडिया नेटवर्कले आयोजना गरेको जलवायु परिवर्तनको कार्यक्रमले ध्यानार्कषण भएको छ, उनले भने, बहसमा उठेका सुझाव र समाधानको उपाय खोज्दै निष्कर्षमा पुर्याउने प्रतिबद्धता गर्छु। उनले गण्डकीमा ३७ प्रतिशत रहेको वन क्षेत्रलाई ४० प्रतिशत पुर्याउने लक्ष्य रहेको सुनाए। निवर्तमान प्रदेश सांसद राजीव पहारीले जलवायु जनसरोकारको विषय भएकाले आउने चुनावमा प्रतिबद्धतापत्रमै यसको एजेन्डा उठाउने प्रतिबद्धता जनाए। फेवाताल पोखरी बन्न लागेको प्रसंग जोड्दै पहारी आफूले फेवाताल बचाउने प्रतिबद्धता गरे पनि काम गर्न नसकेको स्वीकार गरे। कानुन निर्माण गर्ने कुरामा नै त्रुटि छ। मैले फेवाताल संरक्षण गर्ने प्रतिवदता गरेको थिएँ। फेवाताल पोखरी बन्दै छ, साइबेरियादेखि फेवाताल आउने चराचुरुंगी आउन छाडेका छन्, उनले भने। उनले जलवायु परिवर्तनजस्तो गम्भीर जनसरोकारको विषयलाई प्राथमिकताका साथ छाप्न मिडियालाई आग्रह गरे। योसँगै राजनीतिक दलका घोषणापत्रमा जलवायु परिवर्तनको सवाललाई पनि प्राथमिकता दिनुपर्ने उनको भनाइ थियो। अन्नपूर्ण मिडिया नेटवर्कका गु्रप सीईओ सनत न्यौपानेले जलवायु परिवर्तन विश्वकै चर्चाको विषय बनेको बताए। स्वअनुशासन नै जलवायु परिवर्तनको सबैभन्दा राम्रो फर्मुला हुने ग्रुप सीईओ न्यौपानेको भनाइ थियोए। उनले अन्नपूर्ण पोस्ट्ले जलवायु परिवर्तनसम्बन्धी समाचार वा लेखलाई महत्वका साथ प्रकाशन गर्दै आएको जानकारी दिए। हामीले जलवायुका समाचारलाई निरन्तर प्राथमिकता दिएका छौं। अब पनि दिन्छौं, उनले भने, सबैले आआनो ठाउँबाट स्वअनुशासन बन्नुपर्छ। जलवायु परिवर्तनले पृथ्वीलाई नै संकटमा पार्ने सम्भावना रहेकाले सचेत भएर सबै लाग्नुपर्ने सुझाव उनको थियो। माछापुच्छे गाउँपालिका उपाध्यक्ष सीता अधिकारीले यो मुद्दामा गाउँपालिका सचेत रहेको बताइन्। उनले मर्दीखोला खानेपानीलगायत अन्य कुरालाई संरक्षण गर्न पर्याप्त बजेट नभएको उल्लेख गरिन्। संघ र प्रदेश सरकारले पालिकालाई बजेट दिनुपर्ने अधिकारीको भनाइ थियो। कृषि वैज्ञानिक अनिल सुवेदीले जलवायु परिवर्तनको असर अन्न बालीमा पनि परेको बताए। विभिन्न जातका बाली लोप हुने अवस्थामा छन्। मुस्ताङमा स्याउको उत्पादन घटेको छ। पशुपन्छी भेडाच्यांग्रामा समेत यसको असर परेको छ, सुवेदीले भने। उनले जलवायुकै कारण खेतीबाली लगाउने समय तन्किँदै गएको बताए। कार्यक्रममा सामुदायिक वन उपभोक्ता महासंघ गण्डकीका अध्यक्ष कालीदास सुवेदीले वन ऐन बन्न नसकेकोमा गुनासो गरे। जलवायु परिवर्तनको असर देखिन थालेको र यसको जोखिम बढेको सुवेदीको भनाइ थियो। कार्यक्रमका अन्य सहभागीले गण्डकीमा पनि धेरै हिमाल ताल रहेकाले जलवायु परिवर्तनजस्तो महत्वपूर्ण विषयमा सरकारले ध्यान दिनुपर्ने बताए। यसलाई पाठयक्रममा समावेश गर्नुपर्ने धारणा उनीहरूले व्यक्त गरे। सबै उमेर समूहको ध्यान जाने गरी जनचेतना जगाउन प्रदेश सरकार गम्भीर हुनपर्ने उनीहरूको भनाइ थियो। पोखरामा जलवायु अनुकूलन नेपाल निर्माणका लागि प्रदेशस्तरीय जलवायु सम्मेलन विषयक कार्यक्रम गरिएको थियो।"
"म्यादी प्रहरीमा युवाको लर्को, तेब्बरको आवेदन","स्याङजा : मंसिर ४ मा हुने निर्वाचनका लागि म्यादी प्रहरीमा २० देखि ३० वर्ष उमेर समूहका युवाको लर्को देखिएको छ। यसरी आउनेमा अधिकांश बेरोजगार युवायुवतीको संख्या छ। प्रहरीले म्यादी प्रहरीका लागि भर्ना खुलाएसँगै अन्य समूहभन्दा युवा पिढी तेब्बरले बढी देखिएको छ। म्यादी प्रहरी बन्नका लागि २० देखि ५४ वर्ष उमेर, साधारण लेखपढ गर्न सक्ने, नेपाली नागरिकलगायत अन्य केही मापदण्ड तोकिएका छन्। आसन्न प्रतिनिधिसभा र प्रदेशसभा निर्वाचनका लागि स्याङ्जामा १ हजार ८ सय ७६ जनाले म्यादी प्रहरी बन्ने आकांक्षासहित फर्म भरेका छन्। तीमध्ये २० देखि ३० वर्ष उमेर समूहका १ हजार ४५८ जना युवा छन्। फर्म भर्नेमध्ये २० वर्ष उमेर समूहका ६ सय जना, ३० वर्ष उमेरका ८५८ जना, ४० वर्ष उमेरका २५९ जना र ५४ वर्षसम्मका १५९ जना रहेको प्रहरी उपरीक्षक राजीवबहादुर बस्नेत जानकारी दिए। तीमध्ये ३ सय १० जना महिला र १ हजार ५ सय ६६ जना पुरुष छन्। म्यादी प्रहरीमा साधारण लेखपढ भएका ७ सय ७२ जना, एसएलसी वा सो सरहका ८ सय ७७ जना, जोड १२ का २ सय २४ जना र सो भन्दा माथि अध्ययन गरेका ३ जना आएको कार्यालयले जनाएको छ। यसरी आउनेमा अधिकांश सर्वसाधारण र यसअघिका म्यादी प्रहरी छन। सर्बसाधारणतर्फ १ हजार १६९ जना र यसअघिका निर्वाचनमा पनि म्यादी भइसकेका ६७१ छन्। पूर्वसुरक्षाकर्मी (सेना, प्रहरी, शसस्त्रका) गरी ३३ जना पुरुष छन्। कार्यालयले भने १ हजार ७ सय ९० जना कोटा रहेको जनाएको छ। अहिले भर्ना भएका उम्मेदवारको छनौट प्रक्रिया सुरु भएको छ। पुतलीबजार नगरपालिका १ स्थित मालेबगरमा बिहानदेखि साँझसम्म आकांक्षी म्यादी प्रहरीको नापजाँच कार्य भइरहेको छ। आकांक्षीहरुका नतिजा २५ गते सार्वजनिक गरिने र त्यसपछि प्रशिक्षण दिइने प्रहरी निरीक्षक अर्जुन विकले जानकारी दिए। स्याङ्जामा २ संघीय निर्वाचन क्षेत्र र ४ प्रादेशिक निर्वाचन क्षेत्र छन्। यहाँ १९९ मतदान स्थल र ३२० मतदान केन्द्र तोकिएका छन् भने २ लाख ४४ हजार ८९ जना मतदाता छन्।"
अछामको बैद्यनाथ धाममा नौरथा पूजा महोत्सव,"अछाम : नेपालका चार धाममध्येको एक बैद्यनाथ धाममा नौरथा पूजा महोत्सव सञ्चालन भएको छ । सुदूरपश्चिमको प्रसिद्ध बैद्यनाथ मन्दिरमा घटस्थापनाको दिनदेखि सुरु भएको पूजा महोत्सव विजया दशमीको दिनसम्म हुनेछ । यहाँको मौलिक तथा लोक पञ्चेबाजासहित कलशयात्रा गरी नवदुर्गा माताको मूर्ति स्थापना गरिएको हो । पूजा महोत्सवमा दिनभर प्रवचनसहित हवन, भजन कृतनका कार्यक्रमहरु गरिएका छन् । प्रत्येक दिन बिहान ७ बजेदेखि बेलुकी ८ बजेसम्म पूजापाठ, दर्शन, हवन, भजनकृतन, प्रवचन र प्रसाद वितरण गरिने कार्यक्रम रहेको छ । महेन्द्र कुँवर फाउण्डेशन अछामको आयोजनामा बैद्यनाथ धाममा नौरथा पूजा महोत्सवको गरिएको फाउण्डेशनका महासचिव तथा बरिष्ठ देउडा गायक तथा प्राज्ञ यज्ञराज उपाध्यायले जानकारी दिए । पूजा महोत्सवको विशेष उद्देश्य अहिलेका युवाहरुले हाम्रो परम्परागत कला संस्कृतिलाई बिर्सदै गएकाले यसप्रति जानकार बनाउन र पवित्रस्थल बैद्यनाथ मन्दिरको प्रचारप्रसारका लागि पनि नौरथा पूजाको आयोजना गरिएको उनले बताए । उनले भने,अछाम कला, संस्कृतिको धनी जिल्ला हो, हाम्रो मौलिक लोक, कला, संस्कृति हराउँदै गएका छन्,बाजाहरु हराउँदै गएका छन्, बाजाहरु कसरी बजाउने भन्ने ज्ञान पनि देख्नै मुस्किल छ,हाम्रा धर्म, मुल्य, मान्यता, कला संस्कृति र परम्परालाई सबै मिलेर जोगाउन जरुरी छ ।' अछाममा घटस्थापनादेखि बिजयादशमीसम्म नौरथा नौ दिनसम्म गाउँघरमा बाजा बजाउने चलन थियो। तर पछिल्लो समय यो चलन हराउँदै गएको भन्दै उनले दु:ख व्यक्त गरे। पूजा महोत्सव अवधिभर युवा पुस्ताहरुलाई परिचालन गरिएको प्राज्ञ उपाध्यायले बताए । पूजा महोत्सबमा विजया दशमीको दिन बिहान ७ बजे पूजा अनुष्ठान गरी दिउँसो १ बजे पञ्चेबाजा र साँस्कृतिक झाँकीसहित सोभा यात्रा गरी नवदुर्गा माताको मूर्ति बुढीगंगा नदीमा विसर्जन गरिने आयोजक समितिले जनाएको छ ।"
"पूर्वराजा ज्ञानेन्द्रको दसैं शुभकामना : बलियो मियोमा आवद्ध भएर राम्रो, दरिलो नेपाल बनाउन दिव्य चेतना आओस्","काठमाडौं : पूर्वराजा ज्ञानेन्द्र शाहले अस्थिर राजनीतिकले मुलुकमा विग्रह र विकृति बढेको बताएका छन्। दसैंको अवसरमा भिडियोमार्फत शुभकामना दिँदै शाहले सुन्दर र बलियो नेपाल बनाउन मियोमा सबै आवद्ध हुन आग्रह गरेका छन्। 'अस्थिर राजनीतिले मुलुकमा विग्रह र विकृति आएको छ। त्यसका लागि बलियो मियोमा आवद्ध भएर राम्रो दरिलो नेपाल बनाउन दिव्य चेतना आओस,' शाहले शुभकामना भनेका छन्। शाहले कार्यपालिका, न्यायापालिका र व्यवस्थापिका भित्रको विवादले मुलुकमा विग्रह र विकृति बढेको बताएका छन्। 'यो अवस्थाले जनतामा उत्साह छैन। मुलुकमा भविष्यप्रति र भविष्य निर्माणको कुनै भरोसा छैन। दायित्व के गर्ने, के गर्न नहुने, न्यायिक मुल्य के हो र यो सबै कुराको मूल्यांकन कसले गर्ने र कोबाट हुने,' उनले भनेका छन्। देशप्रति बफादारी र जनताप्रति उत्तरदायी भएर काम गर्ने विधि व्यवस्था संगठन एवं प्रतिनिधित्वको सही पात्र आज देशले खोजिरहेको शाहको भनाइ छ। शाहले नेपाल निरन्तर देशी र विदेशीहरुको क्रिडा भूमि पनि भयो भन्ने जनगुनासो आएको बताउँदै शाहले स्वतन्त्र सार्वभौम नेपाललाई आफ्नै अस्तित्वमा सक्षम र समृद्धिको पुनरनिर्माणमा ध्यान दिनुपर्ने बताए।"
सवारी दुर्घटना कम गर्न काभ्रेपलाञ्चोकमा आजदेखि टिपर चलाउन निषेध,"काभ्रे : दसैंमा सवारी दुर्घटना न्यूनीकरण गर्न जिल्ला प्रशासन कार्यालय काभ्रेपलाञ्चोकले जिल्लास्थित दुई राजमार्गमा आजदेखि टिपर सञ्चालन निषेध गरेको छ । कार्यालयले अरनिको र विपी राजमार्गमा टिपर सञ्चालन निषेध गर्दै अन्य सवारीसाधनका लागि टाइम कार्ड लागू गर्ने निर्णय गरेको हो । यातायात सेवा समितिका पदाधिकारीसँगको छलफलमा दुई राजमार्गमा आजदेखि असोज २४ गतेसम्म टिपर सञ्चालन गर्न नपाउने तथा सार्वजनिक सवारी साधनका लागि टाइम कार्ड लागू गरी सञ्चालन गर्नुपर्ने निर्णय गरेको प्रमुख जिल्ला अधिकारी हुमकला पाण्डेले जानकारी दिए। उनका अनुसार केन्द्रीय राजधानी काठमाडौँबाट दसैं मनाउन काभ्रेपलाञ्चोकको रुट भएर मध्यपूर्व हुँदै पूर्वी जिल्ला जाने आउने यात्रुहरूको चापलाई व्यवस्थापन गर्न उक्त निर्णय गरिएको हो । दुई राजमार्गमा दैनिक दुई हजार पाँच सय टिपरले निर्माण सामग्री ढुवानी गर्दै आएका छन् । 'अन्य सार्वजनिक सवारीमा दुर्घटना न्यूनीकरणका टाइम कार्ड लागू गरेका हौँ', पाण्डेले भने। कार्यालयका अनुसार टाइम कार्ड लागु गरिएका रुटमा विपी राजमार्गअन्तर्गत मङ्गलटारभकुण्डे १८ किमी दूरीका लागि ४० मिनेट, भकुण्डेबेँसीकाभ्रेभञ्ज्याङ १३ किमी दूरीका लागि ३५ मिनेट, काभ्रेभन्ज्याङभकुण्डेबेँसीका लागि ३५ मिनेट तथा अरनिको राजमार्गको धुलिखेलपाँचखाल १५ किमीका लागि ३० मिनेट, पाँचखालदोलालघाटका लागि १० किमी दूरीमा २० मिनेट समय निर्धारण गरिएको छ । अरनिको राजमार्गभन्दा विपी राजमार्गमा फूलपाती, अष्टमी र नवमीका दिन धेरै सवारीको चाप हुने गरेको छ । यसपालि दुवै राजमार्गमा सवारी चाप बढ्ने सम्भावनालाई मध्यनजर गर्दै प्रशासन र यातायात व्यवसायीले सहजरूपमा यात्रुलाई आउनेजाने वातावरण मिलाउन तथा दुर्घटना न्यूनीकरण गर्ने उद्देश्यले बिहीबार छलफल गरेका हुन् । छलफलमा सार्वजनिक यातायातको भाडादर, यात्रुसिट क्षमताका आधारमा अनलाइन टिकेटिङ र कोभिड१९ को मापदण्ड पालना गराउन सचेत गराउनेसमेत निर्णय भएको जनाइएको छ । यस्तै सार्वजनिक यातायातमा मास्क लगाएका यात्रुलाई मात्र चढाउने, सवारीसाधनमा स्यानिटाइजर अनिवार्य राख्ने, यात्रुलाई सकेसम्म सामाजिक दूरी कायम गर्न सुरुमै जानकारी गराउने, सवारीसाधनको जाँच गरेरमात्रै चलाउने तथा त्यसको नियमित अनुगमन प्रहरी र ट्राफिक प्रहरीले गर्ने निर्णय भएको छ । सार्वजनिक सवारीले यात्रुलाई भाडामा अनियमितता गरेमा वा अन्य केही समस्या भएमा जिल्लाको नौ स्थानमा स्थापित यात्रु सहायताकक्ष र प्रहरीको हटलाइन नम्बरमा जानकारी गराउन सक्ने व्यवस्था मिलाइएको छ । रासस"
कुहिने फोहोर काठमाडौं उपत्यकामै व्यवस्थापन गर्न स्थान पहिचान गर्दै महानगर,"काठमाडौं : काठमाडौं महानगरपालिकाले कुहिने फोहोर काठमाडौं उपत्यकामा नै व्यवस्थापन गर्नका लागि स्थान पहिचानको काम गरिरहेको छ । सबै किसिमका फोहोर बञ्चरेडाँडा पुर्याउँदा पटकपटक समस्या सिर्जना भएकाले आगामी दिनमा प्रभावकारीरूपमा फोहोरको दीर्घकालिन समाधानका लागि स्थान पहिचानको काममा लागेको कामपाले जनाएको छ । बञ्चरेडाँडामा हानीकारक फोहोर व्यवस्थापन नगर्ने योजनाअनुरुप कामपाले यस किसिमको अभ्यास सुरु गरेको हो । कामपा प्रमुखको सचिवालयका सदस्य सुनिल लम्सालले भने, 'उपत्यकामा तीन स्थानको पहिचान भएको छ । बीचमा केही अवरोध नआए आगामी मङ्सिरदेखि उक्त कामको थालनी हुने छ । त्यस विषयमा सम्बन्धित स्थानका स्थानीयसँग छलफल भइरहेको छ ।' फोहोर व्यवस्थापन गर्न एउटा ठाउँमा कम्तीमा करिब ५० रोपनी जग्गा आवश्यक पर्ने छ । हाल कामपा र अन्य १७ स्थानीय तहसहित उपत्यकाको १८ स्थानीय तहको फोहर अन्तिम व्यवस्थापनका लागि बञ्चरेडाँडा लैजाने गरिएको छ । यो नै उपयुक्त विकल्प नभएकाले कुहिने फोहोरलाई उपत्यकामा नै र नकुहिनेलाई अन्तिम व्यवस्थापनका लागि उक्त स्थानमा लैजान कामपाले स्थान पहिचान गरिरहेको छ । अन्य सम्भावित स्थानको पहिचान गर्ने कार्य जारी छ । हालसम्म उपलब्ध भएका जग्गा ५० रोपनीदेखि एक सय ५० रोपनीसम्म छ । यसअघि विगत १६ वर्षदेखि उपत्यकाको १८ स्थानीय तहको फोहर नुवाकोटको सिसडोलमा व्यवस्थापन गरिँदै आएको थियो । रासस"
आस्था र अध्यात्मको थलो मौलाकालिका,"गैंडाकोट : वनै वनको बीचमा उकालो बाटो। बाटोको छेउछाउमा ढुंगा कुँदेर बनाइएका आकर्षक मूर्ति। चरा चुरुङ्गीको चिरविर आवाजमा रमाउँदै डाँडा चढ्नेहरू थकानको महसुस गर्दैनन्। डाँडाको माथि पुग्नै लाग्दा घण्टको ध्वनिले मनै आनन्दित बनाउँछ। डाँडाको टुप्पोमा समथर भाग, अनि फराकिलो आँगन भएको आकर्षक मन्दिर मौलाकालिका। उत्तरपट्टी हिम शृंखला रत्रिशूली र कालीको संगम देवघाटधाम देखिन्छ। दक्षिणतर्फ सललल बग्दै गरेको नारायणी नदीको नागवेली चाल। त्यसको पारिपट्टीको नारायणघाट बजारसहित चितवनको समथर भूभागको मनोरम दृष्य। यसले डाँडा उक्लिँदा लागेको थकान क्षणभरमै बिर्साउँछ। गैंडाकोटको मौलाकालिका मन्दिरमा पुग्ने जो कोहीले स्वर्गको अनुभूति गर्छन्। अध्यात्म र आस्थाको केन्द्र हो, मौलाकालिका मन्दिर। मौलाकालिकालाई शक्ति स्वरुपाको रुपमा पुज्ने गरिन्छ। नवरात्री सुरु भएसँगै मौलाकालिकामा दर्शनार्थीको भीड बढ्दै गएको छ। प्राकृतिक सौन्दर्यले भरिएको मौलाकालिका धार्मिक, साँस्कृतिक एवं पर्यटकीय दृष्टिकोणले आकर्षणको केन्द्र बनेको छ। बाटोको बीचबीचमा पाटी पौवा छन्। भन्ज्याङ चौतारीहरूमा वि श्राम गरी चिसो पानी पिउँदै, सुन्दर प्राकृतिक दृश्यावलोकन गर्दै करिव एक घण्टामा मौलाकालिका मन्दिरमा पुग्न सकिन्छ। मन्दिरसम्म पुग्न एक हजार आठ सय ८२ वटा सिंढी पार गर्नुपर्छ। हिजोआज मन्दिरमा दैनिक ठूलो भीड लाग्ने गरेको छ। एकै दिन तीन लाख भेटी संकलन हुने मन्दिरले जनाएको छ। घटस्थापनाका दिन मात्रै ६४ हजार चार सय ८५ रुपैयाँ संकलन भएको थियो। दानपेटिका ब्यवस्थापक मोती भण्डारीले भक्तजनको आवागमन बढ्ने भएकाले संधै भीडभाड हुने बताए। दसैंको सप्तमीदेखि नवमीसम्म दैनिक ५० हजारभन्दा बढी दर्शनार्थीले पूजा गर्छन्। शनिबारदेखि नवमीसम्म भीड बढी हुन्छ। वार्षिक ३३ लाख दानपेटिकामा संकलन हुन्छ। त्यस्तै वार्षिक १२ लाख परेवा बिक्रीबाट आम्दानी हुने दानपेटीका ब्यवस्थापक मोती भण्डारीले जानकारी दिए। मन्दिरमा २०३८ सालदेखि संस्थागत पूजाअर्चना थालिएको हो। २०५३ सालमा प्यागोडा शैलीमा मन्दिर निर्माण भएपछि भक्तजन र पर्यटकको संख्या बढ्न थालेको हो। भगवतीको दर्शन र चरणमा गरेको भाकल पूरा हुने विश्वास छ। मनोकांक्षा पूरा हुन्छ भन्ने विश्वास गरिन्छ। धार्मिक सेवा समितिका प्रमुख सल्लाहकार पूर्व डीआईजी ज्ञानेन्द्रविक्रम महत तीन दशकदेखि मन्दिरको विकासका लागि सक्रिय छन्। यो धार्मिक आस्थाको केन्द्र हो। शक्तिको प्रभावकै कारण यसप्रतिको विश्वास बढेको हो, उनले भने, अहिले मात्रै होइन यहाँ पहिल्यैदेखि भक्तजनको भीड लाग्ने गरेको छ। सरकारले मन्दिरलाई धार्मिक गन्तव्यमा समेत सूचीकृत गरेको छ। मौलाकालिका मन्दिरमा केही वर्षदेखि युवायुवतीको पनि आकर्षण बढेको छ। शनिबार र मंगलबार मन्दिरमा बढी भीड लाग्छ। बिहान मर्निङवाक गर्नेको ताँती नै लाग्छ। आधुनिक संसारमा रमेकाहरूका लागि पनि धार्मिक आस्थाको केन्द्र बनेको मौलाकालिका मन्दिर धार्मिक पर्यटकीय क्षेत्रको रुपमा अगाडि बढिरहेको छ। देश विदेशका धार्मिक पर्यटकहरू पनि यहाँ आउने गरेका छन्। मौलाकालिका र देवघाटले धार्मिक पर्यटन जोड्न खोजिएको देवघाट क्षेत्र विकास समितिका पूर्वअध्यक्ष टंकनाथ पौडेलले बताए। भगवतीको शक्ति भएको यो ऐतिहासिक ठाउँ हो, उनले भने, दुवै क्षेत्रलाई समन्वय गरेर प्रवद्र्धन गर्न लागेका छौं। यहाँ अतिथि सत्कार गृह, योग ध्यान कक्ष, हेलिप्याड, गणेश तथा कृष्ण मन्दिर, व्यवस्थित भोजनालय, गौशाला, धार्मिक पर्यटक वि श्राम गृह छन्। मन्दिर परिसरमा रहेको गुरुकुलमा १८ जना विद्यार्थी अध्ययनरत छन्। ४५० वर्ष पहिले सेन राज्यको पतनसँगै यो मन्दिर ओझेलमा परेको भनाइ छ। सेनवंशी राज्यकालपछि शक्ति स्वरुपा मौलाकालिका भगवतीका बोटे, दराई, चेपाङ, मगर, कुमाल, गुरुङजस्ता आदिवासीले पालैपालो गरेर पूजापाठ गर्थे। त्यहाँ धमिराले खाएको काठको मौलो र कालिका भगवतीको शिला पत्थर थिए। २०३२ सालमा स्थानीय केही व्यक्ति मिलेर सानो मन्दिर बनाएका थिए। २०४३ बैशाखसम्म बडा दसैं र चैत्रे दसैंमा पूजापाठ र पञ्चवली चढाउने व्यवस्था थियो। मन्दिरमा २०४४ साल चैत्रदेखि हरेक दिन बिहानबेलुका पूजापाठ हुँदै आएको छ। पाल्पाका राजा मणिमुकुन्द सेनको राज्यकालमा तत्कालीन सैनिक टुकडीले आफ्नो गढी (ब्यारेक) मा मौलो गाडी कालिका भगवतीको शिला स्थापना गरेर पूजाअर्चना गर्दै आएको किंवदन्ती पाइन्छ।"
"बर्सेनि बग्छ सडक : खोजिँदैन निकास,","बाजुरा : सुदूरपश्चिमको दुर्गम जिल्लामा पर्छ बाजुरा। यसलाई भौगोलिक बनावटले मात्रै होइन विकासका आधारभूत कुराले पनि ठगेको छ। अन्य स्थानीय तहमा त परको कुरा, सदरमुकाम नै ५ वर्षदेखि सडक सञ्जालबाट विच्छेद छ। जसका कारण यहाँ पुग्न कठिन छ नै चाडपर्वका समयमा दैनिक उपभोग्य सामग्रीको अभाव छ, पाइए पनि महँगो पर्छ। बाजुराको मुख्य लाइफलाइनका रूपमा चिनिएको साफेबगरमार्तडी सडकमा पूरै सडक भाँसिएको छ। यसकै कारण बाजुरा सडक सम्बन्धबाट टाढिएको हो। सदरमुकाम जोड्ने साँफेबगरमार्तडी सडकको इकडीदेखि मार्तडीसम्म दर्जनौं ठाउँ अबरुद्ध छन्। पाँच वर्ष अघिदेखि हरेक वर्षायाममा सडक बन्द हुँदै आएको छ। बाजुराको त्रिबेणी नगरपालिका९ पैमामा पहिरोले तीन किलोमिटर सडकनै बगाएको छ। साँफेबगरमार्तडी ५७ किलोमिटर छ। सडक निर्माण मै करिब पौनै २ अर्ब बजेट खर्च पनि भइसकेको छ। बूढीगंगा नदी साँफेबगरमार्तडी सडकतर्फ धकेलिएपछि बूढीगंगा नगरपालिकाको बल्देदेखि बडिमालिका नगरपालिकाको सिमाना हरडे खोलासम्मको सडक भत्किएको ५ वर्ष भयो। तर, मर्मत हुन सकेन। सदरमुकाम जोड्ने सडक भत्कँदा सदरमुकाम मार्तडी र बाजुराका अन्य स्थानीय तहहरूसँगको सम्बन्ध पनि छुटेको छ। पाँचवर्षदेखि हरेक बर्खामा सडक अवरुद्ध हुन्छ। दसैंका बेलासम्म पनि सडक खुल्दैन। नदीको जलस्तर नघट्दासम्म सडक सञ्चालन हुँदैन। तराई र अन्य जिल्लाबाट आएका सवारी साधन बल्दे भन्ने स्थानमै रोकिएर तीन किलोमिटर पैदल हिँडेपछि मात्र सदरमुकामका लागि सवारी पाउँछ, बडिमालिका नगरपालिकाका स्थानीय लक्ष्मीराज पाध्यापले भने। भत्किएको सडकको दिगो हुने गरी मर्मत गर्न र त्यसको विकल्पका रूपमा अर्को सडक बनाउन प्रदेश र संघ सरकार उदासीन रहेको आरोप लक्ष्मीराजको छ। बर्सेनि भत्कँदै आएको सडक सञ्चालनका लागि ५ वर्षसम्म प्रदेश र संघले चासो दिएन। पर्याप्त बजेटका लागि पनि पहल भएको देखिँदैन, उनले भने। बाजुराको बूढीगंगा नगरपालिका१ को द्वारीमा झरेको पहिरो। यो पहिरोले सडक पूरै बगाएको छ। पानी पर्ने बित्तिकै सडक भासिएर बग्छ। माथिबाट लगातार पहिरो आइरहेको हुन्छ। तलबाट नदीले कटान गरिरहने भएका कारण बर्खाका बेला सडक अवरुद्ध हुँदै आएको छ। साँफेबगरमा २२ वर्षअघि सडकको शिलान्यास भएको थियो। कालोपत्रे भएर मार्तडीसम्म सरर गाडी गुडेको वर्ष दिन नपुग्दै बल्देको पहिरोले सडक भत्किएको हो। राम्ररी यातायात नै चल्न पाएको थिएन। कालोपत्रे भएकै वर्ष तलबाट बूढीगंगाले कटान गर्यो। माथिबाट पैमाको पहिरोले सडक भासियो डिभिजन सडक कार्यालय साँफेबगरका प्रमुख बिबेक बस्नेतले भने। उनी थप्छन्, दुई वर्षसम्म निर्माण व्यवसायीले मर्मत सम्भार गर्नुपर्ने हुन्छ। ३ किलोमिटर सडकपुरै भासिएर नयाँ बनाउने पनि उपाय नभएको हुँदा निर्माण व्यवसायीले दुई वर्षअघि मात्रै सडक हस्तान्तरण गरे, बस्नेतले भने। सडक कालोपत्रेको काम सकिएको पाँच वर्ष पनि पुगेको छैन। सडक निमार्ण कम्पनीले दुई वर्षअघि मात्र सडक डिभिजन कार्यालयलाई बुझाएको छ। अघिल्ला वर्षहरूमा सडक निर्माण कम्पनी मातहत भएकाले सडक डिभिजनभन्दा पनि निर्माण कम्पनीको बढी जिम्मेवारी थियो। दुई वर्षदेखि सडक डिभिजन कार्यालयले समाधान खोजी रहेको डिभिजन कार्यालय साँफेबगरका प्रमुख बस्नेतले बताए। कालोपत्रे गरिएको पहिलो वर्ष वर्षामा एक डेढ हप्ता अबरुद्ध भएको थियो। दोस्रो वर्ष साउनको एक महिना अबरुद्ध भयो। तेस्रो र चौथो वर्ष असारदेखि असोजसम्म बन्द भयो। पाँचौं वर्ष पनि असार पहिलो सातादेखि अबरुद्ध भएको सडक दसैंमा पनि खोल्न सकिएको छैन प्रमुख बस्नेतले भने। पहिरो निरन्तर बगिरहने भएकाले समस्या भएको उनको भनाइ छ। पहिरो निरन्तर बगिरहेको छ। लगातारको पानीले जमिन पूरै दलदल भएको छ। पहिरो निरन्तर बगिरहेकाले सडक खुलाउन सकिएको छैन, उनले भने। हुन त बूढीगंगा नगरपालिकाले कन्सन बाजुरा नामक अनाथालय नजिकबाट वैकल्पिक सडक बनाउने भन्दै केही दिन डोजर पनि लगायो। तर, त्यहाँका स्थानीयले जग्गाको मुआब्जा माग गरेपछि त्यो पनि बन्न सकेन। सरकारले मुआब्जाका लागि बजेट पनि छट्ट्याएको छैन। स्थानीयको घरजग्गा पर्ने भएकाले त्यो कार्य गर्न सकिएन। त्यसैमा बीच सडकमा कडा खालको चट्टान भेटिएकाले पनि त्यो कार्य हुन सकेन, प्रमुख बस्नेतले भने। अहिले वैकल्पिक मार्गको काम पनि अलपत्र छ। स्थानीय प्रसासनले पुरानै स्थानबाट सडक खोल्ने प्रयास गरेको छ। तर, त्यो सफल भने हुन सकेको छैन। पुरानै ठाउँबाट सडक खोल्न १५ दिन अगाडिबाट प्रयासमा छौं। लगातारको झरीले काम गर्न सकिएको छैन। पहिरो बगिरहेका कारण समस्या भएको छ। सडकको माथितिर बस्ती छ। तलबाट सडक खन्दा बस्ती जोखिममा पर्ने चिन्ता पनि छ, प्रमुख जिल्ला अधिकारी प्रकाशचन्द्र अधिकारीले भने, यसरी सडक खन्दा बस्ती झन् बढी जोखिममा पर्छ। पहिरोले सडक पुरेपछि बिच बाटोमा नै रोकिएका दैनिक उपभोग्य समान बोकेका सवारीबाट सामान निकालेर गन्तव्यमा लैजाँदै स्थानीय । २०७९ साल असार पहिलो साताबाटै सडक पूर्णरूपमा बन्द भएको छ। द्वारीमा पूरै सडक भासिएकाले लामो समयसम्म सडक बन्द हुने अवस्था आएको प्रमुख जिल्ला अधिकारी प्रकाशचन्द्र अधिकारीले बताए। पहिरोको वैकल्पिक उपायका लागि जेठ महिनायता सडक डिभिजन कार्यालय, स्थानीय तहहरूसँग धेरै पटक बैठक गरी संघ सरकारलाई दिगो समाधानका लागि पत्राचार गरेको पनि प्रमुख जिल्ला अधिकारीले बताए। उनका अनुसार अहिले अबरोध हटाउन बूढीगंगा नगरपालिकाका नगरप्रमुख रामबहादुर बानियाँसँग समन्वय गरेर समाधान निकालिने काम भइरहेको बताए। सडक सञ्चालन नहुँदा मार्तडीका स्थानीय सबैभन्दा बढी समस्यामा छन्। आवतजावत गर्न समस्या त छँदैछ। दसंैंको मुखमा सामानको भाउ पनि अकासिएको छ। माथिबाट पहिरो र तलबाट बूढीगंगा नदीको कटान जारी छ। यो समस्या चार वर्षदेखि भए पनि सरोकारवाला निकाय जिम्मेवार देखिएका छैनन्। दुर्गमको समस्यालाई सबैले हेला गरे मार्तडी हाटबजार ब्यबस्थापन समितिका अध्यक्ष चक्र मल्लले भने। दसैंमा अकासियो सामानको मूल्य चार महिनादेखि सडक बन्द भएपछि सदरमुकाम मार्तडीमा उपभोग्य सामानको मौज्दात सकिएको छ। जसका कारण दसैंको मुखमै दैनिक उपभोग्य सामानको मूल्य अकासिएको छ। बल्देबाट भरिया वा खच्चडका माध्यमबाट सामान ढुवानी गर्नुपर्ने भएकले पनि सामानको भाउ अकासिएको हो। भरिया र खच्चडबाट सामान ढुवानी गर्दा सर्बसाधारण महँगोमा पर्ने गरेको व्यापारी हंसबहादुर सिंहले बताए। चामल त नेपाल खाद्य संस्थानले साहुलियत पसल खोलेर सहुलियत दरमा बिक्री गरिरहेको छ। तर, अरू दैनिक उपभोग्य सामान अकासिएको छ, सिहले भने। बाटो बन्द नहुँदा १ सय रुपैयाँमा पाउने तेल १ सय ६० रुपैयाँमा खरिद गर्नुपर्छ। १ हजार ७ सयमा पाउने ग्यास सिलेन्डरको मूल्य बढेर २ हजार २ सय पुगेको छ। ५० रुपैयाँ किलो पर्ने काउलीको मूल्य ७०८० रुपैयाँ भएको बाजुरा सदरमुकाम मार्तडीमा होटल व्याबसायी गर्दै आएका मदन बोहोरा बताउँछन्। सडक खुलाउन चाडो पहल नगरे सर्वसाधारण ठूलो मर्कामा पर्ने उनले बताए। बिरामीलाई समस्या बाजुरा जिल्ला अस्पतालमा विशेषज्ञ चिकित्सको अभाव छ। सामान्य प्रसूतिका लागि पनि बाजुराबाट अछामको बयलपाटा लैजानुपर्ने अवस्था छ। अझ ठूलो रोग लागेका बिरामीलाई राम्रो अस्पताल लैजान हेलिकप्टर नै खोज्नुपर्ने बाध्यता छ। बाजुराका सबै जनाको आर्थिक अवस्था त्यत्ति धेरै रकम खोज्न सक्ने छैन। बिरामीहरूलाई अछामको बयालपाटा अस्पताल, कैलाली, नेपालगन्ज, काठमाडांै रिफर गर्नुपर्छ। तर, चार महिनादेखि सडक बन्द छ। बिरामीहरूलाई धेरै समस्या छ जिल्ला अस्पताल बाजुराका सूचना अधिकारी नृप गिरीले भने, रिफर गरेका बिरामी जटिल खालका हुन्छन्। एम्बुलेन्स सडक नभएका कारण चल्दैन। स्टेचरमा बोकेर लग्नुपर्ने हुन्छ। सडक नबनेका कारणसाथै बिरामीहरूले समयमा उपचार पाइरहेका छैनन्। जिल्ला अस्पतालले जिल्लामा भएका उपकरणहरू बिगँ्रदा पनि मर्मतका लागि लैजान पाएको छैन। औषधिहरू ढुवानी गर्दा भरियामार्फत गर्नुपरेको छ। वर्षात्को समय भएकाले औषधि भिज्ने बिग्रने समस्या झेल्नु परेको छ जिल्ला अस्पताल बाजुराका प्रमुख, डाक्टर मिलन जैशीले भने। अन्योलमा वैकल्पिक मार्ग पाँच वर्षदेखि लगातार वर्षात्को समयमा साँफेबगरमार्तडी राजमार्ग अबरुद्ध छ। तर, त्यसको वैकल्पिक राजमार्गको पनि उपाय खोजिएको छैन। वैकल्पिक उपाय कतैबाट खोजिएको छैन। नागरिकका दुःख के सरकारले बुझ्नुपदैन, नागरिक समाज बाजुराका अध्यक्ष मदनराज जैशी प्रश्न गर्छन्। नागरिक समाजको पहलमा गतवर्ष संघीय संसद् लालबहादुर थापा, तत्कालीन प्रदेशका आर्थिक मामिला तथा योजनामन्त्री प्रकाशबहादुर शाह, अर्थसचिव, जिल्लाबाट नेतृत्व गर्ने केन्द्रीय र जिल्लास्तरका नेता, बाजुरा जिल्लाका नौवटै पालिकाका प्रमुख, जिल्लास्थित अन्य सरोकारावालहरूसँग वैकल्पिक सडकका बारेका छलफल चलाइएको थियो। तर, कसैले पनि बाजुरावासीको दुःख नदेखेको जैशीले बताए। डिमालिका नगरपालिकाका निर्वतमान नगरप्रमुख पदम बडुवालले बन्द सडकका कारण बाजुराली नागरिकले धेरै दुःख पाइरहेको बताए। स्थानीय निकायसँग वैकल्पिक मार्गका लागि मुआब्जा दिन, घरखेतको क्षतिपूर्ति दिन र सडक नै बनाउन बजेट हँुदैन। यो कुरा प्रदेश र संघ सरकारले हेर्नुपर्ने हो तर कसैले हेरेनन्, उनले भने। बूढीगंगा नगरपालिकाका नगरप्रमुख रामबहादुर बानियाँले बल्देदेखि द्वारीसम्मको सडकको वैकल्पिक मार्गका रूपमा वडा नम्बर २ को कन्सन बाजुरा अनाथालयको नजिकैबाट ट्रयाक ओपन गर्ने गरी सडकको शिलान्यास गराएका थिए। जिल्ला समन्वय समितिका प्रमुख तुलसीराम रोकायाले उक्त वैकल्पिक मार्गको शिलान्यास पनि गरे। बिगतका वर्षहरूमा मुआब्जा माग्दै आएका अमकोट भन्ने गाउँका बासिन्दाले जग्गाको मुआब्जा नलिने पनि भने। ३ किलोमिटरको सडकको ट्र्याक खोल्न साउनदेखि काम पनि सुरु भयो। २ किलोमिटर ट्र्याकमा काम पनि भयो। तर, अरू स्थानीय तहहरूले त्यसमा बजेट नहाल्दा त्यो काम अहिले अलपत्र परेको छ। सडक बनाउन अझै पहल पुरानै भत्किएको स्थानमा सडक बनाउन सकिन्छ वा सकिँदैन भन्ने विषयमा विज्ञको टोलीले पनि बाजुरा पुगेर अनुगमन गरेको छ। त्यस समितिको अन्तिम रिपोर्ट भने नआएको सडक डिभिजन कार्यालय साफेबगरका प्रमुख बिबेक बस्नेतले बताए। नयाँ ठाउँमा सडक बनाउन र घरजग्गा सम्पत्तिको मुआब्जा दिनुपर्छ। अरू पनि समस्या आउन सक्छन्, त्यसैले विज्ञहरू बोलाएर पुरानै स्थानको सडकको अध्ययन गराईएको हो। दसैं र तिहारको बीचमा त्यो समितिको प्रतिवेदन आउनुपर्छ। त्यो प्रतिवेदनका आधारमा मात्रै वैकल्पिक माग खोज्ने वा पुरानै स्थानमा लगानी गर्ने भन्ने कुराको टुंगो हुन्छ सडक डिभिजन प्रमख बस्नेतले भने। बिक्री केन्द्रमा चामल अभाव बाजुराको हिमाली गाउँपालिका५ कवाडीमा रहेको अस्थायी बिक्री केन्द्रमा असारदेखि चामल छैन। दसैंको मुखमा चामल नपाएपछि स्थानीय समस्यामा छन्। त्यहाँ चामल ढुवानीका लागि सरकारले अनुदान दिन्छ। तर, ढुवानीको ठेक्का पाएका ठेकेदारले सडक अवरुद्ध हुनु अगाडि त्यो ढुवानी नगरेपछि चामलको अभाव भएको हो। कवाडी अस्थायी बिक्री केन्द्रमा असार चामल छैन, दसैंको मुखमा चरम खाद्य संकट भएको छ हिमाली गाउँपालिका३ का धनलाल रोकायाले भने। अनुदानको चामल ढुवानी नभएपछि हिमाली गाउँपालिका १, २, र ३ को बिच्छँया, ४ र ५ को रुगीनमा खाद्य संकट भएको छ। बिक्री केन्द्रमा चामल नपाउँदा बजारको महँगो चामल खरिद गर्नुपरेको स्थानीयले बताए। गत जेठमा त्यहाँ चामल सकिएको थियो। खाद्य व्यवस्था तथा व्यापार कम्पनी लिमिटेडको धनगढीस्थित प्रदेश गोदामबाट एलबी कन्ट्रक्सनका सञ्चालक लोकेन्द्र भण्डारीले १ हजार क्विन्टल चामल कबाडी डिपोका लागि ढुवानीको ठेक्का पाएको थियो। तर, उसले साँफेमार्तडी सडक अबरुद्ध भएकोे कारण देखाउँदै ढुवानी नगरेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। यो आर्थिक वर्षमा २ हजार ५ सय कुन्टल चामल बिक्री केन्द्रका लागि ढुवानी गर्नुपर्ने भए पनि अहिलेसम्म ठेक्का हुन नसकेको मार्तडी खाद्य व्यवस्था तथा व्यापार कम्पनी लिमिटेडका प्रमुख मेखराज ओझाले बताए। डिपोमा चामल जाने कुनै ठेगाना नभएपछि दशै तिहारलगायतका चाडपर्व महँगोमा मनाउने भएका छन्। साँफेमार्तडी सडक र मार्तडीकोल्टी सडकको बिभिन्न ठाउँमा सडक अबरोध हुँदा व्यापारीले पनि महँगो भाडा तिरेर बिक्रीका लागि चामल ढुवानी गरिरहेका छन्। बिक्री केन्द्रमा तीन महिनादेखि चामल अभाव हुँदा पनि बिक्री केन्द्रमा चामल व्यवस्थापन गर्न कतैबाट पहल नभएको पाइएको स्थानीय देवीलाल बुढ्थापाले बताए।"
दसैंमा खाद्य डिपो रित्तै,"दैलेख : दुल्लु नगरपालिका८ का ६५ वर्षीय दुर्गाप्रसाद उपाध्याय सहुलियत दरको चामल लिन सदरमुकाम आइपुगे। ४ सय रुपैयाँ बस भाडा तिरेर आएका उपाध्याय दिनभर लाइन बसे। तर, चालम पाएनन्। बेलुका रित्तो हात घर फर्किनुपर्यो। खाद्य डिपोमै पनि चामल नपाएको उनले बताए । दसैंका लागि सहुलियतमा चामल लिन आएको थिएँ। तर, रित्तो हात फर्किनु पर्यो, उपाध्यायले भने। नारायण नगरपालिकाका धनबहादुर खड्का जिरा मसिनो चामल लिन खाद्य डिपोमा आए। दिनभर लाइन लागे। तर, रित्तो हात घर फर्किनुपर्यो। उपाध्याय र खड्काजस्तै खाद्य डिपोमा आएकाहरू रित्तो हात फर्किनुपरेको छ। जिल्ला सदरमुकाममा खाद्य व्यवस्था तथा व्यापार कम्पनीको शाखा र चारवटा बिक्री केन्द्र छन्। कम्पनीको शाखामा जिरा मसिनो चामल सकिएको छ। आवश्यक हुनेहरूले मोटो चामल लिइरहेको निमित्त शाखा प्रमुख रविनकुमार रेग्मीले बताए। अन्य चार पालिकामा रहेका बिक्री केन्द्र भने रित्तै छन्। ठाटीकाँध, चामुण्डाविन्द्रासैनी, नौमूले र बेस्तडा बिक्री केन्द्रमा चामल छैन। नौमुले, भगवतीमाई, ठाटीकाँध गाउँपालिका र चामुण्डाविन्द्रासैनी नगरपालिकाका खाद्य बिक्री केन्द्र झन्डै ३ वर्षदेखि रित्तै छन्। जिल्ला सदरमुकामस्थित खाद्य डिपो र बिक्री केन्द्रहरूमा चामल नहुँदा दसैंको मुखमा स्थानीय महँगो मूल्य तिरेर खाद्यान्न किन्न बाध्य छन्। चामुण्डाविन्द्रासैनी नगरपालिकामा खाद्य डिपो सञ्चालनमा आएको थाहा नपाएको स्थानीयवासी हर्कबहादुर विकले बताए। आफूले अहिलेसम्म सहुलियत दरमा चामल नपाएको उनको भनाइ छ। कम्पनीले दसैं तिहार र छठ पर्वका लागि असोज १ देखि कात्तिक १५ गतेसम्मसहुलियत छुट मुल्य पसल सञ्चालन गरेको छ। दैलेखका लागि ५ सय कोटा छुटमा बिक्री वितरण गर्ने छुट्याइएको थियो। कम्पनीले ५ सय क्विन्टल खाद्यान्न बिक्रीवितरणमा प्रतिकिलो सात रुपैयाँ छुट गरेको थियो। चामल ढुवानी गर्न समयमै सम्झौता हुन नसकेका कारण खाद्य व्यवस्था तथा व्यापार कम्पनी दैलेखको बिक्री केन्द्रहरूमा दसैंैअघि चामल पुग्ने सम्भावना छैन। खाद्य व्यवस्था तथा व्यापार कम्पनीले स्थल मार्गबाट खाद्यबस्तु ढुवानी गर्न असार १९ गते कम्पनीको दैलेख शाखा र चारवटै बिक्री केन्द्रलगायतका लागि टेन्डर आह्वान गरेको थियो। कम्पनीका निमित्त शाखा प्रमुख रेग्मीका अनुसार केन्द्रबाट टेन्डर स्वीकृत भएका ढुवानी सेवालाई सम्झौता गर्न आउन असोज ५ गते सूचना निकालेको र १५ दिने समय दिइएको कारण दसैंअघि चामल बिक्री केन्द्रमा पुग्ने सम्भावना कम छ। सुर्खेतदेखि दैलेख सदरमुकामसम्म चामल ढुवानीका लागि बराल ढुवानी सेवा, राजापुरदेखि दैलेख सदरमुकामका लागि खुसी टेड्रर्स, सुर्खेतदेखि ठाटीकाँध, चामुण्डाविन्द्रासैनी, नौमूले र बेस्तडा बिक्री केन्द्रसम्म ढुवानीका लागि कौशिला जनरल स्टोर छनौट भएका छन्।"
"ऋणको विषयमा विवाद हुँदा श्रीमतीको हत्या, किरिया बसेका श्रीमान पक्राउ","जनकपुरधाम : ऋणको विषयमा विवाद हुँदा धनुषामा श्रीमानले श्रीमतीको हत्या गरेको पाइएको छ । जिल्लाको मिथिला विहारी नगरपालिका ५ ललियास्थित असोज ४ गते बाँसघारीमा स्थानीय रामा मण्डलको श्रीमती ४५ वर्षीया जिवछी देवी मण्डल मृत अवस्थामा फेला परेकी थिइन् । घटनाको अनुसन्धान गर्दै जाँदा ५० वर्षीय श्रीमानले नै श्रीमतीको हत्या गरेको खुलेको जिल्ला प्रहरी कार्यालय धनुषाले जनाएको छ । घट्नामा संलग्न रहेको आरोपमा प्रहरीले आइतबार क्रिया बसेको मृतकका श्रीमानलाई नियन्त्रणमा लिएको प्रहरी प्रवक्ता प्रहरी नायव उपरीक्षक प्रदीपबहादुर क्षेत्रीले जानकारी दिए। हत्याको कारण ऋण बैदेशिक रोजगारीका लागि लिएको ऋणका विषयलाई लिएर श्रीमान श्रीमतीबीच विवाद हुँदा हत्या भएको प्रहरीको अनुसन्धानबाट खुलेको छ । मृतक जिवछीको दुई छोरा रहेकोमा जेठो छोरा २२ वर्षीय विनय मण्डल र कान्छो छोरा २० वर्षीय संजय मण्डल बैदिशक रोजगारीका लागि कतारमा छन् । कान्छो छोरा हालसम्म बैदेशिक रोजगारीमै रहेको र जेठो छोरा १ वर्ष अगाडि ३ वर्ष विदेशमा बसेर आएका थिए । उनले ३ वर्षमा कमाएको करिब १८२० लाख रुपैयाँ, दाइजोमा पाएको मोटरसाइकल तथा श्रीमतीको गरगहना बेचेर ऋण तिरेका थिए भने कान्छो छोराले मृतक आमाको नाममा रुपैयाँ पठाइ बाँकी रहेको ऋण तिर्न सहयोग नगरेको विषयलाई लिएर घर परिवारमा झैझगडा हुँदै आएको थियो । जिवछीको हत्या हुनुभन्दा करिब १०११ दिनअघि दुबै छोरा छुटेका थिए । जेठो छोरा एक्लै र कान्छो छोरासँग बुबा र आमा बस्दै आएका थिए । जिवछीको हत्या भएको दिन उनी बिहानको समयमा तगारोमा गोबर लिएर खेतबारीमा गएकी थिइन् । उनको श्रीमान रामा मण्डल समेत कोदालो र हँसिया लिएर भकारी बनाउनको लागि बाँसको टाटी काट्न घट्नास्थलमा पुगेका थिए । ऋणको विषयलाई लिएर नै श्रीमान श्रीमतीबीच विवाद हुँदा श्रीमतीले श्रीमानलाई गाली गरेको निहुँमा श्रीमतीको टाउकोमा कोदालोको पछाडिको बिटले हिर्काएका थिए । प्रहरीका अनुसार मृतकको टाउको फुटी डिलबाट भुँइमा लडेर छटपटिन थाले पछि पुनः टाउकोमा हिर्काइ हत्या गरेका थिए । घटनाको विषयमा शंका नहोस् यसका लागि मृतकको चुरा फोडेर यत्रतत्र छरेर कोदालो फाली त्यहाँबाट फरार भएका थिए । अनुसन्धान गर्दै जाँदा श्रीमानकै संलग्नता रहेको खुलेको प्रवक्ता क्षेत्रीले जानकारी दिए ।"
सामुदायिक भवन जीर्ण,"धनकुटा : धनकुटा सदरमुकाममा जुनसुकै कार्यक्रमका लागि उपयुक्त थलो बनेको छ, सामुदायिक भवन। यहाँ राजनीतिक सभासम्मेलनदेखि सांस्कृतिक कार्यक्रम, विवाहका पार्टी उत्सव, खेलकुदका इन्डोर प्रतियोगिता, विभिन्न सामाजिक संस्थाका कार्यक्रम हुने गर्छन्। तर, मर्मतसम्भारमा चासो नदेखाउँदा यसको भवन जीर्ण बन्दै गएको छ। यो भवन ४५ वर्षअघि बनाइएको हो। २५ वर्षयता मर्मतसम्भार हुन सकेको छैन। पहिला नगर विकास स्वामित्वको यो भवन अहिले धनकुटा नगरपालिकाअन्र्तगत छ। भवनभित्र सभाहल, स्टोर, चेन्जिङ रुम, बाहिरी कम्पाउण्डलगायत संरचना छन्। भवनका भित्तामा गरिएको प्लास्टर उप्किन थालेको छ। चर्किन थालेको छ। नियमित सरसफाइ नहुँदा शौचालय दुर्गन्धित छ। लाइटिङ सिस्टमले काम गर्न छोडेको छ। इको सिस्टम नआओस् भनेर सभाहलको भित्तामा पराल राखिएको छ। भुइँको ढलानसमेत उक्किएको छ। फर्निचर काम नलाग्ने भएका छन्। प्रतिदिन २ हजार भाडादर निर्धाण गरिएको छ। पार्किङ सुविधा सहितको सरकारी तवरको सामुदायिक भवन मर्मत सम्भारको अभावले जीर्ण हुँदा सरोकारवाला चिन्तित भएका छन्। स्थानीयवासी गोविन्द प्रधानका पूर्वी पहाडी जिल्लामै एक मात्र सरकारी भवन हो। तर, अहिले संरक्षण अभावले जीर्ण बन्दै जाँदा दुःख लागेको उनी बताउँछन्। नेपाल पत्रकार महासंघका पूर्वअध्यक्ष राजेश्वरबहादुर श्रेष्ठ त्यो वेला निर्माण भएको सामुदायिक भवन विभिन्न कोणबाट उत्कृष्ट रहेको बताउँछन्। उनका अनुसार अहिले त्यस्तो भवन वनेको देखिँदैन। यसको संरक्षणमा सम्बन्धित निकायले ध्यान दिन आवश्यक रहेको उनको भनाइ छ। धनकुटा नगरपालिका प्रमुख चिन्तन तामाङले भवनको मर्मत गर्न योजना बनाइरहेको बताए। धनकुटा नगरको स्वामित्वमा आएको धेरै समय भएको छैन। हामी चाँडो यो भवनको मर्मत सम्भार गर्ने योजनामा छौं। मर्मत सम्भार नभएको लामो समय भएको हुँदा लागत बढी लाग्ने देखिन्छ, तामाङले भने। तर यो सामुदायिक भवन आफैंमा ऐतिहासिक भवन हो। यसको बेग्लै इतिहास छ।"
सुख्खा पहिरोले गल्छीत्रिशूलीरसुवागढी मार्ग अवरुद्ध,"नुवाकोट : त्रिदेशीय मार्गको रुपमा रहेको गल्छीत्रिशूलीरसुवागढी सडकमार्ग अन्तर्गत नुवाकोटको बुधसिंहघाटमा पहिरो खसेर सडक पूर्ण अवरुद्ध भएको छ। सो सडकमार्ग अन्तर्गत रहेको बेलकोटगढी नगरपालिका ७ बुधसिंहघाटमा बिहीबार बेलुकी सुख्खा पहिरो जाँदा व्यस्त सडकमार्ग पूर्ण रुपमा अवरुद्ध भएको हो। गल्छीत्रिशूलीमैलुङस्याफ्रुवेशीरसुवागढी सडकखण्ड अन्तर्गत नुवाकोटको बुधसिंहघाटमा व्यस्त सडकमार्गमा माथिवाट दुई सय मिटर लामो सुख्खा पहिरो खसेर सडक पूर्ण रुपमा अवरुद्ध भएको जिल्ला ट्राफिक प्रहरी कार्यालय नुवाकोटका प्रमुख तथा वरिष्ठ प्रहरी नायव निरीक्षक गुणनिधि खकुरेलले जानकारी दिए। उनका अनुसार बडादसैंका क्रममा सो सडक अवरुद्ध हुँदा हजारौं सर्वसाधारण मर्कामा परेका छन्। सुख्खा पहिरोले गल्छीत्रिशूलीरसुवागढी सडकखण्ड अवरुद्ध हुँदा सयौं यातायातका साधन बीचमै रोकिएका छन् भने हजारौं यात्रुहरु बिलखबन्दमा परेका छन्। सो सडकमार्गमा माथिबाट दुई सय मिटर उचाई तथा तल दुई सय मिटर सडक पुरेको छ। सो सडकमा दैनिक चार स्काभेटर लगाएर पहिरो पन्छाउँदासमेत लगातार दुई दिनसमय लाग्ने प्राविधिकहरुले अनुमान गरेका छन्। पहिरो पन्छाएर यातायात सुचारु गर्न सम्बन्धित निकायलाई निर्देशन दिइएको र यात्रु तथा यातायातका साधनहरुलाई वैकल्पिक सडकमार्ग प्रयोग गर्न निर्देशन दिइएको नुवाकोटका प्रमुख जिल्ला अधिकारी नारायणप्रसाद रिसालले जानकारी दिए। सुख्खा पहिराले सडक अवरुद्ध हुँदा सबै यातायातका साधन बीचमै रोकिएका छन्। आवतजावत गर्ने यात्रुहरु मर्कामा परेका छन्। जिल्ला प्रशासन कार्यालयले नुवाकोट हुँदै काठमाडौं जाने र काठमाडौंबाट नुवाकोट, रसुवा आउने यात्रु तथा यातायातका साधनहरुलाई पासाङल्हामु मार्गको वालाजुरानीपौवातादीपुल तथा सामाखुसीछहरेगंगटे सडकमार्ग उपभोग गर्न आग्रह गरेको छ। अवरुद्ध सडकको पहिरो पन्छाउने कार्य जारी रहेको छ।"
परिजिताको चर्चा,"अमेरिका : अमेरिकाको एनबीसी टेलिभिजनबाट प्रशारण हुने द भ्वाइसमा नेपाली मुलकी १७ वर्र्षीया परिजिता बास्तोलाले दमदार प्रस्तुति दिएकी छन्। द भ्वाइसले सामाजिक सञ्जालमा जारी गरेको भिडियोमा बास्तोलाले चारैजना कोचको स्ट्यान्टिङ अवेसन पाउन सफल भएकी छन्। ल्याब्रिन्थ नामले परिचित अंग्रेजी गायक तिमोथी ली म्याकेन्जीको जेलस बोलको गीत बास्तोलाले गाउँदा चारैजना कोचले मेच घुमाएका थिए। उनको प्रस्तुतिपछि कोचहरू क्यामिला काबेलो, ब्लेक सेल्टन, ग्वेन स्टेफानी र जोन लिजेन्डले आफ्नो टिममा आउन आग्रह गरेका थिए। उनले परिवारको सल्लाह लिएकी थिइन्। परिवारको सुझाव अनुसार नै उनले टिम लिजेन्डलाई रोजेकी थिइन्। दुई दशकअघि काठमाडौंबाट बास्तोला परिवार अमेरिका पुगेको थियो। परिजिताले निर्णायकलाई आफूलाई नेपाली संगीतमा रुची भएको बताएकी थिइन्। उनले चारैजना निर्णायकलाई रुद्राक्षको माला लगाइदिँदै नेपालबाट ल्याएको बताएकी थिइन्। आमा बिरा तिवारी, बुवा पंकज बास्तोला र दिदी प्रियांकासहित अमेरिकाको मेरील्यान्डमा बस्दै आएकी परिजिताले चार वर्षको उमेरदेखि गीत गाउन सुरु गरेकी हुन्। द भ्वाइसलाई संसारकै उत्कृष्ट गायन रियालिटी शोका रुपमा लिइन्छ। नेपालमा समेत यसको फ्रेन्चाइज शो द भ्वाइस अफ नेपाल सिजन४ को प्रसारण भइरहेको छ।"
गौशाला बजारको आलु गोदाममा चोरी,"महोत्तरी : महोत्तरीको गौशाला बजारमा संचालित साह ट्रेडर्सबाट बिहीबार राति लाखौं रुपैयाँको चोरी भएको छ । रामबाबु साहले सञ्चालनमा ल्याएको आलु गोदाममा चोरी भएको हो । राति बन्द गरेर पसल रहेको कोठाको माथिल्लो तल्लामा सुतिरहेको समयमा चोरले पसलबाट नगद १ लाख २५ हजार रुपैयाँ चोरी गरिएको पीडितलाई उदृत गर्दै प्रहरीले जनाएको छ । चोरले मोटरसाइकलको ब्लु बुक, नागरिकता, बैंकको चेक समेत चोरी गरिएको इलाका प्रहरी कार्यालय गौशालाले जनाएको छ । घटनाको सम्बन्धमा विस्तृत रुपमा अनुसन्धान अगाडि बढाइएको प्रहरी निरीक्षक रन्जन मिश्रले जानकारी दिए ।"
बन्यो विद्युतीय सुशासन आयोग,"काठमाडौं : सार्वजनिक सेवा प्रवाह तथा सरकारी काम कारबाहीमा विद्युतीय प्रणालीको प्रयोगलाई प्रवद्र्धन गर्न विद्युतीय सुशासन आयोग गठन गरिएको छ। प्रधानमन्त्रीको अध्यक्षतामा आयोग गठन भएको हो। आयोगले विद्युत्लाई व्यवस्थित, भरपर्दो, सुरक्षित एवं साइबर सुरक्षाका सम्बन्धमा आवश्यक नीति निर्माण गर्ने छ। सरकारले प्रमुख कार्यकारी अधिकृत तथा सदस्य सचिवमा दीपेश विष्टलाई नियुक्त गरेको छ। गतिविधि कसरी गर्ने व्यावसायिक योजना बनाएको छु, विष्ट भन्छन्, पहिलो बैठक बसेर टुंग्याउने योजना छ। सरकारले अनलाइनबाट सेवा दिन खोजे पनि प्रभावकारी छैन। पासपोर्ट, राष्ट्रिय परिचयपत्र, लाइसेन्स, नो अर्जभेसनमा सरकारले अनलाइनमैत्री सेवा दिन खोजे पनि प्रभावकारी नभएको विष्ट बताउँछन्। सार्वजनिक सेवा अनलाइनबाटै दिने उद्देश्यले आयोग गठन गरिएको विष्टले बताए। सूचना प्रविधिविज्ञ राजीव सुब्बाले विद्युत् प्रणालीको खपत बढिरहेका बेला विद्युतीय सुशासन आयोग गठन गरिएको बताए। यसको कार्यक्षेत्र ठूलो छ। विद्युतीय प्रविधिको प्रयोग संस्थागत गर्ने, नियमन गर्ने, साइबर सुरक्षाका विषयमा नियमन गर्ने उद्देश्यले आयोग गठन गरिएको हो उनले भने। प्रधानमन्त्री तथा मन्त्रिपरिषद् कार्यालयले राजपत्रमा प्रकाशित गरी आयोेग गठन गरेको जनाएको हो। सरकारी निकायमा सञ्चालन हुने विद्युतीय प्रणालीलाई सुरक्षित बनाउन आयोगले सहजीकरण गर्नेछ। प्रधानमन्त्रीको अध्यक्षतामा गठन भएको आयोगको सहअध्यक्षमा सञ्चार तथा सूचना प्रविधिमन्त्री हुनेछन्। सदस्यमा मुख्यसचिव, सञ्चार मन्त्रालयका सचिव, प्रधानमन्त्री कार्यालयका सचिव रहन्छन्। आयोगको सदस्यमा सरकारले एकजना महिलासहित दुई जना नियुक्त गर्नेछ। सदस्य छनोट गर्दा मान्यता प्राप्त विश्वविद्यालयबाट सूचना प्रविधिसम्बन्धी विषयमा स्नातक तह उतीर्ण गरी कुनै विषयमा कम्तीमा स्नातकोत्तर तह पास गरेको हुुनुपर्छ। त्यस्तै सूचना प्रविधि क्षेत्रमा कम्तीमा १० वर्षको अनुभव हासिल गरेको हुनुपर्छ। प्रचलित कानुनअनुसार कालोसूचीमा नपरेको, भ्रष्टाचार, जबरजस्ती करणी, मानव बेचबिखनमा नपरेको नैतिक पतन देखिने कुनै कसरमा अदालतबाट सजाय नपाएको व्यक्ति सदस्य नियुक्त हुन्छ। सदस्यको पदावधि ४ वर्षको हुन्छ। पदीय दायित्व पूरा नगरेमा जुनसुकै बखत पनि हटाउन सक्ने प्रावधान राखिएको छ। हटाउनु अघि सफाइको मौका दिने व्यवस्था छ। सरकारले चार वर्षका लागि प्रमुख कार्यकारी अधिकृत नियुक्त गर्न सक्छ। सरकारी निकायमा सञ्चालन हुने विद्युतीय प्रणालीको स्थापना, सञ्चालन तथा सोको (साइबर सेक्युरिटी) सम्बन्धी एकीकृत नीति तर्जुमा गर्न सुझाव दिनेछ। सूचना प्रविधि तथा विद्युतीय सुशासन सम्बन्धमा अल्पकालीन र दीर्घकालीन नीति तर्जुमा गरी सरकारलाई पेस गर्ने उल्लेख छ। त्यस्तै सूचना प्रविधिको क्षेत्रमा रोजगारी प्रवद्र्धन गर्न आवश्यक नीति तथा योजना तर्जुमा गरी सरकारलाई सिफारिस गर्नेछ। सरकारी निकायमा रहने विद्युतीय तथ्यांकको भण्डारण, विद्युतीय सञ्चार उपकरण तथा विद्युतीय सञ्जालको सुरक्षा तथा सार्वजनिक सेवाका लागि त्यस्तो निकायमा प्रयोग हुने विद्युतीय प्रणालीको सञ्चालन सम्बन्धमा आवश्यक मापदण्ड बनाई लागू गर्ने व्यवस्था छ। सूचना प्रविधिसम्बन्धी एकीकृत डाटा सेन्टरको स्थापना, सञ्चालन र व्यवस्थापनको मापदण्ड बनाउने छ। विद्युतीय माध्यमबाट गरिने आर्थिक कारोबारका लागि आवश्यक पर्ने विद्युतीय प्रणालीको मापदण्ड बनाइ लागू गराउनेछ। विद्युतीय प्रणालीको प्रयोगको सम्भावना र आवश्यकताका विषयमा अध्ययन गरी आवश्यक नक्सांकन गर्नेछ। सरकारी वा अन्य विद्युतीय प्रणालीको सुरक्षा, विद्युतीय प्रणालीको परीक्षण, सूचना प्रविधि सुरक्षा सूचांकसमेतका विषयमा अध्ययन तथा सम्भावित चुनौती आंकलन गरी आवश्यक सतर्कता वा समस्या समाधानका लागि तत्काल पहल गर्नेछ। सरकारी निकायमा रहने विद्युतीय प्रणालीलाई सुरक्षित, भरपर्दो र व्यवस्थित प्रयोगको लागि प्रचलित कानुनमा पुनरावलोकन गर्न वा नयाँ कानुन तर्जुमाको लागि सरकारलाई सुझाव दिनेछ। सरकारी निकायमा विद्युतीय प्रणालीमार्फत हुने सेवा प्रवाह र काम कारबाहीमा उत्पन्न हुन सक्ने जोखिम, सुरक्षा र चुनौतीका सम्बन्धमा अध्ययन गरी त्यस्ता निकायलाई आवश्यक सुझाव दिने व्यवस्था गरिएको छ।"
राष्ट्रिय सुरक्षा नीतिबारे पुस्तक,"काठमाडौं : अनुसन्धानमूलक कृति नेसनल सेक्युरिटी एन्ड द स्टेट: अ फोकस अन नेपाल पाठकमाझ आएको छ। नेपाली सेनाका पूर्वसहायक रथी केशरबहादुर भण्डारीले चार वर्षको मिहिनेतमा राष्ट्रिय महŒवको यो पुस्तक तयार पारेका हुन्। यसको प्रकाशन नेपालयले गरेको हो। गण्डकी विश्वविद्यालयका कुलपति डा गणेशमान गुरुङले बिहीबार एक समारोहबीच पुस्तक लोकार्पण गरे। नेपालको राष्ट्रिय सुरक्षाका चुनौती र नेपालले अख्तियारी गरेको राष्ट्रिय सुरक्षा नीतिमा यो पुस्तक केन्द्रित छ। यसमा नेपाल र भारतबीच परम्परादेखि चल्दै आएको सम्बन्ध र खुला सिमानाले सिर्जित सुरक्षा चुनौतीबारे चर्चा गरिएको छ। कालापानी मुद्दासँग जोडेर नेपाल र नेपालजस्ता साना मुलुकका राष्ट्रिय सुरक्षा चुनौती र सोसम्बन्धी नीतिबारे किताबमा उल्लेख छ। कुलपति डा गुरुङले देशको संवैधानिक अंग भ्रष्ट भएको बताए। संवैधानिक निकायहरूले राज्य र सरकारलाई संविधानअनुसार ठीक ठाउँमा राख्नुपर्ने हो। तर, उनीहरू आफू भ्रष्ट भए, उनले भने, लोकसेवा, अख्तियार, महालेखापरीक्षक, अदालत, वकिल सबै भ्रष्टाचारमा जेलिए। राज्य कता जाने ? खतराको अवस्थामा आयो। राष्ट्रिय सुरक्षा नीति मूलरूपमा नेपालको राष्ट्रिय हित, मूल्यमान्यताको जगेर्ना, राष्ट्रिय अस्तित्वको संरक्षण तथा सार्वभौमसत्तासम्पन्न नेपाली जनताको भावलाई मार्गनिर्देश गर्ने नीति रहेको लेखक भण्डारीले उल्लेख गरे। नागरिकलाई आफ्नै देशको राष्ट्रिय सुरक्षा नीतिबारे जानकारी नहुनु दुःखद पक्ष रहेको उनले बताए। राष्ट्रिय सुरक्षा नीति भित्र १५२० प्रतिशत मात्रै सेना र प्रहरी पर्छ। बाँकी यहाँको नागरिक, प्राकृतिकलगायत छन्, उनले भने, सुरक्षा नीतिमा नागरिकलाई राख्ने तर राष्ट्रिय सुरक्षा नीति जानकारी नदिने कुरो ठीक होइन। मुख्य कुरोबाहेक अन्य कुरा सार्वजनिक गरिनुपर्छ। पुस्तकमार्फत समकालीन राष्ट्रिय सुरक्षा चुनौती र नेपालको वर्तमान सुरक्षा नीतिमाथि प्रकाश पार्ने जमर्को गरिएको छ। साना सार्वभौम राष्ट्रहरूको राष्ट्रिय सुरक्षा परिस्थितिलाई केन्द्रित गरेर यो पुस्तकले राष्ट्रिय सुरक्षाको फराकिलो सैद्धान्तिक अवधारणालाई बुझाउने प्रयत्न गरेको छ। नेपालमा आन्तरिक तथा बाह्य दुवै किसिमका सुरक्षा चुनौती रहेको उनले पुस्तकमा औंल्याएका छन्। शक्तिशाली मुलुक चीन र भारतको बिचको भौगोलिक अवस्थितिले नेपालको सुरक्षा र समृद्धिका लागि अनेक अवसरका साथसाथै चुनौती समेत रहेको लेखकले पुस्तकमा उल्लेख गरेका छन्। यसकारण सार्वभौमिकता, भौगोलिक अखण्डता र स्वतन्त्र पहिचानले राष्ट्रिय सुरक्षामा पार्ने प्रभाव र राष्ट्रिय सुरक्षा नीतिप्रति सर्वसाधारणको चासो र अभिरुची बढ्दो रहेको लेखक भण्डारीले बताए। नेपालको प्रथम राष्ट्रिय सुरक्षा नीतिको मस्यौदाकारका रुपमा भूमिका खेलेका लेखक भण्डारी रक्षा विश्लेषक हुन्। उनले राष्ट्रिय सुरक्षा विषयमा विद्यावारिधि गरेका छन्। भण्डारीले अफगानिस्तान र पाकिस्तानमा संयुक्त राष्ट्रसंघको विशेष सुरक्षा सल्लाहकारका काम गरिसकेका छन् भने देश, विदेशका विश्वविद्यालय र सुरक्षा सम्बन्धी अध्ययन केन्द्रहरूमा अध्यापन तथा सुरक्षाविज्ञका रूपमा विद्वत प्रवचन दिँदै आएका छन्।"
छोरा हत्या आरोपमा बावु पक्राउ,गुलरिया : प्रहरीले आफ्नै छोराको हत्या गरेको आरोपमा बावुलाई नियन्त्रणमा लिएको छ । बर्दियाको बारबर्दिया नगरपालिका ११ स्थित बिजय नगर निवासी ४५ वर्षी बावु लौरंगलाल थारुलाई पक्राउ गरेको छ । बुधबार फुटेको बियरको बोतल छोराको पेटमा प्रहार गरी फरार रहेका थारुलाई शुक्रबार गुलरिया नगरपालिका ११ स्थित गाउँघरमा लुकिछिपि हिँडिरहेको अवस्थामा जिल्ला प्रहरी कार्यालय बर्दियाको गस्ती टोलीले नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले जानकारी दिए । घाइते भएका २० वर्षीय विवेक चौधरीलाई उपचारका लागि अस्पताल लैजाने क्रममा बाटोमै मृत्यु भएको थियो । नियन्त्रणमा लिएका थारुमाथि थप अनुसन्धान भइरहेको डीएसपी बोहोराले बताएका छन् ।
डेंगु रोक्न स्थानीय सरकार उदासीन,"काठमाडौं भक्तपुर : डेंगु संक्रमणबाट बिहीबार एकैदिन दुई जनाको मृत्यु भयो। योसँगै देशभर मृतकको संख्या ३८ पुगेको छ। स्वास्थ्य तथा जनसंख्या मन्त्रालयका अनुसार मुलुकभर संक्रमितको संख्या २८ हजार १ सय ९ छ। ७७ वटै जिल्लामा संक्रमण फैलिएर मृतकको संख्या बढे पनि सतर्कता भने देखिएको छैन। संक्रमण नियन्त्रणका लागि स्थानीय सरकार उदासीन छन्। स्वास्थ्य विज्ञहरूले डेंगु जोखिम कायम रहेको भन्दै तीनै तहका सरकारलाई सतर्कता अपनाउन आग्रह गरे पनि बेवास्था गरेको प्रष्ट देखिन्छ। चाडपर्वको समयमा यसको संक्रमण अझै फैलने विज्ञ बताउँछन्। डेंगु संक्रमित सबैभन्दा धेरै उपत्यकाका जिल्लामा छन्। काठमाडौंमा ९ हजार ४ सय ९६ जनामा संक्रमण पुष्टि भएको छ। इपिडिमियोलोजी तथा रोग नियन्त्रण महाशाखाका अनुसार ललितपुरमा ६ हजार ४ सय ९८ र भक्तपुरमा १ हजार ७६ जना डेंगु संक्रमित छन्। उपत्यकाका प्रमुख तीनवटै सहरमा डेंगुले प्रकोपको रूप लिइसकेको छ। तर, यहाँका स्थानीय सरकारले यसको नियन्त्रणमा प्रभावकारी कदम चालेका छैनन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी डेंगु नियन्त्रणका लागि प्रदेश र स्थानीय सरकार चुकेको बताउँछन्। डेंगुको संक्रमण बढेको तीन महिना भइसक्यो, डा मरासिनी भन्छन्, नियन्त्रणका लागि प्रदेश र स्थानीय तहबाट प्रभावकारी अभियान सञ्चालन हुन सकेको छैन। चुनावी वातावरण बनाउन र आफ्नो पक्षमा मतदानको माहोल सिर्जना गर्न पनि राजनीतिक दलले कार्यकर्ता परिचालन गर्न सक्थे। त्यो पनि गर्न सकेनन् या चाहेनन्। स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरका अनुसार उपत्यकामा संक्रमण दर दैनिक उच्च गतिमा बढ्दैछ। उनका अनुसार मन्त्रीस्तरीय निर्णयबाट डेंगु नियन्त्रणमा स्थानीय सरकारको सक्रियता बढाउनुपर्ने निर्णय गरिएको थियो। स्थानीय तहमा बजेट पनि छ। आवश्यक पर्ने थप किट पनि पठाएका छौं, डा ठाकुर भन्छन्, संक्रमण न्यूनीकरण गर्न स्प्रेहरू छर्ने कामहरू मात्र भएको छ। मन्त्रालयका अनुसार डेंगुबाट सबैभन्दा बढी बागमती प्रदेश प्रभावित छ। बागमती प्रदेशका काठमाडौं र ललितपुरमा धेरै बिरामी भेटिएका छन्। सबैभन्दा बढी संक्रमित काठमाडौंमा छन्, डा ठाकुर भन्छन्, डेंगुको प्रकोप अहिले उच्च छ। एकै पटक धेरै बिरामी संक्रमित भएकाले प्रकोपको रूपमा लिइएको छ। इपिडिमियोलोजी तथा रोग नियन्त्रण महाशाखाले काठमाडौं, ललितपुर र भक्तपुरमा गरी १७ हजारभन्दा बढी व्यक्तिमा डेंगु संक्रमण पुष्टि भइसकेको जनाएको छ। प्रवक्ता डा ठाकुर डेंगुको अवस्था र बढ्दो संक्रमण नियन्त्रण तथा रोकथाम गर्न प्रदेश, जिल्ला र स्थानीय तहसँग समन्वयात्मक प्रयास भइरहेको बताउँछन्। संक्रमणको चेन ब्रेक गर्न प्रदेश र स्थानीय तहबाट प्रभावकारी भूमिका निर्वाह नभएको डा ठाकुरको भनाइ छ। सरसफाइ, कार्यक्रम, पानी जम्ने खाल्डाखुल्डी पुर्नेलगायतका कार्यक्रम हुन सकेको छैन। काठमाडौं महानगरपालिका स्वास्थ्य विभाग प्रमुख बलराम त्रिपाठी महानगरपालिका क्षेत्रभित्र संक्रमितको संख्या दिनानुदिन बढिरहेको बताउँछन्। उनका अनुसार पानी जम्ने खाल्डाखुल्डी, जथाभावि मिल्काइएका टायरमा जमेको पानीमा लामखुट्टेले बासस्थान बनाएकाले डेंगु फैलिएको हो। महामारीको रूप लिइसके पनि काठमाडौं महानगरपालिकाले डेंगुविरुद्धको अभियानलाई तीव्रता दिएको छैन। स्थानीय तह र सरोकारवालाको समन्वयमा लामखुट्टेको बासस्थान खोज र नष्ट गर भन्ने अभियान सुुरु गरे पनि प्रभावकारी हुन सकेको छैन। काठमाडौं महानगरपालिकाले भदौ १३ गते ३२ वटा वडाका स्वास्थ्यकर्मी र सरोकारवालासँग बैठक गरेर डेंगु नियन्त्रण अभियान सुरु गरेको थियो। तर, अभियान प्रभावकारी हुन नसकेको स्वास्थ्यविद्हरू बताउँछन्। भदौ २८ गते काठमाडौं महानगरपालिकाका प्रमुख बालेन्द्र शाहको निर्णयअनुसार, डेंगुको संक्रमण नियन्त्रण नभएसम्म रोकथाम र नियन्त्रणका कार्यक्रमहरू निरन्तररूपमा सञ्चालन गर्ने निर्णय गरेको थियो। महानगरपालिकाको स्वास्थ्य विभागका प्रमुख त्रिपाठीका अनुसार, डेंगु नियन्त्रणका लागि कार्यक्रम गर्न प्रत्येक वडामा बजेट निकासा गरिएको छ। जनप्रतिनिधिको अगुवाईमा स्वास्थ्यकर्मी, महिला स्वास्थ्य स्वयंसेविका लगायत स्थानीय संघसंस्थाहरूको सहभागितामा अभियान सुरु गरिएको छ, स्वास्थ्य विभाग प्रमुख त्रिपाठीले भने, लामखुट्टेको बासस्थान खोज र नष्ट गर भन्ने अभियान टोलटोलमा सञ्चालन गर्न भनिएको छ। महानगरपालिकाका ५ सय ५८ स्वयंसेविका जनचेतना फैलाउने काममा खटिएका छन्। वडा कार्यालयको समन्वयमा सामुदायिक सहरी स्वास्थ्य क्लिनिक इञ्चार्जहरूलाई डेंगु र हैजा रोकथाम र नियन्त्रण गर्न प्रभावकारी कार्यक्रम सञ्चालनको व्यवस्था मिलाउन निर्देशन दिइएको त्रिपाठीले जानकारी दिए। महानगरपालिकाका स्वास्थ्य विभाग प्रमुख त्रिपाठी लामखुट्टेका लार्भा नष्ट गर्न सचेतना अभियान शुरु गरिएको बताउँछन्। डेंगुको बासस्थान नष्ट गर्ने अभियान शुरु गरिएको छ, उनले भने। यस अभियानका लागि जनप्रतिनिधिको नेतृत्वमा स्वास्थ्य स्वयंसेविकाहरू सहभागितामा कार्यक्रम गरिएको त्रिपाठीले बताए। भक्तपुरमा बढ्दै संक्रमित भक्तपुरका ४ वटा नगरपालिकामा पनि डेंगुका बिरामी बढदै गएका छन्। जिल्ला स्वास्थ्य कार्यालय कटुञ्जेका अनुसार भक्तपुर नगरपालिकामा डेंगुका सवैभन्दा बढी बिरामी भेटिएका छन्। भक्तपुर नगरपालिकामा मात्रै ५ सय ५३ जना संक्रमित छन्। मध्यपुर थिमीमा ४ सय ५८, सूर्यविनायकमा १ सय ४ र चाँगुनारायणमा २५ जना संक्रमित फेला परेका छन्। जनस्वास्थ्य केन्द्र प्रमुख कृष्ण मिजार डेंगु रोकथामका लागि खोज र नष्ट गर अभियानका बारेमा सबै नगरपालिकाहरूलाई जानकारी गराउने काम भइरहेको बताउँछन्। मंसिरसम्म यो अभियान सञ्चालन गर्नुपर्ने उनको भनाइ छ। डेंगुसम्बन्धी जनचेतनामूलक सूचनाहरू रेडियो, टेलिभिजन, पत्रिपत्रिकामार्फत दिइरहेका छौं, उनले भने। विद्यार्थीलाई यसबारे जानकारी गराउने र विद्यालय वरिपरि सरसफाई गर्ने काम पनि भइरहेको उनको बताए। भक्तपुर नगरपालिकाका स्वास्थ्य संयोजक डा रत्नसुन्दर लासिवां हरेक वडामा डेंगु सचेतना कार्यक्रम सञ्चालन भइरहेको बताउँंछन्। वडावडामा चुन छर्ने, माइकिङ गर्ने, नेपाली भाषा र नेपालभाषाबाट सन्देश बजाउने र पर्चा वितरण गर्ने काम भइरहेको बताउँछन्। स्थानीयवासीलाई झुलभित्र बस्न र लिक्युड बाल्न सुझाव दिने काम भइरहेको उनले बताए। मध्यपुर थिमि नगरपालिकाका उपमेयर विजय कृष्ण श्रेष्ठ सचेतनामूलक र्याली, माइकिङ, पर्चाहरू बाड्ने काम भइरहेको बताउँछन्। चागुनारायण नगरपालिकाका सूचना अधिकारी सचिन न्यौपाने झारपात काट्ने, पर्चाहरू बाड्ने र माइकिंग गर्ने,खाल्डाखुल्डी पुर्ने, किटनाशक औषधि छर्ने, फेसबुक र नगरपालिकाको बेभसाइटमा भिडियोमार्फत सचेत गराउने काम नगरपालिकाले गरिरहेको बताउँछन्। रगत अभाव हुँदा रक्तदान कार्यक्रम डेंगुका कारण भएको रगत अभावलाई मध्यनजर गरी भक्तपुरमा रक्तदान कार्यक्रम गरिएको छ। शिव शिखर बहुउद्देश्यीय सहकारी संस्था लिमिटेडद्वारा सञ्चालित गार्डेनमार्ट डिपार्टमेन्ट स्टोर भक्तपुर १० मूलढोका कमलविनायक भक्तपुरको दोस्रो वार्षिकोत्सवको अवसरमा रक्तदान कार्यक्रम गरिएको हो। सहकारीले उपत्यकाका विभिन्न ठाउँंका साथै देशका विभिन्न जिल्लामा उपभोक्ताको सुविधाका लागि यस्ता गार्डेन मार्टहरू सञ्चालन गर्दै आएको छ।"
पहिराले गल्छीदेवीघाट सडकखण्ड अवरुद्ध,त्रिशूली : गल्छीरसुवागढी सडक योजना अन्तर्गत नुवाकोटको बेलकोटगढी नगरपालिका७ लामासोतीमा बिहीबार अपराह्न गएको सुक्खा पहिराले सडक अवरुद्ध भएको छ । नुवाकोट र रसुवावासीलाई अन्य जिल्लासँग जोड्ने मुख्य राजमार्गमा पहिरो जाँदा आवागमन पूर्णरूपमा बन्द भएको जिल्ला ट्राफिक प्रहरी कार्यालयका प्रमुख वरिष्ठ प्रहरी नायब निरीक्षक गुणनिधि खकुरेलले जानकारी दिए । चारपाङ्ग्रे सवारीसाधन आउजाउ गराउन वैकल्पिक सडक नहुँदा काठमाडाौं पुगेर टोखा छहरेको सडक हुँदै आउन उनले आग्रह गरे। गल्छीदेवीघाट सडकखण्ड अन्तर्गत पर्ने बुधसिंहघाटस्थित लामासोतीमा गत वर्ष ठूलोभिर काटेर गल्छीरसुवागढी सडक योजना अन्तर्गतको दायाँबायाँ ११ मिटर सडक निर्माण गरिएको थियो । उक्त स्थानमा करिब पाँच सय मिटरमाथिबाट खसेको सुक्खा पहिराले दुई सय मिटर सडक पूर्णरूपमा अवरुद्ध बनाएको छ । सडक खुलाउन गल्छीरसुवागढी सडक योजनाको कार्यालय र डिभिजन सडक नुवाकोटले प्रयास गरिरहेका छन् । ठूलो भिरमा माथिबाट थप ढुङ्गासहितको माटो खसिरहेकाले सडक खुलाउन चुनौतीपूर्ण बनेको गल्छीत्रिशूलीमैलुङस्याफ्रुबेँसीरसुवागढी योजना कार्यालयका सूचना अधिकारी सन्तराम पाण्डेले जानकारी दिनुभयो । पहिरो गएको स्थानमा नुवाकोबाट धादिङ लगिएको विद्युतीय प्रसारण लाइन र केही खम्बामा समेत क्षति पुगेको छ ।
"वर्षाले दिक्तेलमा एउटा घर ढल्यो, विभिन्न ठाउँमा क्षति","खोटाङ : भारी वर्षाका कारण खोटाङको दिक्तेल रुपाकोट मझुवागढी नगरपालिका१ दिक्तेलका कुलबहादुर बस्नेतको घर भत्किएको छ। गए रातिको वर्षाका कारण बस्नेतको ढुङ्गामाटो प्रयोग गरेर बनाइएको तीनतले घर भत्किएको हो। घर भत्किएपछि बस्नेत परिवार आफन्तकहाँ आश्रय लिएर बसेको छ। वर्षाकै कारण दिक्तेलकै ढोडे पुछारका नइन्द्र राईको घरमा समेत क्षति पुगेको छ। सोही ठाउँका नारायण राईको घरमा भलपानी पस्दा बस्न नमिल्ने भएको छ। वर्षापछि वडाका विभिन्न ठाउँमा पहिरो खस्दा ठूलो क्षति पुगेको दिक्तेलका वडाध्यक्ष नवराज राईले बताउनुभयो। पहिराले कतिपय स्थानीयको खोर पुरिँदा बाख्रासमेत मरेका छन्। 'पीडित राहतका लागि फोन गर्न थालेका छन्', उनले भने। जिल्ला प्रहरी कार्यालयका प्रहरी नायब उपरीक्षक मञ्जिल मुकारुङले जिल्लामा मानवीय क्षति नभएको जानकारी दिए। वर्षाका कारण जिल्लाका सबै ग्रामीण सडक अवरुद्ध छन्। दसैं, तिहार र छठ मनाउन विभिन्न ठाउँबाट घर फर्किएका जिल्लावासी पैदलयात्रा गर्न बाध्य छन्। रासस"
आज दसैंको पाँचौं दिन : स्कन्दमाताको पूजा आराधना गरिँदै,"काठमाडौं : नवरात्रको पाँचौं दिन दसैंघर वा पूजा कोठामा नौ दुर्गामध्येकी पाँचौँ स्कन्दमाताको विधिपूर्वक पूजा आराधना गरिँदै छ । प्रत्येक वर्ष आश्विन शुक्ल पञ्चमी अर्थात् दुर्गा पक्षको पाँचौं दिन स्कन्दमाताको विधिपूर्वक पूजा आराधना गरिन्छ । पौराणिक ग्रन्थमा स्कन्दमाताका विषयमा कथा वर्णन गरिएको छ । कुनै समय शिव र पार्वती ऋषिहरूका सभामा जाँदा सबैले उठेर स्वागत गरे । ऋषि सनतकुमार ध्यानमा मग्न भएकाले उठेनन् । यो पार्वतीलाई मन परेन । पार्वतीले ऋषिलाई तिमी ऊँट बन भनी श्राप दिइन् । ऋषि ऊँट बने । शिवले पार्वतीलाई ज्ञानीलाई कुनै श्रापले स्पर्श गर्न सक्दैन, यसैले ऊँटका योनीमा पनि आफ्नो ब्रह्मस्वरुप ज्ञानले आनन्दमा मस्त छन् भनी दुवै दम्पती ऊँटधारी सनतकुमारलाई हेर्न गएछन् । पार्वतीले ऋषिलाई ऊँटको योनिमा कस्तो अनुभव हुन्छ भनी सोद्धा ऋषिले मलाई हजुरले ऊँटको योनि प्रदान गरेर ठूलो अनुग्रह गर्नुभयो भोक लागेका बेला जङ्गलका काँडाहरु चपाउँछु र आनन्दसँग ब्रह्मचिन्तन गरेर बस्छु र मलाई यस योनिमा कुनै पनि कष्टको अनुभव छैन भनी उत्तर दिएछन् । ऋषिको कुराबाट पार्वती प्रभावित हुँदै भनिछन् ऋषिजी तपाइँ ज्यादै ठूलो ब्रह्मज्ञानी हुनुहुँदो रहेछ, यहाँको महत्व नबुझी मैले दिएको श्रापबाट मलाइ ठूलो पश्चात्ताप छ, अब म तपाइँलाई पुत्रका रुपमा प्राप्त गर्न चाहन्छु पार्वतीको आज्ञालाई स्वीकार गरी सनतकुमारले पार्वतीबाट जन्म ग्रहण गरेकाले स्कन्दमाता नाम रहन गएको भन्ने कथा पाइन्छ । स्कन्दको अर्थ सनतकुमार रहेको छ । स्कन्दमाताको प्रतिमा लक्षणमा यिनी सिंसाहनमा बसेकी तथा दुवै हातले कमलपुष्प समाएको हुने विवरण पाइन्छ । छान्दोग्य श्रुतिका अनुसार भगवतीको शक्तिबाट उत्पन्न भएकाले सनत्कुमारको नाम स्कन्द रहन गएको हो । स्कन्दको माता भएकाले पार्वतीलाई नै स्कन्दमाताका नामले कहलाएकी हुन्। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठ समेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडा दसैं पर्व मनाउँछन् । नवरात्रको पहिलो दिन असोज १० गते सोमबार दसैं घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो । त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो । दोस्रो दिन मङ्गलबार पूजा स्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन बुधबार चन्द्रघण्टा देवीको निष्ठाका साथ पूजा आराधना गरियो । चौँथो दिन बिहीबार कुष्माण्डा देवीको विधिपूर्वक पूजा आराधना गरिएको थियो । पाँचौँ दिन आज स्कन्दमाताको विधिपूर्वक पूजा आराधना गर्न लागिएको हो । दुर्गा पक्ष समेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ । यीनै नौवटा दुर्गाका रुपलाई नवदुर्गा पनि भनिन्छ । नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्छ । यस अवसरमा राजधानी र राजधानी बाहिरका शक्तिपीठमा पनि बिहानैदेखि भक्तजनको भीड लागेको छ । नवरात्रका अवसरमा शक्तिपीठमा गई पूजा, आराधना एवं दर्शन गरेमा मनोकाङ्क्षा पूरा हुने, पारिवारिक सुख शान्ति एवं ऐश्वर्य प्राप्त हुने धार्मिक विश्वास रही आएको छ । रासस"
