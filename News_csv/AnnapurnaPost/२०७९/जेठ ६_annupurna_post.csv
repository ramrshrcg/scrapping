शीर्षक,विवरण
धनुषाको गणेशमान चारनाथमा कांग्रेसले जित्यो मेयर र उपमेयर,"ढल्केवर(धनुषा) : धनुषाको गणेशमान चारनाथ नगरपालिकाको मेयर र उपमेयरमा नेपाली कांग्रेसका उम्मेदवार विजयी भएका छन्। कांग्रेसबाट मेयरका उम्मेदवार जितनारायण यादव ३४८ मतान्तरले निर्वाचित भएका हुन्। मेयरमा निर्वाचित यादवले ३ हजार १०८ मत प्राप्त गरेका छन्। उनका निकटतम प्रतिद्वन्द्वी जसपाका राम चलितर यादवले २ हजार ७६० मत पाएका छन्। राप्रपाका जेक्सन हमाल ठकुरीले २ हजार ६७०, नेकपा माओवादी केन्द्रका दुर्गाबहादुर मल्ल ठकुरीले २ हजार ५७२ र नेकपा एमालेका पुरुषोत्तम लामा १ हजार ८५४ मत प्राप्त गरेको निर्वाचन अधिकृतको कार्यालय विरेन्द्रबजारले जनाएको छ। लोकतान्त्रिक समाजवादी पार्टीबाट उम्मेदवार बनेका निवर्तमान मेयर रामबाबु यादव १ हजार ३२३ मत ल्याएर छैठौं स्थानमा छन्। अघिल्लो चुनावमा उनी तत्कालिन संघीय समाजवादी पार्टीबाट निर्वाचित भएका थिए। त्यसपछि केही दलहरुबीच एकीकरण भएर बनेको जसपामा रहेका यादव फेरि मेयरको टिकट नपाएपछि मनोनयन दर्ताको अन्तिम समयमा लोसपाबाट टिकट लिएर उम्मेदवारी दर्ता गराएका थिए। त्यसैगरी उपमेयर पनि नेपाली कांग्रेसकै तुलसा कुमारी पाण्डे ३ हजार २८३ मत ल्याएर निर्वाचित भएकी छन् भने निकटतम प्रतिद्वन्द्वी गणिताकुमारी महतो २ हजार ४२९ मत प्राप्त गरेकी हुन्। उपमेयरमै माओवादी केन्द्रकी श्रीविन्दु मास्के २ हजार २६६, राष्ट्रिय प्रजातन्त्र पार्टीकी चम्फा कुमारी श्रेष्ठ २ हजार २६० र नेकपा एमालेकी मिना कुमारी यादव २ हजार ९० मत प्राप्त गरेकी छन्। यादव गणेशमान चारनाथ नगरपालिकाकी निर्वतमान उपमेयर हुन्। अघिल्लो चुनावमा उनी नेकपा माओवादी केन्द्रबाट विजयी भएकी थिइन्। ११ वटा वडा रहेको गणेशमान चारनाथ नगरपालिकामा नेकपा एमाले र राष्ट्रिय प्रजातन्त्र पार्टी ३३ वटा, नेपाली कांग्रेस २ वटा तथा माओवादी, जसपा र जनमत पार्टीले ११ वटा वडामा जित हासिल गरेको छ।"
"चितवनमा भीषण हावाहुरी, रुखले किचेर तीन जनाको मृत्यु, पोल ढाल्दा विद्युत अवरुद्ध (फोटो फिचर)","चितवन : भीषण हावाहुरीले ढालेको रुखले किचेर तीन जनाको मृत्यु भएको छ। भरतपुरको दुई स्थानमा बाटोमा गुडेको अटोलाई किच्दा अटोमा यात्रा गरेका तीन जनाको मृत्यु भएको हो। चितवन प्रहरीकाअनुसार शुक्रबार साँझ करिब ७ बजे आएको भीषण हावाहुरीले भरतपुर११ भोजाडको जंगलमा पदमपुरबाट भरतपुरतर्फ आउँदै गरेको ना २ ह २२४७ नम्बरको को अटोलाई किच्दा भरतपुर११, लामाटोलका ५० वर्षिय प्रदीपकुमार लामा र सोही अटोमा सवार गोरखा गण्डकी गापा ६ घर भई हाल भरतपुर ७ कटहरचोक बस्ने २८ वर्षिय माया गुरुङको मृत्यु भएको प्रहरीले जनाएको छ। सोही अटोमा सवार वर्ष २० की अबिता गुरुङ र वर्ष ५० की तुलमाया गुरुङ सामान्य घाइते भएका छन्। उनीहरुको पुरानो मेडिकल कलेज भरतपुरमा उपचार भइरहेको छ। त्यस्तै भरतपुर११, बसेनीचोकमा बिशालचोकबाट बसेनीतर्फ आउँदै गरेको ना १ ज ६१४० नम्बरको म्याजिकलाई किच्दा उक्त म्याजिकमा सवार भरतपुर मनपा११ बस्ने वर्ष ४८ को लोकनाथ न्यौपानेको घटनास्थलमै मृत्यु भएको छ। शुक्रबार साँझ आएको हावाहुरीले चितवन र आसपासका क्षेत्रमा ठूलो नोक्सानी पुगेको जिल्ला प्रहरी कार्यालयका प्रवक्ता डीएसपी नरहरी अधिकारीले बताए। हावा हुरीको कारण विभिन्न स्थानमा रुख ढलेर सडक अवरुद्ध भएको थियो। नारायणी नदीको पुलमा ट्रक नै पल्टाएको थियो। पुलको वारका अडिएको कारण ट्रक नदिमा खस्न भने पाएन। पुलमा रहेको बिजुलीको पोल ढालेको छ। बिजुलीको पोल ढल्दा जिल्लाका अधिकांश स्थानमा विद्यत अवरुद्ध भएको छ। भरतपुर अस्पतालको पार्किङमा रहेका स्कुटर र मोटरसाइकलमा क्षति पुगेको छ। कृष्णपुरमा रहेको मिनि रंगशालाको पर्खाल भत्केर क्षति पुगेको छ। भीषण हावाहुरीले नारायणी नदीको पुलमा रहेका बिजुलीका सबै पोल भाँचिएका छन्। सबै पोल नारायणी नदीतर्फ झुन्डिएको छ। चितवन र नवलपरासी दुबैतर्फको विद्युत् आपूर्ति बन्द छ।"
चितवनमा हावाहुरीबाट तीन जनाको मृत्यु,चितवन : जिल्लामा साँझ पख आएको हावाहुरीका कारण अटोरिक्सामा सवार तीनको मृत्यु भएको छ भने एक जना घाइते भएका छन्। फरकफरक ठाउँमा भएको दुर्घटनामा परी तीनको मृत्यु भएको हो। भरतपुरबाट भोजाडतर्फ जाँदै गरेको अटोरिक्सामा सवार दुईको भोजाडमा मृत्यु भएको हो भने भरतपुरबाटै भोजाडतर्फ जाँदै गरेको अर्को अटोमा सवार एकको बर्सेनीमा मृत्यु भएको जिल्ला प्रहरी कार्यालयले जनाएको छ। कार्यालयका सूचना अधिकारी नरहरि अधिकारीका अनुसार अटोमा सवार एक जना घाइते भएका छन्। रुख ढल्दा अटोमा लागि दुर्घटना भएको उनले बताए। घाइतेको उद्धार गरी उपचारका लागि अस्पताल ल्याइएको छ। उनकाअनुसार हावाहुरीका कारण जिल्लाको विभिन्न स्थानमा रुखहरु ढल्ने र पोलहरु ढल्ने गरेका कारण भित्री तथा राजमार्गका सडक अवरुद्ध भएका छन्। घटनाको विस्तृत विवरण आउन बाँकी रहेको उनले बताए। रासस
"आरजुको प्रश्न : अरु अपराधमा २० वर्षसम्म अभियोग लाग्ने, बलात्कारीलाई एक वर्षे हदम्याद किन?","काठमाडौं : नेपाली कांग्रेसकी केन्द्रीय सदस्य डा आरजु राणा देउवाले बलात्कार सम्बन्धी कानुन संशोधन गर्न माग गरेकी छन्। ८ वर्षअघि सौन्दर्य प्रतियोगितामा सहभागी हुँदा आयोजकबाटै बलात्कार तथा यौन दुर्व्यवहारमा परेको घटना हालै सार्वजनिक गरेकी पीडित युवतीलाई साथ दिँदै आरजुले बलात्कारसम्बन्धी कानुनको हदम्याद हटाएर संशोधन गर्न माग गरेकी हुन्। आरजुले अरु अपराधमा २० वर्षपछि अभियोग लगाउन मिल्ने तर बलात्कारीलाई एक वर्षभित्र अभियोग लगाउनुपर्ने समयसीमा किन भनेर प्रश्नसमेत गरेकी छन्। बलात्कार घटनामा एक वर्षभित्र उजुरी दिनुपर्ने हदम्यादविरुद्ध चौतर्फी विरोध सुरु भएको छ। यस्तो छ आरजुको अपिल : बलात्कार सहेर बाँचेका महिलाले जीवनभर त्यसको चोट महसुस गर्छन्। उनीहरूका लागि जिन्दगीको सबैभन्दा त्रासद् क्षणमा पुगेर समयको घडी ठप्प रोकिएजस्तो हुन्छ। यसैले, बलात्कारको पीडाबारे बोल्ने र कानूनी उपचार खोज्ने कुनै समय सीमा हुनु हुँदैन। बलात्कार सहेर बाँचेकाहरूलाई आफ्नो पीडाबारे सार्वजनिक रूपमा बोल्न समय लाग्छ। न्यायको लडाइँ सुरू गर्ने साहस जुटाउन धेरै वर्ष पनि लाग्न सक्छ। अन्य राष्ट्रहरूले दशकौंपछि पनि बाल यौन दुराचारी र बलात्कारीहरुमाथि अभियोग लगाउन र कानूनी कठघरामा ल्याउन अनुमति दिने समय सीमा रहेका कानूनहरू परिवर्तन गरेका छन्। अपराध सबै अपराधनै हुन्, कुनै अपराधमा २० औं बर्षपछि पनि अभियोग लगाउन सकिन्छ भने बालात्कारीलाई एक बर्षभित्र अभियोग लगाउनुपर्ने समयसीमा किन? नेपालले पनि अब कानून परिवर्तन गर्दै समय सीमा हटाई महिलालाई सुरक्षाको प्रत्याभूति दिन ढिला गर्नु हुँदैन। हालै एक जना बैनीले आफूमाथि भएको बलात्कारको पीडाबारे सार्वजनिक रूपमा बोल्ने हिम्मत गरिन्। म उनको साहसलाई कदर गर्छु। उनी र उनीजस्ता बालिका एवं महिलालाई बलात्कार र अन्य महिला हिंसाबाट बचाउन म नेपाल सरकार र विषेशगरी महिला, बालबालिका तथा जेष्ठ नागरिक मन्त्रालय र राष्ट्रिय महिला आयोगलाई बलात्कारको कानून संशोधनको लागि समिति गठन गरेर संशोधनको प्रक्रिया जतिसक्दो चाँडै अघि बढाउन र संसद्लाई उक्त कानून फाष्ट ट्रयाकबाट पारित गर्न अनुरोध गर्दछु।"
सिरहाको लहानमा कांग्रेसका उम्मेदवार विजयी,सिरहा : लहान नगरपालिकाका मेयरमा नेपाली कांग्रेसका उम्मेदवारले शानदार विजयी हासिल गरेका छन्। मेयरका उम्मेदवार प्रतिनिधिसभा क्षेत्र १ कांग्रेस सभापति महेशप्रसाद चौधरीले आफ्नो निकटतम प्रतिद्वन्द्वी नेकपा एमालेका मुनी साहभन्दा ८१३९ मत अन्तरले विजयी भएका हुन्। चौधरीले २० हजार १०५ मत पाउँदा मुनी साहले ११ हजार ९६६ मत पाएका छन्। उपमेयरमा जनता समाजवादी पार्टी(जसपा) नेपालका रामचलितर महतो विजयी भएका हुन्। उनले १२ हजार ५६९ मत पाएका छन्। उनका निकटतम प्रतिद्वन्द्वी एमालेकी सरियार चौधरीले ११ हजार ७९० मत ल्याएकी छिन्। एमालेबाट मेयर पदका उम्मेदवार मुनी साह र उपमेयर पदका उम्मेदवार सरियार चौधरी ०७४ को स्थानीय तह निर्वाचनमा विजयी भएका थिए। कांग्रेसका अच्छमितलाल चौधरी र पुनम चौधरी पराजित भएका थिए। ०७४ मा कांग्रेसले २४ वटा वडामध्ये ९ वडा मात्रै जितेको थियो।
"मेयरमा हारे, उपमेयर जिते",परासी : पहिलो स्थानीय तह निर्वाचनमा मेयर पदमा उठेर हारेका माओवादी केन्द्रका रुद्र प्रकाश उपाध्याय दोस्रो प्रयासमा उपमेयरमा विजयी भएका छन्। पश्चिम नवलपरासीको बर्दघाट नगरपालिकामा नेपाली कांग्रेसको गठबन्धनबाट उपाध्यायले उपमेयरमा बाजी मारेका हुन्। उनले २०७४ को स्थानीय तह निर्वाचनमा मेयरमा उमेदवारी दिएका थिए। तत्कालीन नेकपा माओवादीबाट मेयरमा उमेदवारी दिएका उपाध्याय एमालेका उमेदवार धीरज शर्मा बस्यालसँग १० हजार ९६४ मतान्तरले पराजित हुँदै तेस्रो भएका थिए। बस्यालले १२ हजार ८१४ ल्याएर विजयी हुँदा उनले १ हजार ८५० मत पाएका थिए। अहिले उनले १४ हजार ५९५ मत ल्याएका छन्। एमालेसँग गठबन्धन गरेर उपमेयरमा उम्मेदवारी दिएकी राष्ट्रिय जनमुक्ति पार्टीकी तारा रानालाई ७८५ मतान्तरले पराजित गर्दै उपाध्याय विजयी भएका हुन्। उपाध्यायको १४ हजार ५९५ र रानाको १३ हजार ८१० मत छ।
अर्घाखाँचीका ५ स्थानीय तहका प्रमुखले खाए शपथ,"सन्धिखर्क : अर्घाखाँचीका ५ स्थानीय तहका नवनिर्वाचित प्रमुखहरुले शुक्रबार पद तथा गोपनीयताको शपथ खाएका छन्। मुख्य निर्वाचन अधिकृतको कार्यालय सन्धिखर्कमा जिल्लाका ५ स्थानीय तहका प्रमुखहरुलाई मुख्य निर्वाचन अधिकृत बासुदेव न्यौपानेले पद तथा गोपनीयताको शपथ खुवाएका हुन्। शितगंगा नगरपालिकाका नगरप्रमुख छबिलाल पौडेल, भूमिकास्थान नगरपालिकाका नगरप्रमुख झबिलाल थापा, छत्रदेव गाउँपालिकाका अध्यक्ष चन्द्रमान श्रेष्ठ, पाणिनि गाउँपालिकाका अध्यक्ष टेकराज न्यौपाने र मालारानी गाउँपालिकाका अध्यक्ष दलबहादुर भट्टराईले पद तथा गोनीयताको शपथ खाएका हुन्। ६ स्थानीय तह रहेको जिल्लाको सन्धिखर्क नगरपालिकाका नगरप्रमुख कृष्णप्रसाद श्रेष्ठले भने पद तथा गोपनीयताको शपथ खाएका छैनन्। श्रेष्ठकी आमाको निधन भएपछि उनी शोकमा रहेका छन्। त्यस्तै सन्धिखर्क नगरपालिकाका नवनिर्वाचित नगरउपप्रमुख मिश्रा आचार्यसहित, वडाध्यक्ष तथा सदस्यहरुलाई प्रमाणपत्र वितरण गरिएको छ। मुख्य निर्वाचन अधिकृत बासुदेव न्यौपानले सन्धिखर्क नगरपालिकामा निर्वाचित नगर उपप्रमुखसहित वडाध्यक्ष तथा सदस्यहरुलाई प्रमाणपत्र वितरण गरेका हुन्। सन्धिखर्क नगरपालिकाका जनप्रतिनिधिको प्रमाणपत्र वितरण तथा जिल्लाका स्थानीय तहका प्रमुखको शपथ ग्रहण कार्यक्रममा प्रमुख जिल्ला अधिकारी शसिधर घिमिरे, सन्धिखर्क नगरपालिकाका प्रमुख प्रशासकीय अधिकृत नारायण अर्याललगायत, जनप्रतिनिधि, सुरक्षा निकायका प्रमुख तथा सरोकारवालाको उपस्थिति रहेको थियो। तीन गाउँपालिका र तीन नगरपालिकागरी ६ स्थानीय तह रहेको जिल्लामा एक नगरपालिका र दुई गाउँपालिकाको प्रमुख नेकपा एमालेले जितेको छ। एक नगरपालिका र एक गाउँपालिकाको प्रमुख नेपाली कांग्रेस र एक नगरपालिकाको प्रमुख राष्ट्रिय जनमोर्चाले जितेको छ। ६१ वडामध्ये ३० वडाको अध्यक्षमा एमाले, २४ वडाको अध्यक्षमा कांग्रेस, ४ वडाको अध्यक्षमा माओवादी केन्द्र र ३ वडाको अध्यक्षमा राष्ट्रिय जनमोर्चाले जितेको छ।"
सशस्त्रका एआईजी पौडेललाई दर्ज्यानी चिन्ह प्रदान,"काठमाडौं : सशस्त्र प्रहरी महानिरीक्षक राजु अर्यालले शुक्रबार मन्त्रिपरिषद्को बैठकबाट एआईजीमा बढुवा भएका डीआईजी नारायणदत्त पौडेललाई दर्जयानी चिन्ह प्रदान गरेका छन्। सशस्त्र मुख्यालय हल्चोकमा आयोजित विशेष समारोहमा एआईजी पौडेललाई दर्ज्यानी चिन्हबाट सुशोभित गरिएको हो। समारोहलाई सम्बोधन गर्दै आईजीपी अर्यालले पौडेललाई कार्य सफलताको शुभकामना दिए। फौजमा चेनअफ कमाण्ड तथा अनुशासनको महत्वमाथि जोड दिँदै अर्यालले राष्ट्रसेवक सशस्त्र प्रहरीहरुको बृहत्तर हितका लागि निर्णय गरि केही सुधारका कार्यहरुको सुरुवात गरि सकिएको उल्लेख गरे। उनले अधिकृत तहका कर्मचारीहरुले जिम्मेवारी निर्वाहको क्रममा मातहतकालाई कुशल नेतृत्व र उच्च हौसला प्रदान गर्दै राज्यप्रदत्त जिम्मेवारी निर्वाहमा लाग्न सकल दर्जालाई निर्देशन दिए। अर्यालले आफ्नो लागि सकल दर्जाका सशस्त्र प्रहरी कर्मचारीहरु सबै समान रहेको उल्लेख गर्दै फौजी संस्कार निर्माण गरी आवश्यकता अनुरुपको नीति नियम तर्जुमा गर्दै सामुहिक नेतृत्व र सामुहिक निर्णयकासाथ संगठनलाई अगाडि बढाइने स्पष्ट पारे। उनले फौजी संस्कारको बर्खिलाप र गैह्र व्यावसायिक क्रियाकलापमा संलग्न हुनेलाई कारवाहीको दायरामा ल्याइने बताउँदै सकल दर्जाको सरुवा तथा बढुवालाई वैज्ञानिक, पारदर्शी र अनुमानयोग्य बनाइने उल्लेख गरे।"
सिम्रौनगढमा लोसपाका उम्मेदवार विजयी,वीरगन्ज : बाराको सिम्रौनगढ नगरपालिकाको मेयर र उपमेयर दुवै पदमा लोकतान्त्रिक समाजवादी पार्टी(लोसपा) ले जितेको छ। यसअघिको निर्वाचनमा दुवै पद जितेको सिम्रौनगढमा नेपाली कांग्रेसको विरासत ढाल्दै लोसपाले जित हात पारेको हो। मेयरमा लोसपाका किशोरीप्रसाद कलवार र उपमेयरमा पनि लोसपाकै नजमु शेहर विजयी भएका हुन्। मेयरमा निर्वाचित कलवारले १११३७ मत ल्याउँदा निवर्तमान मेयर एवं कांग्रेसका उम्मेदवार विजयशंकर यादवले भने ९३११ मत मात्रै पाए। उपमेयरमा लोसपाकी शेहरले ९५७३ मत ल्याउँदा कांग्रेसकी रिता कुमारी देवीले भने ८०५० मत पाइन्।
"जनकपुरधाममा गठबन्धन भन्दा स्वतन्त्रको अग्रता कायमै, गठबन्धनका उम्मेदवार पुच्छारमा","जनकपुरधाम : जनकपुरधाम उपमहानगरपालिकाको जारी मतगणनामा सत्तारुढ गठबन्धन भन्दा मेयरका स्वतन्त्र उम्मेदवार मनोज साहले अग्रता कायमै राखेका छन्। उपमहानगरपालिकाको २५ मध्ये १४ वटा वडाको मतगणना सम्पन्न हुँदासम्म मनोजले अग्रता कायम राखेका हुन्। स्वतन्त्र भएर चुनाव लडेका मनोजले अग्रता लिइरहँदा गठबन्धनका मेयर उम्मेदवार जसपाका लालकिशोर साह भने पाँचौ स्थानबाट माथि उक्लिन सकेका छैनन्। अग्रता बनाएका मनोजभन्दा ५ हजार ३१९ मतले निवर्तमान मेयर लालकिशोर साह पछाडि छन्। मतगणनाको पछिल्लो परिणामअनुसार घण्टाघर चुनाव चिह्न लिएर चुनाव लडेका स्वतन्त्र उम्मेदवार मनोजले ७ हजार २६९ मत ल्याउँदा लालकिशोरले जम्मा १ हजार ९५० मत प्राप्त गरेका छन्। मनोजलाई नेकपा एमालेका उम्मेदवार शिवशंकर साह ५ हजार ३१ मत ल्याएर पछ्याइरहेका छन्। उता लोकतान्त्रिक समाजवादी पार्टी (लोसपा) का मेयर पदका उम्मेदवार मनोज चौधरीले २ हजार ७६५ मत ल्याएका छन्। यस्तै मेयरका लागि स्वतन्त्र उम्मेदवारी दिएका निर्माण व्यवसायी बलराम महतो २ हजार २९८ मत ल्याएका छन्। पूर्वउपमेयरसमेत रहेका किशोरीले ८ हजार ५०८ मत प्राप्त गरेका छन्। उनलाई एमालेकी रुना झाले पछ्याइ रहेकी छिन्। झाले ५ हजार ७६० मत ल्याउँदा लोसपाबाट उम्मेदवार बनेकी निवर्तमान मेयर रीताकुमार मिश्रले २ हजार ७५८ मतमात्रै ल्याएकी छन्। सार्वजनिक परिणामअनुसार कांग्रेसले १४ वडामध्ये ८ कांग्रेस, ३ एमाले, १ तमलोपा, १ लोसपा र १ स्वतन्त्रमा जित निकालेको छ। उपमहानगरपालिकाको वडा नम्बर १ देखि ९ र २१ देखि २५ सम्मको मतगणना सम्पन्न भइसकेको छ। सत्ता गठबन्धनको भागबन्डामा नेपाली कांग्रेसले जनकपुरधामको मेयर जनता समाजवादी पार्टी (जसपा) लाई छाडेपछि कांग्रेस उपमहानगर समितिका सभापति रहेका मनोज कुमार साहले राजीनामा दिएर उम्मेदवारी दिएका थिए। पाँच दलीय गठबन्धनको भागबन्डामा उपमेयर पाएको कांग्रेसको पनि अग्रता कायम छ। कांग्रेसका उपमेयर उम्मेदवार किशोरी साहले सुरुदेखि अग्रता बनाएका हुन्।"
थप ११ जनामा कोरोना संक्रमण,"काठमाडौं : पछिल्लो २४ घन्टामा थप ११ जनामा कोरोना संक्रमण पुष्टि भएको छ। देशभर गरिएको २ हजा र ३ सय पीसीआर परीक्षणमा ११ जनामा कोरोना संक्रमण पुष्टि भएको हो । ५ सय ७४ एन्टिजेन परीक्षणका क्रममा भने कसैमा कोरोना नदेखिएको स्वास्थ्य मन्त्रालयले जनाएको छ । शुक्रबार पनि कोरोनाका कारण कसैको पनि मृत्यु भएको छैन । त्यस्तै, थप १२ जना कोरोनामुक्त भएका छन्। कोरोनाबाट निको हुनेको संख्या ९ लाख ६६ हजार ९ सय ५० पुगेको छ। नेपालमा हाल १ सय ४९ सक्रिय संक्रमित रहेको मन्त्रालयले जनाएको छ ।"
कलैया उपमहानगरमा एमालेका उम्मेदवार विजयी,वीरगन्ज : बाराको कलैया उपमहानगरपालिकामा सत्तागठबन्धनलाइ पराजित गर्दै नेकपा एमालेले फराकिलो मत अन्तरले विजयी भएको छ। निवर्तमान मेयर एवं गठबन्धनबाट कांग्रेसका उम्मेदवार तथा जिल्ला सभापतिसमेत रहेका राजेशराय यादवलाइ ५५९९ मतले पराजित गर्दै मेयरमा एमाले उम्मेदवार विनोद साह विजयी भएका हुन्। साह २४१३९ मत ल्याएर निर्वाचित हुँदा उनका निकटतम प्रतिस्पर्धी गठबन्धनका उम्मेदवार यादवले १८५४० मत मात्रै पाए। २०७४ को निर्वाचनमा पनि मेयरमा यी दुवै जनाबीच प्रतिष्पर्धा भएको थियो। यस्तै कलैया उपमहानगरको उपप्रमुखमा पनि एमालेकी उम्मेदवार रौशन परबीन निर्वाचित भएकीछन्। गठबन्धनबाट जसपाका उम्मेदवार एवं संविधानसभा सदस्य प्रमोद गुप्तालाइ ९४९ मत अन्तरले हराउँदै परबिन उपमेयरमा निर्वाचित भएकी हुन्।
सौन्दर्य प्रतियोगितामा किशोरी यौन शोषणमा परेको घटना अनुसन्धान गर्न समिति गठन,"काठमाडौं : सौन्दर्य प्रतियोगितामा सहभागी हुँदा किशोरी यौन शोषणा परेको ८ वर्षअघिको घटना अनुसन्धान गर्न सरकारले छानविन समिति बनाएको छ। गृहमन्त्री बालकृष्ण खाणको निर्देशनमा प्रहरी प्रधान कार्यालयले पाँच सदस्यीय छानविन समिति बनाएको हो। प्रहरी वरिष्ठ उपरीक्षक वसन्त कुँवरको नेतृत्वको समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुडाल, प्रहरी नायव उपरीक्षक हरि बस्नेत र प्रहरी निरीक्षक सपना खड्का रहेका छन्। समितिले शुक्रबारबाटै काम सुरु गरेको छ। पीडित युवतीको हिंसा सम्बन्धी भिडियोबारे ध्यानाकर्षण जनाउँदै गृहमन्त्री खाणले भिडियोबारे अनुसन्धान गरि आवश्यक कारबाही गर्न प्रहरीलाई निर्देशन दिएका थिए। सौन्दर्य प्रतियोगितामा सहभागी हुँदा आयोजकबाटै बलात्कारमा परेको भन्दै भिडियो सार्वजनिक गरेपछि पीडित युवतीलाई न्यायको माग गर्दै युवाहरु प्रदर्शनमै उत्रेका छन्। उनीहरुले बलात्कार मुद्दामा एक वर्षे हदम्याद हटाउन माग गरेका छन्। एक वर्ष हदम्याद कानुन संशोधन गर्न सडकदेखि सदनसम्म आवाज उठेको छ।"
निर्वाचन आयोगले भन्यो : मतगणना बाँकी रहेका स्थानमा चाँडो परिणाम सार्वजनिक गराउनू,"काठमाडौं : निर्वाचन आयोगले स्थानीय तहको निर्वाचनमा मतगणना बाँकी रहेका स्थानमा चाँडो परिणाम सार्वजनिक गराउन निर्वाचन अधिकृतहरुलाई निर्देशन दिएको छ । बिहीबार आयोजित पत्रकार सम्मेलनमा आयोगका प्रवक्ता तथा सहसचिव शालिग्राम शर्मा पौडेलले स्थानीय तहमा गणकहरुको संख्या बढाएर जतिसक्दो चाँडो परिणाम सार्वजनिक गराउन निर्देशन दिइएको जानकारी दिए । उनले ५ गतेसम्म सबै स्थानको परिणाम सार्वजनिक गर्ने भनिएपछि सम्भव हुन नसकेको बताए । त्यस्तै, वैशाख ३० गते मतदान स्थगित भइ पुनः मतदान भएका मतदान केन्द्रको हकमा मतपेटिका प्राप्त भएको बढीमा ४ दिनभित्र मत गणना कार्य सम्पन्न हुने बताए । आयोगले स्थानीय तह सदस्य निर्वाचनको सिलसिलामा देशका विभिन्न मतदानस्थलका मतदान केन्द्रमा भएका कानुनविपरित गतिविधिमा संलग्नलाई कारबाही गर्न निर्देशन दिएको प्रवक्ता पौडेलले बताए । प्रवक्ता पौडेलले स्थानीय तह सदस्य निर्वाचनको परिणाम आउने क्रम जारी रहेको र निर्वाचन स्थगन भएका ३५ स्थानीय तहमा पुन: मतदान भएको बताए । अछामको साँफेबगरमा जेठ ६ गते र उदयपुरको त्रियुगा नगरपालिका वडा १२ र बाजुराको बुढीगंगा नगरपालिकाको सम्बन्धमा निर्णय हुन बाँकी रहेको जानकारी दिए ।"
स्वास्थ्य मन्त्रीको कार्यभार पर्यटन मन्त्री आलेलाई,"काठमाडौं : प्रधानमन्त्री शेरबहादुर देउवाले स्वास्थ्य तथा जनसंख्या मन्त्री विरोध खतीवडा जेनेभा जानेभएपछि पर्यटन, संस्कृती तथा नागरीक उड्ययन मन्त्री प्रेम आलेलाई स्वास्थ्य मन्त्रीको जिम्मेवारी दिएका छन्। मन्त्री खतीवडा विश्व स्वास्थ्य संगठनको ७५ औं महासभामा भाग लिन शुक्रबार स्वीजरल्याण्डको जेनेभा प्रस्थान गर्दैछन्। खतिवडाको अनुपस्थितीमा प्रधानमन्त्री देउवाले संस्कृती, पर्यटन तथा नागरीक उड्ड्यन मन्त्री आलेलाई स्वास्थ्य मन्त्रीको कार्यभार समेत सम्हाल्ने गरी जिम्मेवारी तोकेका छन्। हाल स्वास्थ्य राज्यमन्त्री भवानी खापुङ् रहेका छन्।"
रौतहटमा मतपेटीका लुटपाटमा संलग्न एकजना पक्राउ,"रौतहट : यही वैशाख ३० गते मतदानका दिन यमुनामाई गाउँपालिका वडा नं २ स्थित श्रीमावि भेडियाही स्कुलमा रहेको मतदान केन्द्रबाट मतपेटीका लुट्ने एकजनालाई प्रहरीले पक्राउ गरी सार्वजनिक गरेको छ । केही मानिसहरु मतदान केन्द्रभित्र जबरजस्ती प्रवेश गरी मतपेटीका लुटेर लगेका थिए। सुरक्षाकर्मीले उक्त मतपेटीका त्यसैदिन नियन्त्रणमा लिएको थियो । प्रहरीले केही राउण्ड हवाई फायर गरेपछि मतपेटीका छाडेर फरार रहेका रौतहटको यमुनामाई गाउँपालिका वडा नं २ का ४६ वर्षीय चन्देश्वर बैठालाई प्रहरीले पक्राउ गरेको हो। बिहीबार राति बैठालाई पक्राउ गरी शुक्रबार दिउँसो सार्वजनिक गरेको हो । पक्राउ परेका बैठालाई निर्वाचन (कसुर तथा सजाय) ऐन, २०७३ बमोजिम कानुनी कारबाहीको लागि रौतहट जिल्ला अदालतबाट म्याद थप गरी अनुसन्धान भइरहेको रौतहटका एसपी बिनोद घिमिरेले जनाएका छन् ।"
आयात प्रतिस्थापन रोक्न कृषि सरकारको प्राथमिकतामा : अर्थमन्त्री शर्मा,"काठमाडौं : अर्थमन्त्री जनार्दन शर्माले आयात प्रतिस्थापन रोक्न कृषिलाई प्राथमिकता दिन जरुरी रहेको बताएका छन्। संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै अर्थमन्त्री शर्माले राष्ट्रलाई आत्मनिर्भर बनाउन पनि कृषिमा जोड दिने सरकारको योजना रहेको बताएका हुन्। उनले भने, कृषिलाई प्राथमिकता दिएर जाने सरकारको योजना छ। हाम्रो आफ्नो खाद्य वस्तु यही उत्पादन गर्नुपर्छ। आयात प्रतिस्थापन गर्छ। आजको आर्थिक समृद्धि कसका लागि? प्राथमिकता के का लागि? गरिबी, विभेद र असमानताका विरुद्ध नै हो। आयात वृद्धि भइरहेको र घरआँगनमा उत्पादन गर्न सकिने वस्तुको आयात पनि वृद्धि भइरहेको भन्दै उनले यसलाई रोक्नुपर्ने आवश्यकता औल्याए। मन्त्री शर्माले भने, कोभिड महामारी, बेमौसमी वर्षा, रुस र युक्रेनको युद्धले मूल्य श्रृखंलामा पारेको प्रभावले गर्दा पनि अर्थतन्त्रमा समस्या भयो। यी तीन वटा चुनौतिका बाबजुत हाम्रो कुल ग्राह्स्थ उत्पादन जीडीपी वृद्धि भएको छ। आर्थिक वृद्धि ५८४ प्रतिशत हुने अनुमान सार्वजनिक भएको छ। समस्याका बाबजुत पनि सबै जबाफदेही भयौं भने देशको आर्थिक गति तीव्र गतिमा अघि बढ्ने सम्भावना छ। चालु आर्थिक वर्षको बैशाख मसान्तसम्म १६ सय ५ अर्बको आयात भएको र १७३ अर्बको निर्यात भएको उनले बताए। अहिलेको चालु खाता ५१३ अर्बले घाटामा रहेको उनले जानकारी गराए।"
दुल्लुका मेयरको पहिलो निर्णय : गर्भवती र सुत्केरीलाई नि:शुल्क एम्बुलेन्स सेवा,"दैलेख : जिल्लाको दुल्लु नगरपालिकाका नवनिर्वाचित नगरप्रमुखले पदभार ग्रहण गरेका छन्। नवनिर्वाचित नगरप्रमुख भरतप्रसाद रिजालले औपचारिकरूपमा पदभार ग्रहण गरेका हुन्। नगरप्रमुख रिजालसहित नगर उपप्रमुख बिना कार्कीले पदभार ग्रहण गरेकी छन्। दुल्लु नगरको प्रमुखमा नेपाली कांग्रेसबाट रिजाल र उपप्रमुखमा एमालेबाट कार्की निर्वाचित भएका थिए। पदभारपछि नगरप्रमुख रिजालले गर्भवती र सुत्केरी महिलालाई राहत पुग्नेगरी यातयात सेवा नि:शुल्क बनाउने उद्धेश्यसहित नगरपालिकाले गर्भवती र सुत्केरीलाई नि:शुल्क एम्बुलेन्स सेवा उपलब्ध गराउने निर्णय गरेका छन्। नगरपालिका भित्रका गर्भवती र सुत्केरी तथा नवजात शिशुको अकालमा ज्यान सक्ने अवस्था विद्यमान छ। सुरक्षित प्रसुती सेवा प्रदान गर्ने शिलशिलामा दुल्लु अस्पतालबाट प्रदान हुने सेवा अप्रयाप्त तथा सुरक्षित हुन नसक्ने अवस्थामा दैलेख जिल्ला अस्पताल, प्रदेश अस्पताल सुर्खेतलगायत आवश्यकता अनुसार उच्च तहको सेवा प्राप्त गर्न उपयुक्त अस्पतालमा त्यस्तो प्रकृतिका बिरामीहरूलाई लैजानु पर्ने आकस्मिक अवस्था सृजना भएमा यातायात खर्च स्वरूप एम्बुलेन्स सेवा नि:शुल्क गरिनेछ, निर्णयमा भनिएको छ। गर्भवती तथा सुत्केरी महिलाहरूलाई उपचारका लागि दुल्लु क्षेत्र भन्दा बाहिर लिनुपर्ने अवस्थामा दुल्लु अस्पतालको सिफारिसमा एम्बुलेन्स सेवा प्रयोगगरी बिरामीलाई दुल्लु अस्पताल भन्दा बाहिर लैजाँदा प्रयोग हुने एम्बुलेन्स सेवा नि:शुल्क गर्ने गरी नगरप्रमुख रिजालले पहिलो निर्णय गरेका हुन्। यो निर्णयसंगै नगर क्षेत्रका गर्भवती र सुत्केरी महिलाहरूलाई लाभ हुने नगर उपप्रमुख बिना कार्कीले बताईन्। थप उपचारका लागि दुल्लु अस्पताल बाहिर लैजानुपर्ने तर आर्थिक अभावमा यातायात खर्चसमेत जुटाउन नसक्दा गर्भवती र सुत्केरी तथा नवजात शिशुले अकमलमै ज्यान गुमाउनु पर्ने विकराल समस्या अन्त्य हुने अपेक्षा गरिएको उपप्रमुख कार्कीले बताईन्।"
नवलपरासीमा कार्यपालिका गठनका लागि निर्वाचन प्रकृया सुरु,परासी : निर्वाचित जनप्रतिनिधिहरुको शपथ लगत्तै पश्चिम नवलपरासीमा कार्यपालिका सदस्य चयनका लागि निर्वाचन प्रकृया सुरु गरिएको हो। जिल्लाका ७ स्थानीय तहका प्रमुख र अध्यक्षहरुलाई मुख्य निर्वाचन अधिकृतले सपथ गराए लगत्तै रामग्राम नगरपालिका र सरावगल गाउँपालिकामा शुक्रबार मतदाता नामावली प्रकाशन गरेर कार्यपालिका सदस्य चयनका लागि निर्वाचन प्रकृया सुरु गरिएको छ। अन्य ५ पालिकाका निर्वाचन अधिकृतहरुले सोमबारसम्म गठन प्रकृया सुरु गर्ने जनाएका छन्। रामग्राममा नगर कार्यपालिकाको सदस्य निर्वाचनका लागि शुक्रबार मतदाता नामावली प्रकाशन गरेर काम सुरु गरिएको छ। सहायक मुख्य निर्वाचन अधिकृत रुद्र प्रसाद रेग्मीले भने। कार्यतालिका अनुसार ११ गते मनोनयन र १९ गते निर्वाचन मिति तोकिएको छ। नगरपालिकामा ५ जना महिला सदस्य र ३ जना दलितअल्पसंख्यकबाट सदस्य निर्वाचित हुने छन्। गाउँपालिकामा ४ जना महिला सदस्य र २ जना दलितअल्पसंख्यकबाट सदस्य निर्वाचित हुने छन्। महिला सदस्यका हकमा निर्वाचित जनप्रतिनिधिहरु उम्मेदवार हुन पाउने छन्। दलितअल्पसंख्यक सदस्यका लागि निर्वाचितबाहेकका अन्य व्यक्ति पनि उम्मेदवार हुन पाउने छन्। जिल्लामा ३ सय ८४ जना जनप्रतिनिधिहरु निर्वाचित भएका छन्। ति सबै कार्यपालिका सदस्य निर्वाचनका लागि मतदाता हुन्। अघिल्लो निर्वाचनमा दलहरुले बहुमतका आधारमा सदस्य चयन गर्ने गरेपनि अहिले भने जिल्लाका अधिकांश पालिकामा कुनै एक दलको स्पष्ट बहुमत नभएकाले निर्वाचन हुने संभावना देखिएको छ।
विदुरमा तीन दशकपछि गठबन्धनले तोड्यो एमालेको किल्ला,"नुवाकोट : लामो समयसम्म नेकपा एमालेले विजय प्राप्त गर्दै आएको नुवाकोटको विदुर नगरपालिकामा गठबन्धनले विजय पाएको छ। तीन दशकपछि कांग्रेस माओवादीको गष्ठबन्धनले एमालेको किल्ला कब्जा गरेको हो। विदुर नपाको मेयरमा गठबन्धनका तर्फबाट कांग्रेसका उम्मेदवार ४३ वर्षीय राजन श्रेष्ठ विजयी भएका छन्। उपमेयरमा माओवादी केन्द्रकी प्रभा बोगटी विजयी भएकी छन्। यसअघि २०४९, २०५४ र २०७४ को स्थानीय तहको तीनवटै निर्वाचनमा एमालेका उम्मेदवारहरुले मेयर, उपमेयरसहित बहुमत पदमा लगातार विजय हासिल गर्दै आएका थिए। यसपटक गठबन्धनले ह्याट्रिक एमालेको चौथो पटकको विजय यात्रालाई रोकेको हो। एमालेको गढ भत्काउन विदुर नगरपालिकामा नेपाली कांग्रेस, नेकपा माओवादी केन्द्र र एकीकृत समाजवादीले गठबन्धन गरेका थिए। मेयरमा विजयी कांग्रेसका राजन श्रेष्ठले एमालेका उम्मेदवार तथा निवर्तमान मेयर सञ्जु पण्डितलाई पराजित गरेका हुन्। उपमेयरमा विजयी भएकी माओवादीकी प्रभा बोगटीले एमालेकी अम्बिका पौडेल नेपाललाई पराजित गरिन्। विदुर नपामा खसेको कुल ३१ हजार एकसय ८७ मतमध्ये मेयरमा विजयी कांग्रेस माओवादी गठवन्धनका उम्मेदवार विदुर नपा ४ का श्रेष्ठले १५ हजार आठसय २६ मत पाए। उनका निकटतम प्रतिद्वन्दी एमालेका पण्डितले १२ हजार एकसय ५४ मतमात्र पाउंदा श्रेष्ठ तीनहजार ६ सय ७२ मतको फराकिलो अन्तरले विजयी भए। उपमेयरमा विजयी विदुर ७ की कांग्रेस माओवादी गठवन्धनकी उम्मेदवार बोगटीले १२ हजार आठसय ६० मत पाइन्। उनकी निकटतम प्रतिद्वन्दी एमालेकी पौडेलले ११ हजार नौसय ९५ मत पाउँदा बोगटी ८६५ मतान्तरले विजयी भएकी हुन्। ३० वर्षपछि एमालेको किल्लामा निर्वाचित भएका मेयर श्रेष्ठले विकासमा आफूले समावेशितालाई साथ दिने बताए। उनले युवा सहभागितामा मागमा आधारित काम गर्ने बताए। उपमेयरमा विजयी बोगटीले नगरमा विकासमा महिलाको सहभागितामा जोड दिएर महिला उत्थान तथा जागरणका कार्य गर्ने बताइन्। उनले महिलाहरुलाई प्राथमिकता दिएर स्थायी शान्ति, संविधान तथा गणतन्त्रको रक्षाका लागि आफू क्रियाशील हुने बताइन्। एमाले वडामा बलियो, मेयरमा कमजोर विदुर नपाको १३ मध्ये पाँच वटा वडामा एमाले, पाँच वडामा कांग्रेस र ३ वडामा माओवादी केन्द्र विजयी भएको छ। वडा १ मा लेनिन रन्जित नेकपा एमाले, वडा २ मा दिपक कायस्थ नेकपा एमाले, वडा ३ मा बद्री रिमाल नेपाली काङ्रेस, वडा ४ मा निलमबाबु ढुङेल नेकपा एमाले, वडा ५ मा लीलानाथ न्यौपाने नेकपा माओवादी केन्द्र विजयी भएका छन्। यस्तै विदुर ६ मा श्यामकृष्ण चालिसे नेकपा एमाले, वडा ७ मा रबिन्द्र नेपाल नेपाली कांग्रेस, वडा ८ मा कमल श्रेष्ठ नेपाली काग्रेस, वडा ९ मा हरेराम भन्डारी नेकपा माओवादी केन्द्र, वडा १०मा गणेशकुमार नेपाल नेपाली कांग्रेस, वडा ११मा बाबुराम लामा नेकपा एमाले, वडा १२ मा उपिन्द्र खडका नेकपा माओवादी केन्द्र र वडा १३ मा भरत तामाङ नेपाली कांग्रेस वडाध्यक्षमा विजयी भएका छन्। नेपाली कांग्रेसले विदुरको जितलाई प्रतिष्ठाको विषय बनाएको थियो। पत्रकारिता हुँदै उपमेयरसम्म विदुर नगरपालिका ७ तुप्चे घर भएकी उपमेयरमा विजयी प्रभा वोगटी पत्रकारिता हुँदै राजनीतिमा प्रवेश गरेकी हुन्। युवा अवस्थामै राजनीतिमा प्रवेश गरेकी बोगटी पहिलो पटकको उम्मेदवारीमै जनप्रतिनिधिमा चुनिएकी हुन्। उनी ६ महिना अगाडिमात्र नेकपा माओवादी केन्द्र विदुर नगर कमिटिको अध्यक्षमा सर्वसम्मत चुनिएर छापा तथा विद्युतीय माध्यमको पत्रकारिताबाट राजनीतिमा लागेकी हुन्। माओवादीका पुराना नेता, पूर्वमन्त्री तथा जनयुद्धका कमाण्डर स्व पोष्टवहादुर वोगटीकी सुपुत्री उपमेयर विजयी प्रभालाई धेरैले आफ्ना पिताको राजनीति विरासत थाम्ने आंकलन गरेका छन्। एक दशकभन्दा लामो समय पत्रकारितामा सक्रिय वोगटी माओवादी केन्द्रको प्रेस सेन्टर नेपालको केन्द्रीय सचिवसमेत भइसकेकी छन्। आफू राजनीतिमार्फत जनताको सेवा गर्न आएपनि पत्रकारितालाई सदा सम्मान गर्ने बताइन्। नेपालमा लामो समय चलेको माओवादी द्वन्दका बेला तत्कालीन सरकारी पक्षबाट उनका दाजु रवि बोगटी मारिएका थिए। सक्रिय राजनीतिामा रहेकै वेला उनका पिता पोष्टवहादुर वोगटीको गत आठ वर्ष अगाडि असामयिक निधन भएको थियो। माओवादी केन्द्रले स्व वोगटीको धर्मपत्नी अर्थात् उपमेयर विजेता प्रभाकी आमा राममाया वोगटीलाई संविधान सभाको सदस्य बनाएको थियो। युवा अवस्थामै विदुर नपाको उपमेयरमा विजयी भएपछि उनको पेशा तथा जनताको सेवा गर्ने बाटो परिवर्तन भएको छ।"
अमेरिकी उपमन्त्री जियाको तिब्बती शरणार्थीसँग भेटघाट कार्यक्रमबारे जानकारी छैन : परराष्ट्र मन्त्रालय,"काठमाडौं : अमेरिकी उपविदेशमन्त्री उज्रा जिया काठमाडौं आइपुगेकी छन्। नागरिक सुरक्षा, लोकतन्त्र र मानवअधिकार तथा तिब्बती मामिला विशेष संयोजक रहेकी जिया शुक्रबार अपराह्न काठमाडौं ओर्लिएकी हुन्। अमेरिकी विदेश मन्त्रालयमा तिब्बत मामिला हेर्ने र भारतमा निर्वासित तिब्बती धर्मगुरु दलाई लामालाई भेटेकी जियाले नेपालमा पनि तिब्बती क्याम्पमा गएर तिब्बतीहरुसँग भेटघाट तथा छलफल गर्ने खबरहरु आएका छन्। जिया काठमाडौं आउनु केही घण्टाअघि परराष्ट्र मन्त्रालयले गरेको पत्रकार सम्मेलनमा तिब्बतीसँग भेटघाटको कार्यक्रमबारे प्रश्न उठ्यो। मन्त्रालयकी प्रवक्ता सेवा लम्सालले यसमा अनविज्ञता प्रकट गरिन्। नेपालसँग समन्वय भएको कार्यतालिकामा तिब्बती क्याम्प जाने र तिब्बती शरणार्थी भेट्ने कुनै कार्यक्रम नभएको प्रष्ट्याउँदै अन्य कार्यक्रमबारे थाहा नभएको जवाफ दिइन्। तीन दिन नेपालमा रहँदा जियाले प्रधानमन्त्री शेरबहादुर देउवा, परराष्ट्रमन्त्री नारायण खड्का लगायत अधिकारीलाई भेट्ने जानकारी दिइन्। भेटमा मानवअधिकार र लोकतन्त्रको विषय उठ्न सक्ने र यसमा प्रधानमन्त्रीले यसअघि प्रष्ट पारिसकेको बताइन्। मानव अधिकार र लोकतन्त्रप्रति नेपाल दृढ छ। राष्ट्रपति बाइडेनले केही समयअघि आयोजना गरेको डेमोक्रेसी सम्मेलनमा प्रम देउवाले भाग लिएर प्रतिबद्वता जनाइसक्नुभएको छ, उनले भनिन्। पत्रकार सम्मेलनमा सञ्चारकर्मीले जियाको तीन दिने भ्रमणमा तिब्बतीसँग भेटघाट हुन्छ कि हुँदैन भनेर पुन: प्रश्न गरे। जवाफमा लम्सालले नेपालअमेरिका कुटनीतिक सम्बन्ध गाँसिएको ७५ औं वर्षगाँठ मनाइरहँदा भएको उच्चस्तरीय भ्रमणका रुपमा यसलाई लिनुपर्ने बताइन्। यसमा द्विपक्षीय सम्बन्धका विविध आयाममा छलफल हुने र मानवअधिकार र अन्य विषय पनि आउने दोहोर्याइन्। उच्चस्तरीय भ्रमण भएकाले नेपालले सुरक्षा, मोबिलिटी र बसाइँमा सहजीकरण गर्ने उल्लेख गर्दै उनले जियाको निजी भेटघाटबारे आफूहरुलाई जानकारी नहुने बताइन्। हामीसँग सम्बन्ध भएको भेटघाट कार्यक्रमबारे हामीले भन्ने हो, उनले भनिन्, त्यसबाहेक अमेरिकी दूतावासले के कस्तो सेड्युल गरेको छ ? निजी भेटघाट के छ ? त्यो हामीलाई जानकारी हुँदैन। प्रवक्ता लम्सालले समग्रमा अमेरिकी उपविदेशमन्त्रीको भ्रमण नेपालको परराष्ट्र नीतिभित्र रहेर सम्पन्न हुने बताइन्। हाम्रो परराष्ट्र नीतिको फ्रेमभित्र रहेर ओभरअल भिजिट हुन्छ, उनले भनिन्, तिब्बतीसँग भेटघाट र तिब्बती क्याम्प जाने कुनै कार्यक्रम छैन। यसबारे हामीलाई जानकारी छैन। उहाँले त्यो विषय हेर्ने भए पनि नेपाल भिजिटमा त्यस्तो कार्यक्रम छैन। लम्सालले एक चीन नीति अंगालेको नेपालको परराष्ट्र नीति सम्झाउँदै त्यसबाहिर गएर अमेरिकी उपमन्त्रीले तिब्बती शरणार्थीहरु भेट्ने र यससँग समबन्धित गतिविधि नगर्ने दाबी गरिन्। मोदी भ्रमण उपलब्धिमूलक नियमित पत्रकार सम्मेलनमा प्रवक्ता लम्साल भारतीय प्रधानमन्त्री नरेन्द्र मोदीकोझ लुम्बिनी भ्रमण उपलब्धिमुलक भएको र यसले धार्मिक पर्यटनलाई प्रवर्द्धन गरेको बताइन्। मोदीको भ्रमणमा सांस्कृतिक, शैक्षिक, व्यापार, हवाई, उर्जा क्षेत्रमा लगानीलगायत विषयमा द्विपक्षीय छलफल भएको र ६ वटा समदारीपत्रमा हस्ताक्षर गरेको जानकारी दिइन्। बहुपक्षीय कुटनीति बहुपक्षीय कुटनीतिअन्तर्गत मानव अधिकार परिषद्को २४औं सेसनमा नेपालले युक्रेनको पक्षमा मतदान गरेको बताइन्। स्वीडेनको स्टकहोममा १९७२ भएको कन्फ्रेन्सको ५०औं वर्ष पूरा भएको संस्मरणात्मक बैठकमा वातावरण लगायत विषयमा चर्चा हुने र यहाँ परराष्ट्र मन्त्री खड्का जाने तय भएको बताइन्। मे २२ देखि २८ सम्म विश्व स्वास्थ्य संगठनको ७५औं महासभामा सहभागी हुन स्वास्थ्य मन्त्री विरोध खतिवडा जाने बताइन्। जुन १२ देखि १५ सम्म ड्ब्लुटिओको सम्मेलनमा नेपालबाट प्रतिनिधित्व हुने उल्लेख गरिन्। मन्त्रालयकाअनुसार गत अप्रिलमा क्षेत्रीय ऐक्यबद्धताका लागि न्युयोर्कमा नेपालका स्थायी प्रतिनिधिले आफ्नो जिम्मेवारी पूरा गरेका छन्। जेनेभा र भियनामा नियमित बैठकमा नेपालले प्रभावकारी सहभागिता जनाइरहेको छ। आर्थिक कुटनीति आर्थिक कुटनीतिअन्तर्गत विदेशस्थित नियोग, मन्त्रालय र व्यापारी राखेर भर्चुअल अन्तरक्रिया सम्पन्न भएको छ। परराष्ट्रकाअनुसार वैशाख २१ र २२ मा युरोप र अमेरिकालाई समेटेर अन्तरक्रिया समपन्न भएको हो। परराष्ट्र सचिवले अध्यक्षता गरेका थिए। उर्जा, सिँचाइ, वाणिज्य मन्त्रालय, उद्योग वाणिज्य संघ र विदेशस्थित नियोग सहभागी थिए। त्यसैगरी नेपालको परराष्ट्नीति र कुटनीति भन्ने इनहाउस अन्तरक्रिया धुलिखेलमा सम्पन्न भएको छ। मन्त्री र सचिवले सम्बोधन गरेका थिए। विश्व परिस्थिति र नेपालले अपनाउँदै आएको कुटनीतिबारे छलफल भएको थियो। पूर्वराजदूतले आर्थिक कुटनीतिबारे कार्यपत्र प्रस्तुत गरेका थिए। मन्त्रालयको पत्रकार सम्मेलनमा श्रममन्त्रीको मलेसिया भ्रमणको उपलब्धिबारे पनि जानकारी दिइयो। भ्रमणका क्रममा २०१८ मा हस्ताक्षर भएर कार्यान्वयनमा रहेका सम्झौता कसरी प्रभावकारी बनाउने विषयमा छलफल भयो, प्रवक्ता लम्सालले भनिन्, केही आउटपुट आउला। सेवा प्रवाहमा सुधार मन्त्रालयले आन्तरिक सेवा प्रवाहमा सुधार गरेको दाबी गरेको छ। प्रवक्ता लम्सालले राहदानी वितरणकोझ काम नियमित भएको र सेवा प्रवाह सहज हुँदै गएको बताइन्। ६९ जिल्ला प्रशासन कार्यालय, १५ इलाका प्रशासन कार्यालय, २० वटा नियोगबाट विद्युतीय राहदानी वितरणको काम भइरहेको र छिट्टै सबै ठाउँमा पुर्याउनेगरी प्रयास भइरहेको बताइन्। उनकाअनुसार जिल्ला प्रशासन कार्यालयबाट १ लाख ३२ हजार ७२० विद्युतीय राहदानी वितरण गरिएको छ। त्यसैगरी इलाका प्रशासन कार्यालयबाट १ लाख २२ हजार २६१ र विदेशस्थित नियोगबाट २२ हजार ७१२ राहदानी वितरण गरिएको छ। हालसम्म कुल २ लाख १४ हजार ७०४ विद्युतीय राहदानी वितरण गरिएको र यसवापत २ अर्ब ६८ करोड ९५ लाख राजस्व संकलन भएको प्रवक्ता लम्सालले जानकारी दिइन्। पहिलोपटक परराष्ट्र दिवस मनाउने परराष्ट्र मन्त्रालयले पहिलोपटक परराष्ट्र दिवस मनाउने भएको छ। २०१८ साल जेठ १० गते नेपाल वैदेशिक सेवा (गठन र श्रेणी विभाजन) नियमहरु, २०१८ जारी भएको संस्मरणमा नेपाल परराष्ट्र सेवा दिवस २०७९ मनाउने निर्णय गरेर्को प्रवक्ता लम्सालले जानकारी दिइन्। परराष्ट्र सेवा शुभारम्भ भएको दिनको सम्झनामा पहिलो पटक दिवस मनाउन लागेको हो, उनले भनिन्। भारतीय राजदूतको एग्रिमो स्वीकृत भारतीय विदेश मन्त्रालयले नेपालका लागि भारतीय राजदूत नवीन श्रीवास्तवको एग्रिमोका लागि पत्राचार गरेकोमा स्वीकृत गरेको परराष्ट्रले जानकारी दिएको छ। नियमित पत्रकार सम्मेलनमा प्रवक्ता लम्सालले भारतीय राजदूतमा नवीन श्रीवास्तवका लागि आएको सिफारिसमा आफूहरुले एग्रिमो दिइसकेको जानकारी दिइन्।"
ठूला नेताले गृहपालिकामा आफ्नो पार्टीलाई नै हराए,"गोरखा : विशेष काम परेमा मात्र केन्द्रमा आउने, अन्यथा आफ्नै पालिका र वडामा सघन चुनावी अभियानमा लाग्न शीर्ष नेताहरुलाई पार्टी केन्द्रको निर्देशन थियो। निर्देशन अनुसार नेताहरु डाक्टर बाबुराम भट्टराई, नारायणकाजी श्रेष्ठलगायतका नेताहरु साताव्यापी चुनावी अभियानमा घुँडा धसेर लागेका थिए। अन्ततः परिणाम विपरीत आयो। जिल्लाका सबै ठूला नेताहरुले गृहपालिका र वडामा पार्टीलाई जिताउन सकेनन्। पूर्वप्रधानमन्त्री तथा जनता समाजवादी पार्टीका संघीय परिषद अध्यक्ष डाक्टर बाबुराम भट्टराईले पालुङ्टार नगरपालिकामा पार्टीलाई लज्जास्पद हार खुवाए। अर्का पूर्वउपप्रधानमन्त्री तथा माओवादी केन्द्रका शीर्ष नेता नारायणकाजी श्रेष्ठले सिरानचोक गाउँपालिका र आफ्नै वडा वडा नं ८ मासमेत माओवादीलाई असफल बनाए। एमालेसित तालमेल गर्दा पनि भट्टराईले पालुङटार नगरपालिकामा चुके। त्यहाँ बिना तालमेल चुनाव लडेका माओवादी केन्द्रका उम्मेद्वार विवश चिन्तनले जसपाका उम्मेद्वारलाई भारी मतान्तरलेपछि पार्दै विजयी भए। चिन्तनले सर्वाधिक ६,०७२ मत प्राप्त गरे भने नजिकका प्रतिस्पर्धी जसपाका उम्मेद्वार प्रेम गुरुङले ५,७१७ मत प्राप्त गरे। तेस्रो प्रतिस्पर्धी यसअघिका मेयर समेत रहेका कांग्रेसका उम्मेद्वार दीपकबाबु कँडेलले ४,९९७ मत प्राप्त गरेका थिए। बाबुराम १० दिनअघिदेखि रातदिन चुनावी अभियानमा खटिएको पालुङटारको १० वटा वडामध्य जसपाले जम्मा तीनवटा वडा मात्र जीत हात पार्यो। गोरखाका अरु कुनै पनि पालिका र वडामा जसपाले जीत निकाल्न सकेन। विगत २५ वर्षदेखि श्रेष्ठको गृहगाउँ जौबारी जित्न नसकेको कांग्रेसले यसपटक जीत हात पार्यो। झण्डै दुईसातादेखि नारायणकाजी श्रेष्ठ चुनावी अभियानमा खटिएको सिरानचोक गाउँपालिकाको नेतृत्व नेपाली कांग्रेसका उम्मेद्वार ज्ञानेन्द्र गुरुङले हात पारे। ५,४०३ मत प्राप्त गरी उनले श्रेष्ठका उम्मेद्वार नवराज पुडासैनीलाई पछाडि पारेका हुन्। पुडासैनीले ४,१६८ प्राप्त गरेका थिए। उपाध्यक्षमा पनि कांग्रेसकी रीता देवकोटाले ४,८०४ मत प्राप्त गरी माओवादीकी पूर्णकुमारी ढकाललाई पराजित गरिन्। ढकालले ३,९०२ मत मात्र प्राप्त गरेकी थिइन्। त्यस्तै नेता श्रेष्ठको गृहवडा सिरानचोक ८ का नेपाली कांग्रेसका दलमान गुरुङले जीत हात पारेका छन्। गुरुङले ७१६ मत प्राप्त गरे भने श्रेष्ठका उम्मेद्वार नेकपा माओवादीका दीपक श्रेष्ठले ६६९ मत प्राप्त गरे। श्रेष्ठको गृहगाउँ जौबारीमा कांग्रेसले २५ वर्षपछि अहिले जितेको हो। माओवादीले सो पालिकामा जम्मा तीनवटा वडा मात्र जित्न सफल भएको छ। त्यस्तै माओवादीका प्रभावशाली नेता तथा पूर्वस्थानीय विकास मन्त्री हितराज पाण्डेको वडामा माओवादी पराजित भएको छ। त्यहाँ नेपाली कांग्रेसका चेतबहादुर गुरुङले ७३० मत प्राप्त गरी विजय हाँसिल गरेका छन्। पाण्डेका उम्मेद्वार कमला विक ३९१ मत प्राप्त गरी तेस्रो स्थानमा छिन्। त्यस्तै माओवादीका अर्का केन्द्रीय सदस्य तथा गोरखा जिल्ला इञ्चार्ज कृष्ण धितालको गृहवडामा माओवादी पराजित भएको छ। भीमसेन थापा गाउँपालिका वडा नं २ मा कांग्रेसका नारायणप्रसाद भट्टराईले ७५२ मत ल्याई विजयी भएका छन् भने धितालका उम्मेद्वार शेषनाथ भट्टराईले ४८४ मत मात्र प्राप्त गरेका छन्। त्यस्तै केन्द्रीय सदस्य तथा जिल्ला अध्यक्ष लेखबहादुर थापाको गृहवडा गोरखा नगरपालिकामा पनि माओवादीको हार भएको छ। त्यहाँ नेपाली कांग्रेसका रहमतुल्ला मियाँले ५७६ मत ल्याई विजयी भएका छन्। थापाका उम्मेद्वार जियाउर रहमान मियाँले २९२ मत ल्याई तेस्रो स्थानमा पुगे। कांग्रेसका केन्द्रीय सदस्य तथा राष्ट्रिय सभाका विपक्षी दलका पूर्व नेता सुरेन्द्रराज पाण्डेले पनि आफ्नो गृहनगर र गृहवडा जिताउन असफल भएका छन्। पालुङ्टार नगरपालिका नेकपा माओवादीका विवश चिन्तनले जीत हात पारेका हुन्। पालुंटार १ मा पाण्डेका उम्मेद्वार रेशमबहादुर थापालाई जसपाका उम्मेद्वार कृष्णबहादुर परियारले १४० मतले हराएका हुन्। सो वडा यसअघिको चुनावमा पनि पाण्डेले कांग्रेसलाई जिताउन सकेका थिएनन्। त्यस्तै कांग्रेसका अर्का केन्द्रीय सदस्य चीनकाजी श्रेष्ठको गृहवडा आरुघाट गाउँपालिका वडा नं ९ मा कांग्रेस हारेको छ। यसअघिको चुनावमा पनि उनका उम्मेद्वारले जित्न सकेको थिएन। सो वडामा दुवैपटक माओवादीले जीत हात पारेको छ। कांग्रेसकी केन्द्रीय सदस्य कमला पन्तले पनि यो चुनावमा आफ्नो पालिका र वडा जिताउन असफल भएकी छन्। जन्मस्थान रहेको गण्डकी गाउँपालिका र गृहवडा वडापनि माओवादीले जितेको छ। उनी मतदाता रहेको अजीरकोट गाउँपालिका र वडामा पनि कांग्रेसलाई जिताउन सकिनन्। अजीरकोट गाउँपालिका र वडा नं १ मा माओवादीले नै जीत हाँसिल गरेको छ। एमालेका केन्द्रीय सदस्य रामशरण बस्नेत र अर्की केन्द्रीय सदस्य सम्झना देवकोटाको गृहनगर गोरखा नगरपालिकामा एमालेले पराजय खेपेको छ। आफै मेयरको उम्मेद्वार रहेको सो नगरपालिकामा माओवादीले जीत हात पार्यो। देवकोटा तेस्रो स्थानमा पुगिन्। परिवार दलका केन्द्रीय अध्यक्ष एकनाथ ढकालले पनि गृहपालिका र गृहवडा दुवैमा पार्टीलाई जिताउन सकेनन्। उनको घर रहेको भीमसेनथापा गाउँपालिका र वडा नं ८ दुवैमा माओवादी केन्द्रले जीत हात पारेको हो। सो पार्टीका महामन्त्री प्रकाश थापाले पनि आफ्नो पालिका र वडा दुवैमा पार्टीलाई जिताउन सकेनन्। उनको घर रहेको सहिदलखन गाउँपालिकामा माओवादी केन्द्र र वडा नं ८ मा नेपाली कांग्रेसले जीत हात पारेको छ।"
सरकारको नीति तथा कार्यक्रम जेठ १० गते,"काठमाडौं : सरकारको नीति तथा कार्यक्रम जेठ १० गते आउने भएको छ। राष्ट्रपति विद्यादेवी भण्डारीले जेठ १० गते सरकारको निती तथा कार्यक्रम पेश गर्ने कार्यसूची छ। राष्ट्रपति भण्डारीले संघीय संसदको दुबै सदनलाई संयुक्त रुपमा सम्बोधन गर्दै नीति तथा कार्यक्रम पेश गर्ने भएकी हुन्। आजसम्म संसदमा आर्थिक वर्षको बजेटको सिद्धान्त तथा प्राथमिकता, नीति तथा कार्यक्रमबारे छलफल भएको थियो। सांसदहरुले उठाएका प्रश्नहरुको अर्थमन्त्री जनार्दन शर्माले जबाफ दिएका थिए। संसदमा मंगलबार दिउँसो ४ बजे राष्ट्रपतिले सम्बोधन गर्ने कार्यतालिका रहेको सभामुख अग्निप्रसाद सापकोटाले सांसदहरुलाई जानकारी गराए।"
यौनहिंसाविरुद्ध बालुवाटारमा प्रदर्शन (फोटोफिचर),"काठमाडौं : सुन्दरी प्रतियोगितामा भाग लिएकी एकजना किशोरीमाथि भएको यौन हिंसाका दोषीलाई कारबाहीको माग गर्दै प्रधानमन्त्री निवास बालुवाटार अगाडि प्रदर्शन भएको छ । हालै सार्वजनिक भएको बलात्कार घटनामा संग्लनलाई कारबाही र पीडितलाई न्याय दिनुपर्ने भन्दै युवाहरुले शुक्रबार बिहान काठमाडौंमा प्रदर्शन गरेका हुन् । पीडितले नामनै तोकेर घटनाका बारेमा सामाजिक सञ्जालबाट सार्वजनिक गरेपछि उनीहरुले दोषीमाथि कारबाही गर्नुपर्ने माग राखेका छन् । प्रधानमन्त्री निवास बालुवाटार नजिकै भएको प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनु पर्ने, दोषीलाई कारबाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए । प्रदर्शनमा सहभागी युवाहरुले घटनाको छानविन गरी दोषीमाथि कारबाही गर्नुपर्ने बताए । बुधबार एक युवतीले सामाजिक सञ्जालमार्फत २०७१ सालमा भएको एक प्रतिपर्धात्मक कार्यक्रममा आफूलाई बलात्कार भएको बताएकी थिइन् । उक्त घटना सार्वजनिक भएपछि दोषीलाई कारबाही माग उठिरहेको छ।"
"नेपाल मान्छे बेच्ने, मालसामान किन्ने देश भयो : गगन थापा","काठमाडौं : सांसद गगन थापाले राष्ट्रिय उद्योगहरुको उत्पादन प्रवद्र्धन गर्ने विशेष योजना कार्यक्रम आवश्यक रहेको बताएका छन् । संघीय संसदको प्रतिनिधिसभाको बैठकमा विनियोजन विधेयकका सिद्धान्त र प्राथमिकतामाथि छलफलमा भाग लिँदै सांसद थापाले २०७९ देखि २०८९ लाई राष्ट्रिय उत्पादन बढाउने दशकका रुपमा मनाउनुपर्ने बताए। 'निर्वाचन क्षेत्र केन्द्रित र लोकप्रीय नारामा मात्रै सीमित हुनुहुँदैन । व्यापार घाटा बढ्दो छ । नेपाल मान्छे बेच्ने, मालसामान किन्ने देश भएको छ । भान्सामा पाक्ने सबै कुरा सबै विदेशबाट आएको छ । तर, हामी कृषि प्रधान देशका हौं । औद्योगिकीकरण फस्टाउन सकेको छैन,'उनले भने,' राष्ट्रिय उद्योगहरुको उत्पादन प्रवद्र्धन गर्ने विशेष योजना कार्यक्रम चाहियो ।' उनले सुन्दरी प्रतियोगितामा भाग लिएकी किशोरीमाथि भएको यौनहिंसाको छानबिनको माग गरेका छन्। उनले भने,' एक किशोरीमाथि यौनहिंसा भएको घटना बाहिर आएको छ। हदम्यादको कुरा उठेको छ। संहितामा भएको हदम्यादको विषयमा पुनरविचार गर्न आग्रह गर्न चाहन्छु।'"
संसदमा विनियोजन विधेयकका सिद्धान्त र प्राथमिकतामाथि छलफल सुरु,काठमाडौंः संसद बैठक सुरु भएको छ । बैठकमा विनियोजन विधेयकका सिद्धान्त र प्राथमिकतामाथि छलफल सुरु भएको छ । छलफलमा सांसदहरुले धारणा राख्ने क्रम जारी छ । संविधानम जेठ १५ मा बजेट ल्याउने प्रावधान छ ।
पाँच वर्षमा वैदेशिक ऋण ९ खर्बबाट बढेर १८ खर्ब पुग्यो : पूर्वअर्थमन्त्री पुन,"काठमाडौंः माओवादी केन्द्रका नेता तथा पूर्वअर्थमन्त्री वर्षमान पुनले बजेटमा आयात प्रतिस्थापन गर्ने र उत्पादन वृद्धि गर्ने विषयलाई समेट्नुपर्ने बताएका छन् । संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै सांसद तथा पूर्वअर्थमन्त्री पुनले आयातमुखी अर्थतन्त्रलाई घटाउन कृषि र उर्जा क्षेत्रको प्रवद्र्धन गर्नुपर्ने बताए। पूर्वअर्थमन्त्री पुनले पछिल्लो पाँच वर्षमा वैदेशिक ऋणको भार झण्डै दोब्बरले वृद्धि भएको बताएका छन् । उनले भने, 'विदेशी ऋण र सहायता परिचालनको विषय उठ्ने गर्छ । पाँच वर्षअघि ऋण करिब ९ खर्ब थियो भने अहिले १८ खर्ब पुगेको छ । कुल ग्राहस्त उत्पादनको २५ प्रतिशत हाराहारीमा रहेको ऋण अहिले ४० प्रतिशतभन्दा माथि पुगिसकेको छ । आयात प्रतिस्थापन गर्न सक्ने प्रतिस्पर्धात्मक क्षेत्र कृषि नै रहेको उनले बताए । उनले भने, '६० प्रतिशतभन्दा बढी जनसंख्या कृषिमा रहेको छ । र, त्यसलाई प्रोत्साहन गर्ने वित्तिकै दशौं लाखको रोजगारी सृजना पनि गर्न सक्छौं । र, आयात प्रतिस्थापन पनि गर्न सक्छौं । जसले गर्दा व्यापार घाटाको सन्तुलन पनि हुन्छ । विदेशी मुद्राको सञ्चिती पनि बढाउँछ । पुनले कूल ग्राहस्थ उत्पादनको ४० प्रतिशत वैदेशिक ऋणको ब्याजमा जाने भन्दै यस्तै अवस्था रहिरहे नेपाली अर्थतन्त्र संकटमा पर्न सक्ने चेतावनी दिए । कूल ग्राहस्थ उप्पादनभन्दा बढी वैदेशिक ब्याज भुक्तानी बढी भएकाले श्रीलंकाको अर्थतन्त्र धारासायी हुन पुगेको चर्चा गर्दै पुनले नेपाललले त्यसबाट समयमै पाठ सिक्नुपर्ने बताए । पुनले विदेशी मुद्रा सञ्चिती कम हुनुका कारणमध्ये वैदेशिक ऋण बढ्नु मुख्य कारण रहेको औंल्याए । पुनले अर्थतन्त्र उकास्न आगामी आर्थिक वर्षको बजेटमा कृषिमार्फत रोजगारी श्रृजना गर्ने कार्यक्रम प्राथमकितामा राख्न अर्थमन्त्रीलाई आग्रह गरे । विद्युतीय सामग्रीको प्रयोगले ग्यास तथा पेट्रोलियम पदार्थको आयात घट्ने र वैदेशिक मुद्रा सञ्चितीको अवस्थामा सुधार आउने उनको भनाइ थियो । कोभिड१९ महामारीले विश्व अर्थतन्त्रमा गम्भीर असर पारेको र रुसयुक्रेन युद्धले विश्वको वितरण प्रणालीमा असन्तुलन पैदा गरेको भन्दै पुनले सरकारले उक्त विषयलाई गम्भीर रुपमा लिएर आर्थिक नीति तय गर्नुपर्ने बताए ।"
ताप्लेजुङका नवनिर्वाचित प्रमुख तथा अध्यक्षले लिए पद तथा गोपनीयताको शपथ,ताप्लेजुङ : स्थानीय तह निर्वाचन २०७९ बाट निर्वाचित ताप्लेजुङका नगरप्रमुख तथा गाउँपालिका अध्यक्षले पद तथा गोपनीयताको शपथ ग्रहण गरेका छन् । निर्वाचित सबैजनालाई शुक्रबार मुख्य निर्वाचन अधिकृत तथा जिल्ला न्यायाधीश प्रकाश राउतले शपथ ग्रहण गराएका हुन् । प्रमुख तथा अध्यक्षले शपथ ग्रहण गरेसँगै अब पालिकाका उपाध्यक्षसहित वडाध्यक्ष तथा वडा सदस्यलाई प्रमुख तथा अध्यक्षले शपथ ग्रहण गराउनेछन् । फुङ्लिङ नगरपालिकाका मेयर अमिर मादेनले भने शुक्रबार नै उपमेयर सहित वडाध्यक्ष र वडासदस्यहरुलाई पद तथा गोपनीयताको शपथ ग्रहण गराए अन्यले भने शनिबा गाउँपालिकाको केन्द्रमा पुगेर पदभार ग्रहण गर्ने तयारी गरेका छन् । यता मुख्य निर्वाचन अधिकृत राउतले नवनिर्वाचित जनप्रतिनिधिहरुले पदभार ग्रहण गरेसँगै कार्यपालिका गठन लगायतका कार्यक्रमलाई अघि बढाउने बताए । एक नगरपालिकासहित ९ स्थानीय तह रहेको नगरपालिकासहित ६ स्थानीय तहमा गठबन्धनले र ३ मा नेकपा एमालेका उम्मेदवार प्रमुख तथा अध्यक्षमा निर्वाचित भएका छन् ।
मिथिलाको मेयरमा कांग्रेस र उपमेयरमा एमाले विजयी,"ढल्केवर(धनुषा) : धनुषाको मिथिला नगरपालिकाको प्रमुख पदमा नेपाली कांग्रेसका उम्मेदवार झिनो मतान्तरले विजयी भएका छन्। नेपाली कांग्रेसबाट मेयर पदका उम्मेदवार महेन्द्र महतो ९१ मतान्तरले निर्वाचित भएका हुन्। निर्वाचित महतोले ७ हजार ३१ मत पाएका छन्। उनका निकटतम प्रतिद्वन्द्धी नेकपा एमालेका राजाराम महतोले ६ हजार ९४० मत प्राप्त गरेका हुन्। त्यसैगरी उपमेयर पदमा भने नेकपा एमालेकी उम्मेदवार सुनिता सिंह बुढाथोकी निर्वाचित भएकी छन्। उनले आफ्ना निकटतम प्रतिद्वन्द्वी नेपाली कांग्रेसकी उम्मेदवार निर्मला कोइरालालाई ६७९ मतान्तरले पराजित गरेकी हुन्। उपमेयरमा निर्वाचित भएकी बुढाथोकीले ७ हजार ४१४ मत प्राप्त गरेकी छन् भने कांग्रेसकी कोइरालाले ६ हजार ७३५ मत पाएकी हुन्। २०७४ सालको चुनावमा मिथिला नगरपालिकामा मेयर र उपमेयरसहित बहुमत वडाध्यक्ष नेकपा एमालेले जितेको थियो। यसपटक पार्टीभित्रबाटै अन्तरघात भएपछि चुनावमा पार्टीले हार व्यहोर्नु परेको मेयरका प्रत्यासी राजाराम पक्षको आरोप छ। ११ वटा वडा रहेको मिथिला नगरपालिकामा यसपटक पाँचवटा वडामा नेकपा एमाले, चारवटामा नेपाली कांग्रेस र दुईवटा वडामा नेकपा एकीकृत समाजवादीले जितेको छ। अघिल्लो पटक मिथिला नगरपालिकाको मेयरमा हरिनारायण महतो निर्वाचित भएका थिए। उनी यो निर्वाचनबाट फेरि मेयरमा दोहोरिने दाउमा थिए। तर मेयरको उम्मेदवारका लागि एकल सिफारिस भएर चुनावी प्रचारप्रसारमा जुटिरहेको बेला हरिनारायणको टिकट खोसेर अन्तिम समयमा राजारामलाई मेयरको टिकट दिएपछि हरिनारायण पक्षका नेताकार्यकर्ता रुष्ट बनेका थिए। हरिनारायण पक्षले अन्तरघात गरेकै कारण मेयर पदमा एमाले झिनो मतान्तरले पराजित भएको राजाराम पक्षले आरोप लगाउन थालेका हुन्। मेयरमा नवनिर्वाचित महतो नेपाल प्रहरीको सेवाबाट अवकाश हुन तीन वर्ष बाँकी रहँदै काठमाडौं महानगर प्रहरीको नायब उपरीक्षक (डीएसपी) पदबाट २०७९ वैशाख ५ गते राजीनामा दिएका थिए। उनको राजीनामा प्रहरी संगठनले बैशाख ८ गते स्वीकृत गरेको थियो। उनको राजीनामा स्वीकृत भएको ४ दिनपछि वैशाख १२ गते मिथिला नगरपालिकामा नेपाली कांग्रेसबाट मेयर पदमा उम्मेदवारी दर्ता गराएका महतो निकै रस्साकस्सीकाबीच निर्वाचित भएका छन्।"
"नवनिर्वाचित जनप्रतिनिधिको प्राथमिकतामा स्वास्थ्य, सुत्केरीलाई निशुल्क एम्बुलेन्सदेखि विशेषज्ञ डाक्टरसम्म","डोटी : डोटीका स्थानीय तहका नवनिर्वाचित प्रमुखहरुले बिहीबार जिल्ला न्यायाधीश एवं प्रमुख निर्वाचन अधिकृतबाट सपथ ग्रहण गरेका छन्। आफूले सफथ लिएपश्चात आआफ्नो पालिकामा उपप्रमुख लगायत अन्य निर्वाचित जनप्रतिनिधिहरुलाई सपथ खुवाउने र पदभार ग्रहण गर्ने काम भइरहेको छ। पदभार सम्हाल्दै विभिन्न निर्णयहरु पनि गरेका छन्। शुक्रबार पदभार ग्रहण गर्दै दिपायल सिलगढी नगरपालिकाका नवनिर्वाचित नगरप्रमुख बाजिसिं खड्काले नगरभित्रका सुत्केरी महिलाहरुका लागि एम्बुलेन्स सेवा निःशुल्क गराउने र नगरभित्र सुविधासम्पन्न खेल मैदान निर्माण गर्ने निर्णय गरेका छन्। आदर्श गाउँपालिकाका नवनिर्वाचित अध्यक्ष गणेशबहादुर खड्काले पालिकाभित्रका जेष्ठ नागरिक, महिला स्वयंसेविका, सुत्केरी महिलाहरुलाई निःशुल्क एम्बुलेन्स सेवा उपलब्ध गराउने र गाउँपालिकाभित्रका गरिब परिवारको पहिचान गरी उनीहरुका छोरा छोरीहरुलाई निःशुल्क शिक्षाको व्यवस्था गर्ने निर्णय गरेका छन्। शिखर नगरपालिकाका नवनिर्वाचित नगरप्रमुख दीर्घबहादुर बलायरले पदभार ग्रहण पश्चात नगरका कर्मचारीहरुलाई निर्देशन दिँदै सूचनाको कार्यान्वयनमा जोड दिन र कार्यालय समयमा सरकारी पोशाक अनिवार्य लगाउन भनेका छन्। उनले नगरपालिकाका हरेक सार्वजनिक सूचनाहरु जनताले सहजै भेटाउने गरी स्मार्ट एप संचालन र सबै वडाका डाटा वेबसाईटमा अनिवार्य राख्न आग्रह गरे। सायल गाउँपालिकाका अध्यक्ष धर्मराज जोशीलगायतका नवनिर्वाचित जनप्रतिनिधिहरुले समेत पदभार ग्रहण गरेका छन्। पदभार ग्रहण गर्दै अध्यक्ष जोशीले गाउँपालिकाभित्रका सुत्केरी महिलाहरुका लागि एम्बुलेन्स सेवा निःशुल्क गराउने निर्णय गरेका छन्। केआईसिंह गाउँपालिकाका अध्यक्ष लोकेन्द्रबहादुर शाहीले पदभार ग्रहण गर्दै गाउँपालिका भित्रको स्वास्थ्य उपचारमा विशेष जोड दिने र गाउँमा बिशेषज्ञ चिकित्सकिय सेवा संचालन गर्ने निर्णय गरेका छन्। डोटीका सबैजसो स्थानीय तहका नवनिर्वाचित प्रमख तथा अन्य जनप्रतिनिधिहरुले आजै पदभार ग्रहण गरिरहेका छन्।"
"मुख्यमन्त्री राउतकी श्रीमतीसहित दुबै स्वकीय सचिव पराजित, एकको जमानत जफत",जनकपुरधाम : मधेश प्रदेशका मुख्यमन्त्री मो लालबाबु राउतका श्रीमती जलेखा खातुन मात्र होइन उनका दुई स्वकीय सचिव पनि चुनावमा पराजित भएका छन्। मुख्यमन्त्रीका प्रमुख स्वकीय सचिव दीपक यादव र स्वकीय सचिव पशुपति यादव पालिका प्रमुखमा पराजित भएका हुन्। दुबैजना निर्वाचनमा लड्न पदबाट राजीनामा दिएर उम्मेदवार बनेका थिए। पर्साको पटेर्वा सुगौली गाउँपालिका अध्यक्षमा उठेका दिपकले जमानतसमेत बचाउन सकेनन्। सो पालिकामा नेपाली कांग्रेसका दिनेशकुमार चौधरी ५ हजार १ सय ४४ मत ल्याएर निर्वाचित हुँदा चौथो नम्बरमा दीपकले ४ सय ६९ मत मात्र ल्याए। कूल मतको ५ प्रतिशत नआएपछि उनको जमानत जफतसमेत भएको छ । त्यस्तै धनुषाको कमला नगरपालिकाको मेयरमा उठेका पशुपति यादव कांग्रेस उम्मेदवार विशेश्वरप्रसाद यादवबाट एक हजारभन्दा बढी मतले पराजित भएका छन्। विशेश्वर ३ हजार ८ सय ८७ मत ल्याएर विजयी हुँदा दोश्रो नम्बरमा पशुपति २ हजार ८ सय ५९ मतमा सिमित भएर पराजय बेहोरेका छन्।
पर्सामा जसपालाई हराउँदै एमालेका जसवन्त यादव बने सखुवाप्रसौनीको अध्यक्ष,वीरगन्ज : पर्साको सखुवाप्रसौनी गाउँपालिकाको अध्यक्षमा ३२ वर्षीय युवा विजयी भएका छन् । गाउँपालिका अध्यक्षमा एमालेका उम्मेदवार ३२ वर्षीय जसवन्त यादव निर्वाचित भएका हुन् । २०७४ को निर्वाचनमा तत्कालीन संघीय समाजवादी फोरम र हालको जसपाले टिकट नदिएपछि स्वतन्त्र चुनाव लडेर चौथो स्थानमा सिमित भएका यादवले यसपाली भने एमालेको उम्मेदवार बनेर जसपाकै उम्मेदवार एंव निवर्तमान अध्यक्ष प्रदीप् जयसवाललाई १८३१ मतको फराकिलो अन्तरले हराउँदै सखुवाप्रसौनी गाउँपालिका अध्यक्षमा निर्वाचित भएका हुन् । यादवले ६६४१ मत पाउँदा जसपाका जयसवालले भने ४८१० मत प्राप्त गरे। गाउँपालिकाको उपाध्यक्षमा भने जसपाकी शर्मिला बिष्ट निर्वाचित भएकी छन् । नेकपा एमालेकी उम्मेदवार एवं निवर्तमान उपाध्यक्ष फुलमति कुमारी थरुनीलाई २१२ मतान्तरले पछि पार्दै बिष्ट विजयी भएकी हुन् । बिष्टले ४ हजार ४ सय ६८ मत ल्याएकी छिन् भने निवर्तमान उपाध्यक्ष थरुनीले ४ हजार २ सय ५६ मत पाइन्। पर्सामा यसअघि जीराभवानी गाउँपालिकाको अध्यक्षमा कांग्रेसका ३२ वर्षीय अनोज चौधरी र कालीकामाइ गाउँपालिका अध्यक्षमा जसपाका २१ वर्षीय बशिष्ट गुप्ता निर्वाचित भइसकेका छन् ।
"चुमनुब्री गाउँपालिकाको अध्यक्षमा निमा, उपाध्यक्षमा लक्ष्मी विजयी","गोरखा : गोरखाको चुमनुब्री गाउँपालिकाको अध्यक्ष र उपाध्यक्षमा माओवादी केन्द्रका उम्मेद्वार विजयी भएका छन्। माओवादी केन्द्रका तर्फबाट अध्यक्षका उम्मेदवार निमा लामाले १६ सय २४ मत प्राप्त गरी विजयी बनेका हुन्। उनका निकटतम प्रतिस्पर्धी नेपाली काङ्ग्रेसका धनबहादुर गुरुङले १३ सय ११ मत प्राप्त गरेका निर्वाचन कार्यालयले जनाएको छ। त्यस्तै उपाध्यक्षमा विजयी भएकी माओवादी केन्द्रकी उम्मेदवार लक्ष्मी गुरुङले १५ सय ६५ मत प्राप्त गरिन्। उनका निकटतम प्रतिद्वन्द्वी नेपाली कांग्रेसकी मेतोक छोकी लामाले १३ सय ७ मत प्राप्त गरिन्। तिब्बतसित सीमाना जोडिएको सो पालिकाको सातवटा वडामध्य पाँच वटा वडामा नेपाली कांग्रेसका अध्यक्षहरु प्यानलसहित विजयी भएका छन्। दुईवटा वडामा माओवादी केन्द्र विजयी भएका छन्। चुमनुब्रीको मत परिणाम आएसंगै गोरखाको सबै पालिकाको नतिजा आइसकेको छ। ११ वटा पालिका रहेको गोरखाका नौवटा पालिकामा माओवादीले जीत हात पारेका छन्। दुईवटामा नेपाली कांग्रेसले जितेका छन्। गोरखा नगरपालिका, पालुंटार नगरपालिका, अजीरकोट गाउँपालिका, बारपाक सुलीकोट गाउँपालिका, धार्चे गाउँपालिका, चुमनुब्री गाउँपालिका, भीमसेनथापा गाउँपालिका, सहिदलखन गाउँपालिका र गण्डकी गाउँपालिकामा माओवादीले जितेका हुन्। आरुघाट गाउँपालिका र सिरानचोक गाउँपालिकामा कांग्रेसले जितेका हुन्।"
एमालेको पकड क्षेत्रमा रेनु दाहालको अग्रता,भरतपुर : भरतपुर महानगरपालिकाको सबैभन्दा बढी मतदाता रहेको वडा नम्बर एघार हो। जुन वडा एमालेले सधैं जित्दै आएको छ। पाँच दलीय गठबन्धन गर्दा पनि ७ हजार २८२ मत गणनामा ६९८ मतले एमालेका उम्मेदवार माओवादी केन्द्रका उमेदवारभन्दा अघि छन्। तर मेयरमा एमालेका बिजय सुवेदीमाभन्दा माओवादी केन्द्रका उमेदवार रेनु दाहाल १ सय ६१ मतले अगाडि छिन्। वडा नम्बर १० को गणनामा पछि परेका विजय सुवेदी यहि वडाबाट ॠण तिरेर अगाडि पर्ने आसमा थिए। तर रेनुको पक्षमा मत धेरै गएको छ। उक्त वडामा एमालेको मत रेनुलाई खसेको हो। वडा नम्बर १२ मा भने ३ हजार ४४० गणना गर्दा सुवेदी २ सय ३५ मतले अघि छन्।
लहान नगरपालिका १३ को वडा अध्यक्षमा कांग्रेसका मनोज कोइराला विजयी,"सिरहा : सिरहाको लहान नगरपालिका १३ मा नेपाल कम्युनिस्ट पार्टी (नेकपा) एमालेको गढमा नेपाली कांग्रेसका मनोज कोइराला वडा अध्यक्षमा निर्वाचित भएका छन् । उनले एमाले केन्द्रीय सदस्य गंगाप्रसाद यादवको दाजु रामप्रसाद यादवलाई पराजित गरेका हुन् । कोइरालाले ६८५ मत प्राप्त गरी विजयी हुँदा यादवले ५३७ मत पा। वडासदस्यहरुमा पनि कांग्रेसकै कृष्णकुमार महतो, मानवीर यादव, ललिताकुमारी चौधरी र पनिया मण्डल विजयी भएका छन्। यो वडामा ०७४ को स्थानीय तह निर्वाचनमा एमालेका इश्वर बस्नेत विजयी भएका थिए । एमाले केन्द्रीय सदस्य यादव वस्तीपुर गाविस हुँदा कांग्रेसका उम्मेदवारलाई हराएर विजयी भएका थिए ।"
अमेरिकी उपविदेशमन्त्री जियालाई यसरी गरियो स्वागत (फोटो फिचर),"काठमाडौं : अमेरिकी उपविदेशमन्त्री एवं नागरिक, लोकतन्त्र र तिब्बत मामिला संयोजक उज्रा जिया काठमाडौं आइपुगेकी छन्। नेपालका लागि अमेरिकी राजदूत रेन्डी बेरीले उपविदेशमन्त्री जियालाई त्रिभुवन अन्तराष्ट्रिय विमानस्थलमा स्वागत गरेका हुन्। भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर उनी शुक्रबार अपरान्ह काठमाडौं आइपुगेकी हुन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ।"
यौनहिंसा घटनाको छानबिन गर्न सभामुखको निर्देशन,"काठमाडौं : सभामुख अग्नीप्रसाद सापकोटाले सुन्दरी प्रतियोगितामा भाग लिएकी एकजना किशोरीमाथि भएको यौन हिंसा घटनामाथि छानबिन गर्न सरकारलाई निर्देशन दिएका छन् । शुक्रबार संसद बैठकमा बोल्दै सभामुख सापकोटाले किशोरी यौन हिंसाको घटनाका विषयमा छिटो छानबिन गरी सत्यतथ्य पहिचान गर्न र दोषिलाई कानुनी दायरामा ल्याउन सरकारलाई निर्देशन दिएका हुन् । उनले भने,यौन हिंसासम्बन्धी विषयमा मेरो गम्भीर ध्यानाकर्षण भएको छ । सो सम्बन्धमा छिटो छानविन गरी सत्यतथ्य पहिचान गर्न र दोषिलाई कानुनी दायरामा ल्याउन नेपाल सरकारलाई निर्देश गर्छु । बैठकमा सांसद गगन थापाले सुन्दरी प्रतियोगितामा भाग लिएकी किशोरीमाथि भएको यौनहिंसाको छानबिनको माग गरेपछि सभामुख सापकोटाले घटनाका दोषिलाई कानुनी दायरमा ल्याउन सरकारलाई रुलिङ गरेका हुन्। हालै सार्वजनिक भएको बलात्कार घटनामा संग्लनलाई कारबाही र पीडितलाई न्याय दिनुपर्ने भन्दै युवाहरुले काठमाडौंमा प्रदर्शन गरेका छन् । पीडितले नामै तोकेर घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारबाही गर्नुपर्ने माग राखेका छन् । प्रधानमन्त्री निवास बालुवाटार नजिकै भएको प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनुपर्ने, दोषीलाई कारबाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए । प्रदर्शनमा सहभागी युवाहरुले घटनाको छानविन गरी दोषीलाई कारबाहीको माग गरे। बुधबार एक युवतीले सामाजिक सञ्जालमार्फत २०७१ सालमा भएको एक प्रतिष्प्रधात्मक कार्यक्रममा सहभागिताका क्रममा आयोजकपक्षबाट आफूलाई बलात्कार भएको बताएकी थिइन् । उक्त घटना सार्वजनिक भएपछि दोषीलाई कारबाहीको माग उठिरहेको छ ।"
पर्यटनको बजेट बढाउन माग,"काठमाडौं : संस्कृति, पर्यटन तथा नागरिक उड्डयन मन्त्री प्रेमबहादुर आलेले आगामी आर्थिक वर्षको बजेट सिलिङप्रति असन्तुष्टि जनाएका छन्। राष्ट्रिय योजना आयोगले फागुनमै दिएको १५ अर्ब ७२ करोड ९४ लाखको सिलिङले केही कार्यक्रमलाई निरन्तरता दिन नसक्ने आलेले बताएका छन्। यसबारे तीन महिनादेखि अर्थ मन्त्रालयमा जानकारी गराए पनि बढ्ने सम्भावना नदेखिएको स्रोतले बताएको छ। मन्त्री आलेले थप करिब पाँच अर्ब रुपैयाँ बजेटको सीमा बढाउन माग गरेका हुन्। योजना आयोगले पनि पर्यटनको बजेट बढाइदिन भनेको तर अर्थ मन्त्रालयबाट सुनुवाइ नभएको स्रोतको भनाइ छ। पर्यटन उपज साझेदारी कार्यक्रमअन्तर्गतका २ सय १६ आयोजनालाई निरन्तरता दिन करिब साढे २ अर्ब र आन्तरिक विमानस्थलको स्तरोन्नति तथा पुनर्निर्माण प्राधिकरणबाट हस्तान्तरित सम्पदा पुनर्निर्माणलगायतका लाथि थप साढे अर्ब बजेट माग गरिएको हो। पर्यटन उपज साझेदारी कार्यक्रमका लागि अघिल्लो वर्ष करिब ५० करोड छुट्ट्याइएको थियो। चालू आर्थिक वर्षमा २६ अर्ब १० करोड ७ लाख रुपैयाँ सिलिङ तोकिएको छ। यो करिब १० अर्ब ३८ करोड रुपैयाँले कम भएको मन्त्रालयका प्रवक्ता डा टोकराज पाण्डेले बताए। २०७९०८० का लागि प्रस्तावित बजेट १५ अर्ब ७२ करोडमा चालूतर्फ ३ अर्ब ६६ करोड, पुँजीगततर्फ २ अर्ब २७ करोड र वित्तीय व्यवस्थातर्फ ९ अर्ब ७८ करोड रुपैयाँको सीमा तोकिएको छ। उक्त बजेटको स्रोतमा सरकारले ७ अर्ब ४२ करोड र वैदेशिक ऋणबाट ८ अर्ब ३० करोड रुपैयाँ उठाइने प्रस्तावित बजेटमा भनिएको छ। प्रस्तावित नयाँ बजेटमा प्रायः पुरानै कार्यक्रमको निरन्तरतालाई प्राथमिकता दिइएको छ। पर्यटकको बसाइ अवधि र खर्च बढाइने, पर्यटन पूर्वाधारको विकास, कोभिड१९ का कारण शिथिल भएको पर्यटन क्षेत्रको पुनरोत्थानका लागि साझा संयन्त्र र साझा योगदानमूलक कोषको व्यवस्था गर्ने भनिएको छ। उड्डयनतर्फ आन्तरिक विमानस्थलको स्तरोन्नती, अन्तरप्रदेश उडान प्रवद्र्धन तथा अन्तरदेशीय अन्तरप्रादेशिक आबद्धता सुदृढ बनाउँदै हवाई सेवालाई सर्वसुलभ, नेपाली वायु सेवा निगमको स्तरोन्नति, नागरिक उड्डयन प्राधिकरणको पुनर्संरचनालगायत कार्यक्रम छन्। निजगढ विमानस्थलको निर्माण सुरुवात गर्ने भनिएको छ। संस्कृतितर्फ भने सम्पदाको पुनर्निर्माणलाई नै निरन्तरता दिने, ऐतिहासिक तथा पुरातात्विक सम्पदाको संरक्षण, संवद्र्धन तथा प्रचारप्रसारमा जोड दिने भनिएको छ। आगामी बजेटमा विशिष्टिकृत पर्यटकीय क्षेत्र (एसटीजेड)को नीति प्रस्तावित गरिएको छ। यसका लागि एकीकृत पर्यटकीय पूर्वाधार विकास लागि निजी क्षेत्र आकर्षित हुने गन्तव्यको पहिचान र आधारभूत पूर्वाधारको विकास गर्ने कार्यनीति मन्त्रालयले तयार पारेको छ।"
लहान नगरपालिका २४ मा जसपाका रासलाल प्यानलसहित विजयी,"सिरहा : लहान नगरपालिका २४ बाट जनता समाजवादी पार्टी (जसपा) का रासलाल राय राजपुत प्यानलसहित विजयी भएका छन् । उनले नेकपा एमालेका उम्मेदवार कमलदेव यादवभन्दा ८७६ मत बढी प्राप्त गरेका छन् । रायले १६७८ मत पाउँदा यादवले ८०२ मत प्राप्त गरेका छन् । नवनिर्वाचित राय उम्मेदवारी दर्ताको दिनसम्म कांग्रेस नगरसभापति थिए । वडादेखि क्षेत्रीय संसदीय समितिले उनै रायलाई वडाअध्यक्षको उम्मेदवार बनाउने निर्णय गरेको थियो। वैशाख ११ गते क्षेत्रीय सभापति महेश चौधरीले उनलाई टिकट पनि दिए । तर, त्यसको केही घण्टाभित्रै जिल्ला सभापति रामचन्द्र यादवको घरबाट पूर्वमन्त्री कांग्रेस केन्द्रीय सदस्य चित्रलेखा यादवले आफ्ना आफन्त पर्ने विरेन्द्र यादवलाई जर्बजस्ती अर्को टिकट बाँडिन् । एउटै वडामा दुईजनालाई टिकट दिएपछि कांग्रेसमा विवाद बढ्दै गयो । कसको उम्मेदवारी सदर हुने ? कसको बदर हुने बहस चल्यो । रायले विभिन्न व्यक्तिहरुसँग सल्लाह लिए । निर्वाचन समितिले पनि यस्तो अवस्थामा पार्टीले आधिकारिक पत्र पठाएको व्यक्ति सदर हुने जनाएपछि राय अल्मल्लमा परे । रायलाई हजारौं स्थानीय कार्यकर्ताले जसरी पनि चुनाव लड्नै पर्ने दबाब दिए । उनले वैशाख १२ गते पत्रकार सम्मेलन गरे । कांग्रेस जिल्ला सभापति रामचन्द्र र केन्द्रीय सदस्य चित्रलेखा यादवलाई त्यहीबाट विवाद सुल्झाउन अल्टिमेटम दिए । तर, उनको कुरा सुनिएन । उनको कुरा नसुन्नुमा कारण थियो केही महिनाअघि मात्रै जिल्ला अधिवेशन । राय नेता रामसुन्दर चौधरी पक्षमा लागेको थियो । अधिवेशनमा मतदानको बेला विवाद भयो । धाँधली भएको भन्दै चौधरी पक्ष पुनः मतदानको माग गर्यो । त्यसको कुनै सुनुवाइ भएन । राय चौधरीको पक्षमा लागेकै रिस नेताहरुले उनीमाथि पोख्दै टिकट काटेका थिए। राय निकटका नेताहरुका अनुसार स्वतन्त्र उम्मेदवारी दिने कि भन्नेबारे छलफल भयो । त्यहाँ वडा अध्यक्ष र वडा सदस्यहरुको चिन्ह फरक पर्ला कि भन्ने कुरा चल्यो । त्यसपछि उनी जसपामा प्रवेश गरेर चुनाव लड्ने निर्णयमा पुगे। किनभने यो वडामा ०७४ को निर्वाचनमा तत्कालिन फोरम र राजपाका उम्मेदवारले करिब ५ को हराहरीमा मत ल्याएका थिए । राय वैशाख १२ गते उम्मेदवारीकै दिन जसपा प्रवेश गरे । टिकट लिए र चुनाव लडे । अधिकांश कांग्रेस कार्यकर्ताहरु रासलाल रायलाई जिताउन खटे । वडा अध्यक्षमा प्यानसहित उनी विजयी भए ।"
काठमाडौं आइपुगिन् अमेरिकी उपमन्त्री जिया,"काठमाडौं : अमेरिकी उपमन्त्री एवं तिब्बती मामिलाका संयोजक उज्रा जिया काठमाडौं आइपुगेकी छन्। नेपालका लागि अमेरिकी राजदूत रेन्डी बेरीले उपमन्त्री जियालाई त्रिभुवन अन्तराष्ट्रिय विमानस्थलमा स्वागत गरेका हुन्। भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर उनी शुक्रबार अपरान्ह काठमाडौं आइपुगेकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले राष्ट्रपति विद्यादेवी भण्डारी, प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु मानव अधिकारका आधारभुत अधिकारबाटै बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवा लगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। उपमन्त्री एवं तिब्बती मामिला हेर्ने अमेरिकी संयोजक जिया नेपाल आउने समाचार सार्वजनिक भएपछि चीनले उनको भ्रमणलाई नजिकबाट नियालेको छ। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटी अमेरिकी उपमन्त्रीको भ्रमणबारे चासो राखेकी थिइन्। गृह स्रोतका अनुसार, राजदूत यान्छीले नेपालले लिएको एक चीन नीतिको अडान कायमै रहनेमा आफं विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए।"
"धनुषाको १८ मध्ये १२ पालिकाको मतपरिणाम सार्वजनिक, कहाँ कसले जिते ?","जनकपुरधाम : धनुषाको १८ मध्ये १२ वटा पालिकाको मतपरिणाम सार्वजनिक भएको छ । जिल्लाको लक्ष्मिनियाँ, औरही, धनौजी, जनकनन्दिनी, मुखियापट्टी मुसहरनिया, बटेश्वर गाउँपालिका, विदेह, कमला, शहीदनगर, नगराइन, मिथिला र धनुषाधाम नगरपालिकाको परिणाम सार्वजनिक भएको हो । जसमध्ये सात पालिकामा नेपाली कांग्रेस, तीनमा जसपा र दुईवटामा नेकपा एमालेका उम्मेदवारले विजयी हाँसिल गरेको छ । लक्ष्मिनियाँ गाउँपालिकाको अध्यक्षमा नेपाली कांग्रेसका भोगेन्द्र मिश्र विजयी भएका छन । मिश्रले ३ हजार ७६५ मत ल्याउँदै लक्ष्मिनियाँ गाउँपालिकाको अध्यक्षमा विजयी भएका हुन् । उनका निकटतम प्रतिद्वन्द्वी जनता समाजवादी पार्टी (जसपा)का शत्रुधन यादवले ३ हजार ४९७ मत ल्याएका हुन । त्यस्तै नेपाली कांग्रेसकी फूलकुमारी यादवनी ३ हजार ६२८ मत ल्याएर विजयी भएकी हुन् । उनका निकटतम प्रतिद्वन्द्वी जसपाकी बिमला कुमारी यादवले ३ हजार ४६० मत ल्याइन् । औरही गाउँपालिकाको अध्यक्षमा नेकपा एमालेका उमाशंकर प्रसाद साह निर्वाचित भएका छन् । साहले ३ हजार ३२६ मत ल्याएर निर्वाचित भएका हुन् । उनका निकटतम प्रतिद्वन्द्वी नेपाली कांग्रेसका ब्रह्मदेव यादवले २ हजार ९२३ मत ल्याए । त्यस्तै, उपाध्यक्षमा समेत एमालेकै पुनम साह २ हजार ९४९ मत ल्याएर विजयी भएकी हुन् । उनका निकटतम प्रतिद्वन्द्वी कांग्रेसकी रिंकी कुमारी मण्डलले २ हजार ७९० मत ल्याइन् । धनौजी गाउँपालिकामा नेपाली कांग्रेसका अध्यक्षमा राजकुमार साहले २ हजार २६२ मत ल्याएर विजयी भए भने उनका निकटतम प्रतिद्वन्दी लोकतान्त्रिक समाजवादी पार्टीका जीवेन्द्र झाले २ हजार १६३ मत ल्याएका छन् । उपाध्यक्षमा कांग्रेसकै रामबति देवी मण्डल २ हजार ४३० मत ल्याएर निर्वाचित हुँदा निकटतम प्रतिद्वन्दी लोसपाकी रंजिता देवी मण्डलले १ हजार ९०१ मत ल्याइन् । जनकनन्दिनी गाउँपालिकाको अध्यक्षमा जनता समाजवादी पार्टीका दिपीन देव यादवले ३ हजार १ सय ५७ मत ल्याएर विजयी भएका हुन् । उनका निकटतम प्रतिद्वन्द्वी नेपाली कांग्रेसका सुदेश कुमार चौधरीले २ हजार ७७८ मत ल्याए । उपाध्यक्षमा कांग्रेसकी कमला सहगलले २ हजार ९९८ मत ल्याएर विजयी भएभने उनका निकटतम प्रतिद्वन्द्वी जसपाकी गीता सुडीले २ हजार ८४० मत ल्याए । विदेह नगरपालिकाको नगर प्रमुखमा दोश्रो कार्यकालका लागि पुनः बेचन दास तत्मा निर्वाचित भएका छन् । नेकपा एमालेका उम्मेदवार दासले ४ हजार ४१२ मत ल्याउँदै पालिका प्रमुखमा विजयी भएका हुन् । उनका निकटतम प्रतिद्वन्द्वी नेकपा एकीकृत समाजवादीका राजकिशोर यादव रोहिताले ३ हजार ४२६ मत ल्याएका छन् । उपमेयरमा भने नेकपा एमालेकी आशा झाले ४ हजार ६५९ मत ल्याएर निर्वाचित भएकी छन् भने उनका निकटतम प्रतिद्वन्द्वी एकीकृत समाजवादीकी संजना अधिकारीले २ हजार ८७० मत ल्याइन् । नगरप्रमुखमा निर्वाचित तत्मा यसअघि २०७४ को निर्वाचनमा नेकपा माओवादी केन्द्रबाट निर्वाचित भएका थिए । धनुषाधाम नगरपालिकामा नेपाली कांग्रेसका मेयर बालेश्वर मण्डल निर्वाचित भएका हुन् । उनले ४ हजार ७१८ मत ल्याए भने भने उनका निकटतम प्रतिद्वन्द्वी नेकपा एमालेका योग कुमार यादवले ४ हजार १७९ मत ल्याए । यस्तै उपमेयरमा कांग्रेसकै विद्या देवी भुजेल निर्वाचित भएकी छन् । उनले ४ हजार १२५ मत ल्याइन् भने उनका निकटतम प्रतिद्वन्द्वी नेकपा एमालेकी शान्ति देवी सुडीनले ३ हजार ६०३ मत ल्याइन् । कमला नगरपालिकामा नेपाली कांग्रेस विशेश्वर यादव ३ हजार ८८७ मत ल्याएर निर्वाचित भएका हुन् । उनका निकटतम प्रतिद्वन्द्वी जनता समाजवादी पार्टीका पशुपति यादवले २ हजार ८५९ मत ल्याए । उपमेयरमा कांग्रेसकै शिला देवी मण्डलले ३ हजार ८८७ मत ल्याईन् भने उनका निकटतम प्रतिद्वन्द्वी नेकपा एकीकृत समाजवादी पार्टीकी सरस्वती सिन्हा कुशवाहाले २ हजार ७६६ मत ल्याइन् । शहीदनगर नगरपालिकामा जसपाका दिनेश प्रसाद यादव निर्वाचित भएका छन् । उनले ५ हजार ७४३ मत प्राप्त गरेका छन् भने उनका निकटतम प्रतिद्वन्द्वी नेपाली कांग्रेसका सुधिर कुमार गोईतले ४ हजार १०५ मत प्राप्त गरेका हुन् । यस्तै उपमेयरमा कांग्रेसकी सुनिता कुमारी सिंह निर्वाचित भएकी छन् । उनले ४ हजार ९३१ मत ल्याइन् भने उनका निकटतम प्रतिद्वन्द्वी जसपाकी लक्ष्मिनिया कुमारी मण्डलले ४ हजार ७९१ मत ल्याइन् । मुखियापट्टी मुसहरनिया गाउँपालिकामा जसपाका जयकुमार यादव अध्यक्ष पदमा निर्वाचित भएका हुन् । उनले ५ हजार ४१० मत ल्याएर निर्वाचित भएका छन् भने उनका निकटतम प्रतिद्वन्द्वी नेपाली कांग्रेसका रामवावु यादवले २ हजार ४५५ मत ल्याए । उपाध्यक्षमा जसपाकै सैदा खातुन निर्वाचित भएकी छन् । उनले ४ हजार ४१४ मत ल्याएर निर्वाचित भएकी छन् भने उनका निकटतम प्रतिद्वन्द्वी कांग्रेसकी अनिता कुमारीले ३ हजार १५२ मत ल्याइन् । बटेश्वर गाउँपालिकाको अध्यक्षमा रामअशिष महतो निर्वाचित भएका हुन् । उनले ४ हजार १८ मत ल्याएका छन् भने उनका निकटतम प्रतिद्वन्द्वी नेकपा एमालेका श्याम सुन्दर महतोले ३ हजार ३७ मत ल्याए । उपाध्यक्षमा कांग्रेसकै फुलकुमारी सिंह निर्वाचित भएकी छन् । उनले ३ हजार ६०१ मत ल्याएर निर्वाचित हुँदा उनका निकटतम प्रतिद्वन्द्वी नेकपा एमालेकी रेणु कुमारीले २ हजार ९५७ मत ल्याएको निर्वाचन अधिकृत उद्धव ढोडारीले जानकारी दिए । मिथिला नगरपालिकामा नेपाली कांग्रेसका महेन्द्र महतो ७ हजार ३१ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा एमालेका राजाराम महतोले ६ हजार ९४० मत ल्याएका छन् । उपमेयरमा नेकपा एमालेकी सुनिता सिंह बुढाथोकी निर्वाचित भएकी छन् । उनले ७ हजार ४१४ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी निर्मला कोइरालाले ६ हजार ७३५ मत ल्याएकी छन् । नेपाली कांग्रेसका पूर्वसभापति विमलेन्द्र निधिको गृहपालिका धनुषाको नगराइन नगरपालिकामा नेपाली कांग्रेसका मेयरमा विनयकुमार यादव ५ हजार ५५६ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा एमालेका रामबाबु पंजियार ५ हजार ५१४ मत ल्याए । उपमेयरमा नेकपा एमालेकी राधा देवी यादव निर्वाचित भएकी छन् । उनले ५ हजार ७३० मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रंजु कुमारी साहले ५ हजार ५२३ मत ल्याएकी हुन् । अब जनकपुरधाम उपमहानगरपालिका, क्षिरेश्वरनाथ नगरपालिका, गणेशमान चारनाथ नगरपालिका, मिथिला बिहारी नगरपालिका, सबैला नगरपालिका र हंसपुर नगरपालिकाकको मतपरिणाम आउन बाँकी रहेको छ ।"
"राजविराज नगरपालिकामा जसपा विजयी, निवर्तमान प्रमुख, उपप्रमुख पराजित","राजविराज : राजविराज नगरपालिकाको प्रमुखमा जसपाका भिमराज यादव निर्वाचित भएका छन्। स्थानीय तह २०७४ को निर्वाचनमा राजपाका शम्भुप्रसाद यादवसँग १५ मतले पराजित भएका संघीय समाजवादी फोरमका तत्कालिन उम्मेदवार भिमराज यादवले यसपटक फराकिलो मत अन्तरले उनै शम्भुलाई पराजित गरेका छन्। मतगणनाको सुरुवातदेखि नै अग्रता बढाउँदै लगेका भिमराजले जितका लागि ९ हजार ६२४ मत प्राप्त गरेका छन्। उनका निकट्तम प्रतिद्वन्द्वी रहे पनि शम्भुले यसपटक ४ हजार ८०७ मत मात्र प्राप्त गर्न सके। गत निर्वाचनमा राजपाबाट नगर प्रमुख निर्वाचित शम्भु पार्टी विभाजनका बेला मृगेन्द्रसिंह यादवसँगै जसपामा रहेर नगर प्रमुखको टिकटको आशा गरेका थिए। जसपाले नगर प्रमुखको उम्मेदवार नबनाएपछि मनोनयनको अन्तिम मात्र शम्भु माओवादी प्रवेश गरेका थिए। नगर प्रमुखमा उम्मेदवार बन्न पाउने शर्तसहित केही वडा अध्यक्ष लिएर प्रवेश गरेका शम्भुको नगर प्रमुखमा दोहोरिने इच्छा पुरा हुन सकेन्। उपप्रमुखमा जसपाबाट इसरत परविन ७ हजार २६४ मतका साथ निर्वाचित भएकी छन्। राजनीतिमा नयाँ अनुहारका रुपमा यो निर्वाचनका बेला एकैपटक उदाएकी परविनले चर्चामा रहेका जसपाका अन्य महिला नेतृलाई पछि पार्दै उम्मेदवारी पाएकी हुन्। परविनका श्रीमान अधिवक्ता समिम अली जसपाका केन्द्रीय सल्लाहकार एवम् उच्च अदालत बार एशोसिएसन राजविराजका सचिव हुन्। परविनकी निकट्तम प्रतिद्वन्द्वी नेपाली कांग्रेसकी शुशिलाकुमारी यादवले ४ हजार ४२७ मत ल्याएकी छन्। गत स्थानीय तह २०७४ को निर्वाचनमा ५ हजार १९५ मत ल्याएर निर्वाचित भएकी निवर्तमान उपप्रमुख लोसपाकी साधना झा यसपटक ३ हजार २०६ मतमा सिमित भइन्। झाको स्थान चौथो रहेको छ। मुख्य सबै दलको प्रतिनिधित्व भएको नगरपालिकाको नगर कार्यसमितिमा कांग्रेसको प्रतिनिधित्व हुन सकेन। प्रमुख, उपप्रमुखमा सम्मानजनक मत पाएपनि आन्तरिक विवाद र टिकट वितरणमा पक्षपात भएको भन्दै कार्यकर्ताबाटै वडा अध्यक्षमा असहयोग भएपछि कांग्रेसले एउटै वडा अध्यक्ष जित्न नसकेको कांग्रेसका कार्यकर्ताहरू बताउँछन्। कुल १६ वडा रहेको राजविराज नगरपालिकामा जसपाले वडा नम्बर १, २, ३, ४, ५, ९, ११ र १६, माओवादीले वडा नम्बर ७, ८ र १०, लोसपाले वडा नम्बर ६ र १३ को वडा अध्यक्षमा विजयी हासिल गरेको छ। नेकपा (एमाले) ले वडा नम्बर १४, नेकपा (एस)ले वडा नम्बर १२ र राप्रपाले वडा नम्बर १३ को वडा अध्यक्षमा जित हासिल गरेको छ। सप्तरीमा हालसम्म घोषित १४ स्थानीय तहको परिणाम अनुसार कांग्रेसले ५, जसपा, एमाले र जनमत पार्टीले २२, लोसपा, नेकपा (एकिकृत समाजवादी) र नेकपा (माओवादी केन्द्र)ले ११ स्थानीय तहको प्रमुखमा जित हासिल गरेको छ। बाँकी जारी रहेको मतगणनामा बोदे बर्साइन नगरपालिकामा जसपालाई कांग्रेसले, डाक्नेश्वरीमा जसपालाई एमालेले तथा छिन्नमस्ता र रुपनी गाउँपालिकामा लोसपालाई जसपाले पछ्याइरहेको छ।"
एमालेलाई पराजित गर्दै राप्रपाका कृष्ण भट्टराई धरान १४ को वडा अध्यक्षमा निर्वाचित,"धरान : कांग्रेसले टिकट नदिएपछि राप्रपा प्रवेश गरेका कृष्ण भट्टराई धरान उपमहानगरपालिका १४ नम्बर वडाको अध्यक्षमा निर्वाचित भएका छन् । वैशाख १२ गते कांग्रेसले टिकट नदिएपछि राप्रपा प्रवेश गरेका उनले एमालेका उत्तम आलेलाई पराजित गर्दै वडाअध्यक्षमा निर्वाचित भएका हुन्। भट्टराईले ९०५ मत प्राप्त गरे भने निकटतम प्रतिद्वन्द्वी आलेले ६५४ मत प्राप्त गरे। सदस्यहरुमा कांग्रेसबाट राम तामाङ, कमल भट्टराई, एमालेबाट झरना सुनुवार र दुर्गा विक निर्वाचित भएका छन् ।"
केपी ओलीको गृहनगर दमकमा एमाले पराजित,"झापा : नेकपा एमालेका अध्यक्ष केपी शर्मा ओलीको गृहनगर झापाको दमकमा गठबन्धन दलका साझा उमेदवार राम थापा नगर प्रमुखमा निर्वाचित भएका छन्। नेकपा एमालेकी उमेदवार गीता अधिकारीलाई पराजित गर्दै थापाले प्रमुखमा बाजी मारेका हुन्। दमक नगरपालिकामा यसअघि उपप्रमुख रहेकी अधिकारीलाई एमालेले पाँचदलीय गठबन्धनविरुद्ध बलियो प्रतिस्पर्धीका रुपमा चुनावी मैदानमा उतारेको थियो। सत्तारुढ दलको प्रस्ताव स्वीकार्दै राष्ट्रिय प्रजातन्त्र पार्टीले पूर्व मेयर रहिसकेका थापालाई उमेदवार बनाएपछि दमकको राजनीतिक माहोल हेर्न लायक भएको थियो। नेपाली काङ्ग्रेस र नेकपा माओवादी केन्द्रसहितको पाँचदलीय गठबन्धनले केन्द्रीयस्तरमा भएको देशव्यापी सहमतिको अवधारणाविपरीत झापाको दमकमा राप्रपालाई एमालेविरुद्ध प्रयोग गर्ने रणनीति बनाउँदै थापालाई अघि सारेको थियो। नेपाली काङ्ग्रेस र माओवादी केन्द्रको समेत साथ लिएर निर्वाचनमा होमिएका राप्रपा नेता थापाले १७,५२५ मत प्राप्त गरेका छन्। प्रतिस्पर्धी एमालेकी उमेदवार अधिकारीले १६,९६६ मतमा चित्त बुझाउनु परेको छ। दमकमा एक्लै चुनावी प्रतिस्पर्धाका लागि तयार भएको नेकपा एमाले एकातिर र राष्ट्रिय प्रजातन्त्र पार्टीको साथ लिएर सत्तारुढ पाँचदलीय गठबन्धन अर्कातिर निर्वाचनमा होमिएका थिए। अविच्छिन्न तीनदशकसम्म प्राध्यापन पेशामा बिताएकी अधिकारी २०७४ को स्थानीय तह निर्वाचनमा शानदार मतका साथ उपप्रमुखमा विजयी भएकी थिइन्। हारसँगै जनप्रतिनिधिका रुपमा आफ्नो कार्यकालमा अधुरा रहेका काम पूरा गर्ने र दमकलाई आर्थिक सामाजिक विकासका दृष्टिले उत्कृष्ट नगर बनाउने अधिकारीको सपनामा पूर्णविराम लागेको छ। २०७४ को स्थानीय तह निर्वाचनमा दमकमा दोस्रो राजनीतिक शक्तिका रुपमा स्थापित भएको राप्रपा सुरुदेखि काङ्ग्रेस र माओवादीको साथ पाएकाले चुनाव जितिन्छ भन्ने मानसिकतामा थियो। गठबन्धनको साख र विश्वास जोगाउँदै निर्वाचन जित्ने थापाको दाउ यसपटक पूरा भएको हो। २०७४ को स्थानीय तह निर्वाचनमा थापा एमाले उमेदवार रोमनाथ ओलीसँग पराजित भएका थिए। दमकको आर्थिक सामाजिक विकासमा अरु कुनै राजनीतिक शक्ति निर्णायक हुन सक्दैन भन्ने नेकपा एमालेको बुझाई थियो। चौतर्फी आलोचनका बीच एमाले अध्यक्ष ओलीको गृहनगर दमकमा अर्वौ रुपैयाँ लागतका विकास परियोजना सञ्चालनमा थिए। गठबन्धन दलका तर्फबाट उपप्रमुखमा रेगिना भट्टराई बिजयी भएकी छन्। उनले एमाले उमेदवार अम्विका खनाललाई पराजित गरेकी हुन्। भट्टराईले १७,०७२ मत प्राप्त गरिरहँदा खनालले १६,५७४ मत ल्याएका छन्।"
पर्साको छिपहरमाइको अध्यक्षमा एमाले र उपाध्यक्षमा कांग्रेस विजयी,वीरगन्ज : पर्साको छिपहरमाइ गाउँपालिकाको अध्यक्षमा पुन नेकपा एमालेका मनोज गुप्ता विजयी भएका छन् । शुक्रबार बिहान सकिएको मगणनाको अन्तिम परिणाम अनुसार गाँउपालिका अध्यक्षमा एमालेका उम्मेदवार एंव निवर्तमान अध्यक्ष गुप्ता विजयी भएका हुन् । निकटतम प्रतिद्वन्द्वी जसपाका उम्मेदवार इन्द्रासन कलवारलाई ३२० मत अन्तरले हराउँदै एमालेका गुप्ता पुन अध्यक्षमा निर्वाचित भएका हुन् । गुप्ताले ४१८८ मत पाउँदा कलवारले भने ३८६८ मत पाएका छन् । अध्यक्षमा नेपाली कांग्रेसका उम्मेदवार नवीन सिंह भने ३५२८ मत पाएर तेश्रो स्थानमा रहे । यसअघि २०७४ को निर्वाचनमा भने गुप्ता नेकपा माओवादी केन्द्रको उम्मेदवार बनेर २८५१ मतका साथ गाउँपालिका अध्यक्षमा निर्वाचत भएका थिए । गुप्ता एमालेका पर्सा जिल्ला सचिव पनि हुन् । यस्तै छिपहरमाइ गाँउपालिकाको उपाध्यक्ष भने नेपाली कांग्रेसले जितेको छ । उपाध्यक्षमा कांग्रेसकी उम्मेदवार लीलावती देवी कानु निर्वाचित भएकी छन् । लीलावती देवी ३८०१ मतका साथ निर्वाचित भएकी हुन् । उनकी निकटतम प्रतिस्पर्धी एमालेकी उम्मेदवार मोदीना खातुनले भने ३५९० मत पाएकी छन् ।
"कार्यकाल सुरु, तर मतगणना नै बाँकी","काठमाडौं : ०७४ मा निर्वाचित स्थानीय तहका पदाधिकारीको कार्यकाल बिहीबार सकिएको छ। त्यसअनुसार, शुक्रबार नयाँ पदाधिकारीले कार्यभार सम्हाल्नुपर्छ। तर, काठमाडौंंलगायत ६ वटा महानगरपालिका र केही स्थानीय तहको मतगणना सकिएको छैन। अझै कति दिन समय लाग्ने हो, एकिन छैन। यसअनुसार, निर्वाचन आयोगले तोकेको दिन (जेठ ६ गते) महानगरमा निर्वाचित हुनेले पदभार ग्रहण गर्न नपाउने निश्चित भएको छ। स्थानीय तहमा नयाँ पदाधिकारीको कार्यकाल शुक्रबारबाट सुरु हुन्छ, प्रमुख निर्वाचन आयुक्त दिनेश थपलियाले भने, जोजो निर्वाचित हुनुभएको छ उहाँहरू शुक्रबारबाट शपथ ग्रहण गरेर काम सुरु गर्नुहुन्छ। जहाँको मतगणना सकिएको छैन, त्यहाँ केही दिन लाग्न सक्छ। पुरानाको कार्यकाल जेठ ५ गते समाप्त हुने दिनलाई ख्यालमा राखेर मतगणना कार्य सम्पन्न गर्न पटकपटक सम्बन्धित निर्वाचन अधिकृतहरूलाई निर्देशन दिइएको बताएको छ। आफ्ना कारण नभई निर्वाचन अधिकृतका कारण मतगणनामा ढिलाइ भएको आयोगको दाबी छ। जेठ ५ गतेलाई स्थानीय तहका पदाधिकारीहरूको पदमा बहाल रहने अन्तिम मिति मानेर सो मितिसम्ममा मतगणना कार्य सक्ने गरी निर्वाचन आयोगले सम्बन्धित निर्वाचन अधिकृतहरूलाई यसअघि नै आवश्यक निर्देशन दिएको छ, आयोग प्रवक्ताद्वारा बिहीबार जारी विज्ञप्तिमा उल्लेख छ। पुनः मतदान भएका स्थानमा पनि चार दिनभित्र मतगणना कार्य सम्पन्न गर्न आयोगले निर्देशन जारी गरेको छ। प्रमुख आयुक्त थपलिया आयोगले प्रस्ताव गरेको मितिमा निर्वाचन नहुँदा पनि समस्या आएको बताउँछन्। आयोगले त वैशाख १४ र २२ गते नै निर्वाचन गरौं भनेर प्रस्ताव गरेको थियो, थपलिया भन्छन्, तर पुरानाको कार्यकाल समाप्त हुनु ६ दिनअघि मात्रै चुनाव भयो। मतगणना छिटो सक्ने कोसिस पनि गर्यौ, तर सकेनांै। काठमाडौंलगायत ६ महानगर र केही पालिकाको मतगणना कार्य निकै सुस्त छ। ६ दिन बित्दा पनि कुनै पनि महानगरको आधा पनि मतगणना सकिएको छैन। संविधानले स्थानीय तहमा रिक्तताको कल्पना नगरेकाले पनि जेठ ६ गते नै नवनिर्वाचित पदाधिकारीले पदवहाली गर्नुपर्ने विज्ञहरू बताउँछन्। हो स्थानीय सरकारमा कामचलाउ सरकारको प्रावधान छैन, प्रमुख आयुक्त थपलियाले भने, नयाँ पदाधिकारी नआउँदासम्म जनप्रतिनिधिले गर्नुपर्ने काम रोकिन्छन्। केन्द्र र प्रदेश सरकारमा भने अर्को सरकार नआउँदासम्म कामचलाउ सरकारको प्रावधान छ। स्थानीय तहका अध्यक्ष तथा प्रमुखले कार्यभार सम्हाल्नुअघि सम्बन्धित जिल्लाका जिल्ला न्यायाधीशबाट पद तथा गोपनीयताको शपथ लिनुपर्ने कानुनी व्यवस्था छ। उपाध्यक्ष, उपप्रमुख, वडाध्यक्ष र सभाका सदस्यले अध्यक्ष वा प्रमुखले शपथ लिएको ७ दिनभित्र सम्बन्धित अध्यक्ष वा प्रमुखसमक्ष शपथ लिनुपर्ने हुन्छ। शुक्रबार भएको शपथ ग्रहण कार्यक्रममा रामेछापका स्थानीय तहका प्रमुख र अध्यक्ष बिहीबारसम्म करिब ८० प्रतिशत पालिकाको मात्र नतिजा आएको छ। मत गणनाको यही अवस्था रह्यो भने महानगरको नतिजा आउन अझै एक साता थप समय लाग्न सक्ने देखिएको छ। पूर्वनिर्वाचन आयुक्त इला शर्मा निर्वाचित जनप्रतिनिधि शपथ लिएर कामतिर लाग्न सक्ने र बाँकीले नजिता आएअनुसार शपथ लिएर काम सुरु गर्न सक्ने बताइन्। आयोगका प्रवक्ता शालिग्राम शर्मा पौडेलले शुक्रबार बिहानसम्म करिब ७ सय पालिकाको नतिजा आइसक्ने बताए। शर्माले भने, ८० प्रतिशत पालिकाका पदाधिकारीले शपथ लिन सक्नुहुन्छ। नेकपा माओवादीका प्रमुख सचेतक देव गुरुङ मतगणना जहिले सकिन्छ जनप्रतिनिधिले त्यहिबेला शपथ र पदभारग्रहण गर्न पाउने बताए। नवनिर्वाचित जनप्रतिनिधिहरूले निर्धारित समयभित्र शपथ लिन नसके त्यसले अबको पाँच वर्षपछि फेरि प्रश्न उठ्न सक्ने विश्लेषकहरू बताउँछन्। राजनीति विश्लेषक शंकर तिवारी आयोगको निर्वाचन गर्ने तौरतरिका सँगै परम्परागत शैलीको अवलम्बन भएकाले स्थानीय तह जनप्रतिनिधिविहीन रहनुपरेको बताउँछन्। तिवारी भन्छन्, जो पहिला निर्वाचित हुन्छ उसले शपथ लिएर कार्यभार सम्हाल्न लाग्छ। पछि आउने पछिनै शपथ लिन सक्छन्। यी व्यावहारिक कुरा हुन्। यसमा कुनै निकायको हस्तक्षेप हुँदैनन्। ०७४ को स्थानीय तहको चुनावमा पनि मतगणनामा यस्तै ढिलाइ भएको थियो। आयोगले गत निर्वाचनबाटै यस्ता कमीकमजोरी सच्याउनतर्प लाग्नुपथ्र्यो।आयोगले अहिले आएर चुनाव मात्र गराउने काम आयोगको हो भनेर गैरजिम्मेवारपन देखाएको छ। तिवारी थप्छन्, निर्वाचनको मिति घोषणा गरेदेखि आजसम्म हेर्दा पनि स्थानीय तह चलायमान हुन सकेका छैनन्। कर्मचारी मत गणनामै अल्मलिनुपरेको छ। यो आधुनिक भन्ने राज्यलाई यस्तो कुरा सुहाउँदैन। दीर्घकालीन महत्त्वको काम स्थानीय तहमा सञ्चालन हुन पाउँदैन। यो अवस्थामा शपथ लिन ढिलाइको विषयले कुनै प्रभाव पार्दैन। नयाँ जनप्रतिनिधिहरूले शपथ ग्रहण नगरेसम्म शून्यताको अवधि हो। स्थानीय चुनाव सम्पन्न भइसकेपछि त्यसको निरन्तरतालाई रोक्ने कुनै किसिमको प्रावधान संविधानमा छैन। नियमित प्रशासनिक कामहरू कर्मचारीले गर्न सक्ने भए पनि कतिपय कामका लागि निर्वाचित तहलाई नै कुर्नुपर्ने कुरा आयोगका अधिकारीहरू पनि स्वीकार गर्छन्। आयोगका प्रवक्ता शर्मा अगाडि भन्छन्, बजेटका काम, एजेन्डाहरू प्रस्तुत गर्ने विषयमा निर्वाचितलाई नै कुर्ने हो। अरूको शपथ परभार ग्रहण जस्ता कुरा मन्त्रालयले हेर्दै जान्छ। एउटै मतपत्र गणना गर्न दुई देखि २० मिनेटसम्म लागेको छ। त्यसमाथि राजनीतिक दलको झन्झट अर्कोतिर छ। कानुनअनुसार सीमित स्थानीय तहलाई मात्र समस्या पर्ने हो।"
बजेटका प्राथमिकतामा असन्तुष्टि,"काठमाडौं : सरकारले आगामी आर्थिक वर्षको बजेटमा आत्मनिर्भर अर्थतन्त्रमा जोड दिने बताएको छ। कृषि, उद्योग, पर्यटनमा प्राथमिकता दिने संकेत गरेको छ। तर, अर्थविद्ले भने सरकारको घोषणाप्रति शंका व्यक्त गरेका छन्। अर्थमन्त्री जनार्दन शर्माले प्रतिनिधिसभामा पेस गरेको बजेटका सिद्धान्त तथा प्राथमिकताले अर्थतन्त्रमा आशा नजागेको उनीहरूको भनाइ छ। अर्थतन्त्रको संकट आत्मसात् नगरी सिद्धान्त तथा प्राथमिकता तय गरिएको अर्थविद् डा रमेश पौडेलले बताए। ठोसरूपमा बजेटका प्राथमिकता आउँछन् कि भन्ने थियो। तर औपचारिकतामा मात्रै सीमित हुने देखियो, डा पौडेल भन्छन्, बजेट कर्मकाण्डी आउने हो कि भन्ने संकेत देखा परे। विदेशी मुद्रा सञ्चिति घट्दै जानु, पुँजीगत खर्च बढ्न नसक्नु, रेमिट्यान्स घट्नुका साथै औपचारिक माध्यमबाट नआउँदा पनि अर्थमन्त्री जनार्दन शर्माले त्यसलाई बाइपास गरी सिद्धान्त र प्राथमिकता तय गरेको पौडेलले बताए। अर्थविद् डा डिल्लीराज खनाल सिद्धान्त तथा प्राथमिकतामा नाम उच्चारणले मात्रै आत्मनिर्भर अर्थतन्त्र नहुने बताउँछन्। आर्थिक संकटबाट पार पाउने गरी बजेट आउनुपर्छ, डा खनाल भन्छन्, तर, कर्मकाण्डीजस्तै आउने देखियो। नेपाल राष्ट्र बैंकको पछिल्लो तथ्यांकअनुसार व्यापारघाटा १३ खर्बभन्दा बढी छ। कृषिमै परनिर्भरता बढ्दो छ। कृषि आयात रोकिएको छैन। औद्योगिक वातावरण बन्न नसक्दा उद्योगी व्यवसायतिर मोडिन थालेका छन्। शब्दजाल मात्र बुनेर हुँदैन डा खनाल भन्छन्, उत्पादन बढाउन ठोस कार्यक्रम आउने अवस्था देखिएको छैन। दुई दशकदेखि बजेट प्रभावकारीरूपमा कार्यान्वयन हुन सकेको छैन। नीतिगत भन्दा कार्यान्वयनमा समस्या छ, पौडेल भन्छन् । महालेखा नियन्त्रक कार्यालयका अनुसार वैशाखसम्म ३१२८ प्रतिशत मात्रै पुँजीगत खर्च भएको छ। यसमा कुनै पनि सरकारले चासो नदिएको अर्थविद् बताउँछन्। अहिले निर्माण व्यवसायीले समेत सरकारले भुक्तानी नदिएको भन्दै निर्माण ठप्प पारेका छन्। सरकारले व्यवसायीलाई ५५ अर्बभन्दा बढी भुक्तानी दिएको छैन। पुँजीगत खर्च बढाउन शक्तिशाली अनुगमन आयोग बनाउनुपर्छ अर्थविद् पौडेलले भने, यसबाट अनावश्यक खर्च पनि रोकिन्छ। नीति तथा योजना हचुवाका भरमा बन्ने गरेका छन्। अर्थमन्त्री शर्माले त्यसलाई चिर्न सकेका छैनन्। अरूमा खर्च गरेपछि मात्रै विकास गर्नुपर्छ भन्ने भयो पौडेल भन्छन्, विकास प्राथमिकतामा परेन। सरकारले पुराना उद्योग बेचिसकेकाले उद्योग सञ्चालन गर्न समस्या हुन सक्ने पूर्वगभर्नर दीपेन्द्रबहादुर क्षेत्रीले बताए। कृषि र उद्योगमा प्रोत्साहन गर्ने उधल्लेख गर्नु स्वागतयोग्य भए पनि अन्तरमन्त्रालय समन्वय मिलाउन सक्नुपर्छ, क्षेत्री भन्छन्, उत्पादनको आधारमा अनुदान दिँदा व्यापार घाटा कम गर्न सकिन्छ। स्थानीय तहलाई संविधानअनुसार अधिकार सम्पन्न बनाएर प्राविधिक तथा संस्थागत क्षमता बढाउन जोड दिनुपर्ने अर्थविद् पौडेल बताउँछन्। राजनीतिक तरलता, स्थानीय तहको निर्वाचनलगायतका कारण यसपालिको बजेट पनि छलाङ मार्ने गरी आउन नसक्ने पूर्वअर्थसचिव कृष्णहरि बाँस्कोटाले दाबी गरे। बजेट भने पनि फ्रेमभन्दा बाहिर जान सक्दैनौं, बाँस्कोटा भन्छन्, स्रोत निश्चित छ । फड्को मार्ने खालको बजेट तत्कालै आउने देखिँदैन। राजनीतिक अस्थिरताका कारण पनि व्यवस्थापनमा कमजोरी रहेको उनी ठान्छन्। कतिपय प्रोजेक्ट सम्पन्न हुन वर्षौं लाग्ने भएकाले पनि त्यसको लगानी बढ्ने गरेको छ। त्यस्तै साधन र स्रोत पनि परिचालन गर्न पनि सरकारले ध्यान नदिएको अर्थविद् पौडेल बताउँछन्।"
"सत्तारुढ गठबन्धनलाई भारी बन्दै एमालेकी सुनिता डंगोल, श्रेष्ठभन्दा तेब्बर मतले अगाडि","काठमाडौं : काठमाडौं महानगरपालिकाको उपमेयरमा एमालेकी उम्मेदवार सुनिता डंगोलले २६ हजार मत कटाएकी छन्। शुक्रबार बिहानको मतपरिणाम अनुसार डंगोलले २६ हजार ५७५ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले ८ हजार ५९१ मत प्राप्त गरेका छन्। काठमाडौं महानगरको वडा नम्बर १, २,३, ४, ५, २८ र ३० को मतगणना सकिएको छ। वडा नं एकदेखि पाँचसम्म वडाध्यक्षमा एमाले र वडा नं २८ र ३० मा कांग्रेस विजयी भएको निर्वाचन अधिकृतको कार्यालयले जनाएको छ। थप मत परिणाम आउन बाँकी छ। यता काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले पनि २८ हजार मत कटाएका छन्। साहले सुरुदेखि नै निरन्तर अग्रता कायम राखेका छन्। काठमाडौं महानगरमा स्वतन्त्र उम्मेदवार बालेन्द्र चक्किँदै, २८ हजार मत नजिक"
विजय जुलुस मनाएर घर फर्किएका नवनिर्वाचित वडा सदस्यको मृत्यु,"राजविराज : शपथ ग्रहण गर्न नपाउँदै सप्तरीमा नवनिर्वाचित राजगढ गाउँपालिकाका वडा सदस्यको शुक्रबार मृत्यु भएको छ । राजगढ गाउँपालिका ५ धौनकी टोलका ६९ वर्षीय राजेन्द्र सुतिहारको अचानक मृत्यु भएको परिवारका सदस्यले जानकारी दिएका छन् । विजय पश्चात खुशी देखिएका सुतिहार गाउँको विकासका लागि अत्यन्त उत्साहित थिएँ । उनको अधुरो सपना बाँकी जनप्रतिनिधीले पुरा गर्नुपर्छ राजगढ गाउँपालिकाका अध्यक्ष ओमप्रकाश मण्डलले भनेविजयपछि उनले बुनेका सपनाहरू सुनाएका थिए र मिलेर गाउँको विकास गर्नुपर्छ भनेर योजनाहरू सुनाएका थिए । बुधबार साँझ आएको मत परिणाम अनुसार सुतिहार राजगढ गाउँपालिका वडा नम्बर ५ को वडा सदस्यमा जसपाको तर्फबाट उम्मेदवार रही विजयी भएका हुन् । निर्वाचित हुने दुई वडा सदस्यमा सर्वाधिक ४७४ मत ल्याएर सुतिहार निर्वाचित भएका हुन् । एमालेका उम्मेदवारलाई पराजित गर्दै वडा नम्बर ५ मा प्यानलसहित जसपाको जितमा उनी र हरी मण्डल निर्वाचित भए । मतपरिणाम सार्वजनिक भएपछि बिहीबार सँगै खुसीयालीसाथ विजय जुलुस मनाएर घर फर्किएका उनी खाना खाएर सुतेको तर बिहान घरमै मृत्यु भएको अवस्थामा फेला परेको स्थानीय किसुन साह बताउँछन् । मृतकका श्रीमती, २ छोरा र १ छोरी छन् ।"
नरहा गाउँपालिकामा एमाले विजयी,सिरहा : सिरहाको नरहा गाउँपालिकामा नेकपा एमालेका उम्मेदवार अध्यक्षमा रामप्रमोद यादव र उपाध्यक्षमा गुलाबदेवी चौधरी विजयी भएका छन्। अध्यक्ष पदमा यादवले २ हजार ६९५ मत प्राप्त गरेका छन् भने उनका निकटतम प्रतिद्वन्द्वी जसपाका रामस्वगारथ यादवले २ हजार ५१७ मत प्राप्त गरेका छन्। यसै गरी उपाध्यक्षमा एमालेकी गुलावदेवी चौधरीले २ हजार ५७१ मत प्राप्त गरेकी छन् भने उनका टिकटतम प्रतिद्वन्द्वी कांग्रेसकी अरहुल्लादेवी यादव २ हजार ३२३ प्राप्त गरेकी छन्।
अमेरिका र युरोपमा देखियो मंकिपक्स भाइरस,"लन्डन ( सिन्ह्वा) : कोरोना महामारीबाट प्रभावित अर्थतन्त्रलाई निको पार्दै अघि बढ्न प्रयासरत विश्व समुदायमा मंकिपक्स नामक भाइरसको संक्रमण देखिन थालेको छ। विश्व स्वास्थ्य संगठनले यो भाइरसबाट सावधानी अपनाउन विश्वका सबै मुलुकहरूलाई आग्रह गरेको छ। अफ्रिकामा पहिलो पटक पत्ता लागेको यो भाइरस सन् २००३ मा अमेरिकाको कैयौं सहरमा देखा परेको थियो। तर, त्यो समयमा भने भाइरस केही समयमै नियन्त्रणमा आएको थियो। भाइरसको संक्रमण उत्तर अमेरिकी मुलुक तथा युरोपमा पनि देखिएको विश्व स्वास्थ्य संगठनले जनाएको छ। सुरुमा बेलायतमा देखा परेको भाइरस अमेरिकाको टेक्सासमा पनि फैलिएको छ। भाइरसको संक्रमण नाइजेरियाको भ्रमणबाट अमेरिका फर्किएका व्यक्तिमा पुष्टि भएको हो। बिफरसँग मेल खाने यो भाइरसको लक्षण हात खुट्टाबाट सुरु भई शरीरभरि फैलिने गर्छ। यो रोगमा सुरुमा ज्वरो आउने, टाउको दुख्ने, मांसपेशी दुख्ने र पछि बिस्तारै शरीरभर पानीको फोका देखा पर्ने गर्छ। डब्ल्यूएचओका अनुसार मंकिपक्स एक सरुवा रोग भएका कारण उच्च सतकर्ता अपनाउनुपर्ने हुन्छ। अमेरिकामा मंकिपक्स पुष्टि भएका व्यक्तिलाई छुट्टै निगरानी बढाइएको छ।"
"काठमाडौं महानगरमा स्वतन्त्र उम्मेदवार बालेन्द्र चक्किँदै, २८ हजार मत नजिक",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले झण्डै २८ हजार मत ल्याएका छन्। साहले सुरुदेखि नै निरन्तर अग्रता कायम राखेका हुन्। शुक्रबार बिहानसम्ममा बालेन्द्रले २७ हजार ९६७ मत प्राप्त गरेका छन्। उनलाई पछ्याइरहेका एमालेका उम्मेदवार केशव स्थापितले १४ हजार ७८२ मत प्राप्त गरेका छन्। बालेन्द्रले केशवलाई १३ हजार १८५ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १४ हजार ४३९ मत प्राप्त गरेकी छन्।
निर्वाचनमा ३२८ आपराधिक घटना,"काठमाडौं : स्थानीय तह निर्वाचनको समयमा देशभर ३ सय २८ वटा आपराधिक घटना भएका छन्। सबै घटना निर्वाचन केन्द्रित भएको प्रहरीले जनाएको छ। नेपाल प्रहरीका प्रवक्ता विष्णुकुमार केसीका अनुसार निर्वाचन बिथोल्न लागि पर्ने समूह र व्यक्तिलाई घटनाको प्रकृति हेरेर मुद्दासमेत चलाइएको छ। वैशाख ११ देखि ३० सम्ममा सबैभन्दा धेरै राजनीतिक झडप भएको र बाँकी समय उच्छृङ्खल गतिविधि, वादविवाद र तोडफोडका घटना भएको प्रहरीले उल्लेख गरेको छ। प्रहरीको तथ्यांकअनुसार सबैभन्दा बढी ७४ वटा राजनीतिक झडप भएका छन्। व्यक्तिगत र राजनीतिक झडपमा परी २७ जना म्यादी प्रहरी घाइते भएका छन्। निर्वाचनका समयमा झडपका घटना धेरै भए। २७ वटा व्यक्तिगत झडपसमेत हुँदा उम्मेदवार पनि घाइते हुने अवस्था आयो, प्रहरी प्रवक्ता केसीले भने, देशभर निर्वाचन विरोधी गतिविधि २५ वटा भएका थिए। शंकास्पद वस्तु फेला पर्ने क्रम पनि यो समयमा बढी भए। प्रहरीका अनुसार यो अवधिमा १७ वटा उच्छृङ्खल गतिविधि हुनुको साथै १५ वटा तोडफोड र १२ वटा वादविवादका घटना भएका छन्। विभिन्न घटनामा १० जना उम्मेदवार घाइते भएका थिए भने १० वटा शंकास्पद वस्तु फेला परेको प्रहरीको तथ्यांकमा उल्लेख छ। विभिन्न घटनामा ७ वटा मुद्दा चल्ने अपराध भएको र मुद्दा प्रक्रिया अघि बढेको प्रहरीले जनाएको छ।"
माओवादी केन्द्रको गढ रुकुम पश्चिम मुसिकोटमा १३ मतान्तरले कांग्रेस विजयी,"जाजरकोट : रुकुम पश्चिमको मुसिकोट नगरपालिकाको मेयरमा नेपाली कांग्रेसका महेन्द्र केसी विजयी भएका छन्। केसीले ६ हजार ९१४ मत प्राप्त गर्दा उनका निकटतम प्रतिद्वन्द्वी नेकपा माओवादी केन्द्रका वसन्तकुमार शर्माले ६ हजार ९०१ मत प्राप्त गरेका छन्। यस्तै उपमेयरमा नेकपा एकीकृत समाजवादीका विमलकुमार पुन विजयी भएका छन्। उनले ६ हजार १४० मत प्राप्त गर्दा निकटतम प्रतिद्वन्द्वी एमालेका थलबहादुर ओलीले ५ हजार ९८५ मत प्राप्त गरेका छन्। १४ वडा रहेको यस नगरपालिकामा १, २, ३, ५ , ८ र १४ नेपाली कांग्रेसले जितेको छ भने ४, ६, ७, ९, १०, ११, १२ र १३ नम्बर वडा नेकपा माओवादी केन्द्रले जितेका छन्। नेकपा एमालेले एउटा वडा पनि जित्न सकेन। मुसिकोटमा नेपाली कांग्रेस र नेकपा एमाले, नेकपा माओवादी केन्द्र, नेकपा एकीकृत समाजवादी, जसपाको गठबन्धन थियो। २०७४ सालको स्थानीय तह निर्वाचनमा पनि मुसिकोट नगरपालिका प्रमुख र उपप्रमुखमा माओवादी केन्द्रको विजयी भएको थियो। यो अर्थमन्त्री जनार्दन शर्माको पालिका हो।"
पत्रकारिता छाडेर जनप्रतिनिधि,"बाजुरामा पत्रकारिता गरिरहेका अमर खड्का र नन्दा थापा निर्वाचित भएका छन्। एमालेबाट उम्मेदवारी खड्का प्रमुख र थापा उपप्रमुखमा निर्वाचित भएका हुन्। खड्का प्रतिद्वन्द्वी नेपाली कांग्रेसका उम्मेदवार धनराज पण्डित भन्दा ४ सय ६७ मत बढी ल्याएर विजयी भएका हुन्। उनले ४ हजार १९ मत ल्याएका हुन्। धनराज पण्डित पनि पूर्वपत्रकार हुन्। खड्कासँग पराजित पण्डितले ३ हजार ५ सय ५२ मत ल्याए। खड्का केही वर्षअघि काठमाडौंमा दृष्टी साप्ताहिकमा काम गरेका थिए। खड्का बाजुरा आएपछि एमालेबाट राजनीतिमा सक्रिय भए। यस्तै, उपप्रमुख जितेकी थापा पनि पत्रकार हुन्। उनले ४ हजार २ सय ३३ मत पाइन्। उनले कांग्रेसकी उम्मेदवार राधिका सिंहलाई पराजित गरिन्। उपप्रमुख थापाले प्रतिपक्ष उम्मेदवार सिंहभन्दा ८ सय ८२ मत बढीले जितेकी छन्। थापा यसअघि सक्रिय पत्रकारितामा थिइन्। हाल उनी प्रेस चौतारी नेपाल बाजुराकी अध्यक्ष पनि छन्। त्यस्तै, शिखर नगरपालिकाको उपमेयरमा सुनीता रावल र आदर्श गाउँपालिकाको उपाध्यक्षमा लक्ष्मी रोकाया विजयी भएका छन्। ती दुवै कांग्रेसका तर्फबाट उम्मेदवार बनेका थिए। उपमेयर रावल दशक अगाडिदेखि रेडियो नेपाल सुदूरपश्चिम प्रादेशिक प्रसारण केन्द्र दिपायलमा कार्यरत थिइन्। शिखरको उपप्रमुखमा नेकपा एमालेका उम्मेदवार लक्ष्मीदेवी मल्ललाई पराजित गर्दै रावल ६४२६ मत ल्याएर विजयी भएकी हुन्। त्यसैगरी, आदर्शकी उपाध्यक्ष रोकाया नेपाल प्रेस युनियन डोटी शाखाकी उपाध्यक्ष हुन्। प्रतिद्वन्द्वी एमालेकी जानकी शाही खड्कालाई पराजित गर्दै रोकाया ३०५१ मतका साथ विजयी भएकी हुन्। जाजरकोटका ३ पत्रकारले जनप्रतिनिधि बन्ने अवसर पाएका छन्। पत्रकारिता क्षेत्रमा हुँदादेखि नै जनताको सेवा गरेका र राजनीतिक पहुँच बनाएका कारण बारेकोट गाउँपालिकाको अध्यक्षमा वीरबहादुर गिरी, नलगाड नगरपालिकामा वडाध्यक्ष बद्री पन्त र भेरी नगरपालिकाको वडाध्यक्षमा बसन्तप्रसाद शर्मा निर्वाचित भएका हुन्। बारेकोट गाउँपालिकाको अध्यक्षमा निर्वाचित गिरी नेकपा एमालेबाट उम्मेदवार बनेका थिए। सत्ता गठबन्धनका साझा उम्मेदवार कांग्रेसका महेन्द्र शाहलाई पराजित गर्दै गिरी विजयी भएका हुन्। ४३ वर्षीय गिरी यसअघि प्रेस चौतारी नेपालको केन्द्रीय उपाध्यक्ष थिए। पत्रकारिताबाट मात्र समाजमा रहेका विकृति र विसंगति हटाउन नसकिने भएकोले असल समाज निर्माणका लागि राजनीतिमा लागेको नवनिर्वाचित अध्यक्ष गिरीको भनाइ छ। मनोनयन दर्ता गर्दाको दिनसम्म सरकारी सञ्चारमाध्याम नेपाल टेलिभिजन र रेडियो नेपालमा रिपोटिङ गरिरहेका ३० वर्षीय बद्री पन्त कांग्रेसको तर्फबाट नलगाड४ को वडाध्यक्ष निर्वाचित भएका छन्। त्यस्तै, पत्रकारिता र समाजसेवामार्फत पहिचान बनाएका ३२ वर्षीय वसन्तप्रसाद शर्मा भेरी नगरपालिका४ को वडाध्यक्ष निर्वाचित भएका छन्। पदमबहादुर सिंह बाजुरा, खगेन्द्रबहादुर सिंहडोटी, राजेन्द्र कार्कीजाजरकोट :"
"कांग्रेसको विजय जुलुसमा एमालेको आक्रमण, ६ जना घाइते","वीरगन्ज : वीरगन्ज महानगरपालिका वडा नम्बर २७ मा नेपाली कांग्रेसको विजय जुलुसमा सहभागीमाथि आक्रमण हुँदा ६ जना घाइते भएका छन्। वीरगन्ज २७ को वडा अध्यक्षमा कांग्रेसका हृदयनारायणप्रसाद कुर्मी विजयी भएपछि बिहीबार राति कांग्रेसले विजय जुलुस निकालेको थियो। कांग्रेसको विजय जुलुसमा वडाअध्यक्षमा पराजित एमालेका प्रदीपकुमार यादवका समर्थकहरुले आक्रमण गर्दा विजय जुलुसमा सहभागी ६ जना घाइते भएका हुन्। जुलुसमा एमालेबाट पराजित यादव र उनका समर्थकहरुको समूहले आक्रमण गरेको कांग्रेसको आरोप छ। आक्रमणमा परी स्थानीय ५८ वर्षीय नेमा रेशा, ३० वर्षीया आयसा भन्ने मुन्नी खातुन, ४० वर्षीय मलिक नुनिया, १८ वर्षीय मोहमद नुराइन, ४२ वर्षीय मोहमद मियाँ र १९ वर्षीय जाहिर हवारी घाइते भएका हुन्। उनीहरु मध्ये अधिकांशको टाउकोमा चोट लागेको छ। घाइते सबैको अवस्था सामान्य रहेको प्रहरीले जनाएको छ। घाइतेमध्ये ४ जना उपचारपछि घर फर्किए सकेका तथा महम्मद मियाँ र आयसा खातुनको वीरगन्ज स्थित नारायणी अस्पतालमै उपचार भइरहेको प्रहरीले जनाएको छ। वीरगन्ज महानगरपालिकाको वडा नम्बर २७ को वडाअध्यक्षमा १ हजार ५१६ मतका साथ कांग्रेसका कुर्मी विजयी भएका थिए। निवर्तमान वडा अध्यक्ष एंव एमाले उम्मेदवार यादव भने कुर्मीभन्दा ४०५ मत कम अर्थात १ हजार ११६ मत पाएर पराजित भएका थिए। प्रहरीले घटनामा संलग्न भएको आरोपमा वडाध्यक्षमा पराजित यादवसहित तीन जनालाई नियन्त्रणमा लिएको छ। यादव सहित ३३ वर्षीय नुर महमद र ३५ वर्षीय शर्माप्रसाद कुशवाहालाई प्रहरीले नियन्त्रणमा लिएको हो। घाइतेहरुले आक्रमणमा वडाअध्यक्षमा पराजित निवर्तमान वडाअध्यक्ष यादवको प्रत्यक्ष संलग्नता रहेको आरोप लगाएपछि सोधपुछका लागि उनीसहित ३ जनालाई ल्याइएको पर्साका प्रहरी प्रवक्ता प्रहरी नायव उपरीक्षक ओमप्रकाश खनालले जानकारी दिए।"
महत्त्वाकांक्षी बजेट,"सरकारले यस वर्ष १७ खर्ब ४५ अर्बको बजेट ल्याउन लागेको छ। यो साह्र्रै ठूलो र महत्त्वाकांक्षी बजेट हो। योभन्दा बढी आवश्यकता भए पनि खर्च गर्ने क्षमतामा सुधार नगरी ठूलो आकारको बजेट ल्याउनु उचित हुँदैन। देश संघीयतामा गएसँगै तीनजना अर्थमन्त्रीले बजेट ल्याएका छन्। विष्णु पौडेल, डा युवराज खतिवडा र जनार्दन शर्माले ल्याएको प्रतिस्थापन बजेट पूर्णरूपमा कार्यान्वयन हुन सकेन। प्रत्येक वर्ष मध्यावधि समीक्षा गर्दा बजेटको आकार घटाइएको छ। उनीहरूले पेस गरेको बजेटभन्दा संशोधित बजेट धेरै कम छ। त्यही संशोधित बजेट पनि राम्रोसँग खर्च गर्न हुन सकेको छैन। खासगरी पुँजीगत खर्च हुन समस्या भइरहेको छ। नेपालको बजेट खर्च गर्ने संरचनामा सुधार हुनै सकेको छैन। राजनीतिक अस्थिरताका कारण खर्च गर्ने अवस्था नाजुक छ। अहिलेको परिस्थिति हेर्दा १४१५ खर्बको बजेटभन्दा धेरै खर्च गर्ने हाम्रो संरचना नै छैन। त्यो भन्दामाथि खर्च गर्ने यो संरचना र राजनीतिक अस्थिरताले सम्भव नदेखिए पनि सरकारले ठूलो आकारको बजेट ल्याउन छोडेको छैन। ठूलो आकारको बजेट खर्च गर्न संरचना दह्रो बनाउनु पर्छ। त्यसो हुँदा जति ठूलो बजेट बनाए पनि खर्च गर्न सकिन्छ। तर, यही संरचनामा सम्भव छैन। समीक्षाका क्रममा घटाउनुको विकल्प नै हुँदैन। रातो किताबमा एकथरी आयोजना ल्याउने, फागुनचैत भएपछि नयाँ आयोजना टुप्लुक्क घुसार्ने चलन बढेको छ। अधिकांश खर्च जेठ असारमा गर्ने गरिएको छ। पछिल्लो समयमा असारे विकास शब्दले व्यापकता पाउन लागेको पनि यही कारणले गर्दा हो। केही आयोजनामा पर्याप्त बजेट सरकारले दुई दर्जनभन्दा बढी राष्ट्रिय गौरवका आयोजना अघि बढाएको छ। तर, बजेट अभावका कारण समयमै पूर्ण हुन सकिरहेका छैनन्। यीमध्ये यस वर्ष केही गौरवका आयोजनामा मात्रै पर्याप्त बजेट विनियोजन गर्नुपर्छ। अरूलाई केही वर्ष थमौती राख्दा पनि कुनै फरक पर्दैैन। एक डेढ वर्षमै सकिने आयोजना छनोट गरी त्यस्ता आयोजनामा मनग्ये बजेट विनियोजन गर्न सके त्यसले जीडीपीमा योगदान बढ्नुका साथै राजस्व पनि बढाउँछ। माथिल्लो तामाकोसी, मेलम्ची, मध्यपहाडी सडक, पोखरा, भैरहवा क्षेत्रीय तथा अन्तर्राष्ट्रिय विमानस्थललगायत छिटो सकिने आयोजनामा पर्याप्त बजेट विनियोजन गर्नुपर्छ। दुईचारवटा आयोजना बाह्रैमहिना कार्यान्वयनमा ल्याउन सके त्यसले अर्थतन्त्रमा योगदान बढाउँछ। मूल्यवृद्धि रोक्न मौज्दात रुसयुक्रेनको द्वन्द्व तत्काल अन्त्य हुने देखिँदैन। एक वर्ष अझै जाने देखिन्छ। द्वन्द्व एक वर्ष लम्बिँदा पेट्रोलमा बढी पैसा तिर्नुुपर्छ। यसले खाद्यन्नलगायत उपभोग्य वस्तुको मूल्य अकासिन्छ। अहिले पनि मूल्य बढी नै छ। यता हाम्रो उत्पादनको अवस्था भने बढ्न सकेको छैन। सरकारले अत्यावश्यक वस्तुको मौज्दातमा तीनचार खर्ब बजेट छुट्ट्याएर मूल्यवृद्धि रोक्न ध्यान दिनुपर्छ। खाद्य व्यापार कम्पनी, साल्ट ट्रेडिङ कम्पनी, नेपाल आयल निगम, कृषि सामग्री कम्पनी लिमिटेडलाई एक वर्ष धान्न पुग्ने गरी बजेट दिनु पर्छ। रासायानिक मल, पेट्रोलियम पदार्थ, चिनी, नुन, चामल, खानेतेललगायत वस्तु एक वर्ष पुग्ने गरी मौज्दात राख्न सके मूल्यवृद्धि नियन्त्रण गर्न सकिन्छ। अहिले डरलाग्दो मुद्रास्फीति छ। मनग्य मात्रामा आपूर्ति भएमा बजारमा कृत्रिम महँगी बढ्ने सम्भावना रोकिन्छ। सरकारले मौज्दात राख्नेबित्तिकै व्यवसायीले उपभोक्तालाई मनमौजी मूल्य थोपर्न सक्दैनन्। अभाव हुन नदिन सरकारले अत्यावश्यक वस्तु बिक्री गर्छ भन्ने सन्देश जानेबित्तिकै मूल्यवृद्धि हुन पाउँदैन। त्यसकारण आउने बजेटमा उपभोक्तालाई राहत दिन अत्यावश्यक उपभोग्य वस्तुको मौज्दात राख्न सरकारले ध्यान दिनुपर्छ। सम्पन्न हुन धेरै वर्ष लाग्ने विकास आयोजना एकदुई वर्ष रोकेर केही फरक पर्दैन। मेलम्ची ३० वर्ष भइसक्यो के बिग्रिएको छ र ? बूढीगण्डकी सुरु भएको पनि कति वर्ष भइसक्यो। लगानीमा सुधार सरकारले लगानी गर्ने वातावरण तयार गर्नुपर्छ। प्रक्रियागत सरलीकरण गर्नु पर्छ। विदेशी लगानी ल्याउन ऐन, नियमावली, कार्यविधि बनाएको भने पनि लगानीकर्ताले अझै धेरै झन्झट बेहोर्नुपर्ने अवस्था छ। सरकारी नेता र कर्मचारीको मनस्थितिमा पटक्कै सुधार छैन। जस्तो बूढीगण्डकी एउटा प्रधानमन्त्रीले एउटा कम्पनीलाई दिने, अर्को प्रधानमन्त्रीले खोस्ने र अर्कोलाई दिने गरेका छन्। अब सम्पूर्ण काम अनलाइनबाट हुने व्यवस्था हुनु पर्छ। जुनसुकै देशका लागि सम्बन्धित देशबाटै लगानीका लागि प्रस्ताव गर्न सक्ने व्यवस्था हुनु पर्छ। उद्योग विभाग, कम्पनी रजिस्ट्रार, राष्ट्र बैंक, कर कार्यालय जानै नपर्ने व्यवस्था ल्याउनु पर्छ। सबै काम अनलाइनबाट हुने व्यवस्था हुन सके स्वदेशी तथा विदेशी लगानी बढ्ने निश्चित छ। विश्व बैंकले हरेक वर्ष डुइङ बिजनेस इन्डिकेटर निकाल्छ। जग्गा, कर, वातावरण परीक्षणलगायत प्रक्रिया पूरा गर्न कति समय लाग्छ भन्ने स्पष्ट देखाइएको हुन्छ। त्यसकारण ७५ प्रतिशत प्रक्रिया मात्रै घटाइदियो भने उद्योगीव्यवसायीहरू उत्साहित हुन्थे। वैदेशिक लगानी पनि पर्याप्त आउँथ्यो। दुई वर्षदेखि एकल बिन्दु सेवा खोलिएको छ। तर यसले पूर्णता पाउन सकेको छैन। राष्ट्र बैंक, कर कार्यालय, भन्सारका कर्मचारी एकल बिन्दु सेवामा रहे पनि सबै त्यहाँ हुँदैनन् भए पनि उनीहरूले पूर्ण अधिकार पाउन सकेका छैनन्। केही परे सोध्न जाने गरिएको छ। एकलबिन्दु सेवा भनिए पनि व्यवहारमा कार्यान्वयन भएन। त्यहाँ जाने मान्छेलाई सम्बन्धित निकायले सम्पूर्ण अख्तियारी दिनु पर्छ। अनावश्यक खर्च घटाउनै पर्छ अर्थ मन्त्रालयले दुई वर्षअघि डा डिल्लीराज खनालको उच्चस्तरीय सार्वजनिक खर्च पुनरावलोकन आयोग गठन गरेको थियो। त्यसले सरकारलाई प्रतिवेदन बुझाए पनि अझै सार्वजनिक गरिएको छैन। सार्वजनिक गर्न सरकार डराइरहेको अवस्थामा प्रतिवेदन कार्यान्वयनमा ल्याउँछ भन्ने विश्वास नै छैन। प्रतिवेदनले चालू र पुँजीगत गरी वर्षको चार खर्ब खर्च बचाउन सकिन्छ भन्ने देखिएको छ। आगामी वर्षमै चार खर्ब घटाउन नसकिए पनि सुरुवातमा ५० अर्ब त घटाएर देखाउन सकिन्छ। खर्च घटाउनु भनेको पनि राजस्व बढ्नु सरह नै हो। संविधानले तीन तहको सरकारको क्षेत्राधिकार तय गरेको छ। तर, संघीय सरकारले पालिकाको काम पनि छोड्न चाहँदैन। प्रदेशको काम पनि संघीय सरकारले ओगेटेको छ। अनावश्यक खर्च घटाउनुका साथै पुँजीगत खर्च गर्ने क्षमता बढाउन सके १७ खर्ब होइन २० खर्ब बढीको बजेट ल्याउँदा पनि हुन्छ। निजामती सेवा पुँजीगत खर्चमुखी भएन। तर, चालू खर्च गर्न सिपालु देखियो। यसरी विकास खर्च गर्न नसक्ने स्थिति आउनु दुःखद् कुरा हो। विकास प्रशासन समूह आवश्यक २०४८ सालमा गिरिजाप्रसाद कोइरालाको सरकारका अर्थमन्त्री महेश आचार्यले राजस्व समूह गठन गरे। त्योभन्दा अगाडि राजस्व परिचालनको जीडीपीमा १० प्रतिशत पनि योगदान थिएन। अहिले राजस्व जीडीपीमा दक्षिण एसियामा सबैभन्दा धेरै छ। जीडीपीमा २० प्रतिशतभन्दा बढी पुग्नु राजस्व समूहको ठूलो देन छ। त्यहीबाट शिक्षा सिकेर विकास प्रशासन समूह बनाउनुपर्छ। राजस्व समूह गठन गरेजस्तै निजामती सेवामा विकास प्रशासन समूह गठन गरी त्यहाँ काम गर्ने कर्मचारीलाई त्यसै वरिपरि मात्रै सरुवा गर्ने व्यवस्था हुनुपर्छ। भौतिक, सिँचाइ, सहरीलगायत पूर्वाधार क्षेत्रमा मात्रै सरुवा हुने व्यवस्था गर्दा मात्रै पनि विकास खर्च गर्ने क्षमता बढाउन सकिन्छ। हाम्रो आवश्यकता हेर्दा १७ खर्बले पुग्ने होइन। तर, खर्च गर्ने क्षमता नबढाई हचुवाको भरमा बजेट बनाउनु हुँदैन। रोगी बिरामीलाई डोजभन्दा बढी औषधि खुवाइदियो भने मर्ने सम्भावना भएजस्तै ठूलो आकारको बजेट बनाउँदा कार्यान्ववयन नभई असफल हुन्छ।"
प्रचार सामाग्री आफैं हटाउँदै उम्मेदवार,"रौतहट : चुनाव सकिएको एकसाता बित्न लाग्यो। जिल्लाको धेरै पालिकाको टोलटोलमा प्रचारका लागि टागिएका झण्डाहरु अलपत्र छन्। बजार टोल नै झण्डा, ब्यानरले छोपे जतिकै छ। चन्द्रपुरका सडक किनारका बिजुलीका पोल, रुखमा पनि राता, सेता झण्डा हजारौं टागिएका थिए। तर रौतहटको चन्द्रपुर नपा ४ का नेकपा माओवादी केन्द्रका वडाअध्यक्षका उम्मेद्वार डिमकुमार दुलालले वडाका विभिन्न टोलमा राखेको झण्डा निकाल्ने अभियान थालेका छन्। जितेकाहरु विजय जुलुसमा छन्। भोजमा, खुशी साटासाटमा छन् तर हारेका यी उम्मेद्वार भने मतदातालाई धन्यवाद दिंदै झण्डा संकलनमा व्यस्त छन्। दुलालले भने, 'चुनाव हारे पनि चन्द्रपुरको मुख्य बजार रहेको वडालाई सफा र सुन्दर बनाइराख्ने दायित्व हामी सबैको हो।' मुख्य चोक बजार रहेको वडामा नेकपा माओवादी केन्द्रले राखेको झण्डा, ब्यानर हटाउन लागेको दुलालले बताए। आफ्ना शुभचिन्तकसहित बिहीबारदेखि नै उम्मेद्वार दुलाल यो अभियानमा छन्। पछि पनि झण्डा काम लाग्ने र चोक, बजार सफा पनि देखिने भएकाले चुनावमा राखिएका सामाग्री हटाउन नेता कार्यकर्ताहरुलाई सुझाउ दिएको नेकपा माओवादी केन्द्रका रौतहट इन्चार्ज तथा केन्द्रीय सदस्य युवराज भट्टराईले बताए। सबै पार्टीले यसरी नै झण्डा, व्यानर हटाएर बजार सफा बनाउनु पर्ने सर्वसाधारणको समेत सुझाव रहेको छ।"
गौशालामा लोसपाले खाता खोल्यो,"गौशाला : लोकतान्त्रिक समाजवादी पार्टीले महोत्तरीको गौशालामा खाता खोलेको छ । वडा नं १० को वडाअध्यक्षमा लोसपाका उम्मेदवार विष्णुकुमार महतो (मुकेश) विजयी भएका हुन्। महतोले ८४६ मत प्राप्त गरी वडा नं १० बटौवा भरतपुर अध्यक्षमा निर्वाचित भएका छन् । उनका प्रतिद्वन्द्वी माओवादीका उम्मेदवार मो शेष जलीलभन्दा १६९ मत बढी ल्याएर विजयी भएका हुन् । जलीलले ६७७ मत प्राप्त गरेको छन् । त्यस्तै अर्का वडाअध्यक्ष नेपाली कांग्रेसका उम्मेदवार रोशन भण्डारीले १२६ मत प्राप्त गरेका थिए । जनता समाजवादी पार्टीका उम्मेदवार राजकिशोर महतोले ७६ मत प्राप्त गरेको निर्वाचन अधिकृतको कार्यालय गौशालाले जनाएको छ । सोही वडाका नेकपा एमालेका सत्यनारायण मण्डलले १०८, जनमतले ३ मत ल्याएका छन् भने बहुजन एकता पार्टी रामप्रगास मोचीले १५३ मत हासिल गरेको निर्वाचन अधिकृतको कार्यालयले जनाएको छ । १२ वडा रहेको गौशालामा जनता समाजवादी पार्टीको तर्फका ५, नेपाली कांग्रेसका ३, नेकपा माओवादीका १ र लोकतान्त्रिक समाजवादी पार्टीका १ वडाअध्यक्ष जितेको छ। अहिले वडा नं ११ र १२ को मतगणना जारी रहेको छ ।"
सुरक्षितपालिकामै पराजित,राजविराज : सप्तरीमा मतगणनासम्पन्न ११ पालिकामा निवर्तमान प्रमुख र अध्यक्षहरू पराजित भएका छन्। २०७४ को निर्वाचनमा प्रतिद्वन्द्वी रहेकाहरूले नै शीर्ष नेताहरूको विरासत ढालेका हुन्। हनुमाननगर कंकालिनी नगरपालिकाका निवर्तमान प्रमुख शैलेशकुमार साह जनमत पार्टीका वीरेन्द्र माझीसँग १ सय ६१ मतान्तरले पराजित भए। यो पालिकालाई जसपाले सबैभन्दा सुरक्षित ठानेको थियो। साह मधेस प्रदेशका सामाजिक विकासमन्त्री नवलकिशोर साह सुडी रामबाबुका छोरा हुन्। यसअघि राष्ट्रिय जनता पार्टी नेपालबाट प्रमुखमा निर्वाचित उनी पार्टी विभाजनका बेला बुवासँगै जसपामा बसेका हुन्। हनुमाननगर क्षेत्र र पार्टीमा नवलकिशोरको राजनीतिक वर्चस्वकै कारण गत निर्वाचनमा टिकट पाएर प्रमुखमा निर्वाचित भएका थिए। त्यसपछि उनको परिचय रामबाबुका छोराबाट मेयरमा परिणत भएको थियो। लोसपा वरिष्ठ नेता तथा राष्ट्रियसभा सदस्य शेखरकुमार सिंहका छोरा सतिशकुमार सिंहको तिलाठी कोइलाडी गाउँपालिका अध्यक्षमा दोहोरिने इच्छा पूरा भएन। शेखरकुमार राजपा उपाध्यक्ष हुँदा सतिशकुमार गत चुनावमा टिकट हात पारेर अध्यक्ष निर्वाचित भएका थिए। यसपटक उनी कांग्रेसका अरुणकुमार मण्डलसँग १ हजार ४ सय ७८ मत अन्तरले पराजित भएका हुन्। कांग्रेसका कृष्णप्रसाद ढकालले सप्तकोसी नगरपालिकाका निवर्तमान प्रमुख उत्तमकुमार शर्मालाई १ हजार ५ सय २ मत अन्तरले पराजित गरेका छन्। ढकाल गत निर्वाचनमा तेस्रो स्थानमा सीमित भएका थिए। शर्मा एमाले मधेस प्रदेश कमिटीका सदस्य हुन्। अग्निसाइर कृष्णसवरन गाउँपालिकामा गत निर्वाचनमा तेस्रो स्थानमा मात्रै थिए एमालेका दीनानाथ चौधरी। उनले निवर्तमान गाउँपालिका अध्यक्ष कांग्रेसका परशुराम चौधरीलाई ९ सय ८६ मत अन्तरले पराजित गरेका छन्। बलान बिहुल गाउँपालिकाका निवर्तमान अध्यक्ष दयानन्द गोइत यो निर्वाचनमा तेस्रो स्थानमा झरेका छन्। जनमत पार्टीका खेमचन्द्र यादव २ हजार ९ सय ९४ मत ल्याएर अध्यक्षमा निर्वाचित भएका छन्। राजगढ गाउँपालिकामा एमालेका ओमप्रकाश मण्डल निर्वाचित भएका छन्। निवर्तमान अध्यक्ष कांग्रेसका परमानन्द यादवले तेस्रो स्थानमा मात्रै मत पाएका छन्। विष्णुपुर गाउँपालिकाका निवर्तमान अध्यक्ष कांग्रेसका लीलाम्बर यादवलाई जसपाका उमेशप्रसाद यादवले ३ सय ४५ मतान्तरले पराजित गरेका छन्। तिरहुत गाउँपालिकामा भने कांग्रेसका विजयकुमार यादवले निवर्तमान अध्यक्ष जसपाका हेमन्तकुमार बहडखेरलाई ५ सय ७० मतान्तरले पराजित गरे। महादेवा गाउँपालिकामा लोसपाका सुनिलकुमार मण्डलले निवर्तमान अध्यक्ष दीपककुमार यादवलाई २ हजार ३ सय ६५ मत अन्तरले पराजित गरे। गत निर्वाचनमा संघीय समाजवादी फोरमबाट निर्वाचित यादव यसपटक जसपाले उम्मेदवार नबनाएपछि कांग्रेसबाट उठेका थिए। सभासद सदरुल मियाँ हकका छोरा हेमायुँ हकले पनि दोहोर्याएर खडक नगरपालिका प्रमुख बन्न पाएनन्। उनी माओवादी केन्द्रका जयप्रकाश चौधरीसँग ८ सय १५ मतान्तरले पराजित भएका छन्। राजविराजका निवर्तमान नगर प्रमुख शम्भुप्रसाद यादव पनि अघिल्लै प्रतिद्वन्द्वी जसपाका भीमराज यादवसँग साढे ३ हजार मतान्तरले पराजित भएका छन्।
लोपोन्मुख समुदायका एक्लो वडाध्यक्ष जसले गठबन्धनलाई ३ मतले पराजित गरे,"उदयपुर : स्थानीय तह निर्वाचनमा उदयपुरमा पहिलोपटक लोपोन्मुख समुदायबाट प्रतिनिधि चुनिएका छन्। जिल्लाको पश्चिमी क्षेत्र कटारी नगरपालिका ११ को वडाध्यक्षमा अनन्त हायु विजयी भएसँगै प्रतिनिधित्व सुनिश्चित भएको हो। नेकपा एमालेकोतर्फबाट उमेदवार बनेका हायुले गठबन्धन नेकपा माओबादी केन्द्रका उमेदवार दिपक बुढाथोकीलाई ३ मतको अन्तरले पराजित गरेका हुन्। निर्वाचन अधिकृतको कार्यालयले दिएको जानकारी अनुसार हायुले ४ सय १५ र बुढाथोकीले ४ सय १२ मत प्राप्त गरेका छन्। बुढाथोकी २०७४ को निर्वाचनबाट वडाध्यक्ष पदमा निर्वाचित भएका थिए। ३९ वर्षीय हायु भन्छन्, मजबुद गठबन्धनलाई पराजित गर्न सक्नु मेरो सौभाग्य हो।' अघिल्लो चुनावमा पार्टीका उमेदवार पराजित भएपछि गाउँमै बसेर मिहीन ढंगले संगठन बनाउँदाको परिणाम यतिबेला देखिएको उनको भनाइ छ। नेकपा एमालेबाट निर्वाचित भए पनि विनाभेदभाव सबैलाई समेटेर समृद्ध वडा बनाउने योजनामा छु,' उनले भने, मेरो लागि सबै बराबरी हो, पार्टी, कार्यकर्ता र जनताले मप्रति गरेका विश्वास र सम्मानलाई सधैव आत्मसाथ गरेर अघि बढ्छु।' एसएलसी उर्तीण गरेपछि पशुसम्बन्धि भेटरेनरी जेटिए अध्ययन पूरा गरेका हायुका लागि त्यहीँ भेटनरी पेसा चुनाव जित्ने आधार भएको स्थानीय बताउँछन्। गाउँघरमा पशुचौपाया सामान्य बिरामी हुँदासमेत रातदिन नभनी सेवामा दौडिने हायुलाई निर्वाचित वडाध्यक्ष त्यसमा पनि गठबन्धनलाई पराजित गर्न निकै चुनौती थियो। सानै उमेरदेखि राजनीतिप्रति चासो लिए पनि हायुले २०६४ सालमा एमालेको संगठित सदस्य लिइ राजनीतिक यात्रामा होमिएका हुन्। डेढ दशक बढीको राजनीतिक अनुभव बटुलेका हायु वडा कमिटी, इलाका कमिटी हुँदै हाल पार्टीको जिल्ला कमिटी सचिवालय सदस्य तथा कटारी नगरपालिका इन्चार्जको जिम्वेवारी छ। द्वन्द्वकालीन समयमासमेत हिम्मत गरेर गाउँ बसेका हायु पार्टीको २०६६ देखि निरन्तर जिल्ला कमिटी सदस्य छन्। उनले वडा, गाबिस, इलाका कमिटीको जिम्मेवारीसमेत सम्हाली सकेका छन्। भौगोलिक हिसावले विकट क्षेत्र मानिने वडानं ११ मा हायु समुदायको ५ घर र ३५ वटा मत रहेको उनले बताए।"
सिरहाको कल्याणपुर नगरपालिका प्रमुख र उपप्रमुखमा एमाले विजयी,सिरहा : सिरहाको कल्याणपुर नगरपालिका प्रमुख र उपप्रमुखमा एमाले विजयी भएको छ। प्रमुखमा निर्वाचित एमालेका राम पुकार साह ५ हजार ८ सय ८३ मत प्राप्त गरेर विजयी भए। उनका निकटतम प्रतिद्वन्द्वी कांग्रेसका धर्मनाथ यादव ५ हजार ३५३ मत प्राप्त गरेर पराजित भएका छन्। उपप्रमुखमा निर्वाचित रेखाकुमारी यादव ५ हजार ७३३ मत प्राप्त गरी विजयी भइन्। उनका निकटतम प्रतिद्वन्द्वी कांग्रेसकी धनेश्वरीदेवि मण्डल ५ हजार ४७० मत प्राप्त गरेर पराजित भइन्।
विरासत धान्न धौधौ,"काठमाडौं : मधेस प्रदेशका सामाजिक विकासमन्त्री नवलकिशोर साहका छोरा हुन् शैलेशकुमार साह। उनी सप्तरीको हनुमाननगर कंकालिनी नगरपालिका प्रमुखमा पराजित भएका छन्। उनलाई जनमत पार्टीका वीरेन्द्र माझीले हराएका हुन्। निवर्तमान नगर प्रमुख शाह जसपाबाट उम्मेदवार बनेका थिए। उपप्रमुखमा भने जसपाकै सरितादेवी यादव सिपालिया निर्वाचित भएकी छन्। मधेस प्रदेशकै भौतिक पूर्वाधार विकासमन्त्री रामसरोज यादवका भतिजा हुन् रामबाबु यादव। उनी धनुषाको मुखियापट्टी मुसहरनिया गाउँपालिका अध्यक्षमा पराजित भएका छन्। कांग्रेसबाट उठेका उनलाई जसपाका जयकुमार यादवले हराएका हुन्। एमाले नेता लेखराज भट्टका भाइ हुन् गोकर्ण भट्ट। उनी कैलालीको गोदावरी नगरपालिका प्रमुखमा पराजित भएका छन्। भट्टलाई कांग्रेसका वीरेन्द्र भट्टले हराएका हुन्। उपप्रमुखमा भने एमालेकै शारदादेवी रोकाया निर्वाचित भएकी छन्।  दलहरूले स्थानीय चुनावमा राजनीतिक विरासतका नाममा योग्य आकांक्षीलाई पाखा लगाएका थिए। त्यसरी चुनावी मैदानमा आएकामध्ये केही पराजित भएका छन्। धेरै उम्मेदवार जारी मतगणनामा निकै पछि परेका छन्। जसलाई विरासतको राजनीति धान्न धौधौ परिरहेको छ। पूर्वसभामुख दमननाथ ढुंगाना मतदातामा राजनीतिक चेत बढे पनि दलहरूले उम्मेदवार चयन गर्दा जनचाहनाको सम्बोधन नगरेको बताउँछन्। भन्छन्, मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। नागरिक अभियन्ता श्याम श्रेष्ठ निर्वाचन परिणामले नातेदारभन्दा सक्षम उम्मेदवार उठाउनुपर्ने सन्देश दिएको बताउँछन्। हाम्रो होइन राम्रो मान्छे उठाउनुपर्छ भन्ने सन्देश दिएको छ। यो राम्रो पक्ष हो, श्रेष्ठ भन्छन्। विश्लेषक काशिन्द्र यादव शीर्ष नेताहरूले राजनीतिलाई सम्पत्तिका रूपमा लिएको बताउँछन्। सम्पत्तिसरह राजनीतिक पुँजीलाई पत्नी, छोरी, छोरालगायत नातेदारमा हस्तान्तरण गर्न खोजे, विश्लेषक यादव भन्छन्, अपवादबाहेक जनताले रुचाएनन्। जनताले यो प्रवृत्तिलाई तिरस्कार गरेका छन्। स्वतन्त्र उम्मेदवारमा ठूलो जनमत देखिएको छ। यो छिटपुट घटना होइन। विरासतको राजनीति नरुचाएको संकेत हो। काठमाडौं महानगरपालिका प्रमुखमा सत्तारुढ गठबन्धनका तर्फबाट उठेकी कांग्रेसकी सिर्जना सिंहले तेस्रो स्थानमा मात्रै मत पाइरहेकी छन्। उनी कांग्रेस नेता प्रकाशमान सिंहकी पत्नी हुन्। बरु स्वतन्त्र उम्मेदवार बालेन्द्र साहले अग्रता लिइरहेका छन्। दोस्रो स्थानमा एमालेका केशव स्थापित देखिइरहेका छन्। सिंह मतगणनाको सुरुदेखि नै पछि परिरहेकी छन्। जसपा अध्यक्ष उपेन्द्र यादवका छोरा अमरेन्द्र यादव सत्ता गठबन्धनका तर्फबाट विराटनगर महानगरपालिकाको उपमेयर उम्मेदवार छन्। एमालेकी शिल्पा कार्कीले यादवलाई उछिनिरहेकी छन्। मधेस प्रदेशका मुख्यमन्त्री लालबाबु राउतका लागि पर्सा जगरनाथपुर गाउँपालिकाको चुनाव तनावमय भएको छ। उपाध्यक्षमा उठेकी राउत पत्नी जुलेखा खातुनलाई मतगणना नतिजाले दोस्रो स्थानमा मात्रै पारिरहेको छ। जसपाकी खातुनभन्दा अगाडि कांग्रेसकी बबिता सिंह देखिएकी छन्। पर्साकै पटेर्वा सुगौली गाउँपालिका अध्यक्षमा उम्मेदवारी दिएका मुख्यमन्त्री राउतका स्वकिय सचिव दीपक यादव पराजित भएका छन्। जसपाका यादवले चौथो स्थानमा ४ सय ६९ मत मात्रै ल्याएको निर्वाचन आयोगको तथ्यांकमा उल्लेख छ। जहाँ कांग्रेसका दिनेशकुमार चौधरी अध्यक्षमा निर्वाचित भएका छन्। नेताहरूले सम्पत्तिसरह पत्नी, छोरा, छोरीलगायत नातेदारमा राजनीतिक विरासत हस्तान्तरण गर्न खोजे। जनताले यो प्रवृत्ति रुचाएनन्। अधिकांश (अपवाद बाहेक)लाई तिरस्कृत गरेका छन्। काशिन्द्र यादव, विश्लेषक माओवादी केन्द्र अध्यक्ष पुष्पकमल दाहालकी छोरी रेणु भरतपुर महानगरपालिकामा फेरि नगर प्रमुख पदमा उम्मेदवार छिन्। रेणुले अग्रता कायम गरिरहेकी छन्। छोरीलाई जिताउन दाहाल भरतपुरमै केन्द्रित भएका थिए। त्यहाँ माओवादीलाई सत्ता गठबन्धनकै साथ छ। कांग्रेसबाट बागी बनेका जगन्नाथ पौडेलको उम्मेदवारी फिर्ता दिलाउन राज्यशक्ति नै लागेको थियो। मतदाताले योग्य उम्मेदवार माग गर्छन्। तर, दलहरू परिवारवाद र कृपावादमा अल्झिएको जवाफ मतदाताले चुनावबाट दिइरहेका छन्। लेखक किशोर नेपालका अनुसार कुनै पनि लोकतान्त्रिक नेताले उत्तराधिकारी तोक्दैनन्। जुन बेला उत्तराधिकारी तोकिन्छ। त्यो बेला लोकतन्त्र पनि रहँदैन। बुझ्नुपर्ने कुरा के हो भने गणेशमान सिंहले आफ्नो विरासत कहिल्यै पनि बनाउनुभएन। पत्नी मंगलादेवी र छोराहरू प्रकाशमान, पीएल सिंहलाई उत्तराधिकारी हो भनेर तोक्नु पनि भएन। आशयसमेत देखाउनुभएन, लेखक नेपाल भन्छन्। विरासतको गह्रौं भारी राजनीतिक दलका सिद्धान्त फरक भए पनि मूलभूत चरित्र उस्तै देखिएको छ। कांग्रेसएमालेझैं मधेस केन्द्रित दलमा पनि विरासतको राजनीतिमा नेताहरू लालायित देखिन्छन्। तर, सन्तानलाई विरासतको भारी गह्रुँगो देखिएको छ। मधेस मामिलाका जानकार यादवका अनुसार मधेसवादी दलमा पनि पारिवारिक विरासतको लालसा देखिन्छ। सत्ता राजनीतिको ब्रान्ड फरक भए पनि सोच उस्तै छ। सबैले विरासतको लक्षण देखिएको छ, उनी भन्छन्, मधेसवादी दलले सत्ता र संघर्ष सँगै अघि बढाए। पार्टी बनाउनतिर ध्यान नै दिएनन्। योग्य कार्यकर्ता भएनन्। शीर्ष नेताले निष्ठावान कार्यकर्तालाई अवसर नदिई नातेदारलाई अघि सारे। संघर्षको राजनीतिमा मात्र योग्य र जुझारु कार्यकर्ताको खोजी हुन्छ। सत्ता राजनीतिमा नातेदार, आसेपासे, भरोसे रोजिन्छ। क्षेत्रगत विरासतमा भत्किँदै शीर्ष नेताहरूको परिवारवाद मात्र नभई क्षेत्रगत विरासत पनि भत्कन थालेको छ। कांग्रेस सभापति एवं प्रधानमन्त्री शेरबहादुुुर देउवाले पारिवारिक रूपमा छोरा जयबहादुरलाई अघि नसारे पनि आफ्नै वडामा पार्टीका उम्मेदवार पराजित भएका छन्। एमाले अध्यक्ष केपी शर्मा ओलीको वडामै उक्त पार्टीले पराजय भोग्नुपयो। पूर्वप्रधानमन्त्री डा बाबुराम भट्टराईको गृहपालिका पालुङटार (गोरखा)का प्रमुख, उपप्रमुखमा माओवादी केन्द्रका उम्मेदवार विजयी भएका छन्। कांग्रेस नेता विमलेन्द्र निधिले स्थानीय निर्वाचनमा गृहनगर नगराइनको वडा नम्बर २ जोगाउन सकेनन्। निधिको वडामा लोसपाका बुलन यादव विजयी भए। कांग्रेसका सहमहामन्त्री महेन्द्र यादवको पैतृक गाउँ लक्ष्मीनिया गाउँपालिका३ को वडाध्यक्षमा जसपाका हीरा यादव विजयी भएका छन्। जनतामा राजनीतिक चेत बढेको छ। दलले जनचाहनाको मूल्यांकन गरेनन्। मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। दमननाथ ढुंगाना, पूर्वसभामुख नागरिक अभियन्ता श्रेष्ठका अनुसार पारिवारिक विरासत नभएका शीर्ष नेताहरूलाई पनि जनताले रुचाउन छोडेको बताउँछन्। भन्छन्, शीर्ष नेताहरूले वडा तहमै पनि पार्टीको विरासत जोगाउन सकेनन्। त्यो जनताले दिएको दण्ड हो। लोसपाका मधेस प्रदेश अध्यक्षसमेत रहेका पूर्वमन्त्री जितेन्द्र सोनारले पैतृक गाउँ परवानीपुर गाउँपालिका३ जोगाउन सकेनन्। एमालेले वडाध्यक्षसहित गाउँपालिका अध्यक्ष र उपाध्यक्ष पनि जितेको छ। मधेस प्रदेशका सभामुख सरोजकुमार यादवको गृहनगर सिम्रौनगढको वडा नम्बर ३ मा कांग्रेसले जितेको छ। नागरिक अभियन्ता श्रेष्ठ शीर्ष नेताहरूको पारिवारिक मात्र नभई क्षेत्रगत विरासत पनि भत्कन सुरु गरेको बताउँछन्। लेखक नेपालका अनुसार भारत, नेपाल लगायत दक्षिण एसियामै विरासतको राजनीति अप्ठेरो अवस्थामा छ। जवाहरलाल नेहरूले भारतमा विरासतको राजनीति गरे। भारतमा सोनिया गान्धिले छोरा राहुललाई अघि बढाउँदा पार्टी नै संकटमा छ। कांग्रेसबाट विरासतको राजनीति सुरु भएको मानिन्छ। बीपी कोइरालाका तीन छोरामध्ये जेठा प्रकाश र महिला श्रीहर्ष राजनीतिमा छैनन्। कान्छा छोरा डा शशांक पनि राजनीतिक दौडमा पछि परेका छन्। बीपीका साईंला भाइ केशवका पुत्र शेखर र कान्छा भाइ गिरिजाप्रसाद कोइरालाकी पुत्री सुजाता सक्रिय देखिन्छन्। सुजाता पूर्वप्रधानमन्त्री गिरिजाप्रसाद कोइरालाकी छोरी हुन्। ७२ वर्षीय शेखर पार्टीमा नेतृत्वको दौडमा पछि परेका छन्। पार्टीको केन्द्रीय समितिसम्म पुगेकी नोना कोइरालाका पुत्रका रूपमा उनले पनि राजनीतिक विरासत थाम्न प्रयास गरेका छन्। डा शशांकका जेठा दाजु प्रकाशका छोरा सिद्धार्थ पनि राजनीतिमा स्पेश खोजे पनि सफल भएनन्। कोइराला परिवारको लिगेसी राजनीतिकबाट विस्तारै ओझेल पर्दै गएको छ। राजतन्त्रमा राजाबाट छोरामा शासन सत्ता हस्तान्तरण भए झैं लोकतन्त्रमा पनि शीर्ष नेताहरूले राजनीतिक विरासत सन्तानमा सार्न खोजेको पाइन्छ। नेपालमा कोइराला परिवारलाई विरासतको राजनीति गरेको आरोप लाग्छ। कोइराला परिवारका डा शेखर कोइराला सभापतिमा, सुजाता कोइरालालाई विरासतको राजनीति गर्ने नेताहरूका रूपमा चित्रण गरिन्छ। त्यस्तै गणेशमान सिंहका पुत्र प्रकाशमान सिंह सक्रिय छन् । कांग्रेसका दिवंगत नेता खुमबहादुर खड्काकी पत्नी शिला खड्का, प्रथम राष्ट्रपति डा रामवरण यादवका छोरा चन्द्रमोहन यादव पनि केन्द्रीय समस्यमा सीमित भए। पत्रकारलेखक नेपाल भन्छन्, स्थानीय चुनावले विरासतको राजनीतिलाई अझैं चुनौती दिइहालेको छैन।"
कांग्रेस र एमालेसँग विद्रोह : धरानमा चम्किए स्वतन्त्रका हर्क सम्पाङ,"धरान : धरान कम्युनिष्टहरुको गठ हो । २०४८ को प्रतिनिधिसभा सदस्य निर्वाचनमा प्रथम कम्युनिष्ट प्रधानमन्त्री मनोमोहन अधिकारीले चुनाव जितेको धरानले पछिल्लो समयमा कम्युनिष्ट विरुद्ध विद्रोह गरिरहेको छ । २०७६ को स्थानीय उपनिर्वाचनमा मात्र कांग्रेसका तर्फबाट धरानको मेयरमा तिलक राईले चुनाव जितेको धरान अहिले एमाले र कांग्रेस दुबै दलसँग विद्रोह गरिरहेको छ । यसको उदाहरण हो बैशाख ३० गते सम्पन्न भएको स्थानीय निर्वाचनको मत परिणाम । धरान उपमहानगरपालिकाको ३६ हजार ६४७ मत गणना गर्दा मेयरका स्वतन्त्र उम्मेदवार हर्क साम्पाङ राईले पराकिलो अग्रता लिएका छन् । हर्कले ११ हजार ३३९ मत प्राप्त गरी अग्रता कायम गरेका छन् । उनलाई गठबन्धनका संयुक्त उम्मेदवार कांग्रेसका किशोर राईले ९ हजार ८३० मत प्राप्त गरी साम्पाङलाई पछ्याइरहेका छन् । एमालेबाट मेयरकी प्रत्यासी मन्जु भण्डारीले ८ हजार ०७१ मत प्राप्त गरी तेस्रो स्थान ओगटेकी छन् । उपमेयरमा गठबन्धनका साझा उम्मेदवार अईन्द्रविक्रम बेघाले ११ हजार ४२१ मत प्राप्त गरी अग्रता लिएका छन् । उनलाई एमालेका पदम स्वोले १० हजार ९५८ मत प्राप्त गरि पछ्याईरहेका छन् । धरानमा १ देखि १० र १२, १८,१९ र २० वडाको मत गणना सकिएको छ । गन्न बाँकि ११,१३,१४,१५,१६ र १७ वडाको मत छ । तर मतगणना भैरहेको स्थानमा पनि हर्कले अप्रत्यासित मत बटुलिरहेका छन् । मतगणनाको रोजक प्रसंग के छ भने एमाले र कांग्रेसले जितेका वडामा समेत मेयरका उम्मेदवारभन्दा दोब्बर मत हर्कले ल्याउने गरेका छन् । मतगणनाको प्रारम्भिक नजिताले हर्क विजय नजिक पुगेको संकेत गरिरहेको छ । धरानमा २, ४, ५, ७, ८, १०, १२, १९ वडा एमालेले जितेको छ । एमालेले वडा अध्यक्षमा जितेका वडामा समेत हर्कले बढी मत प्राप्त गरेपछि मेयरकी प्रत्यासी तेस्रो स्थानमा झरेकी छन् । कांग्रेसले १, ३,९, १८, २० वडा जितेको छ । कांग्रेसले जितेका वडामा मात्र मेयरका प्रत्यासी राईले बढी मत प्राप्त गरेका छन् । धरान ६ मा कांग्रेसका बागी उम्मेदवार भुपेन्द्र भट्टराई वडाअध्यक्ष र अन्य सदस्य एमालेले जितेका छन् । यी वडामा पनि हर्कलाई राम्रो मत प्राप्त भएको छ। मत परिणाम स्वतन्त्रको पक्षमा गएपछि कांग्रेस एमालेले कमजोर उम्मेदवार उठाएको बताउन थालेका छन् । धरानको मतगणनास्थलमा भेटिएका एमालेका पोलिटब्युरो सदस्य हिक्मत कार्कीले पनि पार्टीले कमजोर उम्मेदवारलाई टिकट दिएका कारण धरानको मत परिणाम अप्रत्यासित आएको बताए । को हुन् हर्क साम्पाङ? हर्क साम्पाङ धरानमा सर्दु जलाधार बचाउ आन्दोलन, खानेपानी आन्दोलन र भ्रष्टाचार विरुद्ध आन्दोलनका अभियन्ता हुन् । धरानमा खानेपानी आयोजनामा चरम भ्रष्टाचार भएको भन्दै धरानमा आन्दोलन चर्काए । धरानवासीले खानेपानी खान नपाए पश्चात पानी माग्दै आन्दोलनको अगुवाई गरे । हर्कलाई धरानमा भ्रष्टाचार विरुद्धको अभियान्ताका रुपमा चिनिन्छ । चुनावमा मेयरमा स्वतन्त्र उम्मेदवारी दिएका उनले आफूले चुनाव जिते सप्तकोसीबाट पानी ल्याएर धरानवासीलाई खुवाउने प्रतिबद्धता जनाएका छन् । धरानमा पानी खान नपाएर दिक्क बनेका सर्वसाधारणले हर्कलाई भोट दिएको बुझिएको छ । हर्कले भने धरानमा कांग्रेस एमालेका नेताहरुको खराव प्रवृत्तिका कारण धराने जनताले दिक्क भएर आफूलाई मत दिएको बताए । उनले आफू मेयरमा निर्वाचित भए कुर्सीमा समेत नबस्ने र भुईंमा बसेर जनताको सेवा गर्ने बताएका छन् । 'मत गणनाको परिणम हेर्दा मैले अग्रता लिएको छु , गन्न बाँकी वडामा पनि मेरै पकड छ', उनले भने। उनले मेयरमा विजयी बनेपछि सबैलाई मिलाएर धरानको मुहार फेर्न र यहाँको भ्रष्टाचार अन्त्य गर्ने बताए ।"
सर्लाहीको चक्रघट्टामा जसपाका कृष्णकुमार यादव विजयी,"मलंगवा : सर्लाहीको चक्रघट्टा गाउँपालिकामा जनता समाजवादी पार्टी नेपालका कृष्णकुमार यादव (किशुन) अध्यक्ष पदमा विजयी भएका छन् । नेपाली कांग्रेसका रामजी साहलाई २ हजार ३ सय ९४ मतले पछि पार्दै कृष्णकुमार यादव विजयी भएका हुन् । यादवले ५ हजार ९ सय १५ मत पाएका छन् । उनका निकटतम प्रतिद्वन्दी साहले ३ हजार ५ सय २१ मत प्राप्त गरेका छन् । निवर्तमान गाउँपालिका अध्यक्ष माओवादी केन्द्रका उम्मेदवार विक्रम यादवले २ हजार १ सय ४४ मत मात्र पाएका छन् । त्यसैगरी गाउँपालिका उपाध्यक्षमा जसपाकै मिनादेवी रायले ५ हजार ८ सय १५ मत प्राप्त गरेर विजयी बनेकी छन् । उनका निकटतम प्रतिद्वन्द्वी विमल जयसवालले ३ हजार ७ सय ६० मत प्राप्त गरेका छन् । ९ वटा वडा रहेको चक्रघट्टमा ६ वडा जसपा, २ मा माओवादी केन्द्र र १ वटामा नेपाली कांग्रेसका उम्मेदवार वडाध्यक्षमा निर्वाचित भएका छन् ।"
"तुलसीपुर उपमहानगरमा सत्तारुढ गठबन्धन र एमालेबीच तीब्र प्रतिस्पर्धा, गिरी १११ मतले अगाडि",दाङ : दाङको तुलसीपुर उपमहानगरपालिकाको सत्तारुढ गठबन्धनका उम्मेदवार मेयर गेहेन्द गिरी अगाडि रहेका छन्। १९ हजार ३ सय ५४ मतगणना हुँदा नेपाली कांग्रेसका मेयर गेहेन्द गिरीले १ सय ११ मतले अग्रता कायम गरेका छन् । कांग्रेसका गिरीले ७ हजार ९९९ मत प्राप्त गर्दा एमालेका टिकाराम खड्काले ७ हजार ८८८ मत प्राप्त गरेका छन् । यसैगरी उपमेयरमा एमालेका स्यानी चौधरीले ७ सय ३३२ मत प्राप्त गर्दा गठबन्धन दलका एसका जोगबहादुर रानाले ६ हजार १ सय ८९ मत प्राप्त गरेका छन् । चौधरी र रानाबीचको मतान्तर १ हजार १ सय ४३ रहेको छ । वडा नं ६ मा अध्यक्षको मत बराबर तुलसीपुर उपमहानगरपालिका६ को अध्यक्षको मत परिणाम बराबर रहेको छ । गठबन्धनदलको तर्फबाट वडा अध्यक्षका उम्मेदवार नेपाली कांग्रेसका लोराज डाँगी र एमालेका दुजमान भण्डारीबीच कडा प्रतिस्पर्धा देखिएको छ। पछिल्लो मत परिणामअनुसार वडाको ३ हजार ५ सय मतगणना हुँदा दुवैको मत परिणाम बराबर रहेको छ। दुवैले १ हजार ३ सय ६० मत प्राप्त गरेका छन् ।
"रामेछापको खाँडादेवी गाउँपालिकामा गठबन्धन पराजित, एमालेको शानदार विजयी","काठमाडौं : रामेछापको खाँडादेवी गाउँपालिकामा गठबन्धनलाई पराजित गर्दै एमाले विजयी भएको छ। गाउँपालिका अध्यक्ष, उपप्रमुखसहित ७ वडा अध्यक्षमा एमाले निर्वाचित भएको हो। गाउँपालिका अध्यक्षमा नेपाली कांग्रेसका नवराज थोकर (तमाङ)लाई पराजित गर्दै एमालेका ज्ञान कुमार श्रेष्ठ निर्वाचित भएका हुन्। श्रेष्ठले ७ हजार ३५९ मत प्राप्त गर्दा उनका निकटतम प्रतिद्वन्द्वी थोकरले ४ हजार ९०९ मत प्राप्त गरे। नेपाल कम्युनिष्ट पार्टी (एकिकृत समाजबादी) श्याम कृष्ण श्रेष्ठ १०९३ मा सीमित बने। यसैगरी उपाध्यक्षमा नेपाल कम्युनिष्ट पार्टी (माओवादी केन्द्र)का मानबहादुर लामालाई पराजित गर्दै एमालेकी रमा घिसिङ्ग निर्वाचित भएकी छन्। घिसिङले ७ हजार ४५८ मत प्राप्त गर्दा उनका निकटतम प्रतिद्वन्द्वी लामाले ४ हजार १११ मत प्राप्त गरे। गाउँपालिकामा सत्तारुढ दलबीच गठबन्धन भएको थियो। खाडाँदेवी गाउँपालिकामा ७ वडाध्यक्षमा एमाले, नेपाली काँग्रेसमाओवादी केन्द्रले ११ वडा जितेका छन्। कोको बने वडा अध्यक्ष ? वडा नम्बर १  राम कुमार श्रेष्ठ (माओवादी केन्द्र) वडा नम्बर २  केशव कुमार प्रधान (एमाले) वडा नम्बर ३  पुस्कर कुमार कार्की (एमाले) वडा नम्बर ४  कृष्ण प्रसाद पौडेल (एमाले) वडा नम्बर ५  मनोज पौडेल (एमाले) वडा नम्बर ६  नारायण कार्की (नेपाली काँग्रेस ) वडा नम्बर ७  सिरे तामाङ (एमाले) वडा नम्बर ८  जङ्ग लाल तमाङ (एमाले) वडा नम्बर ९  अकल बहादुर भण्डारी (एमाले)"
"धनगढी उपमहानगरमा स्वतन्त्र उम्मेदवार हमालले कटाए १९ हजार मत, गठबन्धन दोब्बर मतले पछाडि",धनगढी : धनगढी उपमहानगरपालिकाको मेयरमा स्वतन्त्र उम्मेदवार गोपाल हमालले अग्रता कायमै राखेका छन्। शुक्रबार बिहान ७ बजेसम्म ४२ हजार २३० मत गणना हुँदा हमालले १९ हजार १४७ मत प्राप्त गरेका छन्। निकटम प्रतिद्वन्द्वी कांग्रेसका नृपबहादुर ओडले ९ हजार ५५७ मत प्राप्त गरेका छन्। हमाल ओडभन्दा ९ हजार ५९० मतले अगाडि छन्। उनले सत्तारुढ गठबन्धनलाई टक्कर दिएका छन्। यता एमालेका रणबहादुर चन्दले ४ हजार ६६४ मत प्राप्त गरेका छन्। उपमेयरमा माओवादी केन्द्रकी शान्ति अधिकारी क्षेत्रीले ८ हजार ८१५ मत प्राप्त गरेर अग्रता लिइरहेकी छन्। एमालेकी कन्दकला रानाले ८ हजार १४१ मत प्राप्त गरेकी छन्। स्वतन्त्र उम्मेदवार प्रभाकर भण्डारीले ५ हजार ३६ मत प्राप्त गरेर तेस्रो स्थानमा छन्।
भरतपुरमा रेणुले २० हजार मत ल्याउँदा जगन्नाथले ८ हजार नजिक,चितवन : भरतपुर महानगरपालिकाको मेयरमा सत्ता गठबन्धनकी साझा उम्मेदवार रेणु दाहाल २० हजार मत कटाएकी छन्। शुक्रबार बिहानसम्ममा दाहालले २० हजार ५५७ मत कटाएकी हुन्। भरतपुरमा माओवादी केन्द्रकी रेणुलाई सत्ता गठबन्धनले टिकट दिएपछि स्वतन्त्र उम्मेदवार बनेका जगन्नाथ पौडेलले ७ हजार ९०२ मत ल्याएका छन्। दाहालको निकटतम् प्रतिस्पर्धी एमालेका विजय सुवेदीले १७ हजार २७३ मत ल्याएका छन्। ५४ हजार २४४ गणना हुँदा रेणुले ३ हजार २८४ मतको अग्रता कायम गरेकी छन्। उपमेयरतर्फ कांग्रेसका चित्रसेन अधिकारीले अग्रता लिइरहेका छन्। उनले २३ हजार १९ मत पाउँदा प्रतिद्वन्द्वी राप्रपाकी हिमला गुरुङले १३ हजार ७१३ मत प्राप्त गरेकी छन्।
दार्चुलामा नेपाली कांग्रेस क्लिन स्वीप,"दार्चुला : दार्चुलामा २०७४ सालको निर्वाचनमा ५ वटा स्थानीय तह जितेको नेपाली कांग्रेस यसपालि भने क्लिनस्वीप भएको छ। यसपटक कांग्रेस नेता दीलेन्द्र बडुको गृह जिल्लामा पार्टीले प्रमुखमा एउटा पनि पालिका जित्न सकेन। दार्चुलामा कांग्रेस र माओवादी केन्द्रबीच चुनावी तालमेल भएको थियो। माओवादीको भागमा परेका चारवटै पालिका माओवादीले जितेको छ भने कांग्रेसको भागमा परेका पाँचवटै पालिका कांग्रेसले गुमाएको छ। २०७४ को स्थानीय तहमा कांग्रेसले जितेको शैल्यशिखर नगरपालिकामा यो वर्ष नेकपा एमालेका विजयसिंह धामीले ५५४९ मत ल्याएर विजयी भएका छन्। उनका निकटतम प्रतिद्वन्द्वी अमरसिंह धामीले ४६४७ मत प्राप्त गरे। महाकाली नगरपालिकामा पनि एमालेका नरसिंह चैसिरले ५०१३ मतका साथ मेयरमा र एमालेकै दुर्गा खत्रीले ४६२६ मतका साथ उपमेयरमा जितेका छन्। यो पालिका पनि यसअघि कांग्रेसले जितेको थियो। यस पालिकामा साबिकका मेयर हंसराज भट्ट आफैं पराजित भएका छन्। भट्टले ३८८७ मत मात्रै प्राप्त गरे। मालिकार्जुन गाउँपालिकामा पनि एमालेका हीरासिंह धामीले ४ हजार ३४ मतका साथ अध्यक्षमा जितेका छन्। उनका प्रतिद्वन्द्वी नरेन्द्रसिंह धामीले ३ हजार ३ सय २२ मत प्राप्त गरे। मालिकार्जुन गाउँपालिकामा पनि यसअघि कांग्रेसले जितेको थियो। त्यस्तै, दुहु गाउँपालिकामा एमालेका नरेन्द्र बडाल २ हजार ८८६ मत लिएर विजयी भएका छ्न् भने कांग्रेसका पुलेन्द्रबहादुर कार्कीले २ हजार ७२६ मत लिएर हार बेहोर्नु परेको छ। ब्यास गाउँपालिका अध्यक्षमा एमालेका मंगलसिंह धामीले जितेका छन्। उपाध्यक्षमा भने माओवादीका विनोदसिंह कुँवर विजयी भएका छन्। ब्यास र दुहु पनि यसअघि कांग्रेसले जितेका स्थानीय तह हुन्। दार्चुलाका चारवटा स्थानीय तह मार्मा, अपीहिमाल, नौगाड र लेकम गाउँपालिका भने माओवादी केन्द्रले जितेका छन्। गठबन्धनमा यी चारवटै स्थानीय तह माओवादीको भागमा परेको थियो। माओवादीले चारवटा र एमालेले पाँचवटा पालिका जितेपछि कांग्रेसको दार्चुलामा क्लिनस्वीप भएको हो। जिल्लामा एक पनि स्थानीय तहमा जित हासिल गर्न नसकेपछि कांग्रेसका नेताहरू तनावमा छन्। जिल्ला स्तरका नेताहरूले पार्टीमा अन्तर्घात भएको आरोप लगाएका छन्। पार्टीको अधिवेशन र महाधिवेशनमा उठेको रिस पनि सेलाएको थिएन। धेरैले अन्तर्घात गरेर हराउने काम भयो। हाम्रो छिट्टै बैठक बस्ने तयारी भइरहेको छ। अन्र्तघात गर्नेहरूलाई कारबाही हुन्छ, कांग्रेस महाकाली नगर समितिका सभापति चन्द्रसिंह विष्टले भने।"
निर्वाचनमा हारेपछि कांग्रेस वडाध्यक्षका उम्मेदवारले गरे एमाले कार्यकर्तामाथि आक्रमण,"रामेछाप : रामेछापको मन्थली नगरपालिकामा निर्वाचनमा पराजय भोगेपछि कांग्रेस कार्यकर्ताले एमालेमाथि आक्रमण गरेका छन्। मन्थली नगरपालिका९ पुरानागाउँमा निर्वाचन पराजय भएपछि नेपाली कांग्रेसका वडाध्यक्षका उम्मेदवार बुद्धिबहादुर पुलामी (भरत) र कांग्रेस कार्यकर्ताले एमाले कार्यकर्तामाथि आक्रमण गरेका हुन्। बिहीबार साँझ विजय जुलुस गरेर स्थानीयलाई घरघर पठाउने काममा खटेका एमाले कार्यकर्ता तथा निर्वाचित वडाध्यक्ष गोकर्णराज आरणका परिवारका सदस्यलाई एमाले वडा कार्यालयमा नै छिरेर आक्रमण गरी घाइते बनाएका बनाएको एमालेले जनाएको छ। आक्रमणबाट घाइते भएका एमाले कार्यकर्ता एवं नवनिर्वाचित वडाध्यक्ष गोकर्णराज आरणका छोरा उत्तम आरणले नौ वटा मोटरसाइकलमा आएका कांग्रेस कार्यकर्ताले आक्रमण गरेको जानकारी दिए। आक्रमणबाट एमालेका पाँच जना कार्यकर्ता घाइते भएका छन्। साइकलको चेन लगायतका हतियारले आक्रमण गर्दा एमाले कार्यकर्ताहरू गौतम आरण, उत्तम आरण, ओमप्रकाश आरण, नारयण आरण तथा खड्गराज आरण घाइते भएका छन्। ज्यान नै मार्ने नियतका साथ उनीहरुले आक्रमण गरेको नवनिर्वाचित वडाध्यक्ष गोकर्णराज आरणले बताए। घटनाबारे जानकारी पाएपछि जिल्ला प्रहरी कार्यालय रामेछापबाट साँझ प्रहरी टोली पुरानागाउँ गएको भएपनि आक्रमणकारी भागेका कारण प्रहरीले कसैलाई नियन्त्रणमा लिएको छैन। घटनास्थलमा प्रहरी निरीक्षकको नेतृत्वमा प्रहरी टोली खटाइएको जिल्ला प्रहरी कार्यालय रामेछापका प्रहरी नायव उपरीक्षक राजकुमार थिङले जानकारी दिए। पुरानागाउँमा एमालेका आरणले ५५० मत ल्याएर निर्वाचित हुँदा कांग्रेस उम्मेदवार पुलामी मगर ५१६ मत ल्याएर पराजित भएका थिए। रामेछापको मन्थली नगरपालिका कांग्रेसका विनोदकुमार कार्कीलाई पराजित गर्दै एमालेका लव श्रेष्ठले मेयर पदमा निर्वाचित भएका छन् भने उपमेयरमा कांग्रेसकी यसोदा श्रेष्ठले पराजित गर्दै एमालेकी ईश्वरी बस्नेत विजयी भएकी हुन्। मन्थली नगरपालिकामा एमालेले ६ वडा, कांग्रेसले ६, माओवादीले १ र समाजवादीले १ वडा जितेको छ।"
"निधिको गृहनगरमा मेयरमा कांग्रेस, उपमेयरमा एमाले विजयी",जनकपुरधाम : धनुषाको नगराइन नगरपालिकामा नेपाली कांग्रेसका मेयर र नेकपा एमालेका उपमेयर निर्वाचित भएकी छन्। नेपाली कांग्रेसका पूर्वसभापति विमलेन्द्र निधिको गृहपालिका नगराइन नगरपालिकाको मेयरमा कांग्रेस उम्मेदवार मेयर र एमालेका उम्मेदवार उपमेयरमा विजयी भएका छन्। शुक्रबार बिहान सम्पन्न मतगणनाको परिणामअनुसार नगरपालिकाको मेयरमा कांग्रेसका विनयकुमार यादव निर्वाचिन भएका हुन्। निकटतम प्रतिद्वन्द्वी नेकपा एमालेका रामबाबु पजियारलाई ४२ मतको झिनो मतान्तरले पराजित गर्दै यादव मेयरमा निर्वाचित भएका छन्। यादवले ५ हजार ५५६ मत पाएका छन् भने पजियारले ५ हजार ५१४ मत ल्याएका छन्। त्यस्तै लोकतान्त्रिक समाजवादी पार्टी (लोसपा) का राजेश चौधरी २ हजार ७५८ मत ल्याएर तेश्रो स्थानमा सिमित भएका छन्। नगरपालिकाको उपमेयरमा नेकपा एमालेकी राधादेवी यादव निर्वाचित भएकी छन्। आफ्नो निकटतम प्रतिद्वन्द्वी कांग्रेसकी रञ्जुकुमारी साहलाई पराजित गर्दै उनी उपमेयरमा निर्वाचित भएकी हुन्। राधादेवीले ५ हजार ७३० मत पाउँदा रञ्जुले ५ हजार ५२३ मत प्राप्त गरेकी छन्। यसअघि २०७४ को स्थानीय निर्वाचनमा पनि कांग्रेसको मेयर उपमेयर निर्वाचित भएको थियो।
"जगरनाथपुरमा जालीमको विरासत कांग्रेसले ढाल्यो, मुख्यमन्त्री पत्नि पनि पराजित","वीरगन्ज : पर्साको जगरनाथपुर गाँउपालिकामा पहिलेका माओवादी र अहिलेका एमाले नेता रहेका जालीम मिया अन्सारीको विरासत नेपाली कांग्रेसले ढालेको छ। जालीम मुखीयाका नामले परिचित जालीम, निवर्तमान गाँउपालिका अध्यक्ष पनि हुन्। आफू संघीय संसदमा चुनाव लड्ने तयारीमा रहेका निवर्तमान अध्यक्ष जालीमले स्थानीय तह निर्वाचनमा भने आफ्ना भाइ महम्मद सलिम मन्सुरलाई एमालेबाट गाँउपालिका अध्यक्षको उम्मेदवार बनाएका थिए। तर पटकपटक गाविस अध्यक्ष र एक पटक गाँउपालिका अध्यक्षसमेत जितिसकेका जालीम, यसपालि भने आफ्नै पालिकामा आफ्नो विरासत जोगाउन असफल भएका छन्। जगरनाथपुर गाँउपालिका अध्यक्ष र उपाध्यक्ष दुवै पदमा नेपाली कांग्रेसका उम्मेदवार विजयी भएका छन्। गाँउपालिका अध्यक्षमा कांग्रेसका उम्मेदवार श्रीकान्त यादव र उपाध्यक्षमा पनि कांग्रेसकी बबीता सिंह निर्वाचित भएका हुन्। अध्यक्षमा निर्वाचित यादवले ५ हजार ७४९ मत पाउँदा उनका निकटतम प्रतिद्वन्द्वी जालीमका भाइ एवम् एमाले उम्मेदवार महम्मद सलिम मन्सुर भने ३ हजार ९२६ मत मात्रै पाएका छन्। यादवले मन्सुरलाई १ हजार ८२३ मतको फराकिलो अन्तरले पराजित गरेका हुन्। जसपाका उम्मेदवार कृष्णमोहनप्रसाद यादवले ३ हजार ४४७ मत पाएका छन्। २०७४ को निर्वाचनमा भने जालीम ३ हजार ४१ मतका साथ गापा अध्यक्षमा निर्वाचित हुँदा काँग्रेसका यादव भने २ हजार ९८६ मत प्राप्त गरी तेश्रो स्थानमा रहेका थिए। मुख्यमन्त्री राउतकी पत्नि उपाध्यक्षमा पराजित यसैबिच जगरनाथपुर गाँउपालिकाको उपाध्यक्षमा मधेस प्रदेशकी मुख्यमन्त्री लालबाबु राउतकी पत्नि जलेखा खातुन पनि पराजित भएकी छन्। उपाध्यक्षमा कांग्रेसकी उम्मेदवार बबिता सिंह निर्वाचित भएकी छन्। जसपाबाट उम्मेदवार बनेकी मुख्यमन्त्री राउतकी पत्नि जलेखा खातुनलाई २१८६ मतको फराकिलो अन्तरले पराजित गर्दै बबिता उपाध्यक्षमा निर्वाचित भएकी हुन्। बबिताले ५५३१ मत पाउँदा मुख्यमन्त्री पत्नि जलेखा खातुनले भने ३३४छ मत मात्रै पाएकी छन्। यसअघि जसपाबाटै उपाध्यक्षमा निर्वाचित भएकी बिस्मिल्लाह खातुनलाई टिकट नदिइ जसपाले मुख्यमन्त्री राउतको जोडबलमा उनकी पत्नि जलेखालाई उम्मेदवार बनाउने तयारी गरेपछि मनोनयनको अन्तिम समयमा बिस्मिल्लाह जसपा छाडेर माओवादी केन्द्रमा प्रवेश गरेकि थिइन्।"
पञ्चदेवल विनायक नगरपालिका प्रमुखमा अम्बिका चलाउने निर्वाचित,"अछाम : पञ्चदेवल बिनायक नगरपालिकामा नेपाली कांग्रेसका उम्मेदवार अम्बिका चलाउने विजयी भएकी छन्। जिल्लाको १० पालिकामध्ये एक पालिका प्रमुखमा महिला उम्मेदवार विजयी भएकी छन्। नगरपालिकाको प्रमुखमा निर्वाचित उनी कांग्रेस सुदूरश्चिम प्रदेशका सहमहामन्त्री समेत हुन्। उनी ३ हजार ६५३ मतसहित विजयी भएकी हुन्। ०७४ को निर्वाचनमा चलाउने उपप्रमुखमा विजयी भएकी थिइन्। चलाउनेका निकटतम प्रतिद्वन्द्वी माओवादीका रामबहादुर बिकले ३ हजार १७२ मत प्राप्त गरेका छन्। त्यसैगरी एमालेका नन्दबहादुर कडायतले २ हजार ६९७ मत पाएका छन्। समाजवादीका योगेन्द्रबहादुर बिष्टले ६९२ मत रस्वतन्त्र गायक टंक तिमिल्सैनाले १५४ मत पाएका छन्। कक्षा ८ मा पढ्दै गर्दा १४ वर्षको उमेरमा चलाउनेले नेबि संघबाट राजनीति थालेकी हुन्। उनी २०६३ मा नेबिसङ जिल्ला सदस्य बनेकी थिइन्। चलाउने ०६५ मा पन्चदेवलक्याम्पसको स्ववियु सभापतिमा निर्वाचित भएकी थिइन्। उनी पार्टीको १२ औं र १३ औं जिल्ला अधिवेसनबाट महासमिति सदस्यमा र ०७८ मा पार्टीको सुदूरपश्चिम प्रदेशको सहमहामत्रीमा विजयी भइन्। नगरपालिकाको उपप्रमुखमा कांग्रेसका हर्कबहादुर रावल ४ हजार १८८ मतसहित विजयी भएका छन्। रावलका निकटतम प्रतिद्वन्द्वी माओवादीका रिता रावलले २ जार ६१८ मत प्राप्त गरिन्। एमालेका राजु सञ्ज्यालले १ हजार २ मत प्राप्त गरेका छन्। ९ वडा रहेको पञ्चदेवलमा ६ कांग्रेस, १ नेकपा एमाले, १ समाजवादी र १ माओवादीले जितेका छन्। वडा नं १ मा कांग्रेसका दुर्गाप्रसाद तिमिल्सैना, वडा नं २ मा समाजवादीका कृपाबहादुर धामी , वडा नं ३ मा एमालेका बजिर शाही , वडा नं ४ मा कांग्रेसका हर्कबहादुर बडुवाल, वडा नं ५ मा माओवादी केन्द्रका हेमबहादुर शाही , वडा नं ६ मा काग्रेसका कमल रावल, वडा नं ७ कांग्रेसका सुरत रावल , वडा नं ८ मा कांग्रेसका छत्रबहादुर शाही र वडा नं ९ मा कांग्रेसका रामप्रसाद जैसीले जितेका छन्।"
महिलालाई जित्नै गाह्रो,"महिलाले टिकट पाउनै गाह्रो, पाए जित्नै गाह्रो। यस्तै अवस्था भोग्दैछन्, स्थानीय तहमा उम्मेदवार बनेका अधिकांस महिला। फाट्टफुट्ट पालिका प्रमुखमा उम्मेदवार बन्न पाएका महिलाहरूलाई चुनाव जिन्त गाह्रो भएसँगै स्थानीय सरकारमा महिलाको संख्या घट्ने देखिन्छ। ११ उपमहानगरपालिकामध्ये बाराको जितपुर सिमरामा एमालेले सरस्वती चौधरीलाई मेयरको टिकट दिएको थियो तर उनी गठबन्धनका तर्फबाट माओवादी केन्द्रका उम्मेदवार राजन पौडेलसँग पराजित भएकी छन्। चौधरीले १७ हजार ७७९ मत ल्याएकी छन् भने पौडेल १८ हजार ७४३ मत ल्याएर विजय भएका छन्। जितपुर सिमराको उपप्रमुखमा भने एमालेकै उम्मेदवार भोलीप्रसाद अधिकारी विजयी भए। काठमाडौंको टोखा नगरपालिकामा रजनी थापा मेयरको उम्मेदवार थिइन्। गठबन्धनका तर्फबाट उम्मेदवार बनेकी थापा झिनो मतले पराजित भइन्। उनलाई एमालेका प्रकाश अधिकारीले पराजित गरे। अधिकारीले १० हजार ३४० मत ल्याएका छन्। रजनीको १० हजार १६६ मत छ। २०७४ सालको निर्वाचनमा थापा उपमेयरमा उठेकी थिइन्। त्यसबेला उनको पराजय भएको थियो। भक्तपुरको चाँगुनारायण नगरपालिकामा एमालेकी बीना बाँस्तोलाले ठूलो कसरतपछि मेयरको टिकट पाइन्। तर, गठबन्धनको तर्फबाट कांग्रेसका जीवन खत्रीसँग थोरै मतले पराजित भइन्। खत्रीले ९ हजार ५५० मत ल्याएर जिते। उनीसँग पराजित बाँस्तोलाले ९ हजार १६० मत ल्याइन्। काठमाडौं महानगरपालिकामा गठबन्धनको तर्फबाट कांग्रेसकी सिर्जना सिंहले मेयरको टिकट पाएकी छन्। देशभर गठबन्धनले चुनाव जित्दा कांग्रेसका नेता प्रकाशमान सिंहकी श्रीमती सिंहले तेस्रो स्थानमा छन्। काठमाडौंको मेयरमा सिंहभन्दा तीन दोब्बर बढी मत स्वतन्त्र उम्मेदवार बालेन साहले पाएका छन्। एमालेका उम्मेदवार केशव स्थापितको मत पनि सिंहको भन्दा बढी छ। बाँकेको डुडुवा गाउँपालिकामा एमालेले सरोजकुमारी यादवलाई उठायो। तर, उनी पनि पराजित भइन्। जनकपुरधामको नगरप्रमुखका लागि तराई मधेश लोकतान्त्रिक पार्टीले उम्मेदवार बनाएको थियो, विभा ठाकुर। जनमत पार्टीबाट अनिता साह पनि प्रमुखको उम्मेदवार छिन्। तर, मतगणनामा दुवैजना निकै पछाडि छन्। सत्ता गठबन्धनले उपप्रमुखमा समेत महिलालाई उम्मेदवार बनाएन। गठबन्धनका उपप्रमुखका उम्मेदवार किशोरी साह नै हालसम्म अगाडि छन्। एमालेबाट उपप्रमुखमा उम्मेदवार बनेकी रुना झा र लोकतान्त्रिक समाजवादी पार्टीकी रीता झा पनि हालसम्मको मत परिणाममा निकै पछि छन्। महिलालाई न त जनताले पत्याए, न त पार्टीले नै, विभा ठाकुर भन्छिन्, यो दुर्भाग्य हो। चुनावमा मनि र मसल को प्रयोगका कारण महिलालाई चुनाव जित्न गाह्रो भएको उनले बताइन्। महिलाले करोडौं खर्चेर मत किन्ने र भोजभतेर गर्न नसकेकै कारण उनीहरूलाई चुनाव जित्न गाह्रो छ, उनले भनिन्। महिलालाई न त जनताले पत्याए, न त पार्टीले नै मनि र मसल को प्रयोगका कारण महिलालाई चुनाव जित्न गाह्रो सप्तरीको राजविराज नगरपालिकामा जनमत पार्टीबाट ममता झा नगरप्रमुख र साधना दास उपप्रमुखमा उम्मेदवार छन्। तर, हालसम्मको मतगणनामा दुवैै निकै पछि छन्। सप्तकोसी नगरपालिका प्रमुखमा जनमत पार्टीबाट उम्मेदवार बनेकी प्रियंका कुमारी सन्तलाई जमानत जोगाउन पनि गाह्रै छ। सर्लाहीकै गोडैता नगरपालिकामा पनि माओवादी केन्द्रबाट नगरप्रमुख पदका लागि अनितादेवी राय उम्मेदवार भएकी थिइन। तर, उनको जित्न सम्भव भएन। महिला मतदाताको भोट निर्वाचनमा निर्णायक हुँदै आएको छ, नेतृ मोनिका सिंह भन्छिन्, महिला मतदाताहरू नै महिलालाई मत दिँदैनन्। यो दुःखको कुरा हो। आफ्नै मेहनत र आत्मविश्वासका साथ निर्वाचनमा उत्रिएका संघर्षशील महिलालाई चुनाव जित्न कठिन हुने गरेको सिंह बताउँछिन्। २०७४ सालको स्थानीय तह निर्वाचनमा निर्वाचित ३५ हजार ४१ जनप्रतिनिधिमध्ये १४ हजार ३ सय ५३ अर्थात् ४० प्रतिशत महिला निर्वाचित भएका थिए। जसमध्ये १८ महिला मात्रै स्थानीय निकायको प्रमुखमा निर्वाचित भएका थिए। त्यतिबेला मधेसका १३६ स्थानीय तहमध्ये रौतहटको मौलापुर नगरपालिकामा मात्रै रीना कुमारी साहलगायत थोरै मात्रै महिला प्रमुखमा निर्वाचित भएकी थिइन्। महिला उम्मेदवारलाई मतमा सकस मकवानपुरमा धेरै महिला उम्मेदवारहरूले हार ब्यहोर्नुपरेको छ। बकैया गाउँपालिकामा नेकपा एमालेबाट अध्यक्षका उम्मेदवार सरला बोलेखे गठबन्धन दल कांग्रेसका अध्यक्ष उम्मेदवार धर्मराज लामिछासँग भारी मत अन्तरले पराजित भइन्। भीमफेदी गाउँपालिकामा गठबन्धन दलका उम्मेदवारसँग नेकपा एमालीकी पार्वती राना उपाध्यक्षमा १६ मतले पराजित भइन्। कांग्रेसका सञ्जीव श्रेष्ठले ५ हजार ३१५ मत प्राप्त गर्दा निकटतम प्रतिस्पर्धी रानाले ५ हजार २९९ मत प्राप्त गरिन्। कैलाश गाउँपालिकाको उपाध्यक्षमा सुकुमाया थिङ पराजित भइन्। यसअघि पनि एमालेबाट गाउँपालिका उपाध्यक्ष रहेकी उनी माओवादी केन्द्रका बालकुमार मल्लसँग १५१ मतले पराजित भएकी हुन्। मनहरी गाउँपालिकामा एकीकृत समाजवादीकी मनिला विष्टले जम्मा २ हजार ४१ मत प्राप्त गरेकी छन्। उनी यसअघि एमालेबाट गाउँपालिका उपाध्यक्ष निर्वाचित भएकी थिइन्। हालसम्म मकवानपुरमा ३ जना महिला मात्र पालिका नेतृत्वमा निर्वाचित भएका छन्। २ पालिका महिलाविहीन दैलेखका २ स्थानीय तहको अध्यक्ष र उपाध्यक्षमा महिलाविहीन भएका छन्। नौमूले गाउँपालिका र ठाटीकाँध गाउँपालिकाको अध्यक्ष र उपाध्यक्ष दुवै पद महिलाविहीन भएका हुन्। नौमूलेमा माओवादी केन्द्र र एकीकृत समाजवादीबीच चुनावी तालमेल भएको थियो। माओवादीले अध्यक्ष र एकीकृत समाजवादीले उपाध्यक्ष पाउने गरी पद बाडफाँट गरे। दुवैले पुरुष उम्मेदवार उठाए। माओवादीका छविराम सुवेदी अध्यक्ष र समाजवादीका गंगाबहादुर शाही उपाध्यक्षमा निर्वाचित भए। ठाटीकाँध कांग्रेसबाट रक्षबहादुर शाह र उपाध्यक्षमा एमालेबाट देवीराम बडुवाल निर्वाचित भएका छन्। दुवै पदमा महिला विजयी दैलेखको भैरवी गाउँपालिकाको अध्यक्ष र उपाध्यक्ष पदमा महिला उम्मेदवार निर्वाचित भएका छन्। गाउँपालिकामा अध्यक्ष र उपाध्यक्षमा कांग्रेसका उम्मेदवार निर्वाचित भए। अध्यक्षमा कांग्रेसकी रीता शाही निर्वाचित भएकी छन्। उनले ३९७६ मत प्राप्त गरेको निर्वाचन अधिकृतको कार्यालयले जनाएको छ। शाही कांग्रेस दैलेखको उपसभापति हुन्। २०७४ को स्थानीय निर्वाचनमा भैरवी गाउँपालिका३ को वडाध्यक्षमा निर्वाचित देवी भण्डारी अहिले उपाध्यक्षमा निर्वाचित भएकी छन्। कांग्रेसबाट उपाध्यक्षमा निर्वाचित भण्डारी २०७४ को स्थानीय निर्वाचनमा निर्वाचित हुने दैलेखको ९० वडामै एक्लो हुन्। उनी ३३७४ मतसहित गाउँपालिकाको उपाध्यक्षमा निर्वाचित भएकी हुन्। निकटतम प्रतिद्वन्द्वी एमालेका पदमकुमारी बिष्टले ३२२७ मत पाइन्। बिस्ट २०७४ को निर्वाचनमा एमालेबाट उपाध्यक्षमा निर्वाचित भएकी थिइन्। यो गाउँपालिकामा चारवटा वडामा एमाले, दुईवटामा कांग्रेस र १ वटामा स्वतन्त्र उम्मेदवार वडाध्यक्षमा निर्वाचित भएका छन्। सुरेन्द्र काफ्लेकाठमाडौं, मनिका झाजनकपुरधाम, कृष्ण सारु मगरमकवानपुर, हिक्मतबहादुर नेपालीदैलेख"
"२०७४ मा जोसँग हारे, २०७९ मा उसैलाई हराए","धनकुटा : तत्कालीन २०७४ सालको पहिलो स्थानीय तह निर्वाचनमा नेपाली कांग्रेसको तर्फबाट साँगुरीगढी गाउँपालिकाको अध्यक्षको उम्मेदवार थिए, जितेन्द्र राई। त्यस्तै नेकपा एमालेका तर्फबाट अध्यक्षको उम्मेदवार बनेका थिए कुमारजंग याखा। दुवैबीचको प्रतिस्पर्धामा बाजी कुमारजंग याखाले मारेका थिए। त्यो बेला उनीहरुबीचको मतान्तर फराकिलो थियो। कुमारजंग याखाले ४ हजार ४ सय ४९ मत प्राप्त गर्दै निर्वाचित भएका थिए। भने उनका निकटम प्रतिद्वन्द्वी बनेका कांग्रेसका राईले ३ हजार ३ सय ३३ मत प्राप्त गरेका थिए। मतान्तर १ हजार १ सय १६ थियो। पाँच वर्षपछि यी दुईबीच नै पुनः चुनावी भीडन्त भयो। जसमा कांग्रेसका जीतेन्द्र राईले बाजी मारे। अध्यक्ष पदमा निर्वाचित राईले ५ हजार ३ सय ९९ मत प्राप्त गरे भने उनका निकटम प्रतिद्वन्द्वी निवर्तमान गाउँपालिका अध्यक्ष समेत रहेका याखाले ४ हजार ८ सय २८ मत प्राप्त गरे। यो पटकको निर्वाचनमा उनीहरु बीचको मतान्तर ५ सय ७१ छ। होटल व्यवसायी हुँदै राजनीतिमा प्रवेश राजनीतिमा होमिनुअघि ४० वर्षीय जितेन्द्र राई होटल व्यवसायी थिए। अहिले पनि उनको भेडेटार नजिकै रहेको थुम्कीमा भेडेटार भिलेज रिसोर्ट संचालनमा छ। उनको होटल जीवनसंगिनी पद्मिनी राईले सम्हालीरहेकी छिन्। धरान स्थित महेन्द्र बहुमुखी क्याम्पसमा पढ्दा पढ्दै नेपाल विद्यार्थी संघको राजनीतिमा होमिए। पछि २०५९ सालमा भेडेटार उक्लिए। भेडेटार बजार चोकमा होटल भ्यू संचालन गरे। तर पनि उनलाई राजनीतिक लतले छोड्न सकेको थिएन। नेविसंघमा हुँदै उनले कांग्रेस पाटी बुझिसकेका थिए। नेपाली कांग्रेसको १२ औं महाधिवेशन अघि उनी साविक नेपाली कांग्रेस भेडेटार गाविस सचिव भए। १२ औं महाधिवेशन प्रश्चात उनी नेपाली कांग्रेस धनकुटा क्षेत्र नं १ का क्षेत्रीय समिति निर्वाचित बने। १३ महाधिवेशन क्षेत्रीय सभापतिमा निर्वाचन भएका उनी भर्खरै सम्पन्न १४ औं महाधिवेशमा पनि पुनः क्षेत्रीय सभापतिमै निर्वाचित बन्न पुगे। होटल एशोसिएन अफ भेडेटारका संस्थापक सचिव हुँदै अहिले उनी वर्तमान अध्यक्ष समेत हुन्। भेडेटार प्रदेश १ कै प्रमुखमध्येको एक पर्यटकीय स्थल भए पनि पूर्वाधार निर्माणमा सरकारी क्षेत्रको प्रमुख प्राथमिकतामा परेको थिएन। तर अहिले भेडेटारको पर्यटन क्षेत्र बुझेको व्यक्ति नै पालिकाको अध्यक्षमा निर्वाचित भएपछि यस क्षेत्रका पर्यटन व्यवसायी उत्साहित बनेका छन्। हारले सिकाएको पाठ २०७४ सालको स्थानीय तहमा निर्वाचनमा पराजित हुँदा पनि आफूले हरेस नखाएको उनी बताउँछन्। पराजित हुँदाको पीडा सँगै त्यो बेला मतान्तर पनि फराकिलो थियो। जनताबाट अझैं अनुमोदित हुन नसकेको कुरालाई पाठको रुपमा सिके। निर्वाचित नहुँदा पनि जनताको साथमै रहे। नजिक रहेर जनताको काममा खटे। निरन्तर पार्टीको संगठनमा क्रियाशील भए। जनताको घरघरमा पुगेर दुखसुखमा साथ दिए। यो पटकको निर्वाचनमा जनताले पत्याए। जनताबाट नै अनुमोदित भए। गाउँपालिकामा समस्याको चाङ धेरै रहेको उनी बताउँछन्। अघिल्लो चुनाववाट निर्वाचित जनप्रतिनिधिको कामबाट जनता सन्तुष्ट छैनन्। स्थानीय स्तरमा धेरै नै समस्या छन्। जनताको मागलाई प्राथमिकता राखि काम गर्ने उनी बताउँछन्। साँगुरीगढीमा एमाले २०७४ सालको स्थानीय तह निर्वाचनमा १० मध्ये ७ वडामा जित हासिल गरेको थियो। पालिका अध्यक्ष र उपाध्यक्ष पनि एमालेले नै जितेको थियो। तर अहिले ६ वडामा खुम्चिएको छ। २ वडाध्यक्ष जितेको कांग्रेसले यो पटक थपेर ४ पुर्याएको छ। यस पटक एमालेले वडा नं १, ४, ७, ८, ९ र १० जित्यो भने नेपाली कांग्रेसले २, ३, ५ र ६ वडा जित्यो। गाउँपालिका अध्यक्ष पनि नेपाली कांग्रेसले नै जितेको छ। अघिल्लो निर्वाचनमा जसपाले जितेको वडामा यो पटक नेकपा एमाले विजयी भएको छ। भने ३ नं वडा तत्कालीन् समयमा नेकपा एमालेको थियो। पछि त्यहाँको निर्वाचित वडाध्यक्ष एमाले विभाजन पछि नेकपा एस तर्फ लागे। अहिले त्यो वडा पनि नेपाली कांग्रेसले जितेको छ। त्यस्तै २ नं वडा अघिल्लो निर्वाचनमा नेकपा एमालेले जितेको थियो। अहिले सो वडामा नेपाली कांग्रेसले जितेको छ।"
अमेरिकी उपमन्त्री एवं तिब्बती मामिला संयोजक जियाको नेपाल भ्रमणप्रति चिनियाँ चासो,"काठमाडौं : अमेरिकी उपमन्त्री एवं तिब्बती मामिलाका संयोजक उज्रा जिया आज नेपाल भ्रमणमा आउँदै छिन्। भारतको हिमाचल प्रदेशस्थित धर्मशालामा धार्मिक नेता दलाई लामालाई भेटेर उनी नेपाल आउन लागेकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले राष्ट्रपति विद्यादेवी भण्डारी, प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु मानव अधिकारका आधारभुत अधिकारबाटै बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवा लगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। उपमन्त्री एवं तिब्बती मामिला हेर्ने अमेरिकी संयोजक जिया नेपाल आउने समाचार सार्वजनिक भएपछि चीनले उनको भ्रमणलाई नजिकबाट नियालेको छ। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटी अमेरिकी उपमन्त्रीको भ्रमणबारे चासो राखेकी थिइन्। गृह स्रोतका अनुसार, राजदूत यान्छीले नेपालले लिएको एक चीन नीतिको अडान कायमै रहनेमा आफं विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए।"
"नवलपरासीको पाल्हीनन्दनमा अध्यक्षमा माओवादी, उपाध्यक्षमा कांग्रेस विजयी","परासी : पश्चिम नवलपरासीको पाल्हीनन्दन गाउँपालिकामा पुन: माओवादी केन्द्रका बैजुप्रसाद गुप्ता(दीपक) विजयी भएका छन्। उनी नेपाली कांग्रेसका राजेन्द्रप्रसाद सहानीलाई ८६ मतको झिनो मतान्तरले पराजित गर्दै विजयी भएका हुन्। गुप्ताले ४३ सय ८१ मत ल्याउँदा सहानीले ४२ सय ९५ मत ल्याए। सहानी यसअघि पनि गुप्ताका प्रतिस्पर्धी थिए। उपाध्यक्षमा नेपाली कांग्रेसकी सकिना फतिमा खातुनले माओवादी केन्द्रकी पावित्री कोहाँरलाई ५ सय १३ मतान्तरले पराजित गर्दै विजयी भइन्। खातुनले ३६ सय ९८ ल्याउँदा कोहाँरले ३१ सय ८५ मत ल्याइन्। यसअघि उपाध्यक्षमा पनि कांग्रेसले जितेको थियो। अहिलेकी पराजित उपाध्यक्ष कोहाँर २०७४ को निर्वाचतमा नेपाली कांग्रसबाट विजयी भएकी थिइन्। टिकट नपाएपछि कोहाँर माओवादी केन्द्रबाट चुनाव लडेकी हुन्। ६ वटा रहेको पालिकामा माओवादी केन्द्रले ३, नेपाली कांग्रेसले २ र लोसपाले १ वडाध्यक्ष जितेको छ। वडा नं १ मा नेपाली कांग्रेसका चुल्हाईप्रसाद यादव, वडा नं २ मा लोसपाका जगदिशप्रसाद चौधरी र वडा नं ३ मा माओवादी केन्द्रका गोधनप्रसाद हरिजन विजयी भएका छन्। वडा नं ४ मा नेपाली कांग्रेसका रविन्द्र सहानी, वडा नं ५ मा माओवादी केन्द्रका कृष्णचन्द्र यादव र वडा नं ६ मा माओवादी केन्द्रका दयाशंकर त्रिपाठी वडाध्यक्षमा निर्वाचित भएका छन्।"
हरिवन नगरपालिकामा माओवादीका बुढाथोकी विजयी,"मलंगवा : सर्लाहीको हरिवन नगरपालिकामा नेकपा माओवादी केन्द्रका रमेश बुढाथोकी (कमल) नगरप्रमुखमा विजयी भएका छन्। त्यस्तै उपमेयरमा भने नेकपा एमालेकी हरिमाया घलान विजयी भएकी छन्। बुढाथोकी निवर्तमान मेयर नेकपा एमालेका गणेशप्रसाद प्रसाईंलाई १ सय ५३ मतले पछि पार्दै विजयी भएका हुन्। ७ हजार २ मतसहित बुढाथोकी विजयी हुँदा प्रसाईंले ६ हजार ८ सय ४९ मत पाएका छन्। आफ्नो पार्टीका १ जना पनि वडाअध्यक्ष र वडा सदस्य विजयी नहुँदा समेत माओवादीका बुढाथोकी मेयरमा बाजी मार्न सफल भएका छन्। त्यस्तै उपमेयरतर्फ एमालेकी घलान ६ हजार ८ सय ५५ मतसहित विजयी भएकी छन्।। निकटतम् प्रतिद्वन्द्वी माओवादीकी पद्मा मोक्तानले ५ हजार ३२१ मत ल्याइन्। वडा नम्बर १, २, ४ र ९ को वडाध्यक्ष कांग्रेस, ३, ७, १० र ११ मा एमाले तथा ५ र ६ मा नेकपा एकीकृत समाजवादीले वडाध्यक्ष हात पारेका छन्।"
कांग्रेस जिल्ला सभापतिलाई हराउँदै धनगढीमाईमा एमाले विजयी,"सिरहा : सिरहाको धनगढीमाई नगरपालिकाको मेयर पदमा नेकपा एमालेका शिवशंकर महतो विजयी भएका छन्। उनले नेपाली कांग्रेसका जिल्ला सभापति तथा संविधानसभा सदस्य रामचन्द्र यादवलाई १५५ मतले पराजित गरेको हुन्। यादव कांग्रेसमा प्रभावशाली नेता मानिन्छन्। उनी गाउँविकास अध्यक्ष हुँदै कांग्रेस क्षेत्रीय सभापति, जिल्ला उपभापति, दुई कार्यकाल सभापति र ०७० मा संविधान सदस्यमा निर्वाचित भएका थिए। ठूलो नेताले नगरपालिकामा अधिकतर वडा जितेर पनि मेयरमा हारेपछि जिल्लाभरि अहिले चर्चाको विषय बनिरहेको छ। निर्वाचित भएका महतोले ७०५६ मत ल्याएका छन् भने निकटतम प्रतिद्वन्द्वी यादवले ६९०१ मत ल्याएका हुन्। निर्वतमान मेयर हरिनारायण चौधरी तेस्रो स्थानमा पुगेको छन्। उनले ४३६९ मत प्राप्त गरेको हुन्। जनता समाजवादी पार्टी (जसपा) र नेकपा एकीकृत समाजवादी गठबन्धनबाट मेयर पदका उम्मेदवार भएका उतरबहादुर जर्घामगरले ९३८ मत ल्याएका हुन्। उपमेयरमा नेपाली कांग्रेसकी संगीता कुमारी चौधरी निर्वाचित भएकी छन्। उनी एमालेकी उम्मेदवार शोभा बरालसँग २३५ मतान्तरले विजयी भएकोी हुन्। चौधरीले ६६१३ र बराल ६३७८ मत ल्याएकी हुन्। निर्वतमान उपमेयर फुलकुमारी श्रेष्ठले ४३१४ मत प्राप्त गरेकी छन्। जनता समाजवादी पार्टी (जसपा) र नेकपा एकीकृत समाजवादी गठबन्धनबाट उपमेयर पदका उम्मेदवार भएका संजीवकुमार यादवले २०७९ मत ल्याएका हुन्। १४ वडामध्ये ६ वटामा कांग्रेस, ३ वडामा माओवादी केन्द्र, २ वडामा एमाले, १ वडामा एकीकृत समाजवादी, १ वटामा जनमत पार्टी, १ वटामा जनता समाजवादी विजयी भएका हुन्। वडा नं १ मा सुर्यनारायण यादव (कांग्रेस), २ मा हमिद मियाँ (कांग्रेस), ३ मा विरेन्द्र कुमार साह (माओवादी), ४ मा ओमप्रकाश यादव (कांग्रेस), ५ मा रामजतन कामैत (कांग्रेस), ६ भगलु महतो (एकीकृत समाजवादी), ७ मा विजय कुमार महतो (जसपा), ८ मा रामभरोस महतो (जनमत), ९ मा प्रकाश योन्जन (माओवादी), १० मा सरोज कुमार महतो (कांग्रेस), ११ मा अशोक कुमार श्रेष्ठ (एमाले), १२ मा जयप्रकाश ठाकुर (एमाले), १३ मा सुर्यमान तामाङ्ग (माओवादी), १४ अमित ठकुरी (कांग्रेस) निर्वाचित भएका छन्।"
खाँडादेवी गाउँपालिका ६ को वडा अध्यक्षमा कांग्रेसका कार्की निर्वाचित,"रामेछाप : खाँडादेवी गाउँपालिका ६ को वडा अध्यक्षमा नेपाली कांग्रेसका उमेदवार नारायण कार्की निर्वाचित भएका छन् । नेकपा एमालेका गोपाल कार्कीलाई १ सय २७ मतान्तरले पराजित गर्दै उनी निर्वाचित भएका छन्। नारायणले ७०४ मत ल्याउँदा उनले निकटतम प्रतिद्वन्दी गोपालले ५७७ मत प्राप्त गरेका छन् । खाँडादेवी गाउँपालिका नेपाली कांग्रेस रामेछापका नेता उत्पादन गर्ने स्थलको रुपमा चिनिन्छ । तर त्यो पालिकामा २०७४ सालको स्थानीय निर्वाचनमा पनि कांग्रेसले एउटामात्र वडा जितेको थियो भने अहिलेको स्थानीय निर्वाचनमा पनि एउटा वडा जितेर आफ्नो शाख बजाउन सफल भएको छ । २०७४ सालमा वडा नं २ जितेको कांग्रेसले अहिले वडा नं ६ मा विजयी भएको हो। खाँडाडेवी गाउँपालिकामा नेपाली काँग्रेसका केन्द्रिय महाधिवेशन प्रतिनिधि र जिल्ला स्तरका गरि एक दर्जन भन्दा बढी नेता रहेका छन् तर स्थानीय निर्वाचन भने आज सम्म जित्न सकेका छैनन् । नेतृत्वमा देखिएको चरम गुठगत स्वार्थ र एक अर्काको अस्तित्व स्वीकार गर्न नसक्दा नेपाली काँग्रेसले खाँडादेवी गाउँपालिकामा आफ्नो नेतृत्व उपस्थित गराउन सकेको छैन । पालिकामा कांग्रेसको बिरासत जोगाउने एक व्यक्ति नारायण कार्की होटल मजदुर, सवारी चालक देखि वैदेशिक रोजगारमा समेत गएर आएका व्यक्ति हुन् । संकटमा सहयोग बोकेर गाउँगाउँमा पुग्ने कार्की सामाजिक रुपमा सधैं अग्रसर हुने व्यक्ति हुन् । संघर्षले जन्माएको समाजसेवी हुन कार्की । आफ्नो कमाइको नाफा सधैं समाजसेवामा खर्च गर्ने कार्कीको वडाबासीमा राम्रै प्रभाव रहेको देखिन्छ । निर्वाचित कार्की भन्छन् 'वडाबासीको सेवामा सदा सर्वदा उपस्थित हुने छु ।' भ्रष्टाचार गर्दिन, भ्रष्टाचार हुन दिन्न र शिक्षा प्रणाली सुधार गरेर आधुनिक शिक्षाको विकास वडामा थालनी गर्ने कार्की बताउँछन् । आफ्नो घोषणा पत्र अनुसार काम गरेर ५ वर्षमा नमूना वडा बनाउनेमा कार्की प्रतिबद्ध गरेका छन् । खाडाँदेवी गाउँपालिकामा अध्यक्ष, उपाध्यक्षसहित ७ वडाध्यक्षमा एमाले र नेपाली कांग्रेसमाओवादी केन्द्रले ११ वडा जितेका हुन्। रामेछापको खाँडादेवी गाउँपालिकामा गठबन्धन पराजित, एमालेको शानदार विजयी"
नेपालगन्जको नगरप्रमुखमा सत्ता गठबन्धनका उम्मेदवार प्रशान्त विष्ट विजयी,नेपालगन्ज : नेपालगन्ज उपमहानगरपालिकाको नगर प्रमुखमा पाँच दलीय गठबन्धनका साझा उम्मेदवार नेपाली कांग्रेसका प्रशान्त विष्ट ११ हजार ७८५ मतान्तरले विजयी भएका छन्। शुक्रबार बिहान सम्पन्न मत गणनाको परिणामअनुसार निकतम् प्रतिद्वन्द्वी नेकपा एमालेका पशुपति दयाल मिश्रले पाएको कूल मत ११ हजार ६७५ मतभन्दा विष्टको मतान्तर मात्रै ११० बढी छ। विष्टले २३ हजार ४६० मत ल्याएर जित हासिल गरेका छन् । तेस्रो स्थानमा राष्ट्रिय प्रजातन्त्र पार्टीका नन्दलाल वैश्यले ७ हजार ५९८ मत मात्र ल्याएका छन् । उपप्रमुखमा पनि गठबन्धनका साझा उम्मेदवार जनता समाजवादी पार्टीका कमरुद्दिन राई ७ हजार ३५ मतान्तरले विजयी भएका छन् । राईले १८ हजा। ९५० र एमालेकी शान्तिदेवी ढकालको १० हजार ९१५ मत ल्याएका छन् । राप्रपाका विन्दु चर्ती मगर १० हजार १३५ मत ल्याएर तेस्रो स्थानमा आइन् ।
सप्तरीको कञ्चनरुप नगरपालिकामा कांग्रेस विजयी,"राजविराज : कञ्चनरुप नगरपालिकाको नगर प्रमुख र उपप्रमुखमा नेपाली कांग्रेस विजयी भएको छ। नगर प्रमुखमा नेपाली कांग्रेसका ललनप्रसाद गुप्ता र उपप्रमुखमा मुनाकुमारी पोखरेल विजयी भएको निर्वाचन अधिकृतको कार्यालय कञ्चनरुपले जनाएको छ। नगर प्रमुखमा निर्वाचित गुप्ताले ७ हजार ८८९ मत प्राप्त गरेका छन्। निकटतम् प्रतिद्वन्द्वी जसपाका भोलाकुमार पासवानले ५ हजार ७०४ मत ल्याएका छन् भने नेकपा (एमाले)का कलिम मियाँले ५ हजार २०५ मत प्राप्त गरेका छन्। उपप्रमुखमा पोखरेल ७ हजार ७४ मत ल्याई निर्वाचित भएको निर्वाचन अधिकृतको कार्यालयले जानकारी दिएको छ। निकटतम प्रतिद्वन्द्वी नेकपा (एमाले)की कल्पना चौधरीले ५ हजार ५ सय ४७ मत प्राप्त गरिन् भने जसपाकी कल्पनाकुमारी चौधरीले ५ हजार २३८ मत प्राप्त गरिन्। गत स्थानीय तहको निर्वाचनमा एमालेका बसन्त मिश्र नगर प्रमुख र कांग्रेसकी निरु पोखरेल उपप्रमुखमा निर्वाचित भएकी थिइन्। उक्त निर्वाचनमा एमालेका मिश्रले हाल निर्वाचित गुप्तालाई ८६६ मत अन्तरले पराजित गरेका थिए। कुल १२ वडा रहेको कञ्चनरुप नगरपालिकामा कांग्रेसले वडा नम्बर २, ४, ५, ७ र ८, एमालेले ३, ६, ११, १२, जसपाले १, ९ र १० मा वडा अध्यक्षको पद हासिल गरेको छ। १२ वटा वडा रहेको कञ्चनरुपमा १२ वटा वडाको मत परिणाम आउँदा एमालेले ४, काङ्ग्रेसले ५ र जसपाले ३ वटा वडामा जित हासिल गरेको छ। कञ्चनरुप नगरपालिका वडा नम्बर १ मा रब्बान खाँ, २ मा मेहदी हुसेन, ३ मा गुलटेन चौधरी, ४ मा जोगेन्द्र पासवान, ५ मा कैलाशकुमार साह, ६ मा बच्चुलाल चौधरी, ७ मा समानन्द चौधरी, ८ मा कृष्णप्रसाद साह, ९ मा रामसुन्दर यादव, १० मा दामोदर खड्गा, ११ मा ललित गोजेवार र वडा नम्बर १२ मा देवी बहादुर खत्री विजयी भएका छन्।"
कागेश्वरी मनोहरा नगर प्रमुखमा कांग्रेस र उपप्रमुखमा एमाले विजयी,"काठमाडौं : कागेश्वरी मनोहरा नगरपालिका प्रमुखमा कांग्रेस र उपप्रमुखमा एमाले विजयी भएको छ। नेपाल कम्युनिष्ट पार्टी (एमाले)का रामशरण ढुंगानालाई पराजित गर्दै उपेन्द्र कार्की नगरप्रमुखमा निर्वाचित भएका हुन्। कार्कीले ११ हजार ३२२ मत ल्याउँदा उनको प्रतिद्वन्द्वी ढुंगानाले ८ हजार २६३ मत ल्याए। उपप्रमुखमा नेपाल कम्युनिष्ट पार्टी (माओवादी केन्द्र)का भोला चापागाई पराजित गर्दै एमालेकी शान्ता थापा विजयी भएकी हुन्। थापाले ९ हजार ९७५ मत प्राप्त उनको निकटतम् प्रतिद्वन्द्वी चापागाई ५ हजार ४२२ मत मात्र प्राप्त गरे। नगरपालिकामा कांग्रेस र माओवादीले गठबन्धन गरेका थिए। कागेश्वरी मनोहरा नगरपालिकामा ५ वडा नेपाली कांग्रेस, ३ वडा एमाले र १ वडा एकीकृत समाजवादीले जितेको छ। कोको बने वडा अध्यक्ष ? वडा नम्बर १  मकुन्द प्रसाद गजुरेल (एमाले) वडा नम्बर २ सुरज खड्का (नेपाली कांग्रेस) वडा नम्बर ३  राममणी पुडासैनी (एमाले) वडा नम्बर ४  विजय श्रेष्ठ (धन) (एमाले) वडा नम्बर ५  शंकर पाण्डे (नेपाली काँग्रेस ) वडा नम्बर ६प्रकाश फुयाल (एकिकृत समाजवादी) वडा नम्बर ७  भिमसेन थापा (नेपाली कांग्रेस ) वडा नम्बर ८  हरिभक्त पुडासैनी (नेपाली कांग्रेस ) वडा नम्बर ९  अनिल थापा (नेपाली कांग्रेस )"
युवा अर्थात् वर्तमान,"बाराक ओबामा अमेरिकामा राष्ट्रपति हुँदा केवल ४४ वर्षका थिए। रोचक त के भने यता नेपालमा शेरबहादुर देउवा २०४८ सालपछि गृहमन्त्री हुँदा ओबामा विश्वविद्यालयका विद्यार्थी थिए। तिनै ओबामा अमेरिकामा दुई कार्यकाल राष्ट्रपति बनेर अवकास लिइसकेपछि अरू दुई राष्ट्रपति आइसके। नेपालमा पाँचौपटक प्रधानमन्त्री बन्ने सौभाग्य देउवालाई मिल्यो। बेलायतको प्रधानमन्त्री हुँदा जोन मेजरको उमेर ४० वर्ष पुगेको थिएन। नेपालमा भने २०४६ सालयता बनेका प्रधानमन्त्रीको औसत उमेर झन्डैझन्डै नेपालीको औसत आयु जति नै हुन आउँछ। युवालाई मतदाता वा जनताले नपत्याएका होइनन्। दलको नेतृत्वमा युवालाई अवसर नदिँदा राष्ट्रको नेतृत्व गर्नबाट पनि बञ्चित हुनुपरेको छ। प्रत्यक्ष निर्वाचित प्रधानमन्त्री वा राष्ट्रपतिको प्रणाली नेपालमा छैन। त्यसो हुँदा फ्रान्समा इमाइल म्याक्रोन वा युक्रेनमा जेलेन्स्की जसरी सिधै जनताबाट निर्वाचित भएर युवावयमै देशको नेतृत्वमा पुग्ने अवस्था यहाँ छैन। देशको मूल नेतृत्वको कुरा त परै प्रदेश र स्थानीय सरकारको नेतृत्व पाउन पनि युवालाई मुस्किल छ। तै यसपालिको स्थानीय निर्वाचनमा काठमाडौंको मेयरका स्वतन्त्र उम्मेदवार बालेन्द्र साह (बालेन) ले दलीय उम्मेदवारभन्दा अग्रता लिएर चर्चा बटुलेका छन्। उनले चुनावै जित्ने नजित्ने अहिल्यै भन्न सकिन्न। तर चुनाव जितेभन्दा धेरै देश विदेशका नेपालीको मन जितिसकेका छन्। काठमाडौंमा बालेन्द्रप्रतिको रुझान भनेको युवा उम्मेदवारप्रति आकर्षण हो। इन्जिनियरिङ र र्याप संगीतको पृष्ठभूमिका बालेन्द्रप्रति युवामात्रै नभई वृद्धवृद्धा मतदाता पनि आकर्षित देखिएको प्रष्ट भइसकेको छ। कुनै दलमा लागेको भए उनलाई उम्मेदवारीको मौका मिल्दैनथ्यो भन्ने पनि पक्का छ। किनभने प्रमुख प्रतिपक्ष दल एमालेले २५ वर्षअघिका मेयरलाई उम्मेदवार बनायो भने सत्तारुढ कांग्रेसले नेताकी श्रीमतीलाई। तर युवा उम्मेदवार जनतामा लोकप्रिय हुन्छन् भन्ने बालेनप्रतिको आकर्षणबाट मात्र होइन, कतिपय दलकै युवा उम्मेदवारको विजयले पुष्टि गरेको छ। जस्तो कि बालेन्द्र जस्तै इन्जिनियरिङ पृष्ठभूमिका दीपेन्द्र सुनारी मगरले नवलपुर जिल्लाको बुलिङटार गाउँपालिकामा चुनाव जिते। मगर २८ वर्षका हुन्। धनुषाको कमला नगरपालिकामा त झन् २१ वर्षका रणवीरसिंह मण्डल मेयर निर्वाचित भएका छन्। उनकै उमेरका वशिष्टकुमार गुप्ता पर्साको कमलामाई गाउँपालिकाको अध्यक्ष निर्वाचित भएका छन्। जहाँजहाँ युवा उम्मेदवार उठेका थिए, धेरैतिरको नतिजा सकारात्मक आएको छ। युवाले काँधमा जिम्मेवारी पाएका छन्। जिम्मेवारी लिनसक्ने काँध नै युवाको हो भन्ने बुझाइ मतदातामा रहेको प्रष्ट देखिन्छ। खासमा युवा भनेको उमेरको सवालमात्रै त होइन। विचारमा पनि युवा हुन जरुरी छ, व्यवहारमा पनि युवा हुन जरुरी छ। तर युवा हुनुको पहिलो सर्त भने फेरि पनि उमेर पक्कापक्की हो। नेपाली राजनीतिको रोग के भने नेताको योग्यता जाँच्ने कसी नै बेग्लै प्रकारको छ। कति वर्ष जेल बसेको, कुन आन्दोलनमा लागेको, राजनीति गरेको कति वर्ष भयो ? विगत के थियो भनेर योग्यता नाप्ने बिल्कुल अनौठो प्रवृत्ति छ। तर विकसित देशमा नेताको योग्यता जाँच्ने कसी विगतमात्रै हुँदैन, भविष्य पनि हुन्छ। विगतमा कति योगदान गर्यो भन्नेमात्रै होइन कि भविष्यमा कति योगदान गर्न सक्छ भनेर हेरिन्छ। त्यसैले युवा भनेको विगत होइन, वर्तमान हो र भविष्य पनि हो। युवामा जोश हुन्छ, जोखिम उठाउन सक्ने क्षमता हुन्छ, नयाँ समयको पदचाप नाप्न सक्छ भन्नेबारे सबै सहमत हुने तर अवसर र जिम्मेवारीचाहिँ दिन नखोज्ने नेपालका दलहरूको कमजोरी नै हो। जबजब आन्दोलन गर्नुपर्छ तबतबमात्रै खोजिन्छ युवा। तर जिम्मेवारी पनि आन्दोलनकै ढाँचामा निर्वाह गर्नुपर्ने नेपालको आवश्यकता हो। विकासको गति आन्दोलनभन्दा तीब्र नपारी भएको छैन, युद्धस्तरमा कुद्नुपर्ने बेला छ। तर, त्यस्तो जिम्मेवारीमा युवालाई कम अवसर दिइएको छ। प्रविधिमा पोख्त, योग्यता र दक्षता भएको युवाले नै भविष्यका लागि वर्तमानको सदुपयोग गर्न सक्छ। तसर्थ, युवालाई आउँदा दिनमा दलहरूले थप अवसर दिनु आवश्यक छ। यसपालिको निर्वाचनबाट जिम्मेवारी पाएकाहरूले युवा हुनुको अर्थ पुष्टि गर्नुपर्ने चुनौती छ। त्यो चुनौती पूरा गरेनन् उनीहरूले भने आउँदा दिनमा दलहरू युवाप्रति झन् अनुदार भइदिन सक्छन्। युवा जनप्रतिनिधिलाई चुनौतीसँग जुध्ने सफलताको शुभकामना !"
युगान्डालाई टीट्वेन्टी शृंखला : तेस्रो खेलमा पनि नेपाल युगान्डासँग पराजित,"काठमाडौं : पाहुना टोली युगान्डाले नेपालविरुद्धको टीट्वेन्टी अन्तर्राष्ट्रिय क्रिकेट शृंखला जितेको छ। कीर्तिपुरस्थित त्रिवि क्रिकेट मैदानमा बिहीबार भएको तेस्रो खेलमा घरेलु टोली नेपाललाई ६ विकेटले पराजित गर्दै युगान्डाले दुई खेल अगावै शृंखला जितेको हो। बिहीबार प्रभावशाली जित निकालेसँगै युगान्डाले पाँच खेलको शृंखलामा ३० को अग्रता बनाएको छ। नेपालले दिएको एक सय रनको सामान्य लक्ष्य युगान्डाले १८२ ओभरमा चार विकेट गुमाएर पूरा गर्यो। युगान्डाको जितमा केभिन अविनोले अविजित ४२ रन जोडिन्। उनले ५१ बलमा चार चौका प्रहार गरिन्। यसैगरी जेनेट बाबाजीले २७, रीता मासामलीले नौ र लियोना बार्बिईले पाँच रन बनाए। नेपालकी कविता कुँवरले दुई विकेट लिइन्। यसैगरी कप्तान रुबिना क्षत्री र इन्दु बर्माले एकएक विकेट हात पारे। त्यसअघि टस जितेर पहिले ब्याटिङ गरेको नेपालले निर्धारित २० ओभरमा आठ विकेट गुमाएर ९९ रनको मध्यम योगफल खडा गरेको थियो। नेपालका लागि ज्योति पाण्डेले सर्वाधिक ४७ रन जोडिन्। उनले ५४ बलमा पाँच चौका हिर्काइन्। यस्तै कप्तान रुबिना क्षत्रीले अविजित १८ र सीता रानामगरले १२ रन बनाए। यस्तै बिन्दु रावलले चार, रोमा थापा र डोली भट्टले समान तीनतीन र इन्दु बर्माले एक रन जोडे। सरिता मगर र कविता कुँवरले खाता खोल्न सकेनन्। युगान्डाकी फियोना कालुमी, कोन्सी अवेको र सराह अकिटेङले दुईदुई विकेट लिए। जेनेट बाबाजी र रीता मुसामालीले एकएक विकेट हात पारे। यसअघि गत सोमबार भएको पहिलो खेलमा नेपालले १२ रन र दोस्रो खेलमा एक विकेटले पराजय बेहोरेको थियो। नेपाल र अफ्रिकी मुलुक युगान्डाबीचको चौथो खेल शुक्रबार र पाँचौं तथा अन्तिम खेल शनिबार हुनेछ। अन्तर्राष्ट्रिय क्रिकेटमा पाइला राखेको १५ वर्षपछि महिला टोलीले घरेलु मैदानमा टीट्वेन्टी शृंखला खेलेको हो। नेपालले सन् २००७ मा मलेसियामा भएको एसीसी महिला च्याम्पियनसिप खेल्दै अन्तर्राष्ट्रिय क्रिकेटमा पाइला राखेको थियो । सन् २०१९ मा १३औं दक्षिण एसियाली खेलकुद (साग) मा पहिलो पटक घरेलु मैदानमा अन्तर्राष्ट्रिय टीट्वेन्टी क्रिकेट खेलेको नेपालले युगान्डासँग दोस्रो शृंखला खेलेको हो। एसिया कप छनोटको तयारीमा रहेका खेलाडीलाई एक्स्पोजर दिन नेपाल क्रिकेट संघ (क्यान) ले युगान्डाका खेलाडीलाई आमन्त्रण गरेको हो। नेपालको घरेलु मैदानमा हुने उक्त खेललाई अन्तर्राष्ट्रिय क्रिकेट परिषद् (आईसीसी) ले मान्यता दिएकाले दुवै राष्ट्रको विश्व वरीयतामा पनि प्रभाव पर्नेछ। विश्व वरीयतामा पछिल्लो समय नेपाल १६औं र युगान्डा १९औं स्थानमा छन्।"
युवा अर्थात् वर्तमान,"बाराक ओबामा अमेरिकामा राष्ट्रपति हुँदा केवल ४४ वर्षका थिए। रोचक त के भने यता नेपालमा शेरबहादुर देउवा २०४८ सालपछि गृहमन्त्री हुँदा ओबामा विश्वविद्यालयका विद्यार्थी थिए। तिनै ओबामा अमेरिकामा दुई कार्यकाल राष्ट्रपति बनेर अवकास लिइसकेपछि अरू दुई राष्ट्रपति आइसके। नेपालमा पाँचौपटक प्रधानमन्त्री बन्ने सौभाग्य देउवालाई मिल्यो। बेलायतको प्रधानमन्त्री हुँदा जोन मेजरको उमेर ४० वर्ष पुगेको थिएन। नेपालमा भने २०४६ सालयता बनेका प्रधानमन्त्रीको औसत उमेर झन्डैझन्डै नेपालीको औसत आयु जति नै हुन आउँछ। युवालाई मतदाता वा जनताले नपत्याएका होइनन्। दलको नेतृत्वमा युवालाई अवसर नदिँदा राष्ट्रको नेतृत्व गर्नबाट पनि बञ्चित हुनुपरेको छ। प्रत्यक्ष निर्वाचित प्रधानमन्त्री वा राष्ट्रपतिको प्रणाली नेपालमा छैन। त्यसो हुँदा फ्रान्समा इमाइल म्याक्रोन वा युक्रेनमा जेलेन्स्की जसरी सिधै जनताबाट निर्वाचित भएर युवावयमै देशको नेतृत्वमा पुग्ने अवस्था यहाँ छैन। देशको मूल नेतृत्वको कुरा त परै प्रदेश र स्थानीय सरकारको नेतृत्व पाउन पनि युवालाई मुस्किल छ। तै यसपालिको स्थानीय निर्वाचनमा काठमाडौंको मेयरका स्वतन्त्र उम्मेदवार बालेन्द्र साह (बालेन) ले दलीय उम्मेदवारभन्दा अग्रता लिएर चर्चा बटुलेका छन्। उनले चुनावै जित्ने नजित्ने अहिल्यै भन्न सकिन्न। तर चुनाव जितेभन्दा धेरै देश विदेशका नेपालीको मन जितिसकेका छन्। काठमाडौंमा बालेन्द्रप्रतिको रुझान भनेको युवा उम्मेदवारप्रति आकर्षण हो। इन्जिनियरिङ र र्याप संगीतको पृष्ठभूमिका बालेन्द्रप्रति युवामात्रै नभई वृद्धवृद्धा मतदाता पनि आकर्षित देखिएको प्रष्ट भइसकेको छ। कुनै दलमा लागेको भए उनलाई उम्मेदवारीको मौका मिल्दैनथ्यो भन्ने पनि पक्का छ। किनभने प्रमुख प्रतिपक्ष दल एमालेले २५ वर्षअघिका मेयरलाई उम्मेदवार बनायो भने सत्तारुढ कांग्रेसले नेताकी श्रीमतीलाई। तर युवा उम्मेदवार जनतामा लोकप्रिय हुन्छन् भन्ने बालेनप्रतिको आकर्षणबाट मात्र होइन, कतिपय दलकै युवा उम्मेदवारको विजयले पुष्टि गरेको छ। जस्तो कि बालेन्द्र जस्तै इन्जिनियरिङ पृष्ठभूमिका दीपेन्द्र सुनारी मगरले नवलपुर जिल्लाको बुलिङटार गाउँपालिकामा चुनाव जिते। मगर २८ वर्षका हुन्। धनुषाको कमला नगरपालिकामा त झन् २१ वर्षका रणवीरसिंह मण्डल मेयर निर्वाचित भएका छन्। उनकै उमेरका वशिष्टकुमार गुप्ता पर्साको कमलामाई गाउँपालिकाको अध्यक्ष निर्वाचित भएका छन्। जहाँजहाँ युवा उम्मेदवार उठेका थिए, धेरैतिरको नतिजा सकारात्मक आएको छ। युवाले काँधमा जिम्मेवारी पाएका छन्। जिम्मेवारी लिनसक्ने काँध नै युवाको हो भन्ने बुझाइ मतदातामा रहेको प्रष्ट देखिन्छ। खासमा युवा भनेको उमेरको सवालमात्रै त होइन। विचारमा पनि युवा हुन जरुरी छ, व्यवहारमा पनि युवा हुन जरुरी छ। तर युवा हुनुको पहिलो सर्त भने फेरि पनि उमेर पक्कापक्की हो। नेपाली राजनीतिको रोग के भने नेताको योग्यता जाँच्ने कसी नै बेग्लै प्रकारको छ। कति वर्ष जेल बसेको, कुन आन्दोलनमा लागेको, राजनीति गरेको कति वर्ष भयो ? विगत के थियो भनेर योग्यता नाप्ने बिल्कुल अनौठो प्रवृत्ति छ। तर विकसित देशमा नेताको योग्यता जाँच्ने कसी विगतमात्रै हुँदैन, भविष्य पनि हुन्छ। विगतमा कति योगदान गर्यो भन्नेमात्रै होइन कि भविष्यमा कति योगदान गर्न सक्छ भनेर हेरिन्छ। त्यसैले युवा भनेको विगत होइन, वर्तमान हो र भविष्य पनि हो। युवामा जोश हुन्छ, जोखिम उठाउन सक्ने क्षमता हुन्छ, नयाँ समयको पदचाप नाप्न सक्छ भन्नेबारे सबै सहमत हुने तर अवसर र जिम्मेवारीचाहिँ दिन नखोज्ने नेपालका दलहरूको कमजोरी नै हो। जबजब आन्दोलन गर्नुपर्छ तबतबमात्रै खोजिन्छ युवा। तर जिम्मेवारी पनि आन्दोलनकै ढाँचामा निर्वाह गर्नुपर्ने नेपालको आवश्यकता हो। विकासको गति आन्दोलनभन्दा तीब्र नपारी भएको छैन, युद्धस्तरमा कुद्नुपर्ने बेला छ। तर, त्यस्तो जिम्मेवारीमा युवालाई कम अवसर दिइएको छ। प्रविधिमा पोख्त, योग्यता र दक्षता भएको युवाले नै भविष्यका लागि वर्तमानको सदुपयोग गर्न सक्छ। तसर्थ, युवालाई आउँदा दिनमा दलहरूले थप अवसर दिनु आवश्यक छ। यसपालिको निर्वाचनबाट जिम्मेवारी पाएकाहरूले युवा हुनुको अर्थ पुष्टि गर्नुपर्ने चुनौती छ। त्यो चुनौती पूरा गरेनन् उनीहरूले भने आउँदा दिनमा दलहरू युवाप्रति झन् अनुदार भइदिन सक्छन्। युवा जनप्रतिनिधिलाई चुनौतीसँग जुध्ने सफलताको शुभकामना !"
सुरक्षितपालिकामै पराजित,राजविराज : सप्तरीमा मतगणनासम्पन्न ११ पालिकामा निवर्तमान प्रमुख र अध्यक्षहरू पराजित भएका छन्। २०७४ को निर्वाचनमा प्रतिद्वन्द्वी रहेकाहरूले नै शीर्ष नेताहरूको विरासत ढालेका हुन्। हनुमाननगर कंकालिनी नगरपालिकाका निवर्तमान प्रमुख शैलेशकुमार साह जनमत पार्टीका वीरेन्द्र माझीसँग १ सय ६१ मतान्तरले पराजित भए। यो पालिकालाई जसपाले सबैभन्दा सुरक्षित ठानेको थियो। साह मधेस प्रदेशका सामाजिक विकासमन्त्री नवलकिशोर साह सुडी रामबाबुका छोरा हुन्। यसअघि राष्ट्रिय जनता पार्टी नेपालबाट प्रमुखमा निर्वाचित उनी पार्टी विभाजनका बेला बुवासँगै जसपामा बसेका हुन्। हनुमाननगर क्षेत्र र पार्टीमा नवलकिशोरको राजनीतिक वर्चस्वकै कारण गत निर्वाचनमा टिकट पाएर प्रमुखमा निर्वाचित भएका थिए। त्यसपछि उनको परिचय रामबाबुका छोराबाट मेयरमा परिणत भएको थियो। कांग्रेसका कृष्णप्रसाद ढकालले सप्तकोसी नगरपालिकाका निवर्तमान प्रमुख उत्तमकुमार शर्मालाई १ हजार ५ सय २ मत अन्तरले पराजित गरेका छन्। ढकाल गत निर्वाचनमा तेस्रो स्थानमा सीमित भएका थिए। शर्मा एमाले मधेस प्रदेश कमिटीका सदस्य हुन्। अग्निसाइर कृष्णसवरन गाउँपालिकामा गत निर्वाचनमा तेस्रो स्थानमा मात्रै थिए एमालेका दीनानाथ चौधरी। उनले निवर्तमान गाउँपालिका अध्यक्ष कांग्रेसका परशुराम चौधरीलाई ९ सय ८६ मत अन्तरले पराजित गरेका छन्। बलान बिहुल गाउँपालिकाका निवर्तमान अध्यक्ष दयानन्द गोइत यो निर्वाचनमा तेस्रो स्थानमा झरेका छन्। जनमत पार्टीका खेमचन्द्र यादव २ हजार ९ सय ९४ मत ल्याएर अध्यक्षमा निर्वाचित भएका छन्।राजगढ गाउँपालिकामा एमालेका ओमप्रकाश मण्डल निर्वाचित भएका छन्। निवर्तमान अध्यक्ष कांग्रेसका परमानन्द यादवले तेस्रो स्थानमा मात्रै मत पाएका छन्। विष्णुपुर गाउँपालिकाका निवर्तमान अध्यक्ष कांग्रेसका लीलाम्बर यादवलाई जसपाका उमेशप्रसाद यादवले ३ सय ४५ मतान्तरले पराजित गरेका छन्। तिरहुत गाउँपालिकामा भने कांग्रेसका विजयकुमार यादवले निवर्तमान अध्यक्ष जसपाका हेमन्तकुमार बहडखेरलाई ५ सय ७० मतान्तरले पराजित गरे। महादेवा गाउँपालिकामा लोसपाका सुनिलकुमार मण्डलले निवर्तमान अध्यक्ष दीपककुमार यादवलाई २ हजार ३ सय ६५ मत अन्तरले पराजित गरे। गत निर्वाचनमा संघीय समाजवादी फोरमबाट निर्वाचित यादव यसपटक जसपाले उम्मेदवार नबनाएपछि कांग्रेसबाट उठेका थिए। सभासद सदरुल मियाँ हकका छोरा हेमायुँ हकले पनि दोहोर्याएर खडक नगरपालिका प्रमुख बन्न पाएनन्। उनी माओवादी केन्द्रका जयप्रकाश चौधरीसँग ८ सय १५ मतान्तरले पराजित भएका छन्। राजविराजका निवर्तमान नगर प्रमुख शम्भुप्रसाद यादव पनि अघिल्लै प्रतिद्वन्द्वी जसपाका भीमराज यादवसँग साढे ३ हजार मतान्तरले पराजित भएका छन्।
"कार्यकाल सुरु, तर मतगणना नै बाँकी","काठमाडौं : ०७४ मा निर्वाचित स्थानीय तहका पदाधिकारीको कार्यकाल बिहीबार सकिएको छ। त्यसअनुसार, शुक्रबार नयाँ पदाधिकारीले कार्यभार सम्हाल्नुपर्छ। तर, काठमाडौंंलगायत ६ वटा महानगरपालिका र केही स्थानीय तहको मतगणना सकिएको छैन। अझै कति दिन समय लाग्ने हो, एकिन छैन। यसअनुसार, निर्वाचन आयोगले तोकेको दिन (जेठ ६ गते) महानगरमा निर्वाचित हुनेले पदभार ग्रहण गर्न नपाउने निश्चित भएको छ। स्थानीय तहमा नयाँ पदाधिकारीको कार्यकाल शुक्रबारबाट सुरु हुन्छ, प्रमुख निर्वाचन आयुक्त दिनेश थपलियाले भने, जोजो निर्वाचित हुनुभएको छ उहाँहरू शुक्रबारबाट शपथ ग्रहण गरेर काम सुरु गर्नुहुन्छ। जहाँको मतगणना सकिएको छैन, त्यहाँ केही दिन लाग्न सक्छ। पुरानाको कार्यकाल जेठ ५ गते समाप्त हुने दिनलाई ख्यालमा राखेर मतगणना कार्य सम्पन्न गर्न पटकपटक सम्बन्धित निर्वाचन अधिकृतहरूलाई निर्देशन दिइएको बताएको छ। आफ्ना कारण नभई निर्वाचन अधिकृतका कारण मतगणनामा ढिलाइ भएको आयोगको दाबी छ। जेठ ५ गतेलाई स्थानीय तहका पदाधिकारीहरूको पदमा बहाल रहने अन्तिम मिति मानेर सो मितिसम्ममा मतगणना कार्य सक्ने गरी निर्वाचन आयोगले सम्बन्धित निर्वाचन अधिकृतहरूलाई यसअघि नै आवश्यक निर्देशन दिएको छ, आयोग प्रवक्ताद्वारा बिहीबार जारी विज्ञप्तिमा उल्लेख छ। पुनः मतदान भएका स्थानमा पनि चार दिनभित्र मतगणना कार्य सम्पन्न गर्न आयोगले निर्देशन जारी गरेको छ। प्रमुख आयुक्त थपलिया आयोगले प्रस्ताव गरेको मितिमा निर्वाचन नहुँदा पनि समस्या आएको बताउँछन्। आयोगले त वैशाख १४ र २२ गते नै निर्वाचन गरौं भनेर प्रस्ताव गरेको थियो, थपलिया भन्छन्, तर पुरानाको कार्यकाल समाप्त हुनु ६ दिनअघि मात्रै चुनाव भयो। मतगणना छिटो सक्ने कोसिस पनि गर्यौ, तर सकेनांै। काठमाडौंलगायत ६ महानगर र केही पालिकाको मतगणना कार्य निकै सुस्त छ। ६ दिन बित्दा पनि कुनै पनि महानगरको आधा पनि मतगणना सकिएको छैन। संविधानले स्थानीय तहमा रिक्तताको कल्पना नगरेकाले पनि जेठ ६ गते नै नवनिर्वाचित पदाधिकारीले पदवहाली गर्नुपर्ने विज्ञहरू बताउँछन्। हो स्थानीय सरकारमा कामचलाउ सरकारको प्रावधान छैन, प्रमुख आयुक्त थपलियाले भने, नयाँ पदाधिकारी नआउँदासम्म जनप्रतिनिधिले गर्नुपर्ने काम रोकिन्छन्। केन्द्र र प्रदेश सरकारमा भने अर्को सरकार नआउँदासम्म कामचलाउ सरकारको प्रावधान छ। स्थानीय तहका अध्यक्ष तथा प्रमुखले कार्यभार सम्हाल्नुअघि सम्बन्धित जिल्लाका जिल्ला न्यायाधीशबाट पद तथा गोपनीयताको शपथ लिनुपर्ने कानुनी व्यवस्था छ। उपाध्यक्ष, उपप्रमुख, वडाध्यक्ष र सभाका सदस्यले अध्यक्ष वा प्रमुखले शपथ लिएको ७ दिनभित्र सम्बन्धित अध्यक्ष वा प्रमुखसमक्ष शपथ लिनुपर्ने हुन्छ। शुक्रबार भएको शपथ ग्रहण कार्यक्रममा रामेछापका स्थानीय तहका प्रमुख र अध्यक्ष बिहीबारसम्म करिब ८० प्रतिशत पालिकाको मात्र नतिजा आएको छ। मत गणनाको यही अवस्था रह्यो भने महानगरको नतिजा आउन अझै एक साता थप समय लाग्न सक्ने देखिएको छ। पूर्वनिर्वाचन आयुक्त इला शर्मा निर्वाचित जनप्रतिनिधि शपथ लिएर कामतिर लाग्न सक्ने र बाँकीले नजिता आएअनुसार शपथ लिएर काम सुरु गर्न सक्ने बताइन्। आयोगका प्रवक्ता शालिग्राम शर्मा पौडेलले शुक्रबार बिहानसम्म करिब ७ सय पालिकाको नतिजा आइसक्ने बताए। शर्माले भने, ८० प्रतिशत पालिकाका पदाधिकारीले शपथ लिन सक्नुहुन्छ। नेकपा माओवादीका प्रमुख सचेतक देव गुरुङ मतगणना जहिले सकिन्छ जनप्रतिनिधिले त्यहिबेला शपथ र पदभारग्रहण गर्न पाउने बताए। नवनिर्वाचित जनप्रतिनिधिहरूले निर्धारित समयभित्र शपथ लिन नसके त्यसले अबको पाँच वर्षपछि फेरि प्रश्न उठ्न सक्ने विश्लेषकहरू बताउँछन्। राजनीति विश्लेषक शंकर तिवारी आयोगको निर्वाचन गर्ने तौरतरिका सँगै परम्परागत शैलीको अवलम्बन भएकाले स्थानीय तह जनप्रतिनिधिविहीन रहनुपरेको बताउँछन्। तिवारी भन्छन्, जो पहिला निर्वाचित हुन्छ उसले शपथ लिएर कार्यभार सम्हाल्न लाग्छ। पछि आउने पछिनै शपथ लिन सक्छन्। यी व्यावहारिक कुरा हुन्। यसमा कुनै निकायको हस्तक्षेप हुँदैनन्। ०७४ को स्थानीय तहको चुनावमा पनि मतगणनामा यस्तै ढिलाइ भएको थियो। आयोगले गत निर्वाचनबाटै यस्ता कमीकमजोरी सच्याउनतर्प लाग्नुपथ्र्यो।आयोगले अहिले आएर चुनाव मात्र गराउने काम आयोगको हो भनेर गैरजिम्मेवारपन देखाएको छ। तिवारी थप्छन्, निर्वाचनको मिति घोषणा गरेदेखि आजसम्म हेर्दा पनि स्थानीय तह चलायमान हुन सकेका छैनन्। कर्मचारी मत गणनामै अल्मलिनुपरेको छ। यो आधुनिक भन्ने राज्यलाई यस्तो कुरा सुहाउँदैन। दीर्घकालीन महत्त्वको काम स्थानीय तहमा सञ्चालन हुन पाउँदैन। यो अवस्थामा शपथ लिन ढिलाइको विषयले कुनै प्रभाव पार्दैन। नयाँ जनप्रतिनिधिहरूले शपथ ग्रहण नगरेसम्म शून्यताको अवधि हो। स्थानीय चुनाव सम्पन्न भइसकेपछि त्यसको निरन्तरतालाई रोक्ने कुनै किसिमको प्रावधान संविधानमा छैन। नियमित प्रशासनिक कामहरू कर्मचारीले गर्न सक्ने भए पनि कतिपय कामका लागि निर्वाचित तहलाई नै कुर्नुपर्ने कुरा आयोगका अधिकारीहरू पनि स्वीकार गर्छन्। आयोगका प्रवक्ता शर्मा अगाडि भन्छन्, बजेटका काम, एजेन्डाहरू प्रस्तुत गर्ने विषयमा निर्वाचितलाई नै कुर्ने हो। अरूको शपथ परभार ग्रहण जस्ता कुरा मन्त्रालयले हेर्दै जान्छ। एउटै मतपत्र गणना गर्न दुई देखि २० मिनेटसम्म लागेको छ। त्यसमाथि राजनीतिक दलको झन्झट अर्कोतिर छ। कानुनअनुसार सीमित स्थानीय तहलाई मात्र समस्या पर्ने हो।"
विरासत धान्न धौधौ,"काठमाडौं : दलहरूले स्थानीय चुनावमा राजनीतिक विरासतका नाममा योग्य आकांक्षीलाई पाखा लगाएका थिए। त्यसरी चुनावी मैदानमा आएकामध्ये केही पराजित भएका छन्। धेरै उम्मेदवार जारी मतगणनामा निकै पछि परेका छन्। जसलाई विरासतको राजनीति धान्न धौधौ परिरहेको छ। पूर्वसभामुख दमननाथ ढुंगाना मतदातामा राजनीतिक चेत बढे पनि दलहरूले उम्मेदवार चयन गर्दा जनचाहनाको सम्बोधन नगरेको बताउँछन्। भन्छन्, मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। नागरिक अभियन्ता श्याम श्रेष्ठ निर्वाचन परिणामले नातेदारभन्दा सक्षम उम्मेदवार उठाउनुपर्ने सन्देश दिएको बताउँछन्। हाम्रो होइन राम्रो मान्छे उठाउनुपर्छ भन्ने सन्देश दिएको छ। यो राम्रो पक्ष हो, श्रेष्ठ भन्छन्। विश्लेषक काशिन्द्र यादव शीर्ष नेताहरूले राजनीतिलाई सम्पत्तिका रूपमा लिएको बताउँछन्। सम्पत्तिसरह राजनीतिक पुँजीलाई पत्नी, छोरी, छोरालगायत नातेदारमा हस्तान्तरण गर्न खोजे, विश्लेषक यादव भन्छन्, अपवादबाहेक जनताले रुचाएनन्। जनताले यो प्रवृत्तिलाई तिरस्कार गरेका छन्। स्वतन्त्र उम्मेदवारमा ठूलो जनमत देखिएको छ। यो छिटपुट घटना होइन। विरासतको राजनीति नरुचाएको संकेत हो। काठमाडौं महानगरपालिका प्रमुखमा सत्तारुढ गठबन्धनका तर्फबाट उठेकी कांग्रेसकी सिर्जना सिंहले तेस्रो स्थानमा मात्रै मत पाइरहेकी छन्। उनी कांग्रेस नेता प्रकाशमान सिंहकी पत्नी हुन्। बरु स्वतन्त्र उम्मेदवार बालेन्द्र साहले अग्रता लिइरहेका छन्। दोस्रो स्थानमा एमालेका केशव स्थापित देखिइरहेका छन्। सिंह मतगणनाको सुरुदेखि नै पछि परिरहेकी छन्। जसपा अध्यक्ष उपेन्द्र यादवका छोरा अमरेन्द्र यादव सत्ता गठबन्धनका तर्फबाट विराटनगर महानगरपालिकाको उपमेयर उम्मेदवार छन्। एमालेकी शिल्पा कार्कीले यादवलाई उछिनिरहेकी छन्। मधेस प्रदेशका मुख्यमन्त्री लालबाबु राउतका लागि पर्सा जगरनाथपुर गाउँपालिकाको चुनाव तनावमय भएको छ। उपाध्यक्षमा उठेकी राउत पत्नी जुलेखा खातुनलाई मतगणना नतिजाले दोस्रो स्थानमा मात्रै पारिरहेको छ। जसपाकी खातुनभन्दा अगाडि कांग्रेसकी बबिता सिंह देखिएकी छन्। पर्साकै पटेर्वा सुगौली गाउँपालिका अध्यक्षमा उम्मेदवारी दिएका मुख्यमन्त्री राउतका स्वकिय सचिव दीपक यादव पराजित भएका छन्। जसपाका यादवले चौथो स्थानमा ४ सय ६९ मत मात्रै ल्याएको निर्वाचन आयोगको तथ्यांकमा उल्लेख छ। जहाँ कांग्रेसका दिनेशकुमार चौधरी अध्यक्षमा निर्वाचित भएका छन्। नेताहरूले सम्पत्तिसरह पत्नी, छोरा, छोरीलगायत नातेदारमा राजनीतिक विरासत हस्तान्तरण गर्न खोजे। जनताले यो प्रवृत्ति रुचाएनन्। अधिकांश (अपवाद बाहेक)लाई तिरस्कृत गरेका छन्। काशिन्द्र यादव, विश्लेषक माओवादी केन्द्र अध्यक्ष पुष्पकमल दाहालकी छोरी रेणु भरतपुर महानगरपालिकामा फेरि नगर प्रमुख पदमा उम्मेदवार छिन्। रेणुले अग्रता कायम गरिरहेकी छन्। छोरीलाई जिताउन दाहाल भरतपुरमै केन्द्रित भएका थिए। त्यहाँ माओवादीलाई सत्ता गठबन्धनकै साथ छ। कांग्रेसबाट बागी बनेका जगन्नाथ पौडेलको उम्मेदवारी फिर्ता दिलाउन राज्यशक्ति नै लागेको थियो। मतदाताले योग्य उम्मेदवार माग गर्छन्। तर, दलहरू परिवारवाद र कृपावादमा अल्झिएको जवाफ मतदाताले चुनावबाट दिइरहेका छन्। लेखक किशोर नेपालका अनुसार कुनै पनि लोकतान्त्रिक नेताले उत्तराधिकारी तोक्दैनन्। जुन बेला उत्तराधिकारी तोकिन्छ। त्यो बेला लोकतन्त्र पनि रहँदैन। बुझ्नुपर्ने कुरा के हो भने गणेशमान सिंहले आफ्नो विरासत कहिल्यै पनि बनाउनुभएन। पत्नी मंगलादेवी र छोराहरू प्रकाशमान, पीएल सिंहलाई उत्तराधिकारी हो भनेर तोक्नु पनि भएन। आशयसमेत देखाउनुभएन, लेखक नेपाल भन्छन्। राजनीतिक दलका सिद्धान्त फरक भए पनि मूलभूत चरित्र उस्तै देखिएको छ। कांग्रेसएमालेझैं मधेस केन्द्रित दलमा पनि विरासतको राजनीतिमा नेताहरू लालायित देखिन्छन्। तर, सन्तानलाई विरासतको भारी गह्रुँगो देखिएको छ। मधेस मामिलाका जानकार यादवका अनुसार मधेसवादी दलमा पनि पारिवारिक विरासतको लालसा देखिन्छ। सत्ता राजनीतिको ब्रान्ड फरक भए पनि सोच उस्तै छ। सबैले विरासतको लक्षण देखिएको छ, उनी भन्छन्, मधेसवादी दलले सत्ता र संघर्ष सँगै अघि बढाए। पार्टी बनाउनतिर ध्यान नै दिएनन्। योग्य कार्यकर्ता भएनन्। शीर्ष नेताले निष्ठावान कार्यकर्तालाई अवसर नदिई नातेदारलाई अघि सारे। संघर्षको राजनीतिमा मात्र योग्य र जुझारु कार्यकर्ताको खोजी हुन्छ। सत्ता राजनीतिमा नातेदार, आसेपासे, भरोसे रोजिन्छ। शीर्ष नेताहरूको परिवारवाद मात्र नभई क्षेत्रगत विरासत पनि भत्कन थालेको छ। कांग्रेस सभापति एवं प्रधानमन्त्री शेरबहादुुुर देउवाले पारिवारिक रूपमा छोरा जयबहादुरलाई अघि नसारे पनि आफ्नै वडामा पार्टीका उम्मेदवार पराजित भएका छन्। एमाले अध्यक्ष केपी शर्मा ओलीको वडामै उक्त पार्टीले पराजय भोग्नुपयो। पूर्वप्रधानमन्त्री डा बाबुराम भट्टराईको गृहपालिका पालुङटार (गोरखा)का प्रमुख, उपप्रमुखमा माओवादी केन्द्रका उम्मेदवार विजयी भएका छन्। कांग्रेस नेता विमलेन्द्र निधिले स्थानीय निर्वाचनमा गृहनगर नगराइनको वडा नम्बर २ जोगाउन सकेनन्। निधिको वडामा लोसपाका बुलन यादव विजयी भए। कांग्रेसका सहमहामन्त्री महेन्द्र यादवको पैतृक गाउँ लक्ष्मीनिया गाउँपालिका३ को वडाध्यक्षमा जसपाका हीरा यादव विजयी भएका छन्। जनतामा राजनीतिक चेत बढेको छ। दलले जनचाहनाको मूल्यांकन गरेनन्। मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। दमननाथ ढुंगाना, पूर्वसभामुख नागरिक अभियन्ता श्रेष्ठका अनुसार पारिवारिक विरासत नभएका शीर्ष नेताहरूलाई पनि जनताले रुचाउन छोडेको बताउँछन्। भन्छन्, शीर्ष नेताहरूले वडा तहमै पनि पार्टीको विरासत जोगाउन सकेनन्। त्यो जनताले दिएको दण्ड हो। लोसपाका मधेस प्रदेश अध्यक्षसमेत रहेका पूर्वमन्त्री जितेन्द्र सोनारले पैतृक गाउँ परवानीपुर गाउँपालिका३ जोगाउन सकेनन्। एमालेले वडाध्यक्षसहित गाउँपालिका अध्यक्ष र उपाध्यक्ष पनि जितेको छ। मधेस प्रदेशका सभामुख सरोजकुमार यादवको गृहनगर सिम्रौनगढको वडा नम्बर ३ मा कांग्रेसले जितेको छ। नागरिक अभियन्ता श्रेष्ठ शीर्ष नेताहरूको पारिवारिक मात्र नभई क्षेत्रगत विरासत पनि भत्कन सुरु गरेको बताउँछन्। लेखक नेपालका अनुसार भारत, नेपाल लगायत दक्षिण एसियामै विरासतको राजनीति अप्ठेरो अवस्थामा छ। जवाहरलाल नेहरूले भारतमा विरासतको राजनीति गरे। भारतमा सोनिया गान्धिले छोरा राहुललाई अघि बढाउँदा पार्टी नै संकटमा छ। कांग्रेसबाट विरासतको राजनीति सुरु भएको मानिन्छ। बीपी कोइरालाका तीन छोरामध्ये जेठा प्रकाश र महिला श्रीहर्ष राजनीतिमा छैनन्। कान्छा छोरा डा शशांक पनि राजनीतिक दौडमा पछि परेका छन्। बीपीका साईंला भाइ केशवका पुत्र शेखर र कान्छा भाइ गिरिजाप्रसाद कोइरालाकी पुत्री सुजाता सक्रिय देखिन्छन्। सुजाता पूर्वप्रधानमन्त्री गिरिजाप्रसाद कोइरालाकी छोरी हुन्। ७२ वर्षीय शेखर पार्टीमा नेतृत्वको दौडमा पछि परेका छन्। पार्टीको केन्द्रीय समितिसम्म पुगेकी नोना कोइरालाका पुत्रका रूपमा उनले पनि राजनीतिक विरासत थाम्न प्रयास गरेका छन्। डा शशांकका जेठा दाजु प्रकाशका छोरा सिद्धार्थ पनि राजनीतिमा स्पेश खोजे पनि सफल भएनन्। कोइराला परिवारको लिगेसी राजनीतिकबाट विस्तारै ओझेल पर्दै गएको छ। राजतन्त्रमा राजाबाट छोरामा शासन सत्ता हस्तान्तरण भए झैं लोकतन्त्रमा पनि शीर्ष नेताहरूले राजनीतिक विरासत सन्तानमा सार्न खोजेको पाइन्छ। नेपालमा कोइराला परिवारलाई विरासतको राजनीति गरेको आरोप लाग्छ। कोइराला परिवारका डा शेखर कोइराला सभापतिमा, सुजाता कोइरालालाई विरासतको राजनीति गर्ने नेताहरूका रूपमा चित्रण गरिन्छ। त्यस्तै गणेशमान सिंहका पुत्र प्रकाशमान सिंह सक्रिय छन् । कांग्रेसका दिवंगत नेता खुमबहादुर खड्काकी पत्नी शिला खड्का, प्रथम राष्ट्रपति डा रामवरण यादवका छोरा चन्द्रमोहन यादव पनि केन्द्रीय समस्यमा सीमित भए। पत्रकारलेखक नेपाल भन्छन्, स्थानीय चुनावले विरासतको राजनीतिलाई अझैं चुनौती दिइहालेको छैन।"
महिलालाई जित्नै गाह्रो,"महिलाले टिकट पाउनै गाह्रो, पाए जित्नै गाह्रो। यस्तै अवस्था भोग्दैछन्, स्थानीय तहमा उम्मेदवार बनेका अधिकांस महिला। फाट्टफुट्ट पालिका प्रमुखमा उम्मेदवार बन्न पाएका महिलाहरूलाई चुनाव जिन्त गाह्रो भएसँगै स्थानीय सरकारमा महिलाको संख्या घट्ने देखिन्छ। ११ उपमहानगरपालिकामध्ये बाराको जितपुर सिमरामा एमालेले सरस्वती चौधरीलाई मेयरको टिकट दिएको थियो तर उनी गठबन्धनका तर्फबाट माओवादी केन्द्रका उम्मेदवार राजन पौडेलसँग पराजित भएकी छन्। चौधरीले १७ हजार ७७९ मत ल्याएकी छन् भने पौडेल १८ हजार ७४३ मत ल्याएर विजय भएका छन्। जितपुर सिमराको उपप्रमुखमा भने एमालेकै उम्मेदवार भोलीप्रसाद अधिकारी विजयी भए। काठमाडौंको टोखा नगरपालिकामा रजनी थापा मेयरको उम्मेदवार थिइन्। गठबन्धनका तर्फबाट उम्मेदवार बनेकी थापा झिनो मतले पराजित भइन्। उनलाई एमालेका प्रकाश अधिकारीले पराजित गरे। अधिकारीले १० हजार ३४० मत ल्याएका छन्। रजनीको १० हजार १६६ मत छ। २०७४ सालको निर्वाचनमा थापा उपमेयरमा उठेकी थिइन्। त्यसबेला उनको पराजय भएको थियो। भक्तपुरको चाँगुनारायण नगरपालिकामा एमालेकी बीना बाँस्तोलाले ठूलो कसरतपछि मेयरको टिकट पाइन्। तर, गठबन्धनको तर्फबाट कांग्रेसका जीवन खत्रीसँग थोरै मतले पराजित भइन्। खत्रीले ९ हजार ५५० मत ल्याएर जिते। उनीसँग पराजित बाँस्तोलाले ९ हजार १६० मत ल्याइन्। काठमाडौं महानगरपालिकामा गठबन्धनको तर्फबाट कांग्रेसकी सिर्जना सिंहले मेयरको टिकट पाएकी छन्। देशभर गठबन्धनले चुनाव जित्दा कांग्रेसका नेता प्रकाशमान सिंहकी श्रीमती सिंहले तेस्रो स्थानमा छन्। काठमाडौंको मेयरमा सिंहभन्दा तीन दोब्बर बढी मत स्वतन्त्र उम्मेदवार बालेन साहले पाएका छन्। एमालेका उम्मेदवार केशव स्थापितको मत पनि सिंहको भन्दा बढी छ। बाँकेको डुडुवा गाउँपालिकामा एमालेले सरोजकुमारी यादवलाई उठायो। तर, उनी पनि पराजित भइन्। जनकपुरधामको नगरप्रमुखका लागि तराई मधेश लोकतान्त्रिक पार्टीले उम्मेदवार बनाएको थियो, विभा ठाकुर। जनमत पार्टीबाट अनिता साह पनि प्रमुखको उम्मेदवार छिन्। तर, मतगणनामा दुवैजना निकै पछाडि छन्। सत्ता गठबन्धनले उपप्रमुखमा समेत महिलालाई उम्मेदवार बनाएन। गठबन्धनका उपप्रमुखका उम्मेदवार किशोरी साह नै हालसम्म अगाडि छन्। एमालेबाट उपप्रमुखमा उम्मेदवार बनेकी रुना झा र लोकतान्त्रिक समाजवादी पार्टीकी रीता झा पनि हालसम्मको मत परिणाममा निकै पछि छन्। महिलालाई न त जनताले पत्याए, न त पार्टीले नै, विभा ठाकुर भन्छिन्, यो दुर्भाग्य हो। चुनावमा मनि र मसल को प्रयोगका कारण महिलालाई चुनाव जित्न गाह्रो भएको उनले बताइन्। महिलाले करोडौं खर्चेर मत किन्ने र भोजभतेर गर्न नसकेकै कारण उनीहरूलाई चुनाव जित्न गाह्रो छ, उनले भनिन्। सप्तरीको राजविराज नगरपालिकामा जनमत पार्टीबाट ममता झा नगरप्रमुख र साधना दास उपप्रमुखमा उम्मेदवार छन्। तर, हालसम्मको मतगणनामा दुवैै निकै पछि छन्। सप्तकोसी नगरपालिका प्रमुखमा जनमत पार्टीबाट उम्मेदवार बनेकी प्रियंका कुमारी सन्तलाई जमानत जोगाउन पनि गाह्रै छ। सर्लाहीकै गोडैता नगरपालिकामा पनि माओवादी केन्द्रबाट नगरप्रमुख पदका लागि अनितादेवी राय उम्मेदवार भएकी थिइन। तर, उनको जित्न सम्भव भएन। महिला मतदाताको भोट निर्वाचनमा निर्णायक हुँदै आएको छ, नेतृ मोनिका सिंह भन्छिन्, महिला मतदाताहरू नै महिलालाई मत दिँदैनन्। यो दुःखको कुरा हो। आफ्नै मेहनत र आत्मविश्वासका साथ निर्वाचनमा उत्रिएका संघर्षशील महिलालाई चुनाव जित्न कठिन हुने गरेको सिंह बताउँछिन्। २०७४ सालको स्थानीय तह निर्वाचनमा निर्वाचित ३५ हजार ४१ जनप्रतिनिधिमध्ये १४ हजार ३ सय ५३ अर्थात् ४० प्रतिशत महिला निर्वाचित भएका थिए। जसमध्ये १८ महिला मात्रै स्थानीय निकायको प्रमुखमा निर्वाचित भएका थिए। त्यतिबेला मधेसका १३६ स्थानीय तहमध्ये रौतहटको मौलापुर नगरपालिकामा मात्रै रीना कुमारी साहलगायत थोरै मात्रै महिला प्रमुखमा निर्वाचित भएकी थिइन्। मकवानपुरमा धेरै महिला उम्मेदवारहरूले हार ब्यहोर्नुपरेको छ। बकैया गाउँपालिकामा नेकपा एमालेबाट अध्यक्षका उम्मेदवार सरला बोलेखे गठबन्धन दल कांग्रेसका अध्यक्ष उम्मेदवार धर्मराज लामिछासँग भारी मत अन्तरले पराजित भइन्। भीमफेदी गाउँपालिकामा गठबन्धन दलका उम्मेदवारसँग नेकपा एमालीकी पार्वती राना उपाध्यक्षमा १६ मतले पराजित भइन्। कांग्रेसका सञ्जीव श्रेष्ठले ५ हजार ३१५ मत प्राप्त गर्दा निकटतम प्रतिस्पर्धी रानाले ५ हजार २९९ मत प्राप्त गरिन्। कैलाश गाउँपालिकाको उपाध्यक्षमा सुकुमाया थिङ पराजित भइन्। यसअघि पनि एमालेबाट गाउँपालिका उपाध्यक्ष रहेकी उनी माओवादी केन्द्रका बालकुमार मल्लसँग १५१ मतले पराजित भएकी हुन्। मनहरी गाउँपालिकामा एकीकृत समाजवादीकी मनिला विष्टले जम्मा २ हजार ४१ मत प्राप्त गरेकी छन्। उनी यसअघि एमालेबाट गाउँपालिका उपाध्यक्ष निर्वाचित भएकी थिइन्। हालसम्म मकवानपुरमा ३ जना महिला मात्र पालिका नेतृत्वमा निर्वाचित भएका छन्। दैलेखका २ स्थानीय तहको अध्यक्ष र उपाध्यक्षमा महिलाविहीन भएका छन्। नौमूले गाउँपालिका र ठाटीकाँध गाउँपालिकाको अध्यक्ष र उपाध्यक्ष दुवै पद महिलाविहीन भएका हुन्। नौमूलेमा माओवादी केन्द्र र एकीकृत समाजवादीबीच चुनावी तालमेल भएको थियो। माओवादीले अध्यक्ष र एकीकृत समाजवादीले उपाध्यक्ष पाउने गरी पद बाडफाँट गरे। दुवैले पुरुष उम्मेदवार उठाए। माओवादीका छविराम सुवेदी अध्यक्ष र समाजवादीका गंगाबहादुर शाही उपाध्यक्षमा निर्वाचित भए। ठाटीकाँध कांग्रेसबाट रक्षबहादुर शाह र उपाध्यक्षमा एमालेबाट देवीराम बडुवाल निर्वाचित भएका छन्। दैलेखको भैरवी गाउँपालिकाको अध्यक्ष र उपाध्यक्ष पदमा महिला उम्मेदवार निर्वाचित भएका छन्। गाउँपालिकामा अध्यक्ष र उपाध्यक्षमा कांग्रेसका उम्मेदवार निर्वाचित भए। अध्यक्षमा कांग्रेसकी रीता शाही निर्वाचित भएकी छन्। उनले ३९७६ मत प्राप्त गरेको निर्वाचन अधिकृतको कार्यालयले जनाएको छ। शाही कांग्रेस दैलेखको उपसभापति हुन्। २०७४ को स्थानीय निर्वाचनमा भैरवी गाउँपालिका३ को वडाध्यक्षमा निर्वाचित देवी भण्डारी अहिले उपाध्यक्षमा निर्वाचित भएकी छन्। कांग्रेसबाट उपाध्यक्षमा निर्वाचित भण्डारी २०७४ को स्थानीय निर्वाचनमा निर्वाचित हुने दैलेखको ९० वडामै एक्लो हुन्। उनी ३३७४ मतसहित गाउँपालिकाको उपाध्यक्षमा निर्वाचित भएकी हुन्। निकटतम प्रतिद्वन्द्वी एमालेका पदमकुमारी बिष्टले ३२२७ मत पाइन्। बिस्ट २०७४ को निर्वाचनमा एमालेबाट उपाध्यक्षमा निर्वाचित भएकी थिइन्। यो गाउँपालिकामा चारवटा वडामा एमाले, दुईवटामा कांग्रेस र १ वटामा स्वतन्त्र उम्मेदवार वडाध्यक्षमा निर्वाचित भएका छन्। सुरेन्द्र काफ्लेकाठमाडौं, मनिका झाजनकपुरधाम, कृष्ण सारु मगरमकवानपुर, हिक्मतबहादुर नेपालीदैलेख"
कलैया उपमहानगरमा एमालेका उम्मेदवार विजयी,वीरगन्ज : बाराको कलैया उपमहानगरपालिकामा सत्तागठबन्धनलाइ पराजित गर्दै नेकपा एमालेले फराकिलो मत अन्तरले विजयी भएको छ। निवर्तमान मेयर एवं गठबन्धनबाट कांग्रेसका उम्मेदवार तथा जिल्ला सभापतिसमेत रहेका राजेशराय यादवलाइ ५५९९ मतले पराजित गर्दै मेयरमा एमाले उम्मेदवार विनोद साह विजयी भएका हुन्। साह २४१३९ मत ल्याएर निर्वाचित हुँदा उनका निकटतम प्रतिस्पर्धी गठबन्धनका उम्मेदवार यादवले १८५४० मत मात्रै पाए। २०७४ को निर्वाचनमा पनि मेयरमा यी दुवै जनाबीच प्रतिष्पर्धा भएको थियो। यस्तै कलैया उपमहानगरको उपप्रमुखमा पनि एमालेकी उम्मेदवार रौशन परबीन निर्वाचित भएकीछन्। गठबन्धनबाट जसपाका उम्मेदवार एवं संविधानसभा सदस्य प्रमोद गुप्तालाइ ९४९ मत अन्तरले हराउँदै परबिन उपमेयरमा निर्वाचित भएकी हुन्।
धनुषाको गणेशमान चारनाथमा कांग्रेसले जित्यो मेयर र उपमेयर,"ढल्केवर(धनुषा) : धनुषाको गणेशमान चारनाथ नगरपालिकाको मेयर र उपमेयरमा नेपाली कांग्रेसका उम्मेदवार विजयी भएका छन्। कांग्रेसबाट मेयरका उम्मेदवार जितनारायण यादव ३४८ मतान्तरले निर्वाचित भएका हुन्। मेयरमा निर्वाचित यादवले ३ हजार १०८ मत प्राप्त गरेका छन्। उनका निकटतम प्रतिद्वन्द्वी जसपाका राम चलितर यादवले २ हजार ७६० मत पाएका छन्। राप्रपाका जेक्सन हमाल ठकुरीले २ हजार ६७०, नेकपा माओवादी केन्द्रका दुर्गाबहादुर मल्ल ठकुरीले २ हजार ५७२ र नेकपा एमालेका पुरुषोत्तम लामा १ हजार ८५४ मत प्राप्त गरेको निर्वाचन अधिकृतको कार्यालय विरेन्द्रबजारले जनाएको छ। लोकतान्त्रिक समाजवादी पार्टीबाट उम्मेदवार बनेका निवर्तमान मेयर रामबाबु यादव १ हजार ३२३ मत ल्याएर छैठौं स्थानमा छन्। अघिल्लो चुनावमा उनी तत्कालिन संघीय समाजवादी पार्टीबाट निर्वाचित भएका थिए। त्यसपछि केही दलहरुबीच एकीकरण भएर बनेको जसपामा रहेका यादव फेरि मेयरको टिकट नपाएपछि मनोनयन दर्ताको अन्तिम समयमा लोसपाबाट टिकट लिएर उम्मेदवारी दर्ता गराएका थिए। त्यसैगरी उपमेयर पनि नेपाली कांग्रेसकै तुलसा कुमारी पाण्डे ३ हजार २८३ मत ल्याएर निर्वाचित भएकी छन् भने निकटतम प्रतिद्वन्द्वी गणिताकुमारी महतो २ हजार ४२९ मत प्राप्त गरेकी हुन्। उपमेयरमै माओवादी केन्द्रकी श्रीविन्दु मास्के २ हजार २६६, राष्ट्रिय प्रजातन्त्र पार्टीकी चम्फा कुमारी श्रेष्ठ २ हजार २६० र नेकपा एमालेकी मिना कुमारी यादव २ हजार ९० मत प्राप्त गरेकी छन्। यादव गणेशमान चारनाथ नगरपालिकाकी निर्वतमान उपमेयर हुन्। अघिल्लो चुनावमा उनी नेकपा माओवादी केन्द्रबाट विजयी भएकी थिइन्। ११ वटा वडा रहेको गणेशमान चारनाथ नगरपालिकामा नेकपा एमाले र राष्ट्रिय प्रजातन्त्र पार्टी ३३ वटा, नेपाली कांग्रेस २ वटा तथा माओवादी, जसपा र जनमत पार्टीले ११ वटा वडामा जित हासिल गरेको छ।"
सौन्दर्य प्रतियोगितामा किशोरी यौन शोषणमा परेको घटना अनुसन्धान गर्न समिति गठन,"काठमाडौं : सौन्दर्य प्रतियोगितामा सहभागी हुँदा किशोरी यौन शोषणा परेको ८ वर्षअघिको घटना अनुसन्धान गर्न सरकारले छानविन समिति बनाएको छ। गृहमन्त्री बालकृष्ण खाणको निर्देशनमा प्रहरी प्रधान कार्यालयले पाँच सदस्यीय छानविन समिति बनाएको हो। प्रहरी वरिष्ठ उपरीक्षक वसन्त कुँवरको नेतृत्वको समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुडाल, प्रहरी नायव उपरीक्षक हरि बस्नेत र प्रहरी निरीक्षक सपना खड्का रहेका छन्। समितिले शुक्रबारबाटै काम सुरु गरेको छ। पीडित युवतीको हिंसा सम्बन्धी भिडियोबारे ध्यानाकर्षण जनाउँदै गृहमन्त्री खाणले भिडियोबारे अनुसन्धान गरि आवश्यक कारबाही गर्न प्रहरीलाई निर्देशन दिएका थिए। सौन्दर्य प्रतियोगितामा सहभागी हुँदा आयोजकबाटै बलात्कारमा परेको भन्दै भिडियो सार्वजनिक गरेपछि पीडित युवतीलाई न्यायको माग गर्दै युवाहरु प्रदर्शनमै उत्रेका छन्। उनीहरुले बलात्कार मुद्दामा एक वर्षे हदम्याद हटाउन माग गरेका छन्। एक वर्ष हदम्याद कानुन संशोधन गर्न सडकदेखि सदनसम्म आवाज उठेको छ।"
विदुरमा तीन दशकपछि गठबन्धनले तोड्यो एमालेको किल्ला,"नुवाकोट : लामो समयसम्म नेकपा एमालेले विजय प्राप्त गर्दै आएको नुवाकोटको विदुर नगरपालिकामा गठबन्धनले विजय पाएको छ। तीन दशकपछि कांग्रेस माओवादीको गष्ठबन्धनले एमालेको किल्ला कब्जा गरेको हो। विदुर नपाको मेयरमा गठबन्धनका तर्फबाट कांग्रेसका उम्मेदवार ४३ वर्षीय राजन श्रेष्ठ विजयी भएका छन्। उपमेयरमा माओवादी केन्द्रकी प्रभा बोगटी विजयी भएकी छन्। यसअघि २०४९, २०५४ र २०७४ को स्थानीय तहको तीनवटै निर्वाचनमा एमालेका उम्मेदवारहरुले मेयर, उपमेयरसहित बहुमत पदमा लगातार विजय हासिल गर्दै आएका थिए। यसपटक गठबन्धनले ह्याट्रिक एमालेको चौथो पटकको विजय यात्रालाई रोकेको हो। एमालेको गढ भत्काउन विदुर नगरपालिकामा नेपाली कांग्रेस, नेकपा माओवादी केन्द्र र एकीकृत समाजवादीले गठबन्धन गरेका थिए। मेयरमा विजयी कांग्रेसका राजन श्रेष्ठले एमालेका उम्मेदवार तथा निवर्तमान मेयर सञ्जु पण्डितलाई पराजित गरेका हुन्। उपमेयरमा विजयी भएकी माओवादीकी प्रभा बोगटीले एमालेकी अम्बिका पौडेल नेपाललाई पराजित गरिन्। विदुर नपामा खसेको कुल ३१ हजार एकसय ८७ मतमध्ये मेयरमा विजयी कांग्रेस माओवादी गठवन्धनका उम्मेदवार विदुर नपा ४ का श्रेष्ठले १५ हजार आठसय २६ मत पाए। उनका निकटतम प्रतिद्वन्दी एमालेका पण्डितले १२ हजार एकसय ५४ मतमात्र पाउंदा श्रेष्ठ तीनहजार ६ सय ७२ मतको फराकिलो अन्तरले विजयी भए। उपमेयरमा विजयी विदुर ७ की कांग्रेस माओवादी गठवन्धनकी उम्मेदवार बोगटीले १२ हजार आठसय ६० मत पाइन्। उनकी निकटतम प्रतिद्वन्दी एमालेकी पौडेलले ११ हजार नौसय ९५ मत पाउँदा बोगटी ८६५ मतान्तरले विजयी भएकी हुन्। ३० वर्षपछि एमालेको किल्लामा निर्वाचित भएका मेयर श्रेष्ठले विकासमा आफूले समावेशितालाई साथ दिने बताए। उनले युवा सहभागितामा मागमा आधारित काम गर्ने बताए। उपमेयरमा विजयी बोगटीले नगरमा विकासमा महिलाको सहभागितामा जोड दिएर महिला उत्थान तथा जागरणका कार्य गर्ने बताइन्। उनले महिलाहरुलाई प्राथमिकता दिएर स्थायी शान्ति, संविधान तथा गणतन्त्रको रक्षाका लागि आफू क्रियाशील हुने बताइन्। एमाले वडामा बलियो, मेयरमा कमजोर विदुर नपाको १३ मध्ये पाँच वटा वडामा एमाले, पाँच वडामा कांग्रेस र ३ वडामा माओवादी केन्द्र विजयी भएको छ। वडा १ मा लेनिन रन्जित नेकपा एमाले, वडा २ मा दिपक कायस्थ नेकपा एमाले, वडा ३ मा बद्री रिमाल नेपाली काङ्रेस, वडा ४ मा निलमबाबु ढुङेल नेकपा एमाले, वडा ५ मा लीलानाथ न्यौपाने नेकपा माओवादी केन्द्र विजयी भएका छन्। यस्तै विदुर ६ मा श्यामकृष्ण चालिसे नेकपा एमाले, वडा ७ मा रबिन्द्र नेपाल नेपाली कांग्रेस, वडा ८ मा कमल श्रेष्ठ नेपाली काग्रेस, वडा ९ मा हरेराम भन्डारी नेकपा माओवादी केन्द्र, वडा १०मा गणेशकुमार नेपाल नेपाली कांग्रेस, वडा ११मा बाबुराम लामा नेकपा एमाले, वडा १२ मा उपिन्द्र खडका नेकपा माओवादी केन्द्र र वडा १३ मा भरत तामाङ नेपाली कांग्रेस वडाध्यक्षमा विजयी भएका छन्। नेपाली कांग्रेसले विदुरको जितलाई प्रतिष्ठाको विषय बनाएको थियो। पत्रकारिता हुँदै उपमेयरसम्म विदुर नगरपालिका ७ तुप्चे घर भएकी उपमेयरमा विजयी प्रभा वोगटी पत्रकारिता हुँदै राजनीतिमा प्रवेश गरेकी हुन्। युवा अवस्थामै राजनीतिमा प्रवेश गरेकी बोगटी पहिलो पटकको उम्मेदवारीमै जनप्रतिनिधिमा चुनिएकी हुन्। उनी ६ महिना अगाडिमात्र नेकपा माओवादी केन्द्र विदुर नगर कमिटिको अध्यक्षमा सर्वसम्मत चुनिएर छापा तथा विद्युतीय माध्यमको पत्रकारिताबाट राजनीतिमा लागेकी हुन्। माओवादीका पुराना नेता, पूर्वमन्त्री तथा जनयुद्धका कमाण्डर स्व पोष्टवहादुर वोगटीकी सुपुत्री उपमेयर विजयी प्रभालाई धेरैले आफ्ना पिताको राजनीति विरासत थाम्ने आंकलन गरेका छन्। एक दशकभन्दा लामो समय पत्रकारितामा सक्रिय वोगटी माओवादी केन्द्रको प्रेस सेन्टर नेपालको केन्द्रीय सचिवसमेत भइसकेकी छन्। आफू राजनीतिमार्फत जनताको सेवा गर्न आएपनि पत्रकारितालाई सदा सम्मान गर्ने बताइन्। नेपालमा लामो समय चलेको माओवादी द्वन्दका बेला तत्कालीन सरकारी पक्षबाट उनका दाजु रवि बोगटी मारिएका थिए। सक्रिय राजनीतिामा रहेकै वेला उनका पिता पोष्टवहादुर वोगटीको गत आठ वर्ष अगाडि असामयिक निधन भएको थियो। माओवादी केन्द्रले स्व वोगटीको धर्मपत्नी अर्थात् उपमेयर विजेता प्रभाकी आमा राममाया वोगटीलाई संविधान सभाको सदस्य बनाएको थियो। युवा अवस्थामै विदुर नपाको उपमेयरमा विजयी भएपछि उनको पेशा तथा जनताको सेवा गर्ने बाटो परिवर्तन भएको छ।"
सिम्रौनगढमा लोसपाका उम्मेदवार विजयी,वीरगन्ज : बाराको सिम्रौनगढ नगरपालिकाको मेयर र उपमेयर दुवै पदमा लोकतान्त्रिक समाजवादी पार्टी(लोसपा) ले जितेको छ। यसअघिको निर्वाचनमा दुवै पद जितेको सिम्रौनगढमा नेपाली कांग्रेसको विरासत ढाल्दै लोसपाले जित हात पारेको हो। मेयरमा लोसपाका किशोरीप्रसाद कलवार र उपमेयरमा पनि लोसपाकै नजमु शेहर विजयी भएका हुन्। मेयरमा निर्वाचित कलवारले १११३७ मत ल्याउँदा निवर्तमान मेयर एवं कांग्रेसका उम्मेदवार विजयशंकर यादवले भने ९३११ मत मात्रै पाए। उपमेयरमा लोसपाकी शेहरले ९५७३ मत ल्याउँदा कांग्रेसकी रिता कुमारी देवीले भने ८०५० मत पाइन्।
काठमाडौं आइपुगिन् अमेरिकी उपमन्त्री जिया,"काठमाडौं : अमेरिकी उपमन्त्री एवं तिब्बती मामिलाका संयोजक उज्रा जिया काठमाडौं आइपुगेकी छन्। नेपालका लागि अमेरिकी राजदूत रेन्डी बेरीले उपमन्त्री जियालाई त्रिभुवन अन्तराष्ट्रिय विमानस्थलमा स्वागत गरेका हुन्। भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर उनी शुक्रबार अपरान्ह काठमाडौं आइपुगेकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले राष्ट्रपति विद्यादेवी भण्डारी, प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु मानव अधिकारका आधारभुत अधिकारबाटै बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवा लगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। उपमन्त्री एवं तिब्बती मामिला हेर्ने अमेरिकी संयोजक जिया नेपाल आउने समाचार सार्वजनिक भएपछि चीनले उनको भ्रमणलाई नजिकबाट नियालेको छ। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटी अमेरिकी उपमन्त्रीको भ्रमणबारे चासो राखेकी थिइन्। गृह स्रोतका अनुसार, राजदूत यान्छीले नेपालले लिएको एक चीन नीतिको अडान कायमै रहनेमा आफं विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए।"
लहान नगरपालिका २४ मा जसपाका रासलाल प्यानलसहित विजयी,"सिरहा : लहान नगरपालिका २४ बाट जनता समाजवादी पार्टी (जसपा) का रासलाल राय राजपुत प्यानलसहित विजयी भएका छन् । उनले नेकपा एमालेका उम्मेदवार कमलदेव यादवभन्दा ८७६ मत बढी प्राप्त गरेका छन् । रायले १६७८ मत पाउँदा यादवले ८०२ मत प्राप्त गरेका छन् । नवनिर्वाचित राय उम्मेदवारी दर्ताको दिनसम्म कांग्रेस नगरसभापति थिए । वडादेखि क्षेत्रीय संसदीय समितिले उनै रायलाई वडाअध्यक्षको उम्मेदवार बनाउने निर्णय गरेको थियो। वैशाख ११ गते क्षेत्रीय सभापति महेश चौधरीले उनलाई टिकट पनि दिए । तर, त्यसको केही घण्टाभित्रै जिल्ला सभापति रामचन्द्र यादवको घरबाट पूर्वमन्त्री कांग्रेस केन्द्रीय सदस्य चित्रलेखा यादवले आफ्ना आफन्त पर्ने विरेन्द्र यादवलाई जर्बजस्ती अर्को टिकट बाँडिन् । एउटै वडामा दुईजनालाई टिकट दिएपछि कांग्रेसमा विवाद बढ्दै गयो । कसको उम्मेदवारी सदर हुने ? कसको बदर हुने बहस चल्यो । रायले विभिन्न व्यक्तिहरुसँग सल्लाह लिए । निर्वाचन समितिले पनि यस्तो अवस्थामा पार्टीले आधिकारिक पत्र पठाएको व्यक्ति सदर हुने जनाएपछि राय अल्मल्लमा परे । रायलाई हजारौं स्थानीय कार्यकर्ताले जसरी पनि चुनाव लड्नै पर्ने दबाब दिए । उनले वैशाख १२ गते पत्रकार सम्मेलन गरे । कांग्रेस जिल्ला सभापति रामचन्द्र र केन्द्रीय सदस्य चित्रलेखा यादवलाई त्यहीबाट विवाद सुल्झाउन अल्टिमेटम दिए । तर, उनको कुरा सुनिएन । उनको कुरा नसुन्नुमा कारण थियो केही महिनाअघि मात्रै जिल्ला अधिवेशन । राय नेता रामसुन्दर चौधरी पक्षमा लागेको थियो । अधिवेशनमा मतदानको बेला विवाद भयो । धाँधली भएको भन्दै चौधरी पक्ष पुनः मतदानको माग गर्यो । त्यसको कुनै सुनुवाइ भएन । राय चौधरीको पक्षमा लागेकै रिस नेताहरुले उनीमाथि पोख्दै टिकट काटेका थिए। राय निकटका नेताहरुका अनुसार स्वतन्त्र उम्मेदवारी दिने कि भन्नेबारे छलफल भयो । त्यहाँ वडा अध्यक्ष र वडा सदस्यहरुको चिन्ह फरक पर्ला कि भन्ने कुरा चल्यो । त्यसपछि उनी जसपामा प्रवेश गरेर चुनाव लड्ने निर्णयमा पुगे। किनभने यो वडामा ०७४ को निर्वाचनमा तत्कालिन फोरम र राजपाका उम्मेदवारले करिब ५ को हराहरीमा मत ल्याएका थिए । राय वैशाख १२ गते उम्मेदवारीकै दिन जसपा प्रवेश गरे । टिकट लिए र चुनाव लडे । अधिकांश कांग्रेस कार्यकर्ताहरु रासलाल रायलाई जिताउन खटे । वडा अध्यक्षमा प्यानसहित उनी विजयी भए ।"
"जनकपुरधाममा गठबन्धन भन्दा स्वतन्त्रको अग्रता कायमै, गठबन्धनका उम्मेदवार पुच्छारमा","जनकपुरधाम : जनकपुरधाम उपमहानगरपालिकाको जारी मतगणनामा सत्तारुढ गठबन्धन भन्दा मेयरका स्वतन्त्र उम्मेदवार मनोज साहले अग्रता कायमै राखेका छन्। उपमहानगरपालिकाको २५ मध्ये १४ वटा वडाको मतगणना सम्पन्न हुँदासम्म मनोजले अग्रता कायम राखेका हुन्। स्वतन्त्र भएर चुनाव लडेका मनोजले अग्रता लिइरहँदा गठबन्धनका मेयर उम्मेदवार जसपाका लालकिशोर साह भने पाँचौ स्थानबाट माथि उक्लिन सकेका छैनन्। अग्रता बनाएका मनोजभन्दा ५ हजार ३१९ मतले निवर्तमान मेयर लालकिशोर साह पछाडि छन्। मतगणनाको पछिल्लो परिणामअनुसार घण्टाघर चुनाव चिह्न लिएर चुनाव लडेका स्वतन्त्र उम्मेदवार मनोजले ७ हजार २६९ मत ल्याउँदा लालकिशोरले जम्मा १ हजार ९५० मत प्राप्त गरेका छन्। मनोजलाई नेकपा एमालेका उम्मेदवार शिवशंकर साह ५ हजार ३१ मत ल्याएर पछ्याइरहेका छन्। उता लोकतान्त्रिक समाजवादी पार्टी (लोसपा) का मेयर पदका उम्मेदवार मनोज चौधरीले २ हजार ७६५ मत ल्याएका छन्। यस्तै मेयरका लागि स्वतन्त्र उम्मेदवारी दिएका निर्माण व्यवसायी बलराम महतो २ हजार २९८ मत ल्याएका छन्। पूर्वउपमेयरसमेत रहेका किशोरीले ८ हजार ५०८ मत प्राप्त गरेका छन्। उनलाई एमालेकी रुना झाले पछ्याइ रहेकी छिन्। झाले ५ हजार ७६० मत ल्याउँदा लोसपाबाट उम्मेदवार बनेकी निवर्तमान मेयर रीताकुमार मिश्रले २ हजार ७५८ मतमात्रै ल्याएकी छन्। सार्वजनिक परिणामअनुसार कांग्रेसले १४ वडामध्ये ८ कांग्रेस, ३ एमाले, १ तमलोपा, १ लोसपा र १ स्वतन्त्रमा जित निकालेको छ। उपमहानगरपालिकाको वडा नम्बर १ देखि ९ र २१ देखि २५ सम्मको मतगणना सम्पन्न भइसकेको छ। सत्ता गठबन्धनको भागबन्डामा नेपाली कांग्रेसले जनकपुरधामको मेयर जनता समाजवादी पार्टी (जसपा) लाई छाडेपछि कांग्रेस उपमहानगर समितिका सभापति रहेका मनोज कुमार साहले राजीनामा दिएर उम्मेदवारी दिएका थिए। पाँच दलीय गठबन्धनको भागबन्डामा उपमेयर पाएको कांग्रेसको पनि अग्रता कायम छ। कांग्रेसका उपमेयर उम्मेदवार किशोरी साहले सुरुदेखि अग्रता बनाएका हुन्।"
सिरहाको लहानमा कांग्रेसका उम्मेदवार विजयी,सिरहा : लहान नगरपालिकाका मेयरमा नेपाली कांग्रेसका उम्मेदवारले शानदार विजयी हासिल गरेका छन्। मेयरका उम्मेदवार प्रतिनिधिसभा क्षेत्र १ कांग्रेस सभापति महेशप्रसाद चौधरीले आफ्नो निकटतम प्रतिद्वन्द्वी नेकपा एमालेका मुनी साहभन्दा ८१३९ मत अन्तरले विजयी भएका हुन्। चौधरीले २० हजार १०५ मत पाउँदा मुनी साहले ११ हजार ९६६ मत पाएका छन्। उपमेयरमा जनता समाजवादी पार्टी(जसपा) नेपालका रामचलितर महतो विजयी भएका हुन्। उनले १२ हजार ५६९ मत पाएका छन्। उनका निकटतम प्रतिद्वन्द्वी एमालेकी सरियार चौधरीले ११ हजार ७९० मत ल्याएकी छिन्। एमालेबाट मेयर पदका उम्मेदवार मुनी साह र उपमेयर पदका उम्मेदवार सरियार चौधरी ०७४ को स्थानीय तह निर्वाचनमा विजयी भएका थिए। कांग्रेसका अच्छमितलाल चौधरी र पुनम चौधरी पराजित भएका थिए। ०७४ मा कांग्रेसले २४ वटा वडामध्ये ९ वडा मात्रै जितेको थियो।
"मेयरमा हारे, उपमेयर जिते",परासी : पहिलो स्थानीय तह निर्वाचनमा मेयर पदमा उठेर हारेका माओवादी केन्द्रका रुद्र प्रकाश उपाध्याय दोस्रो प्रयासमा उपमेयरमा विजयी भएका छन्। पश्चिम नवलपरासीको बर्दघाट नगरपालिकामा नेपाली कांग्रेसको गठबन्धनबाट उपाध्यायले उपमेयरमा बाजी मारेका हुन्। उनले २०७४ को स्थानीय तह निर्वाचनमा मेयरमा उमेदवारी दिएका थिए। तत्कालीन नेकपा माओवादीबाट मेयरमा उमेदवारी दिएका उपाध्याय एमालेका उमेदवार धीरज शर्मा बस्यालसँग १० हजार ९६४ मतान्तरले पराजित हुँदै तेस्रो भएका थिए। बस्यालले १२ हजार ८१४ ल्याएर विजयी हुँदा उनले १ हजार ८५० मत पाएका थिए। अहिले उनले १४ हजार ५९५ मत ल्याएका छन्। एमालेसँग गठबन्धन गरेर उपमेयरमा उम्मेदवारी दिएकी राष्ट्रिय जनमुक्ति पार्टीकी तारा रानालाई ७८५ मतान्तरले पराजित गर्दै उपाध्याय विजयी भएका हुन्। उपाध्यायको १४ हजार ५९५ र रानाको १३ हजार ८१० मत छ।
स्वास्थ्य मन्त्रीको कार्यभार पर्यटन मन्त्री आलेलाई,"काठमाडौं : प्रधानमन्त्री शेरबहादुर देउवाले स्वास्थ्य तथा जनसंख्या मन्त्री विरोध खतीवडा जेनेभा जानेभएपछि पर्यटन, संस्कृती तथा नागरीक उड्ययन मन्त्री प्रेम आलेलाई स्वास्थ्य मन्त्रीको जिम्मेवारी दिएका छन्। मन्त्री खतीवडा विश्व स्वास्थ्य संगठनको ७५ औं महासभामा भाग लिन शुक्रबार स्वीजरल्याण्डको जेनेभा प्रस्थान गर्दैछन्। खतिवडाको अनुपस्थितीमा प्रधानमन्त्री देउवाले संस्कृती, पर्यटन तथा नागरीक उड्ड्यन मन्त्री आलेलाई स्वास्थ्य मन्त्रीको कार्यभार समेत सम्हाल्ने गरी जिम्मेवारी तोकेका छन्। हाल स्वास्थ्य राज्यमन्त्री भवानी खापुङ् रहेका छन्।"
"धनुषाको १८ मध्ये १२ पालिकाको मतपरिणाम सार्वजनिक, कहाँ कसले जिते ?","जनकपुरधाम : धनुषाको १८ मध्ये १२ वटा पालिकाको मतपरिणाम सार्वजनिक भएको छ । जिल्लाको लक्ष्मिनियाँ, औरही, धनौजी, जनकनन्दिनी, मुखियापट्टी मुसहरनिया, बटेश्वर गाउँपालिका, विदेह, कमला, शहीदनगर, नगराइन, मिथिला र धनुषाधाम नगरपालिकाको परिणाम सार्वजनिक भएको हो । जसमध्ये सात पालिकामा नेपाली कांग्रेस, तीनमा जसपा र दुईवटामा नेकपा एमालेका उम्मेदवारले विजयी हाँसिल गरेको छ । लक्ष्मिनियाँ गाउँपालिकाको अध्यक्षमा नेपाली कांग्रेसका भोगेन्द्र मिश्र विजयी भएका छन । मिश्रले ३ हजार ७६५ मत ल्याउँदै लक्ष्मिनियाँ गाउँपालिकाको अध्यक्षमा विजयी भएका हुन् । उनका निकटतम प्रतिद्वन्द्वी जनता समाजवादी पार्टी (जसपा)का शत्रुधन यादवले ३ हजार ४९७ मत ल्याएका हुन । त्यस्तै नेपाली कांग्रेसकी फूलकुमारी यादवनी ३ हजार ६२८ मत ल्याएर विजयी भएकी हुन् । उनका निकटतम प्रतिद्वन्द्वी जसपाकी बिमला कुमारी यादवले ३ हजार ४६० मत ल्याइन् । औरही गाउँपालिकाको अध्यक्षमा नेकपा एमालेका उमाशंकर प्रसाद साह निर्वाचित भएका छन् । साहले ३ हजार ३२६ मत ल्याएर निर्वाचित भएका हुन् । उनका निकटतम प्रतिद्वन्द्वी नेपाली कांग्रेसका ब्रह्मदेव यादवले २ हजार ९२३ मत ल्याए । त्यस्तै, उपाध्यक्षमा समेत एमालेकै पुनम साह २ हजार ९४९ मत ल्याएर विजयी भएकी हुन् । उनका निकटतम प्रतिद्वन्द्वी कांग्रेसकी रिंकी कुमारी मण्डलले २ हजार ७९० मत ल्याइन् । धनौजी गाउँपालिकामा नेपाली कांग्रेसका अध्यक्षमा राजकुमार साहले २ हजार २६२ मत ल्याएर विजयी भए भने उनका निकटतम प्रतिद्वन्दी लोकतान्त्रिक समाजवादी पार्टीका जीवेन्द्र झाले २ हजार १६३ मत ल्याएका छन् । उपाध्यक्षमा कांग्रेसकै रामबति देवी मण्डल २ हजार ४३० मत ल्याएर निर्वाचित हुँदा निकटतम प्रतिद्वन्दी लोसपाकी रंजिता देवी मण्डलले १ हजार ९०१ मत ल्याइन् । जनकनन्दिनी गाउँपालिकाको अध्यक्षमा जनता समाजवादी पार्टीका दिपीन देव यादवले ३ हजार १ सय ५७ मत ल्याएर विजयी भएका हुन् । उनका निकटतम प्रतिद्वन्द्वी नेपाली कांग्रेसका सुदेश कुमार चौधरीले २ हजार ७७८ मत ल्याए । उपाध्यक्षमा कांग्रेसकी कमला सहगलले २ हजार ९९८ मत ल्याएर विजयी भएभने उनका निकटतम प्रतिद्वन्द्वी जसपाकी गीता सुडीले २ हजार ८४० मत ल्याए । विदेह नगरपालिकाको नगर प्रमुखमा दोश्रो कार्यकालका लागि पुनः बेचन दास तत्मा निर्वाचित भएका छन् । नेकपा एमालेका उम्मेदवार दासले ४ हजार ४१२ मत ल्याउँदै पालिका प्रमुखमा विजयी भएका हुन् । उनका निकटतम प्रतिद्वन्द्वी नेकपा एकीकृत समाजवादीका राजकिशोर यादव रोहिताले ३ हजार ४२६ मत ल्याएका छन् । उपमेयरमा भने नेकपा एमालेकी आशा झाले ४ हजार ६५९ मत ल्याएर निर्वाचित भएकी छन् भने उनका निकटतम प्रतिद्वन्द्वी एकीकृत समाजवादीकी संजना अधिकारीले २ हजार ८७० मत ल्याइन् । नगरप्रमुखमा निर्वाचित तत्मा यसअघि २०७४ को निर्वाचनमा नेकपा माओवादी केन्द्रबाट निर्वाचित भएका थिए । धनुषाधाम नगरपालिकामा नेपाली कांग्रेसका मेयर बालेश्वर मण्डल निर्वाचित भएका हुन् । उनले ४ हजार ७१८ मत ल्याए भने भने उनका निकटतम प्रतिद्वन्द्वी नेकपा एमालेका योग कुमार यादवले ४ हजार १७९ मत ल्याए । यस्तै उपमेयरमा कांग्रेसकै विद्या देवी भुजेल निर्वाचित भएकी छन् । उनले ४ हजार १२५ मत ल्याइन् भने उनका निकटतम प्रतिद्वन्द्वी नेकपा एमालेकी शान्ति देवी सुडीनले ३ हजार ६०३ मत ल्याइन् । कमला नगरपालिकामा नेपाली कांग्रेस विशेश्वर यादव ३ हजार ८८७ मत ल्याएर निर्वाचित भएका हुन् । उनका निकटतम प्रतिद्वन्द्वी जनता समाजवादी पार्टीका पशुपति यादवले २ हजार ८५९ मत ल्याए । उपमेयरमा कांग्रेसकै शिला देवी मण्डलले ३ हजार ८८७ मत ल्याईन् भने उनका निकटतम प्रतिद्वन्द्वी नेकपा एकीकृत समाजवादी पार्टीकी सरस्वती सिन्हा कुशवाहाले २ हजार ७६६ मत ल्याइन् । शहीदनगर नगरपालिकामा जसपाका दिनेश प्रसाद यादव निर्वाचित भएका छन् । उनले ५ हजार ७४३ मत प्राप्त गरेका छन् भने उनका निकटतम प्रतिद्वन्द्वी नेपाली कांग्रेसका सुधिर कुमार गोईतले ४ हजार १०५ मत प्राप्त गरेका हुन् । यस्तै उपमेयरमा कांग्रेसकी सुनिता कुमारी सिंह निर्वाचित भएकी छन् । उनले ४ हजार ९३१ मत ल्याइन् भने उनका निकटतम प्रतिद्वन्द्वी जसपाकी लक्ष्मिनिया कुमारी मण्डलले ४ हजार ७९१ मत ल्याइन् । मुखियापट्टी मुसहरनिया गाउँपालिकामा जसपाका जयकुमार यादव अध्यक्ष पदमा निर्वाचित भएका हुन् । उनले ५ हजार ४१० मत ल्याएर निर्वाचित भएका छन् भने उनका निकटतम प्रतिद्वन्द्वी नेपाली कांग्रेसका रामवावु यादवले २ हजार ४५५ मत ल्याए । उपाध्यक्षमा जसपाकै सैदा खातुन निर्वाचित भएकी छन् । उनले ४ हजार ४१४ मत ल्याएर निर्वाचित भएकी छन् भने उनका निकटतम प्रतिद्वन्द्वी कांग्रेसकी अनिता कुमारीले ३ हजार १५२ मत ल्याइन् । बटेश्वर गाउँपालिकाको अध्यक्षमा रामअशिष महतो निर्वाचित भएका हुन् । उनले ४ हजार १८ मत ल्याएका छन् भने उनका निकटतम प्रतिद्वन्द्वी नेकपा एमालेका श्याम सुन्दर महतोले ३ हजार ३७ मत ल्याए । उपाध्यक्षमा कांग्रेसकै फुलकुमारी सिंह निर्वाचित भएकी छन् । उनले ३ हजार ६०१ मत ल्याएर निर्वाचित हुँदा उनका निकटतम प्रतिद्वन्द्वी नेकपा एमालेकी रेणु कुमारीले २ हजार ९५७ मत ल्याएको निर्वाचन अधिकृत उद्धव ढोडारीले जानकारी दिए । मिथिला नगरपालिकामा नेपाली कांग्रेसका महेन्द्र महतो ७ हजार ३१ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा एमालेका राजाराम महतोले ६ हजार ९४० मत ल्याएका छन् । उपमेयरमा नेकपा एमालेकी सुनिता सिंह बुढाथोकी निर्वाचित भएकी छन् । उनले ७ हजार ४१४ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी निर्मला कोइरालाले ६ हजार ७३५ मत ल्याएकी छन् । नेपाली कांग्रेसका पूर्वसभापति विमलेन्द्र निधिको गृहपालिका धनुषाको नगराइन नगरपालिकामा नेपाली कांग्रेसका मेयरमा विनयकुमार यादव ५ हजार ५५६ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा एमालेका रामबाबु पंजियार ५ हजार ५१४ मत ल्याए । उपमेयरमा नेकपा एमालेकी राधा देवी यादव निर्वाचित भएकी छन् । उनले ५ हजार ७३० मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रंजु कुमारी साहले ५ हजार ५२३ मत ल्याएकी हुन् । अब जनकपुरधाम उपमहानगरपालिका, क्षिरेश्वरनाथ नगरपालिका, गणेशमान चारनाथ नगरपालिका, मिथिला बिहारी नगरपालिका, सबैला नगरपालिका र हंसपुर नगरपालिकाकको मतपरिणाम आउन बाँकी रहेको छ ।"
अमेरिकी उपमन्त्री जियाको तिब्बती शरणार्थीसँग भेटघाट कार्यक्रमबारे जानकारी छैन : परराष्ट्र मन्त्रालय,"काठमाडौं : अमेरिकी उपविदेशमन्त्री उज्रा जिया काठमाडौं आइपुगेकी छन्। नागरिक सुरक्षा, लोकतन्त्र र मानवअधिकार तथा तिब्बती मामिला विशेष संयोजक रहेकी जिया शुक्रबार अपराह्न काठमाडौं ओर्लिएकी हुन्। अमेरिकी विदेश मन्त्रालयमा तिब्बत मामिला हेर्ने र भारतमा निर्वासित तिब्बती धर्मगुरु दलाई लामालाई भेटेकी जियाले नेपालमा पनि तिब्बती क्याम्पमा गएर तिब्बतीहरुसँग भेटघाट तथा छलफल गर्ने खबरहरु आएका छन्। जिया काठमाडौं आउनु केही घण्टाअघि परराष्ट्र मन्त्रालयले गरेको पत्रकार सम्मेलनमा तिब्बतीसँग भेटघाटको कार्यक्रमबारे प्रश्न उठ्यो। मन्त्रालयकी प्रवक्ता सेवा लम्सालले यसमा अनविज्ञता प्रकट गरिन्। नेपालसँग समन्वय भएको कार्यतालिकामा तिब्बती क्याम्प जाने र तिब्बती शरणार्थी भेट्ने कुनै कार्यक्रम नभएको प्रष्ट्याउँदै अन्य कार्यक्रमबारे थाहा नभएको जवाफ दिइन्। तीन दिन नेपालमा रहँदा जियाले प्रधानमन्त्री शेरबहादुर देउवा, परराष्ट्रमन्त्री नारायण खड्का लगायत अधिकारीलाई भेट्ने जानकारी दिइन्। भेटमा मानवअधिकार र लोकतन्त्रको विषय उठ्न सक्ने र यसमा प्रधानमन्त्रीले यसअघि प्रष्ट पारिसकेको बताइन्। मानव अधिकार र लोकतन्त्रप्रति नेपाल दृढ छ। राष्ट्रपति बाइडेनले केही समयअघि आयोजना गरेको डेमोक्रेसी सम्मेलनमा प्रम देउवाले भाग लिएर प्रतिबद्वता जनाइसक्नुभएको छ, उनले भनिन्। पत्रकार सम्मेलनमा सञ्चारकर्मीले जियाको तीन दिने भ्रमणमा तिब्बतीसँग भेटघाट हुन्छ कि हुँदैन भनेर पुन: प्रश्न गरे। जवाफमा लम्सालले नेपालअमेरिका कुटनीतिक सम्बन्ध गाँसिएको ७५ औं वर्षगाँठ मनाइरहँदा भएको उच्चस्तरीय भ्रमणका रुपमा यसलाई लिनुपर्ने बताइन्। यसमा द्विपक्षीय सम्बन्धका विविध आयाममा छलफल हुने र मानवअधिकार र अन्य विषय पनि आउने दोहोर्याइन्। उच्चस्तरीय भ्रमण भएकाले नेपालले सुरक्षा, मोबिलिटी र बसाइँमा सहजीकरण गर्ने उल्लेख गर्दै उनले जियाको निजी भेटघाटबारे आफूहरुलाई जानकारी नहुने बताइन्। हामीसँग सम्बन्ध भएको भेटघाट कार्यक्रमबारे हामीले भन्ने हो, उनले भनिन्, त्यसबाहेक अमेरिकी दूतावासले के कस्तो सेड्युल गरेको छ ? निजी भेटघाट के छ ? त्यो हामीलाई जानकारी हुँदैन। प्रवक्ता लम्सालले समग्रमा अमेरिकी उपविदेशमन्त्रीको भ्रमण नेपालको परराष्ट्र नीतिभित्र रहेर सम्पन्न हुने बताइन्। हाम्रो परराष्ट्र नीतिको फ्रेमभित्र रहेर ओभरअल भिजिट हुन्छ, उनले भनिन्, तिब्बतीसँग भेटघाट र तिब्बती क्याम्प जाने कुनै कार्यक्रम छैन। यसबारे हामीलाई जानकारी छैन। उहाँले त्यो विषय हेर्ने भए पनि नेपाल भिजिटमा त्यस्तो कार्यक्रम छैन। लम्सालले एक चीन नीति अंगालेको नेपालको परराष्ट्र नीति सम्झाउँदै त्यसबाहिर गएर अमेरिकी उपमन्त्रीले तिब्बती शरणार्थीहरु भेट्ने र यससँग समबन्धित गतिविधि नगर्ने दाबी गरिन्। मोदी भ्रमण उपलब्धिमूलक नियमित पत्रकार सम्मेलनमा प्रवक्ता लम्साल भारतीय प्रधानमन्त्री नरेन्द्र मोदीकोझ लुम्बिनी भ्रमण उपलब्धिमुलक भएको र यसले धार्मिक पर्यटनलाई प्रवर्द्धन गरेको बताइन्। मोदीको भ्रमणमा सांस्कृतिक, शैक्षिक, व्यापार, हवाई, उर्जा क्षेत्रमा लगानीलगायत विषयमा द्विपक्षीय छलफल भएको र ६ वटा समदारीपत्रमा हस्ताक्षर गरेको जानकारी दिइन्। बहुपक्षीय कुटनीति बहुपक्षीय कुटनीतिअन्तर्गत मानव अधिकार परिषद्को २४औं सेसनमा नेपालले युक्रेनको पक्षमा मतदान गरेको बताइन्। स्वीडेनको स्टकहोममा १९७२ भएको कन्फ्रेन्सको ५०औं वर्ष पूरा भएको संस्मरणात्मक बैठकमा वातावरण लगायत विषयमा चर्चा हुने र यहाँ परराष्ट्र मन्त्री खड्का जाने तय भएको बताइन्। मे २२ देखि २८ सम्म विश्व स्वास्थ्य संगठनको ७५औं महासभामा सहभागी हुन स्वास्थ्य मन्त्री विरोध खतिवडा जाने बताइन्। जुन १२ देखि १५ सम्म ड्ब्लुटिओको सम्मेलनमा नेपालबाट प्रतिनिधित्व हुने उल्लेख गरिन्। मन्त्रालयकाअनुसार गत अप्रिलमा क्षेत्रीय ऐक्यबद्धताका लागि न्युयोर्कमा नेपालका स्थायी प्रतिनिधिले आफ्नो जिम्मेवारी पूरा गरेका छन्। जेनेभा र भियनामा नियमित बैठकमा नेपालले प्रभावकारी सहभागिता जनाइरहेको छ। आर्थिक कुटनीति आर्थिक कुटनीतिअन्तर्गत विदेशस्थित नियोग, मन्त्रालय र व्यापारी राखेर भर्चुअल अन्तरक्रिया सम्पन्न भएको छ। परराष्ट्रकाअनुसार वैशाख २१ र २२ मा युरोप र अमेरिकालाई समेटेर अन्तरक्रिया समपन्न भएको हो। परराष्ट्र सचिवले अध्यक्षता गरेका थिए। उर्जा, सिँचाइ, वाणिज्य मन्त्रालय, उद्योग वाणिज्य संघ र विदेशस्थित नियोग सहभागी थिए। त्यसैगरी नेपालको परराष्ट्नीति र कुटनीति भन्ने इनहाउस अन्तरक्रिया धुलिखेलमा सम्पन्न भएको छ। मन्त्री र सचिवले सम्बोधन गरेका थिए। विश्व परिस्थिति र नेपालले अपनाउँदै आएको कुटनीतिबारे छलफल भएको थियो। पूर्वराजदूतले आर्थिक कुटनीतिबारे कार्यपत्र प्रस्तुत गरेका थिए। मन्त्रालयको पत्रकार सम्मेलनमा श्रममन्त्रीको मलेसिया भ्रमणको उपलब्धिबारे पनि जानकारी दिइयो। भ्रमणका क्रममा २०१८ मा हस्ताक्षर भएर कार्यान्वयनमा रहेका सम्झौता कसरी प्रभावकारी बनाउने विषयमा छलफल भयो, प्रवक्ता लम्सालले भनिन्, केही आउटपुट आउला। सेवा प्रवाहमा सुधार मन्त्रालयले आन्तरिक सेवा प्रवाहमा सुधार गरेको दाबी गरेको छ। प्रवक्ता लम्सालले राहदानी वितरणकोझ काम नियमित भएको र सेवा प्रवाह सहज हुँदै गएको बताइन्। ६९ जिल्ला प्रशासन कार्यालय, १५ इलाका प्रशासन कार्यालय, २० वटा नियोगबाट विद्युतीय राहदानी वितरणको काम भइरहेको र छिट्टै सबै ठाउँमा पुर्याउनेगरी प्रयास भइरहेको बताइन्। उनकाअनुसार जिल्ला प्रशासन कार्यालयबाट १ लाख ३२ हजार ७२० विद्युतीय राहदानी वितरण गरिएको छ। त्यसैगरी इलाका प्रशासन कार्यालयबाट १ लाख २२ हजार २६१ र विदेशस्थित नियोगबाट २२ हजार ७१२ राहदानी वितरण गरिएको छ। हालसम्म कुल २ लाख १४ हजार ७०४ विद्युतीय राहदानी वितरण गरिएको र यसवापत २ अर्ब ६८ करोड ९५ लाख राजस्व संकलन भएको प्रवक्ता लम्सालले जानकारी दिइन्। पहिलोपटक परराष्ट्र दिवस मनाउने परराष्ट्र मन्त्रालयले पहिलोपटक परराष्ट्र दिवस मनाउने भएको छ। २०१८ साल जेठ १० गते नेपाल वैदेशिक सेवा (गठन र श्रेणी विभाजन) नियमहरु, २०१८ जारी भएको संस्मरणमा नेपाल परराष्ट्र सेवा दिवस २०७९ मनाउने निर्णय गरेर्को प्रवक्ता लम्सालले जानकारी दिइन्। परराष्ट्र सेवा शुभारम्भ भएको दिनको सम्झनामा पहिलो पटक दिवस मनाउन लागेको हो, उनले भनिन्। भारतीय राजदूतको एग्रिमो स्वीकृत भारतीय विदेश मन्त्रालयले नेपालका लागि भारतीय राजदूत नवीन श्रीवास्तवको एग्रिमोका लागि पत्राचार गरेकोमा स्वीकृत गरेको परराष्ट्रले जानकारी दिएको छ। नियमित पत्रकार सम्मेलनमा प्रवक्ता लम्सालले भारतीय राजदूतमा नवीन श्रीवास्तवका लागि आएको सिफारिसमा आफूहरुले एग्रिमो दिइसकेको जानकारी दिइन्।"
रौतहटमा मतपेटीका लुटपाटमा संलग्न एकजना पक्राउ,"रौतहट : यही वैशाख ३० गते मतदानका दिन यमुनामाई गाउँपालिका वडा नं २ स्थित श्रीमावि भेडियाही स्कुलमा रहेको मतदान केन्द्रबाट मतपेटीका लुट्ने एकजनालाई प्रहरीले पक्राउ गरी सार्वजनिक गरेको छ । केही मानिसहरु मतदान केन्द्रभित्र जबरजस्ती प्रवेश गरी मतपेटीका लुटेर लगेका थिए। सुरक्षाकर्मीले उक्त मतपेटीका त्यसैदिन नियन्त्रणमा लिएको थियो । बिहीबार राति बैठालाई पक्राउ गरी शुक्रबार दिउँसो सार्वजनिक गरेको हो । पक्राउ परेका बैठालाई निर्वाचन (कसुर तथा सजाय) ऐन, २०७३ बमोजिम कानुनी कारबाहीको लागि रौतहट जिल्ला अदालतबाट म्याद थप गरी अनुसन्धान भइरहेको रौतहटका एसपी बिनोद घिमिरेले जनाएका छन् ।"
अमेरिकी उपविदेशमन्त्री जियालाई यसरी गरियो स्वागत (फोटो फिचर),"काठमाडौं : अमेरिकी उपविदेशमन्त्री एवं नागरिक, लोकतन्त्र र तिब्बत मामिला संयोजक उज्रा जिया काठमाडौं आइपुगेकी छन्। नेपालका लागि अमेरिकी राजदूत रेन्डी बेरीले उपविदेशमन्त्री जियालाई त्रिभुवन अन्तराष्ट्रिय विमानस्थलमा स्वागत गरेका हुन्। भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर उनी शुक्रबार अपरान्ह काठमाडौं आइपुगेकी हुन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ।"
सरकारको नीति तथा कार्यक्रम जेठ १० गते,"काठमाडौं : सरकारको नीति तथा कार्यक्रम जेठ १० गते आउने भएको छ। राष्ट्रपति विद्यादेवी भण्डारीले जेठ १० गते सरकारको निती तथा कार्यक्रम पेश गर्ने कार्यसूची छ। राष्ट्रपति भण्डारीले संघीय संसदको दुबै सदनलाई संयुक्त रुपमा सम्बोधन गर्दै नीति तथा कार्यक्रम पेश गर्ने भएकी हुन्। आजसम्म संसदमा आर्थिक वर्षको बजेटको सिद्धान्त तथा प्राथमिकता, नीति तथा कार्यक्रमबारे छलफल भएको थियो। सांसदहरुले उठाएका प्रश्नहरुको अर्थमन्त्री जनार्दन शर्माले जबाफ दिएका थिए। संसदमा मंगलबार दिउँसो ४ बजे राष्ट्रपतिले सम्बोधन गर्ने कार्यतालिका रहेको सभामुख अग्निप्रसाद सापकोटाले सांसदहरुलाई जानकारी गराए।"
लहान नगरपालिका १३ को वडा अध्यक्षमा कांग्रेसका मनोज कोइराला विजयी,"सिरहा : सिरहाको लहान नगरपालिका १३ मा नेपाल कम्युनिस्ट पार्टी (नेकपा) एमालेको गढमा नेपाली कांग्रेसका मनोज कोइराला वडा अध्यक्षमा निर्वाचित भएका छन् । उनले एमाले केन्द्रीय सदस्य गंगाप्रसाद यादवको दाजु रामप्रसाद यादवलाई पराजित गरेका हुन् । कोइरालाले ६८५ मत प्राप्त गरी विजयी हुँदा यादवले ५३७ मत पा। वडासदस्यहरुमा पनि कांग्रेसकै कृष्णकुमार महतो, मानवीर यादव, ललिताकुमारी चौधरी र पनिया मण्डल विजयी भएका छन्। यो वडामा ०७४ को स्थानीय तह निर्वाचनमा एमालेका इश्वर बस्नेत विजयी भएका थिए । एमाले केन्द्रीय सदस्य यादव वस्तीपुर गाविस हुँदा कांग्रेसका उम्मेदवारलाई हराएर विजयी भएका थिए ।"
आयात प्रतिस्थापन रोक्न कृषि सरकारको प्राथमिकतामा : अर्थमन्त्री शर्मा,"काठमाडौं : अर्थमन्त्री जनार्दन शर्माले आयात प्रतिस्थापन रोक्न कृषिलाई प्राथमिकता दिन जरुरी रहेको बताएका छन्। संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै अर्थमन्त्री शर्माले राष्ट्रलाई आत्मनिर्भर बनाउन पनि कृषिमा जोड दिने सरकारको योजना रहेको बताएका हुन्। उनले भने, कृषिलाई प्राथमिकता दिएर जाने सरकारको योजना छ। हाम्रो आफ्नो खाद्य वस्तु यही उत्पादन गर्नुपर्छ। आयात प्रतिस्थापन गर्छ। आजको आर्थिक समृद्धि कसका लागि? प्राथमिकता के का लागि? गरिबी, विभेद र असमानताका विरुद्ध नै हो। आयात वृद्धि भइरहेको र घरआँगनमा उत्पादन गर्न सकिने वस्तुको आयात पनि वृद्धि भइरहेको भन्दै उनले यसलाई रोक्नुपर्ने आवश्यकता औल्याए। मन्त्री शर्माले भने, कोभिड महामारी, बेमौसमी वर्षा, रुस र युक्रेनको युद्धले मूल्य श्रृखंलामा पारेको प्रभावले गर्दा पनि अर्थतन्त्रमा समस्या भयो। यी तीन वटा चुनौतिका बाबजुत हाम्रो कुल ग्राह्स्थ उत्पादन जीडीपी वृद्धि भएको छ। आर्थिक वृद्धि ५८४ प्रतिशत हुने अनुमान सार्वजनिक भएको छ। समस्याका बाबजुत पनि सबै जबाफदेही भयौं भने देशको आर्थिक गति तीव्र गतिमा अघि बढ्ने सम्भावना छ। चालु आर्थिक वर्षको बैशाख मसान्तसम्म १६ सय ५ अर्बको आयात भएको र १७३ अर्बको निर्यात भएको उनले बताए। अहिलेको चालु खाता ५१३ अर्बले घाटामा रहेको उनले जानकारी गराए।"
"आरजुको प्रश्न : अरु अपराधमा २० वर्षसम्म अभियोग लाग्ने, बलात्कारीलाई एक वर्षे हदम्याद किन?","काठमाडौं : नेपाली कांग्रेसकी केन्द्रीय सदस्य डा आरजु राणा देउवाले बलात्कार सम्बन्धी कानुन संशोधन गर्न माग गरेकी छन्। ८ वर्षअघि सौन्दर्य प्रतियोगितामा सहभागी हुँदा आयोजकबाटै बलात्कार तथा यौन दुर्व्यवहारमा परेको घटना हालै सार्वजनिक गरेकी पीडित युवतीलाई साथ दिँदै आरजुले बलात्कारसम्बन्धी कानुनको हदम्याद हटाएर संशोधन गर्न माग गरेकी हुन्। आरजुले अरु अपराधमा २० वर्षपछि अभियोग लगाउन मिल्ने तर बलात्कारीलाई एक वर्षभित्र अभियोग लगाउनुपर्ने समयसीमा किन भनेर प्रश्नसमेत गरेकी छन्। बलात्कार घटनामा एक वर्षभित्र उजुरी दिनुपर्ने हदम्यादविरुद्ध चौतर्फी विरोध सुरु भएको छ। यस्तो छ आरजुको अपिल : बलात्कार सहेर बाँचेका महिलाले जीवनभर त्यसको चोट महसुस गर्छन्। उनीहरूका लागि जिन्दगीको सबैभन्दा त्रासद् क्षणमा पुगेर समयको घडी ठप्प रोकिएजस्तो हुन्छ। यसैले, बलात्कारको पीडाबारे बोल्ने र कानूनी उपचार खोज्ने कुनै समय सीमा हुनु हुँदैन। बलात्कार सहेर बाँचेकाहरूलाई आफ्नो पीडाबारे सार्वजनिक रूपमा बोल्न समय लाग्छ। न्यायको लडाइँ सुरू गर्ने साहस जुटाउन धेरै वर्ष पनि लाग्न सक्छ। अन्य राष्ट्रहरूले दशकौंपछि पनि बाल यौन दुराचारी र बलात्कारीहरुमाथि अभियोग लगाउन र कानूनी कठघरामा ल्याउन अनुमति दिने समय सीमा रहेका कानूनहरू परिवर्तन गरेका छन्। अपराध सबै अपराधनै हुन्, कुनै अपराधमा २० औं बर्षपछि पनि अभियोग लगाउन सकिन्छ भने बालात्कारीलाई एक बर्षभित्र अभियोग लगाउनुपर्ने समयसीमा किन? नेपालले पनि अब कानून परिवर्तन गर्दै समय सीमा हटाई महिलालाई सुरक्षाको प्रत्याभूति दिन ढिला गर्नु हुँदैन। हालै एक जना बैनीले आफूमाथि भएको बलात्कारको पीडाबारे सार्वजनिक रूपमा बोल्ने हिम्मत गरिन्। म उनको साहसलाई कदर गर्छु। उनी र उनीजस्ता बालिका एवं महिलालाई बलात्कार र अन्य महिला हिंसाबाट बचाउन म नेपाल सरकार र विषेशगरी महिला, बालबालिका तथा जेष्ठ नागरिक मन्त्रालय र राष्ट्रिय महिला आयोगलाई बलात्कारको कानून संशोधनको लागि समिति गठन गरेर संशोधनको प्रक्रिया जतिसक्दो चाँडै अघि बढाउन र संसद्लाई उक्त कानून फाष्ट ट्रयाकबाट पारित गर्न अनुरोध गर्दछु।"
नवलपरासीमा कार्यपालिका गठनका लागि निर्वाचन प्रकृया सुरु,परासी : निर्वाचित जनप्रतिनिधिहरुको शपथ लगत्तै पश्चिम नवलपरासीमा कार्यपालिका सदस्य चयनका लागि निर्वाचन प्रकृया सुरु गरिएको हो। जिल्लाका ७ स्थानीय तहका प्रमुख र अध्यक्षहरुलाई मुख्य निर्वाचन अधिकृतले सपथ गराए लगत्तै रामग्राम नगरपालिका र सरावगल गाउँपालिकामा शुक्रबार मतदाता नामावली प्रकाशन गरेर कार्यपालिका सदस्य चयनका लागि निर्वाचन प्रकृया सुरु गरिएको छ। अन्य ५ पालिकाका निर्वाचन अधिकृतहरुले सोमबारसम्म गठन प्रकृया सुरु गर्ने जनाएका छन्। रामग्राममा नगर कार्यपालिकाको सदस्य निर्वाचनका लागि शुक्रबार मतदाता नामावली प्रकाशन गरेर काम सुरु गरिएको छ। सहायक मुख्य निर्वाचन अधिकृत रुद्र प्रसाद रेग्मीले भने। कार्यतालिका अनुसार ११ गते मनोनयन र १९ गते निर्वाचन मिति तोकिएको छ। दलितअल्पसंख्यक सदस्यका लागि निर्वाचितबाहेकका अन्य व्यक्ति पनि उम्मेदवार हुन पाउने छन्। जिल्लामा ३ सय ८४ जना जनप्रतिनिधिहरु निर्वाचित भएका छन्। ति सबै कार्यपालिका सदस्य निर्वाचनका लागि मतदाता हुन्। अघिल्लो निर्वाचनमा दलहरुले बहुमतका आधारमा सदस्य चयन गर्ने गरेपनि अहिले भने जिल्लाका अधिकांश पालिकामा कुनै एक दलको स्पष्ट बहुमत नभएकाले निर्वाचन हुने संभावना देखिएको छ।
"नवनिर्वाचित जनप्रतिनिधिको प्राथमिकतामा स्वास्थ्य, सुत्केरीलाई निशुल्क एम्बुलेन्सदेखि विशेषज्ञ डाक्टरसम्म","डोटी : डोटीका स्थानीय तहका नवनिर्वाचित प्रमुखहरुले बिहीबार जिल्ला न्यायाधीश एवं प्रमुख निर्वाचन अधिकृतबाट सपथ ग्रहण गरेका छन्। आफूले सफथ लिएपश्चात आआफ्नो पालिकामा उपप्रमुख लगायत अन्य निर्वाचित जनप्रतिनिधिहरुलाई सपथ खुवाउने र पदभार ग्रहण गर्ने काम भइरहेको छ। पदभार सम्हाल्दै विभिन्न निर्णयहरु पनि गरेका छन्। शुक्रबार पदभार ग्रहण गर्दै दिपायल सिलगढी नगरपालिकाका नवनिर्वाचित नगरप्रमुख बाजिसिं खड्काले नगरभित्रका सुत्केरी महिलाहरुका लागि एम्बुलेन्स सेवा निःशुल्क गराउने र नगरभित्र सुविधासम्पन्न खेल मैदान निर्माण गर्ने निर्णय गरेका छन्। आदर्श गाउँपालिकाका नवनिर्वाचित अध्यक्ष गणेशबहादुर खड्काले पालिकाभित्रका जेष्ठ नागरिक, महिला स्वयंसेविका, सुत्केरी महिलाहरुलाई निःशुल्क एम्बुलेन्स सेवा उपलब्ध गराउने र गाउँपालिकाभित्रका गरिब परिवारको पहिचान गरी उनीहरुका छोरा छोरीहरुलाई निःशुल्क शिक्षाको व्यवस्था गर्ने निर्णय गरेका छन्। शिखर नगरपालिकाका नवनिर्वाचित नगरप्रमुख दीर्घबहादुर बलायरले पदभार ग्रहण पश्चात नगरका कर्मचारीहरुलाई निर्देशन दिँदै सूचनाको कार्यान्वयनमा जोड दिन र कार्यालय समयमा सरकारी पोशाक अनिवार्य लगाउन भनेका छन्। उनले नगरपालिकाका हरेक सार्वजनिक सूचनाहरु जनताले सहजै भेटाउने गरी स्मार्ट एप संचालन र सबै वडाका डाटा वेबसाईटमा अनिवार्य राख्न आग्रह गरे। सायल गाउँपालिकाका अध्यक्ष धर्मराज जोशीलगायतका नवनिर्वाचित जनप्रतिनिधिहरुले समेत पदभार ग्रहण गरेका छन्। पदभार ग्रहण गर्दै अध्यक्ष जोशीले गाउँपालिकाभित्रका सुत्केरी महिलाहरुका लागि एम्बुलेन्स सेवा निःशुल्क गराउने निर्णय गरेका छन्। केआईसिंह गाउँपालिकाका अध्यक्ष लोकेन्द्रबहादुर शाहीले पदभार ग्रहण गर्दै गाउँपालिका भित्रको स्वास्थ्य उपचारमा विशेष जोड दिने र गाउँमा बिशेषज्ञ चिकित्सकिय सेवा संचालन गर्ने निर्णय गरेका छन्। डोटीका सबैजसो स्थानीय तहका नवनिर्वाचित प्रमख तथा अन्य जनप्रतिनिधिहरुले आजै पदभार ग्रहण गरिरहेका छन्।"
निर्वाचन आयोगले भन्यो : मतगणना बाँकी रहेका स्थानमा चाँडो परिणाम सार्वजनिक गराउनू,"काठमाडौं : निर्वाचन आयोगले स्थानीय तहको निर्वाचनमा मतगणना बाँकी रहेका स्थानमा चाँडो परिणाम सार्वजनिक गराउन निर्वाचन अधिकृतहरुलाई निर्देशन दिएको छ । बिहीबार आयोजित पत्रकार सम्मेलनमा आयोगका प्रवक्ता तथा सहसचिव शालिग्राम शर्मा पौडेलले स्थानीय तहमा गणकहरुको संख्या बढाएर जतिसक्दो चाँडो परिणाम सार्वजनिक गराउन निर्देशन दिइएको जानकारी दिए । उनले ५ गतेसम्म सबै स्थानको परिणाम सार्वजनिक गर्ने भनिएपछि सम्भव हुन नसकेको बताए । त्यस्तै, वैशाख ३० गते मतदान स्थगित भइ पुनः मतदान भएका मतदान केन्द्रको हकमा मतपेटिका प्राप्त भएको बढीमा ४ दिनभित्र मत गणना कार्य सम्पन्न हुने बताए । आयोगले स्थानीय तह सदस्य निर्वाचनको सिलसिलामा देशका विभिन्न मतदानस्थलका मतदान केन्द्रमा भएका कानुनविपरित गतिविधिमा संलग्नलाई कारबाही गर्न निर्देशन दिएको प्रवक्ता पौडेलले बताए । प्रवक्ता पौडेलले स्थानीय तह सदस्य निर्वाचनको परिणाम आउने क्रम जारी रहेको र निर्वाचन स्थगन भएका ३५ स्थानीय तहमा पुन: मतदान भएको बताए । अछामको साँफेबगरमा जेठ ६ गते र उदयपुरको त्रियुगा नगरपालिका वडा १२ र बाजुराको बुढीगंगा नगरपालिकाको सम्बन्धमा निर्णय हुन बाँकी रहेको जानकारी दिए ।"
अर्घाखाँचीका ५ स्थानीय तहका प्रमुखले खाए शपथ,"सन्धिखर्क : अर्घाखाँचीका ५ स्थानीय तहका नवनिर्वाचित प्रमुखहरुले शुक्रबार पद तथा गोपनीयताको शपथ खाएका छन्। मुख्य निर्वाचन अधिकृतको कार्यालय सन्धिखर्कमा जिल्लाका ५ स्थानीय तहका प्रमुखहरुलाई मुख्य निर्वाचन अधिकृत बासुदेव न्यौपानेले पद तथा गोपनीयताको शपथ खुवाएका हुन्। ६१ वडामध्ये ३० वडाको अध्यक्षमा एमाले, २४ वडाको अध्यक्षमा कांग्रेस, ४ वडाको अध्यक्षमा माओवादी केन्द्र र ३ वडाको अध्यक्षमा राष्ट्रिय जनमोर्चाले जितेको छ।"
दुल्लुका मेयरको पहिलो निर्णय : गर्भवती र सुत्केरीलाई नि:शुल्क एम्बुलेन्स सेवा,"दैलेख : जिल्लाको दुल्लु नगरपालिकाका नवनिर्वाचित नगरप्रमुखले पदभार ग्रहण गरेका छन्। नवनिर्वाचित नगरप्रमुख भरतप्रसाद रिजालले औपचारिकरूपमा पदभार ग्रहण गरेका हुन्। नगरप्रमुख रिजालसहित नगर उपप्रमुख बिना कार्कीले पदभार ग्रहण गरेकी छन्। दुल्लु नगरको प्रमुखमा नेपाली कांग्रेसबाट रिजाल र उपप्रमुखमा एमालेबाट कार्की निर्वाचित भएका थिए। पदभारपछि नगरप्रमुख रिजालले गर्भवती र सुत्केरी महिलालाई राहत पुग्नेगरी यातयात सेवा नि:शुल्क बनाउने उद्धेश्यसहित नगरपालिकाले गर्भवती र सुत्केरीलाई नि:शुल्क एम्बुलेन्स सेवा उपलब्ध गराउने निर्णय गरेका छन्। नगरपालिका भित्रका गर्भवती र सुत्केरी तथा नवजात शिशुको अकालमा ज्यान सक्ने अवस्था विद्यमान छ। सुरक्षित प्रसुती सेवा प्रदान गर्ने शिलशिलामा दुल्लु अस्पतालबाट प्रदान हुने सेवा अप्रयाप्त तथा सुरक्षित हुन नसक्ने अवस्थामा दैलेख जिल्ला अस्पताल, प्रदेश अस्पताल सुर्खेतलगायत आवश्यकता अनुसार उच्च तहको सेवा प्राप्त गर्न उपयुक्त अस्पतालमा त्यस्तो प्रकृतिका बिरामीहरूलाई लैजानु पर्ने आकस्मिक अवस्था सृजना भएमा यातायात खर्च स्वरूप एम्बुलेन्स सेवा नि:शुल्क गरिनेछ, निर्णयमा भनिएको छ। यो निर्णयसंगै नगर क्षेत्रका गर्भवती र सुत्केरी महिलाहरूलाई लाभ हुने नगर उपप्रमुख बिना कार्कीले बताईन्। थप उपचारका लागि दुल्लु अस्पताल बाहिर लैजानुपर्ने तर आर्थिक अभावमा यातायात खर्चसमेत जुटाउन नसक्दा गर्भवती र सुत्केरी तथा नवजात शिशुले अकमलमै ज्यान गुमाउनु पर्ने विकराल समस्या अन्त्य हुने अपेक्षा गरिएको उपप्रमुख कार्कीले बताईन्।"
ठूला नेताले गृहपालिकामा आफ्नो पार्टीलाई नै हराए,"गोरखा : विशेष काम परेमा मात्र केन्द्रमा आउने, अन्यथा आफ्नै पालिका र वडामा सघन चुनावी अभियानमा लाग्न शीर्ष नेताहरुलाई पार्टी केन्द्रको निर्देशन थियो। निर्देशन अनुसार नेताहरु डाक्टर बाबुराम भट्टराई, नारायणकाजी श्रेष्ठलगायतका नेताहरु साताव्यापी चुनावी अभियानमा घुँडा धसेर लागेका थिए। अन्ततः परिणाम विपरीत आयो। जिल्लाका सबै ठूला नेताहरुले गृहपालिका र वडामा पार्टीलाई जिताउन सकेनन्। पूर्वप्रधानमन्त्री तथा जनता समाजवादी पार्टीका संघीय परिषद अध्यक्ष डाक्टर बाबुराम भट्टराईले पालुङ्टार नगरपालिकामा पार्टीलाई लज्जास्पद हार खुवाए। अर्का पूर्वउपप्रधानमन्त्री तथा माओवादी केन्द्रका शीर्ष नेता नारायणकाजी श्रेष्ठले सिरानचोक गाउँपालिका र आफ्नै वडा वडा नं ८ मासमेत माओवादीलाई असफल बनाए। एमालेसित तालमेल गर्दा पनि भट्टराईले पालुङटार नगरपालिकामा चुके। त्यहाँ बिना तालमेल चुनाव लडेका माओवादी केन्द्रका उम्मेद्वार विवश चिन्तनले जसपाका उम्मेद्वारलाई भारी मतान्तरलेपछि पार्दै विजयी भए। चिन्तनले सर्वाधिक ६,०७२ मत प्राप्त गरे भने नजिकका प्रतिस्पर्धी जसपाका उम्मेद्वार प्रेम गुरुङले ५,७१७ मत प्राप्त गरे। तेस्रो प्रतिस्पर्धी यसअघिका मेयर समेत रहेका कांग्रेसका उम्मेद्वार दीपकबाबु कँडेलले ४,९९७ मत प्राप्त गरेका थिए। बाबुराम १० दिनअघिदेखि रातदिन चुनावी अभियानमा खटिएको पालुङटारको १० वटा वडामध्य जसपाले जम्मा तीनवटा वडा मात्र जीत हात पार्यो। गोरखाका अरु कुनै पनि पालिका र वडामा जसपाले जीत निकाल्न सकेन। विगत २५ वर्षदेखि श्रेष्ठको गृहगाउँ जौबारी जित्न नसकेको कांग्रेसले यसपटक जीत हात पार्यो। झण्डै दुईसातादेखि नारायणकाजी श्रेष्ठ चुनावी अभियानमा खटिएको सिरानचोक गाउँपालिकाको नेतृत्व नेपाली कांग्रेसका उम्मेद्वार ज्ञानेन्द्र गुरुङले हात पारे। ५,४०३ मत प्राप्त गरी उनले श्रेष्ठका उम्मेद्वार नवराज पुडासैनीलाई पछाडि पारेका हुन्। पुडासैनीले ४,१६८ प्राप्त गरेका थिए। उपाध्यक्षमा पनि कांग्रेसकी रीता देवकोटाले ४,८०४ मत प्राप्त गरी माओवादीकी पूर्णकुमारी ढकाललाई पराजित गरिन्। ढकालले ३,९०२ मत मात्र प्राप्त गरेकी थिइन्। त्यस्तै नेता श्रेष्ठको गृहवडा सिरानचोक ८ का नेपाली कांग्रेसका दलमान गुरुङले जीत हात पारेका छन्। गुरुङले ७१६ मत प्राप्त गरे भने श्रेष्ठका उम्मेद्वार नेकपा माओवादीका दीपक श्रेष्ठले ६६९ मत प्राप्त गरे। श्रेष्ठको गृहगाउँ जौबारीमा कांग्रेसले २५ वर्षपछि अहिले जितेको हो। माओवादीले सो पालिकामा जम्मा तीनवटा वडा मात्र जित्न सफल भएको छ। त्यस्तै माओवादीका प्रभावशाली नेता तथा पूर्वस्थानीय विकास मन्त्री हितराज पाण्डेको वडामा माओवादी पराजित भएको छ। त्यहाँ नेपाली कांग्रेसका चेतबहादुर गुरुङले ७३० मत प्राप्त गरी विजय हाँसिल गरेका छन्। पाण्डेका उम्मेद्वार कमला विक ३९१ मत प्राप्त गरी तेस्रो स्थानमा छिन्। त्यस्तै माओवादीका अर्का केन्द्रीय सदस्य तथा गोरखा जिल्ला इञ्चार्ज कृष्ण धितालको गृहवडामा माओवादी पराजित भएको छ। भीमसेन थापा गाउँपालिका वडा नं २ मा कांग्रेसका नारायणप्रसाद भट्टराईले ७५२ मत ल्याई विजयी भएका छन् भने धितालका उम्मेद्वार शेषनाथ भट्टराईले ४८४ मत मात्र प्राप्त गरेका छन्। त्यस्तै केन्द्रीय सदस्य तथा जिल्ला अध्यक्ष लेखबहादुर थापाको गृहवडा गोरखा नगरपालिकामा पनि माओवादीको हार भएको छ। त्यहाँ नेपाली कांग्रेसका रहमतुल्ला मियाँले ५७६ मत ल्याई विजयी भएका छन्। थापाका उम्मेद्वार जियाउर रहमान मियाँले २९२ मत ल्याई तेस्रो स्थानमा पुगे। कांग्रेसका केन्द्रीय सदस्य तथा राष्ट्रिय सभाका विपक्षी दलका पूर्व नेता सुरेन्द्रराज पाण्डेले पनि आफ्नो गृहनगर र गृहवडा जिताउन असफल भएका छन्। पालुङ्टार नगरपालिका नेकपा माओवादीका विवश चिन्तनले जीत हात पारेका हुन्। पालुंटार १ मा पाण्डेका उम्मेद्वार रेशमबहादुर थापालाई जसपाका उम्मेद्वार कृष्णबहादुर परियारले १४० मतले हराएका हुन्। सो वडा यसअघिको चुनावमा पनि पाण्डेले कांग्रेसलाई जिताउन सकेका थिएनन्। त्यस्तै कांग्रेसका अर्का केन्द्रीय सदस्य चीनकाजी श्रेष्ठको गृहवडा आरुघाट गाउँपालिका वडा नं ९ मा कांग्रेस हारेको छ। यसअघिको चुनावमा पनि उनका उम्मेद्वारले जित्न सकेको थिएन। सो वडामा दुवैपटक माओवादीले जीत हात पारेको छ। कांग्रेसकी केन्द्रीय सदस्य कमला पन्तले पनि यो चुनावमा आफ्नो पालिका र वडा जिताउन असफल भएकी छन्। जन्मस्थान रहेको गण्डकी गाउँपालिका र गृहवडा वडापनि माओवादीले जितेको छ। उनी मतदाता रहेको अजीरकोट गाउँपालिका र वडामा पनि कांग्रेसलाई जिताउन सकिनन्। अजीरकोट गाउँपालिका र वडा नं १ मा माओवादीले नै जीत हाँसिल गरेको छ। एमालेका केन्द्रीय सदस्य रामशरण बस्नेत र अर्की केन्द्रीय सदस्य सम्झना देवकोटाको गृहनगर गोरखा नगरपालिकामा एमालेले पराजय खेपेको छ। आफै मेयरको उम्मेद्वार रहेको सो नगरपालिकामा माओवादीले जीत हात पार्यो। देवकोटा तेस्रो स्थानमा पुगिन्। परिवार दलका केन्द्रीय अध्यक्ष एकनाथ ढकालले पनि गृहपालिका र गृहवडा दुवैमा पार्टीलाई जिताउन सकेनन्। उनको घर रहेको भीमसेनथापा गाउँपालिका र वडा नं ८ दुवैमा माओवादी केन्द्रले जीत हात पारेको हो। सो पार्टीका महामन्त्री प्रकाश थापाले पनि आफ्नो पालिका र वडा दुवैमा पार्टीलाई जिताउन सकेनन्। उनको घर रहेको सहिदलखन गाउँपालिकामा माओवादी केन्द्र र वडा नं ८ मा नेपाली कांग्रेसले जीत हात पारेको छ।"
पाँच वर्षमा वैदेशिक ऋण ९ खर्बबाट बढेर १८ खर्ब पुग्यो : पूर्वअर्थमन्त्री पुन,"काठमाडौंः माओवादी केन्द्रका नेता तथा पूर्वअर्थमन्त्री वर्षमान पुनले बजेटमा आयात प्रतिस्थापन गर्ने र उत्पादन वृद्धि गर्ने विषयलाई समेट्नुपर्ने बताएका छन् । संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै सांसद तथा पूर्वअर्थमन्त्री पुनले आयातमुखी अर्थतन्त्रलाई घटाउन कृषि र उर्जा क्षेत्रको प्रवद्र्धन गर्नुपर्ने बताए। पूर्वअर्थमन्त्री पुनले पछिल्लो पाँच वर्षमा वैदेशिक ऋणको भार झण्डै दोब्बरले वृद्धि भएको बताएका छन् । आयात प्रतिस्थापन गर्न सक्ने प्रतिस्पर्धात्मक क्षेत्र कृषि नै रहेको उनले बताए । उनले भने, '६० प्रतिशतभन्दा बढी जनसंख्या कृषिमा रहेको छ । र, त्यसलाई प्रोत्साहन गर्ने वित्तिकै दशौं लाखको रोजगारी सृजना पनि गर्न सक्छौं । र, आयात प्रतिस्थापन पनि गर्न सक्छौं । जसले गर्दा व्यापार घाटाको सन्तुलन पनि हुन्छ । विदेशी मुद्राको सञ्चिती पनि बढाउँछ । पुनले कूल ग्राहस्थ उत्पादनको ४० प्रतिशत वैदेशिक ऋणको ब्याजमा जाने भन्दै यस्तै अवस्था रहिरहे नेपाली अर्थतन्त्र संकटमा पर्न सक्ने चेतावनी दिए । कूल ग्राहस्थ उप्पादनभन्दा बढी वैदेशिक ब्याज भुक्तानी बढी भएकाले श्रीलंकाको अर्थतन्त्र धारासायी हुन पुगेको चर्चा गर्दै पुनले नेपाललले त्यसबाट समयमै पाठ सिक्नुपर्ने बताए । पुनले विदेशी मुद्रा सञ्चिती कम हुनुका कारणमध्ये वैदेशिक ऋण बढ्नु मुख्य कारण रहेको औंल्याए । पुनले अर्थतन्त्र उकास्न आगामी आर्थिक वर्षको बजेटमा कृषिमार्फत रोजगारी श्रृजना गर्ने कार्यक्रम प्राथमकितामा राख्न अर्थमन्त्रीलाई आग्रह गरे । विद्युतीय सामग्रीको प्रयोगले ग्यास तथा पेट्रोलियम पदार्थको आयात घट्ने र वैदेशिक मुद्रा सञ्चितीको अवस्थामा सुधार आउने उनको भनाइ थियो । कोभिड१९ महामारीले विश्व अर्थतन्त्रमा गम्भीर असर पारेको र रुसयुक्रेन युद्धले विश्वको वितरण प्रणालीमा असन्तुलन पैदा गरेको भन्दै पुनले सरकारले उक्त विषयलाई गम्भीर रुपमा लिएर आर्थिक नीति तय गर्नुपर्ने बताए ।"
माओवादी केन्द्रको गढ रुकुम पश्चिम मुसिकोटमा १३ मतान्तरले कांग्रेस विजयी,"जाजरकोट : रुकुम पश्चिमको मुसिकोट नगरपालिकाको मेयरमा नेपाली कांग्रेसका महेन्द्र केसी विजयी भएका छन्। केसीले ६ हजार ९१४ मत प्राप्त गर्दा उनका निकटतम प्रतिद्वन्द्वी नेकपा माओवादी केन्द्रका वसन्तकुमार शर्माले ६ हजार ९०१ मत प्राप्त गरेका छन्। यस्तै उपमेयरमा नेकपा एकीकृत समाजवादीका विमलकुमार पुन विजयी भएका छन्। उनले ६ हजार १४० मत प्राप्त गर्दा निकटतम प्रतिद्वन्द्वी एमालेका थलबहादुर ओलीले ५ हजार ९८५ मत प्राप्त गरेका छन्। १४ वडा रहेको यस नगरपालिकामा १, २, ३, ५ , ८ र १४ नेपाली कांग्रेसले जितेको छ भने ४, ६, ७, ९, १०, ११, १२ र १३ नम्बर वडा नेकपा माओवादी केन्द्रले जितेका छन्। नेकपा एमालेले एउटा वडा पनि जित्न सकेन। मुसिकोटमा नेपाली कांग्रेस र नेकपा एमाले, नेकपा माओवादी केन्द्र, नेकपा एकीकृत समाजवादी, जसपाको गठबन्धन थियो। २०७४ सालको स्थानीय तह निर्वाचनमा पनि मुसिकोट नगरपालिका प्रमुख र उपप्रमुखमा माओवादी केन्द्रको विजयी भएको थियो। यो अर्थमन्त्री जनार्दन शर्माको पालिका हो।"
संसदमा विनियोजन विधेयकका सिद्धान्त र प्राथमिकतामाथि छलफल सुरु,काठमाडौंः संसद बैठक सुरु भएको छ । बैठकमा विनियोजन विधेयकका सिद्धान्त र प्राथमिकतामाथि छलफल सुरु भएको छ । छलफलमा सांसदहरुले धारणा राख्ने क्रम जारी छ । संविधानम जेठ १५ मा बजेट ल्याउने प्रावधान छ ।
"काठमाडौं महानगरमा स्वतन्त्र उम्मेदवार बालेन्द्र चक्किँदै, २८ हजार मत नजिक",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले झण्डै २८ हजार मत ल्याएका छन्। साहले सुरुदेखि नै निरन्तर अग्रता कायम राखेका हुन्। शुक्रबार बिहानसम्ममा बालेन्द्रले २७ हजार ९६७ मत प्राप्त गरेका छन्। उनलाई पछ्याइरहेका एमालेका उम्मेदवार केशव स्थापितले १४ हजार ७८२ मत प्राप्त गरेका छन्। बालेन्द्रले केशवलाई १३ हजार १८५ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १४ हजार ४३९ मत प्राप्त गरेकी छन्।
"कांग्रेसको विजय जुलुसमा एमालेको आक्रमण, ६ जना घाइते","वीरगन्ज : वीरगन्ज महानगरपालिका वडा नम्बर २७ मा नेपाली कांग्रेसको विजय जुलुसमा सहभागीमाथि आक्रमण हुँदा ६ जना घाइते भएका छन्। वीरगन्ज २७ को वडा अध्यक्षमा कांग्रेसका हृदयनारायणप्रसाद कुर्मी विजयी भएपछि बिहीबार राति कांग्रेसले विजय जुलुस निकालेको थियो। कांग्रेसको विजय जुलुसमा वडाअध्यक्षमा पराजित एमालेका प्रदीपकुमार यादवका समर्थकहरुले आक्रमण गर्दा विजय जुलुसमा सहभागी ६ जना घाइते भएका हुन्। जुलुसमा एमालेबाट पराजित यादव र उनका समर्थकहरुको समूहले आक्रमण गरेको कांग्रेसको आरोप छ। आक्रमणमा परी स्थानीय ५८ वर्षीय नेमा रेशा, ३० वर्षीया आयसा भन्ने मुन्नी खातुन, ४० वर्षीय मलिक नुनिया, १८ वर्षीय मोहमद नुराइन, ४२ वर्षीय मोहमद मियाँ र १९ वर्षीय जाहिर हवारी घाइते भएका हुन्। उनीहरु मध्ये अधिकांशको टाउकोमा चोट लागेको छ। घाइते सबैको अवस्था सामान्य रहेको प्रहरीले जनाएको छ। घाइतेमध्ये ४ जना उपचारपछि घर फर्किए सकेका तथा महम्मद मियाँ र आयसा खातुनको वीरगन्ज स्थित नारायणी अस्पतालमै उपचार भइरहेको प्रहरीले जनाएको छ।वीरगन्ज महानगरपालिकाको वडा नम्बर २७ को वडाअध्यक्षमा १ हजार ५१६ मतका साथ कांग्रेसका कुर्मी विजयी भएका थिए। निवर्तमान वडा अध्यक्ष एंव एमाले उम्मेदवार यादव भने कुर्मीभन्दा ४०५ मत कम अर्थात १ हजार ११६ मत पाएर पराजित भएका थिए। प्रहरीले घटनामा संलग्न भएको आरोपमा वडाध्यक्षमा पराजित यादवसहित तीन जनालाई नियन्त्रणमा लिएको छ। यादव सहित ३३ वर्षीय नुर महमद र ३५ वर्षीय शर्माप्रसाद कुशवाहालाई प्रहरीले नियन्त्रणमा लिएको हो। घाइतेहरुले आक्रमणमा वडाअध्यक्षमा पराजित निवर्तमान वडाअध्यक्ष यादवको प्रत्यक्ष संलग्नता रहेको आरोप लगाएपछि सोधपुछका लागि उनीसहित ३ जनालाई ल्याइएको पर्साका प्रहरी प्रवक्ता प्रहरी नायव उपरीक्षक ओमप्रकाश खनालले जानकारी दिए।"
"चुमनुब्री गाउँपालिकाको अध्यक्षमा निमा, उपाध्यक्षमा लक्ष्मी विजयी","गोरखा : गोरखाको चुमनुब्री गाउँपालिकाको अध्यक्ष र उपाध्यक्षमा माओवादी केन्द्रका उम्मेद्वार विजयी भएका छन्। माओवादी केन्द्रका तर्फबाट अध्यक्षका उम्मेदवार निमा लामाले १६ सय २४ मत प्राप्त गरी विजयी बनेका हुन्। उनका निकटतम प्रतिस्पर्धी नेपाली काङ्ग्रेसका धनबहादुर गुरुङले १३ सय ११ मत प्राप्त गरेका निर्वाचन कार्यालयले जनाएको छ। त्यस्तै उपाध्यक्षमा विजयी भएकी माओवादी केन्द्रकी उम्मेदवार लक्ष्मी गुरुङले १५ सय ६५ मत प्राप्त गरिन्। उनका निकटतम प्रतिद्वन्द्वी नेपाली कांग्रेसकी मेतोक छोकी लामाले १३ सय ७ मत प्राप्त गरिन्। तिब्बतसित सीमाना जोडिएको सो पालिकाको सातवटा वडामध्य पाँच वटा वडामा नेपाली कांग्रेसका अध्यक्षहरु प्यानलसहित विजयी भएका छन्। दुईवटा वडामा माओवादी केन्द्र विजयी भएका छन्। चुमनुब्रीको मत परिणाम आएसंगै गोरखाको सबै पालिकाको नतिजा आइसकेको छ। ११ वटा पालिका रहेको गोरखाका नौवटा पालिकामा माओवादीले जीत हात पारेका छन्। दुईवटामा नेपाली कांग्रेसले जितेका छन्। गोरखा नगरपालिका, पालुंटार नगरपालिका, अजीरकोट गाउँपालिका, बारपाक सुलीकोट गाउँपालिका, धार्चे गाउँपालिका, चुमनुब्री गाउँपालिका, भीमसेनथापा गाउँपालिका, सहिदलखन गाउँपालिका र गण्डकी गाउँपालिकामा माओवादीले जितेका हुन्। आरुघाट गाउँपालिका र सिरानचोक गाउँपालिकामा कांग्रेसले जितेका हुन्।"
एमालेलाई पराजित गर्दै राप्रपाका कृष्ण भट्टराई धरान १४ को वडा अध्यक्षमा निर्वाचित,"धरान : कांग्रेसले टिकट नदिएपछि राप्रपा प्रवेश गरेका कृष्ण भट्टराई धरान उपमहानगरपालिका १४ नम्बर वडाको अध्यक्षमा निर्वाचित भएका छन् । वैशाख १२ गते कांग्रेसले टिकट नदिएपछि राप्रपा प्रवेश गरेका उनले एमालेका उत्तम आलेलाई पराजित गर्दै वडाअध्यक्षमा निर्वाचित भएका हुन्। भट्टराईले ९०५ मत प्राप्त गरे भने निकटतम प्रतिद्वन्द्वी आलेले ६५४ मत प्राप्त गरे। सदस्यहरुमा कांग्रेसबाट राम तामाङ, कमल भट्टराई, एमालेबाट झरना सुनुवार र दुर्गा विक निर्वाचित भएका छन् ।"
यौनहिंसाविरुद्ध बालुवाटारमा प्रदर्शन (फोटोफिचर),"काठमाडौं : सुन्दरी प्रतियोगितामा भाग लिएकी एकजना किशोरीमाथि भएको यौन हिंसाका दोषीलाई कारबाहीको माग गर्दै प्रधानमन्त्री निवास बालुवाटार अगाडि प्रदर्शन भएको छ । हालै सार्वजनिक भएको बलात्कार घटनामा संग्लनलाई कारबाही र पीडितलाई न्याय दिनुपर्ने भन्दै युवाहरुले शुक्रबार बिहान काठमाडौंमा प्रदर्शन गरेका हुन् । पीडितले नामनै तोकेर घटनाका बारेमा सामाजिक सञ्जालबाट सार्वजनिक गरेपछि उनीहरुले दोषीमाथि कारबाही गर्नुपर्ने माग राखेका छन् । प्रधानमन्त्री निवास बालुवाटार नजिकै भएको प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनु पर्ने, दोषीलाई कारबाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए । प्रदर्शनमा सहभागी युवाहरुले घटनाको छानविन गरी दोषीमाथि कारबाही गर्नुपर्ने बताए । बुधबार एक युवतीले सामाजिक सञ्जालमार्फत २०७१ सालमा भएको एक प्रतिपर्धात्मक कार्यक्रममा आफूलाई बलात्कार भएको बताएकी थिइन् । उक्त घटना सार्वजनिक भएपछि दोषीलाई कारबाही माग उठिरहेको छ।"
"मुख्यमन्त्री राउतकी श्रीमतीसहित दुबै स्वकीय सचिव पराजित, एकको जमानत जफत",जनकपुरधाम : मधेश प्रदेशका मुख्यमन्त्री मो लालबाबु राउतका श्रीमती जलेखा खातुन मात्र होइन उनका दुई स्वकीय सचिव पनि चुनावमा पराजित भएका छन्। मुख्यमन्त्रीका प्रमुख स्वकीय सचिव दीपक यादव र स्वकीय सचिव पशुपति यादव पालिका प्रमुखमा पराजित भएका हुन्। दुबैजना निर्वाचनमा लड्न पदबाट राजीनामा दिएर उम्मेदवार बनेका थिए। पर्साको पटेर्वा सुगौली गाउँपालिका अध्यक्षमा उठेका दिपकले जमानतसमेत बचाउन सकेनन्। सो पालिकामा नेपाली कांग्रेसका दिनेशकुमार चौधरी ५ हजार १ सय ४४ मत ल्याएर निर्वाचित हुँदा चौथो नम्बरमा दीपकले ४ सय ६९ मत मात्र ल्याए। कूल मतको ५ प्रतिशत नआएपछि उनको जमानत जफतसमेत भएको छ । त्यस्तै धनुषाको कमला नगरपालिकाको मेयरमा उठेका पशुपति यादव कांग्रेस उम्मेदवार विशेश्वरप्रसाद यादवबाट एक हजारभन्दा बढी मतले पराजित भएका छन्। विशेश्वर ३ हजार ८ सय ८७ मत ल्याएर विजयी हुँदा दोश्रो नम्बरमा पशुपति २ हजार ८ सय ५९ मतमा सिमित भएर पराजय बेहोरेका छन्।
प्रचार सामाग्री आफैं हटाउँदै उम्मेदवार,"रौतहट : चुनाव सकिएको एकसाता बित्न लाग्यो। जिल्लाको धेरै पालिकाको टोलटोलमा प्रचारका लागि टागिएका झण्डाहरु अलपत्र छन्। बजार टोल नै झण्डा, ब्यानरले छोपे जतिकै छ। चन्द्रपुरका सडक किनारका बिजुलीका पोल, रुखमा पनि राता, सेता झण्डा हजारौं टागिएका थिए। तर रौतहटको चन्द्रपुर नपा ४ का नेकपा माओवादी केन्द्रका वडाअध्यक्षका उम्मेद्वार डिमकुमार दुलालले वडाका विभिन्न टोलमा राखेको झण्डा निकाल्ने अभियान थालेका छन्। जितेकाहरु विजय जुलुसमा छन्। भोजमा, खुशी साटासाटमा छन् तर हारेका यी उम्मेद्वार भने मतदातालाई धन्यवाद दिंदै झण्डा संकलनमा व्यस्त छन्। दुलालले भने, 'चुनाव हारे पनि चन्द्रपुरको मुख्य बजार रहेको वडालाई सफा र सुन्दर बनाइराख्ने दायित्व हामी सबैको हो।'मुख्य चोक बजार रहेको वडामा नेकपा माओवादी केन्द्रले राखेको झण्डा, ब्यानर हटाउन लागेको दुलालले बताए। आफ्ना शुभचिन्तकसहित बिहीबारदेखि नै उम्मेद्वार दुलाल यो अभियानमा छन्। पछि पनि झण्डा काम लाग्ने र चोक, बजार सफा पनि देखिने भएकाले चुनावमा राखिएका सामाग्री हटाउन नेता कार्यकर्ताहरुलाई सुझाउ दिएको नेकपा माओवादी केन्द्रका रौतहट इन्चार्ज तथा केन्द्रीय सदस्य युवराज भट्टराईले बताए। सबै पार्टीले यसरी नै झण्डा, व्यानर हटाएर बजार सफा बनाउनु पर्ने सर्वसाधारणको समेत सुझाव रहेको छ।"
पर्सामा जसपालाई हराउँदै एमालेका जसवन्त यादव बने सखुवाप्रसौनीको अध्यक्ष,वीरगन्ज : पर्साको सखुवाप्रसौनी गाउँपालिकाको अध्यक्षमा ३२ वर्षीय युवा विजयी भएका छन् । गाउँपालिका अध्यक्षमा एमालेका उम्मेदवार ३२ वर्षीय जसवन्त यादव निर्वाचित भएका हुन् । २०७४ को निर्वाचनमा तत्कालीन संघीय समाजवादी फोरम र हालको जसपाले टिकट नदिएपछि स्वतन्त्र चुनाव लडेर चौथो स्थानमा सिमित भएका यादवले यसपाली भने एमालेको उम्मेदवार बनेर जसपाकै उम्मेदवार एंव निवर्तमान अध्यक्ष प्रदीप् जयसवाललाई १८३१ मतको फराकिलो अन्तरले हराउँदै सखुवाप्रसौनी गाउँपालिका अध्यक्षमा निर्वाचित भएका हुन् । यादवले ६६४१ मत पाउँदा जसपाका जयसवालले भने ४८१० मत प्राप्त गरे। गाउँपालिकाको उपाध्यक्षमा भने जसपाकी शर्मिला बिष्ट निर्वाचित भएकी छन् । नेकपा एमालेकी उम्मेदवार एवं निवर्तमान उपाध्यक्ष फुलमति कुमारी थरुनीलाई २१२ मतान्तरले पछि पार्दै बिष्ट विजयी भएकी हुन् । बिष्टले ४ हजार ४ सय ६८ मत ल्याएकी छिन् भने निवर्तमान उपाध्यक्ष थरुनीले ४ हजार २ सय ५६ मत पाइन्। पर्सामा यसअघि जीराभवानी गाउँपालिकाको अध्यक्षमा कांग्रेसका ३२ वर्षीय अनोज चौधरी र कालीकामाइ गाउँपालिका अध्यक्षमा जसपाका २१ वर्षीय बशिष्ट गुप्ता निर्वाचित भइसकेका छन् ।
मिथिलाको मेयरमा कांग्रेस र उपमेयरमा एमाले विजयी,"ढल्केवर(धनुषा) : धनुषाको मिथिला नगरपालिकाको प्रमुख पदमा नेपाली कांग्रेसका उम्मेदवार झिनो मतान्तरले विजयी भएका छन्। नेपाली कांग्रेसबाट मेयर पदका उम्मेदवार महेन्द्र महतो ९१ मतान्तरले निर्वाचित भएका हुन्। निर्वाचित महतोले ७ हजार ३१ मत पाएका छन्। उनका निकटतम प्रतिद्वन्द्धी नेकपा एमालेका राजाराम महतोले ६ हजार ९४० मत प्राप्त गरेका हुन्। त्यसैगरी उपमेयर पदमा भने नेकपा एमालेकी उम्मेदवार सुनिता सिंह बुढाथोकी निर्वाचित भएकी छन्। उनले आफ्ना निकटतम प्रतिद्वन्द्वी नेपाली कांग्रेसकी उम्मेदवार निर्मला कोइरालालाई ६७९ मतान्तरले पराजित गरेकी हुन्। उपमेयरमा निर्वाचित भएकी बुढाथोकीले ७ हजार ४१४ मत प्राप्त गरेकी छन् भने कांग्रेसकी कोइरालाले ६ हजार ७३५ मत पाएकी हुन्। २०७४ सालको चुनावमा मिथिला नगरपालिकामा मेयर र उपमेयरसहित बहुमत वडाध्यक्ष नेकपा एमालेले जितेको थियो। यसपटक पार्टीभित्रबाटै अन्तरघात भएपछि चुनावमा पार्टीले हार व्यहोर्नु परेको मेयरका प्रत्यासी राजाराम पक्षको आरोप छ। ११ वटा वडा रहेको मिथिला नगरपालिकामा यसपटक पाँचवटा वडामा नेकपा एमाले, चारवटामा नेपाली कांग्रेस र दुईवटा वडामा नेकपा एकीकृत समाजवादीले जितेको छ। अघिल्लो पटक मिथिला नगरपालिकाको मेयरमा हरिनारायण महतो निर्वाचित भएका थिए। उनी यो निर्वाचनबाट फेरि मेयरमा दोहोरिने दाउमा थिए। तर मेयरको उम्मेदवारका लागि एकल सिफारिस भएर चुनावी प्रचारप्रसारमा जुटिरहेको बेला हरिनारायणको टिकट खोसेर अन्तिम समयमा राजारामलाई मेयरको टिकट दिएपछि हरिनारायण पक्षका नेताकार्यकर्ता रुष्ट बनेका थिए। हरिनारायण पक्षले अन्तरघात गरेकै कारण मेयर पदमा एमाले झिनो मतान्तरले पराजित भएको राजाराम पक्षले आरोप लगाउन थालेका हुन्। मेयरमा नवनिर्वाचित महतो नेपाल प्रहरीको सेवाबाट अवकाश हुन तीन वर्ष बाँकी रहँदै काठमाडौं महानगर प्रहरीको नायब उपरीक्षक (डीएसपी) पदबाट २०७९ वैशाख ५ गते राजीनामा दिएका थिए। उनको राजीनामा प्रहरी संगठनले बैशाख ८ गते स्वीकृत गरेको थियो। उनको राजीनामा स्वीकृत भएको ४ दिनपछि वैशाख १२ गते मिथिला नगरपालिकामा नेपाली कांग्रेसबाट मेयर पदमा उम्मेदवारी दर्ता गराएका महतो निकै रस्साकस्सीकाबीच निर्वाचित भएका छन्।"
"राजविराज नगरपालिकामा जसपा विजयी, निवर्तमान प्रमुख, उपप्रमुख पराजित","राजविराज : राजविराज नगरपालिकाको प्रमुखमा जसपाका भिमराज यादव निर्वाचित भएका छन्। स्थानीय तह २०७४ को निर्वाचनमा राजपाका शम्भुप्रसाद यादवसँग १५ मतले पराजित भएका संघीय समाजवादी फोरमका तत्कालिन उम्मेदवार भिमराज यादवले यसपटक फराकिलो मत अन्तरले उनै शम्भुलाई पराजित गरेका छन्। मतगणनाको सुरुवातदेखि नै अग्रता बढाउँदै लगेका भिमराजले जितका लागि ९ हजार ६२४ मत प्राप्त गरेका छन्। उनका निकट्तम प्रतिद्वन्द्वी रहे पनि शम्भुले यसपटक ४ हजार ८०७ मत मात्र प्राप्त गर्न सके। गत निर्वाचनमा राजपाबाट नगर प्रमुख निर्वाचित शम्भु पार्टी विभाजनका बेला मृगेन्द्रसिंह यादवसँगै जसपामा रहेर नगर प्रमुखको टिकटको आशा गरेका थिए। जसपाले नगर प्रमुखको उम्मेदवार नबनाएपछि मनोनयनको अन्तिम मात्र शम्भु माओवादी प्रवेश गरेका थिए। नगर प्रमुखमा उम्मेदवार बन्न पाउने शर्तसहित केही वडा अध्यक्ष लिएर प्रवेश गरेका शम्भुको नगर प्रमुखमा दोहोरिने इच्छा पुरा हुन सकेन्। उपप्रमुखमा जसपाबाट इसरत परविन ७ हजार २६४ मतका साथ निर्वाचित भएकी छन्। राजनीतिमा नयाँ अनुहारका रुपमा यो निर्वाचनका बेला एकैपटक उदाएकी परविनले चर्चामा रहेका जसपाका अन्य महिला नेतृलाई पछि पार्दै उम्मेदवारी पाएकी हुन्। परविनका श्रीमान अधिवक्ता समिम अली जसपाका केन्द्रीय सल्लाहकार एवम् उच्च अदालत बार एशोसिएसन राजविराजका सचिव हुन्। परविनकी निकट्तम प्रतिद्वन्द्वी नेपाली कांग्रेसकी शुशिलाकुमारी यादवले ४ हजार ४२७ मत ल्याएकी छन्। गत स्थानीय तह २०७४ को निर्वाचनमा ५ हजार १९५ मत ल्याएर निर्वाचित भएकी निवर्तमान उपप्रमुख लोसपाकी साधना झा यसपटक ३ हजार २०६ मतमा सिमित भइन्। झाको स्थान चौथो रहेको छ। मुख्य सबै दलको प्रतिनिधित्व भएको नगरपालिकाको नगर कार्यसमितिमा कांग्रेसको प्रतिनिधित्व हुन सकेन। प्रमुख, उपप्रमुखमा सम्मानजनक मत पाएपनि आन्तरिक विवाद र टिकट वितरणमा पक्षपात भएको भन्दै कार्यकर्ताबाटै वडा अध्यक्षमा असहयोग भएपछि कांग्रेसले एउटै वडा अध्यक्ष जित्न नसकेको कांग्रेसका कार्यकर्ताहरू बताउँछन्। कुल १६ वडा रहेको राजविराज नगरपालिकामा जसपाले वडा नम्बर १, २, ३, ४, ५, ९, ११ र १६, माओवादीले वडा नम्बर ७, ८ र १०, लोसपाले वडा नम्बर ६ र १३ को वडा अध्यक्षमा विजयी हासिल गरेको छ। नेकपा (एमाले) ले वडा नम्बर १४, नेकपा (एस)ले वडा नम्बर १२ र राप्रपाले वडा नम्बर १३ को वडा अध्यक्षमा जित हासिल गरेको छ। सप्तरीमा हालसम्म घोषित १४ स्थानीय तहको परिणाम अनुसार कांग्रेसले ५, जसपा, एमाले र जनमत पार्टीले २२, लोसपा, नेकपा (एकिकृत समाजवादी) र नेकपा (माओवादी केन्द्र)ले ११ स्थानीय तहको प्रमुखमा जित हासिल गरेको छ। बाँकी जारी रहेको मतगणनामा बोदे बर्साइन नगरपालिकामा जसपालाई कांग्रेसले, डाक्नेश्वरीमा जसपालाई एमालेले तथा छिन्नमस्ता र रुपनी गाउँपालिकामा लोसपालाई जसपाले पछ्याइरहेको छ।"
"नेपाल मान्छे बेच्ने, मालसामान किन्ने देश भयो : गगन थापा","काठमाडौं : सांसद गगन थापाले राष्ट्रिय उद्योगहरुको उत्पादन प्रवद्र्धन गर्ने विशेष योजना कार्यक्रम आवश्यक रहेको बताएका छन् । संघीय संसदको प्रतिनिधिसभाको बैठकमा विनियोजन विधेयकका सिद्धान्त र प्राथमिकतामाथि छलफलमा भाग लिँदै सांसद थापाले २०७९ देखि २०८९ लाई राष्ट्रिय उत्पादन बढाउने दशकका रुपमा मनाउनुपर्ने बताए। 'निर्वाचन क्षेत्र केन्द्रित र लोकप्रीय नारामा मात्रै सीमित हुनुहुँदैन । व्यापार घाटा बढ्दो छ । नेपाल मान्छे बेच्ने, मालसामान किन्ने देश भएको छ । भान्सामा पाक्ने सबै कुरा सबै विदेशबाट आएको छ । तर, हामी कृषि प्रधान देशका हौं । औद्योगिकीकरण फस्टाउन सकेको छैन,'उनले भने,' राष्ट्रिय उद्योगहरुको उत्पादन प्रवद्र्धन गर्ने विशेष योजना कार्यक्रम चाहियो ।' उनले सुन्दरी प्रतियोगितामा भाग लिएकी किशोरीमाथि भएको यौनहिंसाको छानबिनको माग गरेका छन्। उनले भने,' एक किशोरीमाथि यौनहिंसा भएको घटना बाहिर आएको छ। हदम्यादको कुरा उठेको छ। संहितामा भएको हदम्यादको विषयमा पुनरविचार गर्न आग्रह गर्न चाहन्छु।'"
नरहा गाउँपालिकामा एमाले विजयी,सिरहा : सिरहाको नरहा गाउँपालिकामा नेकपा एमालेका उम्मेदवार अध्यक्षमा रामप्रमोद यादव र उपाध्यक्षमा गुलाबदेवी चौधरी विजयी भएका छन्। अध्यक्ष पदमा यादवले २ हजार ६९५ मत प्राप्त गरेका छन् भने उनका निकटतम प्रतिद्वन्द्वी जसपाका रामस्वगारथ यादवले २ हजार ५१७ मत प्राप्त गरेका छन्। यसै गरी उपाध्यक्षमा एमालेकी गुलावदेवी चौधरीले २ हजार ५७१ मत प्राप्त गरेकी छन् भने उनका टिकटतम प्रतिद्वन्द्वी कांग्रेसकी अरहुल्लादेवी यादव २ हजार ३२३ प्राप्त गरेकी छन्।
ताप्लेजुङका नवनिर्वाचित प्रमुख तथा अध्यक्षले लिए पद तथा गोपनीयताको शपथ,ताप्लेजुङ : स्थानीय तह निर्वाचन २०७९ बाट निर्वाचित ताप्लेजुङका नगरप्रमुख तथा गाउँपालिका अध्यक्षले पद तथा गोपनीयताको शपथ ग्रहण गरेका छन् । निर्वाचित सबैजनालाई शुक्रबार मुख्य निर्वाचन अधिकृत तथा जिल्ला न्यायाधीश प्रकाश राउतले शपथ ग्रहण गराएका हुन् । प्रमुख तथा अध्यक्षले शपथ ग्रहण गरेसँगै अब पालिकाका उपाध्यक्षसहित वडाध्यक्ष तथा वडा सदस्यलाई प्रमुख तथा अध्यक्षले शपथ ग्रहण गराउनेछन् । फुङ्लिङ नगरपालिकाका मेयर अमिर मादेनले भने शुक्रबार नै उपमेयर सहित वडाध्यक्ष र वडासदस्यहरुलाई पद तथा गोपनीयताको शपथ ग्रहण गराए अन्यले भने शनिबा गाउँपालिकाको केन्द्रमा पुगेर पदभार ग्रहण गर्ने तयारी गरेका छन् । यता मुख्य निर्वाचन अधिकृत राउतले नवनिर्वाचित जनप्रतिनिधिहरुले पदभार ग्रहण गरेसँगै कार्यपालिका गठन लगायतका कार्यक्रमलाई अघि बढाउने बताए । एक नगरपालिकासहित ९ स्थानीय तह रहेको नगरपालिकासहित ६ स्थानीय तहमा गठबन्धनले र ३ मा नेकपा एमालेका उम्मेदवार प्रमुख तथा अध्यक्षमा निर्वाचित भएका छन् ।
गौशालामा लोसपाले खाता खोल्यो,"गौशाला : लोकतान्त्रिक समाजवादी पार्टीले महोत्तरीको गौशालामा खाता खोलेको छ । वडा नं १० को वडाअध्यक्षमा लोसपाका उम्मेदवार विष्णुकुमार महतो (मुकेश) विजयी भएका हुन्। महतोले ८४६ मत प्राप्त गरी वडा नं १० बटौवा भरतपुर अध्यक्षमा निर्वाचित भएका छन् । उनका प्रतिद्वन्द्वी माओवादीका उम्मेदवार मो शेष जलीलभन्दा १६९ मत बढी ल्याएर विजयी भएका हुन् । जलीलले ६७७ मत प्राप्त गरेको छन् । त्यस्तै अर्का वडाअध्यक्ष नेपाली कांग्रेसका उम्मेदवार रोशन भण्डारीले १२६ मत प्राप्त गरेका थिए । जनता समाजवादी पार्टीका उम्मेदवार राजकिशोर महतोले ७६ मत प्राप्त गरेको निर्वाचन अधिकृतको कार्यालय गौशालाले जनाएको छ । १२ वडा रहेको गौशालामा जनता समाजवादी पार्टीको तर्फका ५, नेपाली कांग्रेसका ३, नेकपा माओवादीका १ र लोकतान्त्रिक समाजवादी पार्टीका १ वडाअध्यक्ष जितेको छ। अहिले वडा नं ११ र १२ को मतगणना जारी रहेको छ ।"
एमालेको पकड क्षेत्रमा रेनु दाहालको अग्रता,भरतपुर : भरतपुर महानगरपालिकाको सबैभन्दा बढी मतदाता रहेको वडा नम्बर एघार हो। जुन वडा एमालेले सधैं जित्दै आएको छ। पाँच दलीय गठबन्धन गर्दा पनि ७ हजार २८२ मत गणनामा ६९८ मतले एमालेका उम्मेदवार माओवादी केन्द्रका उमेदवारभन्दा अघि छन्। तर मेयरमा एमालेका बिजय सुवेदीमाभन्दा माओवादी केन्द्रका उमेदवार रेनु दाहाल १ सय ६१ मतले अगाडि छिन्। वडा नम्बर १० को गणनामा पछि परेका विजय सुवेदी यहि वडाबाट ॠण तिरेर अगाडि पर्ने आसमा थिए। तर रेनुको पक्षमा मत धेरै गएको छ। उक्त वडामा एमालेको मत रेनुलाई खसेको हो। वडा नम्बर १२ मा भने ३ हजार ४४० गणना गर्दा सुवेदी २ सय ३५ मतले अघि छन्।
"सत्तारुढ गठबन्धनलाई भारी बन्दै एमालेकी सुनिता डंगोल, श्रेष्ठभन्दा तेब्बर मतले अगाडि","काठमाडौं : काठमाडौं महानगरपालिकाको उपमेयरमा एमालेकी उम्मेदवार सुनिता डंगोलले २६ हजार मत कटाएकी छन्। शुक्रबार बिहानको मतपरिणाम अनुसार डंगोलले २६ हजार ५७५ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले ८ हजार ५९१ मत प्राप्त गरेका छन्। काठमाडौं महानगरको वडा नम्बर १, २,३, ४, ५, २८ र ३० को मतगणना सकिएको छ। वडा नं एकदेखि पाँचसम्म वडाध्यक्षमा एमाले र वडा नं २८ र ३० मा कांग्रेस विजयी भएको निर्वाचन अधिकृतको कार्यालयले जनाएको छ। थप मत परिणाम आउन बाँकी छ। यता काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले पनि २८ हजार मत कटाएका छन्। साहले सुरुदेखि नै निरन्तर अग्रता कायम राखेका छन्।"
यौनहिंसा घटनाको छानबिन गर्न सभामुखको निर्देशन,"काठमाडौं : सभामुख अग्नीप्रसाद सापकोटाले सुन्दरी प्रतियोगितामा भाग लिएकी एकजना किशोरीमाथि भएको यौन हिंसा घटनामाथि छानबिन गर्न सरकारलाई निर्देशन दिएका छन् । शुक्रबार संसद बैठकमा बोल्दै सभामुख सापकोटाले किशोरी यौन हिंसाको घटनाका विषयमा छिटो छानबिन गरी सत्यतथ्य पहिचान गर्न र दोषिलाई कानुनी दायरामा ल्याउन सरकारलाई निर्देशन दिएका हुन् । उनले भने,यौन हिंसासम्बन्धी विषयमा मेरो गम्भीर ध्यानाकर्षण भएको छ । सो सम्बन्धमा छिटो छानविन गरी सत्यतथ्य पहिचान गर्न र दोषिलाई कानुनी दायरामा ल्याउन नेपाल सरकारलाई निर्देश गर्छु । बैठकमा सांसद गगन थापाले सुन्दरी प्रतियोगितामा भाग लिएकी किशोरीमाथि भएको यौनहिंसाको छानबिनको माग गरेपछि सभामुख सापकोटाले घटनाका दोषिलाई कानुनी दायरमा ल्याउन सरकारलाई रुलिङ गरेका हुन्। हालै सार्वजनिक भएको बलात्कार घटनामा संग्लनलाई कारबाही र पीडितलाई न्याय दिनुपर्ने भन्दै युवाहरुले काठमाडौंमा प्रदर्शन गरेका छन् । पीडितले नामै तोकेर घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारबाही गर्नुपर्ने माग राखेका छन् । प्रधानमन्त्री निवास बालुवाटार नजिकै भएको प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनुपर्ने, दोषीलाई कारबाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए । प्रदर्शनमा सहभागी युवाहरुले घटनाको छानविन गरी दोषीलाई कारबाहीको माग गरे। बुधबार एक युवतीले सामाजिक सञ्जालमार्फत २०७१ सालमा भएको एक प्रतिष्प्रधात्मक कार्यक्रममा सहभागिताका क्रममा आयोजकपक्षबाट आफूलाई बलात्कार भएको बताएकी थिइन् । उक्त घटना सार्वजनिक भएपछि दोषीलाई कारबाहीको माग उठिरहेको छ ।"
लोपोन्मुख समुदायका एक्लो वडाध्यक्ष जसले गठबन्धनलाई ३ मतले पराजित गरे,"उदयपुर : स्थानीय तह निर्वाचनमा उदयपुरमा पहिलोपटक लोपोन्मुख समुदायबाट प्रतिनिधि चुनिएका छन्। जिल्लाको पश्चिमी क्षेत्र कटारी नगरपालिका ११ को वडाध्यक्षमा अनन्त हायु विजयी भएसँगै प्रतिनिधित्व सुनिश्चित भएको हो। नेकपा एमालेकोतर्फबाट उमेदवार बनेका हायुले गठबन्धन नेकपा माओबादी केन्द्रका उमेदवार दिपक बुढाथोकीलाई ३ मतको अन्तरले पराजित गरेका हुन्। निर्वाचन अधिकृतको कार्यालयले दिएको जानकारी अनुसार हायुले ४ सय १५ र बुढाथोकीले ४ सय १२ मत प्राप्त गरेका छन्। बुढाथोकी २०७४ को निर्वाचनबाट वडाध्यक्ष पदमा निर्वाचित भएका थिए। ३९ वर्षीय हायु भन्छन्, मजबुद गठबन्धनलाई पराजित गर्न सक्नु मेरो सौभाग्य हो।' अघिल्लो चुनावमा पार्टीका उमेदवार पराजित भएपछि गाउँमै बसेर मिहीन ढंगले संगठन बनाउँदाको परिणाम यतिबेला देखिएको उनको भनाइ छ। नेकपा एमालेबाट निर्वाचित भए पनि विनाभेदभाव सबैलाई समेटेर समृद्ध वडा बनाउने योजनामा छु,' उनले भने, मेरो लागि सबै बराबरी हो, पार्टी, कार्यकर्ता र जनताले मप्रति गरेका विश्वास र सम्मानलाई सधैव आत्मसाथ गरेर अघि बढ्छु।' एसएलसी उर्तीण गरेपछि पशुसम्बन्धि भेटरेनरी जेटिए अध्ययन पूरा गरेका हायुका लागि त्यहीँ भेटनरी पेसा चुनाव जित्ने आधार भएको स्थानीय बताउँछन्। गाउँघरमा पशुचौपाया सामान्य बिरामी हुँदासमेत रातदिन नभनी सेवामा दौडिने हायुलाई निर्वाचित वडाध्यक्ष त्यसमा पनि गठबन्धनलाई पराजित गर्न निकै चुनौती थियो। सानै उमेरदेखि राजनीतिप्रति चासो लिए पनि हायुले २०६४ सालमा एमालेको संगठित सदस्य लिइ राजनीतिक यात्रामा होमिएका हुन्। डेढ दशक बढीको राजनीतिक अनुभव बटुलेका हायु वडा कमिटी, इलाका कमिटी हुँदै हाल पार्टीको जिल्ला कमिटी सचिवालय सदस्य तथा कटारी नगरपालिका इन्चार्जको जिम्वेवारी छ। द्वन्द्वकालीन समयमासमेत हिम्मत गरेर गाउँ बसेका हायु पार्टीको २०६६ देखि निरन्तर जिल्ला कमिटी सदस्य छन्। उनले वडा, गाबिस, इलाका कमिटीको जिम्मेवारीसमेत सम्हाली सकेका छन्। भौगोलिक हिसावले विकट क्षेत्र मानिने वडानं ११ मा हायु समुदायको ५ घर र ३५ वटा मत रहेको उनले बताए।"
हरिवन नगरपालिकामा माओवादीका बुढाथोकी विजयी,"मलंगवा : सर्लाहीको हरिवन नगरपालिकामा नेकपा माओवादी केन्द्रका रमेश बुढाथोकी (कमल) नगरप्रमुखमा विजयी भएका छन्। त्यस्तै उपमेयरमा भने नेकपा एमालेकी हरिमाया घलान विजयी भएकी छन्। बुढाथोकी निवर्तमान मेयर नेकपा एमालेका गणेशप्रसाद प्रसाईंलाई १ सय ५३ मतले पछि पार्दै विजयी भएका हुन्। ७ हजार २ मतसहित बुढाथोकी विजयी हुँदा प्रसाईंले ६ हजार ८ सय ४९ मत पाएका छन्। आफ्नो पार्टीका १ जना पनि वडाअध्यक्ष र वडा सदस्य विजयी नहुँदा समेत माओवादीका बुढाथोकी मेयरमा बाजी मार्न सफल भएका छन्। त्यस्तै उपमेयरतर्फ एमालेकी घलान ६ हजार ८ सय ५५ मतसहित विजयी भएकी छन्।। निकटतम् प्रतिद्वन्द्वी माओवादीकी पद्मा मोक्तानले ५ हजार ३२१ मत ल्याइन्। वडा नम्बर १, २, ४ र ९ को वडाध्यक्ष कांग्रेस, ३, ७, १० र ११ मा एमाले तथा ५ र ६ मा नेकपा एकीकृत समाजवादीले वडाध्यक्ष हात पारेका छन्।"
सिरहाको कल्याणपुर नगरपालिका प्रमुख र उपप्रमुखमा एमाले विजयी,सिरहा : सिरहाको कल्याणपुर नगरपालिका प्रमुख र उपप्रमुखमा एमाले विजयी भएको छ। प्रमुखमा निर्वाचित एमालेका राम पुकार साह ५ हजार ८ सय ८३ मत प्राप्त गरेर विजयी भए। उनका निकटतम प्रतिद्वन्द्वी कांग्रेसका धर्मनाथ यादव ५ हजार ३५३ मत प्राप्त गरेर पराजित भएका छन्। उपप्रमुखमा निर्वाचित रेखाकुमारी यादव ५ हजार ७३३ मत प्राप्त गरी विजयी भइन्। उनका निकटतम प्रतिद्वन्द्वी कांग्रेसकी धनेश्वरीदेवि मण्डल ५ हजार ४७० मत प्राप्त गरेर पराजित भइन्।
केपी ओलीको गृहनगर दमकमा एमाले पराजित,"झापा : नेकपा एमालेका अध्यक्ष केपी शर्मा ओलीको गृहनगर झापाको दमकमा गठबन्धन दलका साझा उमेदवार राम थापा नगर प्रमुखमा निर्वाचित भएका छन्। नेकपा एमालेकी उमेदवार गीता अधिकारीलाई पराजित गर्दै थापाले प्रमुखमा बाजी मारेका हुन्। दमक नगरपालिकामा यसअघि उपप्रमुख रहेकी अधिकारीलाई एमालेले पाँचदलीय गठबन्धनविरुद्ध बलियो प्रतिस्पर्धीका रुपमा चुनावी मैदानमा उतारेको थियो। सत्तारुढ दलको प्रस्ताव स्वीकार्दै राष्ट्रिय प्रजातन्त्र पार्टीले पूर्व मेयर रहिसकेका थापालाई उमेदवार बनाएपछि दमकको राजनीतिक माहोल हेर्न लायक भएको थियो। नेपाली काङ्ग्रेस र नेकपा माओवादी केन्द्रसहितको पाँचदलीय गठबन्धनले केन्द्रीयस्तरमा भएको देशव्यापी सहमतिको अवधारणाविपरीत झापाको दमकमा राप्रपालाई एमालेविरुद्ध प्रयोग गर्ने रणनीति बनाउँदै थापालाई अघि सारेको थियो। नेपाली काङ्ग्रेस र माओवादी केन्द्रको समेत साथ लिएर निर्वाचनमा होमिएका राप्रपा नेता थापाले १७,५२५ मत प्राप्त गरेका छन्। प्रतिस्पर्धी एमालेकी उमेदवार अधिकारीले १६,९६६ मतमा चित्त बुझाउनु परेको छ। दमकमा एक्लै चुनावी प्रतिस्पर्धाका लागि तयार भएको नेकपा एमाले एकातिर र राष्ट्रिय प्रजातन्त्र पार्टीको साथ लिएर सत्तारुढ पाँचदलीय गठबन्धन अर्कातिर निर्वाचनमा होमिएका थिए। अविच्छिन्न तीनदशकसम्म प्राध्यापन पेशामा बिताएकी अधिकारी २०७४ को स्थानीय तह निर्वाचनमा शानदार मतका साथ उपप्रमुखमा विजयी भएकी थिइन्। हारसँगै जनप्रतिनिधिका रुपमा आफ्नो कार्यकालमा अधुरा रहेका काम पूरा गर्ने र दमकलाई आर्थिक सामाजिक विकासका दृष्टिले उत्कृष्ट नगर बनाउने अधिकारीको सपनामा पूर्णविराम लागेको छ। २०७४ को स्थानीय तह निर्वाचनमा दमकमा दोस्रो राजनीतिक शक्तिका रुपमा स्थापित भएको राप्रपा सुरुदेखि काङ्ग्रेस र माओवादीको साथ पाएकाले चुनाव जितिन्छ भन्ने मानसिकतामा थियो। गठबन्धनको साख र विश्वास जोगाउँदै निर्वाचन जित्ने थापाको दाउ यसपटक पूरा भएको हो। २०७४ को स्थानीय तह निर्वाचनमा थापा एमाले उमेदवार रोमनाथ ओलीसँग पराजित भएका थिए। दमकको आर्थिक सामाजिक विकासमा अरु कुनै राजनीतिक शक्ति निर्णायक हुन सक्दैन भन्ने नेकपा एमालेको बुझाई थियो। चौतर्फी आलोचनका बीच एमाले अध्यक्ष ओलीको गृहनगर दमकमा अर्वौ रुपैयाँ लागतका विकास परियोजना सञ्चालनमा थिए। गठबन्धन दलका तर्फबाट उपप्रमुखमा रेगिना भट्टराई बिजयी भएकी छन्। उनले एमाले उमेदवार अम्विका खनाललाई पराजित गरेकी हुन्। भट्टराईले १७,०७२ मत प्राप्त गरिरहँदा खनालले १६,५७४ मत ल्याएका छन्।"
"२०७४ मा जोसँग हारे, २०७९ मा उसैलाई हराए","धनकुटा : तत्कालीन २०७४ सालको पहिलो स्थानीय तह निर्वाचनमा नेपाली कांग्रेसको तर्फबाट साँगुरीगढी गाउँपालिकाको अध्यक्षको उम्मेदवार थिए, जितेन्द्र राई। त्यस्तै नेकपा एमालेका तर्फबाट अध्यक्षको उम्मेदवार बनेका थिए कुमारजंग याखा। दुवैबीचको प्रतिस्पर्धामा बाजी कुमारजंग याखाले मारेका थिए। त्यो बेला उनीहरुबीचको मतान्तर फराकिलो थियो। कुमारजंग याखाले ४ हजार ४ सय ४९ मत प्राप्त गर्दै निर्वाचित भएका थिए। भने उनका निकटम प्रतिद्वन्द्वी बनेका कांग्रेसका राईले ३ हजार ३ सय ३३ मत प्राप्त गरेका थिए। मतान्तर १ हजार १ सय १६ थियो। पाँच वर्षपछि यी दुईबीच नै पुनः चुनावी भीडन्त भयो। जसमा कांग्रेसका जीतेन्द्र राईले बाजी मारे। अध्यक्ष पदमा निर्वाचित राईले ५ हजार ३ सय ९९ मत प्राप्त गरे भने उनका निकटम प्रतिद्वन्द्वी निवर्तमान गाउँपालिका अध्यक्ष समेत रहेका याखाले ४ हजार ८ सय २८ मत प्राप्त गरे। यो पटकको निर्वाचनमा उनीहरु बीचको मतान्तर ५ सय ७१ छ। होटल व्यवसायी हुँदै राजनीतिमा प्रवेश राजनीतिमा होमिनुअघि ४० वर्षीय जितेन्द्र राई होटल व्यवसायी थिए। अहिले पनि उनको भेडेटार नजिकै रहेको थुम्कीमा भेडेटार भिलेज रिसोर्ट संचालनमा छ। उनको होटल जीवनसंगिनी पद्मिनी राईले सम्हालीरहेकी छिन्। धरान स्थित महेन्द्र बहुमुखी क्याम्पसमा पढ्दा पढ्दै नेपाल विद्यार्थी संघको राजनीतिमा होमिए। पछि २०५९ सालमा भेडेटार उक्लिए। भेडेटार बजार चोकमा होटल भ्यू संचालन गरे। तर पनि उनलाई राजनीतिक लतले छोड्न सकेको थिएन। नेविसंघमा हुँदै उनले कांग्रेस पाटी बुझिसकेका थिए। नेपाली कांग्रेसको १२ औं महाधिवेशन अघि उनी साविक नेपाली कांग्रेस भेडेटार गाविस सचिव भए। १२ औं महाधिवेशन प्रश्चात उनी नेपाली कांग्रेस धनकुटा क्षेत्र नं १ का क्षेत्रीय समिति निर्वाचित बने। १३ महाधिवेशन क्षेत्रीय सभापतिमा निर्वाचन भएका उनी भर्खरै सम्पन्न १४ औं महाधिवेशमा पनि पुनः क्षेत्रीय सभापतिमै निर्वाचित बन्न पुगे। होटल एशोसिएन अफ भेडेटारका संस्थापक सचिव हुँदै अहिले उनी वर्तमान अध्यक्ष समेत हुन्। भेडेटार प्रदेश १ कै प्रमुखमध्येको एक पर्यटकीय स्थल भए पनि पूर्वाधार निर्माणमा सरकारी क्षेत्रको प्रमुख प्राथमिकतामा परेको थिएन। तर अहिले भेडेटारको पर्यटन क्षेत्र बुझेको व्यक्ति नै पालिकाको अध्यक्षमा निर्वाचित भएपछि यस क्षेत्रका पर्यटन व्यवसायी उत्साहित बनेका छन्। हारले सिकाएको पाठ २०७४ सालको स्थानीय तहमा निर्वाचनमा पराजित हुँदा पनि आफूले हरेस नखाएको उनी बताउँछन्। पराजित हुँदाको पीडा सँगै त्यो बेला मतान्तर पनि फराकिलो थियो। जनताबाट अझैं अनुमोदित हुन नसकेको कुरालाई पाठको रुपमा सिके। निर्वाचित नहुँदा पनि जनताको साथमै रहे। नजिक रहेर जनताको काममा खटे। निरन्तर पार्टीको संगठनमा क्रियाशील भए। जनताको घरघरमा पुगेर दुखसुखमा साथ दिए। यो पटकको निर्वाचनमा जनताले पत्याए। जनताबाट नै अनुमोदित भए। गाउँपालिकामा समस्याको चाङ धेरै रहेको उनी बताउँछन्। अघिल्लो चुनाववाट निर्वाचित जनप्रतिनिधिको कामबाट जनता सन्तुष्ट छैनन्। स्थानीय स्तरमा धेरै नै समस्या छन्। जनताको मागलाई प्राथमिकता राखि काम गर्ने उनी बताउँछन्। साँगुरीगढीमा एमाले २०७४ सालको स्थानीय तह निर्वाचनमा १० मध्ये ७ वडामा जित हासिल गरेको थियो। पालिका अध्यक्ष र उपाध्यक्ष पनि एमालेले नै जितेको थियो। तर अहिले ६ वडामा खुम्चिएको छ। २ वडाध्यक्ष जितेको कांग्रेसले यो पटक थपेर ४ पुर्याएको छ। यस पटक एमालेले वडा नं १, ४, ७, ८, ९ र १० जित्यो भने नेपाली कांग्रेसले २, ३, ५ र ६ वडा जित्यो। गाउँपालिका अध्यक्ष पनि नेपाली कांग्रेसले नै जितेको छ। अघिल्लो निर्वाचनमा जसपाले जितेको वडामा यो पटक नेकपा एमाले विजयी भएको छ। भने ३ नं वडा तत्कालीन् समयमा नेकपा एमालेको थियो। पछि त्यहाँको निर्वाचित वडाध्यक्ष एमाले विभाजन पछि नेकपा एस तर्फ लागे। अहिले त्यो वडा पनि नेपाली कांग्रेसले जितेको छ। त्यस्तै २ नं वडा अघिल्लो निर्वाचनमा नेकपा एमालेले जितेको थियो। अहिले सो वडामा नेपाली कांग्रेसले जितेको छ।"
विरासत धान्न धौधौ,"काठमाडौं : दलहरूले स्थानीय चुनावमा राजनीतिक विरासतका नाममा योग्य आकांक्षीलाई पाखा लगाएका थिए। त्यसरी चुनावी मैदानमा आएकामध्ये केही पराजित भएका छन्। धेरै उम्मेदवार जारी मतगणनामा निकै पछि परेका छन्। जसलाई विरासतको राजनीति धान्न धौधौ परिरहेको छ। पूर्वसभामुख दमननाथ ढुंगाना मतदातामा राजनीतिक चेत बढे पनि दलहरूले उम्मेदवार चयन गर्दा जनचाहनाको सम्बोधन नगरेको बताउँछन्। भन्छन्, मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। नागरिक अभियन्ता श्याम श्रेष्ठ निर्वाचन परिणामले नातेदारभन्दा सक्षम उम्मेदवार उठाउनुपर्ने सन्देश दिएको बताउँछन्। हाम्रो होइन राम्रो मान्छे उठाउनुपर्छ भन्ने सन्देश दिएको छ। यो राम्रो पक्ष हो, श्रेष्ठ भन्छन्। विश्लेषक काशिन्द्र यादव शीर्ष नेताहरूले राजनीतिलाई सम्पत्तिका रूपमा लिएको बताउँछन्। सम्पत्तिसरह राजनीतिक पुँजीलाई पत्नी, छोरी, छोरालगायत नातेदारमा हस्तान्तरण गर्न खोजे, विश्लेषक यादव भन्छन्, अपवादबाहेक जनताले रुचाएनन्। जनताले यो प्रवृत्तिलाई तिरस्कार गरेका छन्। स्वतन्त्र उम्मेदवारमा ठूलो जनमत देखिएको छ। यो छिटपुट घटना होइन। विरासतको राजनीति नरुचाएको संकेत हो। काठमाडौं महानगरपालिका प्रमुखमा सत्तारुढ गठबन्धनका तर्फबाट उठेकी कांग्रेसकी सिर्जना सिंहले तेस्रो स्थानमा मात्रै मत पाइरहेकी छन्। उनी कांग्रेस नेता प्रकाशमान सिंहकी पत्नी हुन्। बरु स्वतन्त्र उम्मेदवार बालेन्द्र साहले अग्रता लिइरहेका छन्। दोस्रो स्थानमा एमालेका केशव स्थापित देखिइरहेका छन्। सिंह मतगणनाको सुरुदेखि नै पछि परिरहेकी छन्। जसपा अध्यक्ष उपेन्द्र यादवका छोरा अमरेन्द्र यादव सत्ता गठबन्धनका तर्फबाट विराटनगर महानगरपालिकाको उपमेयर उम्मेदवार छन्। एमालेकी शिल्पा कार्कीले यादवलाई उछिनिरहेकी छन्। मधेस प्रदेशका मुख्यमन्त्री लालबाबु राउतका लागि पर्सा जगरनाथपुर गाउँपालिकाको चुनाव तनावमय भएको छ। उपाध्यक्षमा उठेकी राउत पत्नी जुलेखा खातुनलाई मतगणना नतिजाले दोस्रो स्थानमा मात्रै पारिरहेको छ। जसपाकी खातुनभन्दा अगाडि कांग्रेसकी बबिता सिंह देखिएकी छन्। पर्साकै पटेर्वा सुगौली गाउँपालिका अध्यक्षमा उम्मेदवारी दिएका मुख्यमन्त्री राउतका स्वकिय सचिव दीपक यादव पराजित भएका छन्। जसपाका यादवले चौथो स्थानमा ४ सय ६९ मत मात्रै ल्याएको निर्वाचन आयोगको तथ्यांकमा उल्लेख छ। जहाँ कांग्रेसका दिनेशकुमार चौधरी अध्यक्षमा निर्वाचित भएका छन्। नेताहरूले सम्पत्तिसरह पत्नी, छोरा, छोरीलगायत नातेदारमा राजनीतिक विरासत हस्तान्तरण गर्न खोजे। जनताले यो प्रवृत्ति रुचाएनन्। अधिकांश (अपवाद बाहेक)लाई तिरस्कृत गरेका छन्। काशिन्द्र यादव, विश्लेषक माओवादी केन्द्र अध्यक्ष पुष्पकमल दाहालकी छोरी रेणु भरतपुर महानगरपालिकामा फेरि नगर प्रमुख पदमा उम्मेदवार छिन्। रेणुले अग्रता कायम गरिरहेकी छन्। छोरीलाई जिताउन दाहाल भरतपुरमै केन्द्रित भएका थिए। त्यहाँ माओवादीलाई सत्ता गठबन्धनकै साथ छ। कांग्रेसबाट बागी बनेका जगन्नाथ पौडेलको उम्मेदवारी फिर्ता दिलाउन राज्यशक्ति नै लागेको थियो। मतदाताले योग्य उम्मेदवार माग गर्छन्। तर, दलहरू परिवारवाद र कृपावादमा अल्झिएको जवाफ मतदाताले चुनावबाट दिइरहेका छन्। लेखक किशोर नेपालका अनुसार कुनै पनि लोकतान्त्रिक नेताले उत्तराधिकारी तोक्दैनन्। जुन बेला उत्तराधिकारी तोकिन्छ। त्यो बेला लोकतन्त्र पनि रहँदैन। बुझ्नुपर्ने कुरा के हो भने गणेशमान सिंहले आफ्नो विरासत कहिल्यै पनि बनाउनुभएन। पत्नी मंगलादेवी र छोराहरू प्रकाशमान, पीएल सिंहलाई उत्तराधिकारी हो भनेर तोक्नु पनि भएन। आशयसमेत देखाउनुभएन, लेखक नेपाल भन्छन्। राजनीतिक दलका सिद्धान्त फरक भए पनि मूलभूत चरित्र उस्तै देखिएको छ। कांग्रेसएमालेझैं मधेस केन्द्रित दलमा पनि विरासतको राजनीतिमा नेताहरू लालायित देखिन्छन्। तर, सन्तानलाई विरासतको भारी गह्रुँगो देखिएको छ। मधेस मामिलाका जानकार यादवका अनुसार मधेसवादी दलमा पनि पारिवारिक विरासतको लालसा देखिन्छ। सत्ता राजनीतिको ब्रान्ड फरक भए पनि सोच उस्तै छ। सबैले विरासतको लक्षण देखिएको छ, उनी भन्छन्, मधेसवादी दलले सत्ता र संघर्ष सँगै अघि बढाए। पार्टी बनाउनतिर ध्यान नै दिएनन्। योग्य कार्यकर्ता भएनन्। शीर्ष नेताले निष्ठावान कार्यकर्तालाई अवसर नदिई नातेदारलाई अघि सारे। संघर्षको राजनीतिमा मात्र योग्य र जुझारु कार्यकर्ताको खोजी हुन्छ। सत्ता राजनीतिमा नातेदार, आसेपासे, भरोसे रोजिन्छ। शीर्ष नेताहरूको परिवारवाद मात्र नभई क्षेत्रगत विरासत पनि भत्कन थालेको छ। कांग्रेस सभापति एवं प्रधानमन्त्री शेरबहादुुुर देउवाले पारिवारिक रूपमा छोरा जयबहादुरलाई अघि नसारे पनि आफ्नै वडामा पार्टीका उम्मेदवार पराजित भएका छन्। एमाले अध्यक्ष केपी शर्मा ओलीको वडामै उक्त पार्टीले पराजय भोग्नुपयो। पूर्वप्रधानमन्त्री डा बाबुराम भट्टराईको गृहपालिका पालुङटार (गोरखा)का प्रमुख, उपप्रमुखमा माओवादी केन्द्रका उम्मेदवार विजयी भएका छन्। कांग्रेस नेता विमलेन्द्र निधिले स्थानीय निर्वाचनमा गृहनगर नगराइनको वडा नम्बर २ जोगाउन सकेनन्। निधिको वडामा लोसपाका बुलन यादव विजयी भए। कांग्रेसका सहमहामन्त्री महेन्द्र यादवको पैतृक गाउँ लक्ष्मीनिया गाउँपालिका३ को वडाध्यक्षमा जसपाका हीरा यादव विजयी भएका छन्। जनतामा राजनीतिक चेत बढेको छ। दलले जनचाहनाको मूल्यांकन गरेनन्। मतदाताको चाहना र उम्मेदवार चयनमा मेल खाएन। उम्मेदवार छनोटमा पनि मतदाताको सहभागिता हुनुपर्छ। दमननाथ ढुंगाना, पूर्वसभामुख नागरिक अभियन्ता श्रेष्ठका अनुसार पारिवारिक विरासत नभएका शीर्ष नेताहरूलाई पनि जनताले रुचाउन छोडेको बताउँछन्। भन्छन्, शीर्ष नेताहरूले वडा तहमै पनि पार्टीको विरासत जोगाउन सकेनन्। त्यो जनताले दिएको दण्ड हो। लोसपाका मधेस प्रदेश अध्यक्षसमेत रहेका पूर्वमन्त्री जितेन्द्र सोनारले पैतृक गाउँ परवानीपुर गाउँपालिका३ जोगाउन सकेनन्। एमालेले वडाध्यक्षसहित गाउँपालिका अध्यक्ष र उपाध्यक्ष पनि जितेको छ। मधेस प्रदेशका सभामुख सरोजकुमार यादवको गृहनगर सिम्रौनगढको वडा नम्बर ३ मा कांग्रेसले जितेको छ। नागरिक अभियन्ता श्रेष्ठ शीर्ष नेताहरूको पारिवारिक मात्र नभई क्षेत्रगत विरासत पनि भत्कन सुरु गरेको बताउँछन्। लेखक नेपालका अनुसार भारत, नेपाल लगायत दक्षिण एसियामै विरासतको राजनीति अप्ठेरो अवस्थामा छ। जवाहरलाल नेहरूले भारतमा विरासतको राजनीति गरे। भारतमा सोनिया गान्धिले छोरा राहुललाई अघि बढाउँदा पार्टी नै संकटमा छ। कांग्रेसबाट विरासतको राजनीति सुरु भएको मानिन्छ। बीपी कोइरालाका तीन छोरामध्ये जेठा प्रकाश र महिला श्रीहर्ष राजनीतिमा छैनन्। कान्छा छोरा डा शशांक पनि राजनीतिक दौडमा पछि परेका छन्। बीपीका साईंला भाइ केशवका पुत्र शेखर र कान्छा भाइ गिरिजाप्रसाद कोइरालाकी पुत्री सुजाता सक्रिय देखिन्छन्। सुजाता पूर्वप्रधानमन्त्री गिरिजाप्रसाद कोइरालाकी छोरी हुन्। ७२ वर्षीय शेखर पार्टीमा नेतृत्वको दौडमा पछि परेका छन्। पार्टीको केन्द्रीय समितिसम्म पुगेकी नोना कोइरालाका पुत्रका रूपमा उनले पनि राजनीतिक विरासत थाम्न प्रयास गरेका छन्। डा शशांकका जेठा दाजु प्रकाशका छोरा सिद्धार्थ पनि राजनीतिमा स्पेश खोजे पनि सफल भएनन्। कोइराला परिवारको लिगेसी राजनीतिकबाट विस्तारै ओझेल पर्दै गएको छ। राजतन्त्रमा राजाबाट छोरामा शासन सत्ता हस्तान्तरण भए झैं लोकतन्त्रमा पनि शीर्ष नेताहरूले राजनीतिक विरासत सन्तानमा सार्न खोजेको पाइन्छ। नेपालमा कोइराला परिवारलाई विरासतको राजनीति गरेको आरोप लाग्छ। कोइराला परिवारका डा शेखर कोइराला सभापतिमा, सुजाता कोइरालालाई विरासतको राजनीति गर्ने नेताहरूका रूपमा चित्रण गरिन्छ। त्यस्तै गणेशमान सिंहका पुत्र प्रकाशमान सिंह सक्रिय छन् । कांग्रेसका दिवंगत नेता खुमबहादुर खड्काकी पत्नी शिला खड्का, प्रथम राष्ट्रपति डा रामवरण यादवका छोरा चन्द्रमोहन यादव पनि केन्द्रीय समस्यमा सीमित भए। पत्रकारलेखक नेपाल भन्छन्, स्थानीय चुनावले विरासतको राजनीतिलाई अझैं चुनौती दिइहालेको छैन।"
अमेरिकी उपमन्त्री एवं तिब्बती मामिला संयोजक जियाको नेपाल भ्रमणप्रति चिनियाँ चासो,"काठमाडौं : अमेरिकी उपमन्त्री एवं तिब्बती मामिलाका संयोजक उज्रा जिया आज नेपाल भ्रमणमा आउँदै छिन्। भारतको हिमाचल प्रदेशस्थित धर्मशालामा धार्मिक नेता दलाई लामालाई भेटेर उनी नेपाल आउन लागेकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। नेपाल बसाईका क्रममा अमेरिकी उपमन्त्री जियाले राष्ट्रपति विद्यादेवी भण्डारी, प्रधानमन्त्री शेरबहादुर देउवा, गृहमन्त्री बालकृष्ण खाँण, परराष्ट्रमन्त्री नारायण खड्कासँग भेट गर्ने कार्यक्रम रहेको छ। अमेरिकी सरकारको तर्फबाट तिब्बती मामिला संयोजक जियाले नेपालमा रहेका तिब्बती शरणार्थीहरुको पछिल्लो अवस्था र उनीहरुले खेपिरहेका समस्याको बारेमा प्रधानमन्त्री देउवासँग छलफल गर्ने तयारी रहेको गृह मन्त्रालय स्रोतले जनाएको छ। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु मानव अधिकारका आधारभुत अधिकारबाटै बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवा लगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। उपमन्त्री एवं तिब्बती मामिला हेर्ने अमेरिकी संयोजक जिया नेपाल आउने समाचार सार्वजनिक भएपछि चीनले उनको भ्रमणलाई नजिकबाट नियालेको छ। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटी अमेरिकी उपमन्त्रीको भ्रमणबारे चासो राखेकी थिइन्। गृह स्रोतका अनुसार, राजदूत यान्छीले नेपालले लिएको एक चीन नीतिको अडान कायमै रहनेमा आफं विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए।"
दार्चुलामा नेपाली कांग्रेस क्लिन स्वीप,"दार्चुला : दार्चुलामा २०७४ सालको निर्वाचनमा ५ वटा स्थानीय तह जितेको नेपाली कांग्रेस यसपालि भने क्लिनस्वीप भएको छ। यसपटक कांग्रेस नेता दीलेन्द्र बडुको गृह जिल्लामा पार्टीले प्रमुखमा एउटा पनि पालिका जित्न सकेन। दार्चुलामा कांग्रेस र माओवादी केन्द्रबीच चुनावी तालमेल भएको थियो। माओवादीको भागमा परेका चारवटै पालिका माओवादीले जितेको छ भने कांग्रेसको भागमा परेका पाँचवटै पालिका कांग्रेसले गुमाएको छ। २०७४ को स्थानीय तहमा कांग्रेसले जितेको शैल्यशिखर नगरपालिकामा यो वर्ष नेकपा एमालेका विजयसिंह धामीले ५५४९ मत ल्याएर विजयी भएका छन्। उनका निकटतम प्रतिद्वन्द्वी अमरसिंह धामीले ४६४७ मत प्राप्त गरे। महाकाली नगरपालिकामा पनि एमालेका नरसिंह चैसिरले ५०१३ मतका साथ मेयरमा र एमालेकै दुर्गा खत्रीले ४६२६ मतका साथ उपमेयरमा जितेका छन्। यो पालिका पनि यसअघि कांग्रेसले जितेको थियो। यस पालिकामा साबिकका मेयर हंसराज भट्ट आफैं पराजित भएका छन्। भट्टले ३८८७ मत मात्रै प्राप्त गरे। मालिकार्जुन गाउँपालिकामा पनि एमालेका हीरासिंह धामीले ४ हजार ३४ मतका साथ अध्यक्षमा जितेका छन्। उनका प्रतिद्वन्द्वी नरेन्द्रसिंह धामीले ३ हजार ३ सय २२ मत प्राप्त गरे। मालिकार्जुन गाउँपालिकामा पनि यसअघि कांग्रेसले जितेको थियो। त्यस्तै, दुहु गाउँपालिकामा एमालेका नरेन्द्र बडाल २ हजार ८८६ मत लिएर विजयी भएका छ्न् भने कांग्रेसका पुलेन्द्रबहादुर कार्कीले २ हजार ७२६ मत लिएर हार बेहोर्नु परेको छ। ब्यास गाउँपालिका अध्यक्षमा एमालेका मंगलसिंह धामीले जितेका छन्। उपाध्यक्षमा भने माओवादीका विनोदसिंह कुँवर विजयी भएका छन्। ब्यास र दुहु पनि यसअघि कांग्रेसले जितेका स्थानीय तह हुन्। दार्चुलाका चारवटा स्थानीय तह मार्मा, अपीहिमाल, नौगाड र लेकम गाउँपालिका भने माओवादी केन्द्रले जितेका छन्। गठबन्धनमा यी चारवटै स्थानीय तह माओवादीको भागमा परेको थियो। माओवादीले चारवटा र एमालेले पाँचवटा पालिका जितेपछि कांग्रेसको दार्चुलामा क्लिनस्वीप भएको हो। जिल्लामा एक पनि स्थानीय तहमा जित हासिल गर्न नसकेपछि कांग्रेसका नेताहरू तनावमा छन्। जिल्ला स्तरका नेताहरूले पार्टीमा अन्तर्घात भएको आरोप लगाएका छन्। पार्टीको अधिवेशन र महाधिवेशनमा उठेको रिस पनि सेलाएको थिएन। धेरैले अन्तर्घात गरेर हराउने काम भयो। हाम्रो छिट्टै बैठक बस्ने तयारी भइरहेको छ। अन्र्तघात गर्नेहरूलाई कारबाही हुन्छ, कांग्रेस महाकाली नगर समितिका सभापति चन्द्रसिंह विष्टले भने।"
सर्लाहीको चक्रघट्टामा जसपाका कृष्णकुमार यादव विजयी,"मलंगवा : सर्लाहीको चक्रघट्टा गाउँपालिकामा जनता समाजवादी पार्टी नेपालका कृष्णकुमार यादव (किशुन) अध्यक्ष पदमा विजयी भएका छन् । नेपाली कांग्रेसका रामजी साहलाई २ हजार ३ सय ९४ मतले पछि पार्दै कृष्णकुमार यादव विजयी भएका हुन् । यादवले ५ हजार ९ सय १५ मत पाएका छन् । उनका निकटतम प्रतिद्वन्दी साहले ३ हजार ५ सय २१ मत प्राप्त गरेका छन् । निवर्तमान गाउँपालिका अध्यक्ष माओवादी केन्द्रका उम्मेदवार विक्रम यादवले २ हजार १ सय ४४ मत मात्र पाएका छन् । त्यसैगरी गाउँपालिका उपाध्यक्षमा जसपाकै मिनादेवी रायले ५ हजार ८ सय १५ मत प्राप्त गरेर विजयी बनेकी छन् । उनका निकटतम प्रतिद्वन्द्वी विमल जयसवालले ३ हजार ७ सय ६० मत प्राप्त गरेका छन् । ९ वटा वडा रहेको चक्रघट्टमा ६ वडा जसपा, २ मा माओवादी केन्द्र र १ वटामा नेपाली कांग्रेसका उम्मेदवार वडाध्यक्षमा निर्वाचित भएका छन् ।"
"निधिको गृहनगरमा मेयरमा कांग्रेस, उपमेयरमा एमाले विजयी",जनकपुरधाम : धनुषाको नगराइन नगरपालिकामा नेपाली कांग्रेसका मेयर र नेकपा एमालेका उपमेयर निर्वाचित भएकी छन्। नेपाली कांग्रेसका पूर्वसभापति विमलेन्द्र निधिको गृहपालिका नगराइन नगरपालिकाको मेयरमा कांग्रेस उम्मेदवार मेयर र एमालेका उम्मेदवार उपमेयरमा विजयी भएका छन्। शुक्रबार बिहान सम्पन्न मतगणनाको परिणामअनुसार नगरपालिकाको मेयरमा कांग्रेसका विनयकुमार यादव निर्वाचिन भएका हुन्। निकटतम प्रतिद्वन्द्वी नेकपा एमालेका रामबाबु पजियारलाई ४२ मतको झिनो मतान्तरले पराजित गर्दै यादव मेयरमा निर्वाचित भएका छन्। यादवले ५ हजार ५५६ मत पाएका छन् भने पजियारले ५ हजार ५१४ मत ल्याएका छन्। त्यस्तै लोकतान्त्रिक समाजवादी पार्टी (लोसपा) का राजेश चौधरी २ हजार ७५८ मत ल्याएर तेश्रो स्थानमा सिमित भएका छन्। नगरपालिकाको उपमेयरमा नेकपा एमालेकी राधादेवी यादव निर्वाचित भएकी छन्। आफ्नो निकटतम प्रतिद्वन्द्वी कांग्रेसकी रञ्जुकुमारी साहलाई पराजित गर्दै उनी उपमेयरमा निर्वाचित भएकी हुन्। राधादेवीले ५ हजार ७३० मत पाउँदा रञ्जुले ५ हजार ५२३ मत प्राप्त गरेकी छन्। यसअघि २०७४ को स्थानीय निर्वाचनमा पनि कांग्रेसको मेयर उपमेयर निर्वाचित भएको थियो।
"तुलसीपुर उपमहानगरमा सत्तारुढ गठबन्धन र एमालेबीच तीब्र प्रतिस्पर्धा, गिरी १११ मतले अगाडि",दाङ : दाङको तुलसीपुर उपमहानगरपालिकाको सत्तारुढ गठबन्धनका उम्मेदवार मेयर गेहेन्द गिरी अगाडि रहेका छन्। १९ हजार ३ सय ५४ मतगणना हुँदा नेपाली कांग्रेसका मेयर गेहेन्द गिरीले १ सय ११ मतले अग्रता कायम गरेका छन् । कांग्रेसका गिरीले ७ हजार ९९९ मत प्राप्त गर्दा एमालेका टिकाराम खड्काले ७ हजार ८८८ मत प्राप्त गरेका छन् । यसैगरी उपमेयरमा एमालेका स्यानी चौधरीले ७ सय ३३२ मत प्राप्त गर्दा गठबन्धन दलका एसका जोगबहादुर रानाले ६ हजार १ सय ८९ मत प्राप्त गरेका छन् । चौधरी र रानाबीचको मतान्तर १ हजार १ सय ४३ रहेको छ ।
पर्साको छिपहरमाइको अध्यक्षमा एमाले र उपाध्यक्षमा कांग्रेस विजयी,वीरगन्ज : पर्साको छिपहरमाइ गाउँपालिकाको अध्यक्षमा पुन नेकपा एमालेका मनोज गुप्ता विजयी भएका छन् । शुक्रबार बिहान सकिएको मगणनाको अन्तिम परिणाम अनुसार गाँउपालिका अध्यक्षमा एमालेका उम्मेदवार एंव निवर्तमान अध्यक्ष गुप्ता विजयी भएका हुन् । निकटतम प्रतिद्वन्द्वी जसपाका उम्मेदवार इन्द्रासन कलवारलाई ३२० मत अन्तरले हराउँदै एमालेका गुप्ता पुन अध्यक्षमा निर्वाचित भएका हुन् । गुप्ताले ४१८८ मत पाउँदा कलवारले भने ३८६८ मत पाएका छन् । अध्यक्षमा नेपाली कांग्रेसका उम्मेदवार नवीन सिंह भने ३५२८ मत पाएर तेश्रो स्थानमा रहे । यसअघि २०७४ को निर्वाचनमा भने गुप्ता नेकपा माओवादी केन्द्रको उम्मेदवार बनेर २८५१ मतका साथ गाउँपालिका अध्यक्षमा निर्वाचत भएका थिए । गुप्ता एमालेका पर्सा जिल्ला सचिव पनि हुन् । यस्तै छिपहरमाइ गाँउपालिकाको उपाध्यक्ष भने नेपाली कांग्रेसले जितेको छ । उपाध्यक्षमा कांग्रेसकी उम्मेदवार लीलावती देवी कानु निर्वाचित भएकी छन् । लीलावती देवी ३८०१ मतका साथ निर्वाचित भएकी हुन् । उनकी निकटतम प्रतिस्पर्धी एमालेकी उम्मेदवार मोदीना खातुनले भने ३५९० मत पाएकी छन् ।
"जगरनाथपुरमा जालीमको विरासत कांग्रेसले ढाल्यो, मुख्यमन्त्री पत्नि पनि पराजित","वीरगन्ज : पर्साको जगरनाथपुर गाँउपालिकामा पहिलेका माओवादी र अहिलेका एमाले नेता रहेका जालीम मिया अन्सारीको विरासत नेपाली कांग्रेसले ढालेको छ। जालीम मुखीयाका नामले परिचित जालीम, निवर्तमान गाँउपालिका अध्यक्ष पनि हुन्। आफू संघीय संसदमा चुनाव लड्ने तयारीमा रहेका निवर्तमान अध्यक्ष जालीमले स्थानीय तह निर्वाचनमा भने आफ्ना भाइ महम्मद सलिम मन्सुरलाई एमालेबाट गाँउपालिका अध्यक्षको उम्मेदवार बनाएका थिए। तर पटकपटक गाविस अध्यक्ष र एक पटक गाँउपालिका अध्यक्षसमेत जितिसकेका जालीम, यसपालि भने आफ्नै पालिकामा आफ्नो विरासत जोगाउन असफल भएका छन्। जगरनाथपुर गाँउपालिका अध्यक्ष र उपाध्यक्ष दुवै पदमा नेपाली कांग्रेसका उम्मेदवार विजयी भएका छन्। गाँउपालिका अध्यक्षमा कांग्रेसका उम्मेदवार श्रीकान्त यादव र उपाध्यक्षमा पनि कांग्रेसकी बबीता सिंह निर्वाचित भएका हुन्। अध्यक्षमा निर्वाचित यादवले ५ हजार ७४९ मत पाउँदा उनका निकटतम प्रतिद्वन्द्वी जालीमका भाइ एवम् एमाले उम्मेदवार महम्मद सलिम मन्सुर भने ३ हजार ९२६ मत मात्रै पाएका छन्। यादवले मन्सुरलाई १ हजार ८२३ मतको फराकिलो अन्तरले पराजित गरेका हुन्। जसपाका उम्मेदवार कृष्णमोहनप्रसाद यादवले ३ हजार ४४७ मत पाएका छन्। २०७४ को निर्वाचनमा भने जालीम ३ हजार ४१ मतका साथ गापा अध्यक्षमा निर्वाचित हुँदा काँग्रेसका यादव भने २ हजार ९८६ मत प्राप्त गरी तेश्रो स्थानमा रहेका थिए। मुख्यमन्त्री राउतकी पत्नि उपाध्यक्षमा पराजित यसैबिच जगरनाथपुर गाँउपालिकाको उपाध्यक्षमा मधेस प्रदेशकी मुख्यमन्त्री लालबाबु राउतकी पत्नि जलेखा खातुन पनि पराजित भएकी छन्। उपाध्यक्षमा कांग्रेसकी उम्मेदवार बबिता सिंह निर्वाचित भएकी छन्। जसपाबाट उम्मेदवार बनेकी मुख्यमन्त्री राउतकी पत्नि जलेखा खातुनलाई २१८६ मतको फराकिलो अन्तरले पराजित गर्दै बबिता उपाध्यक्षमा निर्वाचित भएकी हुन्। बबिताले ५५३१ मत पाउँदा मुख्यमन्त्री पत्नि जलेखा खातुनले भने ३३४छ मत मात्रै पाएकी छन्। यसअघि जसपाबाटै उपाध्यक्षमा निर्वाचित भएकी बिस्मिल्लाह खातुनलाई टिकट नदिइ जसपाले मुख्यमन्त्री राउतको जोडबलमा उनकी पत्नि जलेखालाई उम्मेदवार बनाउने तयारी गरेपछि मनोनयनको अन्तिम समयमा बिस्मिल्लाह जसपा छाडेर माओवादी केन्द्रमा प्रवेश गरेकि थिइन्।"
सुरक्षितपालिकामै पराजित,राजविराज : सप्तरीमा मतगणनासम्पन्न ११ पालिकामा निवर्तमान प्रमुख र अध्यक्षहरू पराजित भएका छन्। २०७४ को निर्वाचनमा प्रतिद्वन्द्वी रहेकाहरूले नै शीर्ष नेताहरूको विरासत ढालेका हुन्। हनुमाननगर कंकालिनी नगरपालिकाका निवर्तमान प्रमुख शैलेशकुमार साह जनमत पार्टीका वीरेन्द्र माझीसँग १ सय ६१ मतान्तरले पराजित भए। यो पालिकालाई जसपाले सबैभन्दा सुरक्षित ठानेको थियो। साह मधेस प्रदेशका सामाजिक विकासमन्त्री नवलकिशोर साह सुडी रामबाबुका छोरा हुन्। यसअघि राष्ट्रिय जनता पार्टी नेपालबाट प्रमुखमा निर्वाचित उनी पार्टी विभाजनका बेला बुवासँगै जसपामा बसेका हुन्। हनुमाननगर क्षेत्र र पार्टीमा नवलकिशोरको राजनीतिक वर्चस्वकै कारण गत निर्वाचनमा टिकट पाएर प्रमुखमा निर्वाचित भएका थिए। त्यसपछि उनको परिचय रामबाबुका छोराबाट मेयरमा परिणत भएको थियो। कांग्रेसका कृष्णप्रसाद ढकालले सप्तकोसी नगरपालिकाका निवर्तमान प्रमुख उत्तमकुमार शर्मालाई १ हजार ५ सय २ मत अन्तरले पराजित गरेका छन्। ढकाल गत निर्वाचनमा तेस्रो स्थानमा सीमित भएका थिए। शर्मा एमाले मधेस प्रदेश कमिटीका सदस्य हुन्। अग्निसाइर कृष्णसवरन गाउँपालिकामा गत निर्वाचनमा तेस्रो स्थानमा मात्रै थिए एमालेका दीनानाथ चौधरी। उनले निवर्तमान गाउँपालिका अध्यक्ष कांग्रेसका परशुराम चौधरीलाई ९ सय ८६ मत अन्तरले पराजित गरेका छन्। बलान बिहुल गाउँपालिकाका निवर्तमान अध्यक्ष दयानन्द गोइत यो निर्वाचनमा तेस्रो स्थानमा झरेका छन्। जनमत पार्टीका खेमचन्द्र यादव २ हजार ९ सय ९४ मत ल्याएर अध्यक्षमा निर्वाचित भएका छन्।राजगढ गाउँपालिकामा एमालेका ओमप्रकाश मण्डल निर्वाचित भएका छन्। निवर्तमान अध्यक्ष कांग्रेसका परमानन्द यादवले तेस्रो स्थानमा मात्रै मत पाएका छन्। विष्णुपुर गाउँपालिकाका निवर्तमान अध्यक्ष कांग्रेसका लीलाम्बर यादवलाई जसपाका उमेशप्रसाद यादवले ३ सय ४५ मतान्तरले पराजित गरेका छन्। तिरहुत गाउँपालिकामा भने कांग्रेसका विजयकुमार यादवले निवर्तमान अध्यक्ष जसपाका हेमन्तकुमार बहडखेरलाई ५ सय ७० मतान्तरले पराजित गरे। महादेवा गाउँपालिकामा लोसपाका सुनिलकुमार मण्डलले निवर्तमान अध्यक्ष दीपककुमार यादवलाई २ हजार ३ सय ६५ मत अन्तरले पराजित गरे। गत निर्वाचनमा संघीय समाजवादी फोरमबाट निर्वाचित यादव यसपटक जसपाले उम्मेदवार नबनाएपछि कांग्रेसबाट उठेका थिए। सभासद सदरुल मियाँ हकका छोरा हेमायुँ हकले पनि दोहोर्याएर खडक नगरपालिका प्रमुख बन्न पाएनन्। उनी माओवादी केन्द्रका जयप्रकाश चौधरीसँग ८ सय १५ मतान्तरले पराजित भएका छन्। राजविराजका निवर्तमान नगर प्रमुख शम्भुप्रसाद यादव पनि अघिल्लै प्रतिद्वन्द्वी जसपाका भीमराज यादवसँग साढे ३ हजार मतान्तरले पराजित भएका छन्।
खाँडादेवी गाउँपालिका ६ को वडा अध्यक्षमा कांग्रेसका कार्की निर्वाचित,"रामेछाप : खाँडादेवी गाउँपालिका ६ को वडा अध्यक्षमा नेपाली कांग्रेसका उमेदवार नारायण कार्की निर्वाचित भएका छन् । नेकपा एमालेका गोपाल कार्कीलाई १ सय २७ मतान्तरले पराजित गर्दै उनी निर्वाचित भएका छन्। नारायणले ७०४ मत ल्याउँदा उनले निकटतम प्रतिद्वन्दी गोपालले ५७७ मत प्राप्त गरेका छन् । खाँडादेवी गाउँपालिका नेपाली कांग्रेस रामेछापका नेता उत्पादन गर्ने स्थलको रुपमा चिनिन्छ । तर त्यो पालिकामा २०७४ सालको स्थानीय निर्वाचनमा पनि कांग्रेसले एउटामात्र वडा जितेको थियो भने अहिलेको स्थानीय निर्वाचनमा पनि एउटा वडा जितेर आफ्नो शाख बजाउन सफल भएको छ । २०७४ सालमा वडा नं २ जितेको कांग्रेसले अहिले वडा नं ६ मा विजयी भएको हो। खाँडाडेवी गाउँपालिकामा नेपाली काँग्रेसका केन्द्रिय महाधिवेशन प्रतिनिधि र जिल्ला स्तरका गरि एक दर्जन भन्दा बढी नेता रहेका छन् तर स्थानीय निर्वाचन भने आज सम्म जित्न सकेका छैनन् । नेतृत्वमा देखिएको चरम गुठगत स्वार्थ र एक अर्काको अस्तित्व स्वीकार गर्न नसक्दा नेपाली काँग्रेसले खाँडादेवी गाउँपालिकामा आफ्नो नेतृत्व उपस्थित गराउन सकेको छैन । पालिकामा कांग्रेसको बिरासत जोगाउने एक व्यक्ति नारायण कार्की होटल मजदुर, सवारी चालक देखि वैदेशिक रोजगारमा समेत गएर आएका व्यक्ति हुन् । संकटमा सहयोग बोकेर गाउँगाउँमा पुग्ने कार्की सामाजिक रुपमा सधैं अग्रसर हुने व्यक्ति हुन् । संघर्षले जन्माएको समाजसेवी हुन कार्की । आफ्नो कमाइको नाफा सधैं समाजसेवामा खर्च गर्ने कार्कीको वडाबासीमा राम्रै प्रभाव रहेको देखिन्छ । निर्वाचित कार्की भन्छन् 'वडाबासीको सेवामा सदा सर्वदा उपस्थित हुने छु ।' भ्रष्टाचार गर्दिन, भ्रष्टाचार हुन दिन्न र शिक्षा प्रणाली सुधार गरेर आधुनिक शिक्षाको विकास वडामा थालनी गर्ने कार्की बताउँछन् । आफ्नो घोषणा पत्र अनुसार काम गरेर ५ वर्षमा नमूना वडा बनाउनेमा कार्की प्रतिबद्ध गरेका छन् । खाडाँदेवी गाउँपालिकामा अध्यक्ष, उपाध्यक्षसहित ७ वडाध्यक्षमा एमाले र नेपाली कांग्रेसमाओवादी केन्द्रले ११ वडा जितेका हुन्।"
पत्रकारिता छाडेर जनप्रतिनिधि,"बाजुरामा पत्रकारिता गरिरहेका अमर खड्का र नन्दा थापा निर्वाचित भएका छन्। एमालेबाट उम्मेदवारी खड्का प्रमुख र थापा उपप्रमुखमा निर्वाचित भएका हुन्। खड्का प्रतिद्वन्द्वी नेपाली कांग्रेसका उम्मेदवार धनराज पण्डित भन्दा ४ सय ६७ मत बढी ल्याएर विजयी भएका हुन्। उनले ४ हजार १९ मत ल्याएका हुन्। धनराज पण्डित पनि पूर्वपत्रकार हुन्। खड्कासँग पराजित पण्डितले ३ हजार ५ सय ५२ मत ल्याए। खड्का केही वर्षअघि काठमाडौंमा दृष्टी साप्ताहिकमा काम गरेका थिए। खड्का बाजुरा आएपछि एमालेबाट राजनीतिमा सक्रिय भए। यस्तै, उपप्रमुख जितेकी थापा पनि पत्रकार हुन्। उनले ४ हजार २ सय ३३ मत पाइन्। उनले कांग्रेसकी उम्मेदवार राधिका सिंहलाई पराजित गरिन्। उपप्रमुख थापाले प्रतिपक्ष उम्मेदवार सिंहभन्दा ८ सय ८२ मत बढीले जितेकी छन्। थापा यसअघि सक्रिय पत्रकारितामा थिइन्। हाल उनी प्रेस चौतारी नेपाल बाजुराकी अध्यक्ष पनि छन्। त्यस्तै, शिखर नगरपालिकाको उपमेयरमा सुनीता रावल र आदर्श गाउँपालिकाको उपाध्यक्षमा लक्ष्मी रोकाया विजयी भएका छन्। ती दुवै कांग्रेसका तर्फबाट उम्मेदवार बनेका थिए। उपमेयर रावल दशक अगाडिदेखि रेडियो नेपाल सुदूरपश्चिम प्रादेशिक प्रसारण केन्द्र दिपायलमा कार्यरत थिइन्। शिखरको उपप्रमुखमा नेकपा एमालेका उम्मेदवार लक्ष्मीदेवी मल्ललाई पराजित गर्दै रावल ६४२६ मत ल्याएर विजयी भएकी हुन्। त्यसैगरी, आदर्शकी उपाध्यक्ष रोकाया नेपाल प्रेस युनियन डोटी शाखाकी उपाध्यक्ष हुन्। प्रतिद्वन्द्वी एमालेकी जानकी शाही खड्कालाई पराजित गर्दै रोकाया ३०५१ मतका साथ विजयी भएकी हुन्। जाजरकोटका ३ पत्रकारले जनप्रतिनिधि बन्ने अवसर पाएका छन्। पत्रकारिता क्षेत्रमा हुँदादेखि नै जनताको सेवा गरेका र राजनीतिक पहुँच बनाएका कारण बारेकोट गाउँपालिकाको अध्यक्षमा वीरबहादुर गिरी, नलगाड नगरपालिकामा वडाध्यक्ष बद्री पन्त र भेरी नगरपालिकाको वडाध्यक्षमा बसन्तप्रसाद शर्मा निर्वाचित भएका हुन्। बारेकोट गाउँपालिकाको अध्यक्षमा निर्वाचित गिरी नेकपा एमालेबाट उम्मेदवार बनेका थिए। सत्ता गठबन्धनका साझा उम्मेदवार कांग्रेसका महेन्द्र शाहलाई पराजित गर्दै गिरी विजयी भएका हुन्। ४३ वर्षीय गिरी यसअघि प्रेस चौतारी नेपालको केन्द्रीय उपाध्यक्ष थिए। पत्रकारिताबाट मात्र समाजमा रहेका विकृति र विसंगति हटाउन नसकिने भएकोले असल समाज निर्माणका लागि राजनीतिमा लागेको नवनिर्वाचित अध्यक्ष गिरीको भनाइ छ। मनोनयन दर्ता गर्दाको दिनसम्म सरकारी सञ्चारमाध्याम नेपाल टेलिभिजन र रेडियो नेपालमा रिपोटिङ गरिरहेका ३० वर्षीय बद्री पन्त कांग्रेसको तर्फबाट नलगाड४ को वडाध्यक्ष निर्वाचित भएका छन्। त्यस्तै, पत्रकारिता र समाजसेवामार्फत पहिचान बनाएका ३२ वर्षीय वसन्तप्रसाद शर्मा भेरी नगरपालिका४ को वडाध्यक्ष निर्वाचित भएका छन्। पदमबहादुर सिंह बाजुरा, खगेन्द्रबहादुर सिंहडोटी, राजेन्द्र कार्कीजाजरकोट :"
"कार्यकाल सुरु, तर मतगणना नै बाँकी","काठमाडौं : ०७४ मा निर्वाचित स्थानीय तहका पदाधिकारीको कार्यकाल बिहीबार सकिएको छ। त्यसअनुसार, शुक्रबार नयाँ पदाधिकारीले कार्यभार सम्हाल्नुपर्छ। तर, काठमाडौंंलगायत ६ वटा महानगरपालिका र केही स्थानीय तहको मतगणना सकिएको छैन। अझै कति दिन समय लाग्ने हो, एकिन छैन। यसअनुसार, निर्वाचन आयोगले तोकेको दिन (जेठ ६ गते) महानगरमा निर्वाचित हुनेले पदभार ग्रहण गर्न नपाउने निश्चित भएको छ। स्थानीय तहमा नयाँ पदाधिकारीको कार्यकाल शुक्रबारबाट सुरु हुन्छ, प्रमुख निर्वाचन आयुक्त दिनेश थपलियाले भने, जोजो निर्वाचित हुनुभएको छ उहाँहरू शुक्रबारबाट शपथ ग्रहण गरेर काम सुरु गर्नुहुन्छ। जहाँको मतगणना सकिएको छैन, त्यहाँ केही दिन लाग्न सक्छ। पुरानाको कार्यकाल जेठ ५ गते समाप्त हुने दिनलाई ख्यालमा राखेर मतगणना कार्य सम्पन्न गर्न पटकपटक सम्बन्धित निर्वाचन अधिकृतहरूलाई निर्देशन दिइएको बताएको छ। आफ्ना कारण नभई निर्वाचन अधिकृतका कारण मतगणनामा ढिलाइ भएको आयोगको दाबी छ। जेठ ५ गतेलाई स्थानीय तहका पदाधिकारीहरूको पदमा बहाल रहने अन्तिम मिति मानेर सो मितिसम्ममा मतगणना कार्य सक्ने गरी निर्वाचन आयोगले सम्बन्धित निर्वाचन अधिकृतहरूलाई यसअघि नै आवश्यक निर्देशन दिएको छ, आयोग प्रवक्ताद्वारा बिहीबार जारी विज्ञप्तिमा उल्लेख छ। पुनः मतदान भएका स्थानमा पनि चार दिनभित्र मतगणना कार्य सम्पन्न गर्न आयोगले निर्देशन जारी गरेको छ। प्रमुख आयुक्त थपलिया आयोगले प्रस्ताव गरेको मितिमा निर्वाचन नहुँदा पनि समस्या आएको बताउँछन्। आयोगले त वैशाख १४ र २२ गते नै निर्वाचन गरौं भनेर प्रस्ताव गरेको थियो, थपलिया भन्छन्, तर पुरानाको कार्यकाल समाप्त हुनु ६ दिनअघि मात्रै चुनाव भयो। मतगणना छिटो सक्ने कोसिस पनि गर्यौ, तर सकेनांै। काठमाडौंलगायत ६ महानगर र केही पालिकाको मतगणना कार्य निकै सुस्त छ। ६ दिन बित्दा पनि कुनै पनि महानगरको आधा पनि मतगणना सकिएको छैन। संविधानले स्थानीय तहमा रिक्तताको कल्पना नगरेकाले पनि जेठ ६ गते नै नवनिर्वाचित पदाधिकारीले पदवहाली गर्नुपर्ने विज्ञहरू बताउँछन्। हो स्थानीय सरकारमा कामचलाउ सरकारको प्रावधान छैन, प्रमुख आयुक्त थपलियाले भने, नयाँ पदाधिकारी नआउँदासम्म जनप्रतिनिधिले गर्नुपर्ने काम रोकिन्छन्। केन्द्र र प्रदेश सरकारमा भने अर्को सरकार नआउँदासम्म कामचलाउ सरकारको प्रावधान छ। स्थानीय तहका अध्यक्ष तथा प्रमुखले कार्यभार सम्हाल्नुअघि सम्बन्धित जिल्लाका जिल्ला न्यायाधीशबाट पद तथा गोपनीयताको शपथ लिनुपर्ने कानुनी व्यवस्था छ। उपाध्यक्ष, उपप्रमुख, वडाध्यक्ष र सभाका सदस्यले अध्यक्ष वा प्रमुखले शपथ लिएको ७ दिनभित्र सम्बन्धित अध्यक्ष वा प्रमुखसमक्ष शपथ लिनुपर्ने हुन्छ। शुक्रबार भएको शपथ ग्रहण कार्यक्रममा रामेछापका स्थानीय तहका प्रमुख र अध्यक्ष बिहीबारसम्म करिब ८० प्रतिशत पालिकाको मात्र नतिजा आएको छ। मत गणनाको यही अवस्था रह्यो भने महानगरको नतिजा आउन अझै एक साता थप समय लाग्न सक्ने देखिएको छ। पूर्वनिर्वाचन आयुक्त इला शर्मा निर्वाचित जनप्रतिनिधि शपथ लिएर कामतिर लाग्न सक्ने र बाँकीले नजिता आएअनुसार शपथ लिएर काम सुरु गर्न सक्ने बताइन्। आयोगका प्रवक्ता शालिग्राम शर्मा पौडेलले शुक्रबार बिहानसम्म करिब ७ सय पालिकाको नतिजा आइसक्ने बताए। शर्माले भने, ८० प्रतिशत पालिकाका पदाधिकारीले शपथ लिन सक्नुहुन्छ। नेकपा माओवादीका प्रमुख सचेतक देव गुरुङ मतगणना जहिले सकिन्छ जनप्रतिनिधिले त्यहिबेला शपथ र पदभारग्रहण गर्न पाउने बताए। नवनिर्वाचित जनप्रतिनिधिहरूले निर्धारित समयभित्र शपथ लिन नसके त्यसले अबको पाँच वर्षपछि फेरि प्रश्न उठ्न सक्ने विश्लेषकहरू बताउँछन्। राजनीति विश्लेषक शंकर तिवारी आयोगको निर्वाचन गर्ने तौरतरिका सँगै परम्परागत शैलीको अवलम्बन भएकाले स्थानीय तह जनप्रतिनिधिविहीन रहनुपरेको बताउँछन्। तिवारी भन्छन्, जो पहिला निर्वाचित हुन्छ उसले शपथ लिएर कार्यभार सम्हाल्न लाग्छ। पछि आउने पछिनै शपथ लिन सक्छन्। यी व्यावहारिक कुरा हुन्। यसमा कुनै निकायको हस्तक्षेप हुँदैनन्। ०७४ को स्थानीय तहको चुनावमा पनि मतगणनामा यस्तै ढिलाइ भएको थियो। आयोगले गत निर्वाचनबाटै यस्ता कमीकमजोरी सच्याउनतर्प लाग्नुपथ्र्यो।आयोगले अहिले आएर चुनाव मात्र गराउने काम आयोगको हो भनेर गैरजिम्मेवारपन देखाएको छ। तिवारी थप्छन्, निर्वाचनको मिति घोषणा गरेदेखि आजसम्म हेर्दा पनि स्थानीय तह चलायमान हुन सकेका छैनन्। कर्मचारी मत गणनामै अल्मलिनुपरेको छ। यो आधुनिक भन्ने राज्यलाई यस्तो कुरा सुहाउँदैन। दीर्घकालीन महत्त्वको काम स्थानीय तहमा सञ्चालन हुन पाउँदैन। यो अवस्थामा शपथ लिन ढिलाइको विषयले कुनै प्रभाव पार्दैन। नयाँ जनप्रतिनिधिहरूले शपथ ग्रहण नगरेसम्म शून्यताको अवधि हो। स्थानीय चुनाव सम्पन्न भइसकेपछि त्यसको निरन्तरतालाई रोक्ने कुनै किसिमको प्रावधान संविधानमा छैन। नियमित प्रशासनिक कामहरू कर्मचारीले गर्न सक्ने भए पनि कतिपय कामका लागि निर्वाचित तहलाई नै कुर्नुपर्ने कुरा आयोगका अधिकारीहरू पनि स्वीकार गर्छन्। आयोगका प्रवक्ता शर्मा अगाडि भन्छन्, बजेटका काम, एजेन्डाहरू प्रस्तुत गर्ने विषयमा निर्वाचितलाई नै कुर्ने हो। अरूको शपथ परभार ग्रहण जस्ता कुरा मन्त्रालयले हेर्दै जान्छ। एउटै मतपत्र गणना गर्न दुई देखि २० मिनेटसम्म लागेको छ। त्यसमाथि राजनीतिक दलको झन्झट अर्कोतिर छ। कानुनअनुसार सीमित स्थानीय तहलाई मात्र समस्या पर्ने हो।"
विजय जुलुस मनाएर घर फर्किएका नवनिर्वाचित वडा सदस्यको मृत्यु,"राजविराज : शपथ ग्रहण गर्न नपाउँदै सप्तरीमा नवनिर्वाचित राजगढ गाउँपालिकाका वडा सदस्यको शुक्रबार मृत्यु भएको छ । राजगढ गाउँपालिका ५ धौनकी टोलका ६९ वर्षीय राजेन्द्र सुतिहारको अचानक मृत्यु भएको परिवारका सदस्यले जानकारी दिएका छन् । विजय पश्चात खुशी देखिएका सुतिहार गाउँको विकासका लागि अत्यन्त उत्साहित थिएँ । उनको अधुरो सपना बाँकी जनप्रतिनिधीले पुरा गर्नुपर्छ राजगढ गाउँपालिकाका अध्यक्ष ओमप्रकाश मण्डलले भनेविजयपछि उनले बुनेका सपनाहरू सुनाएका थिए र मिलेर गाउँको विकास गर्नुपर्छ भनेर योजनाहरू सुनाएका थिए । बुधबार साँझ आएको मत परिणाम अनुसार सुतिहार राजगढ गाउँपालिका वडा नम्बर ५ को वडा सदस्यमा जसपाको तर्फबाट उम्मेदवार रही विजयी भएका हुन् । निर्वाचित हुने दुई वडा सदस्यमा सर्वाधिक ४७४ मत ल्याएर सुतिहार निर्वाचित भएका हुन् । एमालेका उम्मेदवारलाई पराजित गर्दै वडा नम्बर ५ मा प्यानलसहित जसपाको जितमा उनी र हरी मण्डल निर्वाचित भए । मतपरिणाम सार्वजनिक भएपछि बिहीबार सँगै खुसीयालीसाथ विजय जुलुस मनाएर घर फर्किएका उनी खाना खाएर सुतेको तर बिहान घरमै मृत्यु भएको अवस्थामा फेला परेको स्थानीय किसुन साह बताउँछन् । मृतकका श्रीमती, २ छोरा र १ छोरी छन् ।"
"नवलपरासीको पाल्हीनन्दनमा अध्यक्षमा माओवादी, उपाध्यक्षमा कांग्रेस विजयी","परासी : पश्चिम नवलपरासीको पाल्हीनन्दन गाउँपालिकामा पुन: माओवादी केन्द्रका बैजुप्रसाद गुप्ता(दीपक) विजयी भएका छन्। उनी नेपाली कांग्रेसका राजेन्द्रप्रसाद सहानीलाई ८६ मतको झिनो मतान्तरले पराजित गर्दै विजयी भएका हुन्। गुप्ताले ४३ सय ८१ मत ल्याउँदा सहानीले ४२ सय ९५ मत ल्याए। सहानी यसअघि पनि गुप्ताका प्रतिस्पर्धी थिए। उपाध्यक्षमा नेपाली कांग्रेसकी सकिना फतिमा खातुनले माओवादी केन्द्रकी पावित्री कोहाँरलाई ५ सय १३ मतान्तरले पराजित गर्दै विजयी भइन्। खातुनले ३६ सय ९८ ल्याउँदा कोहाँरले ३१ सय ८५ मत ल्याइन्। यसअघि उपाध्यक्षमा पनि कांग्रेसले जितेको थियो। अहिलेकी पराजित उपाध्यक्ष कोहाँर २०७४ को निर्वाचतमा नेपाली कांग्रसबाट विजयी भएकी थिइन्। टिकट नपाएपछि कोहाँर माओवादी केन्द्रबाट चुनाव लडेकी हुन्। ६ वटा रहेको पालिकामा माओवादी केन्द्रले ३, नेपाली कांग्रेसले २ र लोसपाले १ वडाध्यक्ष जितेको छ। वडा नं १ मा नेपाली कांग्रेसका चुल्हाईप्रसाद यादव, वडा नं २ मा लोसपाका जगदिशप्रसाद चौधरी र वडा नं ३ मा माओवादी केन्द्रका गोधनप्रसाद हरिजन विजयी भएका छन्। वडा नं ४ मा नेपाली कांग्रेसका रविन्द्र सहानी, वडा नं ५ मा माओवादी केन्द्रका कृष्णचन्द्र यादव र वडा नं ६ मा माओवादी केन्द्रका दयाशंकर त्रिपाठी वडाध्यक्षमा निर्वाचित भएका छन्।"
निर्वाचनमा हारेपछि कांग्रेस वडाध्यक्षका उम्मेदवारले गरे एमाले कार्यकर्तामाथि आक्रमण,"रामेछाप : रामेछापको मन्थली नगरपालिकामा निर्वाचनमा पराजय भोगेपछि कांग्रेस कार्यकर्ताले एमालेमाथि आक्रमण गरेका छन्। मन्थली नगरपालिका९ पुरानागाउँमा निर्वाचन पराजय भएपछि नेपाली कांग्रेसका वडाध्यक्षका उम्मेदवार बुद्धिबहादुर पुलामी (भरत) र कांग्रेस कार्यकर्ताले एमाले कार्यकर्तामाथि आक्रमण गरेका हुन्। बिहीबार साँझ विजय जुलुस गरेर स्थानीयलाई घरघर पठाउने काममा खटेका एमाले कार्यकर्ता तथा निर्वाचित वडाध्यक्ष गोकर्णराज आरणका परिवारका सदस्यलाई एमाले वडा कार्यालयमा नै छिरेर आक्रमण गरी घाइते बनाएका बनाएको एमालेले जनाएको छ। आक्रमणबाट घाइते भएका एमाले कार्यकर्ता एवं नवनिर्वाचित वडाध्यक्ष गोकर्णराज आरणका छोरा उत्तम आरणले नौ वटा मोटरसाइकलमा आएका कांग्रेस कार्यकर्ताले आक्रमण गरेको जानकारी दिए। आक्रमणबाट एमालेका पाँच जना कार्यकर्ता घाइते भएका छन्। साइकलको चेन लगायतका हतियारले आक्रमण गर्दा एमाले कार्यकर्ताहरू गौतम आरण, उत्तम आरण, ओमप्रकाश आरण, नारयण आरण तथा खड्गराज आरण घाइते भएका छन्। ज्यान नै मार्ने नियतका साथ उनीहरुले आक्रमण गरेको नवनिर्वाचित वडाध्यक्ष गोकर्णराज आरणले बताए। घटनाबारे जानकारी पाएपछि जिल्ला प्रहरी कार्यालय रामेछापबाट साँझ प्रहरी टोली पुरानागाउँ गएको भएपनि आक्रमणकारी भागेका कारण प्रहरीले कसैलाई नियन्त्रणमा लिएको छैन। घटनास्थलमा प्रहरी निरीक्षकको नेतृत्वमा प्रहरी टोली खटाइएको जिल्ला प्रहरी कार्यालय रामेछापका प्रहरी नायव उपरीक्षक राजकुमार थिङले जानकारी दिए। पुरानागाउँमा एमालेका आरणले ५५० मत ल्याएर निर्वाचित हुँदा कांग्रेस उम्मेदवार पुलामी मगर ५१६ मत ल्याएर पराजित भएका थिए। रामेछापको मन्थली नगरपालिका कांग्रेसका विनोदकुमार कार्कीलाई पराजित गर्दै एमालेका लव श्रेष्ठले मेयर पदमा निर्वाचित भएका छन् भने उपमेयरमा कांग्रेसकी यसोदा श्रेष्ठले पराजित गर्दै एमालेकी ईश्वरी बस्नेत विजयी भएकी हुन्। मन्थली नगरपालिकामा एमालेले ६ वडा, कांग्रेसले ६, माओवादीले १ र समाजवादीले १ वडा जितेको छ।"
"रामेछापको खाँडादेवी गाउँपालिकामा गठबन्धन पराजित, एमालेको शानदार विजयी","काठमाडौं : रामेछापको खाँडादेवी गाउँपालिकामा गठबन्धनलाई पराजित गर्दै एमाले विजयी भएको छ। गाउँपालिका अध्यक्ष, उपप्रमुखसहित ७ वडा अध्यक्षमा एमाले निर्वाचित भएको हो। गाउँपालिका अध्यक्षमा नेपाली कांग्रेसका नवराज थोकर (तमाङ)लाई पराजित गर्दै एमालेका ज्ञान कुमार श्रेष्ठ निर्वाचित भएका हुन्। श्रेष्ठले ७ हजार ३५९ मत प्राप्त गर्दा उनका निकटतम प्रतिद्वन्द्वी थोकरले ४ हजार ९०९ मत प्राप्त गरे। नेपाल कम्युनिष्ट पार्टी (एकिकृत समाजबादी) श्याम कृष्ण श्रेष्ठ १०९३ मा सीमित बने। यसैगरी उपाध्यक्षमा नेपाल कम्युनिष्ट पार्टी (माओवादी केन्द्र)का मानबहादुर लामालाई पराजित गर्दै एमालेकी रमा घिसिङ्ग निर्वाचित भएकी छन्। घिसिङले ७ हजार ४५८ मत प्राप्त गर्दा उनका निकटतम प्रतिद्वन्द्वी लामाले ४ हजार १११ मत प्राप्त गरे। गाउँपालिकामा सत्तारुढ दलबीच गठबन्धन भएको थियो। खाडाँदेवी गाउँपालिकामा ७ वडाध्यक्षमा एमाले, नेपाली काँग्रेसमाओवादी केन्द्रले ११ वडा जितेका छन्। कोको बने वडा अध्यक्ष ? वडा नम्बर १  राम कुमार श्रेष्ठ (माओवादी केन्द्र)वडा नम्बर २  केशव कुमार प्रधान (एमाले) वडा नम्बर ३  पुस्कर कुमार कार्की (एमाले)वडा नम्बर ४  कृष्ण प्रसाद पौडेल (एमाले)वडा नम्बर ५  मनोज पौडेल (एमाले)वडा नम्बर ६  नारायण कार्की (नेपाली काँग्रेस )वडा नम्बर ७  सिरे तामाङ (एमाले)वडा नम्बर ८  जङ्ग लाल तमाङ (एमाले)वडा नम्बर ९  अकल बहादुर भण्डारी (एमाले)"
कांग्रेस र एमालेसँग विद्रोह : धरानमा चम्किए स्वतन्त्रका हर्क सम्पाङ,"धरान : धरान कम्युनिष्टहरुको गठ हो । २०४८ को प्रतिनिधिसभा सदस्य निर्वाचनमा प्रथम कम्युनिष्ट प्रधानमन्त्री मनोमोहन अधिकारीले चुनाव जितेको धरानले पछिल्लो समयमा कम्युनिष्ट विरुद्ध विद्रोह गरिरहेको छ । २०७६ को स्थानीय उपनिर्वाचनमा मात्र कांग्रेसका तर्फबाट धरानको मेयरमा तिलक राईले चुनाव जितेको धरान अहिले एमाले र कांग्रेस दुबै दलसँग विद्रोह गरिरहेको छ । यसको उदाहरण हो बैशाख ३० गते सम्पन्न भएको स्थानीय निर्वाचनको मत परिणाम । धरान उपमहानगरपालिकाको ३६ हजार ६४७ मत गणना गर्दा मेयरका स्वतन्त्र उम्मेदवार हर्क साम्पाङ राईले पराकिलो अग्रता लिएका छन् । हर्कले ११ हजार ३३९ मत प्राप्त गरी अग्रता कायम गरेका छन् । उनलाई गठबन्धनका संयुक्त उम्मेदवार कांग्रेसका किशोर राईले ९ हजार ८३० मत प्राप्त गरी साम्पाङलाई पछ्याइरहेका छन् । एमालेबाट मेयरकी प्रत्यासी मन्जु भण्डारीले ८ हजार ०७१ मत प्राप्त गरी तेस्रो स्थान ओगटेकी छन् । उपमेयरमा गठबन्धनका साझा उम्मेदवार अईन्द्रविक्रम बेघाले ११ हजार ४२१ मत प्राप्त गरी अग्रता लिएका छन् । उनलाई एमालेका पदम स्वोले १० हजार ९५८ मत प्राप्त गरि पछ्याईरहेका छन् । धरानमा १ देखि १० र १२, १८,१९ र २० वडाको मत गणना सकिएको छ । गन्न बाँकि ११,१३,१४,१५,१६ र १७ वडाको मत छ । तर मतगणना भैरहेको स्थानमा पनि हर्कले अप्रत्यासित मत बटुलिरहेका छन् । मतगणनाको रोजक प्रसंग के छ भने एमाले र कांग्रेसले जितेका वडामा समेत मेयरका उम्मेदवारभन्दा दोब्बर मत हर्कले ल्याउने गरेका छन् । मतगणनाको प्रारम्भिक नजिताले हर्क विजय नजिक पुगेको संकेत गरिरहेको छ । धरानमा २, ४, ५, ७, ८, १०, १२, १९ वडा एमालेले जितेको छ । एमालेले वडा अध्यक्षमा जितेका वडामा समेत हर्कले बढी मत प्राप्त गरेपछि मेयरकी प्रत्यासी तेस्रो स्थानमा झरेकी छन् । कांग्रेसले १, ३,९, १८, २० वडा जितेको छ । कांग्रेसले जितेका वडामा मात्र मेयरका प्रत्यासी राईले बढी मत प्राप्त गरेका छन् । धरान ६ मा कांग्रेसका बागी उम्मेदवार भुपेन्द्र भट्टराई वडाअध्यक्ष र अन्य सदस्य एमालेले जितेका छन् । यी वडामा पनि हर्कलाई राम्रो मत प्राप्त भएको छ। मत परिणाम स्वतन्त्रको पक्षमा गएपछि कांग्रेस एमालेले कमजोर उम्मेदवार उठाएको बताउन थालेका छन् । धरानको मतगणनास्थलमा भेटिएका एमालेका पोलिटब्युरो सदस्य हिक्मत कार्कीले पनि पार्टीले कमजोर उम्मेदवारलाई टिकट दिएका कारण धरानको मत परिणाम अप्रत्यासित आएको बताए । को हुन् हर्क साम्पाङ? हर्क साम्पाङ धरानमा सर्दु जलाधार बचाउ आन्दोलन, खानेपानी आन्दोलन र भ्रष्टाचार विरुद्ध आन्दोलनका अभियन्ता हुन् । धरानमा खानेपानी आयोजनामा चरम भ्रष्टाचार भएको भन्दै धरानमा आन्दोलन चर्काए । धरानवासीले खानेपानी खान नपाए पश्चात पानी माग्दै आन्दोलनको अगुवाई गरे । हर्कलाई धरानमा भ्रष्टाचार विरुद्धको अभियान्ताका रुपमा चिनिन्छ । चुनावमा मेयरमा स्वतन्त्र उम्मेदवारी दिएका उनले आफूले चुनाव जिते सप्तकोसीबाट पानी ल्याएर धरानवासीलाई खुवाउने प्रतिबद्धता जनाएका छन् । धरानमा पानी खान नपाएर दिक्क बनेका सर्वसाधारणले हर्कलाई भोट दिएको बुझिएको छ । हर्कले भने धरानमा कांग्रेस एमालेका नेताहरुको खराव प्रवृत्तिका कारण धराने जनताले दिक्क भएर आफूलाई मत दिएको बताए । उनले आफू मेयरमा निर्वाचित भए कुर्सीमा समेत नबस्ने र भुईंमा बसेर जनताको सेवा गर्ने बताएका छन् । 'मत गणनाको परिणम हेर्दा मैले अग्रता लिएको छु , गन्न बाँकी वडामा पनि मेरै पकड छ', उनले भने। उनले मेयरमा विजयी बनेपछि सबैलाई मिलाएर धरानको मुहार फेर्न र यहाँको भ्रष्टाचार अन्त्य गर्ने बताए ।"
नेपालगन्जको नगरप्रमुखमा सत्ता गठबन्धनका उम्मेदवार प्रशान्त विष्ट विजयी,नेपालगन्ज : नेपालगन्ज उपमहानगरपालिकाको नगर प्रमुखमा पाँच दलीय गठबन्धनका साझा उम्मेदवार नेपाली कांग्रेसका प्रशान्त विष्ट ११ हजार ७८५ मतान्तरले विजयी भएका छन्। शुक्रबार बिहान सम्पन्न मत गणनाको परिणामअनुसार निकतम् प्रतिद्वन्द्वी नेकपा एमालेका पशुपति दयाल मिश्रले पाएको कूल मत ११ हजार ६७५ मतभन्दा विष्टको मतान्तर मात्रै ११० बढी छ। विष्टले २३ हजार ४६० मत ल्याएर जित हासिल गरेका छन् । तेस्रो स्थानमा राष्ट्रिय प्रजातन्त्र पार्टीका नन्दलाल वैश्यले ७ हजार ५९८ मत मात्र ल्याएका छन् । उपप्रमुखमा पनि गठबन्धनका साझा उम्मेदवार जनता समाजवादी पार्टीका कमरुद्दिन राई ७ हजार ३५ मतान्तरले विजयी भएका छन् । राईले १८ हजा। ९५० र एमालेकी शान्तिदेवी ढकालको १० हजार ९१५ मत ल्याएका छन् । राप्रपाका विन्दु चर्ती मगर १० हजार १३५ मत ल्याएर तेस्रो स्थानमा आइन् ।
कांग्रेस जिल्ला सभापतिलाई हराउँदै धनगढीमाईमा एमाले विजयी,"सिरहा : सिरहाको धनगढीमाई नगरपालिकाको मेयर पदमा नेकपा एमालेका शिवशंकर महतो विजयी भएका छन्। उनले नेपाली कांग्रेसका जिल्ला सभापति तथा संविधानसभा सदस्य रामचन्द्र यादवलाई १५५ मतले पराजित गरेको हुन्। यादव कांग्रेसमा प्रभावशाली नेता मानिन्छन्। उनी गाउँविकास अध्यक्ष हुँदै कांग्रेस क्षेत्रीय सभापति, जिल्ला उपभापति, दुई कार्यकाल सभापति र ०७० मा संविधान सदस्यमा निर्वाचित भएका थिए। ठूलो नेताले नगरपालिकामा अधिकतर वडा जितेर पनि मेयरमा हारेपछि जिल्लाभरि अहिले चर्चाको विषय बनिरहेको छ। निर्वाचित भएका महतोले ७०५६ मत ल्याएका छन् भने निकटतम प्रतिद्वन्द्वी यादवले ६९०१ मत ल्याएका हुन्। निर्वतमान मेयर हरिनारायण चौधरी तेस्रो स्थानमा पुगेको छन्। उनले ४३६९ मत प्राप्त गरेको हुन्। जनता समाजवादी पार्टी (जसपा) र नेकपा एकीकृत समाजवादी गठबन्धनबाट मेयर पदका उम्मेदवार भएका उतरबहादुर जर्घामगरले ९३८ मत ल्याएका हुन्। उपमेयरमा नेपाली कांग्रेसकी संगीता कुमारी चौधरी निर्वाचित भएकी छन्। उनी एमालेकी उम्मेदवार शोभा बरालसँग २३५ मतान्तरले विजयी भएकोी हुन्। चौधरीले ६६१३ र बराल ६३७८ मत ल्याएकी हुन्। निर्वतमान उपमेयर फुलकुमारी श्रेष्ठले ४३१४ मत प्राप्त गरेकी छन्। जनता समाजवादी पार्टी (जसपा) र नेकपा एकीकृत समाजवादी गठबन्धनबाट उपमेयर पदका उम्मेदवार भएका संजीवकुमार यादवले २०७९ मत ल्याएका हुन्। १४ वडामध्ये ६ वटामा कांग्रेस, ३ वडामा माओवादी केन्द्र, २ वडामा एमाले, १ वडामा एकीकृत समाजवादी, १ वटामा जनमत पार्टी, १ वटामा जनता समाजवादी विजयी भएका हुन्। वडा नं १ मा सुर्यनारायण यादव (कांग्रेस), २ मा हमिद मियाँ (कांग्रेस), ३ मा विरेन्द्र कुमार साह (माओवादी), ४ मा ओमप्रकाश यादव (कांग्रेस), ५ मा रामजतन कामैत (कांग्रेस), ६ भगलु महतो (एकीकृत समाजवादी), ७ मा विजय कुमार महतो (जसपा), ८ मा रामभरोस महतो (जनमत), ९ मा प्रकाश योन्जन (माओवादी), १० मा सरोज कुमार महतो (कांग्रेस), ११ मा अशोक कुमार श्रेष्ठ (एमाले), १२ मा जयप्रकाश ठाकुर (एमाले), १३ मा सुर्यमान तामाङ्ग (माओवादी), १४ अमित ठकुरी (कांग्रेस) निर्वाचित भएका छन्।"
कागेश्वरी मनोहरा नगर प्रमुखमा कांग्रेस र उपप्रमुखमा एमाले विजयी,"काठमाडौं : कागेश्वरी मनोहरा नगरपालिका प्रमुखमा कांग्रेस र उपप्रमुखमा एमाले विजयी भएको छ। नेपाल कम्युनिष्ट पार्टी (एमाले)का रामशरण ढुंगानालाई पराजित गर्दै उपेन्द्र कार्की नगरप्रमुखमा निर्वाचित भएका हुन्। कार्कीले ११ हजार ३२२ मत ल्याउँदा उनको प्रतिद्वन्द्वी ढुंगानाले ८ हजार २६३ मत ल्याए। उपप्रमुखमा नेपाल कम्युनिष्ट पार्टी (माओवादी केन्द्र)का भोला चापागाई पराजित गर्दै एमालेकी शान्ता थापा विजयी भएकी हुन्। थापाले ९ हजार ९७५ मत प्राप्त उनको निकटतम् प्रतिद्वन्द्वी चापागाई ५ हजार ४२२ मत मात्र प्राप्त गरे। नगरपालिकामा कांग्रेस र माओवादीले गठबन्धन गरेका थिए। कागेश्वरी मनोहरा नगरपालिकामा ५ वडा नेपाली कांग्रेस, ३ वडा एमाले र १ वडा एकीकृत समाजवादीले जितेको छ। कोको बने वडा अध्यक्ष ? वडा नम्बर १  मकुन्द प्रसाद गजुरेल (एमाले)वडा नम्बर २ सुरज खड्का (नेपाली कांग्रेस) वडा नम्बर ३  राममणी पुडासैनी (एमाले)वडा नम्बर ४  विजय श्रेष्ठ (धन) (एमाले)वडा नम्बर ५  शंकर पाण्डे (नेपाली काँग्रेस )वडा नम्बर ६प्रकाश फुयाल (एकिकृत समाजवादी)वडा नम्बर ७  भिमसेन थापा (नेपाली कांग्रेस )वडा नम्बर ८  हरिभक्त पुडासैनी (नेपाली कांग्रेस )वडा नम्बर ९  अनिल थापा (नेपाली कांग्रेस )"
"धनगढी उपमहानगरमा स्वतन्त्र उम्मेदवार हमालले कटाए १९ हजार मत, गठबन्धन दोब्बर मतले पछाडि",धनगढी : धनगढी उपमहानगरपालिकाको मेयरमा स्वतन्त्र उम्मेदवार गोपाल हमालले अग्रता कायमै राखेका छन्। शुक्रबार बिहान ७ बजेसम्म ४२ हजार २३० मत गणना हुँदा हमालले १९ हजार १४७ मत प्राप्त गरेका छन्। निकटम प्रतिद्वन्द्वी कांग्रेसका नृपबहादुर ओडले ९ हजार ५५७ मत प्राप्त गरेका छन्। हमाल ओडभन्दा ९ हजार ५९० मतले अगाडि छन्। उनले सत्तारुढ गठबन्धनलाई टक्कर दिएका छन्। यता एमालेका रणबहादुर चन्दले ४ हजार ६६४ मत प्राप्त गरेका छन्। उपमेयरमा माओवादी केन्द्रकी शान्ति अधिकारी क्षेत्रीले ८ हजार ८१५ मत प्राप्त गरेर अग्रता लिइरहेकी छन्। एमालेकी कन्दकला रानाले ८ हजार १४१ मत प्राप्त गरेकी छन्। स्वतन्त्र उम्मेदवार प्रभाकर भण्डारीले ५ हजार ३६ मत प्राप्त गरेर तेस्रो स्थानमा छन्।
भरतपुरमा रेणुले २० हजार मत ल्याउँदा जगन्नाथले ८ हजार नजिक,चितवन : भरतपुर महानगरपालिकाको मेयरमा सत्ता गठबन्धनकी साझा उम्मेदवार रेणु दाहाल २० हजार मत कटाएकी छन्। शुक्रबार बिहानसम्ममा दाहालले २० हजार ५५७ मत कटाएकी हुन्। भरतपुरमा माओवादी केन्द्रकी रेणुलाई सत्ता गठबन्धनले टिकट दिएपछि स्वतन्त्र उम्मेदवार बनेका जगन्नाथ पौडेलले ७ हजार ९०२ मत ल्याएका छन्। दाहालको निकटतम् प्रतिस्पर्धी एमालेका विजय सुवेदीले १७ हजार २७३ मत ल्याएका छन्। ५४ हजार २४४ गणना हुँदा रेणुले ३ हजार २८४ मतको अग्रता कायम गरेकी छन्। उपमेयरतर्फ कांग्रेसका चित्रसेन अधिकारीले अग्रता लिइरहेका छन्। उनले २३ हजार १९ मत पाउँदा प्रतिद्वन्द्वी राप्रपाकी हिमला गुरुङले १३ हजार ७१३ मत प्राप्त गरेकी छन्।
सप्तरीको कञ्चनरुप नगरपालिकामा कांग्रेस विजयी,"राजविराज : कञ्चनरुप नगरपालिकाको नगर प्रमुख र उपप्रमुखमा नेपाली कांग्रेस विजयी भएको छ। नगर प्रमुखमा नेपाली कांग्रेसका ललनप्रसाद गुप्ता र उपप्रमुखमा मुनाकुमारी पोखरेल विजयी भएको निर्वाचन अधिकृतको कार्यालय कञ्चनरुपले जनाएको छ। नगर प्रमुखमा निर्वाचित गुप्ताले ७ हजार ८८९ मत प्राप्त गरेका छन्। निकटतम् प्रतिद्वन्द्वी जसपाका भोलाकुमार पासवानले ५ हजार ७०४ मत ल्याएका छन् भने नेकपा (एमाले)का कलिम मियाँले ५ हजार २०५ मत प्राप्त गरेका छन्। गत स्थानीय तहको निर्वाचनमा एमालेका बसन्त मिश्र नगर प्रमुख र कांग्रेसकी निरु पोखरेल उपप्रमुखमा निर्वाचित भएकी थिइन्। उक्त निर्वाचनमा एमालेका मिश्रले हाल निर्वाचित गुप्तालाई ८६६ मत अन्तरले पराजित गरेका थिए। कुल १२ वडा रहेको कञ्चनरुप नगरपालिकामा कांग्रेसले वडा नम्बर २, ४, ५, ७ र ८, एमालेले ३, ६, ११, १२, जसपाले १, ९ र १० मा वडा अध्यक्षको पद हासिल गरेको छ। १२ वटा वडा रहेको कञ्चनरुपमा १२ वटा वडाको मत परिणाम आउँदा एमालेले ४, काङ्ग्रेसले ५ र जसपाले ३ वटा वडामा जित हासिल गरेको छ। कञ्चनरुप नगरपालिका वडा नम्बर १ मा रब्बान खाँ, २ मा मेहदी हुसेन, ३ मा गुलटेन चौधरी, ४ मा जोगेन्द्र पासवान, ५ मा कैलाशकुमार साह, ६ मा बच्चुलाल चौधरी, ७ मा समानन्द चौधरी, ८ मा कृष्णप्रसाद साह, ९ मा रामसुन्दर यादव, १० मा दामोदर खड्गा, ११ मा ललित गोजेवार र वडा नम्बर १२ मा देवी बहादुर खत्री विजयी भएका छन्।"
महिलालाई जित्नै गाह्रो,"महिलाले टिकट पाउनै गाह्रो, पाए जित्नै गाह्रो। यस्तै अवस्था भोग्दैछन्, स्थानीय तहमा उम्मेदवार बनेका अधिकांस महिला। फाट्टफुट्ट पालिका प्रमुखमा उम्मेदवार बन्न पाएका महिलाहरूलाई चुनाव जिन्त गाह्रो भएसँगै स्थानीय सरकारमा महिलाको संख्या घट्ने देखिन्छ। ११ उपमहानगरपालिकामध्ये बाराको जितपुर सिमरामा एमालेले सरस्वती चौधरीलाई मेयरको टिकट दिएको थियो तर उनी गठबन्धनका तर्फबाट माओवादी केन्द्रका उम्मेदवार राजन पौडेलसँग पराजित भएकी छन्। चौधरीले १७ हजार ७७९ मत ल्याएकी छन् भने पौडेल १८ हजार ७४३ मत ल्याएर विजय भएका छन्। जितपुर सिमराको उपप्रमुखमा भने एमालेकै उम्मेदवार भोलीप्रसाद अधिकारी विजयी भए। काठमाडौंको टोखा नगरपालिकामा रजनी थापा मेयरको उम्मेदवार थिइन्। गठबन्धनका तर्फबाट उम्मेदवार बनेकी थापा झिनो मतले पराजित भइन्। उनलाई एमालेका प्रकाश अधिकारीले पराजित गरे। अधिकारीले १० हजार ३४० मत ल्याएका छन्। रजनीको १० हजार १६६ मत छ। २०७४ सालको निर्वाचनमा थापा उपमेयरमा उठेकी थिइन्। त्यसबेला उनको पराजय भएको थियो। भक्तपुरको चाँगुनारायण नगरपालिकामा एमालेकी बीना बाँस्तोलाले ठूलो कसरतपछि मेयरको टिकट पाइन्। तर, गठबन्धनको तर्फबाट कांग्रेसका जीवन खत्रीसँग थोरै मतले पराजित भइन्। खत्रीले ९ हजार ५५० मत ल्याएर जिते। उनीसँग पराजित बाँस्तोलाले ९ हजार १६० मत ल्याइन्। काठमाडौं महानगरपालिकामा गठबन्धनको तर्फबाट कांग्रेसकी सिर्जना सिंहले मेयरको टिकट पाएकी छन्। देशभर गठबन्धनले चुनाव जित्दा कांग्रेसका नेता प्रकाशमान सिंहकी श्रीमती सिंहले तेस्रो स्थानमा छन्। काठमाडौंको मेयरमा सिंहभन्दा तीन दोब्बर बढी मत स्वतन्त्र उम्मेदवार बालेन साहले पाएका छन्। एमालेका उम्मेदवार केशव स्थापितको मत पनि सिंहको भन्दा बढी छ। बाँकेको डुडुवा गाउँपालिकामा एमालेले सरोजकुमारी यादवलाई उठायो। तर, उनी पनि पराजित भइन्। जनकपुरधामको नगरप्रमुखका लागि तराई मधेश लोकतान्त्रिक पार्टीले उम्मेदवार बनाएको थियो, विभा ठाकुर। जनमत पार्टीबाट अनिता साह पनि प्रमुखको उम्मेदवार छिन्। तर, मतगणनामा दुवैजना निकै पछाडि छन्। सत्ता गठबन्धनले उपप्रमुखमा समेत महिलालाई उम्मेदवार बनाएन। गठबन्धनका उपप्रमुखका उम्मेदवार किशोरी साह नै हालसम्म अगाडि छन्। एमालेबाट उपप्रमुखमा उम्मेदवार बनेकी रुना झा र लोकतान्त्रिक समाजवादी पार्टीकी रीता झा पनि हालसम्मको मत परिणाममा निकै पछि छन्। महिलालाई न त जनताले पत्याए, न त पार्टीले नै, विभा ठाकुर भन्छिन्, यो दुर्भाग्य हो। चुनावमा मनि र मसल को प्रयोगका कारण महिलालाई चुनाव जित्न गाह्रो भएको उनले बताइन्। महिलाले करोडौं खर्चेर मत किन्ने र भोजभतेर गर्न नसकेकै कारण उनीहरूलाई चुनाव जित्न गाह्रो छ, उनले भनिन्। सप्तरीको राजविराज नगरपालिकामा जनमत पार्टीबाट ममता झा नगरप्रमुख र साधना दास उपप्रमुखमा उम्मेदवार छन्। तर, हालसम्मको मतगणनामा दुवैै निकै पछि छन्। सप्तकोसी नगरपालिका प्रमुखमा जनमत पार्टीबाट उम्मेदवार बनेकी प्रियंका कुमारी सन्तलाई जमानत जोगाउन पनि गाह्रै छ। सर्लाहीकै गोडैता नगरपालिकामा पनि माओवादी केन्द्रबाट नगरप्रमुख पदका लागि अनितादेवी राय उम्मेदवार भएकी थिइन। तर, उनको जित्न सम्भव भएन। महिला मतदाताको भोट निर्वाचनमा निर्णायक हुँदै आएको छ, नेतृ मोनिका सिंह भन्छिन्, महिला मतदाताहरू नै महिलालाई मत दिँदैनन्। यो दुःखको कुरा हो। आफ्नै मेहनत र आत्मविश्वासका साथ निर्वाचनमा उत्रिएका संघर्षशील महिलालाई चुनाव जित्न कठिन हुने गरेको सिंह बताउँछिन्। २०७४ सालको स्थानीय तह निर्वाचनमा निर्वाचित ३५ हजार ४१ जनप्रतिनिधिमध्ये १४ हजार ३ सय ५३ अर्थात् ४० प्रतिशत महिला निर्वाचित भएका थिए। जसमध्ये १८ महिला मात्रै स्थानीय निकायको प्रमुखमा निर्वाचित भएका थिए। त्यतिबेला मधेसका १३६ स्थानीय तहमध्ये रौतहटको मौलापुर नगरपालिकामा मात्रै रीना कुमारी साहलगायत थोरै मात्रै महिला प्रमुखमा निर्वाचित भएकी थिइन्। मकवानपुरमा धेरै महिला उम्मेदवारहरूले हार ब्यहोर्नुपरेको छ। बकैया गाउँपालिकामा नेकपा एमालेबाट अध्यक्षका उम्मेदवार सरला बोलेखे गठबन्धन दल कांग्रेसका अध्यक्ष उम्मेदवार धर्मराज लामिछासँग भारी मत अन्तरले पराजित भइन्। भीमफेदी गाउँपालिकामा गठबन्धन दलका उम्मेदवारसँग नेकपा एमालीकी पार्वती राना उपाध्यक्षमा १६ मतले पराजित भइन्। कांग्रेसका सञ्जीव श्रेष्ठले ५ हजार ३१५ मत प्राप्त गर्दा निकटतम प्रतिस्पर्धी रानाले ५ हजार २९९ मत प्राप्त गरिन्। कैलाश गाउँपालिकाको उपाध्यक्षमा सुकुमाया थिङ पराजित भइन्। यसअघि पनि एमालेबाट गाउँपालिका उपाध्यक्ष रहेकी उनी माओवादी केन्द्रका बालकुमार मल्लसँग १५१ मतले पराजित भएकी हुन्। मनहरी गाउँपालिकामा एकीकृत समाजवादीकी मनिला विष्टले जम्मा २ हजार ४१ मत प्राप्त गरेकी छन्। उनी यसअघि एमालेबाट गाउँपालिका उपाध्यक्ष निर्वाचित भएकी थिइन्। हालसम्म मकवानपुरमा ३ जना महिला मात्र पालिका नेतृत्वमा निर्वाचित भएका छन्। दैलेखका २ स्थानीय तहको अध्यक्ष र उपाध्यक्षमा महिलाविहीन भएका छन्। नौमूले गाउँपालिका र ठाटीकाँध गाउँपालिकाको अध्यक्ष र उपाध्यक्ष दुवै पद महिलाविहीन भएका हुन्। नौमूलेमा माओवादी केन्द्र र एकीकृत समाजवादीबीच चुनावी तालमेल भएको थियो। माओवादीले अध्यक्ष र एकीकृत समाजवादीले उपाध्यक्ष पाउने गरी पद बाडफाँट गरे। दुवैले पुरुष उम्मेदवार उठाए। माओवादीका छविराम सुवेदी अध्यक्ष र समाजवादीका गंगाबहादुर शाही उपाध्यक्षमा निर्वाचित भए। ठाटीकाँध कांग्रेसबाट रक्षबहादुर शाह र उपाध्यक्षमा एमालेबाट देवीराम बडुवाल निर्वाचित भएका छन्। दैलेखको भैरवी गाउँपालिकाको अध्यक्ष र उपाध्यक्ष पदमा महिला उम्मेदवार निर्वाचित भएका छन्। गाउँपालिकामा अध्यक्ष र उपाध्यक्षमा कांग्रेसका उम्मेदवार निर्वाचित भए। अध्यक्षमा कांग्रेसकी रीता शाही निर्वाचित भएकी छन्। उनले ३९७६ मत प्राप्त गरेको निर्वाचन अधिकृतको कार्यालयले जनाएको छ। शाही कांग्रेस दैलेखको उपसभापति हुन्। २०७४ को स्थानीय निर्वाचनमा भैरवी गाउँपालिका३ को वडाध्यक्षमा निर्वाचित देवी भण्डारी अहिले उपाध्यक्षमा निर्वाचित भएकी छन्। कांग्रेसबाट उपाध्यक्षमा निर्वाचित भण्डारी २०७४ को स्थानीय निर्वाचनमा निर्वाचित हुने दैलेखको ९० वडामै एक्लो हुन्। उनी ३३७४ मतसहित गाउँपालिकाको उपाध्यक्षमा निर्वाचित भएकी हुन्। निकटतम प्रतिद्वन्द्वी एमालेका पदमकुमारी बिष्टले ३२२७ मत पाइन्। बिस्ट २०७४ को निर्वाचनमा एमालेबाट उपाध्यक्षमा निर्वाचित भएकी थिइन्। यो गाउँपालिकामा चारवटा वडामा एमाले, दुईवटामा कांग्रेस र १ वटामा स्वतन्त्र उम्मेदवार वडाध्यक्षमा निर्वाचित भएका छन्। सुरेन्द्र काफ्लेकाठमाडौं, मनिका झाजनकपुरधाम, कृष्ण सारु मगरमकवानपुर, हिक्मतबहादुर नेपालीदैलेख"
पञ्चदेवल विनायक नगरपालिका प्रमुखमा अम्बिका चलाउने निर्वाचित,"अछाम : पञ्चदेवल बिनायक नगरपालिकामा नेपाली कांग्रेसका उम्मेदवार अम्बिका चलाउने विजयी भएकी छन्। जिल्लाको १० पालिकामध्ये एक पालिका प्रमुखमा महिला उम्मेदवार विजयी भएकी छन्। त्यसैगरी एमालेका नन्दबहादुर कडायतले २ हजार ६९७ मत पाएका छन्। समाजवादीका योगेन्द्रबहादुर बिष्टले ६९२ मत रस्वतन्त्र गायक टंक तिमिल्सैनाले १५४ मत पाएका छन्। कक्षा ८ मा पढ्दै गर्दा १४ वर्षको उमेरमा चलाउनेले नेबि संघबाट राजनीति थालेकी हुन्। उनी २०६३ मा नेबिसङ जिल्ला सदस्य बनेकी थिइन्। चलाउने ०६५ मा पन्चदेवलक्याम्पसको स्ववियु सभापतिमा निर्वाचित भएकी थिइन्। उनी पार्टीको १२ औं र १३ औं जिल्ला अधिवेसनबाट महासमिति सदस्यमा र ०७८ मा पार्टीको सुदूरपश्चिम प्रदेशको सहमहामत्रीमा विजयी भइन्। नगरपालिकाको उपप्रमुखमा कांग्रेसका हर्कबहादुर रावल ४ हजार १८८ मतसहित विजयी भएका छन्। रावलका निकटतम प्रतिद्वन्द्वी माओवादीका रिता रावलले २ जार ६१८ मत प्राप्त गरिन्। एमालेका राजु सञ्ज्यालले १ हजार २ मत प्राप्त गरेका छन्। ९ वडा रहेको पञ्चदेवलमा ६ कांग्रेस, १ नेकपा एमाले, १ समाजवादी र १ माओवादीले जितेका छन्। वडा नं १ मा कांग्रेसका दुर्गाप्रसाद तिमिल्सैना, वडा नं २ मा समाजवादीका कृपाबहादुर धामी , वडा नं ३ मा एमालेका बजिर शाही , वडा नं ४ मा कांग्रेसका हर्कबहादुर बडुवाल, वडा नं ५ मा माओवादी केन्द्रका हेमबहादुर शाही , वडा नं ६ मा काग्रेसका कमल रावल, वडा नं ७ कांग्रेसका सुरत रावल , वडा नं ८ मा कांग्रेसका छत्रबहादुर शाही र वडा नं ९ मा कांग्रेसका रामप्रसाद जैसीले जितेका छन्।"
सशस्त्रका एआईजी पौडेललाई दर्ज्यानी चिन्ह प्रदान,"काठमाडौं : सशस्त्र प्रहरी महानिरीक्षक राजु अर्यालले शुक्रबार मन्त्रिपरिषद्को बैठकबाट एआईजीमा बढुवा भएका डीआईजी नारायणदत्त पौडेललाई दर्जयानी चिन्ह प्रदान गरेका छन्। सशस्त्र मुख्यालय हल्चोकमा आयोजित विशेष समारोहमा एआईजी पौडेललाई दर्ज्यानी चिन्हबाट सुशोभित गरिएको हो। समारोहलाई सम्बोधन गर्दै आईजीपी अर्यालले पौडेललाई कार्य सफलताको शुभकामना दिए। फौजमा चेनअफ कमाण्ड तथा अनुशासनको महत्वमाथि जोड दिँदै अर्यालले राष्ट्रसेवक सशस्त्र प्रहरीहरुको बृहत्तर हितका लागि निर्णय गरि केही सुधारका कार्यहरुको सुरुवात गरि सकिएको उल्लेख गरे। उनले अधिकृत तहका कर्मचारीहरुले जिम्मेवारी निर्वाहको क्रममा मातहतकालाई कुशल नेतृत्व र उच्च हौसला प्रदान गर्दै राज्यप्रदत्त जिम्मेवारी निर्वाहमा लाग्न सकल दर्जालाई निर्देशन दिए। अर्यालले आफ्नो लागि सकल दर्जाका सशस्त्र प्रहरी कर्मचारीहरु सबै समान रहेको उल्लेख गर्दै फौजी संस्कार निर्माण गरी आवश्यकता अनुरुपको नीति नियम तर्जुमा गर्दै सामुहिक नेतृत्व र सामुहिक निर्णयकासाथ संगठनलाई अगाडि बढाइने स्पष्ट पारे। उनले फौजी संस्कारको बर्खिलाप र गैह्र व्यावसायिक क्रियाकलापमा संलग्न हुनेलाई कारवाहीको दायरामा ल्याइने बताउँदै सकल दर्जाको सरुवा तथा बढुवालाई वैज्ञानिक, पारदर्शी र अनुमानयोग्य बनाइने उल्लेख गरे।"
चितवनमा हावाहुरीबाट तीन जनाको मृत्यु,चितवन : जिल्लामा साँझ पख आएको हावाहुरीका कारण अटोरिक्सामा सवार तीनको मृत्यु भएको छ भने एक जना घाइते भएका छन्। फरकफरक ठाउँमा भएको दुर्घटनामा परी तीनको मृत्यु भएको हो। भरतपुरबाट भोजाडतर्फ जाँदै गरेको अटोरिक्सामा सवार दुईको भोजाडमा मृत्यु भएको हो भने भरतपुरबाटै भोजाडतर्फ जाँदै गरेको अर्को अटोमा सवार एकको बर्सेनीमा मृत्यु भएको जिल्ला प्रहरी कार्यालयले जनाएको छ। कार्यालयका सूचना अधिकारी नरहरि अधिकारीका अनुसार अटोमा सवार एक जना घाइते भएका छन्। रुख ढल्दा अटोमा लागि दुर्घटना भएको उनले बताए। घाइतेको उद्धार गरी उपचारका लागि अस्पताल ल्याइएको छ। उनकाअनुसार हावाहुरीका कारण जिल्लाको विभिन्न स्थानमा रुखहरु ढल्ने र पोलहरु ढल्ने गरेका कारण भित्री तथा राजमार्गका सडक अवरुद्ध भएका छन्। घटनाको विस्तृत विवरण आउन बाँकी रहेको उनले बताए। रासस
"चितवनमा भीषण हावाहुरी, रुखले किचेर तीन जनाको मृत्यु, पोल ढाल्दा विद्युत अवरुद्ध (फोटो फिचर)","चितवन : भीषण हावाहुरीले ढालेको रुखले किचेर तीन जनाको मृत्यु भएको छ। भरतपुरको दुई स्थानमा बाटोमा गुडेको अटोलाई किच्दा अटोमा यात्रा गरेका तीन जनाको मृत्यु भएको हो। चितवन प्रहरीकाअनुसार शुक्रबार साँझ करिब ७ बजे आएको भीषण हावाहुरीले भरतपुर११ भोजाडको जंगलमा पदमपुरबाट भरतपुरतर्फ आउँदै गरेको ना २ ह २२४७ नम्बरको को अटोलाई किच्दा भरतपुर११, लामाटोलका ५० वर्षिय प्रदीपकुमार लामा र सोही अटोमा सवार गोरखा गण्डकी गापा ६ घर भई हाल भरतपुर ७ कटहरचोक बस्ने २८ वर्षिय माया गुरुङको मृत्यु भएको प्रहरीले जनाएको छ। सोही अटोमा सवार वर्ष २० की अबिता गुरुङ र वर्ष ५० की तुलमाया गुरुङ सामान्य घाइते भएका छन्। उनीहरुको पुरानो मेडिकल कलेज भरतपुरमा उपचार भइरहेको छ। त्यस्तै भरतपुर११, बसेनीचोकमा बिशालचोकबाट बसेनीतर्फ आउँदै गरेको ना १ ज ६१४० नम्बरको म्याजिकलाई किच्दा उक्त म्याजिकमा सवार भरतपुर मनपा११ बस्ने वर्ष ४८ को लोकनाथ न्यौपानेको घटनास्थलमै मृत्यु भएको छ। शुक्रबार साँझ आएको हावाहुरीले चितवन र आसपासका क्षेत्रमा ठूलो नोक्सानी पुगेको जिल्ला प्रहरी कार्यालयका प्रवक्ता डीएसपी नरहरी अधिकारीले बताए। हावा हुरीको कारण विभिन्न स्थानमा रुख ढलेर सडक अवरुद्ध भएको थियो। नारायणी नदीको पुलमा ट्रक नै पल्टाएको थियो। पुलको वारका अडिएको कारण ट्रक नदिमा खस्न भने पाएन। पुलमा रहेको बिजुलीको पोल ढालेको छ। बिजुलीको पोल ढल्दा जिल्लाका अधिकांश स्थानमा विद्यत अवरुद्ध भएको छ। भरतपुर अस्पतालको पार्किङमा रहेका स्कुटर र मोटरसाइकलमा क्षति पुगेको छ। कृष्णपुरमा रहेको मिनि रंगशालाको पर्खाल भत्केर क्षति पुगेको छ। भीषण हावाहुरीले नारायणी नदीको पुलमा रहेका बिजुलीका सबै पोल भाँचिएका छन्। सबै पोल नारायणी नदीतर्फ झुन्डिएको छ। चितवन र नवलपरासी दुबैतर्फको विद्युत् आपूर्ति बन्द छ।"
निर्वाचनमा ३२८ आपराधिक घटना,"काठमाडौं : स्थानीय तह निर्वाचनको समयमा देशभर ३ सय २८ वटा आपराधिक घटना भएका छन्। सबै घटना निर्वाचन केन्द्रित भएको प्रहरीले जनाएको छ। नेपाल प्रहरीका प्रवक्ता विष्णुकुमार केसीका अनुसार निर्वाचन बिथोल्न लागि पर्ने समूह र व्यक्तिलाई घटनाको प्रकृति हेरेर मुद्दासमेत चलाइएको छ। वैशाख ११ देखि ३० सम्ममा सबैभन्दा धेरै राजनीतिक झडप भएको र बाँकी समय उच्छृङ्खल गतिविधि, वादविवाद र तोडफोडका घटना भएको प्रहरीले उल्लेख गरेको छ। प्रहरीको तथ्यांकअनुसार सबैभन्दा बढी ७४ वटा राजनीतिक झडप भएका छन्। व्यक्तिगत र राजनीतिक झडपमा परी २७ जना म्यादी प्रहरी घाइते भएका छन्। निर्वाचनका समयमा झडपका घटना धेरै भए। २७ वटा व्यक्तिगत झडपसमेत हुँदा उम्मेदवार पनि घाइते हुने अवस्था आयो, प्रहरी प्रवक्ता केसीले भने, देशभर निर्वाचन विरोधी गतिविधि २५ वटा भएका थिए। शंकास्पद वस्तु फेला पर्ने क्रम पनि यो समयमा बढी भए। प्रहरीका अनुसार यो अवधिमा १७ वटा उच्छृङ्खल गतिविधि हुनुको साथै १५ वटा तोडफोड र १२ वटा वादविवादका घटना भएका छन्। विभिन्न घटनामा १० जना उम्मेदवार घाइते भएका थिए भने १० वटा शंकास्पद वस्तु फेला परेको प्रहरीको तथ्यांकमा उल्लेख छ। विभिन्न घटनामा ७ वटा मुद्दा चल्ने अपराध भएको र मुद्दा प्रक्रिया अघि बढेको प्रहरीले जनाएको छ।"
