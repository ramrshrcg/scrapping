शीर्षक,विवरण
"डेंगु संक्रमितको संख्या ६७०७ पुग्यो, २ को मृत्यु","काठमाडौंः दैनिक डेंगु संक्रमितको संख्या बढ्दो क्रममा रहेको छ । स्वास्थ्य तथा जनसंख्या मन्त्रालयका अनुसार गत साउनदेखि हालसम्म ६ हजार ७०७ जनामा डेंगु संक्रमण देखिएको छ । सबैभन्दा धेरै वागमती प्रदेशमा ५ हजार ६६ जनामा डेंगु संक्रमण देखिएको हो। यस्तै, लुम्बिनीमा ९३३, प्रदेश १ मा २५६, सुदूरपश्चिममा १६१, गण्डकीमा १२८, मधेश प्रदेशमा ११९, कर्णालीमा ४४ जनामा संक्रमण देखिएको छ । संक्रमितमध्ये दुईजनाको मृत्यु भएको स्वास्थ्य मन्त्रालयले जनाएको छ । नेपालमा पहिलो पटक २०६१ मा डेंगुका बिरामी देखिएका थिए। हालसम्म देशभरका ७५ जिल्लामा डेंगु फैलिएको स्वास्थ्य मन्त्रालयले जनाएको छ। स्वास्थ्य सेवा विभागअन्तर्गत इपीडीमीयोलोजी तथा रोग नियन्त्रण महाशाखाका निर्देशक डाचुमनलाल दासले डेंगु रोकथामका लागि केस सर्भिलेन्स भइरहेको बताए । उनले अन्नपूर्णसँग भने, हामीले लार्भा खोज र नष्ट गर अभियान अघि बढाएका छौं । यस्तै डेंगु हुन नदिन सचेतनाका कार्यक्रमलाई पनि निरन्तरता दिएका छौं । सरकारले डेंगु रोग सार्ने लामखुट्टेको लार्भा खोज र नष्ट गरको अभियानलाई तीव्र बनाउने भएको छ । सरकारका मुख्य सचिव शंकरदास बैरागीको अध्यक्षतामा बुधबार बसेको बैठकले डेंगु रोग रोकथामका लागि सचेतनामूलक कार्यक्रम गर्ने निर्णय गरेको हो । बैठकले रोग रोकथाम तथा नियन्त्रणका लागि यथाशिघ्र मोबाइल रिङटोन बनाइ प्रचार प्रसार गर्ने व्यवस्था मिलाउने निर्णय गरेको थियो । चिकित्सकहरुका अनुसार डेंगी एडीस एजिप्टीर एडीस एल्बोपिक्टसप्रजातिका लामखुट्टेहरुको टोकाइबाट सर्छ । त्यसैले यसबाट बच्न लामखुट्टेको टोकाइबाट बच्नुपर्छ । लक्षणहरु एक्कासि ज्वरो आउने टाउको, मांसपेशी तथा जोर्नी दुख्ने थकान महसुस हुने वाकवाकी लाग्ने वा बान्ता हुने आफ्नो दैनिकी, खानपान वा अन्य कामकुरामा रुची नलाग्ने लामखुट्टेबाट जोगिने र लामखुट्टे नियन्त्रणका उपाय पूरा बाहुला भएको लुगा लगाउने झुल भित्र मात्र सुत्ने घरको झ्याल ढोकामा लामखुट्टे नछिर्ने जाली हाल्ने घर, कार्यालय, विद्यालय वा सार्वजनिक क्षेत्रमा पानी जम्न नदिने खाल्डाखुल्डी पुर्ने र खानेपानी वा ढल चुहिएको छ भने तत्काल मर्मत गर्ने साझँ र विहान करेशाबारीमा जाँदा, घर बाहिर टहलिँदा, वा पार्कमा जाँदा र बालबालिकालाई लैजाँदा लामखुट्टेले नटोकोस भनेर विशेष सावधानी अपनाउने गमलाको प्लेट, फूल दानी, कुलर आदिको पानी कम्तीमा हप्ताको एक पटक फेर्ने । पानी जम्मा गर्ने भाँडालाई लामखुट्टे छिर्न नसक्ने गरी छोप्ने कसरी बच्ने ? पुरा बाहुला भएको लुगा लगाउने झुल भित्रमात्र सुत्ने घरको झ्याल ढोकामा लामखुट्टे नछिर्ने जाली हाल्ने घर, कार्यालय, विद्यालय वा सार्वजनिक क्षेत्रमा पानी जम्न नदिने खाल्डाखुल्डी पुर्ने र खानेपानी वा ढल चुहिएको छ भने तत्काल मर्मत गर्ने पानी जम्मा गर्ने भाडालाई लामखुट्टे छिर्न नसक्ने गरी छोप्ने साँझ र विहान करेशाबारीमा जाँदा, घर बाहिर टहलिँदा, वा पार्कमा जाँदा, बालबालिकालाई लैजादा लामखुट्टेले नटोकोस भनेर विशेष सावधानी अपनाउने"
बैतडीमा भीरबाट लडेर महिलाको मृत्यु,बैतडी : बैतडीमा घाँस काट्ने क्रममा भीरबाट लडेर एक महिलाको मृत्यु भएको छ। डिलाशैनी गाउँपालिका वडा नं ५ नगराउँकी ५२ वर्षीया गौरा जोशीको बिहीबार बिहान घाँस काट्ने क्रममा भीरबाट लडेर मृत्यु भएको डिलाशैनी गाउँपालिका वडा नं ५ का वडाध्यक्ष यज्ञ भट्टले जानकारी दिए। जोशीको घटनास्थलमै मृत्यु भएको उनले बताए।
घरबाटै स्कुटर चोरी गर्ने पक्राउ,झापा : भद्रपुरमा स्कुटर चोरी गरेको आरोपमा प्रहरीले दुई जनालाई पक्राउ गरेको छ। पक्राउ पर्नेहरूमा भद्रपुर नगरपालिका१० निवासी अन्दाजी ३१ वर्षीय प्रकाश खडका र सोही ठाउँका अन्दाजी २८ वर्षीय विकास राजवंशी रहेको प्रहरीले जनाएको छ। भद्रपुर ७ निवासी प्रज्वल ओझाको घरबाट गएराति मे ११ प ८८७ नम्बरको स्कुटर चोरी भएको थियो। घरबाटै स्कुटर चोरी भएपछि ओझाले आफ्नो स्कुटरको तस्बिर सामाजिक सञ्जाल फेसबुकमा राख्दै चोरी भएको घटना सार्वजनिक गरेका थिए। फेसबुकमा चोरी भएको स्कुटरको फोटो भाइरल भएपछि बिहीबार बिहान साढे १० बजे भद्रपुर ६ स्थित गिरी चोक नजिकै स्थानीय युवाहरूले स्कुटरको पहिचान गर्दै खड्कालाई नियन्त्रणमा लिएको थियो। खडकाले स्कुटर सडकमा डोराउँदै लगिरहेका थिए। स्थानीय युवाहरूले स्कुटरसहित चोरलाई नियन्त्रणमा लिएर वडा प्रहरी कार्यालय भद्रपुरलाई खबर गरेका थिए। त्यसपछि स्थानीयले स्कुटरसँगै चोरलाई प्रहरीलाई जिम्मा लगाए। चोरी आरोपमा पक्राउ परेका खड्काले विकास राजवंशीले मोटरसाइकल दिएको प्रहरी समक्ष बयान दिएपछि प्रहरीले उनलाई पनि पक्राउ गरेको हो। पक्राउ परेका राजवंशीले स्कुटर चोरी घटनामा आफ्नो कुनै संलग्नता नरहेको प्रहरी समक्ष बयान दिँदै आएको छ। पक्राउ परेका दुवैलाई वडा प्रहरी कार्यालयले आवश्यक अनुसन्धानका लागि प्रहरी कार्यालय झापा पठाइसकेको छ। यता प्रहरी कार्यालय झापाका प्रहरी निरीक्षक कैलाश अधिकारीले अहिले घटनाका विषयमा केही भन्न नमिल्ने बताए। घटनाको अनुसन्धान जारी रहेको उनको भनाइ छ।
"सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी","काठमाडौं : राष्ट्रिय क्रिकेट टोलीका कप्तान सन्दीप लामिछानेविरुद्ध पक्राउ पुर्जी जारी भएको छ। बिहीबार काठमाडौं जिल्ला अदालतबाट पक्राउ पुर्जी जारी भएको काठमाडौं प्रहरीले जनाएको छ। लामिछानेउपर प्रहरी वृत्त गौशालामा गत मंगलबार जबरजस्ती करणी मुद्दामा जाहेरी दर्ता भएको छ। 'मुलुकी अपराध (संहिता) ऐन, २०७४ को परिच्छेद१८ को दफा २१९ को जबर्जस्ती करणी गर्न नहुने कसुरमा निज सन्दिप लामिछानेउपर थप अनुसन्धान गर्नका लागि सम्मानित काठमाडौं जिल्ला अदालतबाट पक्राउ पुर्जी जारी भएको छ,' जारी विज्ञप्तिमा भनिएको छ। काठमाडौं उपत्यका प्रहरी कार्यालयका प्रमुख अतिरिक्त महानरीक्षक (एआइजी) रविन्द्र धानुकले काठमाडौं जिल्ला अदालतले सन्दीप लामिछानेविरुद्ध पक्राउ पुर्जी जारी भएको पुष्टि गर्दै लामिछानेलाई पक्राउ गरिने बताए। 'सीपीएल प्रतियोगिताका लागि वेस्ट इन्डिजमा रहेका सन्दीप लामिछाने विमानस्थलबाटै पक्राउ पर्नेछन्। प्रहरीले आवश्यक अनुसन्धान प्रक्रिया त्यसपछि सुरु गर्नेछ,' उनले भने।"
"डेंगु संक्रमितको संख्या ६७०७ पुग्यो, २ को मृत्यु","काठमाडौंः दैनिक डेंगु संक्रमितको संख्या बढ्दो क्रममा रहेको छ । स्वास्थ्य तथा जनसंख्या मन्त्रालयका अनुसार गत साउनदेखि हालसम्म ६ हजार ७०७ जनामा डेंगु संक्रमण देखिएको छ । सबैभन्दा धेरै वागमती प्रदेशमा ५ हजार ६६ जनामा डेंगु संक्रमण देखिएको हो। यस्तै, लुम्बिनीमा ९३३, प्रदेश १ मा २५६, सुदूरपश्चिममा १६१, गण्डकीमा १२८, मधेश प्रदेशमा ११९, कर्णालीमा ४४ जनामा संक्रमण देखिएको छ । संक्रमितमध्ये दुईजनाको मृत्यु भएको स्वास्थ्य मन्त्रालयले जनाएको छ । नेपालमा पहिलो पटक २०६१ मा डेंगुका बिरामी देखिएका थिए। हालसम्म देशभरका ७५ जिल्लामा डेंगु फैलिएको स्वास्थ्य मन्त्रालयले जनाएको छ। स्वास्थ्य सेवा विभागअन्तर्गत इपीडीमीयोलोजी तथा रोग नियन्त्रण महाशाखाका निर्देशक डाचुमनलाल दासले डेंगु रोकथामका लागि केस सर्भिलेन्स भइरहेको बताए । उनले अन्नपूर्णसँग भने, हामीले लार्भा खोज र नष्ट गर अभियान अघि बढाएका छौं । यस्तै डेंगु हुन नदिन सचेतनाका कार्यक्रमलाई पनि निरन्तरता दिएका छौं । सरकारले डेंगु रोग सार्ने लामखुट्टेको लार्भा खोज र नष्ट गरको अभियानलाई तीव्र बनाउने भएको छ । सरकारका मुख्य सचिव शंकरदास बैरागीको अध्यक्षतामा बुधबार बसेको बैठकले डेंगु रोग रोकथामका लागि सचेतनामूलक कार्यक्रम गर्ने निर्णय गरेको हो । बैठकले रोग रोकथाम तथा नियन्त्रणका लागि यथाशिघ्र मोबाइल रिङटोन बनाइ प्रचार प्रसार गर्ने व्यवस्था मिलाउने निर्णय गरेको थियो । चिकित्सकहरुका अनुसार डेंगी एडीस एजिप्टीर एडीस एल्बोपिक्टसप्रजातिका लामखुट्टेहरुको टोकाइबाट सर्छ । त्यसैले यसबाट बच्न लामखुट्टेको टोकाइबाट बच्नुपर्छ । लक्षणहरु एक्कासि ज्वरो आउने टाउको, मांसपेशी तथा जोर्नी दुख्ने थकान महसुस हुने वाकवाकी लाग्ने वा बान्ता हुने आफ्नो दैनिकी, खानपान वा अन्य कामकुरामा रुची नलाग्ने लामखुट्टेबाट जोगिने र लामखुट्टे नियन्त्रणका उपाय पूरा बाहुला भएको लुगा लगाउने झुल भित्र मात्र सुत्ने घरको झ्याल ढोकामा लामखुट्टे नछिर्ने जाली हाल्ने घर, कार्यालय, विद्यालय वा सार्वजनिक क्षेत्रमा पानी जम्न नदिने खाल्डाखुल्डी पुर्ने र खानेपानी वा ढल चुहिएको छ भने तत्काल मर्मत गर्ने साझँ र विहान करेशाबारीमा जाँदा, घर बाहिर टहलिँदा, वा पार्कमा जाँदा र बालबालिकालाई लैजाँदा लामखुट्टेले नटोकोस भनेर विशेष सावधानी अपनाउने गमलाको प्लेट, फूल दानी, कुलर आदिको पानी कम्तीमा हप्ताको एक पटक फेर्ने । पानी जम्मा गर्ने भाँडालाई लामखुट्टे छिर्न नसक्ने गरी छोप्ने कसरी बच्ने ? पुरा बाहुला भएको लुगा लगाउने झुल भित्रमात्र सुत्ने घरको झ्याल ढोकामा लामखुट्टे नछिर्ने जाली हाल्ने घर, कार्यालय, विद्यालय वा सार्वजनिक क्षेत्रमा पानी जम्न नदिने खाल्डाखुल्डी पुर्ने र खानेपानी वा ढल चुहिएको छ भने तत्काल मर्मत गर्ने पानी जम्मा गर्ने भाडालाई लामखुट्टे छिर्न नसक्ने गरी छोप्ने साँझ र विहान करेशाबारीमा जाँदा, घर बाहिर टहलिँदा, वा पार्कमा जाँदा, बालबालिकालाई लैजादा लामखुट्टेले नटोकोस भनेर विशेष सावधानी अपनाउने"
बैतडीमा भीरबाट लडेर महिलाको मृत्यु,बैतडी : बैतडीमा घाँस काट्ने क्रममा भीरबाट लडेर एक महिलाको मृत्यु भएको छ। डिलाशैनी गाउँपालिका वडा नं ५ नगराउँकी ५२ वर्षीया गौरा जोशीको बिहीबार बिहान घाँस काट्ने क्रममा भीरबाट लडेर मृत्यु भएको डिलाशैनी गाउँपालिका वडा नं ५ का वडाध्यक्ष यज्ञ भट्टले जानकारी दिए। जोशीको घटनास्थलमै मृत्यु भएको उनले बताए।
घरबाटै स्कुटर चोरी गर्ने पक्राउ,झापा : भद्रपुरमा स्कुटर चोरी गरेको आरोपमा प्रहरीले दुई जनालाई पक्राउ गरेको छ। पक्राउ पर्नेहरूमा भद्रपुर नगरपालिका१० निवासी अन्दाजी ३१ वर्षीय प्रकाश खडका र सोही ठाउँका अन्दाजी २८ वर्षीय विकास राजवंशी रहेको प्रहरीले जनाएको छ। भद्रपुर ७ निवासी प्रज्वल ओझाको घरबाट गएराति मे ११ प ८८७ नम्बरको स्कुटर चोरी भएको थियो। घरबाटै स्कुटर चोरी भएपछि ओझाले आफ्नो स्कुटरको तस्बिर सामाजिक सञ्जाल फेसबुकमा राख्दै चोरी भएको घटना सार्वजनिक गरेका थिए। फेसबुकमा चोरी भएको स्कुटरको फोटो भाइरल भएपछि बिहीबार बिहान साढे १० बजे भद्रपुर ६ स्थित गिरी चोक नजिकै स्थानीय युवाहरूले स्कुटरको पहिचान गर्दै खड्कालाई नियन्त्रणमा लिएको थियो। खडकाले स्कुटर सडकमा डोराउँदै लगिरहेका थिए। स्थानीय युवाहरूले स्कुटरसहित चोरलाई नियन्त्रणमा लिएर वडा प्रहरी कार्यालय भद्रपुरलाई खबर गरेका थिए। त्यसपछि स्थानीयले स्कुटरसँगै चोरलाई प्रहरीलाई जिम्मा लगाए। चोरी आरोपमा पक्राउ परेका खड्काले विकास राजवंशीले मोटरसाइकल दिएको प्रहरी समक्ष बयान दिएपछि प्रहरीले उनलाई पनि पक्राउ गरेको हो। पक्राउ परेका राजवंशीले स्कुटर चोरी घटनामा आफ्नो कुनै संलग्नता नरहेको प्रहरी समक्ष बयान दिँदै आएको छ। पक्राउ परेका दुवैलाई वडा प्रहरी कार्यालयले आवश्यक अनुसन्धानका लागि प्रहरी कार्यालय झापा पठाइसकेको छ। यता प्रहरी कार्यालय झापाका प्रहरी निरीक्षक कैलाश अधिकारीले अहिले घटनाका विषयमा केही भन्न नमिल्ने बताए। घटनाको अनुसन्धान जारी रहेको उनको भनाइ छ।
"सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी","काठमाडौं : राष्ट्रिय क्रिकेट टोलीका कप्तान सन्दीप लामिछानेविरुद्ध पक्राउ पुर्जी जारी भएको छ। बिहीबार काठमाडौं जिल्ला अदालतबाट पक्राउ पुर्जी जारी भएको काठमाडौं प्रहरीले जनाएको छ। लामिछानेउपर प्रहरी वृत्त गौशालामा गत मंगलबार जबरजस्ती करणी मुद्दामा जाहेरी दर्ता भएको छ। 'मुलुकी अपराध (संहिता) ऐन, २०७४ को परिच्छेद१८ को दफा २१९ को जबर्जस्ती करणी गर्न नहुने कसुरमा निज सन्दिप लामिछानेउपर थप अनुसन्धान गर्नका लागि सम्मानित काठमाडौं जिल्ला अदालतबाट पक्राउ पुर्जी जारी भएको छ,' जारी विज्ञप्तिमा भनिएको छ। काठमाडौं उपत्यका प्रहरी कार्यालयका प्रमुख अतिरिक्त महानरीक्षक (एआइजी) रविन्द्र धानुकले काठमाडौं जिल्ला अदालतले सन्दीप लामिछानेविरुद्ध पक्राउ पुर्जी जारी भएको पुष्टि गर्दै लामिछानेलाई पक्राउ गरिने बताए। 'सीपीएल प्रतियोगिताका लागि वेस्ट इन्डिजमा रहेका सन्दीप लामिछाने विमानस्थलबाटै पक्राउ पर्नेछन्। प्रहरीले आवश्यक अनुसन्धान प्रक्रिया त्यसपछि सुरु गर्नेछ,' उनले भने।"
बाँकेमा सिकलसेल अस्पतालको शिलान्यास,"नेपालगञ्ज : बाँकेको जानकी गाउँपालिका३ मा सिकलसेल एनिमियाको सामुदायिक अस्पताल तथा अनुसन्धान केन्द्र निर्माण कार्य सुरु भएको छ। उक्त अनुसन्धान केन्द्रको सहरी विकासमन्त्री मेटमणी चौधरीले आज शिलान्यास गरेका छन्। उनले सिकलसेल अस्पतालको भवन निमार्णका लागि सरकारले सहयोग गर्ने प्रतिबद्धता जनाउँदै अनुसन्धान केन्द्रका लागि आवश्यक पर्ने स्वास्थ्यकर्मी, चिकित्सक र भौतिक पूर्वाधारको व्यवस्थापन आवश्यक रहेको बताए। पश्चिम तराई बाँके, बर्दियालगायतका जिल्लाका थारु समुदायमा सिकलसेलका बिरामी रहेका छन्। उपचार अभावमा कतिपय सिकलसेल पीडितहरुले ज्यान गुमाउनु परेको अवस्थालाई मध्यनजर गर्दै थारु स्वास्थ्यकर्मीको पहलमा छुट्टै अस्पताल निमार्ण गर्न थालिएको हो। अस्पताल निमार्णका लागि विभिन्न अगुवाहरुले आर्थिक सहयोगसमेत गरेका छन्। सो रोगका बिरामीको शरीर, हाडजोर्नी दुख्ने, पटकपटक जण्डिस, रक्तअल्पता र निमोनियाको समस्या देखिने चिकित्सहरु बताउँछन्। सिकलसेलको पहिचान हुन नसक्दा अधिकांश पीडितले बाथ, युरिकएसिड, हाडजोर्नी र नसा रोगको औषधि सेवन गर्न बाध्य छन्। बाँकेको कोहलपुर, राप्ती सोनारी र बैजनाथमा थारु समुदायको बाहुल्य बढी रहेकाले त्यहाँ यसका बिरामी बढी देखिएका छन्। सो रोग पत्ता लगाउन स्क्रिनिङ गराउन आवश्यक हुन्छ।"
सेनाले गर्यो सुत्केरीको उद्धार,डोटी : डोटीको सायल गाउँपालिकाकी एक सुत्केरीको सेनाको हेलिकप्टरबाट उद्धार गरिएको छ। सायल गाउँपालिका६ का गोबिन्द साउदकी श्रीमती २५ वर्षीया धौली साउदको सुत्केरीपछि अत्याधिक रक्तश्राव हुँदा थप उपचारका लागि सेनाले उद्धार गरेको हो। डोटीस्थित नेपाली सेनाको भैरव प्रसाद गण र जिल्ला प्रशासन कार्यालय डोटीको पहलमा नेपाली सेनाको एन ए ०६१ कल साइन हेलिकप्टरद्वारा उद्धार गरी कर्णाली प्रादेशिक अस्पताल सुर्खेत लगिएको भैरव प्रसाद गणका गणपति जनमतबहादुर कार्कीले बताए। साउद बिहीबार बिहान रक्तश्राव भएर जिल्ला अस्पताल डोटीमा उपचारका लागि आएकी थिइन्। साउदको भिडियो एक्सरे गर्दा शिशुको पेटमै मृत्यु भएको पाइएको र अप्रेसन गरेर निकालिएको जिल्ला अस्पतालका मेडिकल सुपरिटेण्डेन्ट निराजन श्रेष्ठले बताए। बच्चाको साल पाठेघरमा टाँसिएर पाठेघर उप्किएका कारण बच्चाको पेटमै मृत्यु भएको डाक्टर श्रेष्ठले बताए। अत्यधिक रक्तश्राव भइरहेकाले पाँच पिन्ट रगत समेत दिएको र गम्भीर समस्या देखिएकाले थप उपचारका लागि बाहिर पठाउनु परेको उनले बताए।
माओवादी केन्द्रले गर्यो झापाबाट उम्मेदवार सिफारिस,"झापा : नेकपा (माओवादी केन्द्र) ले झापाका पाँचै निर्वाचन क्षेत्रबाट उम्मेदवार सिफारिस गरेको छ। आगामी मंसिर ४ गते हुने प्रतिनिधि र प्रदेशसभा सदस्य निर्वाचनका लागि जिल्लाका पाँचै निर्वाचन क्षेत्रबाट उम्मेदवार सिफारिस गरिसकेको पार्टीका झापा संयोजक राजु आचार्य (अग्नि)ले जानकारी दिए। माओवादीले झापा क्षेत्र नम्बर १ बाट सुरेन्द्रकुमार कार्की (पार्थ), झापा २ बाट धर्मशीला चापागाईँ, सिपी कडरिया र राजु आचार्य (अग्नि), झापा ३ बाट पूर्णसिंह राजवंशी र मोहन टुडू, झापा ४ बाट झलकसिंह दर्लामी मगर र झापा ५ बाट रञ्जित तामाङको नाम सिफारिस गरेको छ। त्यस्तै झापा क्षेत्र १ (क) प्रदेशसभा सदस्यतर्फ राजु दाहाल, माधव अर्याल, अनिता ढकाल, (ख) प्रदेशसभा सदस्यतर्फ श्यामवीर लिम्बू, राजन चिमरिया, नरेन्द्र मेचेको नाम सिफारिस गरेको छ। झापा २ (क) बाट ज्योतिसिंह दर्लामी, कुवेर श्रेष्ठ, (ख) बाट प्रेम नेम्बाङ, दीपेश योन्जन, झापा ३ (क) बाट डिल्ली घिमिरे (हिक्मत), (ख) बाट पूर्णसिंह राजवंशी, मोहन टुडू, मरगुब आलम, झापा ४ (क) बाट झलकसिंह दर्लामी, (ख) बाट रुद्र बजगाईँ, झापा ५ (क) बाट रञ्जित तामाङ, (ख) बाट वीरेन्द्र बस्नेत, कर्म पुलामी र गगन पुरीको नाम सिफारिस गरिएको पार्टी संयोजक अग्निले जानकारी दिए।"
ऋण मिलाउँदै नवलपरासी प्रशासन,परासी : जिल्ला प्रशासन कार्यालय नवलपरासीले साहुबाट लिएका ऋणीहरूको ऋण मिलाउन सुरु गरेको छ। मिटरब्याजबाट पीडित भएका व्यक्तिहरूको निवेदन संकलन गरी कारबाही गर्न गृह मन्त्रालयले निर्देशन दिएपछि प्रशासनमा धमाधम निवेदन पर्न थालेका छन्। अहिलेसम्म जिल्लामा १ सय ५३ वटा उजुरी परेको सहायक प्रमुख जिल्ला अधिकारी रामचन्द्र अर्यालले जानकारी दिए। जिल्लामा परेका उजुरीउपर छानबिन गर्न सहायक प्रमुख जिल्ला अधिकारीको संयोजकत्वमा पाँच सदस्यीय कार्य दल नै गठन गरेर साहु र ऋणीहरूबीच छलफल गराउन थालिएको छ। जसअनुसार अहिलेसम्म १८ वटा उजुरीको समस्या समाधान भएको छ। परेका उजुरीमध्ये ५० वटा प्रहरी कार्यालयमा पठाइएको र अन्य उजुरीउपर छानबिन भइरहेको सहायक प्रजिअ अर्यालले जानकारी दिए। केही व्यक्तिहरू चर्को ब्याजबाट पीडित भएको देखिए पनि अधिकांशले सरकारले उजुरी माग गरेकाले ऋण नै तिर्न नपर्ने सोँचका साथ निवेदन दिन आउने गरेको प्रशासनले जनाएको छ। केहीले राजीनामा गरेर दिएको जग्गा फिर्ता गराउन भन्दै निवेदन दिएको अर्यालले बताए। प्रशासनमा परेका अधिकांश उजुरी बिना प्रमाणका छन्। उनीहरूलाई मौखिक रूपमा सहमति गरेर पठाइएको प्रशासनले जनाएको छ।
लेखक प्रतिभा सुवेदीको पुस्तक 'मेरो पहिचान' विमोचन,"काठमाडौं : लेखक प्रतिभा सुवेदीद्वारा लिखित 'मेरो पहिचान' पुस्तक विमोचन भएको छ। पुस्तकको विमोचन समालोचक प्राडा बिणा पौडेल, साहित्यकार नगेन्द्रराज शर्मा, नियात्राकार तथा समालोचक चन्द्रप्रकाश भट्टराई र महिला सुरक्षा दबाब समूहका अध्यक्ष कल्याणी शाहले गरे। नारी चेतना केन्द्रद्वारा प्रकाशित पुस्तकमा सुवेदीका जीवन भोगाइका अनुभूतिहरू छन्। जीवन जगतमा अनौठो लागेको, भोगेका विषय समेटेर पुस्तक लेखेको लेखक सुवेदीले बताइन्। योसँगै सुवेदीका पाँचवटा पुस्तक प्रकाशित भएका छन्। लेखक सुवेदीले नेपालभित्र तथा विदेशको यात्रामा देखिएका, भोगेका विषय पुस्तकमा समेटिएको बताइन्। पुस्तकमा २६ वटा शीषर्क राखिएका छन्। सामाजिक, आर्थिक, राजनीतिक, इतिहाससमेत समेटिएको लेखक सुवेदीले बताइन्। नारी चेतना केन्द्रको संस्थापक अध्यक्ष रहेकी सुवेदीले महिला हितका क्षेत्रमा काम गर्दा सँगालेका अनुभव र आफ्ना दृष्टिकोण पुस्तकमा समेटेकी छन्। पुस्तकको समीक्षा गर्दै समालोचक प्राडा बिणा पौडेललले सुवेदीले नेतृत्व गर्दा अनुभूति गरिएका विषय पुस्तकमा समेटेको बताइन्। ग्रामीण महिला उत्थानका क्रममा भोगेका अनुभूति पुस्तकमा समेटिएको र यसले नयाँ पुस्तालाई अझ बढी पठनीय हुने उनको भनाइ छ। नेपालको यथार्थतासमेत पुस्तकमा समेटिएको उनले जानकारी दिइन्। 'सत्यको पक्षमा लेखिएको छ। समग्रमा किताब उत्कृष्ट छ', उनले भनिन्। आफूले भोगेका कुरा खुलस्त लेखिएकाले पठनयोग्य रहेको उनको भनाइ छ। बरिष्ठ साहित्यिक पत्रकार नगेन्द्रराज शर्माले पुस्तकमा सबथोक रहेको बताए। सर्वोपरी जीवनको अंग समेटिएको र कतै भावुक बनाउने विषय पनि रहेको उनले बताए। सानै उमेरदेखि भोगेका अनुभूति पुस्तकमा समेटिएको उनले बताए। केही भाषागत त्रुटी भएपनि पुस्तक मीठो र पठनीय रहेको उनले बताए। नियात्राकार तथा समालोचक चन्द्रप्रकाश भट्टराईले 'मेरो पहिचान' पुस्तक दस्ताबेज भएको बताए। ४० वर्ष अघि नै महिलाको हितमा काम गरेको अनुभूति समेटेर रचनात्मकरुपमा लेखकोमा उनले प्रसंशा गरे। त्यतिबेला चुलोचौकाबाट बाहिर निस्कन सजिलो नभएका बेला अठोट लिएर ठूलो काम गरेको उनले बताए। केस स्टडीले पुस्तकलाई अझ गहन र उत्कृष्ट बनाएको उनले बताए। बाल्यकालदेखिका सस्मरणदेखि वर्तमान देशविदेशमा घुम्दा भेटिएका नयाँ कुरा पुस्तकमा समेटिएको उनको भनाइ छ। 'नेपाली समाजका भित्री कुरा छन्, समाजका विकृति पनि उठान गरिएको छ,' उनले भने। महिला सुरक्षा दबाब समूहकी अध्यक्ष कल्याणी शाहले पुस्तकले अधिकांशलाई आफ्नो अनुभव लेख्न सक्ने क्षमता बढ्ने बताइन्। महिलाका जिवनीका किताब खोजीखोजी पढ्ने गरेको भन्दै शाहले 'मेरो पहिचान' पुस्तक पढ्नयोग्य रहेको बताइन्। नारी चेतना केन्द्रकी अध्यक्ष सुशीला पौडेललले लेखक सुवेदीका पाँच पुस्तकमध्ये तीनवटा पुस्तक केन्द्रले प्रकाशित गरेको बताइन्। आगामी दिनमा अझ परिष्कृत गर्दै जीवनका थप भोगाइको पुस्तक पनि प्रकाशित गर्ने प्रतिवद्धता जनाइन्। 'उहाँका लेख्नुपर्ने कुरा धेरै छन्। यस पुस्तकमा धेरै भोगाइ आएको छैन, आगामी दिनमा अझ सुधार गर्दै दोस्रो संस्करण पनि आउने विश्वास छ', उनले भनिन्।"
चरेससहित दुई भारतीय पक्राउ,"बैतडी : बैतडीमा लागूऔषध चरेससहित दुई जना भारतीय नागरिक पक्राउ परेका छन्। भारतको बिहारस्थित पश्चिम चम्पारणका २३ वर्षीय ताहिर आलम र २४ वर्षीय लालेश्वर चौधरीलाई लागूऔषध चरेसहित पक्राउ गरिएको जिल्ला प्रहरी कार्यालय बैतडीले जनाएको छ। मंगलबार राति ९ बजे गोठालापानी बजारबाट खटिएको प्रहरी टोलीले गोठालापानी शाहिलेक पक्की सडकखण्डको छेउबाट उनीहरूको साथबाट पाँच सय मिलिग्राम चरेस फेला पारेको थियो। पक्राउ परेकालाई लागूऔषध नियन्त्रण ऐन, २०३३ बमोजिम कारबाही प्रक्रिया अगाडि बढाइएको प्रहरीले जनाएको छ।"
"बालुवाटारमा सत्ता गठबन्धनको बैठक, सिट बाँडफाँटको टुंगो लाग्ला?","काठमाडौं : सत्ता गठबन्धनको बैठक बालुवाटारमा बसिरहेको छ। सिट बाँडफाँड विषयलाई प्रमुख एजेण्डा बनाएर बैठक बसिरहेको बालुवाटा स्रोतले जनाएको छ। मंसिर ४ गते हुने संघ तथा प्रदेशसभा निर्वाचनका लागि सिट बाँडफाँट गर्न सत्ता गठबन्धनले कृष्णप्रसाद सिटौलाको नेतृत्वमा कार्यदल बनाए पनि हालसम्म ठोस निर्णय गर्न सकेको छैन। कुन दलले संघ र प्रदेशको कति सिट लिने, कुन कुन क्षेत्र लिने भन्ने कुरामै सहमति नजुटेपछि शीर्ष नेताहरुसहितको बैठक बसेको हो। माओवादी अध्यक्ष प्रचण्डले कांग्रेसलाई ८० सिट, माओवादीले ६० सिट र बाँकी सिट अन्य दललाई दिने बताएका थिए। तर सत्तारुढ दलमध्ये नेकपा एकीकृत समाजवादी र जनता समाजवादी पार्टीले मनोमानी ढंगबाट सिट बाँडफाँड गरे एक्लै चुनाव लड्ने बताएको छ। एकीकृत समाजवादीका अध्यक्ष माधव कुमार नेपाल र जनता समाजवादी पार्टीका अध्यक्ष उपेन्द्र यादवले सार्वजनिकरूपमै सम्मानजनक सिट बाँडफाँट हुने बताउँदै आएका छन्।"
निर्वाचन कार्यतालिका सार्वजनिक,"काठमाडौं : निर्वाचन आयोगले आसन्न मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको कार्यतालिका सार्वजनिक गरेको छ। बिहीबार आयोगले पहिलो हुने निर्वाचन प्रणालीतर्फको निर्वाचन कार्यक्रम स्वीकृत गरेको हो। स्वीकृत कार्यक्रम अनुसार असोज २३ गते उम्मेदवारको मनोनयनपत्र दर्ता गर्ने र मनोनयनपत्र दर्ता भएको उम्मेदवारको सूची प्रकाशन गर्ने छ। यसैगरी असोज २४ गते उम्मेदवारको विरोधमा उजुरी दिने, असोज २४ देखि २५ गतेसम्म मनोनयनपत्र र उजुरी उपर जाँचबुझ गरी निर्णय गर्ने, असोज २५ गते उम्मेदवारको नामावली प्रकाशन गर्ने तालिका छ। असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवम् उम्मेदवारलाई निर्वाचन चिह्न प्रदान गर्ने गरी तोकिएको छ। यी सबै निर्वाचन कार्यक्रमहरू सम्बन्धित निर्वाचन अधिकृतको कार्यालयमा सञ्चालन हुनेछन्। कार्यक्रम सम्बन्धी विस्तृत विवरण आयोगको वेबसाइटमा प्रकाशन गरिएको छ। आगामी प्रतिनिधिसभा र प्रदेशसभा सदस्यको समानुपातिक निर्वाचन प्रणाली तर्फको बन्द सूचीमा नाम समावेश भएको व्यक्ति प्रतिनिधिसभा सदस्य र प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणाली तर्फको उम्मेदवार हुन नपाउने व्यवस्था विद्यमान निर्वाचन कानूनमा रहेको छ।"
भारतीय सेनाध्यक्ष मनोज पाण्डे स्वदेश फिर्ता,"काठमाडौं : पाँच दिने भ्रमणमा नेपाल आएका भारतीय सेनाका स्थल अध्यक्ष मनोज पाण्डे बिहीबार स्वदेश फर्किएका छन्। बलाधिकृत रथी बालकृष्ण कार्कीले पाण्डेलाई विदाइ गरेका थिए। नेपाल भ्रमणका क्रममा राष्ट्रपति विद्यादेवी भण्डारीले सेनाध्यक्ष पाणेडेलाई नेपाली सेनाको मनार्थ महारथीको दर्जा प्रदान गरेकी थिइन्। पाण्डेले राष्ट्रपति भण्डारी, प्रधानमन्त्री शेरबहादुर देउवा, प्रधानसेनापति प्रभुराम शर्मासँग शिष्टाचार भेटवार्तासमेत गरेका थिए। उनले नेपाली सेनाको शिवपुरीस्थित सैनिक कमाण्ड तथा स्टाफ कलेज र पोखरास्थित सेनाको मध्य कमाण्ड हेडक्वाटरको भ्रमण गरेका थिए।"
कांग्रेस जनताबीच जान अरु पार्टीसँग रामराम भनिरहेको छ : पूर्वराष्ट्रपति यादव,"काठमाडौं : पूर्वराष्ट्रपति डा रामवरण यादवले कांग्रेसले जनताको बीचमा जान अंशबण्डा गरिरहेको बताएका छन्। बिहीबार बिपी साहित्य सम्मान एवं बिपी सेनानी सम्मान तथा स्मृति लोकार्पण समारोहलाई सम्बोधन गर्दै पूर्व राष्ट्रपति यादवले जनताको बीचमा जान अरु पार्टीसँग मिलेर कांग्रेसले अंशबण्डा गरिरहेको बताए। उनले भने, कांग्रेसले जनताको बीचमा जानको लागि अरु पार्टीसँग मिलेर रामराम भनिरहेको छ। कांग्रेसले अरुपार्टीसँग अंशबण्डा गरिरहेको छ। बिपीको राजनीतिक वृत्तान्त पढ्ने कांग्रेसलाई फुर्सद छैन। समानुपातिकमा कांग्रेसले टिकट बिक्री गरिरहेको छ। उनले कांग्रेसको अहिलेको अवस्थालाई आँकलन गर्दा रामराम भन्नु शिवाय अरु नरहेको बताए।"
"म मन्त्री भएपछि ३०९ वटा उद्योग खुले, २८ हजार बढीले रोजगारी पाए : मन्त्री बडू","काठमाडौं : उद्योग, वाणिज्य तथा आपूर्ति मन्त्री दिलेन्द्र प्रसाद बडूले चाडवाडमा बेला हुनसक्ने मूल्यवृद्धि र कालाबजारी नियन्त्रण गर्न प्रभावकारीरुपमा बजार अनुगमन गर्ने बताएका छन्। मन्त्रालय सम्हालेको पाँच महिनाको अवधिमा भएका कामबारे जानकारी गराउन बिहीबार सिंहदरबारमा पत्रकार सम्मेलन गर्दै मन्त्री बडूले सरकारको अनुगमन संयन्त्रलाई थप बलियो बनाउने बताए। उनले चाडपर्व लक्षित सहुलियत पसलमा पनि धेरै सामाग्री राख्ने र बजारभन्दा निकै सस्तो मूल्यमा सामान उपलव्ध गराउने र यसले पनि बजारको मूल्यवृद्धि नियन्त्रण गर्न मद्धत पुग्ने बताए। उनले पेट्रोलियम पदार्थको आयातका लागि पाइपलाइन विस्तार, ग्यासको उपभोगमा कम गर्ने नीतिलगायतका योजनाहरु सार्वजनिक गरे। त्यस्तै उनले कोरोनाबाट सिथिल बनेको उद्योग क्षेत्र क्रमश पुरानै अवस्थामा फर्किएको बताए। रुग्न उद्योगहरु सञ्चालनका लागि सरकारले आवश्यक नीति र सहजीकरण गरेको उनको भनाइ छ। मन्त्री बडूले आफ्नो कार्यकालमा ३०९ वटा नयाँ उद्योग दर्ता भएको र जसका कारण ३ खर्ब ४३ अर्ब रुपैयाँ लगानी हुने र २८ हजार ५ सय २७ नयाँ रोजगारी सिर्जना भएको बताए। उहाले नेपाल गुणस्तर परिषद्बाट १२ वटा विभिन्न प्रकारका ग्याससम्बन्धी र ३ वटा पाइपसम्बन्धी गरी १५ वटा नेपाल गुणस्तर पारित भएको र थप ९२ वटा उत्पादनलाई नेपाल गुणस्तर पारित गर्ने तयारी गरिएको बताए।"
मेयरमा पराजित नेता प्रदेश समानुपातिकमा एकल सिफारिस,"महोत्तरी : नेपाली कांग्रेस महोत्तरीको सबै क्षेत्रबाट उम्मेदवार सिफारिसको काम सकिएको छ। प्रतिनिधिसभा, प्रदेशसभा र समानुपातिकतर्फका उम्मेदवारहरुको नाम जिल्ला कमिटीमा पठाइएको हो। महोत्तरीमा कमजोर देखिएको नेपाली कांग्रेसले गत वैशाख ३० को स्थानीय निर्वाचनमा पराजित नेतालाई प्रदेशमा एकल सिफारिस गरेको छ। नेपाली कांग्रेसले बलवा नगरपालिकाको मेयरमा पराजित नेतालाई महोत्तरी क्षेत्र नं २ (क) निर्वाचन क्षेत्रबाट समानुपातिक उम्मेदवारका रूपमा एकल नाम सिफारिस गरेको छ। यादव गएको स्थानीय निर्वाचनमा बलवा नगरपालिकाको मेयरमा पराजित भएका थिए। उनी २०७४ को स्थानीय निर्वाचनमा निर्वाचित भएका थिए। तर यसपटक कांग्रेस नेत्री तथा केन्द्रीय सदस्य किरण यादवको जोडबलमा टिकट लिँदा हार बेहोर्नु परेको थियो।"
प्रदेश १ साक्षर प्रदेश घोषणा : कुन जिल्लामा कति साक्षर?,"विराटनगर : निर्धारित कार्यविधि र प्रक्रियाहरू पूरा गर्दै प्रदेश १ लाई साक्षर प्रदेश घोषणा गरिएको छ। अन्तरर्राष्ट्रिय साक्षरता दिवसको अवसर पारेर बिहीबार प्रदेश १ लाई साक्षर प्रदेश घोषणा गरिएको हो। प्रदेशको १४ वटै जिल्लाको १५ देखि ६० वर्ष उमेर समूहका नागरिकको साक्षरता प्रतिशत ९५ प्रतिशतभन्दा माथि भएकाले प्रदेश १ लाई पनि साक्षर प्रदेश घोषणा गरिएको हो। यसअघि बाग्मती र गण्डकी साक्षर प्रदेश घोषणा भइसकेका छन्। प्रदेश १ को औसत साक्षरता प्रतिशत ९६७४ प्रतिशत रहेको बताइएको छ। राष्ट्रभाषा र मातृभाषा, मूल्यसूची र बिल तथा परिवारका सदस्यहरूको नाम र उमेर पढ्न तथा लेख्नसक्ने सक्षमताका आधारमा प्रदेश १ का १४ वटै जिल्लाहरू यसअघि नै विभिन्न मितिमा साक्षर घोषणा भइसकेका छन्। मोबाइल र क्याल्कुलेटरको प्रयोग गर्न जान्ने, ० देखि ९ सम्मका अङ्क र अक्षर लेख्नसक्ने, १ देखि १०० सम्म गणना गर्नसक्ने, लेनदेनको हरहिसाब राख्नसक्ने तथा साइनबोर्ड र ट्राफिक सङ्केतहरू सहजै पहिचान गर्नसक्ने सक्षमतालाई साक्षरताको आधार बनाइएको छ। जसअनुसार प्रदेशका जिल्लाहरू साक्षर घोषणा भएपछि बिहीबार प्रदेश १ लाई पनि साक्षर प्रदेश घोषणा गरिएको प्रदेश १ सरकारका सामाजिक विकास मन्त्री राजन राईले बताए। व्यवहारिक, व्यावसायिक र गुणस्तरीय शिक्षा आजको आवश्यकता रहेको भन्दै उनले सिकाइ पद्धति पनि सोहीअनुरूप केन्द्रित गर्नुपर्ने औंल्याए। प्रदेश १ सरकारको सामाजिक विकास मन्त्रालयले दिएको तथ्याङ्क अनुसार प्रदेश १ मा सबैभन्दा बढी ओखलढुङ्गामा ९९०५ प्रतिशत नागरिक साक्षर छन्। ओखलढुङ्गालाई २०७३ पौष १० गते साक्षर जिल्ला घोषणा गरिएको थियो। तथ्याङ्क अनुसार सबैभन्दा कम उदयपुरमा ९५३२ प्रतिशत नागरिक साक्षर छन्। त्यसबाहेक पाँचथर ९७, झापा ९८३३, धनकुटा ९७२५, इलाम ९७६२, खोटाङ ९६५६, सुनसरी ९५५, तेह्रथुुम ९५९८, भोजपुर ९६४, मोरङ ९६५, संखुवासभा ९५६३, ताप्लेजुङ ९६४५ र सोलुखुम्बुमा ९६७३ प्रतिशत नागरिक साक्षर रहेको सरकारी तथ्याङ्क छ। आगामी आर्थिक वर्षमा प्रदेश १ लाई पूर्ण साक्षर प्रदेश घोषणा गर्ने योजना रहेको सामाजिक विकास मन्त्रालयले जनाएको छ। जसका लागि अनौपचारिक र वैकल्पिक शिक्षा, विद्यालय केन्द्रित साक्षरता कार्यक्रम र स्थानीय तहसँगको सहकार्यमा उच्च शिक्षामा इन्टर्नसिप लगायतका योजनाहरू तय गरिएको बताइएको छ। सरकारले डिजिटल साक्षरता कार्यक्रमलाई काम र आयसँग जोड्ने नीति समेत लिएको प्रदेश १ का सभामुख प्रदीपकुमार भण्डारीले बताए। संशोधनसहितको शिक्षा ऐन निर्माण नभइसकेको हुनाले केही अन्यौल विद्यमान रहेपनि प्रदेश सरकार त्यसलाई चिर्दै अघि बढिरहेको उनले जिकिर गरे। प्रदेश १ मा भने पाँचथर सबैभन्दा पहिले साक्षर घोषणा भएको जिल्ला हो।"
वीरगन्जमा मधेस विश्वविद्यालय स्थापना,"वीरगन्ज : वीरगन्जमा विश्वविद्यालय स्थापना हुनुपर्ने वीरगन्जवासीको झण्डै साढे दुई दशकदेखिको चाहना पूरा भएको छ। मधेस प्रदेश सरकारले वीरगन्जमा मधेस विश्वविद्यालयको स्थापना गरेसँगै वीरगन्जवासीको त्यो चाहना पूरा भएको हो। वीरगन्जमा विश्वविद्यालय स्थापनाका लागि २०५४ सालदेखि नै वीरगन्जवासीले अनवरत प्रयास गर्दै आएका थिए। २०६३ सालमा वीरगन्ज विश्वविद्यालय स्थापना र सञ्चालनका लागि यहाँका स्थानीय सरकार, संघसंस्था र शिक्षाप्रेमीले रकम संकलन पनि गरेका थिए। तर सरकारले अनुमति नदिँदा विश्वविद्यालय स्थापना र सञ्चालन गर्ने वीरगन्जवासीको चाहना पूरा हुन सकेको थिएन। अहिले भने मधेस प्रदेश सरकारले वीरगन्जमा मधेस विश्वविद्यालय स्थापना गरेको हो। बुधबार बेलुकी भव्य कार्यक्रम गरेर मधेस विश्वविद्यालयको उद्घाटन पनि गरिएको छ। पूर्व उपप्रधानमन्त्री एंव जनता समाजवादी पार्टी (जसपा)का राष्ट्रिय अध्यक्ष उपेन्द्र यादवले मधेस विश्वविद्यालयको उद्घाटन गरेका हुन्। वीरगन्जको श्रीपुरस्थित नेशनल ट्रेडिङको भवनमा मधेस विश्वविद्यालयको केन्द्रीय कार्यालय स्थापना गरिएको छ। विश्वविद्यालयको उपकुलपतिमा वीरगन्जकै प्राध्यापक डाक्टर दिपक शाक्यलाई नियुक्त गरिएको छ। विश्वविद्यालयको भवन करिब एक सय बिघा जग्गामा निर्माण गरिने र त्यसका लागि जग्गाको खोजी भइरहेको उपकुलपति डाक्टर शाक्यले जानकारी दिए। शाक्यले भने ,'नेशनल ट्रेडिङको भवनममा विश्वविद्यालयको कार्यालय मात्रै सञ्चालन हुनेछ। भवन निर्माणका लागि करिब एक सय बिघा जग्गा वीरगन्ज आसपासमै खोजी रहेका छौं। जग्गा प्राप्त भएसँगै एक जना दाताले भवन निर्माणका लागि दुई सय करोड रूपैयाँ दान दिन तयार छन्। समुद्घाटन समारोहलाई सम्बोधन गर्दै उपकुलपति शाक्यले वीरगन्जमा विश्वविद्यालय स्थापना गर्ने वीरगन्जवासीको २५ वर्ष पहिलादेखिको चाहना पूरा भएको बताए। उनले मधेस विश्वविद्यालयलाई अन्तर्राष्ट्रियस्तरको नमूना विश्वविद्यालय बनाइने प्रतिबद्धता जनाए। उनले भने ,'यो विश्वविद्यालयमा अहिले अन्य विश्वविद्यालयमा चलिरहेका कोर्षभन्दा फरक कोर्षहरू ल्याइनेछ।' शाक्यले मधेस विश्वविद्यालयको स्थापना मधेसको शिक्षाको इतिहासमा एउटा कोशे ढुङगा साबित हुने बताए। उनले भने, 'यो मधेस सरकारको अहिलेसम्मकै सबैभन्दा उत्कृष्ट काम हो।' विश्वविद्यालय स्थापनाले मधेसको राजनीतिक, सामाजिक, आर्थिक, सांस्कृतिक रूपान्तरणमा ठूलो टेवा पुग्ने जिकिर पनि उनले गरे। समुद्घाटन समारोहलाई सम्बोधन गर्दै मधेसका मुख्यमन्त्री लालबाबु राउतले पनि विश्वविद्यालय स्थापना गर्ने वीरगन्जवासीको सोच अहिले मधेस सरकारले पूरा गरेको बताए। उनले भने, 'आजभन्दा २५ वर्ष पहिले नै वीरगन्जमा एउटा विश्वविद्यालय हुनुपर्छ भनेर हामी लागेका थियौं, त्यसका लागि अनवरत प्रयास पनि गर्यौ तर सफल हुन सकिएन, अहिले आएर वीरगन्जवासीको त्यो चाहना र सोच मधेस सरकारले पूरा गरेको छ।' आजको युग विज्ञान र प्रविधिको युग भएकाले मधेस विश्वविद्यालयलाई विज्ञान र प्राविधीक शिक्षको हबका रूपमा विकास गर्न उनले सुझाव पनि दिए। कार्यक्रममा संघीय सरकारका वन तथा वातावरण मन्त्री प्रदीप यादवले वीरगन्जमा विश्वविद्यालय स्थापनाका लागि साढे दुई दशकदेखि आफूहरूले प्रयास गर्दै आएको भएपनि संघीय सरकारले नसुनेको गुनासो गरे। तर वीरगन्जमा विश्वविद्यालय स्थापना गर्ने वीरगन्जवासीको चाहना मधेस सरकारले सुनेको भन्दै उनले मधेस सरकार र मुख्यमन्त्री लालबाबु राउतको प्रशंसा गरे। यादवले भने, 'वीरगन्जमा विश्वविद्यालय स्थापनाका लागि हरेक सरकारसँग हामीले पटक पटक हारगुहार लगायौं, भीख माग्यौ तर हाम्रो आवाज कसैले सुनेन आखिर सुन्यो त आफ्नै मधेस सरकारले, यहाँका मुख्यमन्त्री जीले अनि जसपाका राष्ट्रिय अध्यक्ष उपेन्द्र यादव जीले।' मधेस विश्वविद्यालय स्थापना भएपनि यसलाई राम्रोसँग सञ्चालन गर्नका लागि ठूलो चुनौती रहेको पनि उनले बताए। यादवले भने, 'वीरगन्जमा नेपाल सरकारको कुनै लगानी छैन,यहाको ठाकुरराम क्याम्पस, नारायणी रंगशाला, घण्टाघर लगायतका संरचनाहरू वीरगन्जवासी आफैंले बनाएका हुन्, त्यसैले यो मधेस विश्वविद्यालय पनि अब वीरगन्जवासी आफैंले सञ्चालन गर्छन्, विश्वविद्यालयका लागि जग्गा खोज्ने, भवन बनाउने र प्रविधिहरू जडान गर्ने लगायतका सबै काम हामी वीरगन्जवासी आफैंले गर्छौं, चिन्ता लिनु पर्दैन।' विश्वविद्यालयको समुद्घाटन गर्दै पूर्व उपप्रधानमन्त्री एंव जसपाका राष्ट्रिय अध्यक्ष उपेन्द्र यादवले मधेस विश्वविद्यालयलाई प्राविधिक जनशक्ति उत्पादन गर्ने नमुना शिक्षण संस्थाको रूपमा विकास गर्न सुझाव दिए। यादवले भने ,'विश्वविद्यालय धेरै छन्, तर घोकन्ते र रटन्ते शिक्षा मात्रै दिने ती विश्वविद्यालयहरूभन्दा फरक हुनुपर्छ मधेस विश्वविद्यालय, किन कि अहिलेको युग विज्ञान र प्रविधिको युग हो, यसैलाई मध्यनजर गरेर मधेस विश्वविद्यालय अगाडि बढ्नुपर्छ।' विश्वविद्यालयलाई केवल शैक्षिक प्रमाणपत्र बाड्ने संस्था नबनाएर गुणस्तरीय शिक्षा प्रदान गर्ने शैक्षिक हबको रूपमा सञ्चालन गर्न उनले सुझाव दिए।"
सोमबार देशभरिका फिल्म हल बन्द हुने,"काठमाडौं : सोमबार देशभरिका फिल्म हल बन्द हुने भएका छन्। नेपाल चलचित्र संघले विगत केही समयदेखि चलचित्र क्षेत्रका केही व्यक्तिहरुले संघका सदस्यहरुको मानमर्दन हुनेगरी अनर्गल आरोप लगाएको भन्दै विरोधस्वरुप फिल्म हल बन्द गर्ने निर्णय गरेको हो। संघका महासचिव नरेन्द्र महर्जनले जारी गरेको प्रेस विज्ञप्तिमा भनिएको छ, नेपाली दर्शकहरुलाई उच्च प्राथमिकतामा राख्दै र विशेषगरी युवा वर्गहरुको चलचित्र हेर्ने इच्छालाई ध्यानमा राख्दै उत्कृष्ट सेवाका साथै उत्कृष्ट नेपाली तथा विदेशी चलचित्रहरुलाई हाम्रा सदस्य प्रदर्शकहरुले प्रदर्शन गर्दै आइरहेका छन्। तर यही क्रममा विगत केही समयदेखि आफ्नो व्यक्तिगत स्वार्थबाट अभिप्रेरित भई केही चलचित्र क्षेत्रका समूहहरुले हाम्रा सदस्यहरुप्रति अनर्गलरुपमा मानमर्दन हुने खालका अभिव्यक्ति र व्यवहार गर्ने, कोरोनाबाट आक्रान्त चलचित्र क्षेत्रलाई सरकारबाट संरक्षण गर्नुको साटो चलचित्र क्षेत्रलाई धरासायी बनाउने उद्देश्यले चलचित्र आयातमा बाधा उत्पन्न गराउने, हाम्रो स्वतन्त्र व्यवसायमाथि नियन्त्रण गर्न खोज्ने, चलचित्र जाँच पास गर्दा अनावश्यक दुःख दिनेजस्ता कार्यहरुको कसरी विरोध गर्ने भन्ने सम्बन्धमा बहस र छलफलमा रहेको हुँदा हाम्रा सदस्यहरुले आगामी दिनमा प्रदर्शनमा आउने कुनै पनि शो को अग्रिम बुकिङ नखोलेको हो। सबै प्रकारका आरोप, बाधा विरोधको विरुद्धमा आन्दोलनमा जानेसंघले निर्णय गरेको छ। आन्दोलनको संकेतस्वरुप भदौ २७ गते नेपाल भरका सम्पूर्ण चलचित्र घरहरु बन्द गर्ने निर्णय गरेको हो।"
डेंगुका कारण दार्चुलामा ५ वर्षीया बालिकाको मृत्यु,"दार्चुला : डेंगु संक्रमणका कारण दार्चुलामा ५ वर्षीया एक बालिकाको मृत्यु भएको छ। मृत्यु हुनेमा मालिकार्जुन गाउँपालिका४ हुनैनाथकी उषा धामी रहेको गाउँपालिकाका स्वास्थ्य संयोजक गुणराज ओझाले बताए। उनले भने, 'ती बालिकालाई एक हप्ता पहिले एक्कासि ज्वरो आएको तथा भदौ २० गते जिल्ला अस्पताल दार्चुला ल्याएर चेकजाँच गर्दा डेंगु र स्क्रब टाइफसको संक्रमण देखायो।' संक्रमण देखिना साथ अस्पतालले भर्ना गरेर उपचार गर्ने सुझाव दिएको भएपनि आफन्तहरूले भर्ना गरेर उपचार गर्न नमानेका अस्पतालले जनाएको छ। आफन्तहरूले अन्य ठूला अस्पतालमा लैजाने बताएर बालिकालाई पुनः घरमै लगेको खुल्न आएको छ। बालिकालाई ज्वरोले झन च्याप्न थालेपछि शंकरपुर स्वास्थ्य चौकीमा भर्ना गरेर उपचार गराइरहेको अवस्थामा आज बिहान ५ बजेतिर उनको ज्यान गएको बताइएको छ। संक्रमणका कारण शरीरमा पानीको मात्रा कम हुने, सेतो रगतको मात्रा कम हुने तथा रक्तसञ्चार प्रणालीमा प्रत्यक्ष असर भएर बिरामीको मृत्यु हुने गरेको जिल्ला अस्पतालका प्रमुख डा आदर्श लिम्बुले बताए। उनले भने, ' एडिस एजिप्टाइ र एडिस एल्बोपिक्टस जातको पोथी लामखुट्टेको टोकाइबाट डेंगु सर्ने गर्छ।' यो लामखुट्टेले दिनमा टोक्ने भएकाले त्यसबाट जोगिन पुरै शरीर ढाकिने गरी लुगा लगाउने बानी गर्नुपर्छ। डेंगुको संक्रमण भएमा उच्च ज्वरो आउने, जोर्नी र मांशपेशीहरू बेस्सरी दुख्ने, आँखाको गेडी दुख्ने, टाउको दुख्ने, शरीरमा राता बिमिराहरू आउने र वाकवाकी लाग्ने वा वान्ता हुने जस्ता लक्षणहरू देखा पर्ने उनको भनाइ छ। जिल्लामा हालसम्म ३९ जनामा डेंगुको संक्रमण पुष्टि भएको जिल्ला अस्पतालले जनाएको छ। जिल्लाको महाकाली नगरपालिकाका २७ जनामा डेंगुको संक्रमण देखिएको छ भने मालिकार्जुन गाउँपालिकाका तीन जना, अपिहिमाल गाउँपालिकाका दुई जनामा डेंगुको संक्रमण देखिएको छ। यस्तै नौगाड गाउँपालिकाका दुई जना, दुहुँ गाउँपालिकाका तीन जना र ब्याँस गाउँपालिकाका दुई जनामा डेंगुको संक्रमण देखिएको स्वास्थ्य कार्यालय दार्चुलाले जनाएको छ।"
राष्ट्रियसभाका चार विषयगत समिति सभापतिले लिए सपथ,"काठमाडौं : राष्ट्रियसभा अन्तर्गतका चार विषयगत समितिका नवनिर्वाचित सभापतिहरुले पद तथा गोपनियताको सपथ लिएका छन् । बिहीबार सिंहदरबारमा राष्ट्रियसभा अध्यक्ष गणेश तिमिल्सिनाले सभापतिहरुलाई सपथ खुवाएका हुन्। चारवटा विषयगत समितिका सभापतिको निर्वाचनका लागि ४ जनाको उम्मेदवारी परेपछि बिहीबार नै बसेको सम्बन्धीत समितिको बैठकले उनीहरुलाई निर्विरोध सभापति चयन गरेको थियो । जसअनुसार दिगो विकास तथा सुशासन समितिमा प्रकाश पन्थ, विधायन व्यवस्थापन समितिमा डा बेदुराम भुसाल, प्रत्यायोजित व्यवस्थापन तथा सरकारी आश्वासन समितिमा मायाप्रसाद शर्मा र राष्ट्रिय सरोकार तथा समन्वय समितिमा दिल कुमारी रावल थापा (पार्वती)ले सपथ लिएका हुन्।"
"थप २२७ जनामा कोरोना पुष्टि, एकको मृत्यु",काठमाडौं : पछिल्लो २४ घन्टामा थप २२७ जनामा कोरोना भाइरस संक्रमण देखिएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ४४०१ नमूनाको परीक्षण गराएकोमा २२७ नमूनाको रिपोर्ट पोजिटिभ आएको हो। मन्त्रालयका अनुसार पीसीआर विधिबाट १३७ र एन्टिजेनबाट ९० जनामा कोरोना पुष्टि भएको हो। बिहीबार कोरोनाबाट थप १ जनाको मृत्यु भएको हो। बुधबार कोरोनाबाट दुईजनाले ज्यान गुमाएका थिए। आज थप १६८ जना कोरोनामु्क्त भएका छन्। हाल सक्रिय संक्रमितको संख्या २४७३ रहेको छ। मन्त्रालयका अनुसार पछिल्लो २४ घन्टामा १ लाख ४३ हजार ५९५ जनाले कोरोनाविरुद्ध खोप लगाएका छन्।
बसन्तपुरमा सामूहिक कन्या पूजा (तस्बिरसहित),"काठमाडौं : इन्द्रजात्राको दोस्रो दिन आज बसन्तपुरमा कुमारी अर्थात् कन्या पूजा गरिएको छ। बसन्तपुरस्थित तलेजु भवानी मन्दिर अगाडि ५०४ जना कुमारीको सामूहिक पूजा गरिँदैछ। पूजाका लागि कुमारीहरुलाई विशेष रुपमा सिंगारिएको थियो। बेल विवाह नगरेका नेवार समुदायका २ देखि ८ वर्ष उमेर समूहका बाल कुमारी पूजामा सहभागी भएका हुन्। भक्तजनले इच्छा अनुसार कुमारीहरुलाई नगद, फलफूल, कपडालगायत सामग्री प्रदान गरे।नेवार समुदायको परम्परामा कुमारी पूजा गर्नाले रोगबाट बच्न सकिने धार्मिक विश्वास रहेको छ।प्रत्येक वर्ष इन्द्रजात्राको लिंगो ठड्याएको भोलिपल्ट कुमारीको सामूहिक पूजा गर्ने प्रचलन छ।"
नेपाल पूर्वाधार सम्मेलन आजदेखि,"काठमाडौं : नेपाल पूर्वाधार सम्मेलनको चौथो संस्करण काठमाडौंमा आजदेखि सुरु हुँदै छ। दिगो पूर्वाधारमार्फत देशको समग्र विकास गर्न सकिन्छ भन्ने विश्वासका साथ नेपाल उद्योग परिसंघले सरकारसँगको साझेदारीमा सन् २०१४ देखि नेपाल पूर्वाधार सम्मेलन गर्दै आएको छ। सम्मेलनमा यातायात, ऊर्जा, सहरी विकास, खानेपानी तथा सरसफाइलगायत पूर्वाधार विकासका प्रमुख बाधा पहिचान हुनेछ। पूर्वाधार विकासका लागि सरकारले गरेका प्रतिज्ञा एवं सुधार, पूर्वाधार क्षेत्रमा निजी लगानी आकर्षित गर्ने, दिगो विकास लक्ष्य हासिल गर्न मद्दत गर्ने, हरित, जलवायु, उत्थानशील पूर्वाधार परियोजनामा गहन छलफल हुनेछ। सम्मेलनको थिम विकासका लागि पूर्वाधार रहेको छ। कोभिड१९ पछिको प्रोत्साहन एवं उच्च अंकको आर्थिक वृद्धि हासिलका लागि पूर्वाधारमा लगानी अनिवार्य छ। नेपाल पूर्वाधार सम्मेलनले आर्थिक पुनरुत्थान, हरित पूर्वाधारमा ध्यान केन्द्रित गर्दै पूर्वाधारमा लगानी गर्नु नै उत्तम सर्त हो भन्ने आत्मसात् गरेको छ। यस्तै सम्मेलनले नवीन वित्तीय ढाँचा, प्रत्यक्ष वैदेशिक लगानी, निजी क्षेत्रको थप संलग्नता, प्रविधि र डिजिटल रूपान्तरणलगायतका विषयमा नीतिगत सुधारको अवधारणालाई पुनर्जीवित गर्नेछ। पूर्वाधारका लागि लगानी प्रवद्र्धन, पूर्वाधार विकासका सफल अभ्यास, पूर्वाधार क्षेत्रको विकासका अवरोधलगायतका विषयमा राष्ट्रिय, अन्तर्राष्ट्रिय पूर्वाधार विज्ञ, लगानीकर्ता, तीनै तहका सरकार, निजी क्षेत्रका प्रतिनिधिबीच गहन रूपमा छलफल हुनेछ।"
"नेपाल टी२० लिगका लागि थप दुई टोलीको घोषणा, यी हुन् मालिक","काठमाडौं : नेपाल क्रिकेट संघ (क्यान)ले नेपाल टी२० फ्रेन्चाइज क्रिकेट प्रतियोगिताका लागि थप दुई टोली घोषणा गरेको छ। काठमाडौंमा आयोजित पत्रकार सम्मेलनमा क्यानले पोखरा एभेन्जर्स र फारवेस्ट युनाइटेड टोलीको घोषणा गरेको हो। पोखराको मालिक पोस्टराज ज्ञवाली हुन् भने फारवेस्टको मालिक एसआर स्पोर्ट्स एण्ड मिडिया भेन्चर्स युकेका रुपिन्दर बाग्गा रहेका छन्। क्यानले यसअघि नै ४ वटा टिमको नाम र मालिकको घोषणा गरिसकेको छ। जसमा कान्तिपुर क्यापिटल, लुम्बिनी अल स्टार्स, विराटनगर सुपर किङ्स र जनकपुर रोयल्स रहेका छन्।"
क्यानलाई आईसीसीले सोध्यो सन्दीपको घटना के हो?,"काठमाडौं : नेपाली राष्ट्रिय क्रिकेट टिमका कप्तान सन्दीप लामिछानेमाथि बलात्कारको आरोप लागेपछि अन्तर्राष्ट्रिय क्रिकेट काउन्सिल (आईसीसी)ले चासो देखाएको छ। आइसीसीलाई नेपाल क्रिकेट संघ (क्यान)ले सन्दीपको घटनाबारे ब्रिफिङ गरेको छ। क्यानका कार्यवाहक महासचिव प्रशान्त विक्रम मल्लले आईसीसीका शीर्ष अधिकारीले नै बारम्बार सन्दीपविरुद्धको उजुरीबारे चासो लिएको बताए। आईसीसीबाट मलाई बारम्बार फोन आएको छ। यो माइनर केस हो भनेको छु। उनीहरु पनि सिरियस छन्, मल्लले सञ्चारकर्मीसँग भनेका छन्। सीपीएल प्रतियोगिताका लागि वेस्ट इन्डिजमा रहेका कप्तान सन्दीपसँग आफ्नो कुरा भएको मल्लले बताए। कुराकानीमा सन्दीपले आफू निर्दोष रहेको बताएका थिए। उनले कानुनी उपचारका लागि सहयोग गरिदिन समेत सन्दीपले आग्रह गरेको मल्लले बताए। क्यानबाट मैले नै सम्पर्क गरेको थिएँ। तिमीविरुद्ध उजुरी परेको छ। युवतीले बलत्कारको आरोप लगाएकी छन् भने। मैले थाहा पाएको छु, मेरो संलग्नता छैन भन्ने उनको भनाइ थियो, मल्लले भने। सन्दीपले आफू सीपीएल लिग सकेरमात्रै नेपाल फर्किने बताएको मल्लले बताए। सन्दीपले सीपीएल सकेरमात्र फर्कन्छु भने। उता टिमले पनि थाहा पाएको र उनीहरुले त्यस्तो केही समस्या छैन भनेको सुनाए, मल्लले भने। क्यानले नेपाल टी२० लिगबारे बिहीबार गरेको पत्रकार सम्मेलनमा समेत यसबारे प्रश्न सोधिएको थियो। सन्दीपविरुद्धको उजुरीले प्रतियोगितालाई प्रभावित गर्छ गर्दै सञ्चारकर्मीको प्रश्नमा सेभेन थ्री स्पोर्ट्सले क्यानको सल्लाहअनुसार निर्णय लिइने जनाएको छ।"
मुस्ताङमा गल्फ कोर्सको अभ्यास गर्दै सद्गुरु,"जोमसोम : भारतका चर्चित आध्यामिक सद्गुरु जग्गी वासुदेवल उपल्लो मुस्ताङ आइपुगेका छन्। उनी काठमाडौंबाट आइतबार हेलिकोप्टरबाट मुस्ताङ आइपुगेका हुन्। आज बिहान लोवाथाङ गल्फ कोर्स मैदानमा २ घण्टा गल्फ खेले। चीनसँग सिमाना जोडिएको लोमान्थाङ गाउँपालिकाको लोवाथाङ गल्फकोर्स समुन्द्री सतहदेखि ४६४५ मिटरको उचाइमा छ। गण्डकी प्रदेशका सांसद ईन्द्रधारा बिष्ट र लोमान्थाङ गाउँपालिकाको समन्वयमा भारतीय आध्यामिक सद्गुरु ( जग्गी बासुदेव ) लोवाथाङको गल्फ कोर्स स्थल पुगेका हुन्। गाउँपालिकाका अध्यक्ष टसी नर्वु गुरुङका अनुसार सद्गुरुसहितको करिब ५० जनाको टोलीले लोवाथाङमा गल्फ खेलको अभ्यास गरेको जानकारी दिए । चर्चित आध्यामिक सद्गुरु उपल्लो मुस्ताङ आउनु गर्वको कुरा हो,त्यस माथि हामीले गल्फ कोर्सको पर्यटन प्रर्वद्धन गर्न गल्फ खेल्न अनुरोध गर् यौं,अध्यक्ष गुरुङले भने,उहाँजस्तो विश्व चर्चित व्यक्ति यहाँ आएर गल्फको अभ्यास गर्दा यस क्षेत्रको पर्यटन प्रर्वद्धनमा पक्कै टेवा पुग्छ भन्ने ठानेका छौं ,यहाँ आएर गल्फ खेल्न सबैलाई ढोका खुल्ला रहन्छ । अध्यक्ष गुरुङले सद्गुरु गल्फकोर्स मैदानमा आउँदा प्रफुल्लित भएको बताए । यहाँको प्राकृतिक सौन्दर्यता र उपल्लो मुस्ताङका भौगोलिक डाँडाकाँडाको सौन्दर्यता नियालेर सद्गुरु मोहित भएको अध्यक्ष गुरुङले उल्लेख गरे । मुस्ताङको लोमान्थाङस्थित लोवाथाङ गल्र्फ कोर्स अघि भारतको सिक्किममा ३९७० मिटरको उचाइमा गल्फकोर्स निर्माण गरिएको थियो । गण्डकी प्रदेशका सांसद ईन्द्रधारा बिष्टको पहलमा त्यहाँ गल्फ कोर्सको पूर्वाधार निर्माण गरिएको थियो । उक्त गल्फ कोर्सलाई मुस्ताङ गल्फ कोर्स नामाकरण गरिएको थियो । उपल्लो मुस्ताङमा गल्फ खेलको विकास र पर्यटन प्रर्वद्धन गर्ने उद्देश्यले लोमान्थाङ गाउँपालिकाले लोवाथाङमा दुई साताअघि टप अफ द वल्र्ड गल्फ च्यालेञ्ज प्रतियोगिता आयोजना गरिएको थियो । गण्डकी प्रदेशका सांसद इन्द्रधारा बिष्टले लोमान्थाङमा गल्फकोर्सको मार्ग खोज्नु आफ्नो धेरै अघिको सपना भएको र त्यो सपनामा सद्गुरुको गल्फ अभ्यासले थप महत्व र गरिमा वृद्धि गरेको बताए । विस्तार गल्फको सपना पुरा हुँदैछ,प्रतियोगितामा सम्पन्न गरियो,सांसद बिष्टले भने,अब यसको व्यापक प्रचारप्रसार गरेर स्वदेशी तथा विदेशी गल्फर उपल्लो मुस्ताङसम्म ल्याउनु छ,यसले यहाँका जिवन स्तर सुधार ल्याउँछ । नेपालीसहित ११ देशका प्रतिनिधि लिएर हिमाली जिल्ला मुस्ताङ आएका आध्यामिक सद् गुरु ( जग्गी वासुदेव) मंगलबार जोमसोमबाट उपल्लो मुस्ताङ प्रस्थान गरेका थिए ।उनीसहित उनको टोली पहिलो दिन लोघेकर दामोदरकुण्ड गापाको ढाक्मर स्थित जियो पार्कको अवलोकन गरे । उनले त्यहाँ १ दिन ट्रेन टाँगेर बिताए । बुधबार सो टोली जीप चढेर उपल्लो मुस्ताङको लोमान्थाङ पुगेको थियो । लोमान्थाङमा सद्गुरुसहितको टोलीलाई लोमान्थाङ गापा,आमा समुह,युवा क्लव र गाउँले भव्य स्वागत गरेका थिए । यसअघि सद्गुरु जोमसोम स्थित होटल मोक्ष रिसोर्टमा २ रात बिताएका थिए । जोमसोममा उनले पर्यटकी स्थल ढुम्बाताल र यारुझो भ्युटावरको अवलोकन गरे । उननले त्यहा आफ्ना शिष्यहरुलाई आध्यात्मिक प्रवचन र योगाभ्यास गराएका थिए । करिव १ साताका लागि अनौपचारिक भ्रमणमा मुस्ताङ आएका सद्गुरु बिहिबार जोमसोम फर्किने तयारी गरेको गापाकी उपाध्यक्ष छिमी बिष्टले जानकारी दिए । उनले सद्गुरुको उपल्लो मुस्ताङको भ्रमणले पर्यटन प्रर्वद्धनमा टेवा पुग्ने विश्वाश व्यक्त गरिन् । भारतका सद्गुरुको यसपटकको मुस्ताङ भ्रमण दोश्रो हो । उनी ३ वर्षअघि पनि मुस्ताङ आएका थिए । त्यसबेला उनले थासाङ गाउँपालिकाको रमणीय स्थानको भ्रमण गरेका थिए । यसपटकको भ्रमणमा १० वटा देशका ५१ जना व्यक्ति सामेल छन्। भ्रमण टोलीमा भारतका २७, अमेरिकाका १२, नेदरल्याण्ड, चीन र क्यानडाका दुई, लेवनानका, मलेसियाका, रोमानिया, रसिया र नेपालका एकएक जना छन्। सद्गुरुसहित १२ जनाको टोली हेलीमार्फत सिधैं होटलमा आएका र अन्य टोली धावनमार्ग प्रयोग गरी रिसोर्ट आउँदै गरेका मोक्ष रिसोर्टका रिसेप्सनिस एलिस थकालीले जानकारी दिए । उनका अनुसार मुस्ताङबाट फर्किने दिनको अन्तिम दिन मोक्ष रिसोर्टमा बस्ने कार्यतालिका छ ।"
माछा पोखरीमा वृद्धाको शव फेला,विराटनगर : मोरङको रंगेली नगरपालिका१ स्थित माछा पोखरीमा एक जना वृद्धा महिलाको शव फेला परेको छ। रंगेली१ की ७६ वर्षीया कृष्णमाया बस्नेतको शव बुधबार साँझ फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कृष्णमाया बिहान ९ बजेतिर आफ्नै घरबाट बेपत्ता भएकी थिइन्। परिवारका सदस्य र आफन्तले खोजी गर्ने क्रममा माछा पोखरीमा शव फेला परेको हो। शव भेटिएको पोखरी कृष्णमायाको घरबाट लगभग ५ सय मिटर उत्तरमा पर्छ। शव पोस्टमार्टमका लागि रंगेली अस्पतालमा राखेर घटनाको अनुसन्धान सुरु गरिएको डीएसपी श्रेष्ठले बताए।
जापान पुर्याइँदै कर्णालीको बेसार,"दैलेख : दैलेखको भगवतीमाई गाउँपालिका१ का कविराज खत्री (झवी) र गीताकुमारी खत्रीले कर्णालीमा उत्पादित बेसार जापानमा पुर्याउने सफल हुँदैछन्। हामीले उत्पादन गरेको बेसार ल्याब टेस्टका लागि पठाएका थियौं। उक्त बेसार ल्याब टेस्टमा पास भएर आइसकेको छ। अब सम्झौताको अन्तिम प्रक्रिया मात्र बाँकी छ। जापानस्थित एक व्यापारीले हामीले उत्पादन गरेको बेसार जापान लैजाने भनेर मौखिक सम्झौता भइसकेको छ, कविराजले भने। अन्तर्राष्ट्रिय स्तर दुवैमा अहिले पनि कर्णालीमा उत्पादित सिन्की पठाइरहेको उनले बताए। त्यहाँका तीनदेखि पाँच तारे होटलमा हामीले उत्पादन गरेको सिन्की निरन्तर गइरहेको छ, उनले भने। मासिक दुई देखि तीन क्वीन्टलसम्मको सिन्की दुवै निर्यात गर्ने गरेको उनले बताए। उद्योग सञ्चालनका चार समस्या कर्णाली प्रदेशमा उद्योग सञ्चालन गर्न तीन ठूला समस्या झेल्नुपरेको खत्रीले बताए। कर्णालीमा शुलभ रूपमा जग्गा नपाउने समस्या रहेको उनको भनाइ छ। अर्को विद्युत्को भोल्टेज नपुगेर मेसिन नै चल्दैनन्। बैंकिङ समस्या पनि उत्तिकै रहेको खत्रीले बताए। कृषि र उद्योग सञ्चालन गर्नेहरू प्रायः गाउँका हुन्छन्। कृषि क्षेत्रमा काम गर्नेहरूलाई बैंकले सहज रूपमा गाउँको जग्गा धितो राखेर ऋण दिँदैनन्। गाउँको जग्गा धितो राखेर उद्योग स्थापना गर्छुभन्दा बैंकले सहज रूपमा ऋण नै दिँदैनन्, उनले भने। अर्कोतर्फ उत्पादनसमेत कम रहेको छ। एक जना उद्यमीलाई पुग्ने गरी कुनै पनि उत्पादन पर्याप्त नभएको उनले बताए। यस्ता उद्योगहरू सञ्चालन गर्न राज्यले विशेष व्यवस्था गनुपर्ने उनको माग छ। राज्यले उद्योग सञ्चालकहरूलाई बत्ती, सडक तथा बैंकका ग्यारेन्टी गरिदिनुपर्ने उनले बताए। कतिपय कुराहरूमा नीति नियम नै बाधक छन्। अहिले पनि सहज रूपमा टिमुर खरिद गर्न पाइँदैन्। प्रक्रिया झन्झटिलो छ। वन्यजन्तुमा आधारित उद्योग गर्न खोजेमा नीति नियम नै बाधक छ, उनले भने। कर्णालीमा ३२ केबीको क्षमताको विद्युत् तत्काल विस्तार गर्नुपर्ने उनले बताए। राज्यले सानो उद्योगहरूलाई विशेष ऋण सहुलियत तथा ब्याज अनुदानको व्यवस्था गर्नुपर्ने कविराजले बताए। अर्कोतर्फ उत्पादन बढाउन किसानहरूका लागि सिँचाइको सुविधा, संकलन केन्द्र स्थापना र प्राविधिक सेवा दिइनुपर्छ। अनि स्थानीय तहहरूले ढुवानीमा अनुदान दिनुपर्छ, उनले भने। कर्णालीमा उत्पादित वस्तुभन्दा ढुवानीको मुख्य बढी पर्ने गरेको उनको भनाइ छ। कर्णालीमा उत्पादित कृषि उपज वस्तुहरू राष्ट्रिय बजारमा प्रतिस्पर्धामा लैजान त्यस्ता किसानहरूलाई ढुवानीमा अनुदान दिने व्यवस्था सरकारले गर्नुपर्छ, खत्रीले भने।"
टार्गेट एचआर मेनपावरबाट साउदी गएका ३५ नेपाली अलपत्र,"साउदी अरब : रोजगारीका क्रममा साउदी अरब पुगेका ३५ जना नेपाली अलपत्र परेका छन्। काठमाडौंमा रहेको टार्गेट एचआर मेनपावरबाट २०२२ जुन २० मा साउदी पुगेका ३५ जना नेपाली ७६ दिनदेखि अलपत्र परेका छन्। पीडित भएका नेपाली भन्छन्, 'नेपालमा गरेको सम्झौताअनुसार साउदी पुगेपछि सम्बन्धित कम्पनीले पूर्ण सम्झौता गर्न लगाएको र त्यसमा असमर्थ जनाएपछि कम्पनी तथा मेनपावरले वेवास्ता गरेका छन्। नेपालमा गरेको सम्झौताअनुसार एक हजार तीन सय साउदी रियाल दिने भनेपनि साउदी पुगेपछि पुनः कम्पनीले प्रतिमहिना आठ सय रियाल मात्र दिन लागेको थियो। उनीहरू साउदीको इफादा कम्पनीमा किल्नरको रूपमा काम गर्न साउदी पुगेका थिए। पीडित भन्छन् 'हामीलाई फिल्मी स्टाइलमा साउदीमा अलपत्र पारिँदै छ। जुन २० मा एयरपोर्टमा उत्रिएका हामी सम्बन्धित कम्पनीले १६ घण्टापछि लिन गयो र एक रुममा १४ जनाभन्दा बढीको दरले व्यवस्था गर्यो। दुई दिनपछि मेडिकल गराएर सम्बन्धित कम्पनी र मेनपावर बेखबर रहे।' केही दिनपछि पुनः तिमीहरूको इन्टरभ्यु छ भनि तयार रहन जानकारी दिँदै कम्पनीको फोरमेन बताउने एक इन्डियनले सामूहिक फोटो खिचेर गएको र हालसम्म कुनै जानकारी नदिएको पीडित बताउँछन्। सम्बन्धित कम्पनीले सुरुमा दुई सय रियल र बस्न दिएको तर अन्य सेवा सुविधा समेत नदिएकाले अहिले बिचल्ली अवस्थामा रहेको बताए। साउदी अरेबिया आउने क्रममा मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधाहरू प्राप्त हुनेछन् भनि प्रतिव्यक्ति एक लाख पचास हजारदेखि दुई लाखसम्म दिएका थिए। मेनपावरमा कार्यरत टिपक बस्नेतलाई प्रतिव्यक्ति एक लाख बुझाएको र अन्य एजेण्डलाई पचास हजारमाथि बुझाएको पीडितहरूले बताए। पीडित भएका नेपालीहरूको बारेमा नेपाली दूतावासमा जानकारी दिए लगतै दूतावासले सम्बन्धित मेनपावर र कम्पनीसँग छलफल गरी कामदारलाई सम्झौता अनुसारको काम र सेवा सुविधा दिन जानकारी गराउँदा सम्झौताअनुसार कामदारलाई काम र सेवा सुविधा दिन र नसके तत्काल स्वदेश फिर्ता पठाउन अल्टिमेटम समेत दिएको छ। ३५ नेपाली अलपत्र परेको र खाना समस्या रहेको जानकारी प्राप्त भएलगत्तै सामाजिक व्यक्तित्व सुजन घिमिरेले आफ्नो जन्मोत्सवको अवसर पारी खाद्यान्न तथा आर्थिक सहयोग गरेका छन् भने अन्य सहयोगीमा अन्तर संस्था समय समिति रियादका सपरिवार तथा नेपाली होटल लालिगुराँस रहेका छन्। तत्कालीन अवस्थामा रोजगारीका क्रममा साउदी आउने कामदारको संख्या बढेतापनि सम्बन्धित कम्पनीले सम्झौता अनुसारको सेवा सुविधा नदिँदा र पठाउने मेनपावरले साउदीमा रहेका कम्पनीबारे आधिकारिक कार्यशैलीको ढाँचा नबुझ्नाले साउदीमा नेपाली कामदारप्रति विभिन्न समस्याहरू देखा परेका छन्। कामदारका रूपमा साउदी पुगेका नेपाली कामदारहरूको सम्बन्धित कम्पनीले समयमा नै, तलव, अकामा कार्ड, इन्स्योन्स कार्ड तथा अन्य सेवा सुविधाहरू नपाउनाले कामदारहरू कम्पनी छोडेर भाग्ने क्रम समेत बढ्दो रहेको छ।"
"नेप्सेमा सामान्य गिरावट, १ अर्ब माथिको सेयर कारोबार",काठमाडौं : नेप्से परिसुचक सामान्य अंकले ओरालो लागेको छ। सूचक २१३ अंकले घटेर १९३७७४ विन्दुमा अडिएको छ। सेन्सेटिभ इन्डेक्स ०५४ अंकले घटेर ३७६८४ विन्दुमा झरेको छ। यसदिन १ अर्बमाथिको सेयर कारोबार भएको छ। अघिल्लो कारोबार दिन बुधबार ८२ करोड बराबरको सेयर कारोबार भएको थियो। आज २२७ कम्पनीको ३४ लाख १ हजार ६९२ कित्ता सेयर १ अर्ब ४ करोड ४३ लाख ७९ हजार ६०० रुपैयाँमा कारोबार भयो। आज कुनै पनि कम्पनीको सेयर मूल्यमा सकारात्मक सर्किट लागेन। कारोबार रकमका आधारमा हिमालयन एभरेस्ट इन्स्युोरेन्स शीर्षस्थानमा रहयो। सो कम्पनीको १३ करोड बढिको सेयर कारोबार भयो। कारोबारमा आएका १३ समूहमध्ये ६ समूहको सूचक बढ्यो भने ७ को घट्यो। फाइनान्स समूहको सर्वाधिक १३७ प्रतिशतले बढ्दा डेभलपमेन्ट बैंकको १०८ प्रतिशतले बढ्यो। अदर्श समूहको १३३ प्रतिशतले घट्यो।
राजनीतिका बाहुबली,"छिमेकी मित्रराष्ट्र भारत दुनियाँको अब्बल दर्जाको संसदीय लोकतन्त्र भएको मुलुकमा गनिन्छ। भारतले दुनियाँको सबैभन्दा ठूलो प्रजातान्त्रिक राष्ट्रको रूपमा गर्व पनि गर्छ। हो पनि, भारतीय संविधान निर्माता डा बाबासाहेव भीमराव अम्बेदकरले संविधान लेख्दा लोकतान्त्रिक प्रावधानहरूलाई आत्मसात् गरेका थिए। प्रजातान्त्रिक मूल्य र मान्यताअनुसार आवधिक निर्वाचन प्रणाली, मानवअधिकारको प्रत्याभूति तथा सबै प्रकारका मौलिक हकजस्तै व्यक्तिगत तथा वाक स्वतन्त्रता, प्रकाशन स्वतन्त्रता एवं धार्मिक स्वतन्त्रताजस्ता मूलभूत प्रावधानहरू संविधानमा अन्तर्निहित रहेका छन्। तर, सन् १९५२ मा पहिलो लोकसभा निर्वाचनदेखि सन् २०१९ को १७औं निर्वाचन सम्मको इतिहासलाई केलाएर अध्ययन गर्ने हो भने भारतीय संसद्को उत्तराद्र्ध वर्षको स्वरूप तथा संरचना सामान्य भारतीयभन्दा सम्भ्रान्त वर्ग तथा बाहुबलीहरूको अखडाको रूपमा स्थापित भएको देखिन्छ। प्रधानमन्त्री नरेन्द्रदामोदर दास मोदीले सार्वजनिक रूपमै स्वीकार गरेको तथ्य हो यो। लोकसभाका ५ सय ४३ सदस्यमध्ये २ सय ३३ जनामाथि विभिन्न अदालतमा आपराधिक मुद्दा दर्ता भएका छन। ती मध्ये अधिकांस भारतीय जनता पार्टीका छन्। मोदी मन्त्रिमण्डलका ७८ मन्त्रीमध्ये ३३ जनामाथि क्रिमिनल केस अदालतमा चलिरहेका छन्। २४ माथि त गम्भीर आपराधिक आरोप छ। एकजनामाथि व्यक्ति हत्याको आरोप छ भने चार जनामाथि हत्याको प्रयास र डकैतीको मुद्दा लागेको छ। यस प्रकारको प्रकृति र प्रवृत्ति भारतीय संसद्को पूर्वाद्र्ध वर्षहरूमा थिएन भन्ने कुरा आँकडाले देखाउँछ। पण्डित जवाहरलाल नेहरू हुँदासम्म त एकजना पनि थिएन। तर, पछिल्लोकालमा कतिपय राज्यका विधानसभामा यस्ता सदस्यको बहुमत नै छ। उत्तर प्रदेश यसको ज्वलन्त उदाहरण हो। त्यसैले भारतमा वर्षा हुँदा छाता ओढ्ने नेपालको पहिल्यैदेखिको बानीको कारण महम्मद अफताब आलम, गणेश लामा तथा चक्रे मिलनहरू जन्मिनु कुनै ठूलो कुरा होइन। यो स्वाभाविक हो। अहिले यो क्रम थामिँदैन। बरु गति समात्दै जाने तथ्य निर्वाचन प्रणाली दिनप्रतिदिन महँगो हुँदै गएको कुराले पनि पुष्टि गर्दछ। संसद्मा बाहुबलीको जन्म सम्बन्धी आजभन्दा साढे दुई हजार वर्षपहिले विश्वविख्यात दार्शनिक सुकरातले भोटको राजनीतिलाई नकारात्मक ढंगबाट व्याख्या र विश्लेषण गरेका थिए। उनका अनुसार मताधिकारको प्रश्न मानिसको बुद्धि र विवेकमा अन्तर्निहित हुन्छ। जुन समाजमा ज्ञान, बुद्धि र विवेकको खडेरी छ, त्यहाँ यो व्यवस्था बाँदरको हातमा नरिबल जस्तै हुन्छ भन्ने आशयको भनाइ दार्शनिक शुकरातको थियो। नेदरल्यान्डका प्रधानमन्त्रीले कार्यकालको अन्तिम दिन साइकल चढेर घर फर्केका थिए भन्ने कुरा विश्वले हेरेको र सुनेको तथ्य हो। किनकि, त्यो मुलुकमा जेलसमेत छैन। कुनै आपराधिक घट्ना नै घट्दैन। त्यहाँ जेलको आवश्यकता समाप्त भएर गएको छ। स्केनडेभियन मुलुकहरूमा संसदीय अभ्यासले उच्चता हासिल गरेको बेला भारतको लोकसभा तथा विधानसभा बाहुबलीहरूको अखडामा रूपान्तरित भएका छन्। नेपालको भौगोलिक सिमाना भारतको सबैभन्दा बढी पिछडिएको, गरिब, अशिक्षित, न्यून सहरीकरण भएको तथा राजस्वभन्दा पनि कैयौं गुणा बढी ऋण बोकेको, आम्दानीभन्दा नेताहरूले बढी खर्च गर्ने राज्यसँग टाँसिएकोले नेपाली परिवेश त्यसबाट कदापि अछुतो रहन सक्दैन। नेपालको अन्तर्राष्ट्रिय सिमाना दक्षिणी भारतको कुनै राज्यसँग भएदिएको भए, कस्तो हुन्थ्यो होला ? तर नेपालको दुर्भाग्य र अझ मधेसको लागि अभिशाप के छ भने पूर्वाद्र्धमा राजनीतिक रूपले उम्दा हैसियत कमाएका विहार र उत्तर प्रदेश अहिले बाहुबलीहरूको लागि उर्वर भूमि बनेका छन्। हालै विहारका मुख्यमन्त्री नितिश कुमारको राजनीतिक फेरबदलको व्यवहारले यस भेगका जनता आहत महसुस गरेका छन्। त्यसमा मधेस प्रदेश त नराम्ररी प्रभावित भएको छ। पहिलेदेखि नै गाँजिएको यस प्रदेशको रौतहट जिल्लाबाट महम्मद अफताब आलम त्यसै जन्मिएका होइनन्। विगत केही वर्षदेखि विहारका विधायक कार्तिक कुमार राजीवरञ्जन अपहरण मुद्दामा फरार थिए। त्यही केसमा भूपू विधायक आनन्द सिंहसहित १७ जनामाथि अदालतमा मुद्दा चलिरहेको छ। जसको फेब्रुअरीमा अदालतले जमानतको याचिका खारेजसमेत गरिसकेको थियो र अगस्त १६ मा हाजिर हुने वारेन्ट जारी गरेको थियो। तर उदेकलाग्दो विषय के छ भने जुन दिन विधायक कार्तिकेयलाई अदालतमा हाजिर हुनु थियो त्यही दिन मुख्यमन्त्री नीतिश कुमारले उनलाई कानुनमन्त्री नियुक्त गरे। लोकतन्त्रको योभन्दा भद्दा मजाक अर्को के हुन सक्छ ? तर यसको विरोध हुन थालेपछि केही दिनमा नै कार्तिकेयले राजीनामा दिनु पर्यो। विधायक कार्तिक कुमार जसलाई कार्तिकेय सिंह पनि भनिन्छ लालुप्रसाद यादवको राष्ट्रिय जनता दलका विधायक हुन्। विहारका २ सय ४३ विधायकमध्ये १ सय ५० जनामाथि आपराधिक मुद्दा अदालतमा विचाराधीन छन्। त्यसमध्ये ८९ जनामाथि यस्तो संगीन आरोप छ कि एक पटक पनि अदालतमा सुनुवाइ भयो भने उनिहरुका लागि जेल जानुबाहेक अर्को कुनै विकल्प छैन। उत्तर प्रदेशको अवस्था त झन् कहालीलाग्दो छ। उत्तर प्रदेशको विधानसभाका ४ सय ३ विधायकमध्ये २ सय ५ जनामाथि आपराधिक मुद्दा अदालतमा दर्ता छन्। अर्थात् बाहुबलीहरूको बहुमत छ, जहाँ योगी आदित्यनाथ मुख्यमन्त्री छन्। बाहुबलीको नेपाली संस्करण २०१५ सालमा नेपालमा पहिलो संसदीय निर्वाचन भएको थियो। त्यतिबेला भारतमा पं जवाहरलाल नेहरू प्रधानमन्त्री थिए। जसको दोस्रो कार्यकालको दुई वर्ष बितेको थियो। त्यतिबेलाको दुइटै देशको संसदीय अभ्यास हेर्दा एक से एक व्यक्ति संसद् पुगेका थिए। जहाँ कहिले कुनै गलत ढंगबाट जनतालाई प्रभावित पार्ने काम भएन। २०१५ सालको संसदीय निर्वाचन ताका सिरहाको मिर्चैया बजारमा नेपाल राष्ट्रवादी गोर्खा परिषद्का नेताले स्कुल निर्माणको लागि ५० हजार रुपैयाँ दिन खोज्दा जनताले नलिएको इतिहास छ। तर यस प्रकारको संस्कार र संस्कृतिको पञ्चायतकालमा खिल्ली उडाइयो । तत्कालीन प्रधानमन्त्री सूर्यबहादुर थापाले बहुदल हराउन जंगल फडानीमात्र गर्न लगाएनन् भरपूर रूपमा राज्यसत्ताको दुरुपयोग गरे। यस प्रकारको दुरुपयोगकै कारण मुलुकमा भूमिगत गिरोहको जन्म भयो। जसले बाहुबलीको रूपमा मण्डले राष्ट्रवादीहरूलाई तत्कालीन संसद् राष्ट्रिय पञ्चायतमा पठाउन बेसुमार धन खर्चेको इतिहास छ। वास्तवमा भन्ने हो भने भारतीय बाहुबलीको नेपाली संस्करण पञ्चायतकालका मण्डलेहरू नै हुन्, जसको नेतृत्व कमल थापादेखि शरदचन्द शाहहरूले गर्थे। लालुप्रसाद यादव विहारको मुख्यमन्त्री भएको बेला जसरी शहाबुद्दीनजस्ता बाहुबलीहरूले जेलबाट हत्या र हिंसाको खेल खेल्थे ठीक त्यसरी नै पञ्चायतकालमा मण्डलेहरूले सरोज कोइराला र रघुनाथ ठाकुर मधेसीजस्ता क्रान्तिकारीहरूलाई भारत पसेर हत्या गरेका थिए । पञ्चायतभित्रै रहेका प्रजातान्त्रिक सोच भएका व्यक्तिलाई हराउन बाहुबलीको नेपाली संस्करण मण्डलेलाई प्रयोग गर्थे। यसलाई पुष्टि गर्न एउटा मात्र उदाहरण पर्याप्त हुन्छ। २०१५ सालको संसदीय निर्वाचनताका सिरहाको मिर्चैया बजारमा नेपाल राष्ट्रवादी गोर्खा परिषद्का नेताले स्कुल निर्माणको लागि ५० हजार रुपैयाँ दिन खोज्दा जनताले नलिएको इतिहास छ। सिरहा जिल्लामा पञ्चायती व्यवस्थाका स्तम्भको रूपमा स्थापित भएका थिए राजदेव गोइत। जसलाई जिल्लाको भीष्म पितामह पनि भनिन्थ्यो। तर जनमत संग्रहमा उनी बहुदलतिर लागे। फलस्वरूप सिरहाले बहुदलको पक्षमा सबैभन्दा धेरै मत ल्याएर देशकै नै प्रथम भयो। यसले गर्दा राजदेव गोइतले पञ्चायतकालमा कहिल्यै चुनाव जितेनन्। किनकि दरबारबाट नै हराउन निर्देशन दिइन्थ्यो। मण्डलेहरूले बुथ लुटिरहँदा विरोध गर्ने उनको कार्यकर्तालाई सीडीओले नै कुटेको यो पंक्तिकारले देखेको हो। बहुदलीय व्यवस्थाको पुनस्र्थापनापश्चात् पहिलो आमनिर्वाचन तथा स्थानीय निर्वाचनमा नेपाली कांग्रेस बदनाम हुन गयो। किनकि बहुदलीय व्यवस्थाले संस्थागत रूप धारण गर्नुभन्दा पहिले नै उसले बाहुबली उत्पादन गर्न खोजेको थियो। नेपाली कांग्रेसका तत्कालीन महामन्त्री गिरिजाप्रसाद कोइराला मोरङ क्षेत्र नंं १ बाट एमालेका लव प्रधान मित्रसँग प्रतिस्पर्धामा थिए। चुनाव कोइरालाले नै जिते तर पेस्तोलसहित भारतीय गुण्डाहरूको तस्बिर जसरी नेपाली मिडियामा प्रकाशित भयो त्यो दृश्य महम्मद अफताव आलमहरूले पक्कै देखेको हुनुपर्छ। विजय गच्छेदार त त्यसको एउटा योजनाकार नै थिए। त्यतिबेला विराटनगरबाट एउटा बहुबलीको उदय भएको थियो। नाम थियो उमेश गिरी। विराटनगरदेखि काठमाडौंसम्म उनको हाँकडाँक थियो। तत्कालीन महामन्त्री गिरिजा कोइरालाको मातहतमा रहेका गिरीले आफ्नै पार्टीका अध्यक्ष कृष्णप्रसाद भट्टराईलाई समेत हराउन अहम् भूमिका खेलेका थिए। तर उनको चर्तिकला २०४९ सालको विराटनगरको स्थानीय निर्वाचनमा देखियो। दुइटा बुथ लुट्न खोज्दा यो पंक्तिकारले तरबारसहितको एक दर्जन फोटो प्रकाशन गरेर भण्डाफोर गरेको थियो। उमेश गिरीको सम्बन्ध भारतीय बाहुबली नेता आनन्दमोहन सिंहसँग थियो जो त्यतिबेला चन्द्रशेखरको नजिक मानिन्थे। यो कुरा विराटनगरको स्थानीय नमस्कार होटलमा बाहुबली आनन्दमोहन सिंहलाई गरिएको भव्य स्वागतबाट पनि पुष्टि हुन्छ। त्यहाँ उमेश गिरीको उपस्थिति नभए पनि बुथ लुट्नेहरू प्रायः सबै थिए। महम्मद अफताव आलम मार्का बाहुबली भारतीय लोकसभामा रहेकामध्ये ९० प्रतिशत करोडपति छन्। प्रायः सबै विधानसभाको स्थिती यही हो । कुनै क्षेत्रबाट कुनै गरिबले चुनाव जितेको थियो भन्ने कुरा एकादेशमा एउटा राजा थिए भन्ने कथाजस्तो भएको छ। जो जित्थे त्यसलाई खुलेयाम दिनदहाडै गोली हानेर मारिन्थे । पूर्णियाका माक्र्सवादी विधायक अजित सरकारलाई बाहुबली पप्पु यादवले हत्या गर्न लगाए। किनकि, जबसम्म अजित सरकार जीवित थिए तबसम्म कसैलाई जित्न दिइएको थिएन। महम्मद अफताव आलम र पप्पु यादवको बीचको भौगोलिक दूरी धेरै भएकोले भेट नभएको पनि हुन सक्छ। तर विहारकै सिवान जिल्लाका बाहुबली सांसद शहाबुद्दीनसँग पक्कै भेट भएको हुन सक्छ। किनकि विहारको सिवान जिल्ला नेपालको रौतहटको नजिक नभए पनि टाढा पनि छैन। होइन भने इँटाभट्टामा यत्रो युवालाई एकै पटक मार्ने साहस आलमलाई हुने थिएन। दुई दर्जन हत्या, लुट, डकैती, अपहरण मुद्दालाई टाउकोमा लिएर शहाबुद्दीन सांसद बन्न सक्छन् भने महम्मद अफताव आलमको नाम आगामी निर्वाचनको लागि नेपाली कांग्रेस रौतहटले सिफारिस गरेकोमा यत्रो हो हल्ला मच्चाउने के कारण होला। आखिर नेपाल पनि विहारको कार्बन कपी होइन र ! तराईमधेस त फोटोकपी नै हो। अन्त्यमा, दार्शनिक शुकरातले भनेझैं संसदीय लोकतन्त्रको अवस्था त्यतिबेला राम्रो हुन्छ जतिबेला शिक्षित व्यक्तिहरूले समाजमा वर्चस्व स्थापित गर्नेछन्। त्यसैले दिल्लीका मुख्यमन्त्री अरविन्द केजरीवालले शिक्षा र स्वास्थ्यप्रति जुन सचेतता ल्याउने काम गरेका छन् त्यस्तो अवस्था विहार र उत्तर प्रदेशमा हुन सकेको भए नेपालमा पनि पक्कै सकारात्मक प्रभाव पर्ने थियो। नेपालको संसदीय प्रजातन्त्रमा विजयकुमार गच्छदार, महम्मद अफताब आलम, चक्रे मिलन, गणेश लामाहरू जन्मिनुभन्दा मनिष सिसोदिया, भगवन्त सिंहहरू जन्मिन्थे।"
छिट्टै संघीय निजामती सेवा ऐन आउँछ : उपसभामुख भुसाल,"अर्घाखाँची : प्रतिनिधि सभाको उपसभामुख पुष्पा भुसालले संघीय निजामती सेवा ऐेन छिट्टै आउने बताएकी छन्। निजामती सेवा दिवसका अवसरमा अर्घाखाँचीमा आयोजित कार्यक्रमलाई सम्बोधन गर्दै उपसभामुख भुसालले आउने भदौसम्म संघीय निजामती सेवा ऐन आउने दावी गरिन्। ऐन नआउँदा कर्मचारीहरुमा मनोबल गिरेको र संघीयताको मूल मर्म कार्यान्वयन हुन नसकेको उनको भनाइ छ। उनले भनिन्,' कर्मचारीहरुमा मनोबल बढाउन, संघीयताको मूल मर्म कार्यान्वयनका लागि निजामती सेवा ऐन ल्याउन आवश्यक छ।' उनले सार्क राष्ट्रमा नेपाल सबैभन्दा कम तलब र अन्य सेवा सुविधा भएको राष्ट्र भएको बताइन्। संविधानको कार्यान्वयनमा समेत बाधा पुगेको भन्दै उपसभामुख भुसालले पावर सेयरिङ्गको विषयलाई मजबुत र व्यवस्थित बन्न पनि संघीय निजामती सेवा ऐन आउनुपर्ने जोड दिइन्। कार्यक्रममा प्रतियोगिताका बिजेताहरुलाई पुरस्कार तथा प्रमाण पत्र वितरण गरिएको थियो ।"
सेवा बढेसँगै गोरखा अस्पतालमा बिरामी संख्या दोब्बर,"गोरखा : सेवामा स्तरोन्नति गर्न थालेपछि गोरखा अस्पतालमा सेवा लिने बिरामीको संख्या ६ महिनामै दोब्बर भएको छ। गत फागुनसम्म ओपीडी सेवा लिन आउने बिरामी संख्या मुस्किलले १२० जनासम्म हुने गरेको यहाँ अहिले दैनिक अढाइदेखि तीन सयसम्म हुने गरेको अस्पताल प्रशासनले जनाएको छ। 'आइतबार त यहाँको ओपीडीमा तीनसय जनाभन्दा धेरै बिरामी आएका हुन्छन्', उनले भने, 'अरू दिनमा पनि सँधै अढाइ सयभन्दा धेरै नै हुन्छन्। बिरामीको संख्या बढेपछि अस्पतालको आम्दानी पनि दोब्बर वृद्धि भएको छ।' नयाँ भवनबाट अस्पतालले विभिन्न सेवा थप गरेपछि बिरामीहरू अस्पतालमा आएका उनको भनाइ छ। अस्पतालमा केही दिनयता हेमोडाइलासिस सेवा सुरु भएको छ। थाइराइड परीक्षण सुरु भएको छ भने विशेषज्ञबाट हाडजोर्नी तथा नशा रोगको परीक्षण तथा उपचार सेवा सुरु भएको छ। रक्तसञ्चार (ब्लड बैंक) सेवा सुरु भएपछि अस्पतालमा शल्यक्रिया सेवा लिन आउनेहरू पनि बढेको अस्पतालले जनाएको छ। अहिले गोरखा अस्पतालमा ११ जना विशेषज्ञ चिकित्सकले नियमित सेवा दिन थालेका छन्। एक वर्षअघिसम्म तीन जनासम्म विशेषज्ञ चिकित्सकले सेवा दिँदै आएकोमा अहिले विशेषज्ञ चिकित्सकको सबै दरबन्दी पूर्ण छ। 'अहिले गोरखा अस्पतालमा स्त्री तथा प्रसूति रोगका तीनजना विशेषज्ञ हुनुहुन्छ, जनरल सर्जन दुईजना हुनुहुन्छ', ढकालले भने, 'एकजना जनरल फिजिसियन, बालरोग विशेषज्ञ, मानसिक रोग विशेषज्ञ, एमडीजीपी एकजना र एकजना हाडजोर्नी तथा नशारोग विशेषज्ञले अस्पतालमा सेवा दिइरहनु भएको छ।' धेरै समस्याको परीक्षण र उपचार सेवा हुन थालेपछि गोरखा अस्पतालमा बिरामी आउने क्रम बढेको छ। अस्पतालमा गत हप्ताबाट हेमोडायलासिस सेवा सुरु भएको छ। मिर्गौला रोगबाट पीडित बिरामीका लागि हेमोडायलासिस सेवा सुरु गरिएको अस्पतालका सूचना अधिकारी कृष्ण ढकालले बताए। पहिलो पटक मिर्गौलाको डायलासिस अन्य अस्पतालमा गराएका र निरन्तर सेवा लिनुपर्नेहरूका लागि यहाँ नै निःशुल्क हेमोडायलासिस सेवा सुरु भएको ढकालले बताए। अस्पतालमा अहिले एकजना मेडिकल ल्याब टेक्नोलोजिस्ट र ल्याब तीन जना टेक्निसियन थपिएका छन्। यसअघि तीनजना प्राविधिकले काम चलाएकोमा अहिले आठ जना प्राविधिक खटिन्छन्। 'थाइराइड परीक्षण सेवा अस्पतालका लागि वरदान हो, किनभने अहिलेसम्म सबैभन्दा धेरै बिरामी थाइराइड परीक्षण गर्नकै लागि बाहिर जिल्ला रिफर गर्ने गरिएको थियो', सूचना अधिकारी ढकाल भन्छन्, 'धेरै खाले समस्या भएका बिरामीको थाइराइड परीक्षण गर्नुपर्ने हुन्छ। अब त्यस्ता सबै बिरामीले यहीँ सेवा पाउँछन्।' अहिले तत्कालका लागि अस्पतालले हप्तामा मंगलबार र शुक्रबार गरी दुई दिन मात्र थाइराइड परीक्षण गर्ने गरेको छ। अघिल्लो दिनमा परीक्षणका लागि लिइएको थाइराइडको रिपोर्ट भोलिपल्ट मात्र उपलब्ध गराइने गरिएको उनले बताए। थाइराइड परीक्षणको शुल्क नौ सय रुपैयाँ निर्धारण गरिएको छ। साथै अस्पतालले एउटै समयमा दुईजना बिरामी तथा घाइतेको शल्यक्रिया गर्न सक्ने सूचना अधिकारी ढकालले बताए। अस्पतालमा दुईजना जनरल सर्जन र एनेस्थेसियोलोजिस्ट जनशक्ति उपलब्ध भएकाले एकैसाथ दुईजनाको शल्यक्रिया गर्न सम्भव भएको हो। 'यसअघि एकजनाको शल्यक्रिया भइरहेको अवस्थामा शल्यक्रिया गर्नुपर्ने अर्को बिरामी आएमा रिफर गर्नुपर्ने अवस्था थियो। अब त्यो अवस्था छैन' ढकालले भने, 'अब एकै समयमा दुईजनाको शल्यक्रिया पनि हुनसक्ने अवस्था भएको छ।' अस्पताल आसपासमा रेडक्रस सोसाइटीले रक्तसञ्चार केन्द्र स्थापना गरेपछि शल्यक्रियाका लागि पनि धेरै टेवा पुगेको अस्पतालले जनाएको छ। यसअघि रगतको कुनै निश्चित नहुँदा शल्यक्रिया गर्नुपर्ने बिरामी तथा सुत्केरीलाई बाहिर जिल्ला पठाउनु पर्ने बाध्यता थियो। 'कि बाहिर जिल्ला पठाउनु पर्थ्यो, कि रगत दिने मान्छे स्ट्याण्डबाइ गरेर मात्र शल्यक्रिया थाल्नुपर्ने अवस्था थियो', ढकालले भने, 'तर अब रक्तसञ्चार केन्द्र सञ्चालनमा आएपछि अपरेशन गर्न धेरै अनुकूल भएको छ।' गोरखा अस्पतालमा रहेको शव गृहमा मर्चुरी च्याम्बर पनि सञ्चालनको तयारी गरिएको अस्पताले जनाएको छ। 'शवलाई लामो समयसम्म चिस्यान गराई राख्नका लागि मर्चुरी च्याम्बर पनि अबको एकदुई दिनमै सञ्चालन गर्दैछौँ', सूचना अधिकारी ढकालले भने, 'स्रोत साधन तयार छ। अस्पताल सञ्चालक समितिले अब कसरी सञ्चालन गर्ने भनेर मोडालिटी बनाउँदै छ। एकदुईदिनभित्रै यो पनि सञ्चालन हुनेछ।' यसअघि एक बजेसम्म मात्र टिकट काट्ने बिरामी आउने गरेकामा अहिले तीन बजेसम्म टिकट काट्न आउने गर्छन्। आवश्यकता हेरेर अस्पतालले विशेषज्ञ चिकित्सकका साथमा पेइङ क्लिनिक पनि सञ्चालन गरिरहेको छ।"
वीरगन्जमा मधेस विश्वविधालय,"वीरगन्ज : वीरगन्जमा विश्वविद्यालय स्थापना हुनुपर्ने वीरगन्जवासीको झण्डै साढे दुई दशकदेखिको चाहना पूरा भएको छ । मधेस प्रदेश सरकारले वीरगन्जमा मधेस विश्वविधालयकाो स्थापना गरेसँगै वीरगन्जवासीको त्यो चाहना पूरा भएको हो । वीरगन्जमा विश्वविद्यालय स्थापनाका लागि २०५४ सालदेखि नै वीरगन्जवासीले अनवरत प्रयास गर्दै आएका थिए । २०६३ सालमा वीरगन्ज विश्वविधालय स्थापना र सञ्चालनका लागि यहाँका स्थानीय सरकार ,संघसंस्था र शिक्षाप्रेमीले रकम संकलन पनि गरेका थिए । तर, सरकारले अनुमति नदिँदा विश्वविधालय स्थापना र सञ्चालन गर्ने वीरगन्जवासीको चाहना पूरा हुन सकेको थिएन । अहिले भने मधेस प्रदेश सरकारले वीरगन्जमा मधेस विश्वविधालय स्थापना गरेको हो । बुधबार बेलुकी भव्य कार्यक्रम गरेर मधेस विश्वविधालयको उद्घाटन पनि गरिएको छ । पूर्वउपप्रधानमन्त्री एवं जनता समाजवादी पार्टी (जसपा)का राष्ट्रिय अध्यक्ष उपेन्द्र यादवले मधेस विश्वविधालयको उद्घाटन गरेका हुन् । वीरगन्जको श्रीपुरस्थित नेशनल ट्रेडिङको भवनमा मधेस विश्वविधालयको केन्द्रीय कार्यालय स्थापना गरिएको छ । विश्वविद्यालयको उपकुलपतिमा वीरगन्जकै प्राध्यापक डाक्टर दिपक शाक्यलाइ नियुक्त गरिएको छ । विश्वविधालयको भवन करिब १ सय बिघा जग्गामा निर्माण गरिने र त्यसका लागि जग्गाको खोजी भइरहेको उपकुलपति डाक्टर शाक्यले जानकारी दिए । शाक्यले भने,नेशनल ट्रेडिङको भवनममा विश्वविधालयको कार्यालय मात्रै सञ्चालन हुनेछ , भवन निर्माणका लागि करिब १ सय बिघा जग्गा वीरगन्ज आसपासमै खोजी रहेका छौं , जग्गा प्राप्त भएसँगै एकजना दाताले भवन निर्माणका लागि दुई सय करोड रुपैयाँ दान दिन तयार छन् । समुद्घाटन समारोहलाई सम्बोधन गर्दै उपकुलपति शाक्यले वीरगन्जमा विश्वविधालय स्थापना गर्ने वीरगन्जवासीको २५ वर्ष पहिला देखिको चाहना पूरा भएको बताए । उनले मधेस विश्वविधालयलाई अन्र्तराष्ट्रिय स्तरको नमूना विश्वविधालय बनाइने प्रतिबद्धता जनाए । उनले भने,यो विश्वविधालयमा अहिले अन्य विश्वविधालयमा चलिरहेका विषयभन्दा फरक विषयको पढाइने हुनेछ।' शाक्यले मधेस विश्वविधालयको स्थापना मधेसको शिक्षाको इतिहासमा एउटा कोशे ढुङगा साबित हुने बताए । उनले भने ,यो मधेस सरकारको अहिलेसम्मकै सबैभन्दा उत्कृष्ट काम हो । विश्वविधालय स्थापनाले मधेसको राजनीतिक , सामाजिक , आर्थिक , सांस्कृतिक रुपान्तरणमा ठूलो टेवा पुग्ने जिकिर पनि उनले गरे । समुद्घाटन समारोहलाइ सम्बोधन गर्दै मधेसका मुख्यमन्त्री लालबाबु राउतले पनि वीरगन्जमा विश्वविधालय स्थापना गर्ने २०५४ साल देखिको वीरगन्ज्वासीको सोच अहिले मधेस सरकारले पुरा गरेको बताए । उनले भने,आज भन्दा २५ वर्ष पहिले नै वीरगन्जमा एउटा विश्वविधालय हुनुपर्छ भनेर हामी लागेका थियौं , त्यसका लागि अनवरत प्रयास पनि गरयौ तर सफल हुन सकिएन ,अहिले आएर वीरगन्जवासीको त्यो चाहना र सोच मधेस सरकारले पूरा गरेको छ । आजको युग विज्ञान र प्रविधिको युग भएकाले मधेस विश्वविधालयलाई विज्ञान र प्राविधिक शिक्षको हबका रुपमा विकास गर्न उनले सुझाव पनि दिए । कार्यक्रममा संघीय सरकारका वन तथा वातावरण मन्त्री प्रदीप यादवले वीरगन्जमा विश्वविधालय स्थापनाका लागि साढे दुई दशकदेखि आफूहरुले प्रयास गर्दै आएको भएपनि संघीय सरकारले नसुनेको गुनासो गरे । तर वीरगन्जमा विश्वविधालय स्थापना गर्ने वीरगन्जवासीको चाहना मधेस सरकारले सुनेको भन्दै उनले मधेस सरकार र मुख्यमन्त्री लालबाबु राउतको प्रशंसा गरे । यादवले भने ,वीरगन्जमा विश्वविधालय स्थापनाका लागि हरेक सरकारसँग हामीले पटक पटक हार गुहार लगायौं , भीख माग्यौं तर हाम्रो आवाज कसैले सुनेन आखिर सुन्यो त आफ्नै मधेस सरकारले , यहाँका मुख्यमन्त्री जीले अनि जसपाका राष्ट्रिय अध्यक्ष उपेन्द्र यादव जीले । मधेस विश्वविधालय स्थापना भएपनि यसलाई राम्रोसँग सञ्चालन गर्नका लागि ठूलो चूनौती रहेको पनि उनले बताए । यादवले भने,वीरगन्जमा नेपाल सरकारको कुनै लगानी छैन , यहाँको ठाकुरराम क्याम्पस , नारायणी रंगशाला , घण्टाघरलगायतका संरचनाहरु वीरगन्जवासी आफैले बनाएका हुन्, त्यसैले यो मधेस विश्वविधालय पनि अब वीरगन्जवासी आफैले सञ्चाल गर्छन् , विश्वविधालयको लागि जग्गा खोज्ने , भवन बनाउने र प्रविधिहरु जडान गर्ने लगायतका सबै काम हामी वीरगन्जवासी आफैले गर्छौं , चिन्ता लिनु पर्दैन ।' विश्वविधालयको समुद्घाटन गर्दै पूर्व उपप्रधानमन्त्री एवं जसपाका राष्ट्रिय अध्यक्ष उपेन्द्र यादवले मधेस विश्वविधालयलाइ प्राविधिक जनशक्ति उत्पादन गर्ने नमूना शिक्षण संस्थाको रुपमा विकास गर्न सुझाव दिए । यादवले भने,विश्वविधालय धेरै छन् , तर घोकन्ते र रटन्ते शिक्षा मात्रै दिने ती विश्वविधालयहरु भन्दा फरक हुनुपर्छ मधेस विश्वविधालय , किन कि अहिलेको युग विज्ञान र प्रविधिको युग हो , यसैलाई मध्यनजर गरेर मधेस विश्वविधालय अगाडि बढ्नु पर्छ ।' मधेस विश्वविधालयलाई केबल शैक्षिक प्रमाणपत्र बाँड्ने संस्था नबनाएर गुणस्तरीय शिक्षा प्रदान गर्ने शैक्षिक हबको रुपमा सञ्चालन गर्न उनले सुझाव दिए । समुद्घाटन कार्यक्रममा प्रदेश सरकारका सामाजिक विकास मन्त्री एंव मधेस विश्वविधालयका कुलपति नवलकिशोर साह , वीरगन्ज महानगरपालिकाका मेयर राजेशमान सिंह , वीरगन्ज उद्योग वाणिज्य संघका अध्यक्ष डाक्टर सुबोध गुप्ता , विभिन्न विश्वविधालयका उपकुलपति , शिक्षा विदलगायतको पनि सहभागिता थियो।"
निर्वाचन अपाङ्गतामैत्री बनाउनुपर्ने भन्दै नेत्रहीन युवा संघले बुझाए ज्ञापनपत्र,"झापा : नेत्रहीन युवा संघ नेपाल झापाले आगामी मंसिर ४ गते हुने प्रतिनिधि तथा प्रदेशसभा सदस्य निर्वाचन अपाङ्गतामैत्री र पहुँचयुक्त बनाउन माग गर्दै १५ बुँदे ज्ञापनपत्र बुझाएको छ । नेत्रहीन युवा संघ नेपाल झापा शाखाका अध्यक्ष दिलकुमार राजवंशीको नेतृत्वमा पुगेको टोलीले जिल्ला निर्वाचन कार्यालय झापाका प्रमुख तुलसीप्रसाद नेपाललाई सो मागसहितको ज्ञापनपत्र बुझाएको हो । ज्ञापन पत्रमा भनिएको छ,' समावेशी सूचीबाट प्रतिनिधित्व गराउँदा उनीहरूको पहिचान स्थापित हुने परिचय पत्र अनिवार्य पेस गर्नु पर्ने व्यवस्था गरी, अपाङ्गता भएको व्यक्तिहरू पनि संसद्मा प्रतिनिधित्व हुने सुनिश्चित गराइदिनुपर्ने, मतदान केन्द्रमा ह्विलचियर प्रयोगकर्तालाई सजिलैसँग मतदान गर्न ह्विलचियर गुडाउन पर्याप्त ठाउँ बनाइनु दिनुपर्ने, न्यून दृष्टियुक्त व्यक्तिहरूका लागि मतदान केन्द्रमा पर्याप्त उज्यालो हुनुपर्ने र मतपत्रमा रहेका चिन्हहरू प्रस्ट रुपमा देखिने मत पत्रको रङ्ग हुनु पर्ने र म्याग्रिफाईङ्ग ग्लासको व्यवस्था हुनुपर्ने । ' दृष्टिविहीन व्यक्तिहरूका लागि छामेर मतपेटिकामा मतपत्र खसाल्नका लागि मतपेटिकामा टयाक्टाइल स्टिकर टाँस्नुपर्ने, ब्रेन लिपी र ठूला छापमा मतपत्र निर्देशिका निर्माण गर्नुपर्ने, हातसम्बन्धी शारीरिक अपाङ्गता भएका मतदाताका लागि मतपत्र लिँदा हस्ताक्षर गर्न समात्न सजिलो हुने ठूलो कलमको व्यवस्था गइनुपर्ने र सुनाई सम्बन्धी अपाङ्गता भएका मतदाताका लागि मतदान केन्द्रमा साङ्केतिक भाषाका दोभासेहरू उपलब्ध गराउनुपर्ने, मतदान निर्देशिकामा अपाङ्गता सम्बन्धी विषय समावेश गरी मतदान गराउने कार्यमा खटिने कर्मचारीका लागि अपाङ्गता भएका मतदातासँग गर्नुपर्ने व्यवहारबारे तालिमको व्यवस्था अनिवार्य गराउनुपर्ने माग उल्लेख छ । त्यस्तै, मतदानको दिन अपाङ्गता भएका व्यक्तिहरूलाई मतदान केन्द्र सम्म पुर्याउन निर्वाचन आयोगले घरबाट मतदान केन्द्र र मतदान केन्द्रबाट घर सम्म ल्याउने र पुर्याउने व्यवस्था मिलाउनुपर्ने, निर्वाचन पर्यवेक्षकका रुपमा अपाङ्गता भएका व्यक्तिहरूलाई सहभागी गराउन निर्वाचन पर्यवेक्षक निर्देशिकामा संशोधन गर्नुपर्ने, पर्यवेक्षण फारममा निर्वाचन पहुँचयुक्त रह्यो रहेन भन्ने विषय सम्बन्धी प्रश्नहरू समावेश गराउनुपर्ने, मतदाता शिक्षा गतिविधिमा अपाङ्गता भएका व्यक्तिहरू र संस्थालाई सहभागी गराउनु पर्ने, अपाङ्गता भएका व्यक्तिहरूलाई इच्छाएको स्थानबाट मतदान गर्ने व्यवस्था मिलाउनुपर्ने र निर्वाचन सहभागी अपाङ्गता भएका मतदाताको लगत राख्ने व्यवस्था मिलाउनुपर्ने लगायतको माग ज्ञापन पत्रमा उल्लेख छ । ज्ञापनपत्र बुझ्दै निर्वाचन प्रमुख नेपालले प्राप्त भएको ज्ञापनपत्र निर्वाचन आयोगबाट छिट्टै पठाउने बताए । उनले जिल्ला तहबाट अपाङ्गता भएका व्यक्तिहरूको सन्दर्भमा उठाइएको माग सम्बोधन गर्न प्रतिबद्धता समेत व्यक्त गरेका छन् । जिल्लामा १० हजार बढी अपाङ्गता भएका व्यक्ति रहेको जनाइएको छ । त"
मुस्ताङमा भालु धपाउने यन्त्र,"जोमसोम : राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) अन्तर्गत मुस्ताङको थासाङ गाउँपालिकामा हिमाली कालो भालुको आतंकले निकै सास्ती दिने गरेको छ। त्यहाँका किसानले खेतबारीमा लगाएको अन्नबाली र फलफूलहरू हिमाली कालो भालुले खाइदिँदा किसानको वर्षभरिको परिश्रम त्यसै खेर जाने गरेको छ। थासाङका किसानहरू वर्षौदेखि संरक्षित वन्यजन्तु हिमाली कालो भालुको क्षतिले पीडित बन्दै आइरहेका छन्। थासाङको ताक्लुङ, कुज्जो, टिटी, झिप्रा देउराली, धम्पु, कोवाङ, खन्ती, सौरु र सिर्खुम लगायतका किसानलाई अन्नबाली र फलुफूल जोगाउन मुस्किल पर्ने गरेको छ। बर्सेनि निकै दुःखकष्ट गरी उत्पादन गरेको स्याउ, मकै, जौ, फापर, उवा, आलु लगायतका अन्नबाली भालुले सोत्तर पारिदिन्छ। वर्षौदेखि यसप्रकारका समस्या भोग्दै आइरहेका थासाङका किसान भालु आतंकबाट मुक्त हुन सकेका छैनन्। यसको उचित क्षतिपूर्ति न त एक्यापले दिन सकेको छ नत स्थानीय तहले नै। एक्यापले सीमित क्षतिपूर्ति दिन्छ। क्षतिपूर्तिका लागि विभिन्न कानुनी प्रक्रिया पूरा गरी मुचुल्का पेश गरे मात्र एक्यापले केही आर्थिक राहत दिन्छ, तर त्यो पनि पर्याप्त छैन। २०७८ असोजमा थासाङ३ लेते धम्पुका पशुपालक किसान रेशमबहादुर पुर्जा भेडाच्यांग्रा चराउन नजिकैको लेंकमा जाँदा हिमाली कालुभालुले आक्रमण गर्दा घाइते भए। थासाङ५ कुञ्जोकी विनिता मगर गत वर्षको असोज ८ गते घरबाट दही बिक्री गर्न जाँदा हिमाली कालो भालुले आक्रमण गर्दा उनी पनि घाइते बनिन्। भालुका कारण मानिसलाई निर्धक्क हिँडडुल गर्न समेत जोखिम छ। भालु आतंकको भय र अन्नबाली संरक्षणका लागि थासाङका किसानले दीर्घकालीन निकास खोजिदिन सरोकारवाला निकायलाई आग्रह समेत गर्ने गरेका छन्। थासाङ गाउँपालिकाका स्थानीय किसानहरूको समस्या र गुनासोलाई मध्यनजर गर्दै ओम विकास तथा देउकुमारी स्मृति प्रतिष्ठानकी अध्यक्ष शबि गौचन शेरचनको समन्वय र थासाङ गाउँपालिकाको आर्थिक सहयोगमा १५ थान भालु धपाउने यन्त्र उपकरण खरिद गरिएको थियो। गापाको आर्थिक सहयोगमा खरिद गरिएका भालु धपाउने यन्त्र प्रतिष्ठानकी अध्यक्ष शबि गौचन शेरचन, उनीसँगै आएका यन्त्र प्राविधिक अजय शर्मा र शोभा गुरुङ लगायतको टोलीले थासाङ गाउँपालिकालाई बुधबार संयुक्त रूपमा हस्तान्तरण गरेको प्रमुख प्रशासकीय अधिकृत नगेन्द्र सुवेदीले जानकारी दिए। सो अवसराम प्राविधिकहरूले यन्त्र प्रयोग गर्ने तरिकाको बारेमा जानकारी दिएका थिए। प्रतिष्ठानको समन्वयमा मुस्ताङ ल्याइएको उक्त भालु धपाउने यन्त्र उपकरणको विकास राष्ट्रिय आविष्कार केन्द्र, ईको टेक्नोलोजी एण्ड इन्जिनियरिङ र गण्डकी आविष्कार केन्द्रले गरेका थिए। जापानबाट इलेक्ट्रोनिक इन्जिनियर उर्तीण गरेका इन्जिनियर सुवास गुरुङले यन्त्रलाई चाहिने उपकरण सामाग्रीहरू जापानबाटै खरिद गरी नेपाल पठाएका थिए। नेपालमा राष्ट्रिय आविष्कार केन्द्र र ईको टेक्नोलोजी गण्डकीले यन्त्र जडान गरेको थियो। जापानिज पार्टपुर्जालाई नेपालमा फिटिङ गरी तयार गरिएको भालु धपाउने यन्त्रको मूल्य एउटैको करिब ६० हजार पर्छ। तर थासाङ गाउँपालिकालाई उक्त यन्त्र सहुलियत मूल्यमा उपलब्ध गराइएको प्रतिष्ठानकी अध्यक्ष शेरचनले जानकारी दिइन्। थासाङलाई प्रतियन्त्र छुट सहित ३० हजार मूल्यमा १५ थान यन्त्र उपलब्ध गराइएको अध्यक्ष शेरचनले उल्लेख गरिन्। थासाङ गापाका अध्यक्ष प्रदिप गौचनले प्रतिष्ठान मार्फत करिब ४ लाख ५० हजार मूल्य बराबर मूल्यको भालु धपाउने यन्त्र पालिकाले खरिद गरेको बताए। 'वर्षौदेखि भालु आतंकले थासाङका किसान प्रदाडित छन्,उनीहरूले लगाएको अन्नवाली भालुले सोत्तर पारिदिन्छ, अध्यक्ष गौचनले भने, किसानको अन्नबाली संरक्षण गर्न र किसानलाई कृषि व्यवसायमा प्रोत्साहन गर्नु पालिकाको दायित्व हो, यसैले किसानको अन्नबाली जोगाउने दायित्व बोध गर्दै पालिकाले यन्त्र खरिद गरेको हो।' अध्यक्ष गौचनले खरिद गरिएका यन्त्र थासाङको पाँचवटै वडाहरूमा आवश्यकता र औचित्यताका आधारमा वितरण गरिने बताए। उनले सबै वडालाई यन्त्र हस्तान्तरण भइसकेको र वडाकै स्वामित्वमा राख्ने उल्लेख गरे। थासाङ२ का वडाध्यक्ष गौतम शेरचनले प्राप्त यन्त्रले किसानले लगाएको अन्नबाली संरक्षण गर्न योगदान पुग्ने विस्वास व्यक्त गरे। थासाङ गाउँपालिका २ सौरुमा तीन वर्षअघि प्रतिष्ठानकै सहयोगमा राष्ट्रिय आविष्कार केन्द्रले भालु धपाउने एक थान नमुना यन्त्र उपलब्ध गराएको थियो। प्रतिष्ठानले यन्त्रको प्रभावकारिता जाँच गर्न यन्त्र उपलब्ध गराएको थियो। यन्त्रले कसरी धपाउँछ भालु राष्ट्रिय आविष्कार केन्द्र तथा ईको टेक्नोलोजी एण्ड इन्जिनियरिङ र गण्डकी आविष्कार केन्द्रले विकास गरेको भालु धपाउने यन्त्रको प्रयोग तीन तरिकाले गर्न सकिने यन्त्र प्राविधिक अजय शर्माले जानकारी दिए। उनका अनुसार भालु धपाउने यन्त्रलाई सेन्सरको प्रयोग, अटोमेटिक र रिमोटली इन्टरनेट मार्फत प्रयोग गर्न सकिन्छ। सेन्सरको प्रयोगबाट करिब २० ठाउँमा मोसन सेन्टर कुनै एक ठाउँबाट वा कुनै ठाउँबाट संकेत गरी यन्त्र आफैं स्वचालित गर्न सकिन्छ। किसानलाई आवश्यक पर्ने समयमा सञ्चालन गर्न तालिका बनाई सेटिङ गरी अटोमेटिक सञ्चालन गर्न सकिन्छ। रिमोटली इन्टरनेटको माध्यमबाट जुनसुकै स्थानबाट यन्त्रलाई नियन्त्रणमा राख्न सकिन्छ। भालु धपाउने नयाँ प्रविधिको यस यन्त्रले चर्को आवाजमा ध्वनी प्रवाह गर्छ भने यसमा विभिन्न जनावरको आवाज निकाल्न सकिने छ। यन्त्र थोरै करेन्ट र भोल्टेज प्रवाह गरी प्रयोग गर्न सकिन्छ। यन्त्रमा जटित तारलाई कुनै मानिस वा व्यक्तिले छोएमा नौ केभीको विद्युतीय झड्का दिन्छ। यन्त्रबाट निक्लिएको आवाजले वन्यजन्तुलाई असहज परिस्थिति निर्माण गरी धपाउन मद्दत गर्छ।"
शैक्षिक संस्थामा तालाबन्दी गर्नु अपराध : शिक्षामन्त्री,काठमाडौं : शिक्षामन्त्री देवेन्द्र पौडेलले शैक्षिक संस्थामा तालाबन्दी गर्ने कार्य अपराध भएकाले यस्तो कार्यलाई सदाका लागि बन्द गर्नुपर्ने बताएका छन्। ५६ औं अन्तराष्ट्रिय साक्षरता दिवसका अवसरमा शिक्षा तथा मानव स्रोत विकास केन्द्रले बिहीबार भक्तपुरमा आयोजना गरेको कार्यक्रममा मन्त्री पौडेलले शैक्षिक क्षेत्र जस्तो पवित्र स्थलमा तालाबन्दी गर्ने काम अपराध भएकाले यस्तो प्रवृतिलाई सदाका लागि अन्त्य गर्नुपर्ने बताए। उनले आफ्ना मागहरुका बारेमा संवादबाटै सहमति र निकास खोज्न आह्वान पनि गरे। मन्त्री पौडेलले पछिल्लो समयका नजिताहरु सन्तोषजनक नभएको भन्दै शिक्षण सिकाई प्रक्रियामा सुधार गर्नु महत्वपूर्ण चूनौति र आपवश्यकता रहेको जिकिर गरे। उनले पूर्ण साक्षर क्षेत्र घोषणा गर्न बाँकी रहेको स्थानहरुमा विभिन्न प्रकारका शिकाइहरुलाई प्रभावकारी बनाउन सक्रिय भएर लाग्नुपर्नेमा जोड दिए। युनेस्कोले सन् १९६७ देखि हरेक वर्ष आठ सेप्टेम्बरका दिन विश्वभर अन्तराष्ट्रिय साक्षरता दिवस मनाउन थालिएको हो । नेपाल सरकारले सबै निरक्षर नागरिकलाई साक्षर बनाउने उद्देश्य राखेको भए पनि चुनौती देखिएको छ । साक्षर नेपाल कार्यक्रम अन्तर्गत अहिलेसम्म ६१ जिल्ला साक्षर घोषणा भएका छन् । अझै १६ वटा जिल्ला साक्षर घोषणा हुन बाँकी रहेका छन् ।
जहाँ पाइन्छ अर्गानिक र रैथाने उत्पादन,"दैलेख : दैलेखको भगवतीमाई गाउँपालिका१ पगनाथमा जन्मिएका कविराज खत्री (झवी) उमेरले ४३ पुगे। बीए चौथो वर्षमा अध्ययनरत खत्रीको दैनिकी कर्णाली प्रदेशको अर्गानिक, रैथाने र प्रांगारिक कृषि उपजको उत्पादन, प्रशोधन र बजारीकरणमै बित्छ। उनको दैनिकी यतिमा मात्र सीमित छैन। उनी अधिकांश समय कर्णालीका किसानले उत्पादन गरेको कृषि उपजलाई प्रशोधन, ग्रेडिङ र बिक्रीमा बिताउँछन्। उनलाई साथ दिइरहेकी छन् उनकी धर्मपत्नी, गीताकुमारी खत्री। नारायण नगरपालिका११ मा जन्मिएकी खत्रीले स्वास्थ्य विषयमा बीएडसम्मको अध्ययन गरेकी छन्। उनी सुरुमा महिला स्वास्थ्य स्वंयमसेविकाको रूपमा काम गर्थिन्। उनले बालविकास शिक्षिकाका रूपमा केही वर्ष काम गरिन्। यी दुवै कामबाट पछि हटेर उनी पनि पतिसँगै उद्यमी बनिन्। यो दम्पतीले पछिल्लो ४ वर्षयता प्रदेश राजधानी वीरेन्द्रनगर३ तातोपानी सुर्खेतस्थित ज्वालागढी बहुउद्देश्यीय उद्यम प्रालि सञ्चालन गरिरहेका छन्। प्रशोधित अर्गानिक तथा प्रांगारिक खाद्य उत्पादन : विश्व बजारमा बजारिकरण उद्योगको मूल नारा हो। उनीहरू यतिमा मात्र सीमित छैनन्। उद्योगबाट उत्पादित एवं प्रशोधित कर्णाली प्रदेशका अर्गानिक तथा रैथाने लोपोन्मुख सम्पूर्ण कृषि उपज खरिद बिक्रीका लागि वीरेन्द्रनगर१२ एयरपोर्ट चोकमा कर्णाली सौगात गृह को मुख्य बिक्री केन्द्र सञ्चालन गरिरहेका छन्। प्रदेशको राजधानीमा उद्योग स्थापना हुनुअघि यो दम्पतीले २०६७ मा दैलेख सदरमुकाममा मसला प्रशोधन उद्योगको सुरुआत गरेको थियो। मेडेप कार्यक्रमको सहयोगमा उनीहरूले मसला उद्योग सञ्चालनमा ल्याएका थिए। जुन जिल्लाको पहिलो उद्योगको हो। जहाँ दैलेखका किसानहरूले उत्पादन गरेका सम्पूर्ण कृषि उपज वस्तुहरू प्रशोधन गरिन्थ्यो। उक्त उद्योगमा मसला प्रशोधन हुन थाल्यो। खत्री दम्पतीले २०६८ मा दैलेखमै कोसेली घर स्थापना गरे। हामीले किसान र उद्यमीहरूले उत्पादन गरेका मकै, कोदो, भट्ट, ध्यू, मह तथा दुना, टपरी, अल्लोका कपडाहरू कोसेली घरका लागि खरिद तथा बिक्री गर्न सुरुआत गरेका थियौं। किसानहरूलाई आवश्यक पर्ने कच्चा पदार्थ प्राविधिक सेवा र मेसिन औजारहरू पनि उपलब्ध गराउँथ्यौं, खत्रीले भने। उनीहरूले २०७४ मा मसला उद्योग र कोसेली घरलाई ज्वालागढी बहुउद्देश्यीय उद्यम प्रालि नाम दिएर कम्पनीमा स्थापना गरे। जसको कुल चुक्ता पुँजी ३ करोड थियो। २०७५ मा उनीहरू कर्णाली प्रदेशको राजधानी वीरेन्द्रनगर सुर्खेत झरे। खत्री दम्पतीअनुसार वीरेन्द्रनगर३ तातापानी सुर्खेतस्थित ज्वालागढी बहुउद्देश्यीय उद्यम प्रालि उद्योग छ। १ करोड २७ लाख रुपैयाँ लागतमा भवन र मेसिन औजारहरू स्थापना गरिएको हो। उद्योगबाट स्थानीय अर्गानिक तथा प्रांगारिक वस्तुहरू खरिद, प्रशोधन र बिक्री हुन्छ। बेसार, खुर्सानी, अदुवा, धनियाँ पाउडर, मिट, सब्जी, मम, चाट, बत्तीस, चिया, सुत्केरी र सेकुवा मसलाहरू प्रशोधन तथा बिक्री हुन्छ। किसानहरूले उत्पादन गरेका सम्पूर्ण कृषि उपजहरू खरिद हुन्छ। मसला प्याकेजिङ गर्दै गीताकुमारी खत्री । उद्योगसँगै वीरेन्द्रनगर१२ एयरपोर्ट चोकमा कर्णाली सौगात गृह नामको अर्को फर्मबाट बिक्री केन्द्र सुरुआत गरे। सौगात गृहमार्फत सम्पूर्ण संकलित तथा प्रशोधित वस्तुहरू राष्ट्रिय र अन्तर्राष्ट्रिय बजारमा बजारीकरणको काम भइरहेको छ। हामी दैलेखमा हुँदा दैलेखका किसान र उद्यमीहरूले उत्पादन गरेका कृषि उपज र सामग्रीहरू खरिद तथा बिक्री गथ्र्यौं। अहिले तरकारीबाहेकका कर्णालीका १० वटै जिल्लामा उत्पादन हुने अर्गानिक, रैथाने र लोपोन्मुख कृषि उपज वस्तुहरू चिनो, काकुनो, मार्सी चामल, सिमी, जौं, कोदो, फापर, मकै, टिमुर, अदुवा गेडागुडीलगायतका वस्तुहरू खरिद गरिरहेका छौं, उनले भने हामीले मुख्य रूपमा बेसार र प्रशोधनको काम गर्छौं। किसानले उत्पादन गरेका कृषि उपज खरिद गरेर ग्रेडिङ र प्रशोधनको काम हुने उनले बताए। कर्णालीमा उत्पादन भएका कृषि उपजहरू जस्ताको तस्तै बिक्री गर्ने गरिन्छ। तर, हामीले प्रशोधन गरेर भ्यालुएट गरेर बिक्री गर्छौं, उनले भने। उनले वार्षिक ३ देखि पाँच करोडसम्मको कारोबार हुने गरेको बताए। कर्णालीका अर्गानिक, रैथाने र लोपोन्मुख कृषि उपज वस्तुहरू हामी खरिद गर्छौं। खरिदपछि प्रशोधन तथा ग्रडिङ र भ्यालुएट गरेर बिक्री गर्छांै। यस्तो खालको उद्योग कर्णालीमा पहिलो र एक मात्र उद्योग हो, उनले भने। उद्योग विभागबाट कर्णालीमा खाद्यतर्फ ज्वाला कर्णाली नामको ट्रेडमार्क ल्याउन खत्री दम्पती सफल भएका छन्। त्यसपछि उद्योगबाट उत्पादित कृषि उपज वस्तुहरू राष्ट्रिय बजारमा निर्वाध रूपमा बिक्री तथा बजारीकरण गर्न सहज भइरहेको छ। हामीले निरन्तर कर्णालीका किसान र उद्यमीहरूको सामग्री खरिद गरिरहेका छौं। उहाँहरूलाई चाहिने कच्चा पदार्थ, मेसिन औजार र प्राविधिकलगायतका सेवा निःशुल्क पनि दिन्छौं, उनले भने। खत्री दम्पतीले दैलेखको भगवतीमाई गाउँपालिका१ पगनाथमा ९० रोपनी क्षेत्रफल जग्गामा १ सय क्वीन्टल बेसार खेती गरिरहेको छ। उनीहरूले ८६ क्वीन्टल बेसारको बीउ पैंचो कार्यक्रम अन्तर्गत ६० बढी किसानलाई निःशुल्क दिएका छन्। अहिले बीउ लिएका किसानहरूले लिएको बीउ ३ वर्षपछि फिर्ता गर्ने र त्यो फिर्ता गरेको बीउ फेरि अर्को किसानलाई दिन्छौं। निःशुल्क बीउ पाएका किसानहरूले उत्पादन गरेको बेसार हामीले नै खरिद गर्छौं, उनले भने। खत्री दम्पतीका २ सन्तान छन्। एक छोरा र एक छोरी। छोरा जीवन खत्री बीबीएस अध्ययनरत छन्। उनले अध्ययनसँगै उद्योगको लेखा सम्हालिरहेका छन्। जीवनको उद्देश्य पनि यही उद्योगलाई निरन्तरता दिने नै छ। अरू पेसा व्यवसाय गर्ने वा जागिर खाने योजना छैन, जीवनले भने बुवाआमाले सुरु गरेको उद्योगलाई नै निरन्तरता दिन्छु। छोरी आशा खत्री कक्षा ७ मा अध्ययनरत छिन्। जापान पुर्याइँदै कर्णालीको बेसार खत्री दम्पतीले कर्णालीमा उत्पादित बेसार जापानमा पुर्याउने सफल हुँदैछन्। हामीले उत्पादन गरेको बेसार ल्याब टेस्टका लागि पठाएका थियौं। उक्त बेसार ल्याब टेस्टमा पास भएर आइसकेको छ। अब सम्झौताको अन्तिम प्रक्रिया मात्र बाँकी छ। जापानस्थित एक व्यापारीले हामीले उत्पादन गरेको बेसार जापान लैजाने भनेर मौखिक सम्झौता भइसकेको छ, कविराजले भने। अन्तर्राष्ट्रिय स्तर दुवैमा अहिले पनि कर्णालीमा उत्पादित सिन्की पठाइरहेको उनले बताए। त्यहाँका तीनदेखि पाँच तारे होटलमा हामीले उत्पादन गरेको सिन्की निरन्तर गइरहेको छ, उनले भने। मासिक दुई देखि तीन क्वीन्टलसम्मको सिन्की दुवै निर्यात गर्ने गरेको उनले बताए। उद्योग सञ्चालनका चार समस्या कर्णाली प्रदेशमा उद्योग सञ्चालन गर्न तीन ठूला समस्या झेल्नुपरेको खत्रीले बताए। कर्णालीमा शुलभ रूपमा जग्गा नपाउने समस्या रहेको उनको भनाइ छ। अर्को विद्युत्को भोल्टेज नपुगेर मेसिन नै चल्दैनन्। बैंकिङ समस्या पनि उत्तिकै रहेको खत्रीले बताए। कृषि र उद्योग सञ्चालन गर्नेहरू प्रायः गाउँका हुन्छन्। कृषि क्षेत्रमा काम गर्नेहरूलाई बैंकले सहज रूपमा गाउँको जग्गा धितो राखेर ऋण दिँदैनन्। गाउँको जग्गा धितो राखेर उद्योग स्थापना गर्छुभन्दा बैंकले सहज रूपमा ऋण नै दिँदैनन्, उनले भने। अर्कोतर्फ उत्पादनसमेत कम रहेको छ। एक जना उद्यमीलाई पुग्ने गरी कुनै पनि उत्पादन पर्याप्त नभएको उनले बताए। यस्ता उद्योगहरू सञ्चालन गर्न राज्यले विशेष व्यवस्था गनुपर्ने उनको माग छ। राज्यले उद्योग सञ्चालकहरूलाई बत्ती, सडक तथा बैंकका ग्यारेन्टी गरिदिनुपर्ने उनले बताए। कतिपय कुराहरूमा नीति नियम नै बाधक छन्। अहिले पनि सहज रूपमा टिमुर खरिद गर्न पाइँदैन्। प्रक्रिया झन्झटिलो छ। वन्यजन्तुमा आधारित उद्योग गर्न खोजेमा नीति नियम नै बाधक छ, उनले भने। कर्णालीमा ३२ केबीको क्षमताको विद्युत् तत्काल विस्तार गर्नुपर्ने उनले बताए। राज्यले सानो उद्योगहरूलाई विशेष ऋण सहुलियत तथा ब्याज अनुदानको व्यवस्था गर्नुपर्ने कविराजले बताए। अर्कोतर्फ उत्पादन बढाउन किसानहरूका लागि सिँचाइको सुविधा, संकलन केन्द्र स्थापना र प्राविधिक सेवा दिइनुपर्छ। अनि स्थानीय तहहरूले ढुवानीमा अनुदान दिनुपर्छ, उनले भने। कर्णालीमा उत्पादित वस्तुभन्दा ढुवानीको मुख्य बढी पर्ने गरेकोे उनको भनाइ छ। कर्णालीमा उत्पादित कृषि उपज वस्तुहरू राष्ट्रिय बजारमा प्रतिस्पर्धामा लैजान त्यस्ता किसानहरूलाई ढुवानीमा अनुदान दिने व्यवस्था सरकारले गर्नुपर्छ, खत्रीले भने।"
नीति कथा : प्रेमको शक्ति,"एउटा गाउँमा एउटी महिला बस्थिन्। एक दिन बिहानै उनको घरको ढोका कसैले ढकढक्यायो। उनले ढोका खोलिन्। ढोकामा सेतै दाह्री भएका तीनजना व्यक्ति उभिएका थिए। तीनैजना व्यक्तिलाई ती महिलाले घरभित्र आउनका लागि भनिन्। हामी तीनै जना एकैसाथ तपाईंको घरमा आउन सक्दैनांै, तीनमध्ये एकजनाले भने। किन ? ती महिलाले सोधिन्। सँगै उभिएका अर्कोले त्यसलाई देखाउँदै भने यो धन हो। र, अर्कोलाई देखाउँदै भने यो सफलता हो। र, आफूलाई चिनाउँदै उनले भने म चाहिँ प्रेम हुँ। त्यसपछि ती महिलाले ती तीनैलाई भने म घरभित्र जान्छु र पतिलाई सोध्छु। उहाँले के भन्नुहुन्छ, म त्यहीअनुसार गर्छु। ती महिला घरभित्र छिरिन् र पतिलाई सबै कुरा सुनाइन्। उनको कुरा सुनेर पति चाहिँ बहुतै आश्चर्यमा परे। उनले आनन्दको अनुभव सँगाले। र, भने अरे ! यो त ठूलो सौभाग्यको कुरा हो। त्यसैले तीन वटामा कसैलाई बोलाउने हो भने धनलाई नै बोलाऊ। तर उनकी पत्नीलाई त्यो कुरा चित्त बुझेन। पतिभन्दा फरक धारणा राख्ने पत्नीलाई भने सफलतालाई भित्र बोलाउन मन लागेको थियो। उनले भनिन् सफलतालाई बोलाऔं। तर त्यही बेला उनका छोराबुहारी घरभित्र छिरे। एकआपसमा कुराकानी भयो। त्यसपछि छोराबुहारीले भने यदि बोलाउने नै हो भने प्रेमलाई बोलाऔं, हाम्रो घर प्रेमले भरिन्छ। त्यसपछि ती महिला बाहिर निस्किन् र भनिन् हामीले प्रेमलाई भित्र ल्याउने सल्लाह गर्यौ। यसरी प्रेम घरभित्र छिर्न अघि लाग्यो तर अचम्म ! प्रेमसँगै धन र सफलता पनि पछि लागे। यस्तो दृश्य देखेर प्रेमले भन्यो जहाँ प्रेम हुन्छ, त्यहाँ धन र सफलता पछिपछि आउँछन्। नैतिक शिक्षा : जीवन सफल बनाउन छनोट के गर्ने भन्नेले विशेष अर्थ राख्छ। सही छनोट गर्न सके जीवन बदलिन्छ।"
पोखरामा पनि चल्यो महानगरको डोजर,"पोखरा : पोखरा महानगरपालिकाले आफ्नै स्वामित्वको जग्गाका घर तथा पसल भत्काएको छ । चोकलाई फराकिलो बनाउने उद्देश्यसहित चल्तीको चोक महेन्द्रका घर तथा सटरमा महानगरले बिहीबार डोजर लगाएको हो । त्यहाँको सटरमा पसल तथा कार्यालय चलाइरहेकाहरुलाई महानगरपालिकाले भदौ २२ गतेसम्मलाई सामान खाली गर्न ३५ दिने म्याद दिएको थियो । मेयर धनराज आचार्य, पोखरा ९ का वडाध्यक्ष दीपेन्द्र मर्सानी र नगरप्रहरीसहित गएको डोजरले घर तथा पसल भत्काउन सुरु गरेको हो । महेन्द्रपुलस्थित उक्त जग्गामा पोखरा सार्वजनिक पुस्तकालय, पोखरा आर्ट ग्यालरी र व्यक्तिका पसलहरु छन् । ती पसलहरुको भाडासमेत वर्षौदेखि महानगरपालिकाले पाएको छैन । जसलाई ठेक्कामा दिएको हो, ऊ पनि महानगरपालिको सम्पर्कमा नभएको बताइएको छ । काठमाडौं महानगरका मेयर बालेन्द्र साहले अवैध संरचना भत्काउन डोजर अभियानै चलाउँदा त्यसको दबाब देशैभरका पालिका प्रमुखहरुलाई पनि परेको छ ।"
दसैंका लागि गाडीको टिकट बुकिङ अनलाइनबाटै,"काठमाडौं : यसपालि दसैंका लागि अनलाइनबाटै टिकट बुकिङ गर्न पाइने भएको छ। विगतमा सर्वसाधारणले टिकट बुकिङ गर्न लाइन लाग्नुपर्ने बाध्यता थियो। यसपालिदेखि भने त्यो बाध्यता हटेको छ। असोज १ गतेबाट अनलाइन टिकट बुकिङ गर्न पाउने यातायात व्यवस्था विभागका महानिर्देशक डा टोकराज पाण्डेले बताए। यात्रुको सहजताका लागि अनलाइन बुकिङ प्रक्रिया सुरु गर्न लागेका हौं। अनलाइन पूर्णरूपमा सम्भव नहुन सक्छ, पाण्डे भन्छन्, गाडी कुन भन्ने ठेगान छैन। भौतिक पूर्वाधार तथा यातायात मन्त्रालय, यातायात व्यवस्था विभाग, राष्ट्रिय यातायात व्यवसायी महासंघ, सडक विभाग, ट्राफिक प्रहरीलगायतको बुधबारको संयुक्त बैठकले असोज १ गतेबाट अनलाइन बुकिङ खुला गरेको हो। मध्यम तथा लामो दूरीका सार्वजनिक यातायात प्रयोगकर्ताले टिकट बुकिङ गर्न पाउनेछन्। अनलाइन टिकट बुकिङ गर्ने यात्रुलाई यातायात व्यवसायीले यथाशक्य छुट वा सहुलियतसमेत प्रदान गर्ने, गराउने निर्णय भएको छ। अग्रिम टिकट बुकिङ तथा उपत्यकाबाट बाहिरिने र उपत्यका भित्रिने सवारीसाधनको यातायात व्यवस्था विभाग, ट्राफिक प्रहरी, उपभोक्ता मञ्च, व्यवसायी र मजदुरसँग सहकार्य गरी अनुगमन प्रभावकारी अनुगमन गर्ने, गराउने निर्णय भएको महानिर्देशक डा पाण्डेले बताए। अनाधिकृत काउन्टर र परिचयपत्र नभएका व्यक्तिबाट टिकट बिक्री गर्ने कार्य पूर्णतया बन्द हुने भएको छ। यात्रुवाहक सवारीसाधनलाई घटस्थापनादेखि पूर्णिमासम्म नेपालभर लागू हुनेगरी रुट परमिट खुला गर्ने निर्णय भएको छ। तर, कुनै बाटोको विशेष प्रकृतिका कारण सो बाटोमा चल्न निषेध गरिएका आकारप्रकारका सार्वजनिक सवारी भने बन्देज नै रहनेछ। महासंघका वरिष्ठ उपाध्यक्ष सरोज सिटौलाले यातायात व्यवसायीले अग्रिम टिकट बुकिङ गर्दा यथाशक्य अनलाइन बुकिङ गर्ने व्यवस्था मिलाउने बताए। असोज १० गते घटस्थापना र १९ गते विजयदशमी छ। अधिकांश मानिस घटस्थापनापछि घर जान सुरु गर्छन्। तर, यसपालि भने वर्षात् अझै सकिएको छैन। ठाउँठाउँमा बाढीपहिरोले गर्दा यात्रा कष्टकर देखिने व्यवसायीले आकलन गरेका छन्। वरिष्ठ उपाध्यक्ष सिटौलाले वर्षात् नरोकिएका कारण यात्रा असहज हुन सक्ने बताए। बाढीपहिरो कायमै रहेकाले समयमै गाडी आउँछन् कि आउँदैनन् भन्ने चिन्ता छ उनले भने। प्राकृतिक प्रकोपका कारण गाडी समयमा नआउने समस्या भए पनि टिकट बुकिङ सुरु गर्ने उनको भनाइ छ। जोखिम लिएर अग्रिम खोल्ने निर्णयमा सहमति गरेका छौं सिटौलाले भने। चाडपर्वलगत्तै मंसिर ४ गते निर्वाचन तय भएको छ। त्यसैले दसैंमा घर फर्किनेको संख्या अत्यधिक हुन सक्ने व्यवसायीले आकलन गरेका छन्। रुट परमिट नचाहिने व्यवस्थाले सर्वसाधारणले जहाँको गाडी पनि रिजर्भ गरेर घर जान सहज हुने सिटौला बताउँछन्। यातायात आवागमनमा सहज बनाउन खाद्यान्नलगायतका अत्यावश्यक वस्तुको ढुवानी गर्नेबाहेक ट्रेलरलगायतका ठूला सवारीसाधन असोज १६ गतेदेखि २२ गतेसम्म नारायणहिटीदेखि काठमाडौंसम्म सञ्चालन गर्न रोक्ने निर्णय भएको छ। मुख्य सडक मर्मत, सम्भार गरी यातायात सञ्जाल सहज बनाउन सम्बन्धित निकायलाई अनुुरोध गरी पठाउने निर्णय भएको महानिर्देशक पाण्डेले बताए। कोभिड१९ को महामारीलाई मध्यनजर गरी मास्कको प्रयोग गर्न लगाउने, स्वास्थ्य मापदण्ड पालना गर्न गरी सवारी सञ्चालन गर्नुका साथै खाना खाने ठाउँमा भीडभाड नहुने व्यवस्था मिलाउनेसमेत निर्णय भएको छ।"
कर्णाली प्रतिष्ठानमा सामूहिक राजीनामा,"कालिकोट : जुम्लास्थित कर्णाली स्वास्थ्य विज्ञान प्रतिष्ठानको सेवा बन्द भएको छ। त्यहाँका चिकित्सकसहित स्वास्थ्यकर्मीले बुधबार सामूहिक राजीनामा घोषणा गरेका छन्। ६० जनाले उपकुलपतिसमक्ष लिखित राजीनामा परेको बालरोग विशेषज्ञ डाकमल थानीले बताए। यस्तो विषम परिस्थिति र शान्ति सुरक्षाको प्रत्याभूति नभएको पृष्ठभूमिमा हामी सेवा दिन असमर्थ छौं, सामूहिक राजीनामा सम्बन्धमा भनेर लेखिएको छ, कानुनी राज्यको आभास नभएकाले र विरोधको नयाँ स्वरूपअनुसार हामी सम्पूर्ण स्वास्थ्यकर्मीहरू आजकै मितिबाट सामूहिक राजीनामा पेस गरेका छौं। उनीहरूले यसको बोधार्थ प्रमुख जिल्ला अधिकारीलाई दिएका छन्। प्रतिष्ठानमै कार्यरत डा करण साह र ओपीडी सहायक धनबहादुर शाहीबीचको झगडाले उग्ररूप लिएपछि कर्णालीका बिरामीले उपचार नपाउने अवस्था आएको हो। यही भदौ २ गते ओपीडी सहायक शाही ६ वर्षीय छोराको उपचार गर्न प्रतिष्ठानमा पुगेका थिए। उनका छोराको टाउकोमा चोट लागेका कारण टाँका लगाइएको थियो। त्यही टाँका खोलेर विद्यालय पठाउने तयारी थियो। ओपीडी नखुलेकाले शाहीले आकस्मिक कक्षमा डा साहसँग टाँका काटिदिन आग्रह गरेका थिए। डा साहले भने आकस्मिक कक्षमा त्यो काम नहुने बरु ओपीडी खुलेपछि आउन भनेको जनाइएको छ। छोराको उपचार नगरेको भन्दै कर्मचारी शाहीले डा साहमाथि हातपात गरेका थिए। डाक्टरमाथि हातपात गरी उल्टै डाक्टरविरुद्ध नै पक्राउ पुर्जी जारी गरिएको भन्दै त्यसको विरोधमा स्वास्थ्यकर्मीले मंगलबारदेखि ओपीडी सेवा रोकेका थिए। नागरिक समाजका अगुवा गोरख थापाले अस्पतालकै डाक्टर र कर्मचारीको झगडाले सेवा नै बन्द हुन् दुखद् भएको बताए। बालहिंसा गरेको जाहेरी डा साहविरुद्ध गत आइतबार जिल्ला प्रहरी कार्यालयमा दर्ता भएको थियो। प्रहरीले चलाएको प्रक्रियाअनुसार जिल्ला अदालतले पक्राउ गर्न पुर्जी जारी गरेको छ। तर, साह जिल्लाबाहिर भएका कारण उनलाई पक्राउ गर्न नसकिएको प्रहरी बताउँछ। प्रतिष्ठानले छानबिन समिति गठन गरी शाहीलाई ४५ दिनका लागि निलम्बन गरेको छ। छानबिन समितिले काम गर्दै थियो। दोषीलाई कारबाही गर्न हामी तयार नै थियौं, उपकुलपति डा मंगल रावलले भने, तर, बीचमै डाक्टरलाई नै पक्राउ पुर्जी जारी भयो। यसकै विरोधमा डाक्टर र स्वास्थ्यकर्मीले आकस्मिकबाहेक काम गर्न मानेका छैनन्। डा कमल पन्थीले डाक्टरमाथि अस्पतालमै हातपात भएको र उल्टै पक्राउ गर्न खोजिएकाले न्यायका लागि आन्दोलन गरेको बताए। प्रमुख जिल्ला अधिकारी विजयाकुमारी प्रसाईंले प्रतिष्ठानको उपचार सेवा नियमित बनाउन प्रयास भइरहेको बताइन्। डाक्टर र कर्मचारीबीच विवादपछि अस्पतालका निर्देशक डा पुजन रोकायाको संयोजकत्वमा ३ सदस्यीय छानबिन समिति गठन गरिएको छ। तर, नाबालकलाई प्रयोग गरेर डाक्टरलाई फसाउन खोजिएकाले मुद्दा फिर्ता नहुँदासम्म काम नगर्ने र सेवा दिन नसक्ने अडानमा स्वास्थ्यकर्मी छन्। यसै घटनालाई निहुँ बनाएर अतिरञ्जित एवं हास्यास्पद तरिकाले डा करणमाथि नै झुटो मुद्दा दायर गरी पक्राउ पुर्जीसमेत जारी भएको र त्यसको विरोधमा शान्तिपूर्ण तरिकाले आन्दोलनरत यस प्रतिष्ठानका सम्पूर्ण स्वास्थ्यकर्मीहरूमाथि स्थानीय अराजक केही व्यक्तिले अबोध नाबालकहरूलाई प्रयोग गरी मुठभेडको अवस्था सिर्जना गर्ने प्रयास भएको पनि जानकारी गराउन चाहन्छौं, राजीनामा पत्रमा लेखिएको छ।"
सुनका गरगहना र मोबाइल चोर्ने दुईजना पक्राउ,"झापा : झापाको सदरमुकाम भद्रपुरमा सुनका गरगहना र मोबाइल चोरी गर्ने दुईजना पक्राउ परेका छन् । पक्राउ पर्नेहरूमा भद्रपुर नगरपालिका १० निवासी २२ वर्षीय रितिककुमार शर्मा र भद्रपुर ७ निवासी रोशन राजवंशी रहेको जिल्ला प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । प्रहरीले उनीहरूको साथबाट रेडमी कम्पनीको एउटा मोबाइल, सुनको चुरा २ टुक्रा, सुनको पञ्चरत्न २ टुक्रा, सुनको ब्रास्लेट एउटा, कानमा लगाउने सुनको रामलीला २ थान र सुनको चन्द्रमा २ टुक्रा बरामद गरेको प्रहरी निरीक्षक अधिकारीले बताए । प्रहरीका अनुसार गत भदौ १ गते दिउँसो अन्दाजी साढे ४ बजेको समयमा भद्रपुर ७ स्थित विषम टोल निवासी राजेन्द्र गिरीको घरबाट कोही नभएको मौका छोपी दराजमा राखेको सुनका गरगहना, मोबाइल तथा नगद गरी अन्दाजी १० लाख रुपैयाँ बराबरको चोरी भएको थियो । घरमा चोरी भएपछि तत्काल गिरीले प्रहरी कार्यालय झापामा उजुरी दिएका थिए । चोर खोज्ने क्रममा प्रहरीले शर्मा र राजवंशीलाई चोरी गरिएका दसी प्रमाणसहित पक्राउ गरेको हो । पक्राउ परेका दुवैजनालाई झापा जिल्ला अदालतबाट म्याद थप गरी जिल्ला प्रहरी कार्यालय झापाले अनुसन्धान अघि बढाएको छ ।"
"कालिकोटमा उम्मेदवार हुन आकांक्षीको लर्को, धमाधम नाम सिफारिस","कालिकोट : जिल्लामा क्रियाशील राजनीतिक दलहरु सरकारद्वारा आगामी मंसिर ४ गते घोषित प्रदेश र संघिय निर्वाचनको तयारीमा जुटेका छन्। चुनावी परिर्णाम आआफ्नो पक्षमा पार्नका लागि सत्ता गठबन्धनका दल, नेकपा एमाले र साना दलहरु पनि गाँउ केन्द्रित छन्। गाउँमा भेला, सभा गर्ने, भेटघाट गर्ने, चुनावी छलफल गर्ने काममा व्यस्त छन्। आम सभा, भेला र बैठकहरु गरेर सबै दलहरुले आफ्ना उम्मेदवारहरु पनि सिफारिस गर्दैछन्। उम्मेदवारहरु आफूले टिकट लिनका लागि प्रदेश र केन्द्रतिर पहल पनि थालेका छन्। सत्ता गठबन्धनको मुख्य दल नेपाली कांग्रेसले कालिकोटमा संघमा प्रत्यक्षतर्फ नेपाली कांग्रेसका युवा नेता भुपेन्द्रजंग शाही, मीनबहादुर बोगटी र अशोकनाथ योगीलाई सिफारिस गरेको प्रवक्ता टिकाराम न्यौपानेले जानकारी दिए। शाही नेपाल तरुण दलका निवर्तमान महामन्त्री, नेविसंघ पुर्व उपाध्यक्ष र २०७० र २०७४ सालमा प्रतिनिधि सभा निर्वाचनमा पराजित उम्मेदवार पनि हुन्। उनी जिल्लामा सबै राजनीतिक दलहरुमा सिफारिस भएका उम्मेदवारहरुको तुलनामा लोकप्रिय पनि छन्। बोगटी नेपाली कांग्रेस कालिकोटका उप सभापति, योगी प्रदेश प्रतिनिधि हुन्। कांग्रेसले संघमा समानुपातिकतर्फ हिक्मतबहादुर बिष्ट, मोतिराज बम, अशोकनाथ योगी, शुशिला गिरी, दमनराज बम, सुमित्राकुमारी बम, जग्ग कामीलाई सिफारिस गरेको छ। यस्तै प्रदेश सभा क प्रत्यक्षतर्फ मनराज शाही, टेकराज शाही, खड्गजंग शाही, शुरज शाहीको नाम सिफारिस गरेको छ। यसमा मनराज शाही बलिया दाबेदार हुन्। प्रदेशसभा समानुपातिकतर्फ अम्बबहादुर शाही, नन्दबहादुर शाही, नवराज शाही, किशोर शाही, प्रेमबहादुर शाही, बिष्णुबहादुर शाही, पदमबहादुर शाही, हर्षबहादुर शाही, मनराज शाही, पुर्णसिंह बम, प्रेमप्रसाद जैसी, यशोधा शाही, छाया सुनार, भगवति देवकोटा, संगिता बिकलाई सिफारिस गरेको छ। यस्तै प्रदेश सभा ख प्रत्यक्षतर्फ कालीबहादुर सहकारी, दमनबहादुर शाही, नारायणप्रसाद भट्टराई, मानबहादुर रोकाया, मुक्तिप्रसाद न्यौपाने, मोतिराज बम, हर्षबहादुर बम, हिक्मतबहादुर बिष्ट र धुब्रबिक्रम शाहीको नाम सिफारिस गरेको छ। समानुपातिकतर्फ अशोकनाथ योगी, कालीबहादुर सहकारी, मुक्तिप्रसाद न्यौपाने, मानबहादुर नेपाली, कालीबहादुर बिष्ट, कृष्णाकुमारी शाही, जगधिश बम, दानबहादुर बम, भावना कुमारी शाही, प्रेम दमाई, शुशिला बम, पार्वतिदेवी शाहीलाई सिफारिस गरेको छ। यस्तै नेकपा एमाले कालिकोटले संघमा पार्टीका केन्द्रीय सदस्य तथा जिल्ला इन्चार्ज नगिन्द्र शाही नेशनलको नाम एकल सिफारिस गरेको छ। उनी जिल्लामा विगत २२ वर्षदेखि राजनीतिमै सक्रिय नेता हुन्। उनले हालसम्म कुनै पनि निर्वाचन लडेका छैनन्। समानुपातिकमा एमालेले मीनबहादुर शाही, प्रेमबहादुर सिंह, इन्दिरा संज्याल, नयरुप धमाला, प्रदिप टेलर, बेलकोषा शाही, कृष्ण पाण्डे, बिर्ख दर्जी, हर्सिंह सार्कीको नाम सिफारिस गरेको छ। यस्तै प्रदेश सभा क मा प्रत्यक्ष तुलाराज मल्ल, पुत्र मल्ल, कमलबहादुर शाही, दुर्गबहादुर शाही, कृष्ण आचार्य, तेपेन्द्र शाहीको नाम सिफारीस गरेको छ। समानुपातिकमा तारा शाही, सुभद्रा सिंह, धनराज शाही, केशब देवकोटा, हिरे सुनारको नाम सिफारिस भएका छन्। प्रदेश सभा ख मा प्रत्यक्षमा रमेश शाही, बिरेन्द्र बोगटी, प्रकाश रोकाया, टेकबहादुर बोगटी, यशोधा बराल, कमलराज बम, वकिल बम, लालबहादुर बुढा, मानबहादुर बमलाई सिफारिस गरेको छ। समानुपातिकमा धिरबहादुर बम, दक्षिणा शाही, सुनिता बुढा, रामप्रसाद बराल, रत्नसिंह दर्जी, मनीराम पाण्डेलाई सिफारिस गरेको छ। यस्तै नेकपा माओवादी केन्द्र कालिकोटले संघमा प्रत्यक्षतर्फ पार्टीका स्थायी समिति सदस्य कर्णाली प्रदेशका प्रथम मुख्यमन्त्री महेन्द्रबहादुर शाही, बिष्णु बिक, लक्ष्मी चौलागाई, कासीचन्द्र बरालको नाम सिपारिस गरेको छ। समानुपातिकमा गंगा खड्का, तुलाराज बिक, मानबहादुर भण्डारीको नाम सिफारिस गरेको छ। प्रदेश सभा कमा वर्तमान संघीय सांसद दुर्गबहादुर रावत, ख मा राष्टिय सभा सदस्य जीबन बुढाको नाम एकल रुपमा सिफारिस गरेको छ। समानुपातिकमा प्रदेश कबाट यशोधा न्यौपाने, खबाट मिठु शाही, हजा सुनार, भानुभक्त संज्यालको नाम सिफारिस गरेको छ। एकीकृत समाजवादीले संविधान सभा सदस्य तुलाराज बिष्टलाई संघमा प्रत्यक्षतर्फ सिंगल सिपारिस गरेको छ। समानुपातिकमा लालबहादुर मल्ल, दानसिंह बिक, कृष्णकला पाण्डेको नाम सिफारिस गरेको युवा नेता हिक्मतजंग मल्लले बताए। उनका अनुसार प्रदेश क मा प्रत्यक्षतर्फ कुर्मराज शाही, बिजया बिष्ट, रबिन्द्र शाही र समानुपातिकतर्फ आशा शाहीको नाम सिफारिस गरेको छ। प्रदेश सभा ख बाट प्रत्यक्षमा तुलाराज सिंम्खाडा, बिस्वराज बम, समानुपातिकमा जडेनी बम, दुर्गा शाही न्यौपानेको नाम सिफारिस गरेको छ। यस्तै जिल्लामा क्रियाशील साना राजनीतिक दलहरु राप्रपा, नेमकिपा, जनमोर्चा लगायतका दलहरुले पनि आआफ्नो पार्टीमा उम्मेदवार बन्न चाहने नेताहरुको नाम सिफारिस गरेका छन्। ठूला राजनीतिक दलका नेताहरु टिकटको पहल गर्न राजधानी केन्द्रित छन्। गाँउमा जनमत आफ्नो पक्षमा पार्नका लागि नेता कार्यकर्ताहरु परिचालन पनि गरेका छन्। नेपाली कांग्रेसका सभापति अम्बबहादुर शाहीले जनताको साथमा कांग्रेस अभियान लिएर नेताहरु गाँउमा परिचालन गरिएको बताए। नेकपा एमाले अधध्यक्ष जसीप्रसाद पाण्डेले गठबन्धनको लफडाले गाउँमा मतदाताहरु एमालेप्रति आकर्षित भएको दाबी गरे। माओवादी केन्द्रका जिल्ला अध्यक्ष लक्ष्मी चौलागाईले कालिकोट जनयुद्धदेखी हालसम्म आफुहरुको आधार इलाका भएकाले यहाँका मतदाताहरु माओबादी प्रति नै आकर्षित रहेको दाबी गरे। कालिकोटमा गठबन्धनका दलहरु कुन दललाई कुन क्षेत्र भाग पर्ने भन्नेमा अन्योल छन्। केन्द्रबाटै गठबन्धन नटुंगिदा पनि जिल्लामा पाटीहरुले चुनावी तयारी गर्न समस्या भएको छ।"
जातीय छुवाछूतविरुद्ध सामूहिक आन्दोलन,"मुलुकमा जातीयताका आधारमा गरिने विभेदलाई कानुनी रूपमै निषेध छ। संविधानले दण्डनीय बनाएको छ। व्यवहारमा भने विभेद कायमै छ। जातीयताका आधारमा सार्वजनिक स्थान, मठमन्दिर, पूजाआजा, भोजभतेर, पार्टी पौवा, सेवा प्रवाहमा प्रवेश गर्न निषेध छ। अन्तरजातीय बिहे गर्दा समाजबाट बहिष्कृत भई दुव्र्यवहार खेप्नु परेका घटनाहरू ताजै छन्। दलितसँग बिहे गरेकै कारण बुवाआमाको दाहसंस्कार गर्नबाट समेत छोराछोरीलाई वञ्चित गर्ने चलन कायमै छ। जाति तथा उत्पत्ति, पेसा, वर्ण, लिंग र क्षेत्रका आधारमा गरिने भेदभावपूर्ण घटनाहरू दिनप्रतिदिन बढ्दै गइरहेका छन्। जातीय भेदभाव तथा छुवाछूतसम्बन्धी अपराध के साँच्चिकै पौराणिककालदेखि नै प्रचलनमा थियो ? यसको सुरुवात कसरी भयो ? पौराणिक कालखण्डमा यसबारे अनेकखाले व्याख्या विश्लेषण गरिएका पाइन्छन्। हाम्रो संविधानको धारा २४ मा छुवाछूत तथा भेदभावविरुद्धको हक, धारा १८ मा समानताको हक, धारा १६ मा सम्मानपूर्वक बाँच्न पाउने हक तथा धारा ४० मा दलितको हकसम्बन्धी व्यवस्था छन। नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्र १९६६ को धारा २६ मा सबै व्यक्तिलाई समान र प्रभावकारी संरक्षणको प्रत्याभूति प्रदान गरिने व्यवस्था रहको छ। सबै किसिमका जातीय भेदभाव उन्मूलन गर्ने सम्बन्धी अन्तर्राष्ट्रिय महासन्धि १९६५, र जातीय भेदभाव तथा छुवाछूत (कसुर र सजाय) ऐन, २०६८ को धारा ३ (१) ले समेत जातीय भेदभाव र छुवाछूतलाई वर्जित गरेको छ। नेपालले नागरिक तथा राजनीतिक अनुबन्ध, महिलाविरुद्ध हुने भेदभावविरुद्धको अधिकार यातनाविरुद्धको महासन्धि, बालअधिकार, अपांग भएका व्यक्तिको अधिकारलगायतका महासन्धिको पक्ष राष्ट्र भएर समानता, जीवन मर्यादा, स्वतन्त्रता, अविभेदलाई स्वीकार गरेको छ। संविधानले परिकल्पना गरेको समाजवादी व्यवस्थाको मूल प्रस्थानबिन्दु नै जातीय विभेदको अन्त्यलाई बनाउन जरुरी छ। कर्मका आधारमा विभाजन गरिँदै आएको वर्गलाई समाजमा गलत किसिमका व्याख्या र शासन गर्ने चलन बस्दै आएको देखिन्छ। नकारात्मक सन्देश फैलाएर जातीय छुवाछूत अँगाल्ने गरिएको पाइन्छ। त्यसैकारण जातीय भेदभाव तथा छुवाछूतजस्तो सामाजिक अपराध समाजमा यथावत् छ। हिन्दू धर्मलाई नकारात्मक तरिकाबाट गलत व्याख्या गरी गरिबीमाथि आर्थिक प्रलोभनको फाइदा उठाई क्रिश्चियन धर्म परिर्वतन गर्न बाध्य बनाइएको तथ्यहरू पनि प्रशस्तै भेटिन्छन्। जातीय विभेदका कारण मलामी जान, बिहे वा भोजभतेरमा सहभागी हुन, पूजाआजामा सबै वर्ग सहभागी हुन नपाउनेजस्ता कुरीतिलाई प्रश्रय दिएको देखिन्छ। कथित दलित समुदायका व्यक्तिले मन्दिर बनाउँछन्, तर पछि त्यही समुदायलाई मन्दिर प्रवेश गर्न दिइन्न। सार्वजनिक स्थल, समारोह, धारा, कुवा, इनार, मजदुरी गर्ने ठाउँ आदिमा छुवाछूत तथा विभेद छ। त्यस्तै दलित, दलितबीच पनि विभेद पाइन्छ। जस्तै कामीले छोएको सार्कीले नखाने। आफूमाथिको अन्यायका विषयमा बोलिदिने कोही हुँदैनन् भनेर अन्यायमा परेकाहरू पनि बोल्न डराउने स्थितिमा समाजमा छ। त्यसैकारण पनि जातीय विभेद तथा छुवाछूतको घटनालाई धेरैले बाहिर ल्याउन नसकेको देखिन्छ। संघीय सांसददेखि स्थानीय तहका जनप्रतिनिधिहरूसमेत जातीय भेदभाव र छुवाछूतको मारमा परेका घटना पनि सार्वजनिक भएका छन। दलित, गैरदलित, ज्येष्ठ नागरिक र अभिभावकबीच बुझाइमा एकरूपता नहुनु पनि समस्याको विषय हो। पाका उमेरका व्यक्तिहरूमा दलितहरूमाथि भेदभाव तथा छुवाछूत गर्नु हँुदैन भन्ने सकारात्मक सोचको विकास हुन सकेको छैन। अर्कोतिर छुवाछूतको सिकार बनेको वर्गलाई के गर्दा भेदभाव र छुवाछूत हुन्छ ? उजुरी कहाँ गर्ने ? भेदभाव भएमा उपचारको व्यवस्था के हो ? लगायत सामान्य जानकारी समेत छैन। सृष्टिकालमा कार्य विभाजन गर्दा प्रयोग गर्दै आएकोे विषयलाई गलत संस्कारको रूपमा प्रयोग भयो भन्ने बुझाउन स्थानीय तहबाट नै प्रचार प्रसारमा जोड दिनु पर्ने देखिन्छ। सरोकारवालाहरू सबै परिवर्तनको संवाहक बनी देखाउनु पर्छ। जातीय भेदभाव तथा छुवाछूतसम्बन्धी विषय हेर्ने प्रत्येक सरकारी कार्यालयमा फोकल अफिसरको व्यवस्था हुनुपर्ने साथै मिडियाले पनि जातीय विभेद तथा छुवाछूतविरुद्ध प्रचारप्रसारमा जोड दिनुपर्ने आवश्यक छ। जातीय भेदभाव तथा छुवाछूतजन्य व्यवहारको न्यूनीकरणका लागि सरोकारवाला निकायलाई जिम्मेवार र जवाफदेही बनाउनु पर्छ। जातीय भेदभाव तथा छुवाछूतजन्य व्यवहार स्थानीय तहबाट नै प्रभावकारी रूपमा सूक्ष्म, निष्पक्ष अनुगमन, अनुसन्धान गरी दोषीलाई कानुनी कारबाहीको दायरामा ल्याउनु पर्छ। आफूमाथिको अन्यायका विषयमा बोलिदिने कोही हुँदैनन् कि भनेर अन्यायमा परेकाहरू पनि बोल्न डराउने स्थिति समाजमा छ। धार्मिक क्षेत्रमा काम गर्ने पण्डितहरूलाई छुवाछूतजन्य व्यवहार सामाजिक कुसंस्कार, समाजको जघन्य अपराध, हो भन्ने कुराको बोध गराउनुपर्छ। मानवमानवबीचमा कुनै पनि फरक छैन भनी बुझाउन जरुरी छ। यसका लागि जनचेतना जगाउनु आवश्यक छ। मानवमानव भएर बाँच्न पाउनु नै विभेदको अन्त्य हुनु हो। सम्मानित र मर्यादित जीवन जिउन पाउनु नै मानवअधिकारको सुनिश्चितता प्रदान गर्नु हो। आम जनतालाई जाततन्त्रले पीडित र अमानवीय बनाए पनि त्यसविरुद्ध कुनै राजनीतिकआर्थिकसांस्कृतिक आन्दोलन किन चलाइदैन ? राजनीति प्रशासनिक, सामाजिकसांस्कृतिक, आर्थिक र शैक्षिक स्तरमा दलितहरू अझै पछाडि परेका छन्। राज्य सञ्चालनको जिम्मेवारी लिएर बसेका व्यक्तिहरू दलाल पुँजीपति शासक वर्गमा रूपान्तरण भएका छन्। उनीहरूको नियत उत्पीडित तथा दलितहरूलाई अधिकार सम्पन्न गराएर राज्यको मूलधारमा उभ्याउनु नभएर उत्पीडित महिला वर्ग साथै दलित समुदायमाथि सधैं शोषण र दमन गरिरहने भएका कारण दलितहरू सधैं समाजको दोस्रो दर्जाको समुदायको परिधिभित्र कुण्ठित हुन बाध्य छन्। तिनले बेलाबखत दलित उत्थान र राहत प्याकेजको नाउँमा दलितहरूलाई कहिलेकाहीँ बिचरा दलित भन्दै उद्धारको कार्यक्रम ल्याए जस्तो गर्छन्। तर, वास्तवमा दलित मुक्ति आन्दोलन कुनै पनि कोणबाट विचार हुन सक्दैन। दलित मुक्तिका लागि अब राहत प्याकेज मात्र हैन, समग्र विभेदकारी व्यवस्था नै परिवर्तन गर्नुपर्छ। न्याय, समानता, स्वाभिमान स्थापित गर्दै आर्थिक समृद्ध र राजनीति प्रशासनिक संरचनाहरूमा पूर्णसमानुपातिक समावेशी प्रणाली लागू गर्नुपर्छ। सामाजिकसांस्कृतिक क्षेत्रमा भ्रातृत्वसहित सहअस्तित्व कायम नभएसम्म दलित आन्दोलन कसैको स्वार्थ र दयाको कठपुतली बन्नु हुँदैन। पितृसत्ता, ब्राह्मणवाद, दलाल पुँजीवाद, एकल जातीय अहँकारवाद र प्रभुत्वमा आधारित शासकीय स्वरूपलाई भत्काउन, दलित मुक्तिका लागि अब कसैको बिचरा भएर हैन, समग्रमा विभेदकारी जात व्यवस्था उन्मूलनकै लागि एक भएर अघि बढ्नुपर्छ। वास्तविक पीडितलाई क्षतिपूर्तिसहितको विशेष अधिकार सुनिश्चित हुने गरी राजनीतिक, आर्थिक तथा सामाजिक अधिकार प्रत्यायोजन गर्नुपर्छ। सांस्कृतिक रूपान्तरणका लागि अन्तर्जातीय विवाह, सहभोज कार्यक्रम, सामूहिक मन्दिर प्रवेशलगायत ठुल्ठूला सामूहिक अभियान सञ्चालन गर्न जरुरी छ। संविधानले परिकल्पना गरेको समाजवादी व्यवस्थाको मूल प्रस्थानबिन्दु नै जातीय विभेदको अन्त्यलाई बनाउन जरुरी छ। पीडितलाई सामाजिक न्याय, समानता र स्वतन्त्रताको प्रत्याभूति दिलाउन पीडक जाति (शासक जाति) ले क्षतिपूर्तिको रूपमा ऐतिहासिक त्याग गर्न जरुरी छ। यस अवस्थामा मात्रै संविधानले परिकल्पना गरेको नेपाली मौलिकतासहितको समाजवादी व्यवस्थाले मूर्तरूप लिन सक्नेछ।"
रोशनलाई अमेरिकी अवार्ड,"काठमाडौं : संगीतकार रोशन वान्तवाले अमेरिकी अवार्ड पाएका छन्। उत्कृष्ट कार्य र पेसाप्रतिको समर्पणको कदर गर्दै उनलाई वर्षको सर्वोत्कृष्ट अमेरिकी संगीतकारको अवार्ड प्रदान गरेको हो। अवार्डसँगै वान्तवाले दुई लाख नगद पुरस्कार पाएका छन्। पेसाप्रतिको निरन्तरता र केही अर्थपूर्ण कार्यले यो उपलब्धि हात लाग्यो, संगीतकार वान्तवाले भने, विगतको संघर्ष अर्थपूर्ण नै रहेछ भन्ने महसुस भयो। कहिलेकाहीं कताकता वाहियात गरिएछ कि भन्ने लाग्थ्यो। त्यस्तो भावनालाई यसले मेटाइदियो। अब झनै अर्थपूर्ण काम गर्न प्रेरणा मिलेको छ। सांगीतिक क्षेत्रको सक्रियता थप बढाउनेछु। यसले नेपाली संगीत पनि अन्तर्राष्ट्रिय अवार्ड पाउन सक्षम छ भन्ने उदाहरण पनि देखाएको उनले बताए। अरू अवार्ड प्राप्त गर्न प्रेरणा पनि मिलेको छ, उनले भने। उनले करिव चार महिना अघि अनलाइन आवेदन भरेका थिए। उनका अनुसार १३१४ जनाले प्रतिस्पर्धा गरेका थिए। डेढ महिनाअघि निर्णय भएको हो। प्रमाणपत्रसहित सम्मान हालै प्राप्त भएको उनले बताए। प्रमाण जुटाउनु गाह्रो भयो। ३४ पटक त अन्तर्वार्ता नै भयो, उनले भने, अन्ततः आयोजकको अपेक्षाअनुसार भएछ। गिटार, किबोर्ड, स्टाफ नोटेसनसम्बन्धी उनका ६ वटा कृति प्रकाशित छन्। २२ वर्षदेखि सांगीतिक क्षेत्रमा रहेका वान्तवाले पाँच सयभन्दा बढी गीतमा संगीतभरेका छन्। मुख्य विधा गिटार रोजेका उनले वेस्टर्न क्लासिक गिटारमा ग्र्याजुएसन गरेका छन्। सुर र ताल दुवै हुने भएकाले गिटार रोजेको उनले बताए। जसले स्कुलबाटै संगीतकार बन्ने सपना सँगाले। उनको घर र स्कुल दुवैतिर सांगीतिक वातावरण थियो। पाँचथरको साविक कुरुम्बा गाविसमा पर्ने पाङतुवाहुलाकका वान्तवा एसएलसीपछि २०४८ सालमा राजधानी भित्रिएका थिए।"
हात गुमाएका केसीलाई सहयोग,"साउदी अरेबिया : साउदी अरेबियामा रोजगारीको क्रममा सडक दुर्घटनामा परि १ हात गुमाएका दाङका हेमराज केसीलाई सहयोग प्राप्त भएको छ। भदौ १६ मा अन्नपूर्ण पोस्टबाट प्रकाशित भएको समाचारका आधारमा सहयोग गर्ने क्रममा साउदीमा रहेको सामाजिक संस्था नेपाली साझा मञ्चले ६९ हजार १ सय ९९ रूपैयाँ सहयोग गरेको छ भने स्याङ्जा सहयोग समाज तथा कास्की आदर्श समाज साउदीले २ महिनाका लागि खाद्यान्न सहयोग गरेका छन्। वैदेशिक रोजगारका क्रममा दाङ५ का हेमराज केसी काठमाडौंमा रहेको नासिर हाउसिङ म्यानपावरबाट २२ मार्च २०२२ का दिन साउदी पुगेका थिए। २५ अप्रिलमा कम्पनीको गाडीमा कोठा फर्कने क्रममा सडक दुर्घटना परी एक हात गुमाएका थिए भने उनीसँगै रहेका झापाका एक नेपालीको मृत्यु भएको थियो भने रमेश रम्तेलले एउटा हातको ३ औंला गुमाएका थिए। प्रवासी नेपाली मञ्चले आयोजना गरेको कार्यक्रममा कम्पनीले साधारण उपचार पछि वेवास्ता गरेको र आवश्यक उपचार नगरेको, खान तथा उपचार गर्न कठिनाइ रहेको भन्दै पिडीतले गुनासो व्यक्त गरेलगत्तै एनआरएन महिला केन्द्रीय सदस्य यास्मिन वेगम, अमर सापकोटा, पारस काफ्ले, बिष्णु घिमिरे, अमर श्रेष्ठ, मनिस थापा, यम दमुलगायतले छलफल गरी आवश्यक खाद्यान्न सहयोगका लागि पहल गरेका थिए। राईका अनुसार सम्झौता अनुसारको सेवा सुविधा नपाएको, सडक दुर्घटनामा आफ्नो गल्ती पुलिस केसमा देखाएको र केश तनफिज कोर्टमा रहेकाले हालसम्म पनि कुनै सुनुवाई नभएको जानकारी दिए। हात गुमाएका पीडित केसी दुतावासमा जानकारी दिएलगत्तै रियादस्थित नेपाली दूतावासले सम्बन्धित कम्पनी, म्यानपावर र पीडितसँग छलफल गरी आवश्यक सहयोगका लागी सम्बन्धित निकायको ध्यानाकर्षण गराएको छ । पीडितले पाउनुपर्ने सेवा सुविधामा जोड दिएको छ । केसीले पाउनुपर्ने इन्सुरेन्स रकम लगायत अन्य कुराको सहयोग गराउने जानकारी दिएको छ। केसीको विना उपचार र सेवा सुविधा नदिइ कम्पनीले स्वदेश फिर्ता गर्ने क्रममा दुतावासले उडान रद्द गराएको थियो। साउदी जाँदा केसीले नासिर हाउजिङ म्यानपावरलाई १ लाख ८५ हजार बुझाएका थिए। अर्का एक हात गुमाएका मोरङका किशोर राईलाई सीडीसी ग्रुपले आयोजना गरेको सांस्कृतिक कार्यक्रममा रकम संकलन गरी ६ हजार साउदी रियाल सहयोग प्राप्त भएको थियो।"
जलवायु परिवर्तन जनसरोकार बन्नु आवश्यक,"जनकपुरधाम : वर्तमान परिप्रेक्षमा विश्वसामु सबैभन्दा ठूलो चुनौती बनेको जलवायु परिवर्तन नेपालमा पनि जनसरोकारको विषय बन्नु आवश्यक रहेको सरोकारवालाहरूले बताएका छन्। अन्नपूर्ण मिडिया नेटवर्कद्धारा बुधबार जनकपुरमा आयोजना गरिएको जलवायु परिवर्तन र शाशन विषयक अन्तरक्रिया कार्यक्रममा सहभागि अधिकांश वक्ताले, जलवायु परिवर्तनले सबैको जीवनमा प्रभाव पारिरहे पनि हामी यस विषयमा अनभिज्ञ रह्नु बढि चिन्ताजनक भएको बताए। कार्यक्रममा वन, जलवायू परिवर्तन, रेड प्लस र सुशासन सम्बन्धी एक प्रतिवेदन प्रस्तुत गर्दै डिभिजनल वन अधिकृत तथा वन विज्ञ विनोद सिंहले नेपालको कुल भू भागको ४३६ प्रतिशत वन क्षेत्र मध्ये मधेश प्रदेशमा मात्रै सबैभन्दा कम ०२६ प्रतिशत मात्र रहेको जानकारी गराए। जलवायु परिवर्तनकै उपजको रुपमा सन् २०१९ मा बारा जिल्लामा टोर्नाडो नामक भिषण हुरीले व्यापक क्षति पुर्याएको थियो। अतिवृष्टी र अनावृष्टि जस्ता समस्याहरू पनि रहेको प्रतिवेदनमा उल्लेख गरिएको थियो। जलवायु परिवर्तन नियन्त्रण नभएको खण्डमा विश्वव्यापी रुपमा वातावरणीय शरणार्थीको संकट बढ्ने विज्ञ सिंहको भनाई छ। पछिल्लो समय मधेश प्रदेशमा मात्रै नभई देशभरीनै वर्षाको प्राकृतिक चक्रमा परिवर्तन भई परम्परागत बाली चक्रको सन्तुलनमा खलल पुगेको , पानी माटोमा ओशको मात्रा, परागसेचन क्रिया, माटोको तापक्रम जस्ता आधार तत्वमा आएको परिवर्तनका कारण कृषि उत्पादकत्वमा कमी आएको प्रतिवेदनमा उल्लेख गरिएको थियो। कार्यक्रममा बोल्दै मधेश प्रदेशका उद्योग, पर्यटन तथा वनमन्त्री शत्रुधन महतोले जलवायु परिवर्तनले जनमानस मात्र नभई पृथ्वीलाईनै संकटमा पार्ने सम्भावना रहे तापनि यसलाई जनजनसँग जोड्न नसक्नु चिन्ताको विषय रहेको बताए। संघ, प्रदेश र स्थानीय तहको सरकारले जलवायु परिवर्तनको विषयलाई जति महत्वका साथ आफ्नो योजना वा कार्यक्रमहरूमा समावेश गर्नुपर्ने हो त्यो हुन सकेको छैन, मन्त्री महतोले भने, वन क्षेत्रको विनाश व्यापक भईरहेको छ। मधेश प्रदेशमै चुरे उत्खनन र विनाश निकै बढि भईरहँदा समेत हामी नियन्त्रण गर्न सकेका छैनौं। यसमा सबै तहको गडबडी छ तर, मानव जीवनसँग प्रत्यक्ष सरोकार राख्ने एतिधेरै महत्वपूर्ण विषयमा यदि हामी समयमै सजग भएनौ भने हाम्रो भविष्य कहालीलाग्दो हुन सक्छ। कार्यक्रममा सहभागी प्रदेशसभा सांसद परमेश्वर साहले वन अतिक्रमण तथा जलवायु परिवर्तनमा प्रत्यक्ष सरोकार राख्ने विषयहरूलाई महत्वका साथ नीति तथा कार्यक्रम र बजेटमा समावेश गरि प्रदेश सरकारले यस तर्फ व्यापक लगानीको आवश्यकता रहेको बताए। हामी वन जोगाउनुको साटो वनको रकम भवन निर्माण र मठमन्दिर निर्माण तर्फ लगाएका छौं। हामीले मात्रै पिसिसि र ग्राभलमा लगानी गरेर विकास तथा सम्बृद्धि सम्भव छैन। यदि पृथ्वीनै रहेन भने हाम्रो यी लगानीहरूको कुनै अर्थ रहने छैन। त्यसैले प्रदेश सरकार यसतर्फ गम्भीर होस् भन्ने मेरो चाह्ना छ, सांसद साहले भने। वातावरण संरक्षण तथा बिरुवा रोप्ने अभियानमा प्रत्यक्ष सहभागि प्रदेशसभा सांसद् रामअशिष यादवले जलवायु परिवर्तन न्यूनिकरणका लागि थोरै भएपनि आफ्नो व्यक्तिगत तवरले पनि सहयोग गर्ने प्रयास सबैले गर्नुपर्ने बताए। हामीले आफ्नो घर वा घर वरिपरि कतिको रुख रोप्छौं, वातावरण स्वच्छ राख्न के कस्ता प्रयास गर्छौं। कतिजनालाई बिरुवा रोप्न प्रोत्साहित गर्छौं यी सबै सोचनिय विषय हुन्। सबै थोक सरकारले नै गरिदिन्छ भन्ने पनि होइन हाम्रो निजि प्रयास पनि निकै आवश्यक छ , उनले भने। त्यसैगरी अन्नपूर्ण पोस्टका ओपेड तथा एडिटोरियल रिलेसन्स संयोजक गोपीकृष्ण ढुंगानाले जलवायु परिवर्तन र यसको प्रभाव न्यूनीकरणमा सञ्चारक्षेत्रको निकै महत्वपूर्ण भूमिका रहेको बताए। अन्नपूर्ण पोष्टले निरन्तर जलवायु परिवर्तन सम्बन्धी सामग्रीहरूलाई विशेष महत्वका साथ पाठकमाझ पस्कीदैं आएको र त्यसकै एक कडिको रुपमा यो कार्यक्रम समेत आयोजना गरिएको उनले जानकारी गराएका थिए।"
नयाँ बाली भित्र्याउने पर्व न्वागी,"चितवन : भिरपाखामा बसोबास गर्दै आएका चेपाङजातिलाई आफ्नो उत्पादनले मुस्किलले तीनदेखि ६ महिना पनि खान पुग्दैन। उनीहरू आधा वर्ष खाद्यान्न अभावको सामना गर्छन्। तैपनि वर्षमा एक दिन खाद्यान्न पूजा गरेर खुसीयाली मनाउँछन्। प्रकृतिको पूजा गर्ने चेपाङ समुदायले आफ्नो खेतबारीमा उब्जिएको बाली भित्र्याएर विधिपूर्वक पूजा गरेर न्वागी पर्व मनाउँछन्। उनीहरू आफ्नो वर्षभरको पीडा भुलेर मौलिक पर्वमा रमाउँछन्। चेपाङका लागि यो सबैभन्दा ठूलो पर्व हो। हामी चेपाङका लागि न्वागी सबैभन्दा ठूलो पर्व हो, राप्ती१२ वाक्राङका अमृतलाल चेपाङले भने, हामी खाने अन्नको पूजा गरेर यो पर्व मनाउँछौ। उनीहरू पुरोहितलाई साक्षी राखेर पूजा गर्छन्। झाक्रीको पोसाकमा ढ्याङ्ग्रो ठाकेर पान्देले पूजा गर्छन्। आफूले उब्जनी गरेको घैया धान, मकै, पिँडालु, केरा, निबुवालगायतका खाद्यान्न राखेर पूजा गर्छन्। चेपाङ जातिको पुजारी (पान्दे) ले अन्नको पूजा गर्छन्। पूजा नगरी खाद्यान्न प्रयोग गर्दैनन्। पितृ र प्रकृतिलाई नचढाइ नयाँ बाली खाए अनिकालले सताउने चेपाङका पान्दे ६० वर्षीय इन्द्रबहादुर चेपाङले बताए। अन्नको पूजा गरे अन्नबाली राम्रो फल्छ। परिवारमा राम्रो हुन्छ भनेर न्वागी मनाउने हो, ६० वर्षीय पान्दे इन्द्रबहादुर चेपाङले भने, पूजा नगरी खान हुँदैन। देउता रिसाउँछन्। पितृलाई नचढाइ खाएमा रोग लाग्छ भन्ने विश्वास छ। राती सुरु गरेर बिहान पूजा सक्छन्। चेपाङहरू यसलाई मुख फेर्ने पर्वका रुपमा लिन्छन्। चेपाङहरूले मंगलबार राती एकपाखे ढ्याङ्ग्रो बजाएर पान्देई घ्यासा (पितृ मन्छाउँदै) न्वागी पर्व मनाएका थिए। प्रकृति पूजासँगै नयाँ बाली प्रकृतिलाई चढाएर उनीहरूले वर्षभरि खान पुगोस् भन्ने कामना गर्दै नयाँ उब्जिएको अन्नबाली चढाएका थिए। न्वागीपछि अनिकाल सकेर सहकाल आएको मानिन्छ। संधै खानकै समस्या झेलेका चेपाङलाई त्यो पीडा भुलाएर एकदिन भए पनि पर्वले खुसी दिन्छ, चेपाङ अभियन्ता केपीकिरण शर्मा भन्छन् , दुखीको झुपडीमा हाँसो ल्याउने पर्व न्वागी हो।"
पाटनमा आएन जहाज,"बैतडी : बैतडीको पाटन विमानस्थलमा ६ महिनादेखि उडान हुन सकेको छैन। हरेक बिहीबार समिट एयरले उडान भर्दै आएको धनगढीपाटन, पाटनधनगढी हवाई सेवा २०७८ चैत १० देखि हुन सकेको छैन। चैतदेखि बन्द रहेको हवाई सेवा असारदेखि सुचारु गर्ने भनिएको थियो। तर, मौसम अनुकूल नहुँदा उडान भर्न नसकिएको समिट एयर बैतडीका प्रतिनिधि कृष्णदत्त भट्टले जानकारी दिए। चैतपछि केही महिना पूर्वतर्फ पर्यटक आवागमन बढ्यो, यता उडान भर्ने विमान पनि उतै सिफ्ट भयो। त्यसपछि यता उडान भएन, उनले भने, असारदेखि उडान गर्ने योजना थियो, मौसम अनुकूल नहुँदा असारदेखि पनि उडान भर्न सकिएन, उनले भने, अब दसैंमा उडान हुने उनको अपेक्षा छ। मौसम पनि अनुकूल भएको छ, अब यात्रु पनि पाइन्छन्। दसैंका लागि उडान गर्ने तयारी भएको जानकारी आएको छ। प्रत्येक बिहीबार धनगढीपाटन, पाटनधनगढी उडान भर्दै आएको समिट एयरले यात्रु अभावमा उडान भर्न नसकेको धनगढी विमानस्थलका प्रमुख रामकृष्ण भट्टले बताए। यसरी लामो समयसम्म हवाई सेवा बन्द हुँदा सेवाग्राही समस्या छन्। फागुनदेखि एक महिना सञ्चालन आएको हवाई सेवा फेरि चैत १० गते देखि बन्द छ। बैतडीसँगै सञ्चालनमा आएको बझाङमा नेपाल एयरलाइन्सले समेत सेवा दिन थालिसकेको छ। तर बैतडीमा भने हवाई सेवा बेलाबेला अवरुद्ध हुने गरेको छ। नियमित उडान नसक्नु र भाडा पनि महँगो भएको हुनाले यात्रु पाउन मुस्किल हुने गरेका सेवाग्राहीको भनाइ छ। नियमित उडान हुने ठेगानसमेत हुँदैन, कहिले आउने कहिले नआउने, भाडा पनि महँगो भयो, पाटनका निवर्तमान मेयर केशवबहादुर चन्दले भने। धनगढीदेखि पाटनसम्म १७ मिनेटको हवाईयात्रा हुने गरेको छ। चैत्र १० गतेको पछिल्लो अन्तिम उडानका बखत ४ हजार ५ सय रुपैयाँ भाडा कायम भएको थियो। समिट एयरका भट्टका अनुसार असारमा हुने भनिएको उडानका लागि ५ हजार भाडा तोकिएको थियो। यद्यपि असारमा उडान भएको थिएन। इन्धनको मूल्यवृद्धिका कारण भाडा पनि बढ्ने गरेको उनले बताए। पाटन विमानस्थल झन्डै २६ वर्षपछि २०७७ असोज अन्तिम साताबाट सञ्चालनमा आएको थियो। बैतडी भारतसँग सिमाना जोडिएको जिल्ला भएका कारण पर्यटकलाई पनि सहज हुने विश्वास छ। तर, नियमित उडान नहुँदा समस्या हुने गरेको नेपाल पर्वतारोहण संघका सुदूरपश्चिम सचिव अमरराज भट्टराईले जानकारी दिए।"
उद्धार केन्द्रमा पाटेबाघ,"गुलरिया : बर्दिया राष्ट्रिय निकुञ्जको चेपाङ मध्यवर्ती क्षेत्रअन्तर्गत सुर्खेतको भेरीगंगा नगरपालिका५ गेरुवनीस्थित शक्ति मध्यवर्ती सामुदायिक वनमा साउन २९ गते घाँस काट्न पुगेका ४६ वर्र्षीय रामबहादुर चन्द र ६७ वर्षीय कवि वलीले पाटेबाघको आक्रमणमा परी ज्यान गुमाए। निकुञ्जले तत्काल वन क्षेत्रमा स्वचालित क्यामेरा जडान गरी बाघ अनुगमन सुरु गर्यो। निकुञ्ज कर्मचारी, सुरक्षार्थ तैनाथ नेपाली सेना, स्थानीय मध्यवर्ती उपभोक्ता समिति, राष्ट्रिय प्रकृति संरक्षण कोष बर्दिया संरक्षण कार्यक्रम (एनटीएनसी) सहितको टोलीले शक्ति मध्यवर्ती सामुदायिक वनको आक्रामक बाघ पहिचान गरे। यसको ४ दिनपछि सल्यानको कालिमाटी गाउँपालिकारू७ स्थित स्वामीवास वनक्षेत्रबाट भाद्र १ गते नियन्त्रणमा लिन सफल भयो। सूईद्वारा लठ्याइने प्रविधि (डार्ट) मार्फत बेहोस बनाएर समातिएको बाघलाई बाँके राष्ट्रिय निकुञ्जको उद्धार केन्द्रमा राखिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। समस्याग्रस्त बाघहरूले मानिसलाई आक्रमण गर्छ। सल्यानमा समातिएको बाघ १२ वर्षको पोथी बाघ हो। बाघ बूढो भइसकेको छ। बाघको दाँत, नङग्रा भाँचिएको, स्वास्थ्य बिग्रिएको र अस्वस्थ अवस्थामा छ। आहराको लागि जनावर सिकार गर्न नसक्ने भएकाले नै बाघले सिकारको लागि मानवीय आक्रमण गर्ने गरेको उनले सुनाए। निकुञ्जले समस्याग्रस्त बाघहरूलाई बेलाबेला नियन्त्रणमा लिने गरेको छ। नियन्त्रणमा लिइएका बाघहरू उद्धार केन्द्रहरूमा राख्ने गरिन्छ। हालसम्म नियन्त्रणमा लिइएका ७ वटा बाघहरू चिडियाखानालगायत बाँके, बर्दियाका उद्धार गृहमा राखिएको छ। समस्याग्रस्त बाघहरूलाई समाउँदै उद्धार गृहमा राख्नु द्वन्द्व समाधानको एउटा उपाय हो। अर्को जंगलमा उनीहरूको बासस्थान सुधार, आहारा र पानीको पर्याप्त व्यवस्था हुनुपर्छ। जंगल क्षेत्रमा मानवीय आवागमन रोक्न सक्नुपर्छ। बर्दिया, बाँके क्षेत्रमा बनाइएका उद्धार गृहहरू कंक्रिटका छन्। समस्याग्रस्त बाघलाई अनुसन्धान, उपचार एवं सुधारका लागि उद्धार गृहमा राखिन्छ। उद्धारका लागि बनेका संरचना बाघका लागि उपयुक्त र मापदण्डअनुसार छैनन्। बाघको बानी सुधार्न राखिएका गृहहरू उल्टै बाघलाई रिसाहा बनाउने प्रकृतिका छन्। गृहमा राखिएका बाघहरू दिनभरी क्रंकिटको भूइँमै हिँड्डुल गर्ने, सुत्ने अनि फलामका तारजाली तानतुन गर्ने दैनिकी चलिरहेको छ। बाघ संरक्षणका हेतुले निर्माण गरिएका उद्धार गृहहरू बाघका लागि जेल तथा हिरासतको रूपमा देखापरेका छन्। यस्ता गृहहरूमा लामो समयसम्म बाघलाई राख्दा उनीहरूको दाँत, नङग्रा एवं शरीरमा थप स्वास्थ्य समस्या निम्त्याउँदै मानसिकतामा नकारात्मक प्रभाव पर्न सक्ने सम्भावना निकै चुनौतीपूर्ण छ। निकुञ्जभित्र खुला चिडियाखाना बर्दिया राष्ट्रिय निकुञ्जका प्रमुख संरक्षण अधिकृत श्रेष्ठले भने बर्दिया राष्ट्रिय निकुञ्जको खोरमा १ तथा रम्भापुर खोरमा २ गरी ३ वटा बाघ बर्दियामा राखिएको बताए। बाँके निकुञ्जमा २, काठमाडांैस्थित सदर चिडियाखानामा एउटा समस्याग्रस्त पाटेबाघ नियन्त्रणमा लिई पठाइएको छ। जसमध्ये बाँके राष्ट्रिय निकुञ्जमा राखिएको एउटा बाघ खोर फोरेर भागेको छ। बर्दियामा राखेको एउटा बूढो बाघ कालगतिले मरेको छ। नियन्त्रणमा लिइएका बाघलाई राख्ने खोर प्राकृतिक हुनुपर्छ भन्ने हाम्रो चाहाना हो। नियन्त्रित बाघलाई राख्ने होल्डिङ सेन्टरहरू जंगलभित्र प्राकृतिक स्थानमा बनाउनु जरुरी छ। छोपेका बाघलाई प्राकृतिक वातावरणमा बस्ने खालको फलामको तारजाली लगाएर होल्डिङ सेन्टरका लागि हामीले विभागमा प्रस्ताव गरेका छौं, उनले भने। करिब १२ हेक्टर क्षेत्रफलमा प्राकृतिक होल्डिङ सेन्टर निर्माण गर्न ६ करोड रुपैयाँ अनुमानित लागत छ।"
"भेटिभर रोपौं, ल्यान्डफिल स्वच्छ बनाऔं","काठमाडौं, पोखराजस्ता देशका ठूला सहरमा फोहोर व्यवस्थापनसँगै ल्यान्डफिल साइटको वातावरण जोगाउने मुख्य चुनौती देखिएको छ। ल्यान्डफिल साइट वरिपरिको मानवीय जीवनको रक्षा र फोहोर व्यवस्थापन गर्न ठोस उपाय पनि पत्ता लागेको छैन। पोखरामा अन्तर्राष्ट्रिय विमानस्थल बने पनि पहिलेदेखि नै फोहोर थुपारिएको स्थानको उचित व्यवस्थापन हुन सकेको छैन। त्यसैकारण पोखरा अन्तर्राष्ट्रिय विमानस्थल सञ्चालनमा ल्याइए पनि जोखिमपूर्ण मानिएको छ। फोहोरमा आहार खोज्न आउने चराचुरुंगीसँग ठोक्किएर ठूलो भौतिक तथा मानवीय क्षति हुने खतरा देखा परेका छन्। पोखरा ल्यान्डफिल साइटको बायोइन्जिनियरिङ व्यवस्थापन कसरी गर्न सकिन्छ त ? त्यसका लागि पनि उपाय भने नभएका होइनन्। भेटिभर घाँस रोपेर पोखराको ल्यान्डफिल साइटलाई स्वच्छ एवं सफा बनाउन सकिन्छ। भेटिभरले विमानस्थल नजिकको पहिरो रोक्ने, फोहोरबाट निस्कने ग्याँस र गन्धलाई कम गर्ने, फोहोरबाट उत्पन्न लिचेटलाई प्रशोधन गरेर त्यहाँको जनजीवन स्वस्थ बनाउन सक्छ। काठमाडौंको ल्यान्डफिल साइट सिसडोलमा पनि भेटिभर रोपेर त्यहाँको जनजीवन र वातावरण जोगाउन सकिन्छ। भेटिभरका अन्य उपयोगिता त छँदैछन्। किन भेटिभर रोप्ने ? अत्यधिक वर्षाबाट हुने माटो र पानीको क्षतिलाई कम गरी ल्यान्डफिल नजिक रहेको जनजीवन जोगाउन। अव्यवस्थित फालिएकोथुपारिएको फोहोरजन्य पदार्थबाट निस्किएको ग्याँस र गन्धलाई न्यूनीकरण गरी मानिसहरूको आवत्जावत सहज बनाउन। स्थानीयहरूले खेती गरिरहेको जमिन कटान र उर्वर माटोको क्षति रोक्न। ल्यान्डफिल क्षेत्रमा बसोबास गर्ने मानव र पशुपन्छीहरूको जीवन दैनिकीलाई सहजीकरण गर्न। फोहोर, मैला र सिनो आहारा खोज्न आउने स्याल, हाप्सिलो, बन बिरालो, काग, गिद्ध, लाटोकोसेरोजस्ता जंगली जनावर र पन्छीहरूको चहलपहल र आकर्षण ल्यान्डफिल साइटमा घटाउने वा न्यूनीकरण गर्न। फोहोर ढुवानी गर्ने चालकहरू र बोक्ने गाडीजस्ता साधनहरूलाई ल्यान्डफिल साइटसम्मको पहुँचभित्रको अवस्थामा सुधार ल्याउन। ल्यान्डफिल साइटको ठाउँ, ठाउँबाट निस्किएको लिचेट, भत्किएको कान्ला, आली र धसिएका भागहरूमा उचित वर्गका, हावापानी मिल्दा बोटबिरुवाको वृक्षरोपणको साथै मर्मत र सम्भार गर्न। माथिल्लो सतहको माटोको भूक्षय रोक्ने जसमा व्यापक रूपले भेटिभर र अन्य जातका घाँस, झार, झाडी र बिरुवाहरूको प्रयोग गर्ने ! भेटिभर घाँस (खसखस)को प्रयोग संसारमा केही बिरुवाहरूका अद्वितीय विशेषताहरू छन्। ती बिरुवा वातावरणमैत्री छन्। ल्यान्डफिल साइट र बाढी पहिरो अर्थात् भूक्षय रोक्न प्रभावकारी र सरल छन्। हाम्रा आँखा भौतिक संरचनातिर मात्रै जान्छन्, तर यस्ता वनस्पतितिर ध्यानै दिँदैनौं। त्यसमध्येको एक हो भेटिभर घाँस। पछिल्ला २० वर्षमा यसको विश्वव्यापी रूपमा व्यापक प्रयोग गरिएको छ। विश्वमा भेटिभर घाँसको परीक्षण ३० वर्षभन्दा बढी भइसकेको र एक सय वर्षभन्दा बढी समयदेखि माटो संरक्षण (वातावरण) उपायमा प्रयोग भइरहेको छ। फोहोरको थुप्रोबाट निस्कने तरल पदार्थ, दुर्गन्ध, वातावरण प्रदूषणबाट मुक्ति दिलाउनको लागि अचुक उपाय र समाधान भनेको (सस्तो प्रविधि) भेटिभर घाँसको बिरुवा रोप्नु नै हो। विश्वको उष्ण क्षेत्रमा एन्ड्रोपोगोनेई जनजातिमा पाइने मोटे बारमासी घाँसका १० प्रजातिहरूमध्ये भेटिबेरिया जिजानिओइड्स माटो र आद्रता संरक्षणको लागि आदर्श साबित भएको छ। यो बिरुवा जलवायु र माटोको अवस्थाको धेरै फराकिलो दायरामा लगाउन सकिन्छ। यो समग्रमा एकल प्रजातिको लागि अद्वितीय छ। जब भेटिभर घाँस आत्मनिर्भर हेजरो को रूपमा लगाइन्छ यसले विशेष विशेषताहरू प्रदर्शन गर्दछ ! के के हुन्, गुणहरू भेटिभर एक बाँझो (प्रजनन) घाँस हो। यसमा झारपातको सम्भावना छैन र आफैं फैलिन सक्दैन। यसले वातावरण र अन्य वनस्पतिका प्रजातिहरूको लागि कुनै खतरा उत्पन्न गर्दैन। यो घना गुच्छादार, बाँझो खाले, ठूलो नहुने लजालु प्रजननकर्ता वनस्पति हो। यसका धेरैशाखा भएको स्पन्जकी जराहरू रहेका हुन्छन्। ०५१५ मिटर उचाइसम्म हुन्छन्। यसका सीधा सिल्कहरूबाट ठूलो झुन्डमा बढ्छ। पातका ब्लेडहरू तुलनात्मक रूपमा कडा, लामो र ७५ सेन्टिमिटर लामो र ८ मिलिमिटरभन्दा बढी चौडा हुँदैनन्। बाक्लो संरचना भएको जरा प्रणाली भएकाले पोषक तत्त्वको ग्रहणमा सुधार गर्छ र। जरा वरपरको क्षेत्रमा माइक्रो बायोलोजिकल प्रक्रियाहरूलाई चलायमान बनाउनुको साथै उत्तेजित गराउँछ। भारी धातुहरू जस्तै लिचेटमा हुने आर्सेनिक, क्याडमियम, तामा, क्रोमियम, सिसा, पारा, निकल, सेले नियम र जिंक आदिसँग सहनशील हुन्छ। यो प्रतिकूल जलवायु परिस्थितिहरूमा पनि सहनशील हुन्छ। चिसो, डुबान, बाढी, खडेरी र गर्मीमा खोला किनारका छालहरूसँग पनि यो सहनशील हुन्छ। माटोको अम्लीयपन र नुनिलोपन सहज रूपमा ग्रहण गर्दछ। १ कहाँ प्रयोग गर्ने ? कृषि क्षेत्र : कटान नियन्त्रण, खेतीपानी संरक्षणमा, मल्चिंग, घाँस प्रयोग, किरा फट्यांग्रा रोकथाम (मकैस्टिम बोरर), माटोको उर्वरता वृद्धि, बागवानील्यान्डस्केपिङ। २ भिरालो स्थिरीकरण : ग्रामीणफार्म सडक, राजमार्गहरू, रेलमार्ग, सार्वजनिक उपयोगितामा प्रयोग गर्ने, पुलहरूको किनारा छेउ जोगाउन, बाँध र पोखरी संरक्षण, निर्माण साइटहरू जोगाउन, नहर, सडक छेउ कटान जोगाउन, नालीहरूको संरक्षण आदिका लागि प्रयोग गर्ने। दूषित जमिन र पानी : दूषित पानी उपचार, औद्योगिक बहावको उपचार, कृषिएक्वाकल्चर पानी, ल्यान्डफिल साइट (घरेलु फोहर, दूषित पानी ) ल्यान्डफिलहरू : सन् १९९४ मा अस्ट्रेलियाको क्विन्सल्यान्डमा ल्यान्डफिल लिचेट नियन्त्रणको लागि भेटिभर घाँस प्रयोग गरिएको थियो। त्यसबेलादेखि यो अस्ट्रेलिया, चीन, भारत, मेक्सिको, नाइजेरिया, फिलिपिन्स, दक्षिण अफ्रिका, थाइल्यान्ड, अमेरिका र भियतनाममा प्रयोग गरिँदै आएको छ। भारी धातु र नुन भएको लिचेट (दूषित)लाई भेटिभरको अद्वितीय विशेषताहरूले उपचार गर्दछ। भेटिभरको उच्च वाष्प ट्रान्सपिरेसन क्षमताको कारणले ओसिलो खपत हुन्छ र प्रदूषकहरूले बोटको वृद्धिलाई इन्धन गर्न सूक्ष्म र म्याक्रोपोषक तत्त्वको रूपमा काम गर्दछ। भेटिभर प्रयोग गर्ने प्रणालीले ल्यान्डफिलमा वर्षाको घुसपैठलाई पनि कम गर्छ। जसको परिणामस्वरूप कम लिचेट उत्पादन हुन्छ। जमिनको पानी र सतहको पानीका स्रोतहरूलाई थप संरक्षण हुन्छ। भेटिभर यसको जरा संरचना र कठोर वातावरणीय अवस्थाहरूमा सहिष्णुताजस्ता अन्य विशेषताहरूका कारण यो समस्या समाधान गर्नको लागि विशेष रूपमा उपयुक्त छ। विपद् न्यूनीकरण : यसले पहिरो पुनर्वास र रोकथाम, जलाधार संरक्षण, नदी किनारा र तटीय संरक्षण गर्छ। अन्य प्रयोगहरू : अत्तर बनाउन प्रयोग हुन्छ। (आधुनिक अत्तर सिर्जनाहरूमा सबैभन्दा बढी प्रयोग यसकै हुन्छ। त्यस्तै गाईबस्तुलाई घाँसका रूपमा प्रयोग गर्न सकिन्छ। थाइल्यान्ड, थ्याच (छाना जिबाब्बे) मा ब्लक निर्माण गर्ने गरिन्छ। डोमिनिकन रिपब्लिकमा भेटिभरबाट बायोग्याँस प्रयोगमा छ। सिनेगलमा औषधीय प्रयोगमा छ। भारतमा टीबी रोगको औषधिका रूपमा प्रयोग भइरहेको छ। के के गर्छ ? जब घाँस परिपक्व हुन्छ, बफरको रूपमा काम गर्छ। जमिनमुनिको पानीको प्रवाहलाई फैलाउँछ र बलौटे माटो छान्ने कार्य गर्छ। राम्रो हेजले वर्षाको बहावलाई ७० प्रतिशतसम्म रोक्दछ भने बलौटेपन ९० प्रतिशतसम्म रोक्दछ (अन्तर्राष्ट्रिय भेटिभर नेटवर्क, २००८)। स्थानीय भूगोलमा भएका गरा, कान्ला, फोगटा, साना खोल्सी, धाड परेका ठाउँ र बारीका पाटोको संरक्षण गर्छ। यसमा लागत कम लाग्छ। सिभिल कार्य सुरक्षाको लागि प्रयोग गर्दा यसको लागत परम्परागत इन्जिनियर गरिएको प्रणाली र डिजाइनको लगभग १२० लागतमा हुन्छ। भेटिभर जरालाई क्षमतावान् शक्ति भएको जिउँदो माटोको नङसँग तुलना गर्छन्। विश्वमा ठोस र तरल फोहोर अनि माटो सुधार गर्न यसको प्रयोग गरिँदै आएको छ। बाढी, पहिरो, सडक खण्डको विफलता, नदी किनार, सिँचाइ नहर र तटीय कटान, पानी कायम राख्ने संरचनाको अस्थिरता आदि) संरक्षणमा पनि यसको प्रयोग भइरहेको छ। वातावरणीय संरक्षण (जमिन र पानीको प्रदूषण घटाउन, ठोस र उपचार) मा विशेष प्रभावकारी रहेको अध्ययन र अनुसन्धान अनि प्रयोगले देखाएको छ। ठूलो समस्या लिचेट व्यवस्थापन सिसडोल र पोखरा ल्यान्डफिल साइटमा लिचेटको ठूलो समस्या छ। सिसडोलमा १८ नगरपालिकाको दिनको सरदर आठ सय फोहोर विर्सजन हुन्छ। (शंकर श्रेष्ठ र साथीहरू, २०२०)। सिसडोलको लिचेट सीधै कोल्पु खोलामा बग्छ। यसले त्यहाँको प्राकृतिक वातावरण तथा मानवजीवन र पशुपन्छीमा प्रत्यक्ष असर गरिरहेको छ। त्यो क्षेत्रमा भेटिभर बिरुवा लगाउँदा पानीलाई शुद्ध पार्ने र घुलनशील फलामलाई पनि शुद्ध पार्न सक्छ। पोखरा वा सिसडोल ल्यान्ड साइटको बायो इन्जिनियरिङबाट व्यवस्थापन गर्दा एकीकृत एप्रोच लगाएर गर्नुपर्छ। गर्मीको उच्च वर्षाको मौसममा एक प्रभावकारी र कम लागत लिचेट डिस्पोजल प्रणाली आवश्यकता देखिन्छ। भेटिभर घाँसमा धेरै उच्च पानीको प्रयोग र पोषक तत्त्वहरू खपत हुने दरहरू हुन्छन। र यसले भारी धातुहरूको उच्चस्तर र अन्य प्रतिकूल अवस्थाहरूलाई सहनशील क्षमता रहेकाले यो घाँस फोहोर र पानीको लागि सबैभन्दा उपयुक्त छ। बिरुवाहरू लगाउनु अगाडि त्यहाँ रहेको फोहोरमा लवण र पोषक तत्त्वहरू हेरिनु पर्दछ। क्यापिङ र टपसोइलिंग गरी फोहोरको ढिस्कोको सतहमा भेटिभर रोप्न सकिन्छ। सन २००५ मा ब्रिसबेन, अस्ट्रेलियामा ल्यान्डफिल साइटको ६ हेक्टर क्षेत्रफलमा रोपिएको भेटिभरले उत्कृष्ट नतिजा दियो। भेटिभर बाक्लो गाँज हालेर आयो। लिचेट सोसेर सुक्खा याममा सिँचाइ गर्न नै लिचेट झोलको अभाव हुन पुग्यो। दोस्रो वर्ष आउँदा भेटिभर बाक्लो र तीन मिटरसम्म अग्लो भएको थियो। त्यसैले यो घाँस उत्तम ठहरिएको छ। घना र तिखारिएका पात हुने भएकाले कुनै जीवजन्तु यसको घना घारीभित्र बस्न रुचाउँदैनन्। भेटिभेरको विशाल जरा प्रणाली, अत्यधिक प्रतिकूल बढ्दो अवस्थाहरूमा सहिष्णुता र उच्च स्तरको विषाक्तताहरूको सहिष्णुता भएकाले (नुन, भारी धातुहरू र एग्रोकेमिकल्सको माथिल्लो स्तरलाई सहिष्णु) छ। ल्यान्डफिल साइटहरूमा धेरै पानी लिने केरा र उखुभन्दा पनि उत्तम देखिएको छ ! यी खोजहरूको परिणामको आधारमा अस्ट्रेलिया, चीन, थाइल्यान्ड र भियतनाममा प्रयोग गरिएको छ। हामीले अबको आवश्यकताअनुसार बायो इन्जिनियरिङका दृष्टि र व्यवस्थापनबाट भेटिभर पद्धति विकास गरी सिसडोल ल्यान्डफिल साइट र पोखरा ल्यान्डफिल साइटको लिचेटसहित फोहोर व्यवस्थापन अघि सार्नुपर्छ। सिसडोल ल्यान्डफिललाई १५ हेक्टर जग्गा छुट्ट्याइएको छ। जसमा दुई हेक्टर ल्यान्डफिल क्षेत्रले ढाकेको छ। साइट संरक्षणबफर क्षेत्रका लागि १२ हेक्टर र बाँकी एक हेक्टर फोहोर व्यवस्थापनका लागि अन्य सुविधाहरूको लागि प्रयोग गरिएको छ। यहाँ पनि ल्यान्डफिल साइटको व्यवस्थापन गरी (लिचेटसहित) पूर्ण व्यवस्थापन सुधार्नु आवश्यकता देखिन्छ। पोखरा महानगरपालिकाको बच्छे बडुवामा रहेको ल्यान्डफिल साइटको क्षेत्र करिब दुई सय रोपनी छ। यहाँ संरचना बनाउन सुरु गरिएको सन् १९९७ मा हो भने उद्घाटन डिसेम्बर २००४ बाट हो ! यो ल्यान्डफिल साइट पनि वातावरण र मानवीय हिसाबले व्यवस्थित देखिँदैन। अन्तर्राष्ट्रिय उड्डयन मापदण्डअनुसार ल्यान्डफिल साइटहरू विमानस्थलको १० किलोमिटर भित्र हुनु हुँदैन। हाल आएर पोखरा उपमहानगरपालिकाले वडा नं ३३ मा ल्यान्डफिल सारेको छ। तर पुरानो ल्यान्डफिल साइटको उचित व्यवस्थापन (लिचेट सहित) गर्नुपर्ने आवश्यकता देखिन्छ। मुलुकका सबै पालिकाहरूले अहिलेदेखि नै व्यवस्थित ल्यान्डफिलको अवधारणामा काम गर्न जरुरी छ। त्यसमा पनि वर्षौंदेखि हामीले भोगिरहेको काठमाडौंको बञ्चरेडाँडा र सिसडोल र पोखराको ल्यान्डफिलको समस्या समाधान गर्न भेटिभर प्रयोगसहितको बायोइन्जिनियरिङको योजनामा जानु अत्यावश्यक भइसकेको छ। स्थानीयवासीहरूलाई फोहोरको थुप्रोबाट निस्कने तरल पदार्थ, दुर्गन्ध, वातावरण प्रदूषणबाट मुक्ति दिलाउनको लागि अचुक उपाय र समाधान भनेको (सस्तो प्रविधि) भेटिभर घाँसको बिरुवा रोप्नु नै हो। भेटिभर घाँस रोप्नको लागि जय किसान नर्सरी, सर्लाहीमा बिरुवाहरू प्रशस्त रहेको र त्यसका लागि प्राविधिकहरूको टिम पनि तैनाथ रहेको छ। वरिपरि रहेका स्रोत र साधनहरूलाई प्रयोग गरेर हाम्रा समस्याहरूको समाधान गर्नु नै दीर्घकालीन ल्यान्डफिलदेखि अन्य बाढी, पहिरो, नदी कटान अर्थात् प्राकृतिक प्रकोपहरूबाट बच्ने अचुक औषधि हो। सबै नीति नियम बनाउनेदेखि कार्यान्वयन गराउनेसम्मले यो कार्य सुरु गर्नुपर्ने आवश्यकता छ।  विश्व बैंकका पूर्वसिनियर कम्सल्ट्यान्ट न्यौपाने संघीय एवं स्थानीय शासनविज्ञ हुन् ।"
बेनीजोमसोम सडकमा जहिल्यै सास्ती,"जोमसोम : राष्ट्रिय गौरवको बेनीजोमसोम ७६ किमि सडकमा बाढीपहिरो र नदी कटानका कारण यात्रुलाई सास्ती हुने गरेको छ। बर्खामा सडकको दर्जनौं ठाउँमा बाढीपहिरो र नदी कटानले सडक संरचनामा क्षति पुगेको छ। कोरला नाका हुँदै चीनको स्वशासित क्षेत्र तिब्बतसँग व्यापारिक मार्ग विस्तार गर्ने उद्देश्यले यो सडक निर्माण गरेको हो। काभ्रेभीर र रुप्से झरनाको सडकले बर्खायाम लागेपछि दुःख दिइरहने स्थानीय तिलक विकले बताए। वर्षको ६ महिना यहाँबाट यात्रा गर्नै सकिँदैन। घण्टौंसम्म गाडी फस्छ, उनले भने, सडक कार्यालयले बेलामा मर्मत नगर्दा यस्तो समस्या आएको हो। म्याग्दीको कमजोर भूबनोट, बाढी, पहिरो र कालीगण्डकी नदी कटानले बेनीजोमसोम सडकमा बर्खायाम लागेपछि असहज परिस्थिति सिर्जना गरिदिन्छ। करिडोर सडकअन्तर्गत मुस्ताङलाई राष्ट्रिय राजमार्गमा जोड्ने काभ्रेभीरमा १६ सय मिटर दूरीमा रक कटिङ गरी सडक चौडा गरिँदै छ। काभ्रेभीर बेनीजोमसोम सडकको सबैभन्दा अप्ठ्यारो र जोखिमयुक्त सडक हो। तल कालीगण्डकी नदीको गल्छी र भिरालो स्थानबाट सडकको ट्र्याक विस्तार गरिँदा त्यहाँ सडक चौडा गर्न रक कटिङ गर्नु परेको हो। म्याग्दी खण्डमा बढी मात्रामा वर्षा हुने भएकाले समेत सडकको अवस्थामा सुधार आउन नसकेको हो। मुस्ताङ आएका पर्यटक बर्खायाममा हिलाम्मे सडकमा सवारीसाधन फस्ने, सडक ट्र्याक बन्द हुँदा यात्रु तथा सवारीसाधन अलपत्र हुने गरेको विकले सुनाए। भौगोलिक अवस्था र बेनीजोमसोम सडकको वैज्ञानिक प्राविधिक अध्ययन नगरी हचुवाको भरमा सडक खन्दा समस्या दोहोरिएको हो। म्याग्दी खण्डको कमजोर धरातलीय संरचना, रक कटिङ गर्दा बलौटो र पत्थरिलो माटोले गर्दा समस्या भएको शर्मा गजुरमुखीका प्रोजेक्ट म्यानेजर नरेन्द्र न्यौपानेले उल्लेख बताए। केही स्थानमा विकल्प खोज्नुपर्ने अवस्था आएको उनले सुनाए। केही स्थानमा सडक एलाइमेन्ट परिवर्तन गर्नुपर्ने देखिन्छ, आयोजनाले ट्रनेल आदिको सर्वे डिजाइन गर्दैछ, उनले भने, सडक विस्तार गर्दा भौगोलिक अवस्था र मौसम प्रतिकूलताका कारण सडक आवागमनमा समस्या देखिने गरेको हो। बाढी, पहिरो र नदी कटानले सडक अवरुद्ध पारे पनि कम्पनीले निरन्तर सडक सफा गरी सडक खुलाउने काम गरेको बताए। सडक अनुगमनमा आएका राष्ट्रिय योजना आयोगका उपाध्यक्ष विश्व पौडेलले म्याग्दीको दुईवटा खण्डमा सुरुङमार्ग आवश्यक रहेको औंल्याएका थिए। म्याग्दीको भीरकाटे र रुप्से झरनामा सुरुङमार्ग चाहिने अनुगमनका क्रममा बताएका थिए। उपाध्यक्ष पौडेलले म्याग्दीको भीरकाटेमा ३ सय ५० मिटर र रुप्से झरनाको सडकमा सुरुङमार्ग निर्माण गर्न पहल गर्ने बताएका थिए। सो स्थानमा सुरुङ मार्ग भएमा सडक दीर्घकालीन हुने उपाध्यक्ष पौडेलले त्यतिबेला उल्लेख गरेका थिए।"
जनताको मन जित्नुहोस् : देउवा,"काठमाडौं : नेपाली कांग्रेसका पार्टी सभापति तथा प्रधानमन्त्री शेरबहादुर देउवाले महिला नेताहरूलाई प्रत्यक्षमा टिकट पाउनका लागि आफू सक्षम, सशक्त र जनताको मन र मत जित्ने क्षमता बनाउन आग्रह गरेका छन्। प्रधानमन्त्री देउवाले बुधबार कांग्रेसको बागमती प्रदेश प्रशिक्षण कार्यक्रममा बोल्दै महिला नेतृहरूलाई निर्वाचन जित्ने वातावरण निर्माण गर्न जनताका घर दैलोमा पुग्न आग्रह गर्दै भने, जनता भनेका देशका मालिक हुन्। जनता देशका सार्वभौमसत्ता हुन्। जनताको विश्वास र मत जित्नुहोस्। मेरो कुरा गर्ने हो भने म महिला नेतृहरूलाई ५१ प्रतिशत नै दिन तयार छु। तर, गठबन्धनको यर्थाथता पनि बुझिदिनुस्। अझै मुख्य कुरा जनताको विश्वास लिएर आउनुस्। भोट जनताको चाहिने हो। उनले महिलालाई सशक्त र क्षमतावान बन्न आग्रह गरे। उनले भने, अधिकार आफैं लिन सबै दिदीबहिनी योग्य हुनुहन्छ। अबको समयमा अधिकार आफैं लिने हो। त्यसको लागि जनताकोमा जानुस्। जनतालाई खुसी बनाएपछि जनताले भोट हाल्ने हो। दिदिबहिनी सशक्त र क्षमतावान भए पार्टी पनि बलियो हुनेछ। नेपाल महिला संघले बुधबारदेखि सुरु गरेको प्रशिक्षण कार्यक्रम १० दिनभित्र सातवटै प्रदेशमा दिँदै छ। महिला संघकी अध्यक्ष उषा राउतले प्रशिक्षणका बारेमा बताउँदै एउटा प्रदेशमा ५० जनाको दरले महिला प्रतिनिधिहरू सहभागी भएको बताइन्। उनले भनिन्, समग्रमा सबै प्रदेश गरेर करिब ५ सय महिला संघका दिदिबहिनीलाई तालिम दिइनेछ। २२ दिनको तालिममा राष्ट्रिय र अन्तर्राष्ट्रियका अनुभवी व्यक्तिहरू सहभागी हुँदैहुनुहुन्छ। निर्वाचनको मुखमा यो प्रशिक्षण गरिनुको प्रमुख कारण निर्वाचनलाई फोकस हो। निर्वाचनमा महिलाको प्रतिनिधित्व कसरी बलियो ढंगले बढाउन सकिन्छ भन्ने उद्देश्य रहेको राउतले बताइन्। कार्यक्रममा पूर्व उपसभापति तथा वर्तमान केन्द्रीय सदस्यसमेत रहेका प्रकाशमान सिंहले २००४ सालमा मंगलादेवी सिंहले खोलेको नेपाली महिला संंघलाई सशक्त बनाउन सबैको आवश्यकता रहेको बताए। महिलाले अब आफ्नो क्षमता मतदातालाई प्रभावित गर्न सक्ने बनाउनुहोस्। सामाजिक सञ्जालको मिडियामा सक्रियता देखाउनुहोस्। अब भाषण र सभा समारोहभन्दा पनि अनलाइनमा सक्रियता हुनपर्छ। अब महिलाले आफ्नो क्षमतामा विश्वास राख्नुहोस्। स्वतः भागमा आउँछ। आरक्षणमा सीमित हुन पर्दैन, उनले भने। कार्यक्रममा सहमहामन्त्री डिना उपाध्यायले महिला सशक्त हुनुपर्छ भन्ने आवाज सबै जनतामा रहेको र महिला सशक्त हिजो आज र भोलि पनि महिलाले सशक्त भूमिका निभाउने बताइन्। अहिले पनि दाजुभाइलाई जिताउन महिला दिदीबहिनीहरूले नै मुख्य भूमिका निभाउँदै आएको भन्दै उनले गठबन्धनको नाममा महिलामाथि अन्याय सहन गर्न नसकिने बताइन्। उनले भनिन्, महिला समानुपातिकमा मात्रमा किन ? हरेक प्रदेश, जिल्ला र क्षेत्रीय सभापतिमा पुरुष ? अनि म प्रत्यक्ष चुनाव लड्छु भनेर आउने महिलालाई पार्टीले न्याय गर्न सक्छ ? तर अब न्यायको विकल्प छैन। महिलालाई आश्वासन र समानुपातिकमा मात्र सीमित नेतृत्वले नगरोस्। उनका अनुसार महिलाको नाम आएपछि पछाडि सारेर आफ्नो अगाडि राख्ने परिपाटी अहिले पनि छ। अहिले महिलाको आवाज बुलन्द छ। कांग्रेसले महिला चुनाव उड्छु भनेका ठाउँमा ध्यान दिनपर्छ। अहिले गठबन्धन छ। कतिपय स्थानमा टिकट भागबन्डामा पर्लान्। जुनसुकै भागबन्डामा पनि प्रतिनिधित्व गर्ने निर्वाचन क्षेत्रबाट पुरुषलाई दिइने सिटमा महिलालाई टिकट लिएर अगाडि ल्याइयोस्, उनले भनिन्। प्रधानमन्त्री देउवातिर इंगित गर्दै उनले भनिन्, सभापतिजीले म त १ सय प्रतिशतनै महिलालाई दिन तयार छु भन्नुभयो। तर, सहभागिता खोइ भन्नुहुन्थ्यो। अहिले सहभागितामा हामी जति पनि संख्या दिन तयार छौं। ४० प्रतिशत महिला उम्मेदवार मागे पनि अहिले पनि हामी दिन तयार छौं। कांग्रेसका प्रवक्ता डा प्रकाशशरण महतले एक तिहाइ महिलाको न्यूनतम सहभागी हुने व्यवस्था गरेको भन्दै अब यो सहभागिता मात्र हैन सशक्त र प्रभावकारिता सहभागिता खोज्नुपर्ने बताए। उनले देशभरका सक्षम महिलालाई महिला संघमा जोड्ने अभियान चलाउँदा हामी आगामी २ दशकमा ५० भन्दा बढी प्रतिशत महिलाको सहभागिता सुनिश्चित भएको देख्न सकिने बताए। उनले भने, गुणात्मक र संख्यात्मक हिसाबमा पनि महिलाको सहभागिता बढ्दै गएको छ। व्यक्तिगत स्वतन्त्रता, क्षमता, योग्यता सबै क्षेत्रमा आफूलाई स्थापित गर्दै जानुहोला। बहुमत जुटाउन गठबन्धनको पाटो समात्नुपर्ने बाध्यता छ। निर्वाचन परिचालनमा र आममतदातालाई कांग्रेसमा आवद्ध गर्न महिला नेतृहरूको महत्त्वपूर्ण भूमिका रहेको भन्दै प्रवक्ता महतले भने, एक तिहाइको चिन्ता नगर्नुहोस्। प्रत्यक्ष निर्वाचनमा महिलाको सहभागिता बढोस्। त्यसो गर्दा समानुपातिकमा पुरुषहरू जान पाउँछन्। २०७४ भन्दा योपटक महिलाको आत्मविश्वास बढेको छ। पार्टीमा महिला सहभागिता र समावेशिताको विषय उठाउने र विधानमा प्रवेश गराउने अहिलेका प्रधानमन्त्री देउवा नै हुनुहुन्छ। त्यसैले महिला दिदिबहिनी आफू आफ्नो क्षमता बढाउँदै दाबी गर्नुहोला। कांग्रेस बाग्मती प्रदेशका प्रदेश सभापति इन्द्र बानियाँले संविधान र विधानले दिएको व्यवस्थाअनुसार समानुपातिक प्रतिनिधित्वमा ४० र महिला सहभागिता ३३ प्रतिशत व्यवस्था रहेको बताए। तर, यसका बाबजुत पनि निर्वाचन आइराख्दा अहिले पनि धेरै महिला दिदिबहिनीको समानुपातिका थन्किन खोजेको उनको भनाइ छ। बाग्मतीको हकमा समानुपातिका बस्न खोज्ने जो महिला प्रत्यक्षबाट पनि निर्वाचन लड्न सक्नुहुन्छ। उहाँहरूलाई हामीले सर्पोट गर्ने छौं, बानियाँले भने। एनडीआईकी नेपालकी संयोजक ड्याबोरा हिलले यो खालको क्षमता अभिवृद्घिको कार्यक्रम सातै प्रदेशमा गर्न एनडीआईले सहयोग गर्ने बताइन्। देशभर कांग्रेसका सक्षम नेतृहरूलाई जनता मत हाल्न तयार रहेको भन्दै उनले प्रधानमन्त्री देउवातिर इंगित गर्दै भनिन्, देशभरि एनडीआईले गरेको एउटा अध्ययनमा देशभरका सबै भूभागका मतदाताहरू महिलाले नेतृत्वमा महिलालाई नै पठाउन चाहन्छन्। पार्टीले सकेसम्म सातवटै प्रदेशमा महिलालाई प्रत्यक्ष र समानुपातिक सिटमा सकेसम्म धेरै सहभागिता गराउनुहोला।"
जनार्दन शर्माद्वारा उपमहासचिव अस्वीकार,"काठमाडौं : नेकपा माओवादी केन्द्रका नेता जनार्दन शर्माले पार्टीले दिएको उपमहासचिव पद अस्वीकार गरेका छन्। उनी महासचिव पद नपाएर असंतुष्ट थिए। पार्टी अध्यक्ष पुष्पकमल दाहाल उपस्थित रहेको पार्टी निकट विद्यार्थी संगठनको कार्यक्रममा उनले नेतृत्वको चर्को आलोचना गरे। नेतृत्व स्वार्थी समूहको जालमा फसेको आरोप लगाए। नेता शर्माले पद अस्वीकार गरेपछि आसन्न प्रदेशसभा र प्रतिनिधिसभाको चुनावको मुखमा माओवादी पार्टी विवादको भुमरीमा परेको छ। नेता शर्माले पद अस्वीकार गरेसँगै पार्टीभित्रको विवाद छताछुल्ल भएको हो। म उपमहासचिवको हैसियतले होइन। पार्टीको संगठन विभागको प्रमुखको हैसियतले सम्बोधन गर्दैछु, नेता शर्माले अध्यक्ष दाहाललाई पार्टीले दिएको पद अस्वीकार गर्दै भने, म प्रचण्डको आलोचक हुँ। आलोचना गर्छु। आलोचनाले नेतृत्वको रक्षा हुन्छ। चाकरीले हुँदैन। नीति र नेतृत्वलाई रक्षा गर्ने मान्छे आफू रहेको बताउँदै उनले थपे, तर, नीति र नेतृत्व सही ढंगले अगाडि बढ्नुपर्छ। पार्टी नेतृत्व अरूको कुरा सुनेर निर्णय लिने गरेको नेता शर्माले आरोप लगाए। अरूको कुरा सुनेर नीति र निर्णय लिनु हुँदैन। सत्य, तथ्यको नजिक पनि पुग्नुपर्छ, उनले अध्यक्ष दाहाल देखाउँदै भने, अध्यक्षको कडा आलोचक मै हुँ। उहाँको रक्षा र संरक्षण गर्ने पनि मै हुँ। नीति र नेतृत्वको रक्षा गरिएन भने आन्दोलन पनि अगाडि बढ्दैन। अर्थमन्त्रीसमेत रहेका शर्मा माओवादीको ८औं महाधिवेनमा महासचिवका आकांक्षी थिए। यसै पदका लागि वर्षमान पुनले पनि दाबी प्रस्तुत गरेका थिए। महाधिवेशन भएको ९ महिनासम्म दुवै नेता अडानबाट पछि नहटेपछि भदौं ४ गते बसेको स्थायी कमिटीको बैठकबाट पार्टी अध्यक्ष दाहालले देव गुरुङलाई महासचिव बनाए। नेता शर्मा र पुनलाई उपमहासचिव बनाइएको थियो। पार्टी निर्णय गरेको १८ दिनपछि नेता शर्माले आफ्नो असन्तुष्टि पोख्दै सार्वजनिक कार्यक्रममा बुधबार दाहालको खोइरो खनेका थिए। पार्टी अध्यक्ष दाहालले नेता शर्मालाई जवाफ फर्काएका थिए। अब मेरो सपना राम्रो उत्तराधिकारी तयार होऊन्, अध्यक्ष दाहालले उपमहासचिव पदबारे भने, तिनले पार्टीलाई एकताबद्ध गरेर लैजाऊन्। तमाम क्रान्तिकारीलाई सही स्कुलिङ गरुन्। र, हाम्रो विरासत, हाम्रो क्रान्तिकारी परम्परालाई अगाडि बढाउन्। ठूलो छाती लिएर सबै अगाडि बढून् भन्ने छ, जनार्दनको रक्षा र विकासमा आफ्नो मुख्य भूमिका रहेको उनले उल्लेख गरे। सार्वजनिक मञ्चमा प्रचण्ड र जनार्दनको सबाल जवाफ (भिडियोसहित)"
"साहूले जग्गा खोसे, श्रीमान्लाई जेलमा हाले","महोत्तरीको भंगहा नगरपालिका५ सीतापुरभंगहा टोलकी ६० वर्षीया चन्द्रकला महरा (चमार)का श्रीमान् रामलोचन महरा (चमार)लाई उल्टै मिटरब्याजीले जेल हालेका छन्। चन्द्रकला न्याय खोज्दै काठमाडौं आएकी छन्। उनीहरूले परिवारका सदस्य बिरामी पर्दा दुई साहूबाट ५ र १० हजार ऋण लिएका थिए। केही बढी तिरे पनि। तर, साहूले नक्कली कागजात बनाएर ६ लाख ३० हजार मागे। नदिएपछि रामलोचनलाई जेल हाले। जग्गा हडपे। परिवारका सदस्य पनि साहूबाट दुव्र्यवहारको सिकार बने। श्रीमान्लाई छुटाउन चन्द्रकलाले प्रहरी प्रशासनको ढोका धेरै ढकढक्याइन्। रामलोचनलाई अदालतले १ वर्षको कैद सजाय सुनाएको छ। उनले सात महिना कटाइसके। तर, कसैले उनको पीडा सुन्न चाहेनन्। साहूले दु :ख दिइरहे। चन्द्रकला माइतीघर मण्डलामा अन्य पीडितसँगै न्यायको लडाइँमा छिन्। ३५ दिनदेखि उनीसँगै सैयौं पीडित अनशन र आन्दोलनमा छन्। मिटरब्याजीले दिएको दु :ख र पतिलाई जेलबाट छुटाउन गरिरहेको संघर्षलगायत विषयमा पीडित चन्द्रकलासँग अन्नपूर्णकर्मी राजकरण महतोले गरेको कुराकानीको सम्पादित अंश : तपाईंको परिवारमा कति सदस्य हुनुहुन्छ ? तीन छोरा, २ बुहारी र ५ नाति नातिनासहित श्रीमान् र म छौं। तर, सबै छोराहरू छुटिएर बसेका छन्। हामी बुढाबुढी मात्रै बस्छौं। एक जना कान्छो छोरा रमेश कमाउन मद्रास गएको छ। जेठो उमेश र माइलो दिनेश पनि विदेशमा मजदुरी गर्दै छन्। अनि तपाईंको परिवार कसरी चलेको छ ? आम्दानी के छ त ? श्रीमान् कुल्लीको काम गर्नुहुन्थ्यो भंगहा बजारमा। काम पाउँदा दिनको २३ सय पनि कमाइ हुन्थ्यो। काम पाउनुभएन भने त बुढाबुढी भोकै हुन्थ्यौ। अहिले त श्रीमान्लाई साहूहरूले जेलमा बन्द गराएपछि निकै समस्या भएको छ। अनि तपाईंको गुजरा कसरी तलेको छ नि ! साहूहरूको सबै ऋण तिर्दा पनि भएको जग्गा हडपे। अहिले मनखपमा एक कठ्टा खेत लिएर तरकारी उब्जाउँछु। ज्यालामजुरी पनि गर्छु। कुच्चो बनाउने खर खोलाबाट काटेर बिक्री गर्छु। पञ्जाबमा कमाएर थोरै जग्गा किनेको थिएँ। त्यो पनि साहू अनुरुद साह र बिजनन्द साहले हसौता (कब्जा) गरे। तपाईंहरूको जग्गा सुरुमा कति थियो ? पाँच कट्ठा थियो। ३ कट्ठा अनुरुदले खोसे। अनि २ कट्ठा बिजनन्द साह (ब्रह्मपुरीवाला) ले हडपेका छन्। दुवै साहूले अदालतमा मुद्दा हालेर रोक्का गरेर लिए। श्रीमान्लाई पनि जेलमा हाले। साहू अनुरुदसँग कहिले कति ऋण लिनुभएको थियो ? ३४ वर्षअघि ५ हजार मात्रै लिइएको थियो। अनि किन ऋण लिनुभयो ? नाति जन्मिएको तीन महिनापछि निमोनिया लागेर बिरामी भयो। त्यो समय पैसा थिएन। अनुरुदसँग श्रीमान् (रामचोलन महरा) ले ऋण लिएर जनकपुर लगेर उपचार गराएका थियौं। ऋण लिएको कति पैसा फिर्ता गर्नुभयो ? एक वर्षपछि पैसा तिरेको हो। छठ पवनी पर्वको समयमै ५ हजारको मैले १५ हजार तिरेँ। केही दिनपछि श्रीमान्ले ७० हजार रुपैयाँ लिएको भन्दै नक्कली तमसुक बनाएर सहीछाप गरेको थाहा भयो। मिटरब्याजी अनुरुद साहले हालेको मुद्दा फैसलापछि महोत्तरी जिल्ला अदालत जलेश्वरले रामलोचन महरा (चमार)लाई जलेमा राख्न कारागार कार्यालय जलेश्वरलाई पठाएको पत्र। पैसा कहाँबाट ल्याएर तिर्नुभयो ? भैंसी पालेका थियौं। साहूले कर्जा तिर, पैसा तिर भन्दै बड (धेरै) परेशान गरे। अनि गोठमा भएको भैंसी बेचेँ। उसको कर्जा चुकाइदिए। तर, गराएको कागत (तमसुक) पनि दिएनन्। मेरो आमा होस्पिटलमा हुनुहुन्छ। काठमाडौंबाट आउँछु। अनि कागत दिन्छु भने। तर, फेरि मेरो बुहारीबाट थप १ लाख १० हजार लियो। तर, कागत दिएनन्। बिजनन्द साहसँग चाहिँ कति ऋण लिनुभएको थियो ? केही वर्ष पहिले म आफैं बिरामी पदाए उपचार गर्न १० हजार लिएका थियौं। १२ हजार फर्काएका थियौं। तर, यो ऋणलाई देखाएर मेरो दुई कट्ठा खेत अदालतबाट लिलामी गराएर लगे। कसरी जग्गा लिलामी गर्ने अवस्थामा आयो ? मेरो आमा बिरामी हुनुहुन्थ्यो। उपचार गराउँदा पनि बाँच्नु भएन। आमाको निधन भएको तीन दिनमा नै साहू बिजनन्दन साह मेरो माइतीमा थप पैसा तिर्न बाँकी छ भन्दै पुलिस लिएर गए। समाज नै लागेपछि भागे। किरिया सकेर म घर आएँ। उसले थानामा उजुरी गर्न थाल्यो। अनि माथि (अदालत) बाटै २ कट्ठा खेत लिलामी गर्ने भन्ने आदेश लिएर आए। न्यायको खोजीमा काठमाडौं आएकी महोत्तरीको भंगहा नगरपालिका५ भंगहासीतापुरकी ६० वर्षीया चन्द्रकला महरा (चमार) पीडा सुनाउँदै । तस्बिर : राजकरण महतो अनि श्रीमान्लाई साहूले कसरी जेल हाले ? साहू अनुरुदलाई ५ हजारको १५ हजार दिएपछि केही दिनमै उसको पसलमा कागत (तमसुक) माग्न गएँ। तर, मोटरसाइकलमा भागे। यसो गर्दा मेरो बुढोलाई उनीहरूले फागुनमा पक्राएर जेलमा हाले। यसमा साहू बिजनन्दको पनि ठूलो हात छ। म जलेश्वर गएँ बुझ्न। रुँदैअरू के भन्नु ? कहाँबाट प्रहरीले पक्राउ गरेको हो ? फागुनमा बुढो खेततिर गएका थिए। राति अबेरसम्म घर नआएपछि खोजी गर्यौं। देख्नेले पुलिसले पक्रेर जलेश्वर लग्यो भने। रुँदै रात बित्यो। उहाँलाई भेट्न जलेश्वर गर्यौं। त्यहाँ जेलमा बन्द गरिसकेको थियो। पाँचदिनपछि हामी सबै परिवार साहू अनुरुदको घरमा गयौं। किन पक्राउ गराएको भनेर सोधेको, तिमीमाथि मेरो अझै ६ लाख ३० हजार रुपैयाँ बाँकी छ। त्यसैले पक्राएको भन्ने जवाफ दिए। अनि, कसरी यत्रो रकम भयो ? मैले ५ हजारको १५ हजार तिरे, बुहारीले १ लाख १० हजार दिई। अझै कसरी बाँकी हुन्छ ? भनेको उसले गाली गर्दै तेरो अब यहाँ केही चल्दैन। मेरो हातमा पामर (पावर) छ। पैसा छ। पुलिसवाल असई, हवल्दार सबै मेरै छन्। आँखाको आँसु कसैले पुच्छदैन तेरो। यहाँबाट भाग भन्यो। त्यसपछि के गर्नुभयो ? घरमा आयौं। अनुरुद पैसावाला छ। कति बेला के गर्छ, ठेगान छैन। घरमा केटाकेटी, बुहारी मात्रै छन्। पुन : अर्को दिन पनि उसको घरमा गयौं। हामीले कुरा गर्दा फेरि रिसायो। जब मेरो बुहारीले कुरा गर्थिन् कुरा गर्थिन् नम्र बन्थ्यो। भखरै विवाह गरेर आएको बुहारीमाथि उसले कुदृष्टि लगाएको थियो। छोरा पनि विदेशमा थियो। हामीलाई डर थियो। अनि उसलाई हामीले कति पैसा अझै चाहिन्छ ? मेरो बुढोलाई छोडाइ देऊ भन्यौं। उसले ६ लाख ३० हजार भन्यो। मेरो कनियाँ (बुहारी) ले तीन लाख दिन्छौं। लिलामीमा चढाएको ३ कट्ठा खेत पनि छोडिदिन्छु। ससुरालाई जेलबाट निकालिदिनुस् भनिन्। तर, साहू अनुरुद्ध मान्न तयार भएन। हाम्रो जग्गा अदालतैबाट उसले पहिले नै रोक्का गराइसकेको थियो। जग्गा रोक्का भएको कसरी थाहा भयो ? घरखर्च टार्न र बिमारी पर्दा खेत बेच्नु पर्यो भनेर जलेश्वर मालपोतमा गयौं। त्यहाँ सबै खेत रोक्का गरिदिएको थाहा भयो। अनि बिक्री कुरै भएन त्यहाँबाट रुँदै घर आका थियौं। श्रीमान्लाई जेलबाट छुटाउन के गर्दै हुनुहुन्छ ? जेलबाट छुटाउन र खेत फिर्ता गराउन खर काटेर, मजदुरी, भिख मागेर न्याय माग्न भौतारिरहेका छौं। साहू अनुरुद र बिजनन्दले मलाई लुट्यो। सडकमा पुर्याइदियो। अरू के गर्न सक्नु र हामीले। जेलमा भेट्न जानुभएको छ ? श्रीमान् के भन्नुहुन्छ ? कहिलेकाहीँ जान्छु। मजदुरी गरेर रकम जम्मा गर्छु। उहाँलाई नभेटेको २ महिना भयो। अट्टो चढेर जाने पनि पैसा हुँदैन। एकपटक जाँदा हजार रुपैयाँ खर्च हुन्छ। गएको बेला रोटी, चिउरा भुटेर लान्छु। राम्रोसँग बस्नु है भन्नुहुन्छ भेट्न जाँदा। मेरो मुख हेरेर रुन थाल्नुहुन्छ। मलाई निकालेर छिट्टो घर लैजा भन्नुहुन्छ। जेलमा बस्ताको अवस्थाबारे केही सुनाउनुहुन्छ ? जेलघरमा खान, बस्न, सुत्न सबैको दु :ख छ भनेर एकपटक सुनाउनुभएको थियो। त्रिपाल बिछाएर सुत्नुपर्छ। पानीको दु :ख छैन। तर, दिसापिसाब गर्न भित्र धेरै समस्या छ। अढाई सय मान्छेको बस्ने ठाउँमा ६ सय जना बस्छन्। ट्वाइलेट जान राति देखिनै लाइन लाग्नुपर्छ रे ! कुल्ली काम गर्नुभन्दा पहिले श्रीमान्ले के गर्नुहुनथ्यो ? हामी सबै पञ्जाबमा बस्यौं। उतै काम गर्यौ। किन पञ्जाब बस्नुभयो ? ससुराको ६ धुर ऐलानी जग्गा थियो। त्यसमा हामी तीन दियाद (परिवार) थियौं। बस्न कठिन भयो। हामी सबै पञ्जाब गयौं। जेठो छोरो तीन वर्षको माइलो दुई र कान्छो एक वर्षको थियो। मेरो आमा, बुबा पनि थिए। उहाँहरूलाई पनि सँगै लिएर गएका थियौं। आमाको केही वर्ष पहिले निधन भयो। त्यहाँ खेतीकिसानी गर्यौं। भैंसी पालेका थियौं। राम्रै आम्दानी थियो। त्यहाँको कमाई बचत गरेर हामीले पाँच कट्ठा जग्गा किन्यौं। त्यो पनि साहूले लिलामी गरायो। भाग्यमा नभएर होला अहिले फेरि सडक छाप भयौ । १५१६ वर्ष जति बसेका थियौं त्यहाँ। अहिले जग्गा हडप्ने साहू अनुरुद र बिजनन्दन कहाँ छन् ? अनुरुदलाई त पुलिसले पक्रेर हिरासतमा लिएको छ। बिजनन्द गाउँतिरै छन्। यिनीहरूले धेरैलाई अन्याय गरेका छन्। कसैको १० कट्ठा, कसैको १ बिघा, कसैको २ बिघा गरेर फर्जी तमसुक गराएर जग्गा लिलामी गराएर हड्पेका छन्। अरू जग्गा आफ्नो नाममा चढाएर धनी बनेका छन्। ऋण लिनेलाई कसरी दु :ख दिएका छन् ? मुद्दा हालेर हैरान बनाउँछन्। मुद्दा फिर्ता लिइदिन्छु भनेर लोभ देखाएर कतिको छोरीबुहारीको इज्जत पनि लुटेका छन्। कोठाभित्रै बसेर मासुभात खान्छन्। यस्तो सुनेर कतिको श्रीमान्ले त विदेशमा नै आत्महत्या गरेका छन् भने यता श्रीमतीहरू पनि त्यसै गर्छन्। धेरैको नागरिकता नै कब्जा गरेर राखेका छन्। सबैलाई बिल्टोवा (बिल्लीबाँठ) बनाइदिएका छन् भने कतिलाई घरबाट निकालेर तलाचाबी लगाइदिएका छन्। यसरी पीडित हुने कति छन् ? धेरै छन्। यस्तो सिकाइ त कसैको नहोस्। गरिबलाई रुवाउनेलाई पक्रेर कारबाही गर्न म जस्ता कम्तीमा सय जनाले मुद्दा दिएका छौं। केही समय पहिले उनीहरूलाई भंगहा पुलिस र थानले पक्रिन चाहेको थिएन। सबै मिलेका थिए। जिल्लाबाट डीएसपी साहेबको फोन आयो। अनि धेरैपछि बल्ल १८ दिनअघि उसलाई जलेश्वरबाट आएको पुलिसले पक्रेर लग्यो। छोरी बुहारी र तपाईँलाई दुव्र्यवहार गर्दा प्रहरीमा उजुरी गर्नुभएन ? हामी त गरिब छौं। उसँग लड्ने हाम्रो आँट छैन। मलाई तरकारी खेती गर्न जाँदा कहिले हात समाउँथ्यो, धेरै नराम्रा कुरा गर्थो। मलाई धेरै रिस उठ्थ्यो। म कुट्न गएको थिएँ। श्रीमान्ले सम्झाएका थिए। उसले मलाई पनि धेरै दु :ख दियो। अनिरुदले बिजनन्दनलाई मेरो घर पठाएर मेरो बुहारी मोबाइल नम्बर पटकपटक माग्न लगाएको थियो। हामीले गाली गरेर पठाउँथ्यौ। अनुरुद पक्राउ परेपछि गाउँको अवस्था कस्तो छ ? हामीले पनि उसले गरेको अन्यायको विरोधमा पुलिसमा मुद्दा दिएका छौं। के भयो भनेर बुझ्न जलेश्वर गएका थियौं। पुलिसले हिरासतमा रहेको साहू अनुरुदसँग मिल्न (भेट्न) पठायो। म गएँ। उसले भित्रैबाट भन्यो, चार दिन पख, म छुटेर आउँछु। तँलाई खतम गर्छु। अनि फेरि यही जेलमा आउँछु भन्दै भित्रैबाटै मार्ने धम्की दियो। अन्यायबिरुद्ध लड्न कहाँकहाँ पुग्नुभयो ? ५०६० पटक त जलेश्वर सीडीओ अफिस, एसपी अफिस कहाँ पुगिसके। जुन दिनदेखि हामीमाथि साहूले अदालतमा मुद्दा हाल्यो त्यो दिनदेखि भौतारिँदै छु। रामलोचनकी श्रीमती चन्द्रकला महरा पीडा पोख्दै। न्याय खोज्दै हैरान भएको छु। बुढालाई कसरी जेलबाट निकाल्ने भन्ने कुराले म सुत्न पनि सकेको छैन। पछिल्लो समय साथीहरूसँग मिलेर काठमाडौं आएका छौं। साहूले दिएको दु :खले काठमाडौं पनि देखायो। यसअघि आउनुभएको थिएन ? कस्तो लाग्यो काठमाडौं ? अहँ, थिएन। कहिले कुनै आन्दोलनमा पनि आएको थिइन। अहिले काठमाडौं आएर न्याय माग्न जुलुसमा पनि हिँडिरहेको छु। साहूले मलाई भिख पनि माग्न बाध्य बनायो। काठमाडौंमा न्याय पाइन्छ भनेर आयौं। पहिले राजा बस्ने दरबार देखँे। आकासमा उडिरहेको प्लेन देखेँ। यो पहिले कहिले देखेको थिइन्। छोरो यस्तै प्लेनमा उडेर विदेश गएको बुहारीले सुनाएकी थिइन्। काठमाडौंमा अहिले मिटरब्याजीबिरुद्ध कसरी लडिरहनुभएको छ ? यहाँ आएपछि साहूबाट ठगिएकाहरू धेरै भेटिए। उनीहरूबिरुद्ध लड्ने आत्मबल बढेको छ। घरबाट पहिलो दिन आएपछि साथीहरूसँग बस चढेर बस्ने ठाउँमा गए। म जानेबित्तिकै पीडितहरू रुन थाल्यो। उनीहरूले भन्यो, अब हाम्रो आन्दोलनमा थप मद्दत पुग्छ। हामी पनि दु :खले मारिएका छौं। म पनि रुन थाले। हामी चारपाँच जना थियौं। आँसु पुच्छेर पानी खाए। साँझ भयो। सबै मिलेर खाना पकाएर खाएर सुत्यौं। बिहानै उठेर जुलुस लगाउँदै सडक (माइतीघर मण्डला)मा बस्यौं। अहिले आन्दोलन जारी छ। सडकमा बस्दा कोही भेट्न आएनन् ? नेताहरू आयो, गयो। पत्रकारहरू ठूलो क्यामराले फोटो खिचेर लाग्छन्। दु :ख सुन्छन्। सबैले न्याय दिलाउँछौं भन्दैछन्। हामीले साहूलाई जेलमा हालेर कारबाही गर्न र हामीलाई न्याय दिलाउन सबैलाई हारगुहार गर्दै आएका छौं। अब हेर्नु के हुन्छ ? खर्च नहुँदा कस्तो समस्या हुन्छ ? धेरै समस्या हुन्छ। दुकानहरूमा गएर तिमन तरकारी मागेर ल्याउनुपर्छ। महिनादिनदेखि हामी जस्ता पीडितहरू न्याय माग्न काठमाडौंमा दु :ख गरेर बसेको छौं। जस्तो सुँगुर बस्ने खोबार (खोर) हुन्छ त्यस्तै बनाएर बसेका छौं। रात काट्न त निकै कठिन हुन्छ होला ? पानी पर्दा भिजिन्छ। राति सुत्न सकिँदैन। धेरै बिरामी भए। रुघाखोक्की र ज्वरोले हैरान बनाउँछ। हामी गरिबको समस्या कसले सुन्छ ? जे दु :ख छ, त्यो त हामीले नै झेल्नुपर्छ। आफैंले पल्ली (त्रिपाल) किनेर फोहोरमै ओच्छयाएर सुत्छौं, मच्छरजाली (झुल) बिनै भुइँमै। राति मच्छरले टोकेर हैरान बनाउँछ। तपाईंहरूको मागप्रति सरकारले के भनेको छ ? सरकारले गरिबको पक्षमा कानुन नै बनाउँदैन। अनि सरकारले अन्यायको न्याय दिन्छ भनेर कसरी भनुँ। हाम्रो पक्षमा, पुलिस, थाना, अदालत कोही छैन। मेरो पक्षमा भएको भए आज मेरो घरवाला (पति) पाँच हजार ऋण लिँदा जेल जानु पर्दैनथ्यो ? प्रहरीले हामीलाई साथ दिएको भएर आज मेरो पति घरमा हुन्थ्यो। प्रहरी र अदालतले कसको कुरो सुन्छ जस्तो लाग्छ ? पुलिस र अदालतले धनीको मात्रै कुरो सुन्छ। कानुन बिक्री भइसकेको छ। कानुनहरू धनीको पक्षमा बनेको छ। उनीहरूसँग पैसा र शक्ति छ। हामीसँग केही छैन। पैसाका अगाडि सबै फिक्का हुन्छ। पाँच हजारका लागि गरिबलाई जेल हाल्ने कहाँको कानुन हो ? जलेश्वरको कि काठमान्डुलको ? यस्तो भयो भने गरिब मर्छ कि जिउँछ ? सरकारलाई के भन्नुहुन्छ ? सरकारले दलाल, मिटरब्याजीहरूलाई जेल नहालेसम्म हामी आन्दोलन गरिरहन्छौं। मेरो पति जस्तो थुप्रै निर्दोषहरू जेलमा बन्द छन्। मिटरब्याजीहरू कानुनको नजरमा साधु देखिन्छन्। फर्जी काम गरेर गरिबको सम्पत्ति हड्पेर हाम्रो उठिबास लगाइहेको छ। हाम्रो पक्षमा कानुन बनाउनुपर्छ। अनि मात्रै हामीले न्याय पाउँछौं। मिटरब्याजीले जमिन हडपेर रामलोचनलाई जेल पठाएपछि बिचल्लीमा परेका उनका परिवार। तस्बिर सौजन्य : महेशकुमार दास र रोशनकुमार महतो"
कुनै व्यक्तिमा पर्ने घटनाले क्रिकेटमा बाधा पर्नु हुँदैन : क्यान,काठमाडौं : नेपाल क्रिकेट संघ(क्यान) का अध्यक्ष चतुरबहादुर चन्दले कुनै एक व्यक्तिका कारण समग्र क्रिकेटमा असर पर्न दिन नहुने बताएका छन्। बिहीबार किर्तिपुरस्थित टियु मैदानमा नवौं राष्ट्रिय खेलकुद अन्तर्गतको पुरुष क्रिकेट प्रतियोगिताको उद्घाटन कार्यक्रममा चन्दले क्रिकेट सामूहिक खेल भएकाले कुनै व्यक्तिमा पर्ने घटना परिघटनाले क्रिकेटमा बाधा पर्न नहुने बताएका हुन्। नेपाली क्रिकेट टिमका कप्तान सन्दीप लामेछानेमाथि एक बालिकालाई बलात्कार गरेको भन्दै उजुरी परेको थियो । त्यस्तै चन्दले क्रिकेट पूर्वाधारको विकासका लागि सरकारले धेरै सहयोग गरेको बताए। नवौं राष्ट्रिय खेलकुद अन्तर्गतको पुरुष क्रिकेट प्रतियोगिता बिहीबारबाट सुरु भएको हो ।
घाँसको भारी बोकेर घर फर्किदै वृद्धा,काठमाडौंको माइतीघर मण्डलामा एक वृद्ध घाँसको भारी बोकेर घर फर्किदै । तस्बिर : राजकरण महतो
हेपाटाइटिस बी को जोखिम,"गोरखा : वैदेशिक रोजगारीका लागि भिसा प्रक्रिया सबै ठीकठाक भएर पनि धार्चे२ का धेरै जना स्वास्थ्य चेकजाँचमा असफल भएर फर्किनु पर्यो। फर्किएका धेरै जनामा हेपाटाइटिस बी पोजेटिभ देखिएको थियो। तर, उनीहरूले गाउँमा आएर सो कुरा खुलाउन चाहेनन्। भिसा प्रक्रियामा स्वास्थ्य चेकजाँच गर्दा हेपाटाइटिस बी देखिएपछि केरौंजाका मात्र ८ जना फिर्ता भएको मेरो जानकारीमा छ, गाउँपालिकाको स्वास्थ्य शाखा प्रमुख अमृत घलेले भने, तर प्रायले यस्तो विषय खुलाउन चाहँदैनन्। त्यसैले झन्झन् फैलने सम्भावना धेरै छ। कति जनामा यो रोग छ भनेर पहिचान गर्न कठिन छ। केरौंजा मात्र होइन, दुर्गम धार्चे गाउँपालिकाका प्राय सबै ठाउँमा यस्तो समस्या रहेको तर पहिचान गर्न नसकिएको उनको भनाइ छ। यसको लक्षण पनि बाहिर देखिँदैन। हेपाटाइटिस पहिचानका लागि परीक्षण शिविर पनि गरिएको छैन, घले भन्छन्, एचआईभी, हेपाटाइटिस जस्ता रोगलाई समाजमा लुकाउने प्रचलन छ। समयमै पत्ता लगाएर रोकथाम गर्नुपर्ने हो। तर, यहाँ शंकास्पद व्यक्तिहरू स्वयं चेकजाँच गराउन पनि जाँदैनन्। विभिन्न क्रममा परीक्षण गराउँदा पोजेटिभ देखियो भने पनि लुकाउने चलन छ। जुन घातक छ। अर्को दुर्गम चुमनुब्री गाउँपालिकामा यो झन् समस्या जकडिएर रहेको छ। चुमनुब्री गाउँपालिका३ साविक सिर्दिबास गाविसका प्रायः सबै गाउँ टोलका बासिन्दामा हेपाटाइटिसको समस्या छ। १५ घरधुरी रहेको नाग्चेतका १२, १३ जनामा यो समस्या छ भन्ने पुष्टि भएको छ, सिर्दिबास स्वास्थ्य चौकीमा कार्यरत स्वास्थ्य सहायक बुद्ध गुरुङले भने, ६० घरधुरी रहेको पाती गाउँका करिब २० जनामा हेपाटाइटिस बी र एकजनामा हेपाटाइटिस सी पनि भेटिएको छ। १४० घरधुरी रहेको पाङसिङका १३ जनामा, १५ घरधुरी रहेको फ्याक्पाका ६ जनामा, एक सय घरधुरी रहेको फिलिमका ४५ जनामा, १५ घरधुरी रहेको सल्लेरीमा चार जनामा र छेकम्पारका ३४ जनामा हेपाटाइटिस पुष्टि भइसकेको उनले बताए। गर्भवतीको नियमित स्वास्थ्य जाँचको क्रममा, वैदेशिक रोजगारीको क्रममा स्वास्थ्य चेकजाँचको क्रममा यस्ता समस्या पहिचान भएको उनले बताए। यही रोग पहिचान गर्ने उद्देश्यले स्वास्थ्य चेकजाँच गर्न सके अझै धेरै पहिचान हुने उनको भनाइ छ। अहिले जति पनि देखिएका छन्। लक्षण नभएका संक्रमितहरू हुन्, गुरुङ भन्छन्, एचआईभीभन्दा १० गुना बढी सर्न सक्ने क्षमता भएको रोग भएकाले अहिले लक्षण नदेखिए पनि बेलैमा पहिचान गरी रोकथाम नगरेपछि यसको अवस्था विकराल हुनसक्छ। यसबारे जिल्लास्थित स्वास्थ्य कार्यालयमा पनि खबर गरिरहेको उनको भनाइ छ। रोग पहिचान र जनचेतना जगाउन शिविर सञ्चालन गर्न सके अति उत्तम हुने उनको भनाइ छ। रोग न्यूनीकरणका लागि स्थानीय सरकारले जनचेतनामूलक कार्यक्रम नियमित सञ्चालन गर्नुपर्ने आवश्यकता छ। आजीवन रहने यो रोगले कलेजोमा असर गर्छ। यस रोगको औषधि काठमाडांैमा पाइए पनि निकै महँगो पर्छ। बच्चा जन्मने बित्तिकै लगाइने हेपाटाइटीस बी विरुद्धको खोप नलगाए पनि यो रोगले संक्रमण गर्छ। असुरक्षित यौन सम्पर्क, रोगी महिलापुरुषको शरीरबाट निस्कने विभिन्न तरल पदार्थहरूको सम्पर्क, वीर्य, र्याल, पसिना, आँसु, पेटभित्रका रसहरू, रगतको माध्यम र रोगी आमाबाट जन्मेका बच्चाहरूमा हेपाटाइटिस बी सर्छ। धेरैजसो वंशाणुगत हेपाटाइटिस रहेको हुन सक्ने उनको भनाइ छ। हेपाटाइटिस बी र सी परीक्षण गर्ने प्रविधि जिल्लास्थित स्वास्थ्य कार्यालयमा समेत छैन।"
"लाचार सरकार, अवैध अस्पताल","हिन्दी सिनेमा गब्बर इज ब्याक मा एउटा दृश्य रोचक छ। मृत्यु भइसकेका बिरामीलाई उपचारका लागि फिल्मका नायक अक्षय कुमारले निजी अस्पतालका डाक्टरलाई अनुरोध गर्छन्। डाक्टरले सघन उपचार कक्षमा लगेर ती बिरामीको उपचार गर्ने बताउँछन्। बाहिरबाट समेत विशेषज्ञ चिकित्सक डाक्छन्। उपचार कक्षमा एकजना नर्स भने डाक्टरसँग भन्छिन्, यो बिरामी त मरिसकेको छ। डाक्टरको जवाफ हुन्छ, जबसम्म बिरामीका आफन्तको खल्तीमा पैसा छ, तबसम्म यो बिरामी जिउँदो छ। घटनाले तब रोचक मोड लिन्छ जब नायक अक्षयले त्यही अस्पतालले बलराम नागपाल नामको त्यो बिरामीको मृत्यु भइसकेको भनेर दिएको सर्टिफिकेट देखाइदिन्छन्। पैसा कमाउनकै लागि आफूले त्यतिसम्म गरेको लुच्याइँ पर्दाफास हुने डरले अस्पताल नागपाल परिवारलाई लाखौं रुपैयाँ क्षतिपूर्ति दिन राजी हुन्छ। नेपालका कतिपय निजी अस्पतालले बिरामीको पैसा धुत्न गर्ने घिनौना हर्कत त्यो फिल्मको त्यो दृश्यजस्तै हुन्छन्। जस्तो कि उपचार गर्नै नसक्ने बिरामीलाई पनि भर्ना लिइहाल्ने, जब बिरामीका आफन्तसँग पैसा सकिन्छ वा बिरामीको ज्यानै जाने अवस्था हुन्छ, तबमात्रै सरकारी अस्पतालमा रेफर गर्ने। सरकारी अस्पतालमा आएको बिरामीलाई आफूले लगानी गरेको निजी अस्पतालमा रेफर गरिदिने। त्यस्तो हर्कतका उदाहरण खोज्न फिल्मी दृश्य सम्झनु पर्दैन। जनकपुरस्थित प्रादेशिक अस्पतालमा जन्मिएको शिशुलाई एनआईसीयूमा राख्नुपर्ने भन्दै डा अभय मण्डलले नैना अस्पताल पठाए, जहाँ उनको लगानी त थियो तर एनआईसीयू थिएन। आखिर बच्चाको ज्यान गयो। नैना त्यस्तो अस्पताल हो, जुन दर्तासमेत भएको छैन। पैसैका लागि चिकित्सकले अर्काेको ज्यानैमाथि खेलवाड गरेको घटना जनकपुरको नैनामा मात्रै सीमित छैन। अर्काे अस्पताल छ रामजानकी, जुन पनि दर्ता होइन। जहाँ हात भाँचिएको बिरामी उपचार गर्न जाँदा पनि मृत्यु भएको छ। पान पसल त दर्ता नगरी चलाउन पाइन्न तर मधेस प्रदेशमा थुप्रै अस्पताल छन्, जुन दर्ता भएका छैनन्। दर्ता नगरी अस्पताल चलाउनु भनेको राज्यको कानुनलाई अटेर गर्नु हो। जनस्वास्थ्य सेवा नियमावली, २०७७ को नियम १२ (१) मा कसैले पनि इजाजतपत्र नलिई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। जनकपुर र यस वरिपरिका ९० प्रतिशत अस्पताल दर्ताबिना नै चलिरहेका छन्। यो सहरमा सरकारी अस्पताल भनेको त्यही प्रादेशिक अस्पताल हो। अरू सबै निजी। त्यही प्रादेशिक अस्पतालका डाक्टर पनि आफूले निजी अस्पताल चलाइरहेका छन्, सरकारी अस्पताल चाहिँ बिरामी छोप्ने दुवालीमात्रै बनाउँछन् र आफ्नामा ओसार्छन्। चिकित्साजस्तो मानिसको ज्यानसँग जोडिएको संवेदनशील पेसामा यस्ता हदका आपराधिक क्रियाकलाप हुनु निन्दनीय हो। निजी अस्पतालहरू दर्ता नहुनु, बिरामीसँग अनावश्यक रूपमा पैसा धुत्नु, ज्यानसँग खेलवाड गर्नु त ठूला कमजोरी नै भइहाले। ती कतिपय त अस्पताल जस्ता पनि छैनन्। न उपकरण हुन्छन्, न भौतिक पूर्वाधार नै। ससाना कोठाचोटामै अस्पताल चलाइएको हुन्छ। तर बिरामीसँग उपाय हुँदैन, चिकित्सकको नाम खोज्दै तिनैका अस्पताल चहार्न बाध्य हुन्छन्। डुब्नेलाई त्यान्द्रोको पनि सहारा भनेजस्तो अवस्थामा हुन्छ बिरामी र आफन्त। नियमकै खिल्ली उडाउँदै अस्पताल चलाउनु सञ्चालक र चिकित्सकको गल्ती त हुँदै हो, तिनीहरूमाथि कानुनको डन्डा नचलाउनु राज्यको ठूलो कमजोरी। त्यस्ता ज्यानमारा अस्पतालहरू तुरुन्तै बन्द गर्नुपर्छ। राज्यले स्वास्थ्य सेवा सुविधायुक्त बनाउने हो भने कोही पनि निजी अस्पताल जान चाहन्न। तर हाम्रा स्वास्थ्य संस्थाहरूलाई भताभुंग पारिएको छ। राजनीतिले त्यहाँ लथालिंग बनाइएका छन। सरकार न त भएका सरकारी अस्पताल राम्रो बनाउन लाग्छ, न नयाँ अस्पतालहरू थप्न। पर्याप्त सरकारी अस्पताल र सुविधा भइदिने हो भने निजी अस्पताल आफैं निस्तेज हुन्छन्। कसैले टोलैपिच्छे अस्पताल खोल्दैन। यो सब हाम्रो राज्यको निकम्मा र अकर्मण्यतामात्रै हो। समाजवाद उन्मुख भनेर लेखिएको संविधान भएको मुलुक स्वास्थ्य र शिक्षा पूर्णत सरकारी र त्यो पनि निःशुल्क हुनुपर्ने हो। तर निरीह नेपालीहरूले अवैध निजी स्वास्थ्यलाई पैसा बुझाउँदै र ज्यान पनि गुमाउँदै गर्न बाध्य छन्। यो विशृंखलाको अन्त्य अकाट्य छ। अत्यावश्यक छ। राज्य कमजोर भयो भने गब्बरमा जस्तै कानुन हातमा लिँदै सर्वसाधारको ज्यान लिनेहरु उदाउन सक्छन्। त्यसैले राज्य सबल हुन आवश्यक छ। कानुनी राज स्थापना हुन जरुरी छ। जनकपुरका अस्पताल ९० प्रतिशत अवैध"
"लाचार सरकार, अवैध अस्पताल","हिन्दी सिनेमा गब्बर इज ब्याक मा एउटा दृश्य रोचक छ। मृत्यु भइसकेका बिरामीलाई उपचारका लागि फिल्मका नायक अक्षय कुमारले निजी अस्पतालका डाक्टरलाई अनुरोध गर्छन्। डाक्टरले सघन उपचार कक्षमा लगेर ती बिरामीको उपचार गर्ने बताउँछन्। बाहिरबाट समेत विशेषज्ञ चिकित्सक डाक्छन्। उपचार कक्षमा एकजना नर्स भने डाक्टरसँग भन्छिन्, यो बिरामी त मरिसकेको छ। डाक्टरको जवाफ हुन्छ, जबसम्म बिरामीका आफन्तको खल्तीमा पैसा छ, तबसम्म यो बिरामी जिउँदो छ। घटनाले तब रोचक मोड लिन्छ जब नायक अक्षयले त्यही अस्पतालले बलराम नागपाल नामको त्यो बिरामीको मृत्यु भइसकेको भनेर दिएको सर्टिफिकेट देखाइदिन्छन्। पैसा कमाउनकै लागि आफूले त्यतिसम्म गरेको लुच्याइँ पर्दाफास हुने डरले अस्पताल नागपाल परिवारलाई लाखौं रुपैयाँ क्षतिपूर्ति दिन राजी हुन्छ। नेपालका कतिपय निजी अस्पतालले बिरामीको पैसा धुत्न गर्ने घिनौना हर्कत त्यो फिल्मको त्यो दृश्यजस्तै हुन्छन्। जस्तो कि उपचार गर्नै नसक्ने बिरामीलाई पनि भर्ना लिइहाल्ने, जब बिरामीका आफन्तसँग पैसा सकिन्छ वा बिरामीको ज्यानै जाने अवस्था हुन्छ, तबमात्रै सरकारी अस्पतालमा रेफर गर्ने। सरकारी अस्पतालमा आएको बिरामीलाई आफूले लगानी गरेको निजी अस्पतालमा रेफर गरिदिने। त्यस्तो हर्कतका उदाहरण खोज्न फिल्मी दृश्य सम्झनु पर्दैन। जनकपुरस्थित प्रादेशिक अस्पतालमा जन्मिएको शिशुलाई एनआईसीयूमा राख्नुपर्ने भन्दै डा अभय मण्डलले नैना अस्पताल पठाए, जहाँ उनको लगानी त थियो तर एनआईसीयू थिएन। आखिर बच्चाको ज्यान गयो। नैना त्यस्तो अस्पताल हो, जुन दर्तासमेत भएको छैन। पैसैका लागि चिकित्सकले अर्काेको ज्यानैमाथि खेलवाड गरेको घटना जनकपुरको नैनामा मात्रै सीमित छैन। अर्काे अस्पताल छ रामजानकी, जुन पनि दर्ता होइन। जहाँ हात भाँचिएको बिरामी उपचार गर्न जाँदा पनि मृत्यु भएको छ। पान पसल त दर्ता नगरी चलाउन पाइन्न तर मधेस प्रदेशमा थुप्रै अस्पताल छन्, जुन दर्ता भएका छैनन्। दर्ता नगरी अस्पताल चलाउनु भनेको राज्यको कानुनलाई अटेर गर्नु हो। जनस्वास्थ्य सेवा नियमावली, २०७७ को नियम १२ (१) मा कसैले पनि इजाजतपत्र नलिई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। जनकपुर र यस वरिपरिका ९० प्रतिशत अस्पताल दर्ताबिना नै चलिरहेका छन्। यो सहरमा सरकारी अस्पताल भनेको त्यही प्रादेशिक अस्पताल हो। अरू सबै निजी। त्यही प्रादेशिक अस्पतालका डाक्टर पनि आफूले निजी अस्पताल चलाइरहेका छन्, सरकारी अस्पताल चाहिँ बिरामी छोप्ने दुवालीमात्रै बनाउँछन् र आफ्नामा ओसार्छन्। चिकित्साजस्तो मानिसको ज्यानसँग जोडिएको संवेदनशील पेसामा यस्ता हदका आपराधिक क्रियाकलाप हुनु निन्दनीय हो। निजी अस्पतालहरू दर्ता नहुनु, बिरामीसँग अनावश्यक रूपमा पैसा धुत्नु, ज्यानसँग खेलवाड गर्नु त ठूला कमजोरी नै भइहाले। ती कतिपय त अस्पताल जस्ता पनि छैनन्। न उपकरण हुन्छन्, न भौतिक पूर्वाधार नै। ससाना कोठाचोटामै अस्पताल चलाइएको हुन्छ। तर बिरामीसँग उपाय हुँदैन, चिकित्सकको नाम खोज्दै तिनैका अस्पताल चहार्न बाध्य हुन्छन्। डुब्नेलाई त्यान्द्रोको पनि सहारा भनेजस्तो अवस्थामा हुन्छ बिरामी र आफन्त। नियमकै खिल्ली उडाउँदै अस्पताल चलाउनु सञ्चालक र चिकित्सकको गल्ती त हुँदै हो, तिनीहरूमाथि कानुनको डन्डा नचलाउनु राज्यको ठूलो कमजोरी। त्यस्ता ज्यानमारा अस्पतालहरू तुरुन्तै बन्द गर्नुपर्छ। राज्यले स्वास्थ्य सेवा सुविधायुक्त बनाउने हो भने कोही पनि निजी अस्पताल जान चाहन्न। तर हाम्रा स्वास्थ्य संस्थाहरूलाई भताभुंग पारिएको छ। राजनीतिले त्यहाँ लथालिंग बनाइएका छन। सरकार न त भएका सरकारी अस्पताल राम्रो बनाउन लाग्छ, न नयाँ अस्पतालहरू थप्न। पर्याप्त सरकारी अस्पताल र सुविधा भइदिने हो भने निजी अस्पताल आफैं निस्तेज हुन्छन्। कसैले टोलैपिच्छे अस्पताल खोल्दैन। यो सब हाम्रो राज्यको निकम्मा र अकर्मण्यतामात्रै हो। समाजवाद उन्मुख भनेर लेखिएको संविधान भएको मुलुक स्वास्थ्य र शिक्षा पूर्णत सरकारी र त्यो पनि निःशुल्क हुनुपर्ने हो। तर निरीह नेपालीहरूले अवैध निजी स्वास्थ्यलाई पैसा बुझाउँदै र ज्यान पनि गुमाउँदै गर्न बाध्य छन्। यो विशृंखलाको अन्त्य अकाट्य छ। अत्यावश्यक छ। राज्य कमजोर भयो भने गब्बरमा जस्तै कानुन हातमा लिँदै सर्वसाधारको ज्यान लिनेहरु उदाउन सक्छन्। त्यसैले राज्य सबल हुन आवश्यक छ। कानुनी राज स्थापना हुन जरुरी छ।"
जनताको मन जित्नुहोस् : देउवा,"काठमाडौं : नेपाली कांग्रेसका पार्टी सभापति तथा प्रधानमन्त्री शेरबहादुर देउवाले महिला नेताहरूलाई प्रत्यक्षमा टिकट पाउनका लागि आफू सक्षम, सशक्त र जनताको मन र मत जित्ने क्षमता बनाउन आग्रह गरेका छन्। प्रधानमन्त्री देउवाले बुधबार कांग्रेसको बागमती प्रदेश प्रशिक्षण कार्यक्रममा बोल्दै महिला नेतृहरूलाई निर्वाचन जित्ने वातावरण निर्माण गर्न जनताका घर दैलोमा पुग्न आग्रह गर्दै भने, जनता भनेका देशका मालिक हुन्। जनता देशका सार्वभौमसत्ता हुन्। जनताको विश्वास र मत जित्नुहोस्। मेरो कुरा गर्ने हो भने म महिला नेतृहरूलाई ५१ प्रतिशत नै दिन तयार छु। तर, गठबन्धनको यर्थाथता पनि बुझिदिनुस्। अझै मुख्य कुरा जनताको विश्वास लिएर आउनुस्। भोट जनताको चाहिने हो। उनले महिलालाई सशक्त र क्षमतावान बन्न आग्रह गरे। उनले भने, अधिकार आफैं लिन सबै दिदीबहिनी योग्य हुनुहन्छ। अबको समयमा अधिकार आफैं लिने हो। त्यसको लागि जनताकोमा जानुस्। जनतालाई खुसी बनाएपछि जनताले भोट हाल्ने हो। दिदिबहिनी सशक्त र क्षमतावान भए पार्टी पनि बलियो हुनेछ। नेपाल महिला संघले बुधबारदेखि सुरु गरेको प्रशिक्षण कार्यक्रम १० दिनभित्र सातवटै प्रदेशमा दिँदै छ। महिला संघकी अध्यक्ष उषा राउतले प्रशिक्षणका बारेमा बताउँदै एउटा प्रदेशमा ५० जनाको दरले महिला प्रतिनिधिहरू सहभागी भएको बताइन्। उनले भनिन्, समग्रमा सबै प्रदेश गरेर करिब ५ सय महिला संघका दिदिबहिनीलाई तालिम दिइनेछ। २२ दिनको तालिममा राष्ट्रिय र अन्तर्राष्ट्रियका अनुभवी व्यक्तिहरू सहभागी हुँदैहुनुहुन्छ। निर्वाचनको मुखमा यो प्रशिक्षण गरिनुको प्रमुख कारण निर्वाचनलाई फोकस हो। निर्वाचनमा महिलाको प्रतिनिधित्व कसरी बलियो ढंगले बढाउन सकिन्छ भन्ने उद्देश्य रहेको राउतले बताइन्। कार्यक्रममा पूर्व उपसभापति तथा वर्तमान केन्द्रीय सदस्यसमेत रहेका प्रकाशमान सिंहले २००४ सालमा मंगलादेवी सिंहले खोलेको नेपाली महिला संंघलाई सशक्त बनाउन सबैको आवश्यकता रहेको बताए। महिलाले अब आफ्नो क्षमता मतदातालाई प्रभावित गर्न सक्ने बनाउनुहोस्। सामाजिक सञ्जालको मिडियामा सक्रियता देखाउनुहोस्। अब भाषण र सभा समारोहभन्दा पनि अनलाइनमा सक्रियता हुनपर्छ। अब महिलाले आफ्नो क्षमतामा विश्वास राख्नुहोस्। स्वतः भागमा आउँछ। आरक्षणमा सीमित हुन पर्दैन, उनले भने। कार्यक्रममा सहमहामन्त्री डिना उपाध्यायले महिला सशक्त हुनुपर्छ भन्ने आवाज सबै जनतामा रहेको र महिला सशक्त हिजो आज र भोलि पनि महिलाले सशक्त भूमिका निभाउने बताइन्। अहिले पनि दाजुभाइलाई जिताउन महिला दिदीबहिनीहरूले नै मुख्य भूमिका निभाउँदै आएको भन्दै उनले गठबन्धनको नाममा महिलामाथि अन्याय सहन गर्न नसकिने बताइन्। उनले भनिन्, महिला समानुपातिकमा मात्रमा किन ? हरेक प्रदेश, जिल्ला र क्षेत्रीय सभापतिमा पुरुष ? अनि म प्रत्यक्ष चुनाव लड्छु भनेर आउने महिलालाई पार्टीले न्याय गर्न सक्छ ? तर अब न्यायको विकल्प छैन। महिलालाई आश्वासन र समानुपातिकमा मात्र सीमित नेतृत्वले नगरोस्। उनका अनुसार महिलाको नाम आएपछि पछाडि सारेर आफ्नो अगाडि राख्ने परिपाटी अहिले पनि छ। अहिले महिलाको आवाज बुलन्द छ। कांग्रेसले महिला चुनाव उड्छु भनेका ठाउँमा ध्यान दिनपर्छ। अहिले गठबन्धन छ। कतिपय स्थानमा टिकट भागबन्डामा पर्लान्। जुनसुकै भागबन्डामा पनि प्रतिनिधित्व गर्ने निर्वाचन क्षेत्रबाट पुरुषलाई दिइने सिटमा महिलालाई टिकट लिएर अगाडि ल्याइयोस्, उनले भनिन्। प्रधानमन्त्री देउवातिर इंगित गर्दै उनले भनिन्, सभापतिजीले म त १ सय प्रतिशतनै महिलालाई दिन तयार छु भन्नुभयो। तर, सहभागिता खोइ भन्नुहुन्थ्यो। अहिले सहभागितामा हामी जति पनि संख्या दिन तयार छौं। ४० प्रतिशत महिला उम्मेदवार मागे पनि अहिले पनि हामी दिन तयार छौं। कांग्रेसका प्रवक्ता डा प्रकाशशरण महतले एक तिहाइ महिलाको न्यूनतम सहभागी हुने व्यवस्था गरेको भन्दै अब यो सहभागिता मात्र हैन सशक्त र प्रभावकारिता सहभागिता खोज्नुपर्ने बताए। उनले देशभरका सक्षम महिलालाई महिला संघमा जोड्ने अभियान चलाउँदा हामी आगामी २ दशकमा ५० भन्दा बढी प्रतिशत महिलाको सहभागिता सुनिश्चित भएको देख्न सकिने बताए। उनले भने, गुणात्मक र संख्यात्मक हिसाबमा पनि महिलाको सहभागिता बढ्दै गएको छ। व्यक्तिगत स्वतन्त्रता, क्षमता, योग्यता सबै क्षेत्रमा आफूलाई स्थापित गर्दै जानुहोला। बहुमत जुटाउन गठबन्धनको पाटो समात्नुपर्ने बाध्यता छ। निर्वाचन परिचालनमा र आममतदातालाई कांग्रेसमा आवद्ध गर्न महिला नेतृहरूको महत्त्वपूर्ण भूमिका रहेको भन्दै प्रवक्ता महतले भने, एक तिहाइको चिन्ता नगर्नुहोस्। प्रत्यक्ष निर्वाचनमा महिलाको सहभागिता बढोस्। त्यसो गर्दा समानुपातिकमा पुरुषहरू जान पाउँछन्। २०७४ भन्दा योपटक महिलाको आत्मविश्वास बढेको छ। पार्टीमा महिला सहभागिता र समावेशिताको विषय उठाउने र विधानमा प्रवेश गराउने अहिलेका प्रधानमन्त्री देउवा नै हुनुहुन्छ। त्यसैले महिला दिदिबहिनी आफू आफ्नो क्षमता बढाउँदै दाबी गर्नुहोला। कांग्रेस बाग्मती प्रदेशका प्रदेश सभापति इन्द्र बानियाँले संविधान र विधानले दिएको व्यवस्थाअनुसार समानुपातिक प्रतिनिधित्वमा ४० र महिला सहभागिता ३३ प्रतिशत व्यवस्था रहेको बताए। तर, यसका बाबजुत पनि निर्वाचन आइराख्दा अहिले पनि धेरै महिला दिदिबहिनीको समानुपातिका थन्किन खोजेको उनको भनाइ छ। बाग्मतीको हकमा समानुपातिका बस्न खोज्ने जो महिला प्रत्यक्षबाट पनि निर्वाचन लड्न सक्नुहुन्छ। उहाँहरूलाई हामीले सर्पोट गर्ने छौं, बानियाँले भने। एनडीआईकी नेपालकी संयोजक ड्याबोरा हिलले यो खालको क्षमता अभिवृद्घिको कार्यक्रम सातै प्रदेशमा गर्न एनडीआईले सहयोग गर्ने बताइन्। देशभर कांग्रेसका सक्षम नेतृहरूलाई जनता मत हाल्न तयार रहेको भन्दै उनले प्रधानमन्त्री देउवातिर इंगित गर्दै भनिन्, देशभरि एनडीआईले गरेको एउटा अध्ययनमा देशभरका सबै भूभागका मतदाताहरू महिलाले नेतृत्वमा महिलालाई नै पठाउन चाहन्छन्। पार्टीले सकेसम्म सातवटै प्रदेशमा महिलालाई प्रत्यक्ष र समानुपातिक सिटमा सकेसम्म धेरै सहभागिता गराउनुहोला।"
जहाँ पाइन्छ अर्गानिक र रैथाने उत्पादन,"दैलेख : दैलेखको भगवतीमाई गाउँपालिका१ पगनाथमा जन्मिएका कविराज खत्री (झवी) उमेरले ४३ पुगे। बीए चौथो वर्षमा अध्ययनरत खत्रीको दैनिकी कर्णाली प्रदेशको अर्गानिक, रैथाने र प्रांगारिक कृषि उपजको उत्पादन, प्रशोधन र बजारीकरणमै बित्छ। उनको दैनिकी यतिमा मात्र सीमित छैन। उनी अधिकांश समय कर्णालीका किसानले उत्पादन गरेको कृषि उपजलाई प्रशोधन, ग्रेडिङ र बिक्रीमा बिताउँछन्। उनलाई साथ दिइरहेकी छन् उनकी धर्मपत्नी, गीताकुमारी खत्री। नारायण नगरपालिका११ मा जन्मिएकी खत्रीले स्वास्थ्य विषयमा बीएडसम्मको अध्ययन गरेकी छन्। उनी सुरुमा महिला स्वास्थ्य स्वंयमसेविकाको रूपमा काम गर्थिन्। उनले बालविकास शिक्षिकाका रूपमा केही वर्ष काम गरिन्। यी दुवै कामबाट पछि हटेर उनी पनि पतिसँगै उद्यमी बनिन्। यो दम्पतीले पछिल्लो ४ वर्षयता प्रदेश राजधानी वीरेन्द्रनगर३ तातोपानी सुर्खेतस्थित ज्वालागढी बहुउद्देश्यीय उद्यम प्रालि सञ्चालन गरिरहेका छन्। प्रशोधित अर्गानिक तथा प्रांगारिक खाद्य उत्पादन : विश्व बजारमा बजारिकरण उद्योगको मूल नारा हो। उनीहरू यतिमा मात्र सीमित छैनन्। उद्योगबाट उत्पादित एवं प्रशोधित कर्णाली प्रदेशका अर्गानिक तथा रैथाने लोपोन्मुख सम्पूर्ण कृषि उपज खरिद बिक्रीका लागि वीरेन्द्रनगर१२ एयरपोर्ट चोकमा कर्णाली सौगात गृह को मुख्य बिक्री केन्द्र सञ्चालन गरिरहेका छन्। प्रदेशको राजधानीमा उद्योग स्थापना हुनुअघि यो दम्पतीले २०६७ मा दैलेख सदरमुकाममा मसला प्रशोधन उद्योगको सुरुआत गरेको थियो। मेडेप कार्यक्रमको सहयोगमा उनीहरूले मसला उद्योग सञ्चालनमा ल्याएका थिए। जुन जिल्लाको पहिलो उद्योगको हो। जहाँ दैलेखका किसानहरूले उत्पादन गरेका सम्पूर्ण कृषि उपज वस्तुहरू प्रशोधन गरिन्थ्यो। उक्त उद्योगमा मसला प्रशोधन हुन थाल्यो। खत्री दम्पतीले २०६८ मा दैलेखमै कोसेली घर स्थापना गरे। हामीले किसान र उद्यमीहरूले उत्पादन गरेका मकै, कोदो, भट्ट, ध्यू, मह तथा दुना, टपरी, अल्लोका कपडाहरू कोसेली घरका लागि खरिद तथा बिक्री गर्न सुरुआत गरेका थियौं। किसानहरूलाई आवश्यक पर्ने कच्चा पदार्थ प्राविधिक सेवा र मेसिन औजारहरू पनि उपलब्ध गराउँथ्यौं, खत्रीले भने। उनीहरूले २०७४ मा मसला उद्योग र कोसेली घरलाई ज्वालागढी बहुउद्देश्यीय उद्यम प्रालि नाम दिएर कम्पनीमा स्थापना गरे। जसको कुल चुक्ता पुँजी ३ करोड थियो। २०७५ मा उनीहरू कर्णाली प्रदेशको राजधानी वीरेन्द्रनगर सुर्खेत झरे। खत्री दम्पतीअनुसार वीरेन्द्रनगर३ तातापानी सुर्खेतस्थित ज्वालागढी बहुउद्देश्यीय उद्यम प्रालि उद्योग छ। १ करोड २७ लाख रुपैयाँ लागतमा भवन र मेसिन औजारहरू स्थापना गरिएको हो। उद्योगबाट स्थानीय अर्गानिक तथा प्रांगारिक वस्तुहरू खरिद, प्रशोधन र बिक्री हुन्छ। बेसार, खुर्सानी, अदुवा, धनियाँ पाउडर, मिट, सब्जी, मम, चाट, बत्तीस, चिया, सुत्केरी र सेकुवा मसलाहरू प्रशोधन तथा बिक्री हुन्छ। किसानहरूले उत्पादन गरेका सम्पूर्ण कृषि उपजहरू खरिद हुन्छ। मसला प्याकेजिङ गर्दै गीताकुमारी खत्री । उद्योगसँगै वीरेन्द्रनगर१२ एयरपोर्ट चोकमा कर्णाली सौगात गृह नामको अर्को फर्मबाट बिक्री केन्द्र सुरुआत गरे। सौगात गृहमार्फत सम्पूर्ण संकलित तथा प्रशोधित वस्तुहरू राष्ट्रिय र अन्तर्राष्ट्रिय बजारमा बजारीकरणको काम भइरहेको छ। हामी दैलेखमा हुँदा दैलेखका किसान र उद्यमीहरूले उत्पादन गरेका कृषि उपज र सामग्रीहरू खरिद तथा बिक्री गथ्र्यौं। अहिले तरकारीबाहेकका कर्णालीका १० वटै जिल्लामा उत्पादन हुने अर्गानिक, रैथाने र लोपोन्मुख कृषि उपज वस्तुहरू चिनो, काकुनो, मार्सी चामल, सिमी, जौं, कोदो, फापर, मकै, टिमुर, अदुवा गेडागुडीलगायतका वस्तुहरू खरिद गरिरहेका छौं, उनले भने हामीले मुख्य रूपमा बेसार र प्रशोधनको काम गर्छौं। किसानले उत्पादन गरेका कृषि उपज खरिद गरेर ग्रेडिङ र प्रशोधनको काम हुने उनले बताए। कर्णालीमा उत्पादन भएका कृषि उपजहरू जस्ताको तस्तै बिक्री गर्ने गरिन्छ। तर, हामीले प्रशोधन गरेर भ्यालुएट गरेर बिक्री गर्छौं, उनले भने। उनले वार्षिक ३ देखि पाँच करोडसम्मको कारोबार हुने गरेको बताए। कर्णालीका अर्गानिक, रैथाने र लोपोन्मुख कृषि उपज वस्तुहरू हामी खरिद गर्छौं। खरिदपछि प्रशोधन तथा ग्रडिङ र भ्यालुएट गरेर बिक्री गर्छांै। यस्तो खालको उद्योग कर्णालीमा पहिलो र एक मात्र उद्योग हो, उनले भने। उद्योग विभागबाट कर्णालीमा खाद्यतर्फ ज्वाला कर्णाली नामको ट्रेडमार्क ल्याउन खत्री दम्पती सफल भएका छन्। त्यसपछि उद्योगबाट उत्पादित कृषि उपज वस्तुहरू राष्ट्रिय बजारमा निर्वाध रूपमा बिक्री तथा बजारीकरण गर्न सहज भइरहेको छ। हामीले निरन्तर कर्णालीका किसान र उद्यमीहरूको सामग्री खरिद गरिरहेका छौं। उहाँहरूलाई चाहिने कच्चा पदार्थ, मेसिन औजार र प्राविधिकलगायतका सेवा निःशुल्क पनि दिन्छौं, उनले भने। खत्री दम्पतीले दैलेखको भगवतीमाई गाउँपालिका१ पगनाथमा ९० रोपनी क्षेत्रफल जग्गामा १ सय क्वीन्टल बेसार खेती गरिरहेको छ। उनीहरूले ८६ क्वीन्टल बेसारको बीउ पैंचो कार्यक्रम अन्तर्गत ६० बढी किसानलाई निःशुल्क दिएका छन्। अहिले बीउ लिएका किसानहरूले लिएको बीउ ३ वर्षपछि फिर्ता गर्ने र त्यो फिर्ता गरेको बीउ फेरि अर्को किसानलाई दिन्छौं। निःशुल्क बीउ पाएका किसानहरूले उत्पादन गरेको बेसार हामीले नै खरिद गर्छौं, उनले भने। खत्री दम्पतीका २ सन्तान छन्। एक छोरा र एक छोरी। छोरा जीवन खत्री बीबीएस अध्ययनरत छन्। उनले अध्ययनसँगै उद्योगको लेखा सम्हालिरहेका छन्। जीवनको उद्देश्य पनि यही उद्योगलाई निरन्तरता दिने नै छ। अरू पेसा व्यवसाय गर्ने वा जागिर खाने योजना छैन, जीवनले भने बुवाआमाले सुरु गरेको उद्योगलाई नै निरन्तरता दिन्छु। छोरी आशा खत्री कक्षा ७ मा अध्ययनरत छिन्। खत्री दम्पतीले कर्णालीमा उत्पादित बेसार जापानमा पुर्याउने सफल हुँदैछन्। हामीले उत्पादन गरेको बेसार ल्याब टेस्टका लागि पठाएका थियौं। उक्त बेसार ल्याब टेस्टमा पास भएर आइसकेको छ। अब सम्झौताको अन्तिम प्रक्रिया मात्र बाँकी छ। जापानस्थित एक व्यापारीले हामीले उत्पादन गरेको बेसार जापान लैजाने भनेर मौखिक सम्झौता भइसकेको छ, कविराजले भने। अन्तर्राष्ट्रिय स्तर दुवैमा अहिले पनि कर्णालीमा उत्पादित सिन्की पठाइरहेको उनले बताए। त्यहाँका तीनदेखि पाँच तारे होटलमा हामीले उत्पादन गरेको सिन्की निरन्तर गइरहेको छ, उनले भने। मासिक दुई देखि तीन क्वीन्टलसम्मको सिन्की दुवै निर्यात गर्ने गरेको उनले बताए। उद्योग सञ्चालनका चार समस्या कर्णाली प्रदेशमा उद्योग सञ्चालन गर्न तीन ठूला समस्या झेल्नुपरेको खत्रीले बताए। कर्णालीमा शुलभ रूपमा जग्गा नपाउने समस्या रहेको उनको भनाइ छ। अर्को विद्युत्को भोल्टेज नपुगेर मेसिन नै चल्दैनन्। बैंकिङ समस्या पनि उत्तिकै रहेको खत्रीले बताए। कृषि र उद्योग सञ्चालन गर्नेहरू प्रायः गाउँका हुन्छन्। कृषि क्षेत्रमा काम गर्नेहरूलाई बैंकले सहज रूपमा गाउँको जग्गा धितो राखेर ऋण दिँदैनन्। गाउँको जग्गा धितो राखेर उद्योग स्थापना गर्छुभन्दा बैंकले सहज रूपमा ऋण नै दिँदैनन्, उनले भने। अर्कोतर्फ उत्पादनसमेत कम रहेको छ। एक जना उद्यमीलाई पुग्ने गरी कुनै पनि उत्पादन पर्याप्त नभएको उनले बताए। यस्ता उद्योगहरू सञ्चालन गर्न राज्यले विशेष व्यवस्था गनुपर्ने उनको माग छ। राज्यले उद्योग सञ्चालकहरूलाई बत्ती, सडक तथा बैंकका ग्यारेन्टी गरिदिनुपर्ने उनले बताए। कतिपय कुराहरूमा नीति नियम नै बाधक छन्। अहिले पनि सहज रूपमा टिमुर खरिद गर्न पाइँदैन्। प्रक्रिया झन्झटिलो छ। वन्यजन्तुमा आधारित उद्योग गर्न खोजेमा नीति नियम नै बाधक छ, उनले भने। कर्णालीमा ३२ केबीको क्षमताको विद्युत् तत्काल विस्तार गर्नुपर्ने उनले बताए। राज्यले सानो उद्योगहरूलाई विशेष ऋण सहुलियत तथा ब्याज अनुदानको व्यवस्था गर्नुपर्ने कविराजले बताए। अर्कोतर्फ उत्पादन बढाउन किसानहरूका लागि सिँचाइको सुविधा, संकलन केन्द्र स्थापना र प्राविधिक सेवा दिइनुपर्छ। अनि स्थानीय तहहरूले ढुवानीमा अनुदान दिनुपर्छ, उनले भने। कर्णालीमा उत्पादित वस्तुभन्दा ढुवानीको मुख्य बढी पर्ने गरेकोे उनको भनाइ छ। कर्णालीमा उत्पादित कृषि उपज वस्तुहरू राष्ट्रिय बजारमा प्रतिस्पर्धामा लैजान त्यस्ता किसानहरूलाई ढुवानीमा अनुदान दिने व्यवस्था सरकारले गर्नुपर्छ, खत्रीले भने।"
"साहूले जग्गा खोसे, श्रीमान्लाई जेलमा हाले","महोत्तरीको भंगहा नगरपालिका५ सीतापुरभंगहा टोलकी ६० वर्षीया चन्द्रकला महरा (चमार)का श्रीमान् रामलोचन महरा (चमार)लाई उल्टै मिटरब्याजीले जेल हालेका छन्। चन्द्रकला न्याय खोज्दै काठमाडौं आएकी छन्। उनीहरूले परिवारका सदस्य बिरामी पर्दा दुई साहूबाट ५ र १० हजार ऋण लिएका थिए। केही बढी तिरे पनि। तर, साहूले नक्कली कागजात बनाएर ६ लाख ३० हजार मागे। नदिएपछि रामलोचनलाई जेल हाले। जग्गा हडपे। परिवारका सदस्य पनि साहूबाट दुव्र्यवहारको सिकार बने। श्रीमान्लाई छुटाउन चन्द्रकलाले प्रहरी प्रशासनको ढोका धेरै ढकढक्याइन्। रामलोचनलाई अदालतले १ वर्षको कैद सजाय सुनाएको छ। उनले सात महिना कटाइसके। तर, कसैले उनको पीडा सुन्न चाहेनन्। साहूले दु :ख दिइरहे। चन्द्रकला माइतीघर मण्डलामा अन्य पीडितसँगै न्यायको लडाइँमा छिन्। ३५ दिनदेखि उनीसँगै सैयौं पीडित अनशन र आन्दोलनमा छन्। मिटरब्याजीले दिएको दु :ख र पतिलाई जेलबाट छुटाउन गरिरहेको संघर्षलगायत विषयमा पीडित चन्द्रकलासँग अन्नपूर्णकर्मी राजकरण महतोले गरेको कुराकानीको सम्पादित अंश : तीन छोरा, २ बुहारी र ५ नाति नातिनासहित श्रीमान् र म छौं। तर, सबै छोराहरू छुटिएर बसेका छन्। हामी बुढाबुढी मात्रै बस्छौं। एक जना कान्छो छोरा रमेश कमाउन मद्रास गएको छ। जेठो उमेश र माइलो दिनेश पनि विदेशमा मजदुरी गर्दै छन्। अनि तपाईंको परिवार कसरी चलेको छ ? आम्दानी के छ त ? श्रीमान् कुल्लीको काम गर्नुहुन्थ्यो भंगहा बजारमा। काम पाउँदा दिनको २३ सय पनि कमाइ हुन्थ्यो। काम पाउनुभएन भने त बुढाबुढी भोकै हुन्थ्यौ। अहिले त श्रीमान्लाई साहूहरूले जेलमा बन्द गराएपछि निकै समस्या भएको छ। अनि तपाईंको गुजरा कसरी तलेको छ नि ! साहूहरूको सबै ऋण तिर्दा पनि भएको जग्गा हडपे। अहिले मनखपमा एक कठ्टा खेत लिएर तरकारी उब्जाउँछु। ज्यालामजुरी पनि गर्छु। कुच्चो बनाउने खर खोलाबाट काटेर बिक्री गर्छु। पञ्जाबमा कमाएर थोरै जग्गा किनेको थिएँ। त्यो पनि साहू अनुरुद साह र बिजनन्द साहले हसौता (कब्जा) गरे। तपाईंहरूको जग्गा सुरुमा कति थियो ? पाँच कट्ठा थियो। ३ कट्ठा अनुरुदले खोसे। अनि २ कट्ठा बिजनन्द साह (ब्रह्मपुरीवाला) ले हडपेका छन्। दुवै साहूले अदालतमा मुद्दा हालेर रोक्का गरेर लिए। श्रीमान्लाई पनि जेलमा हाले। साहू अनुरुदसँग कहिले कति ऋण लिनुभएको थियो ? ३४ वर्षअघि ५ हजार मात्रै लिइएको थियो। अनि किन ऋण लिनुभयो ?नाति जन्मिएको तीन महिनापछि निमोनिया लागेर बिरामी भयो। त्यो समय पैसा थिएन। अनुरुदसँग श्रीमान् (रामचोलन महरा) ले ऋण लिएर जनकपुर लगेर उपचार गराएका थियौं। ऋण लिएको कति पैसा फिर्ता गर्नुभयो ? एक वर्षपछि पैसा तिरेको हो। छठ पवनी पर्वको समयमै ५ हजारको मैले १५ हजार तिरेँ। केही दिनपछि श्रीमान्ले ७० हजार रुपैयाँ लिएको भन्दै नक्कली तमसुक बनाएर सहीछाप गरेको थाहा भयो। मिटरब्याजी अनुरुद साहले हालेको मुद्दा फैसलापछि महोत्तरी जिल्ला अदालत जलेश्वरले रामलोचन महरा (चमार)लाई जलेमा राख्न कारागार कार्यालय जलेश्वरलाई पठाएको पत्र। पैसा कहाँबाट ल्याएर तिर्नुभयो ? भैंसी पालेका थियौं। साहूले कर्जा तिर, पैसा तिर भन्दै बड (धेरै) परेशान गरे। अनि गोठमा भएको भैंसी बेचेँ। उसको कर्जा चुकाइदिए। तर, गराएको कागत (तमसुक) पनि दिएनन्। मेरो आमा होस्पिटलमा हुनुहुन्छ। काठमाडौंबाट आउँछु। अनि कागत दिन्छु भने। तर, फेरि मेरो बुहारीबाट थप १ लाख १० हजार लियो। तर, कागत दिएनन्। बिजनन्द साहसँग चाहिँ कति ऋण लिनुभएको थियो ?केही वर्ष पहिले म आफैं बिरामी पदाए उपचार गर्न १० हजार लिएका थियौं। १२ हजार फर्काएका थियौं। तर, यो ऋणलाई देखाएर मेरो दुई कट्ठा खेत अदालतबाट लिलामी गराएर लगे। कसरी जग्गा लिलामी गर्ने अवस्थामा आयो ?मेरो आमा बिरामी हुनुहुन्थ्यो। उपचार गराउँदा पनि बाँच्नु भएन। आमाको निधन भएको तीन दिनमा नै साहू बिजनन्दन साह मेरो माइतीमा थप पैसा तिर्न बाँकी छ भन्दै पुलिस लिएर गए। समाज नै लागेपछि भागे। किरिया सकेर म घर आएँ। उसले थानामा उजुरी गर्न थाल्यो। अनि माथि (अदालत) बाटै २ कट्ठा खेत लिलामी गर्ने भन्ने आदेश लिएर आए। न्यायको खोजीमा काठमाडौं आएकी महोत्तरीको भंगहा नगरपालिका५ भंगहासीतापुरकी ६० वर्षीया चन्द्रकला महरा (चमार) पीडा सुनाउँदै । तस्बिर : राजकरण महतो अनि श्रीमान्लाई साहूले कसरी जेल हाले ?साहू अनुरुदलाई ५ हजारको १५ हजार दिएपछि केही दिनमै उसको पसलमा कागत (तमसुक) माग्न गएँ। तर, मोटरसाइकलमा भागे। यसो गर्दा मेरो बुढोलाई उनीहरूले फागुनमा पक्राएर जेलमा हाले। यसमा साहू बिजनन्दको पनि ठूलो हात छ। म जलेश्वर गएँ बुझ्न। रुँदैअरू के भन्नु ? कहाँबाट प्रहरीले पक्राउ गरेको हो ?फागुनमा बुढो खेततिर गएका थिए। राति अबेरसम्म घर नआएपछि खोजी गर्यौं। देख्नेले पुलिसले पक्रेर जलेश्वर लग्यो भने। रुँदै रात बित्यो। उहाँलाई भेट्न जलेश्वर गर्यौं। त्यहाँ जेलमा बन्द गरिसकेको थियो। पाँचदिनपछि हामी सबै परिवार साहू अनुरुदको घरमा गयौं। किन पक्राउ गराएको भनेर सोधेको, तिमीमाथि मेरो अझै ६ लाख ३० हजार रुपैयाँ बाँकी छ। त्यसैले पक्राएको भन्ने जवाफ दिए। अनि, कसरी यत्रो रकम भयो ? मैले ५ हजारको १५ हजार तिरे, बुहारीले १ लाख १० हजार दिई। अझै कसरी बाँकी हुन्छ ? भनेको उसले गाली गर्दै तेरो अब यहाँ केही चल्दैन। मेरो हातमा पामर (पावर) छ। पैसा छ। पुलिसवाल असई, हवल्दार सबै मेरै छन्। आँखाको आँसु कसैले पुच्छदैन तेरो। यहाँबाट भाग भन्यो। त्यसपछि के गर्नुभयो ? घरमा आयौं। अनुरुद पैसावाला छ। कति बेला के गर्छ, ठेगान छैन। घरमा केटाकेटी, बुहारी मात्रै छन्। पुन : अर्को दिन पनि उसको घरमा गयौं। हामीले कुरा गर्दा फेरि रिसायो। जब मेरो बुहारीले कुरा गर्थिन् कुरा गर्थिन् नम्र बन्थ्यो। भखरै विवाह गरेर आएको बुहारीमाथि उसले कुदृष्टि लगाएको थियो। छोरा पनि विदेशमा थियो। हामीलाई डर थियो। अनि उसलाई हामीले कति पैसा अझै चाहिन्छ ? मेरो बुढोलाई छोडाइ देऊ भन्यौं। उसले ६ लाख ३० हजार भन्यो। मेरो कनियाँ (बुहारी) ले तीन लाख दिन्छौं। लिलामीमा चढाएको ३ कट्ठा खेत पनि छोडिदिन्छु। ससुरालाई जेलबाट निकालिदिनुस् भनिन्। तर, साहू अनुरुद्ध मान्न तयार भएन। हाम्रो जग्गा अदालतैबाट उसले पहिले नै रोक्का गराइसकेको थियो। जग्गा रोक्का भएको कसरी थाहा भयो ?घरखर्च टार्न र बिमारी पर्दा खेत बेच्नु पर्यो भनेर जलेश्वर मालपोतमा गयौं। त्यहाँ सबै खेत रोक्का गरिदिएको थाहा भयो। अनि बिक्री कुरै भएन त्यहाँबाट रुँदै घर आका थियौं। श्रीमान्लाई जेलबाट छुटाउन के गर्दै हुनुहुन्छ ?जेलबाट छुटाउन र खेत फिर्ता गराउन खर काटेर, मजदुरी, भिख मागेर न्याय माग्न भौतारिरहेका छौं। साहू अनुरुद र बिजनन्दले मलाई लुट्यो। सडकमा पुर्याइदियो। अरू के गर्न सक्नु र हामीले। जेलमा भेट्न जानुभएको छ ? श्रीमान् के भन्नुहुन्छ ? कहिलेकाहीँ जान्छु। मजदुरी गरेर रकम जम्मा गर्छु। उहाँलाई नभेटेको २ महिना भयो। अट्टो चढेर जाने पनि पैसा हुँदैन। एकपटक जाँदा हजार रुपैयाँ खर्च हुन्छ। गएको बेला रोटी, चिउरा भुटेर लान्छु। राम्रोसँग बस्नु है भन्नुहुन्छ भेट्न जाँदा। मेरो मुख हेरेर रुन थाल्नुहुन्छ। मलाई निकालेर छिट्टो घर लैजा भन्नुहुन्छ। जेलमा बस्ताको अवस्थाबारे केही सुनाउनुहुन्छ ?जेलघरमा खान, बस्न, सुत्न सबैको दु :ख छ भनेर एकपटक सुनाउनुभएको थियो। त्रिपाल बिछाएर सुत्नुपर्छ। पानीको दु :ख छैन। तर, दिसापिसाब गर्न भित्र धेरै समस्या छ। अढाई सय मान्छेको बस्ने ठाउँमा ६ सय जना बस्छन्। ट्वाइलेट जान राति देखिनै लाइन लाग्नुपर्छ रे ! कुल्ली काम गर्नुभन्दा पहिले श्रीमान्ले के गर्नुहुनथ्यो ?हामी सबै पञ्जाबमा बस्यौं। उतै काम गर्यौ। किन पञ्जाब बस्नुभयो ?ससुराको ६ धुर ऐलानी जग्गा थियो। त्यसमा हामी तीन दियाद (परिवार) थियौं। बस्न कठिन भयो। हामी सबै पञ्जाब गयौं। जेठो छोरो तीन वर्षको माइलो दुई र कान्छो एक वर्षको थियो। मेरो आमा, बुबा पनि थिए। उहाँहरूलाई पनि सँगै लिएर गएका थियौं। आमाको केही वर्ष पहिले निधन भयो। त्यहाँ खेतीकिसानी गर्यौं। भैंसी पालेका थियौं। राम्रै आम्दानी थियो। त्यहाँको कमाई बचत गरेर हामीले पाँच कट्ठा जग्गा किन्यौं। त्यो पनि साहूले लिलामी गरायो। भाग्यमा नभएर होला अहिले फेरि सडक छाप भयौ । १५१६ वर्ष जति बसेका थियौं त्यहाँ। अहिले जग्गा हडप्ने साहू अनुरुद र बिजनन्दन कहाँ छन् ?अनुरुदलाई त पुलिसले पक्रेर हिरासतमा लिएको छ। बिजनन्द गाउँतिरै छन्। यिनीहरूले धेरैलाई अन्याय गरेका छन्। कसैको १० कट्ठा, कसैको १ बिघा, कसैको २ बिघा गरेर फर्जी तमसुक गराएर जग्गा लिलामी गराएर हड्पेका छन्। अरू जग्गा आफ्नो नाममा चढाएर धनी बनेका छन्। ऋण लिनेलाई कसरी दु :ख दिएका छन् ? मुद्दा हालेर हैरान बनाउँछन्। मुद्दा फिर्ता लिइदिन्छु भनेर लोभ देखाएर कतिको छोरीबुहारीको इज्जत पनि लुटेका छन्। कोठाभित्रै बसेर मासुभात खान्छन्। यस्तो सुनेर कतिको श्रीमान्ले त विदेशमा नै आत्महत्या गरेका छन् भने यता श्रीमतीहरू पनि त्यसै गर्छन्। धेरैको नागरिकता नै कब्जा गरेर राखेका छन्। सबैलाई बिल्टोवा (बिल्लीबाँठ) बनाइदिएका छन् भने कतिलाई घरबाट निकालेर तलाचाबी लगाइदिएका छन्। यसरी पीडित हुने कति छन् ?धेरै छन्। यस्तो सिकाइ त कसैको नहोस्। गरिबलाई रुवाउनेलाई पक्रेर कारबाही गर्न म जस्ता कम्तीमा सय जनाले मुद्दा दिएका छौं। केही समय पहिले उनीहरूलाई भंगहा पुलिस र थानले पक्रिन चाहेको थिएन। सबै मिलेका थिए। जिल्लाबाट डीएसपी साहेबको फोन आयो। अनि धेरैपछि बल्ल १८ दिनअघि उसलाई जलेश्वरबाट आएको पुलिसले पक्रेर लग्यो। छोरी बुहारी र तपाईँलाई दुव्र्यवहार गर्दा प्रहरीमा उजुरी गर्नुभएन ? हामी त गरिब छौं। उसँग लड्ने हाम्रो आँट छैन। मलाई तरकारी खेती गर्न जाँदा कहिले हात समाउँथ्यो, धेरै नराम्रा कुरा गर्थो। मलाई धेरै रिस उठ्थ्यो। म कुट्न गएको थिएँ। श्रीमान्ले सम्झाएका थिए। उसले मलाई पनि धेरै दु :ख दियो। अनिरुदले बिजनन्दनलाई मेरो घर पठाएर मेरो बुहारी मोबाइल नम्बर पटकपटक माग्न लगाएको थियो। हामीले गाली गरेर पठाउँथ्यौ। अनुरुद पक्राउ परेपछि गाउँको अवस्था कस्तो छ ?हामीले पनि उसले गरेको अन्यायको विरोधमा पुलिसमा मुद्दा दिएका छौं। के भयो भनेर बुझ्न जलेश्वर गएका थियौं। पुलिसले हिरासतमा रहेको साहू अनुरुदसँग मिल्न (भेट्न) पठायो। म गएँ। उसले भित्रैबाट भन्यो, चार दिन पख, म छुटेर आउँछु। तँलाई खतम गर्छु। अनि फेरि यही जेलमा आउँछु भन्दै भित्रैबाटै मार्ने धम्की दियो। अन्यायबिरुद्ध लड्न कहाँकहाँ पुग्नुभयो ? ५०६० पटक त जलेश्वर सीडीओ अफिस, एसपी अफिस कहाँ पुगिसके। जुन दिनदेखि हामीमाथि साहूले अदालतमा मुद्दा हाल्यो त्यो दिनदेखि भौतारिँदै छु। रामलोचनकी श्रीमती चन्द्रकला महरा पीडा पोख्दै। न्याय खोज्दै हैरान भएको छु। बुढालाई कसरी जेलबाट निकाल्ने भन्ने कुराले म सुत्न पनि सकेको छैन। पछिल्लो समय साथीहरूसँग मिलेर काठमाडौं आएका छौं। साहूले दिएको दु :खले काठमाडौं पनि देखायो। यसअघि आउनुभएको थिएन ? कस्तो लाग्यो काठमाडौं ? अहँ, थिएन। कहिले कुनै आन्दोलनमा पनि आएको थिइन। अहिले काठमाडौं आएर न्याय माग्न जुलुसमा पनि हिँडिरहेको छु। साहूले मलाई भिख पनि माग्न बाध्य बनायो। काठमाडौंमा न्याय पाइन्छ भनेर आयौं। पहिले राजा बस्ने दरबार देखँे। आकासमा उडिरहेको प्लेन देखेँ। यो पहिले कहिले देखेको थिइन्। छोरो यस्तै प्लेनमा उडेर विदेश गएको बुहारीले सुनाएकी थिइन्। काठमाडौंमा अहिले मिटरब्याजीबिरुद्ध कसरी लडिरहनुभएको छ ? यहाँ आएपछि साहूबाट ठगिएकाहरू धेरै भेटिए। उनीहरूबिरुद्ध लड्ने आत्मबल बढेको छ। घरबाट पहिलो दिन आएपछि साथीहरूसँग बस चढेर बस्ने ठाउँमा गए। म जानेबित्तिकै पीडितहरू रुन थाल्यो। उनीहरूले भन्यो, अब हाम्रो आन्दोलनमा थप मद्दत पुग्छ। हामी पनि दु :खले मारिएका छौं। म पनि रुन थाले। हामी चारपाँच जना थियौं। आँसु पुच्छेर पानी खाए। साँझ भयो। सबै मिलेर खाना पकाएर खाएर सुत्यौं। बिहानै उठेर जुलुस लगाउँदै सडक (माइतीघर मण्डला)मा बस्यौं। अहिले आन्दोलन जारी छ। सडकमा बस्दा कोही भेट्न आएनन् ?नेताहरू आयो, गयो। पत्रकारहरू ठूलो क्यामराले फोटो खिचेर लाग्छन्। दु :ख सुन्छन्। सबैले न्याय दिलाउँछौं भन्दैछन्। हामीले साहूलाई जेलमा हालेर कारबाही गर्न र हामीलाई न्याय दिलाउन सबैलाई हारगुहार गर्दै आएका छौं। अब हेर्नु के हुन्छ ? खर्च नहुँदा कस्तो समस्या हुन्छ ?धेरै समस्या हुन्छ। दुकानहरूमा गएर तिमन तरकारी मागेर ल्याउनुपर्छ। महिनादिनदेखि हामी जस्ता पीडितहरू न्याय माग्न काठमाडौंमा दु :ख गरेर बसेको छौं। जस्तो सुँगुर बस्ने खोबार (खोर) हुन्छ त्यस्तै बनाएर बसेका छौं। रात काट्न त निकै कठिन हुन्छ होला ?पानी पर्दा भिजिन्छ। राति सुत्न सकिँदैन। धेरै बिरामी भए। रुघाखोक्की र ज्वरोले हैरान बनाउँछ। हामी गरिबको समस्या कसले सुन्छ ? जे दु :ख छ, त्यो त हामीले नै झेल्नुपर्छ। आफैंले पल्ली (त्रिपाल) किनेर फोहोरमै ओच्छयाएर सुत्छौं, मच्छरजाली (झुल) बिनै भुइँमै। राति मच्छरले टोकेर हैरान बनाउँछ। तपाईंहरूको मागप्रति सरकारले के भनेको छ ? सरकारले गरिबको पक्षमा कानुन नै बनाउँदैन। अनि सरकारले अन्यायको न्याय दिन्छ भनेर कसरी भनुँ। हाम्रो पक्षमा, पुलिस, थाना, अदालत कोही छैन। मेरो पक्षमा भएको भए आज मेरो घरवाला (पति) पाँच हजार ऋण लिँदा जेल जानु पर्दैनथ्यो ? प्रहरीले हामीलाई साथ दिएको भएर आज मेरो पति घरमा हुन्थ्यो। प्रहरी र अदालतले कसको कुरो सुन्छ जस्तो लाग्छ ?पुलिस र अदालतले धनीको मात्रै कुरो सुन्छ। कानुन बिक्री भइसकेको छ। कानुनहरू धनीको पक्षमा बनेको छ। उनीहरूसँग पैसा र शक्ति छ। हामीसँग केही छैन। पैसाका अगाडि सबै फिक्का हुन्छ। पाँच हजारका लागि गरिबलाई जेल हाल्ने कहाँको कानुन हो ? जलेश्वरको कि काठमान्डुलको ? यस्तो भयो भने गरिब मर्छ कि जिउँछ ? सरकारलाई के भन्नुहुन्छ ?सरकारले दलाल, मिटरब्याजीहरूलाई जेल नहालेसम्म हामी आन्दोलन गरिरहन्छौं। मेरो पति जस्तो थुप्रै निर्दोषहरू जेलमा बन्द छन्। मिटरब्याजीहरू कानुनको नजरमा साधु देखिन्छन्। फर्जी काम गरेर गरिबको सम्पत्ति हड्पेर हाम्रो उठिबास लगाइहेको छ। हाम्रो पक्षमा कानुन बनाउनुपर्छ। अनि मात्रै हामीले न्याय पाउँछौं। मिटरब्याजीले जमिन हडपेर रामलोचनलाई जेल पठाएपछि बिचल्लीमा परेका उनका परिवार। तस्बिर सौजन्य : महेशकुमार दास र रोशनकुमार महतो"
"लाचार सरकार, अवैध अस्पताल","हिन्दी सिनेमा गब्बर इज ब्याक मा एउटा दृश्य रोचक छ। मृत्यु भइसकेका बिरामीलाई उपचारका लागि फिल्मका नायक अक्षय कुमारले निजी अस्पतालका डाक्टरलाई अनुरोध गर्छन्। डाक्टरले सघन उपचार कक्षमा लगेर ती बिरामीको उपचार गर्ने बताउँछन्। बाहिरबाट समेत विशेषज्ञ चिकित्सक डाक्छन्। उपचार कक्षमा एकजना नर्स भने डाक्टरसँग भन्छिन्, यो बिरामी त मरिसकेको छ। डाक्टरको जवाफ हुन्छ, जबसम्म बिरामीका आफन्तको खल्तीमा पैसा छ, तबसम्म यो बिरामी जिउँदो छ। घटनाले तब रोचक मोड लिन्छ जब नायक अक्षयले त्यही अस्पतालले बलराम नागपाल नामको त्यो बिरामीको मृत्यु भइसकेको भनेर दिएको सर्टिफिकेट देखाइदिन्छन्। पैसा कमाउनकै लागि आफूले त्यतिसम्म गरेको लुच्याइँ पर्दाफास हुने डरले अस्पताल नागपाल परिवारलाई लाखौं रुपैयाँ क्षतिपूर्ति दिन राजी हुन्छ। नेपालका कतिपय निजी अस्पतालले बिरामीको पैसा धुत्न गर्ने घिनौना हर्कत त्यो फिल्मको त्यो दृश्यजस्तै हुन्छन्। जस्तो कि उपचार गर्नै नसक्ने बिरामीलाई पनि भर्ना लिइहाल्ने, जब बिरामीका आफन्तसँग पैसा सकिन्छ वा बिरामीको ज्यानै जाने अवस्था हुन्छ, तबमात्रै सरकारी अस्पतालमा रेफर गर्ने। सरकारी अस्पतालमा आएको बिरामीलाई आफूले लगानी गरेको निजी अस्पतालमा रेफर गरिदिने। त्यस्तो हर्कतका उदाहरण खोज्न फिल्मी दृश्य सम्झनु पर्दैन। जनकपुरस्थित प्रादेशिक अस्पतालमा जन्मिएको शिशुलाई एनआईसीयूमा राख्नुपर्ने भन्दै डा अभय मण्डलले नैना अस्पताल पठाए, जहाँ उनको लगानी त थियो तर एनआईसीयू थिएन। आखिर बच्चाको ज्यान गयो। नैना त्यस्तो अस्पताल हो, जुन दर्तासमेत भएको छैन। पैसैका लागि चिकित्सकले अर्काेको ज्यानैमाथि खेलवाड गरेको घटना जनकपुरको नैनामा मात्रै सीमित छैन। अर्काे अस्पताल छ रामजानकी, जुन पनि दर्ता होइन। जहाँ हात भाँचिएको बिरामी उपचार गर्न जाँदा पनि मृत्यु भएको छ। पान पसल त दर्ता नगरी चलाउन पाइन्न तर मधेस प्रदेशमा थुप्रै अस्पताल छन्, जुन दर्ता भएका छैनन्। दर्ता नगरी अस्पताल चलाउनु भनेको राज्यको कानुनलाई अटेर गर्नु हो। जनस्वास्थ्य सेवा नियमावली, २०७७ को नियम १२ (१) मा कसैले पनि इजाजतपत्र नलिई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। जनकपुर र यस वरिपरिका ९० प्रतिशत अस्पताल दर्ताबिना नै चलिरहेका छन्। यो सहरमा सरकारी अस्पताल भनेको त्यही प्रादेशिक अस्पताल हो। अरू सबै निजी। त्यही प्रादेशिक अस्पतालका डाक्टर पनि आफूले निजी अस्पताल चलाइरहेका छन्, सरकारी अस्पताल चाहिँ बिरामी छोप्ने दुवालीमात्रै बनाउँछन् र आफ्नामा ओसार्छन्। चिकित्साजस्तो मानिसको ज्यानसँग जोडिएको संवेदनशील पेसामा यस्ता हदका आपराधिक क्रियाकलाप हुनु निन्दनीय हो। निजी अस्पतालहरू दर्ता नहुनु, बिरामीसँग अनावश्यक रूपमा पैसा धुत्नु, ज्यानसँग खेलवाड गर्नु त ठूला कमजोरी नै भइहाले। ती कतिपय त अस्पताल जस्ता पनि छैनन्। न उपकरण हुन्छन्, न भौतिक पूर्वाधार नै। ससाना कोठाचोटामै अस्पताल चलाइएको हुन्छ। तर बिरामीसँग उपाय हुँदैन, चिकित्सकको नाम खोज्दै तिनैका अस्पताल चहार्न बाध्य हुन्छन्। डुब्नेलाई त्यान्द्रोको पनि सहारा भनेजस्तो अवस्थामा हुन्छ बिरामी र आफन्त। नियमकै खिल्ली उडाउँदै अस्पताल चलाउनु सञ्चालक र चिकित्सकको गल्ती त हुँदै हो, तिनीहरूमाथि कानुनको डन्डा नचलाउनु राज्यको ठूलो कमजोरी। त्यस्ता ज्यानमारा अस्पतालहरू तुरुन्तै बन्द गर्नुपर्छ। राज्यले स्वास्थ्य सेवा सुविधायुक्त बनाउने हो भने कोही पनि निजी अस्पताल जान चाहन्न। तर हाम्रा स्वास्थ्य संस्थाहरूलाई भताभुंग पारिएको छ। राजनीतिले त्यहाँ लथालिंग बनाइएका छन। सरकार न त भएका सरकारी अस्पताल राम्रो बनाउन लाग्छ, न नयाँ अस्पतालहरू थप्न। पर्याप्त सरकारी अस्पताल र सुविधा भइदिने हो भने निजी अस्पताल आफैं निस्तेज हुन्छन्। कसैले टोलैपिच्छे अस्पताल खोल्दैन। यो सब हाम्रो राज्यको निकम्मा र अकर्मण्यतामात्रै हो। समाजवाद उन्मुख भनेर लेखिएको संविधान भएको मुलुक स्वास्थ्य र शिक्षा पूर्णत सरकारी र त्यो पनि निःशुल्क हुनुपर्ने हो। तर निरीह नेपालीहरूले अवैध निजी स्वास्थ्यलाई पैसा बुझाउँदै र ज्यान पनि गुमाउँदै गर्न बाध्य छन्। यो विशृंखलाको अन्त्य अकाट्य छ। अत्यावश्यक छ। राज्य कमजोर भयो भने गब्बरमा जस्तै कानुन हातमा लिँदै सर्वसाधारको ज्यान लिनेहरु उदाउन सक्छन्। त्यसैले राज्य सबल हुन आवश्यक छ। कानुनी राज स्थापना हुन जरुरी छ।"
दसैंका लागि गाडीको टिकट बुकिङ अनलाइनबाटै,"काठमाडौं : यसपालि दसैंका लागि अनलाइनबाटै टिकट बुकिङ गर्न पाइने भएको छ। विगतमा सर्वसाधारणले टिकट बुकिङ गर्न लाइन लाग्नुपर्ने बाध्यता थियो। यसपालिदेखि भने त्यो बाध्यता हटेको छ। असोज १ गतेबाट अनलाइन टिकट बुकिङ गर्न पाउने यातायात व्यवस्था विभागका महानिर्देशक डा टोकराज पाण्डेले बताए। यात्रुको सहजताका लागि अनलाइन बुकिङ प्रक्रिया सुरु गर्न लागेका हौं। अनलाइन पूर्णरूपमा सम्भव नहुन सक्छ, पाण्डे भन्छन्, गाडी कुन भन्ने ठेगान छैन। भौतिक पूर्वाधार तथा यातायात मन्त्रालय, यातायात व्यवस्था विभाग, राष्ट्रिय यातायात व्यवसायी महासंघ, सडक विभाग, ट्राफिक प्रहरीलगायतको बुधबारको संयुक्त बैठकले असोज १ गतेबाट अनलाइन बुकिङ खुला गरेको हो। मध्यम तथा लामो दूरीका सार्वजनिक यातायात प्रयोगकर्ताले टिकट बुकिङ गर्न पाउनेछन्। अनलाइन टिकट बुकिङ गर्ने यात्रुलाई यातायात व्यवसायीले यथाशक्य छुट वा सहुलियतसमेत प्रदान गर्ने, गराउने निर्णय भएको छ। अग्रिम टिकट बुकिङ तथा उपत्यकाबाट बाहिरिने र उपत्यका भित्रिने सवारीसाधनको यातायात व्यवस्था विभाग, ट्राफिक प्रहरी, उपभोक्ता मञ्च, व्यवसायी र मजदुरसँग सहकार्य गरी अनुगमन प्रभावकारी अनुगमन गर्ने, गराउने निर्णय भएको महानिर्देशक डा पाण्डेले बताए। अनाधिकृत काउन्टर र परिचयपत्र नभएका व्यक्तिबाट टिकट बिक्री गर्ने कार्य पूर्णतया बन्द हुने भएको छ। यात्रुवाहक सवारीसाधनलाई घटस्थापनादेखि पूर्णिमासम्म नेपालभर लागू हुनेगरी रुट परमिट खुला गर्ने निर्णय भएको छ। तर, कुनै बाटोको विशेष प्रकृतिका कारण सो बाटोमा चल्न निषेध गरिएका आकारप्रकारका सार्वजनिक सवारी भने बन्देज नै रहनेछ। महासंघका वरिष्ठ उपाध्यक्ष सरोज सिटौलाले यातायात व्यवसायीले अग्रिम टिकट बुकिङ गर्दा यथाशक्य अनलाइन बुकिङ गर्ने व्यवस्था मिलाउने बताए। असोज १० गते घटस्थापना र १९ गते विजयदशमी छ। अधिकांश मानिस घटस्थापनापछि घर जान सुरु गर्छन्। तर, यसपालि भने वर्षात् अझै सकिएको छैन। ठाउँठाउँमा बाढीपहिरोले गर्दा यात्रा कष्टकर देखिने व्यवसायीले आकलन गरेका छन्। वरिष्ठ उपाध्यक्ष सिटौलाले वर्षात् नरोकिएका कारण यात्रा असहज हुन सक्ने बताए। बाढीपहिरो कायमै रहेकाले समयमै गाडी आउँछन् कि आउँदैनन् भन्ने चिन्ता छ उनले भने। प्राकृतिक प्रकोपका कारण गाडी समयमा नआउने समस्या भए पनि टिकट बुकिङ सुरु गर्ने उनको भनाइ छ। जोखिम लिएर अग्रिम खोल्ने निर्णयमा सहमति गरेका छौं सिटौलाले भने। चाडपर्वलगत्तै मंसिर ४ गते निर्वाचन तय भएको छ। त्यसैले दसैंमा घर फर्किनेको संख्या अत्यधिक हुन सक्ने व्यवसायीले आकलन गरेका छन्। रुट परमिट नचाहिने व्यवस्थाले सर्वसाधारणले जहाँको गाडी पनि रिजर्भ गरेर घर जान सहज हुने सिटौला बताउँछन्। यातायात आवागमनमा सहज बनाउन खाद्यान्नलगायतका अत्यावश्यक वस्तुको ढुवानी गर्नेबाहेक ट्रेलरलगायतका ठूला सवारीसाधन असोज १६ गतेदेखि २२ गतेसम्म नारायणहिटीदेखि काठमाडौंसम्म सञ्चालन गर्न रोक्ने निर्णय भएको छ। मुख्य सडक मर्मत, सम्भार गरी यातायात सञ्जाल सहज बनाउन सम्बन्धित निकायलाई अनुुरोध गरी पठाउने निर्णय भएको महानिर्देशक पाण्डेले बताए। कोभिड१९ को महामारीलाई मध्यनजर गरी मास्कको प्रयोग गर्न लगाउने, स्वास्थ्य मापदण्ड पालना गर्न गरी सवारी सञ्चालन गर्नुका साथै खाना खाने ठाउँमा भीडभाड नहुने व्यवस्था मिलाउनेसमेत निर्णय भएको छ।"
नवलपरासीमा तीन ठूला दलबाट १३२ जनाको नाम सिफारिस,"परासी : आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि नवलपरासीका तीन प्रमुख राजनीतिक दलले १ सय ३२ जना आकांक्षी उम्मेदवारको नाम सिफारिस गरेका छन्। जिल्लामा दुई निर्वाचन क्षेत्र छन्। सिफारिस गर्नेमा सबैभन्दा बढी नेपाली कांग्रेसका ६१ जना छन्। जसमा प्रतिनिधि सभा र प्रदेश सभाको प्रत्यक्षतर्फ २१ जना र दुवै सभाको समानुपातिकतर्फ ४० जना रहेको जिल्ला सचिव कुलदीप आचार्यले बताए। एमालेले २८ जनाको नाम सिफारिस गरेको छ। जसमा प्रतिनिधि सभा र प्रदेश सभाको प्रत्यक्षतर्फ १३ र दुवै सभाको समानुपातिकतर्फ १५ जना रहेको पार्टी जिल्ला उपसचिव राजनकुमार आचार्यले बताए। माओवादी केन्द्रले ४३ जना आकांक्षी उम्मेदवारको नाम सिफारिस गरेको छ। जसमा प्रतिनिधि सभा र प्रदेश सभाको प्रत्यक्षतर्फ २१ र दुवै सभाको समानुपातिकतर्फ २२ जना छन्। नेपाली कांग्रेस : नेपाली कांग्रेसले प्रतिनिधि सभा क्षेत्र नं १ को प्रत्यक्षतर्फ ४ जनाको नाम सिफारिस गरेको छ। सिफारिस हुनेमा संविधान सभा सदस्य एंव नेपाली कांग्रेस लुम्बिनी प्रदेश समिति महासचिव विक्रम खनाल, अर्का संविधा सभा सदस्य देवकरण जयसवाल, उद्योगपति बिनोद चौधरी, कुलदीप आचार्य र उषा बास्तोला छन्। प्रतिनिधि सभा निर्वाचन क्षेत्र नं १ मा प्रत्यक्षतर्फ ५ जनाको नाम सिफारिस गरिएको छ। जसअनुसार संविधानसभा सदस्य एंव नेपाली कांग्रेस लुम्बिनी प्रदेश महामन्त्री विक्रम खनाल, संविधान सभा सदस्य देवकरण जयसवाल, उद्योगपति बिनोद चौधरी, कुलदीप आचाय र उषा बास्तोला सिफारिस गरिएको छ। सो निर्वाचन क्षेत्रको प्रदेश सभा (क) प्रत्यक्षमा विश्वप्रेम पाठकको एकल नाम सिफारिस गरिएको छ। प्रदेश सभा (ख) बाट मुकुल कुमार आचार्यको नाम एकल सिफारिस गरिएको छ। त्यसैगरी नेपाली कांग्रेसले प्रतिनिधि सभा निर्वाचन क्षेत्र नं २ को प्रत्यक्षतर्फ ४ जनाको नाम सिफारिस गरिएको छ। जसअनुसार प्रतिनिधिसभा सदस्य एंव केन्द्रीय सदस्य देवेन्द्रराज कँडेल, भीमबहादुर थापा, नरेन्द्र गुप्ता र दुर्गा कोइरालाको नाम सिफारिस गरिएको छ। सोही निर्वाचन क्षेत्रको प्रदेश सभा (क) को प्रत्यक्षतर्फ यामलाल पाण्डे, यामप्रसाद भुसाल, सोमबहादुर रायमाझी र मोहन प्रसाद शर्माको नाम सिफारिस गरिएको छ। प्रदेश सभा (ख) प्रत्यक्षतर्फ प्रदेश सभा सदस्य बैजनाथ कलवार, विक्रम यादव, वीरेन्द्र अग्रहरी, नगेन्द्र अग्रहरी र सीता ज्ञवालीको नाम सिफारिस गरिएको छ। आकांक्षीहरुको नाम बढी भएपनि विवाद हुने भएपछि जिल्ला समितिले क्षेत्रबाट आएका सबै नाामलाई प्रदेशमा सिफारिस गरेको हो। एमाले : नेकपा एमालेले प्रतिनिधि सभा निर्वाचन क्षेत्र नं १ को प्रत्यक्षतर्फ लुम्बिनी प्रदेश सभा सदस्य एंव जिल्ला अध्यक्ष दीपेन्द्र अधिकारीको एकल नाम सिफारिस गरेको छ। सो निर्वाचन क्षेत्रको प्रदेश सभा (क) प्रत्यक्षतर्फ ५ जनाको नाम सिफारिस गरिएको छ। सिफारिस हुनेमा संविधान सभा सदस्य सिन्धु जलेसा, पुण्य प्रसाद पौडेल, रामबहादुर भण्डारी, एकदेव पाण्डे र टुक प्रसाद बस्याल छन्। प्रदेश सभा (ख) बाट दीपकराज शर्माको एकल नाम सिफारिस गरिएको छ। त्यस्तै प्रतिनिधि सभा निर्वाचन क्षेत्र नं २ को प्रत्यक्षतर्फ ३ जनाको नाम सिफारिस गरिएको छ। जसमा लुम्बिनी प्रदेश सभा सदस्य एंव पूर्व प्रदेश मन्त्री बैजनाथ चौधरी, अर्का प्रदेश सभा सदस्य भगवतीदेवी भण्डारी, र श्याम कुमार बस्यालको नाम सिफारिस गरिएको छ। सोही निर्वाचन क्षेत्रको प्रदेश सभा (क) प्रत्यक्षतर्फ थान प्रसाद गैरे, खडानन्द कोइराला, राजनकुमार आचार्य र विमल बगाले रहेका छन्। प्रदेश सभा (ख) बाट सुमन गोपाल गुर्वाचार्यको एकल नाम सिफारिस गरिएको छ। एमालेले क्षेत्रबाट आएका नामलाई छनौट गरेर प्रदेशमा पठाएको हो। माओवादी केन्द्र : माओवादी केन्द्रले प्रतिनिधि सभा निर्वाचन क्षेत्र नं १ को प्रत्यक्षतर्फ संविधान सभा सदस्य सीतादेवी बौडेल, रामानन्द यादव र ओमराज अधिकारीलाई सिफारिस गरेको छ। निर्वाचन क्षेत्र नं १ को प्रदेश सभा (क) प्रत्यक्षतर्फ राजु प्रसाद हरिजन, केयर कुँवर र शुभान अलि अंसारीलाई सिफारिस गरिएको जिल्ला इन्चार्ज घनश्याम यादवले जानकारी दिए। प्रदेश सभा (ख) बाट अमित खडका, सुदामा कोइरी, सुरेन्द्र शर्मा र धीरज त्रिपाठीलाई सिफारिस गरिएको छ। त्यस्तै प्रतिनिधि सभा निर्वाचन क्षेत्र नं २ को प्रत्यक्षतर्फ संविधान सभा सदस्य एंव पूर्वमन्त्री घनश्याम यादव, रामधनी केवट र भेषबहादुर बराललाई सिफारिस गरिएको छ। क्षेत्र नं २ को प्रदेश सभा(क) को प्रत्यक्षतर्फ भविश्वर तिवारी, गोपी ज्ञवाली, विरबहादुर विक र खडग बस्नेतलाई सिफारिस गरिएको छ। प्रदेश सभा (ख) बाट ध्रुव नारायण बनियाँ, धु्रवनाथ पाण्डे, दिनेश यादव र कन्हैया कोहाँरको नाम सिफारिस गरिएको छ। माओवादी केन्द्रले क्षेत्रबाट आएका सबै नामलाई छनौट नगरी प्रदेशमा पठाएको जिल्ला इन्चार्ज यादवले जानकारी दिए।"
लोसपा बर्दियाले गर्यो उम्मेदवार सिफारिस,"गुलरिया : लोकतान्त्रिक समाजवादी पार्टी (लोसपा) नेपाल बर्दियाले आगामी मंसिर ४ गते हुने प्रदेश सभा तथा प्रतिनिधि सभा सदस्य निर्वाचनका लागि उम्मेदवारको नाम सिफारिस गरेको छ। लोसपा जिल्ला कार्यसमिति बर्दियाको बैठकले निर्णय गर्दै उम्मेदवारको नामावली सिफारिस गरेको हो। बर्दिया प्रतिनिधि सभा सदस्य निर्वाचन क्षेत्र नम्बर १ प्रत्यक्षबाट महेन्द्र किशोर झा, प्रदेश सभा सदस्य क्षेत्र नम्बर १ (ख) मा सुरेश कुमार शुक्ला, प्रतिनिधि सभा क्षेत्र नम्बर १ समानुपातिकतर्फ केशव कुमार यादव, कीर्तिनाथ यादव र ममता बंजाराको नाम सिफारिस गरेको पार्टीका बर्दिया अध्यक्ष सुरेश कुमार शुक्लाले जानकारी दिए। पार्टीले प्रदेश सभा समानुपातिक तर्फ पुनम शुक्ला (मधेसी महिला), ममता बंजारा (जनजाति), केशरानी रैदास (दलित महिला), निशा यादव (मधेसी महिला), लक्ष्मी गुप्ता (मधेसी महिला) को नाम सिफारिस गरेको जनाएको छ। प्रतिनिधि सभा सदस्य क्षेत्र नम्बर २ को प्रत्यक्षतर्फ अनिरुद्ध आर्यको नाम सिफारिस भएको जिल्लाध्यक्ष शुक्लाले जानकारी दिएका छन्।"
माओवादी केन्द्रले गर्यो झापाबाट उम्मेदवार सिफारिस,"झापा : नेकपा (माओवादी केन्द्र) ले झापाका पाँचै निर्वाचन क्षेत्रबाट उम्मेदवार सिफारिस गरेको छ। आगामी मंसिर ४ गते हुने प्रतिनिधि र प्रदेशसभा सदस्य निर्वाचनका लागि जिल्लाका पाँचै निर्वाचन क्षेत्रबाट उम्मेदवार सिफारिस गरिसकेको पार्टीका झापा संयोजक राजु आचार्य (अग्नि)ले जानकारी दिए। माओवादीले झापा क्षेत्र नम्बर १ बाट सुरेन्द्रकुमार कार्की (पार्थ), झापा २ बाट धर्मशीला चापागाईँ, सिपी कडरिया र राजु आचार्य (अग्नि), झापा ३ बाट पूर्णसिंह राजवंशी र मोहन टुडू, झापा ४ बाट झलकसिंह दर्लामी मगर र झापा ५ बाट रञ्जित तामाङको नाम सिफारिस गरेको छ। त्यस्तै झापा क्षेत्र १ (क) प्रदेशसभा सदस्यतर्फ राजु दाहाल, माधव अर्याल, अनिता ढकाल, (ख) प्रदेशसभा सदस्यतर्फ श्यामवीर लिम्बू, राजन चिमरिया, नरेन्द्र मेचेको नाम सिफारिस गरेको छ। झापा २ (क) बाट ज्योतिसिंह दर्लामी, कुवेर श्रेष्ठ, (ख) बाट प्रेम नेम्बाङ, दीपेश योन्जन, झापा ३ (क) बाट डिल्ली घिमिरे (हिक्मत), (ख) बाट पूर्णसिंह राजवंशी, मोहन टुडू, मरगुब आलम, झापा ४ (क) बाट झलकसिंह दर्लामी, (ख) बाट रुद्र बजगाईँ, झापा ५ (क) बाट रञ्जित तामाङ, (ख) बाट वीरेन्द्र बस्नेत, कर्म पुलामी र गगन पुरीको नाम सिफारिस गरिएको पार्टी संयोजक अग्निले जानकारी दिए।"
"कार्यदलले प्रतिवेदन बुझायो, शीर्ष तहको बैठक शुक्रबार बस्ने",काठमाडौं : सिट बाँडफाँट गर्न गठित सत्ता गठबन्धनको कार्यदलले शीर्ष तहमा प्रतिवेदन बुझाएको छ। बिहीबार भएको लामो छलफलपछि दलहरूको आआफ्नो दावी सहितको सिट बाँडफाँटको प्रतिवेदन बुझाएको हो। शीर्ष तहसँगको समन्वयमा दिनभर कार्यदलले सिट बाँडफाँटको मोडालिटीमा छलफल गरी प्रतिवेदन तयार गरेर बुझाइएको कांग्रेस नेता एवं सञ्चारमन्त्री ज्ञानेन्द्र बहादुर कार्कीले जानकारी दिए। प्रतिवेदनमाथि शीर्ष नेतृत्वबाट थप अध्ययन गरेर सिट भागबण्डाबारे टुंगो लगाउने उनले बताए। उनले जसपा सिट बाँडफाँटमा असन्तुष्ट रहेको र गठबन्धन छाड्ने भन्ने विषयमा सत्यता नभएको जिकिर गरे। उनले सबै दललाई जितेको अनुभव हुने गरी शीर्ष तहले सिट बाँडफाँटलाई अन्तिम रूप दिने बताए। कार्कीले शीर्ष तहको बैठक शुक्रबार बस्ने जानकारी दिए।
निर्वाचन कार्यतालिका सार्वजनिक,"काठमाडौं : निर्वाचन आयोगले आसन्न मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको कार्यतालिका सार्वजनिक गरेको छ। बिहीबार आयोगले पहिलो हुने निर्वाचन प्रणालीतर्फको निर्वाचन कार्यक्रम स्वीकृत गरेको हो। स्वीकृत कार्यक्रम अनुसार असोज २३ गते उम्मेदवारको मनोनयनपत्र दर्ता गर्ने र मनोनयनपत्र दर्ता भएको उम्मेदवारको सूची प्रकाशन गर्ने छ। यसैगरी असोज २४ गते उम्मेदवारको विरोधमा उजुरी दिने, असोज २४ देखि २५ गतेसम्म मनोनयनपत्र र उजुरी उपर जाँचबुझ गरी निर्णय गर्ने, असोज २५ गते उम्मेदवारको नामावली प्रकाशन गर्ने तालिका छ। असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवम् उम्मेदवारलाई निर्वाचन चिह्न प्रदान गर्ने गरी तोकिएको छ। यी सबै निर्वाचन कार्यक्रमहरू सम्बन्धित निर्वाचन अधिकृतको कार्यालयमा सञ्चालन हुनेछन्। कार्यक्रम सम्बन्धी विस्तृत विवरण आयोगको वेबसाइटमा प्रकाशन गरिएको छ। आगामी प्रतिनिधिसभा र प्रदेशसभा सदस्यको समानुपातिक निर्वाचन प्रणाली तर्फको बन्द सूचीमा नाम समावेश भएको व्यक्ति प्रतिनिधिसभा सदस्य र प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणाली तर्फको उम्मेदवार हुन नपाउने व्यवस्था विद्यमान निर्वाचन कानूनमा रहेको छ।"
निर्वाचनपछि आर्थिक विकासलाई नयाँ ढंगले माथि उठाउने प्रचण्डको उद्घोष,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले शान्ति प्रक्रियाका बाँकी रहेका कामलाई पूरा गर्दै मुलुकलाई विकासको बाटोमा अघि बढाउनुपर्ने बताएका छन्। बिहीबार काठमाडौंमा भौतिक पूर्वाधार तथा यातायात मन्त्रालय र नेपाल उद्योग परिसंघले आयोजना गरेको चौथो पूर्वाधार सम्मेलनमा प्रचण्डले मुलुक शान्ति र स्थिरताको युगमा प्रवेश गरेको र विकासका लागि सकारात्मक वातावरण बनेको बताए। विकासका लागि छिमेकी र अन्तर्राष्ट्रिय मित्रहरुसँगको सम्बन्धलाई विस्तार गर्दै लगिएको उनले बताए। प्रचण्डले आगामी निर्वाचनपछि यसअघि आफ्नो सम्पूर्ण ध्यान आर्थिक विकासका लागि ध्यान केन्द्रित गर्ने बताए। त्यसका लागि ऐन कानुनमा सुधार संशोधनसहित राजनीतिक पार्टीसँगको सहकार्यसहित आर्थिक विकासलाई नयाँ ढंगले माथि उठाउने उद्घोष गरेका थिए। उनले अहिले भौतिक पूर्वाधारमात्रै नभइ डिजिटल पूर्वाधारका पनि निकै महत्वपूर्ण भएको भन्दै यसमा सीएनआइले खेलेको भूमिकाको प्रसंसा गरे
भारतीय सेनाध्यक्ष मनोज पाण्डे स्वदेश फिर्ता,"काठमाडौं : पाँच दिने भ्रमणमा नेपाल आएका भारतीय सेनाका स्थल अध्यक्ष मनोज पाण्डे बिहीबार स्वदेश फर्किएका छन्। बलाधिकृत रथी बालकृष्ण कार्कीले पाण्डेलाई विदाइ गरेका थिए। नेपाल भ्रमणका क्रममा राष्ट्रपति विद्यादेवी भण्डारीले सेनाध्यक्ष पाणेडेलाई नेपाली सेनाको मनार्थ महारथीको दर्जा प्रदान गरेकी थिइन्। पाण्डेले राष्ट्रपति भण्डारी, प्रधानमन्त्री शेरबहादुर देउवा, प्रधानसेनापति प्रभुराम शर्मासँग शिष्टाचार भेटवार्तासमेत गरेका थिए। उनले नेपाली सेनाको शिवपुरीस्थित सैनिक कमाण्ड तथा स्टाफ कलेज र पोखरास्थित सेनाको मध्य कमाण्ड हेडक्वाटरको भ्रमण गरेका थिए।"
जनताको मन जित्नुहोस् : देउवा,"काठमाडौं : नेपाली कांग्रेसका पार्टी सभापति तथा प्रधानमन्त्री शेरबहादुर देउवाले महिला नेताहरूलाई प्रत्यक्षमा टिकट पाउनका लागि आफू सक्षम, सशक्त र जनताको मन र मत जित्ने क्षमता बनाउन आग्रह गरेका छन्। प्रधानमन्त्री देउवाले बुधबार कांग्रेसको बागमती प्रदेश प्रशिक्षण कार्यक्रममा बोल्दै महिला नेतृहरूलाई निर्वाचन जित्ने वातावरण निर्माण गर्न जनताका घर दैलोमा पुग्न आग्रह गर्दै भने, जनता भनेका देशका मालिक हुन्। जनता देशका सार्वभौमसत्ता हुन्। जनताको विश्वास र मत जित्नुहोस्। मेरो कुरा गर्ने हो भने म महिला नेतृहरूलाई ५१ प्रतिशत नै दिन तयार छु। तर, गठबन्धनको यर्थाथता पनि बुझिदिनुस्। अझै मुख्य कुरा जनताको विश्वास लिएर आउनुस्। भोट जनताको चाहिने हो। उनले महिलालाई सशक्त र क्षमतावान बन्न आग्रह गरे। उनले भने, अधिकार आफैं लिन सबै दिदीबहिनी योग्य हुनुहन्छ। अबको समयमा अधिकार आफैं लिने हो। त्यसको लागि जनताकोमा जानुस्। जनतालाई खुसी बनाएपछि जनताले भोट हाल्ने हो। दिदिबहिनी सशक्त र क्षमतावान भए पार्टी पनि बलियो हुनेछ। नेपाल महिला संघले बुधबारदेखि सुरु गरेको प्रशिक्षण कार्यक्रम १० दिनभित्र सातवटै प्रदेशमा दिँदै छ। महिला संघकी अध्यक्ष उषा राउतले प्रशिक्षणका बारेमा बताउँदै एउटा प्रदेशमा ५० जनाको दरले महिला प्रतिनिधिहरू सहभागी भएको बताइन्। उनले भनिन्, समग्रमा सबै प्रदेश गरेर करिब ५ सय महिला संघका दिदिबहिनीलाई तालिम दिइनेछ। २२ दिनको तालिममा राष्ट्रिय र अन्तर्राष्ट्रियका अनुभवी व्यक्तिहरू सहभागी हुँदैहुनुहुन्छ। निर्वाचनको मुखमा यो प्रशिक्षण गरिनुको प्रमुख कारण निर्वाचनलाई फोकस हो। निर्वाचनमा महिलाको प्रतिनिधित्व कसरी बलियो ढंगले बढाउन सकिन्छ भन्ने उद्देश्य रहेको राउतले बताइन्। कार्यक्रममा पूर्व उपसभापति तथा वर्तमान केन्द्रीय सदस्यसमेत रहेका प्रकाशमान सिंहले २००४ सालमा मंगलादेवी सिंहले खोलेको नेपाली महिला संंघलाई सशक्त बनाउन सबैको आवश्यकता रहेको बताए। महिलाले अब आफ्नो क्षमता मतदातालाई प्रभावित गर्न सक्ने बनाउनुहोस्। सामाजिक सञ्जालको मिडियामा सक्रियता देखाउनुहोस्। अब भाषण र सभा समारोहभन्दा पनि अनलाइनमा सक्रियता हुनपर्छ। अब महिलाले आफ्नो क्षमतामा विश्वास राख्नुहोस्। स्वतः भागमा आउँछ। आरक्षणमा सीमित हुन पर्दैन, उनले भने। कार्यक्रममा सहमहामन्त्री डिना उपाध्यायले महिला सशक्त हुनुपर्छ भन्ने आवाज सबै जनतामा रहेको र महिला सशक्त हिजो आज र भोलि पनि महिलाले सशक्त भूमिका निभाउने बताइन्। अहिले पनि दाजुभाइलाई जिताउन महिला दिदीबहिनीहरूले नै मुख्य भूमिका निभाउँदै आएको भन्दै उनले गठबन्धनको नाममा महिलामाथि अन्याय सहन गर्न नसकिने बताइन्। उनले भनिन्, महिला समानुपातिकमा मात्रमा किन ? हरेक प्रदेश, जिल्ला र क्षेत्रीय सभापतिमा पुरुष ? अनि म प्रत्यक्ष चुनाव लड्छु भनेर आउने महिलालाई पार्टीले न्याय गर्न सक्छ ? तर अब न्यायको विकल्प छैन। महिलालाई आश्वासन र समानुपातिकमा मात्र सीमित नेतृत्वले नगरोस्। उनका अनुसार महिलाको नाम आएपछि पछाडि सारेर आफ्नो अगाडि राख्ने परिपाटी अहिले पनि छ। अहिले महिलाको आवाज बुलन्द छ। कांग्रेसले महिला चुनाव उड्छु भनेका ठाउँमा ध्यान दिनपर्छ। अहिले गठबन्धन छ। कतिपय स्थानमा टिकट भागबन्डामा पर्लान्। जुनसुकै भागबन्डामा पनि प्रतिनिधित्व गर्ने निर्वाचन क्षेत्रबाट पुरुषलाई दिइने सिटमा महिलालाई टिकट लिएर अगाडि ल्याइयोस्, उनले भनिन्। प्रधानमन्त्री देउवातिर इंगित गर्दै उनले भनिन्, सभापतिजीले म त १ सय प्रतिशतनै महिलालाई दिन तयार छु भन्नुभयो। तर, सहभागिता खोइ भन्नुहुन्थ्यो। अहिले सहभागितामा हामी जति पनि संख्या दिन तयार छौं। ४० प्रतिशत महिला उम्मेदवार मागे पनि अहिले पनि हामी दिन तयार छौं। कांग्रेसका प्रवक्ता डा प्रकाशशरण महतले एक तिहाइ महिलाको न्यूनतम सहभागी हुने व्यवस्था गरेको भन्दै अब यो सहभागिता मात्र हैन सशक्त र प्रभावकारिता सहभागिता खोज्नुपर्ने बताए। उनले देशभरका सक्षम महिलालाई महिला संघमा जोड्ने अभियान चलाउँदा हामी आगामी २ दशकमा ५० भन्दा बढी प्रतिशत महिलाको सहभागिता सुनिश्चित भएको देख्न सकिने बताए। उनले भने, गुणात्मक र संख्यात्मक हिसाबमा पनि महिलाको सहभागिता बढ्दै गएको छ। व्यक्तिगत स्वतन्त्रता, क्षमता, योग्यता सबै क्षेत्रमा आफूलाई स्थापित गर्दै जानुहोला। बहुमत जुटाउन गठबन्धनको पाटो समात्नुपर्ने बाध्यता छ। निर्वाचन परिचालनमा र आममतदातालाई कांग्रेसमा आवद्ध गर्न महिला नेतृहरूको महत्त्वपूर्ण भूमिका रहेको भन्दै प्रवक्ता महतले भने, एक तिहाइको चिन्ता नगर्नुहोस्। प्रत्यक्ष निर्वाचनमा महिलाको सहभागिता बढोस्। त्यसो गर्दा समानुपातिकमा पुरुषहरू जान पाउँछन्। २०७४ भन्दा योपटक महिलाको आत्मविश्वास बढेको छ। पार्टीमा महिला सहभागिता र समावेशिताको विषय उठाउने र विधानमा प्रवेश गराउने अहिलेका प्रधानमन्त्री देउवा नै हुनुहुन्छ। त्यसैले महिला दिदिबहिनी आफू आफ्नो क्षमता बढाउँदै दाबी गर्नुहोला। कांग्रेस बाग्मती प्रदेशका प्रदेश सभापति इन्द्र बानियाँले संविधान र विधानले दिएको व्यवस्थाअनुसार समानुपातिक प्रतिनिधित्वमा ४० र महिला सहभागिता ३३ प्रतिशत व्यवस्था रहेको बताए। तर, यसका बाबजुत पनि निर्वाचन आइराख्दा अहिले पनि धेरै महिला दिदिबहिनीको समानुपातिका थन्किन खोजेको उनको भनाइ छ। बाग्मतीको हकमा समानुपातिका बस्न खोज्ने जो महिला प्रत्यक्षबाट पनि निर्वाचन लड्न सक्नुहुन्छ। उहाँहरूलाई हामीले सर्पोट गर्ने छौं, बानियाँले भने। एनडीआईकी नेपालकी संयोजक ड्याबोरा हिलले यो खालको क्षमता अभिवृद्घिको कार्यक्रम सातै प्रदेशमा गर्न एनडीआईले सहयोग गर्ने बताइन्। देशभर कांग्रेसका सक्षम नेतृहरूलाई जनता मत हाल्न तयार रहेको भन्दै उनले प्रधानमन्त्री देउवातिर इंगित गर्दै भनिन्, देशभरि एनडीआईले गरेको एउटा अध्ययनमा देशभरका सबै भूभागका मतदाताहरू महिलाले नेतृत्वमा महिलालाई नै पठाउन चाहन्छन्। पार्टीले सकेसम्म सातवटै प्रदेशमा महिलालाई प्रत्यक्ष र समानुपातिक सिटमा सकेसम्म धेरै सहभागिता गराउनुहोला।"
कांग्रेस जनताबीच जान अरु पार्टीसँग रामराम भनिरहेको छ : पूर्वराष्ट्रपति यादव,"काठमाडौं : पूर्वराष्ट्रपति डा रामवरण यादवले कांग्रेसले जनताको बीचमा जान अंशबण्डा गरिरहेको बताएका छन्। बिहीबार बिपी साहित्य सम्मान एवं बिपी सेनानी सम्मान तथा स्मृति लोकार्पण समारोहलाई सम्बोधन गर्दै पूर्व राष्ट्रपति यादवले जनताको बीचमा जान अरु पार्टीसँग मिलेर कांग्रेसले अंशबण्डा गरिरहेको बताए। उनले भने, कांग्रेसले जनताको बीचमा जानको लागि अरु पार्टीसँग मिलेर रामराम भनिरहेको छ। कांग्रेसले अरुपार्टीसँग अंशबण्डा गरिरहेको छ। बिपीको राजनीतिक वृत्तान्त पढ्ने कांग्रेसलाई फुर्सद छैन। समानुपातिकमा कांग्रेसले टिकट बिक्री गरिरहेको छ। उनले कांग्रेसको अहिलेको अवस्थालाई आँकलन गर्दा रामराम भन्नु शिवाय अरु नरहेको बताए।"
"म मन्त्री भएपछि ३०९ वटा उद्योग खुले, २८ हजार बढीले रोजगारी पाए : मन्त्री बडू","काठमाडौं : उद्योग, वाणिज्य तथा आपूर्ति मन्त्री दिलेन्द्र प्रसाद बडूले चाडवाडमा बेला हुनसक्ने मूल्यवृद्धि र कालाबजारी नियन्त्रण गर्न प्रभावकारीरुपमा बजार अनुगमन गर्ने बताएका छन्। मन्त्रालय सम्हालेको पाँच महिनाको अवधिमा भएका कामबारे जानकारी गराउन बिहीबार सिंहदरबारमा पत्रकार सम्मेलन गर्दै मन्त्री बडूले सरकारको अनुगमन संयन्त्रलाई थप बलियो बनाउने बताए। उनले चाडपर्व लक्षित सहुलियत पसलमा पनि धेरै सामाग्री राख्ने र बजारभन्दा निकै सस्तो मूल्यमा सामान उपलव्ध गराउने र यसले पनि बजारको मूल्यवृद्धि नियन्त्रण गर्न मद्धत पुग्ने बताए। उनले पेट्रोलियम पदार्थको आयातका लागि पाइपलाइन विस्तार, ग्यासको उपभोगमा कम गर्ने नीतिलगायतका योजनाहरु सार्वजनिक गरे। त्यस्तै उनले कोरोनाबाट सिथिल बनेको उद्योग क्षेत्र क्रमश पुरानै अवस्थामा फर्किएको बताए। रुग्न उद्योगहरु सञ्चालनका लागि सरकारले आवश्यक नीति र सहजीकरण गरेको उनको भनाइ छ। मन्त्री बडूले आफ्नो कार्यकालमा ३०९ वटा नयाँ उद्योग दर्ता भएको र जसका कारण ३ खर्ब ४३ अर्ब रुपैयाँ लगानी हुने र २८ हजार ५ सय २७ नयाँ रोजगारी सिर्जना भएको बताए। उहाले नेपाल गुणस्तर परिषद्बाट १२ वटा विभिन्न प्रकारका ग्याससम्बन्धी र ३ वटा पाइपसम्बन्धी गरी १५ वटा नेपाल गुणस्तर पारित भएको र थप ९२ वटा उत्पादनलाई नेपाल गुणस्तर पारित गर्ने तयारी गरिएको बताए।"
राष्ट्रियसभाका चार विषयगत समिति सभापतिले लिए सपथ,"काठमाडौं : राष्ट्रियसभा अन्तर्गतका चार विषयगत समितिका नवनिर्वाचित सभापतिहरुले पद तथा गोपनियताको सपथ लिएका छन् । बिहीबार सिंहदरबारमा राष्ट्रियसभा अध्यक्ष गणेश तिमिल्सिनाले सभापतिहरुलाई सपथ खुवाएका हुन्। चारवटा विषयगत समितिका सभापतिको निर्वाचनका लागि ४ जनाको उम्मेदवारी परेपछि बिहीबार नै बसेको सम्बन्धीत समितिको बैठकले उनीहरुलाई निर्विरोध सभापति चयन गरेको थियो । जसअनुसार दिगो विकास तथा सुशासन समितिमा प्रकाश पन्थ, विधायन व्यवस्थापन समितिमा डा बेदुराम भुसाल, प्रत्यायोजित व्यवस्थापन तथा सरकारी आश्वासन समितिमा मायाप्रसाद शर्मा र राष्ट्रिय सरोकार तथा समन्वय समितिमा दिल कुमारी रावल थापा (पार्वती)ले सपथ लिएका हुन्।"
निर्वाचन अपाङ्गतामैत्री बनाउनुपर्ने भन्दै नेत्रहीन युवा संघले बुझाए ज्ञापनपत्र,"झापा : नेत्रहीन युवा संघ नेपाल झापाले आगामी मंसिर ४ गते हुने प्रतिनिधि तथा प्रदेशसभा सदस्य निर्वाचन अपाङ्गतामैत्री र पहुँचयुक्त बनाउन माग गर्दै १५ बुँदे ज्ञापनपत्र बुझाएको छ । नेत्रहीन युवा संघ नेपाल झापा शाखाका अध्यक्ष दिलकुमार राजवंशीको नेतृत्वमा पुगेको टोलीले जिल्ला निर्वाचन कार्यालय झापाका प्रमुख तुलसीप्रसाद नेपाललाई सो मागसहितको ज्ञापनपत्र बुझाएको हो । ज्ञापन पत्रमा भनिएको छ,' समावेशी सूचीबाट प्रतिनिधित्व गराउँदा उनीहरूको पहिचान स्थापित हुने परिचय पत्र अनिवार्य पेस गर्नु पर्ने व्यवस्था गरी, अपाङ्गता भएको व्यक्तिहरू पनि संसद्मा प्रतिनिधित्व हुने सुनिश्चित गराइदिनुपर्ने, मतदान केन्द्रमा ह्विलचियर प्रयोगकर्तालाई सजिलैसँग मतदान गर्न ह्विलचियर गुडाउन पर्याप्त ठाउँ बनाइनु दिनुपर्ने, न्यून दृष्टियुक्त व्यक्तिहरूका लागि मतदान केन्द्रमा पर्याप्त उज्यालो हुनुपर्ने र मतपत्रमा रहेका चिन्हहरू प्रस्ट रुपमा देखिने मत पत्रको रङ्ग हुनु पर्ने र म्याग्रिफाईङ्ग ग्लासको व्यवस्था हुनुपर्ने । ' दृष्टिविहीन व्यक्तिहरूका लागि छामेर मतपेटिकामा मतपत्र खसाल्नका लागि मतपेटिकामा टयाक्टाइल स्टिकर टाँस्नुपर्ने, ब्रेन लिपी र ठूला छापमा मतपत्र निर्देशिका निर्माण गर्नुपर्ने, हातसम्बन्धी शारीरिक अपाङ्गता भएका मतदाताका लागि मतपत्र लिँदा हस्ताक्षर गर्न समात्न सजिलो हुने ठूलो कलमको व्यवस्था गइनुपर्ने र सुनाई सम्बन्धी अपाङ्गता भएका मतदाताका लागि मतदान केन्द्रमा साङ्केतिक भाषाका दोभासेहरू उपलब्ध गराउनुपर्ने, मतदान निर्देशिकामा अपाङ्गता सम्बन्धी विषय समावेश गरी मतदान गराउने कार्यमा खटिने कर्मचारीका लागि अपाङ्गता भएका मतदातासँग गर्नुपर्ने व्यवहारबारे तालिमको व्यवस्था अनिवार्य गराउनुपर्ने माग उल्लेख छ । त्यस्तै, मतदानको दिन अपाङ्गता भएका व्यक्तिहरूलाई मतदान केन्द्र सम्म पुर्याउन निर्वाचन आयोगले घरबाट मतदान केन्द्र र मतदान केन्द्रबाट घर सम्म ल्याउने र पुर्याउने व्यवस्था मिलाउनुपर्ने, निर्वाचन पर्यवेक्षकका रुपमा अपाङ्गता भएका व्यक्तिहरूलाई सहभागी गराउन निर्वाचन पर्यवेक्षक निर्देशिकामा संशोधन गर्नुपर्ने, पर्यवेक्षण फारममा निर्वाचन पहुँचयुक्त रह्यो रहेन भन्ने विषय सम्बन्धी प्रश्नहरू समावेश गराउनुपर्ने, मतदाता शिक्षा गतिविधिमा अपाङ्गता भएका व्यक्तिहरू र संस्थालाई सहभागी गराउनु पर्ने, अपाङ्गता भएका व्यक्तिहरूलाई इच्छाएको स्थानबाट मतदान गर्ने व्यवस्था मिलाउनुपर्ने र निर्वाचन सहभागी अपाङ्गता भएका मतदाताको लगत राख्ने व्यवस्था मिलाउनुपर्ने लगायतको माग ज्ञापन पत्रमा उल्लेख छ । ज्ञापनपत्र बुझ्दै निर्वाचन प्रमुख नेपालले प्राप्त भएको ज्ञापनपत्र निर्वाचन आयोगबाट छिट्टै पठाउने बताए । उनले जिल्ला तहबाट अपाङ्गता भएका व्यक्तिहरूको सन्दर्भमा उठाइएको माग सम्बोधन गर्न प्रतिबद्धता समेत व्यक्त गरेका छन् । जिल्लामा १० हजार बढी अपाङ्गता भएका व्यक्ति रहेको जनाइएको छ । त"
सुनका गरगहना र मोबाइल चोर्ने दुईजना पक्राउ,"झापा : झापाको सदरमुकाम भद्रपुरमा सुनका गरगहना र मोबाइल चोरी गर्ने दुईजना पक्राउ परेका छन् । पक्राउ पर्नेहरूमा भद्रपुर नगरपालिका १० निवासी २२ वर्षीय रितिककुमार शर्मा र भद्रपुर ७ निवासी रोशन राजवंशी रहेको जिल्ला प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । प्रहरीले उनीहरूको साथबाट रेडमी कम्पनीको एउटा मोबाइल, सुनको चुरा २ टुक्रा, सुनको पञ्चरत्न २ टुक्रा, सुनको ब्रास्लेट एउटा, कानमा लगाउने सुनको रामलीला २ थान र सुनको चन्द्रमा २ टुक्रा बरामद गरेको प्रहरी निरीक्षक अधिकारीले बताए । प्रहरीका अनुसार गत भदौ १ गते दिउँसो अन्दाजी साढे ४ बजेको समयमा भद्रपुर ७ स्थित विषम टोल निवासी राजेन्द्र गिरीको घरबाट कोही नभएको मौका छोपी दराजमा राखेको सुनका गरगहना, मोबाइल तथा नगद गरी अन्दाजी १० लाख रुपैयाँ बराबरको चोरी भएको थियो । घरमा चोरी भएपछि तत्काल गिरीले प्रहरी कार्यालय झापामा उजुरी दिएका थिए । चोर खोज्ने क्रममा प्रहरीले शर्मा र राजवंशीलाई चोरी गरिएका दसी प्रमाणसहित पक्राउ गरेको हो । पक्राउ परेका दुवैजनालाई झापा जिल्ला अदालतबाट म्याद थप गरी जिल्ला प्रहरी कार्यालय झापाले अनुसन्धान अघि बढाएको छ ।"
"कालिकोटमा उम्मेदवार हुन आकांक्षीको लर्को, धमाधम नाम सिफारिस","कालिकोट : जिल्लामा क्रियाशील राजनीतिक दलहरु सरकारद्वारा आगामी मंसिर ४ गते घोषित प्रदेश र संघिय निर्वाचनको तयारीमा जुटेका छन्। चुनावी परिर्णाम आआफ्नो पक्षमा पार्नका लागि सत्ता गठबन्धनका दल, नेकपा एमाले र साना दलहरु पनि गाँउ केन्द्रित छन्। गाउँमा भेला, सभा गर्ने, भेटघाट गर्ने, चुनावी छलफल गर्ने काममा व्यस्त छन्। आम सभा, भेला र बैठकहरु गरेर सबै दलहरुले आफ्ना उम्मेदवारहरु पनि सिफारिस गर्दैछन्। उम्मेदवारहरु आफूले टिकट लिनका लागि प्रदेश र केन्द्रतिर पहल पनि थालेका छन्। सत्ता गठबन्धनको मुख्य दल नेपाली कांग्रेसले कालिकोटमा संघमा प्रत्यक्षतर्फ नेपाली कांग्रेसका युवा नेता भुपेन्द्रजंग शाही, मीनबहादुर बोगटी र अशोकनाथ योगीलाई सिफारिस गरेको प्रवक्ता टिकाराम न्यौपानेले जानकारी दिए। शाही नेपाल तरुण दलका निवर्तमान महामन्त्री, नेविसंघ पुर्व उपाध्यक्ष र २०७० र २०७४ सालमा प्रतिनिधि सभा निर्वाचनमा पराजित उम्मेदवार पनि हुन्। उनी जिल्लामा सबै राजनीतिक दलहरुमा सिफारिस भएका उम्मेदवारहरुको तुलनामा लोकप्रिय पनि छन्। बोगटी नेपाली कांग्रेस कालिकोटका उप सभापति, योगी प्रदेश प्रतिनिधि हुन्। कांग्रेसले संघमा समानुपातिकतर्फ हिक्मतबहादुर बिष्ट, मोतिराज बम, अशोकनाथ योगी, शुशिला गिरी, दमनराज बम, सुमित्राकुमारी बम, जग्ग कामीलाई सिफारिस गरेको छ। यस्तै प्रदेश सभा ख प्रत्यक्षतर्फ कालीबहादुर सहकारी, दमनबहादुर शाही, नारायणप्रसाद भट्टराई, मानबहादुर रोकाया, मुक्तिप्रसाद न्यौपाने, मोतिराज बम, हर्षबहादुर बम, हिक्मतबहादुर बिष्ट र धुब्रबिक्रम शाहीको नाम सिफारिस गरेको छ। समानुपातिकतर्फ अशोकनाथ योगी, कालीबहादुर सहकारी, मुक्तिप्रसाद न्यौपाने, मानबहादुर नेपाली, कालीबहादुर बिष्ट, कृष्णाकुमारी शाही, जगधिश बम, दानबहादुर बम, भावना कुमारी शाही, प्रेम दमाई, शुशिला बम, पार्वतिदेवी शाहीलाई सिफारिस गरेको छ। यस्तै नेकपा एमाले कालिकोटले संघमा पार्टीका केन्द्रीय सदस्य तथा जिल्ला इन्चार्ज नगिन्द्र शाही नेशनलको नाम एकल सिफारिस गरेको छ। उनी जिल्लामा विगत २२ वर्षदेखि राजनीतिमै सक्रिय नेता हुन्। उनले हालसम्म कुनै पनि निर्वाचन लडेका छैनन्। समानुपातिकमा एमालेले मीनबहादुर शाही, प्रेमबहादुर सिंह, इन्दिरा संज्याल, नयरुप धमाला, प्रदिप टेलर, बेलकोषा शाही, कृष्ण पाण्डे, बिर्ख दर्जी, हर्सिंह सार्कीको नाम सिफारिस गरेको छ। यस्तै प्रदेश सभा क मा प्रत्यक्ष तुलाराज मल्ल, पुत्र मल्ल, कमलबहादुर शाही, दुर्गबहादुर शाही, कृष्ण आचार्य, तेपेन्द्र शाहीको नाम सिफारीस गरेको छ। समानुपातिकमा तारा शाही, सुभद्रा सिंह, धनराज शाही, केशब देवकोटा, हिरे सुनारको नाम सिफारिस भएका छन्। प्रदेश सभा ख मा प्रत्यक्षमा रमेश शाही, बिरेन्द्र बोगटी, प्रकाश रोकाया, टेकबहादुर बोगटी, यशोधा बराल, कमलराज बम, वकिल बम, लालबहादुर बुढा, मानबहादुर बमलाई सिफारिस गरेको छ। समानुपातिकमा धिरबहादुर बम, दक्षिणा शाही, सुनिता बुढा, रामप्रसाद बराल, रत्नसिंह दर्जी, मनीराम पाण्डेलाई सिफारिस गरेको छ। यस्तै नेकपा माओवादी केन्द्र कालिकोटले संघमा प्रत्यक्षतर्फ पार्टीका स्थायी समिति सदस्य कर्णाली प्रदेशका प्रथम मुख्यमन्त्री महेन्द्रबहादुर शाही, बिष्णु बिक, लक्ष्मी चौलागाई, कासीचन्द्र बरालको नाम सिपारिस गरेको छ। समानुपातिकमा गंगा खड्का, तुलाराज बिक, मानबहादुर भण्डारीको नाम सिफारिस गरेको छ। प्रदेश सभा कमा वर्तमान संघीय सांसद दुर्गबहादुर रावत, ख मा राष्टिय सभा सदस्य जीबन बुढाको नाम एकल रुपमा सिफारिस गरेको छ। समानुपातिकमा प्रदेश कबाट यशोधा न्यौपाने, खबाट मिठु शाही, हजा सुनार, भानुभक्त संज्यालको नाम सिफारिस गरेको छ। एकीकृत समाजवादीले संविधान सभा सदस्य तुलाराज बिष्टलाई संघमा प्रत्यक्षतर्फ सिंगल सिपारिस गरेको छ। समानुपातिकमा लालबहादुर मल्ल, दानसिंह बिक, कृष्णकला पाण्डेको नाम सिफारिस गरेको युवा नेता हिक्मतजंग मल्लले बताए। उनका अनुसार प्रदेश क मा प्रत्यक्षतर्फ कुर्मराज शाही, बिजया बिष्ट, रबिन्द्र शाही र समानुपातिकतर्फ आशा शाहीको नाम सिफारिस गरेको छ। प्रदेश सभा ख बाट प्रत्यक्षमा तुलाराज सिंम्खाडा, बिस्वराज बम, समानुपातिकमा जडेनी बम, दुर्गा शाही न्यौपानेको नाम सिफारिस गरेको छ। यस्तै जिल्लामा क्रियाशील साना राजनीतिक दलहरु राप्रपा, नेमकिपा, जनमोर्चा लगायतका दलहरुले पनि आआफ्नो पार्टीमा उम्मेदवार बन्न चाहने नेताहरुको नाम सिफारिस गरेका छन्। ठूला राजनीतिक दलका नेताहरु टिकटको पहल गर्न राजधानी केन्द्रित छन्। गाँउमा जनमत आफ्नो पक्षमा पार्नका लागि नेता कार्यकर्ताहरु परिचालन पनि गरेका छन्। नेपाली कांग्रेसका सभापति अम्बबहादुर शाहीले जनताको साथमा कांग्रेस अभियान लिएर नेताहरु गाँउमा परिचालन गरिएको बताए। नेकपा एमाले अधध्यक्ष जसीप्रसाद पाण्डेले गठबन्धनको लफडाले गाउँमा मतदाताहरु एमालेप्रति आकर्षित भएको दाबी गरे। माओवादी केन्द्रका जिल्ला अध्यक्ष लक्ष्मी चौलागाईले कालिकोट जनयुद्धदेखी हालसम्म आफुहरुको आधार इलाका भएकाले यहाँका मतदाताहरु माओबादी प्रति नै आकर्षित रहेको दाबी गरे। कालिकोटमा गठबन्धनका दलहरु कुन दललाई कुन क्षेत्र भाग पर्ने भन्नेमा अन्योल छन्। केन्द्रबाटै गठबन्धन नटुंगिदा पनि जिल्लामा पाटीहरुले चुनावी तयारी गर्न समस्या भएको छ।"
जनार्दन शर्माद्वारा उपमहासचिव अस्वीकार,"काठमाडौं : नेकपा माओवादी केन्द्रका नेता जनार्दन शर्माले पार्टीले दिएको उपमहासचिव पद अस्वीकार गरेका छन्। उनी महासचिव पद नपाएर असंतुष्ट थिए। पार्टी अध्यक्ष पुष्पकमल दाहाल उपस्थित रहेको पार्टी निकट विद्यार्थी संगठनको कार्यक्रममा उनले नेतृत्वको चर्को आलोचना गरे। नेतृत्व स्वार्थी समूहको जालमा फसेको आरोप लगाए। नेता शर्माले पद अस्वीकार गरेपछि आसन्न प्रदेशसभा र प्रतिनिधिसभाको चुनावको मुखमा माओवादी पार्टी विवादको भुमरीमा परेको छ। नेता शर्माले पद अस्वीकार गरेसँगै पार्टीभित्रको विवाद छताछुल्ल भएको हो। म उपमहासचिवको हैसियतले होइन। पार्टीको संगठन विभागको प्रमुखको हैसियतले सम्बोधन गर्दैछु, नेता शर्माले अध्यक्ष दाहाललाई पार्टीले दिएको पद अस्वीकार गर्दै भने, म प्रचण्डको आलोचक हुँ। आलोचना गर्छु। आलोचनाले नेतृत्वको रक्षा हुन्छ। चाकरीले हुँदैन। नीति र नेतृत्वलाई रक्षा गर्ने मान्छे आफू रहेको बताउँदै उनले थपे, तर, नीति र नेतृत्व सही ढंगले अगाडि बढ्नुपर्छ। पार्टी नेतृत्व अरूको कुरा सुनेर निर्णय लिने गरेको नेता शर्माले आरोप लगाए। अरूको कुरा सुनेर नीति र निर्णय लिनु हुँदैन। सत्य, तथ्यको नजिक पनि पुग्नुपर्छ, उनले अध्यक्ष दाहाल देखाउँदै भने, अध्यक्षको कडा आलोचक मै हुँ। उहाँको रक्षा र संरक्षण गर्ने पनि मै हुँ। नीति र नेतृत्वको रक्षा गरिएन भने आन्दोलन पनि अगाडि बढ्दैन। अर्थमन्त्रीसमेत रहेका शर्मा माओवादीको ८औं महाधिवेनमा महासचिवका आकांक्षी थिए। यसै पदका लागि वर्षमान पुनले पनि दाबी प्रस्तुत गरेका थिए। महाधिवेशन भएको ९ महिनासम्म दुवै नेता अडानबाट पछि नहटेपछि भदौं ४ गते बसेको स्थायी कमिटीको बैठकबाट पार्टी अध्यक्ष दाहालले देव गुरुङलाई महासचिव बनाए। नेता शर्मा र पुनलाई उपमहासचिव बनाइएको थियो। पार्टी निर्णय गरेको १८ दिनपछि नेता शर्माले आफ्नो असन्तुष्टि पोख्दै सार्वजनिक कार्यक्रममा बुधबार दाहालको खोइरो खनेका थिए। पार्टी अध्यक्ष दाहालले नेता शर्मालाई जवाफ फर्काएका थिए। अब मेरो सपना राम्रो उत्तराधिकारी तयार होऊन्, अध्यक्ष दाहालले उपमहासचिव पदबारे भने, तिनले पार्टीलाई एकताबद्ध गरेर लैजाऊन्। तमाम क्रान्तिकारीलाई सही स्कुलिङ गरुन्। र, हाम्रो विरासत, हाम्रो क्रान्तिकारी परम्परालाई अगाडि बढाउन्। ठूलो छाती लिएर सबै अगाडि बढून् भन्ने छ, जनार्दनको रक्षा र विकासमा आफ्नो मुख्य भूमिका रहेको उनले उल्लेख गरे।"
"बालुवाटारमा सत्ता गठबन्धनको बैठक, सिट बाँडफाँटको टुंगो लाग्ला?","काठमाडौं : सत्ता गठबन्धनको बैठक बालुवाटारमा बसिरहेको छ। सिट बाँडफाँड विषयलाई प्रमुख एजेण्डा बनाएर बैठक बसिरहेको बालुवाटा स्रोतले जनाएको छ। मंसिर ४ गते हुने संघ तथा प्रदेशसभा निर्वाचनका लागि सिट बाँडफाँट गर्न सत्ता गठबन्धनले कृष्णप्रसाद सिटौलाको नेतृत्वमा कार्यदल बनाए पनि हालसम्म ठोस निर्णय गर्न सकेको छैन। कुन दलले संघ र प्रदेशको कति सिट लिने, कुन कुन क्षेत्र लिने भन्ने कुरामै सहमति नजुटेपछि शीर्ष नेताहरुसहितको बैठक बसेको हो। माओवादी अध्यक्ष प्रचण्डले कांग्रेसलाई ८० सिट, माओवादीले ६० सिट र बाँकी सिट अन्य दललाई दिने बताएका थिए। तर सत्तारुढ दलमध्ये नेकपा एकीकृत समाजवादी र जनता समाजवादी पार्टीले मनोमानी ढंगबाट सिट बाँडफाँड गरे एक्लै चुनाव लड्ने बताएको छ। एकीकृत समाजवादीका अध्यक्ष माधव कुमार नेपाल र जनता समाजवादी पार्टीका अध्यक्ष उपेन्द्र यादवले सार्वजनिकरूपमै सम्मानजनक सिट बाँडफाँट हुने बताउँदै आएका छन्।"
डाक्टरमाथिको झुटा मुद्दा खारेजीको माग गर्दै बर्दिवासमा प्रदर्शन,"ढल्केवर(धनुषा) : कर्णाली स्वास्थ्य विज्ञान प्रतिष्ठान जुम्लामा कार्यरत डा करण साहलाई नियन्त्रणमा लिन पक्राउ पुर्जी जारी भएपछि चिकित्सकहरू आन्दोलित भएका छन्। उपचारका क्रममा बाल हिंसा गराएको आरोपमा उनीविरुद्ध जिल्ला प्रहरी कार्यालय जुम्लाले मुद्दा चलाएपछि चिकित्सकहरू आन्दोलित बनेका हुन्। बिहीबार डा साहको बचाउमा महोत्तरीको बर्दिवासका चिकित्सकहरूले प्रदर्शन गरेका छन्। उनीमाथिको झुटा मुद्दा खारेजीको माग गर्दै उनीहरूले प्रदर्शन गरेका हुन्। डा साहलाई न्याय माग्दै विभिन्न नाराहरू लेखिएका प्लेकार्ड बोकेर चिकित्सकहरू बर्दिवास चोकको विभिन्न भागमा परिक्रमा गरेका थिए। ड्युटीमा खटिएका डा करण साहमाथि लगाइएको झुठा मुद्दा खारेजीको माग गर्दै आफूहरूले शान्तिपूर्ण र्याली निकालेर प्रदर्शन गरेको डा श्याम कुमार महतोले बताए। 'डाक्टरमाथिको षडयन्त्र बन्द गर्नुपर्छ। चिकित्सकलाई काम गर्ने शान्तिपूर्ण वातावरणको निर्माण गरिनुपर्छ। डा साहविरुद्धको झुठा मुद्दा खारेज गरियोस् भन्ने हाम्रो माग हो। त्यसो भएन भने आन्दोलनका थप कार्यक्रम सार्वजानिक गछौं,' प्रदर्शनमा सहभागी डा गंगाराम खर्गाले भने। प्रदर्शनमा बर्दिवासका विभिन्न स्वास्थ्य संस्थामा कार्यरत चिकित्सक तथा स्वास्थ्यकर्मीहरू सहभागी थिए। जुम्लास्थित एसिया इन्टरनेशनल मोडेल इङ्लिस स्कुलको कक्षा युकेजीमा अध्ययनरत चन्दननाथ नगरपालिका२ जुम्ला भण्डारीवाडाका ६ वर्षीय बालक पृथकविक्रम शाहीको उपचारमा डा साहले बाल हिंसा गरेको आरोप लगाउँदै बालकका आमा आशा हमाल शाहीले जुम्ला प्रहरीमा गत भदौ १३ गते जाहेरी दरखास्त दर्ता गरेकी थिइन्। अदालतले उनलाई सोमबार पक्राउ गर्न पुर्जी जारी गरेको हो। डा साह महोत्तरीको जलेश्वर नगरपालिका५ का निवासी हुन्।"
वडामै भत्ता,"ओखलढुंगा : जिल्लाको खिजीदेम्बा गाउँपालिकाले वडाबाटै सामाजिक सुरक्षा भत्ता वितरण थालेको छ। अशक्त तथा असहाय व्यक्तिलाई पालिका केन्द्र र बैंकसम्म पुगेर भत्ता लिन कठिन हुने भएपछि सहजताका लागि वडा वडामै भत्ता वितरण थालिएको हो। पालिका केन्द्रमा रहेको मेघा बैंक र सुरक्षा निकायसँगको सहकार्यमा गाउँपालिकाको वडा नम्बर ६ बाट भत्ता वितरण थालिएको गाउँपालिकाले जनाएको छ। गाउँपालिका अध्यक्ष गोम्बु शेर्पाका अनुसार मंगलबार वडा नम्बर ९ का जेष्ठ नागरिक, अपाङ्गता भएका व्यक्ति, दलित बालबालिका तथा एकल महिलालाई भत्ता वितरण गरिएको छ। वडातहबाटै सामाजिक सुरक्षा भत्ता वितरण हुन थालेपछि सो क्षेत्रका नागरिक खुसी भएका छन्। बैंकिङ प्रणालीमार्फत भुक्तानी गर्नुपर्ने सरकारले नीति ल्याएपछि खाता खोलेर रकम जम्मा गरिँदै आएको थियो। आफ्नै खातामा भएको पैसा झिक्नसमेत जेष्ठ नागरिक तथा अपांगता भएका व्यक्तिलाई समस्या भएपछि वडामै भत्ता दिने गरी समन्वय भएको हो।"
प्रधानाध्यापक हटाउन प्रर्दशन,"महोत्तरी : प्रधानाध्यापक हटाउनुपर्ने माग गर्दै राष्ट्रिय मावि सम्सीका विद्यार्थीहरू आन्दोलित भएका छन्। विद्यालयका प्रधानाध्यापक रामबाबु यादवले विद्यालयको शैक्षणिक गतिविधिप्रति खासै ध्यान नदिएको भन्दै विद्यार्थीहरू बिहीबार कार्यालयमा तालाबन्दी गर्दै सडकमा उत्रेका हुन्। हात हातमा विभिन्न नारा लेखिएका प्लेकार्ड बोकेका विद्यार्थीहरूले हेडसरविरुद्ध नारावाजी गरेका थिए। विद्यार्थी नआएपनि उनीहरूको हाजिरी शिक्षक आफैंले मनोमानी ढंगले बनाइदिने गरेको विद्यार्थीले आरोप लगाएका छन्। पोसाक (ड्रेस ) उपलब्ध नगराइएको र पुस्तकहरू प्रधानाध्यापकले अन्तै बेच्ने गरेको आरोप लगाएका छन्। ५ वर्ष अघिदेखि निरन्तर विद्यालयको स्थिति सुधारका निम्ति आन्दोलन गर्दै आएपनि स्थानीय तहले कुनै सुनुवाइ नगरेको विद्यार्थीले गुनासो गरे। साथै माग पूरा नभएसम्म आन्दोलन जारी राख्ने र पठनपाठन ठप्प पार्ने उनीहरूले चेतावनी दिएका छन्। यता, सम्सी गाउँपालिका वडा न २ का वडाध्यक्ष शेष अन्जारेले विद्यार्थीको समस्या समाधानका लागि आफूले सक्दो पहल गर्ने बताएका छन्। विद्यालय लामो समयदेखि व्यवस्थापन समितिविहीन रहेको छ।"
भूउपयोग नियमावली कार्यान्वयन नगर्दा कित्ताकाट र राजस्व प्रभावित,"विराटनगर : मोरङका स्थानीय तहले सरकारद्वारा जारी भूउपयोग नियमावली कार्यान्वयन नगर्दा जग्गाको कित्ताकाट रोकिएर राजस्व प्रभावित बनेको छ। स्थानीय तहद्वारा नियमावली कार्यान्वयको अभावमा प्रदेश र स्थानीय पालिकाको राजस्व प्रभावित बनेको हो। व्यवस्था अनुसार स्थानीय तहले भूउपयोग नियमावली कार्यान्वयन गरेपछि मात्र जग्गाको कित्ताकाट गरेर लिखत पास गर्न पाउने प्रावधान छ। तर, स्थानीय तहहरू त्यसमा सहयोगी नभइदिँदा त्यसको असर राजस्वमा परेको भूमिसुधार तथा मालपोत कार्यालयका प्रमुख दिपक कोइरालाले बताए। उनले गत जेठ २६ गतेदेखि कित्ताकाट रोकिएको जानकारी दिए। भूमिसुधार तथा मालपोत कार्यालय विराटनगरमा २०७८ साउनमा दुई हजार ६४९ वटा लिखत पास भएका थिए। सात करोड ५७ लाख रुपैयाँ राजस्व संकलन गरेको कार्यालयले चालु आर्थिक वर्षको साउनमा एक हजार १६९ वटा लिखत मात्र रजिष्ट्रेशन पास गरेको छ। जसबाट मात्र दुई करोड ४२ लाख रुपैयाँ राजस्व संकलन भएको छ। लिखत रजिष्ट्रेशनबाट प्राप्त राजस्वको ६० प्रतिशत स्थानीय तह र ४० प्रतिशत प्रदेश सरकारलाई बाँडफाँड भएर जाने गरेको छ। विराटनगरस्थित भूमिसुधार तथा मालपोत कार्यालयको मातहतमा विराटनगरसहित जहदा, ग्रामथान, बुढीगंगा, कटहरी र धनपालथान गाउँपालिका पर्दछन्। मालपोतको सेवा क्षेत्रभित्र पर्ने ६ पालिकामध्ये विराटनगर, जहदा र बुढीगंगाले भूउपयोग नियमावली कार्यान्वयन समिति गठन गरेका छन्। सरकारले गत जेठ २६ गते भूमिसुधार मन्त्रालय अन्तर्गतका सबै कार्यालय र पालिकाहरूलाई परिपत्र जारी गर्दै २०७९ मंसिर २३ भित्रमा भूउपयोग नीति कार्यान्वयनका निम्त्ति निर्देशन दिएको थियो। नियमावली कार्यान्वयन गर्दा स्थानीय तहले कृषि र गैह्रकृषिमा जमिनको वर्गीकरण गर्नुपर्ने उल्लेख छ। तर, स्थानीय तहहरूले हालसम्म नियमावली कार्यान्वयनमा ध्यान दिएका छैनन्। कार्यालय प्रमुख कोइरालाले भने, 'ढिलाई गर्दा उनीहरूको राजस्व प्रभावित हुने भएपनि अहिलेसम्म प्रक्रिया थालिएको छैन।' भुउपयोग नियमावलीमा गैह्रकृषि क्षेत्रको जग्गा तराईमा कम्तिमा आठ धुर र कृषि क्षेत्रमा दुई कठ्ठाको मात्र कित्ताकाट गर्न पाउने प्रावधान छ। कित्ताकाट नहुँदा राजस्व मात्रै नभई सर्वसाधारणले समेत सास्ती पाएको बताइएको छ। सरकारले २०७२ सालमा भूउपयोग नीति जारी गरेको थियो। २०७६ सालमा ऐन आएपछि २०७९ जेठ २३ गते नियमावली जारी गरिएको हो।"
वीरगन्जमा मधेस विश्वविद्यालय स्थापना,"वीरगन्ज : वीरगन्जमा विश्वविद्यालय स्थापना हुनुपर्ने वीरगन्जवासीको झण्डै साढे दुई दशकदेखिको चाहना पूरा भएको छ। मधेस प्रदेश सरकारले वीरगन्जमा मधेस विश्वविद्यालयको स्थापना गरेसँगै वीरगन्जवासीको त्यो चाहना पूरा भएको हो। वीरगन्जमा विश्वविद्यालय स्थापनाका लागि २०५४ सालदेखि नै वीरगन्जवासीले अनवरत प्रयास गर्दै आएका थिए। २०६३ सालमा वीरगन्ज विश्वविद्यालय स्थापना र सञ्चालनका लागि यहाँका स्थानीय सरकार, संघसंस्था र शिक्षाप्रेमीले रकम संकलन पनि गरेका थिए। तर सरकारले अनुमति नदिँदा विश्वविद्यालय स्थापना र सञ्चालन गर्ने वीरगन्जवासीको चाहना पूरा हुन सकेको थिएन। अहिले भने मधेस प्रदेश सरकारले वीरगन्जमा मधेस विश्वविद्यालय स्थापना गरेको हो। बुधबार बेलुकी भव्य कार्यक्रम गरेर मधेस विश्वविद्यालयको उद्घाटन पनि गरिएको छ। पूर्व उपप्रधानमन्त्री एंव जनता समाजवादी पार्टी (जसपा)का राष्ट्रिय अध्यक्ष उपेन्द्र यादवले मधेस विश्वविद्यालयको उद्घाटन गरेका हुन्। वीरगन्जको श्रीपुरस्थित नेशनल ट्रेडिङको भवनमा मधेस विश्वविद्यालयको केन्द्रीय कार्यालय स्थापना गरिएको छ। विश्वविद्यालयको उपकुलपतिमा वीरगन्जकै प्राध्यापक डाक्टर दिपक शाक्यलाई नियुक्त गरिएको छ। विश्वविद्यालयको भवन करिब एक सय बिघा जग्गामा निर्माण गरिने र त्यसका लागि जग्गाको खोजी भइरहेको उपकुलपति डाक्टर शाक्यले जानकारी दिए। शाक्यले भने ,'नेशनल ट्रेडिङको भवनममा विश्वविद्यालयको कार्यालय मात्रै सञ्चालन हुनेछ। भवन निर्माणका लागि करिब एक सय बिघा जग्गा वीरगन्ज आसपासमै खोजी रहेका छौं। जग्गा प्राप्त भएसँगै एक जना दाताले भवन निर्माणका लागि दुई सय करोड रूपैयाँ दान दिन तयार छन्। समुद्घाटन समारोहलाई सम्बोधन गर्दै उपकुलपति शाक्यले वीरगन्जमा विश्वविद्यालय स्थापना गर्ने वीरगन्जवासीको २५ वर्ष पहिलादेखिको चाहना पूरा भएको बताए। उनले मधेस विश्वविद्यालयलाई अन्तर्राष्ट्रियस्तरको नमूना विश्वविद्यालय बनाइने प्रतिबद्धता जनाए। उनले भने ,'यो विश्वविद्यालयमा अहिले अन्य विश्वविद्यालयमा चलिरहेका कोर्षभन्दा फरक कोर्षहरू ल्याइनेछ।' शाक्यले मधेस विश्वविद्यालयको स्थापना मधेसको शिक्षाको इतिहासमा एउटा कोशे ढुङगा साबित हुने बताए। उनले भने, 'यो मधेस सरकारको अहिलेसम्मकै सबैभन्दा उत्कृष्ट काम हो।' विश्वविद्यालय स्थापनाले मधेसको राजनीतिक, सामाजिक, आर्थिक, सांस्कृतिक रूपान्तरणमा ठूलो टेवा पुग्ने जिकिर पनि उनले गरे। समुद्घाटन समारोहलाई सम्बोधन गर्दै मधेसका मुख्यमन्त्री लालबाबु राउतले पनि विश्वविद्यालय स्थापना गर्ने वीरगन्जवासीको सोच अहिले मधेस सरकारले पूरा गरेको बताए। उनले भने, 'आजभन्दा २५ वर्ष पहिले नै वीरगन्जमा एउटा विश्वविद्यालय हुनुपर्छ भनेर हामी लागेका थियौं, त्यसका लागि अनवरत प्रयास पनि गर्यौ तर सफल हुन सकिएन, अहिले आएर वीरगन्जवासीको त्यो चाहना र सोच मधेस सरकारले पूरा गरेको छ।' आजको युग विज्ञान र प्रविधिको युग भएकाले मधेस विश्वविद्यालयलाई विज्ञान र प्राविधीक शिक्षको हबका रूपमा विकास गर्न उनले सुझाव पनि दिए। कार्यक्रममा संघीय सरकारका वन तथा वातावरण मन्त्री प्रदीप यादवले वीरगन्जमा विश्वविद्यालय स्थापनाका लागि साढे दुई दशकदेखि आफूहरूले प्रयास गर्दै आएको भएपनि संघीय सरकारले नसुनेको गुनासो गरे। तर वीरगन्जमा विश्वविद्यालय स्थापना गर्ने वीरगन्जवासीको चाहना मधेस सरकारले सुनेको भन्दै उनले मधेस सरकार र मुख्यमन्त्री लालबाबु राउतको प्रशंसा गरे। यादवले भने, 'वीरगन्जमा विश्वविद्यालय स्थापनाका लागि हरेक सरकारसँग हामीले पटक पटक हारगुहार लगायौं, भीख माग्यौ तर हाम्रो आवाज कसैले सुनेन आखिर सुन्यो त आफ्नै मधेस सरकारले, यहाँका मुख्यमन्त्री जीले अनि जसपाका राष्ट्रिय अध्यक्ष उपेन्द्र यादव जीले।' मधेस विश्वविद्यालय स्थापना भएपनि यसलाई राम्रोसँग सञ्चालन गर्नका लागि ठूलो चुनौती रहेको पनि उनले बताए। यादवले भने, 'वीरगन्जमा नेपाल सरकारको कुनै लगानी छैन,यहाको ठाकुरराम क्याम्पस, नारायणी रंगशाला, घण्टाघर लगायतका संरचनाहरू वीरगन्जवासी आफैंले बनाएका हुन्, त्यसैले यो मधेस विश्वविद्यालय पनि अब वीरगन्जवासी आफैंले सञ्चालन गर्छन्, विश्वविद्यालयका लागि जग्गा खोज्ने, भवन बनाउने र प्रविधिहरू जडान गर्ने लगायतका सबै काम हामी वीरगन्जवासी आफैंले गर्छौं, चिन्ता लिनु पर्दैन।' विश्वविद्यालयको समुद्घाटन गर्दै पूर्व उपप्रधानमन्त्री एंव जसपाका राष्ट्रिय अध्यक्ष उपेन्द्र यादवले मधेस विश्वविद्यालयलाई प्राविधिक जनशक्ति उत्पादन गर्ने नमुना शिक्षण संस्थाको रूपमा विकास गर्न सुझाव दिए। यादवले भने ,'विश्वविद्यालय धेरै छन्, तर घोकन्ते र रटन्ते शिक्षा मात्रै दिने ती विश्वविद्यालयहरूभन्दा फरक हुनुपर्छ मधेस विश्वविद्यालय, किन कि अहिलेको युग विज्ञान र प्रविधिको युग हो, यसैलाई मध्यनजर गरेर मधेस विश्वविद्यालय अगाडि बढ्नुपर्छ।' विश्वविद्यालयलाई केवल शैक्षिक प्रमाणपत्र बाड्ने संस्था नबनाएर गुणस्तरीय शिक्षा प्रदान गर्ने शैक्षिक हबको रूपमा सञ्चालन गर्न उनले सुझाव दिए।"
मुस्ताङमा गल्फ कोर्सको अभ्यास गर्दै सद्गुरु,"जोमसोम : भारतका चर्चित आध्यामिक सद्गुरु जग्गी वासुदेवल उपल्लो मुस्ताङ आइपुगेका छन्। उनी काठमाडौंबाट आइतबार हेलिकोप्टरबाट मुस्ताङ आइपुगेका हुन्। आज बिहान लोवाथाङ गल्फ कोर्स मैदानमा २ घण्टा गल्फ खेले। चीनसँग सिमाना जोडिएको लोमान्थाङ गाउँपालिकाको लोवाथाङ गल्फकोर्स समुन्द्री सतहदेखि ४६४५ मिटरको उचाइमा छ। गण्डकी प्रदेशका सांसद ईन्द्रधारा बिष्ट र लोमान्थाङ गाउँपालिकाको समन्वयमा भारतीय आध्यामिक सद्गुरु ( जग्गी बासुदेव ) लोवाथाङको गल्फ कोर्स स्थल पुगेका हुन्। गाउँपालिकाका अध्यक्ष टसी नर्वु गुरुङका अनुसार सद्गुरुसहितको करिब ५० जनाको टोलीले लोवाथाङमा गल्फ खेलको अभ्यास गरेको जानकारी दिए । चर्चित आध्यामिक सद्गुरु उपल्लो मुस्ताङ आउनु गर्वको कुरा हो,त्यस माथि हामीले गल्फ कोर्सको पर्यटन प्रर्वद्धन गर्न गल्फ खेल्न अनुरोध गर् यौं,अध्यक्ष गुरुङले भने,उहाँजस्तो विश्व चर्चित व्यक्ति यहाँ आएर गल्फको अभ्यास गर्दा यस क्षेत्रको पर्यटन प्रर्वद्धनमा पक्कै टेवा पुग्छ भन्ने ठानेका छौं ,यहाँ आएर गल्फ खेल्न सबैलाई ढोका खुल्ला रहन्छ । अध्यक्ष गुरुङले सद्गुरु गल्फकोर्स मैदानमा आउँदा प्रफुल्लित भएको बताए । यहाँको प्राकृतिक सौन्दर्यता र उपल्लो मुस्ताङका भौगोलिक डाँडाकाँडाको सौन्दर्यता नियालेर सद्गुरु मोहित भएको अध्यक्ष गुरुङले उल्लेख गरे । मुस्ताङको लोमान्थाङस्थित लोवाथाङ गल्र्फ कोर्स अघि भारतको सिक्किममा ३९७० मिटरको उचाइमा गल्फकोर्स निर्माण गरिएको थियो । गण्डकी प्रदेशका सांसद ईन्द्रधारा बिष्टको पहलमा त्यहाँ गल्फ कोर्सको पूर्वाधार निर्माण गरिएको थियो । उक्त गल्फ कोर्सलाई मुस्ताङ गल्फ कोर्स नामाकरण गरिएको थियो । उपल्लो मुस्ताङमा गल्फ खेलको विकास र पर्यटन प्रर्वद्धन गर्ने उद्देश्यले लोमान्थाङ गाउँपालिकाले लोवाथाङमा दुई साताअघि टप अफ द वल्र्ड गल्फ च्यालेञ्ज प्रतियोगिता आयोजना गरिएको थियो । गण्डकी प्रदेशका सांसद इन्द्रधारा बिष्टले लोमान्थाङमा गल्फकोर्सको मार्ग खोज्नु आफ्नो धेरै अघिको सपना भएको र त्यो सपनामा सद्गुरुको गल्फ अभ्यासले थप महत्व र गरिमा वृद्धि गरेको बताए । विस्तार गल्फको सपना पुरा हुँदैछ,प्रतियोगितामा सम्पन्न गरियो,सांसद बिष्टले भने,अब यसको व्यापक प्रचारप्रसार गरेर स्वदेशी तथा विदेशी गल्फर उपल्लो मुस्ताङसम्म ल्याउनु छ,यसले यहाँका जिवन स्तर सुधार ल्याउँछ । नेपालीसहित ११ देशका प्रतिनिधि लिएर हिमाली जिल्ला मुस्ताङ आएका आध्यामिक सद् गुरु ( जग्गी वासुदेव) मंगलबार जोमसोमबाट उपल्लो मुस्ताङ प्रस्थान गरेका थिए ।उनीसहित उनको टोली पहिलो दिन लोघेकर दामोदरकुण्ड गापाको ढाक्मर स्थित जियो पार्कको अवलोकन गरे । उनले त्यहाँ १ दिन ट्रेन टाँगेर बिताए । बुधबार सो टोली जीप चढेर उपल्लो मुस्ताङको लोमान्थाङ पुगेको थियो । लोमान्थाङमा सद्गुरुसहितको टोलीलाई लोमान्थाङ गापा,आमा समुह,युवा क्लव र गाउँले भव्य स्वागत गरेका थिए । यसअघि सद्गुरु जोमसोम स्थित होटल मोक्ष रिसोर्टमा २ रात बिताएका थिए । जोमसोममा उनले पर्यटकी स्थल ढुम्बाताल र यारुझो भ्युटावरको अवलोकन गरे । उननले त्यहा आफ्ना शिष्यहरुलाई आध्यात्मिक प्रवचन र योगाभ्यास गराएका थिए । करिव १ साताका लागि अनौपचारिक भ्रमणमा मुस्ताङ आएका सद्गुरु बिहिबार जोमसोम फर्किने तयारी गरेको गापाकी उपाध्यक्ष छिमी बिष्टले जानकारी दिए । उनले सद्गुरुको उपल्लो मुस्ताङको भ्रमणले पर्यटन प्रर्वद्धनमा टेवा पुग्ने विश्वाश व्यक्त गरिन् । भारतका सद्गुरुको यसपटकको मुस्ताङ भ्रमण दोश्रो हो । उनी ३ वर्षअघि पनि मुस्ताङ आएका थिए । त्यसबेला उनले थासाङ गाउँपालिकाको रमणीय स्थानको भ्रमण गरेका थिए । यसपटकको भ्रमणमा १० वटा देशका ५१ जना व्यक्ति सामेल छन्। भ्रमण टोलीमा भारतका २७, अमेरिकाका १२, नेदरल्याण्ड, चीन र क्यानडाका दुई, लेवनानका, मलेसियाका, रोमानिया, रसिया र नेपालका एकएक जना छन्। सद्गुरुसहित १२ जनाको टोली हेलीमार्फत सिधैं होटलमा आएका र अन्य टोली धावनमार्ग प्रयोग गरी रिसोर्ट आउँदै गरेका मोक्ष रिसोर्टका रिसेप्सनिस एलिस थकालीले जानकारी दिए । उनका अनुसार मुस्ताङबाट फर्किने दिनको अन्तिम दिन मोक्ष रिसोर्टमा बस्ने कार्यतालिका छ ।"
सेनाले गर्यो सुत्केरीको उद्धार,डोटी : डोटीको सायल गाउँपालिकाकी एक सुत्केरीको सेनाको हेलिकप्टरबाट उद्धार गरिएको छ। सायल गाउँपालिका६ का गोबिन्द साउदकी श्रीमती २५ वर्षीया धौली साउदको सुत्केरीपछि अत्याधिक रक्तश्राव हुँदा थप उपचारका लागि सेनाले उद्धार गरेको हो। डोटीस्थित नेपाली सेनाको भैरव प्रसाद गण र जिल्ला प्रशासन कार्यालय डोटीको पहलमा नेपाली सेनाको एन ए ०६१ कल साइन हेलिकप्टरद्वारा उद्धार गरी कर्णाली प्रादेशिक अस्पताल सुर्खेत लगिएको भैरव प्रसाद गणका गणपति जनमतबहादुर कार्कीले बताए। साउद बिहीबार बिहान रक्तश्राव भएर जिल्ला अस्पताल डोटीमा उपचारका लागि आएकी थिइन्। साउदको भिडियो एक्सरे गर्दा शिशुको पेटमै मृत्यु भएको पाइएको र अप्रेसन गरेर निकालिएको जिल्ला अस्पतालका मेडिकल सुपरिटेण्डेन्ट निराजन श्रेष्ठले बताए। बच्चाको साल पाठेघरमा टाँसिएर पाठेघर उप्किएका कारण बच्चाको पेटमै मृत्यु भएको डाक्टर श्रेष्ठले बताए। अत्यधिक रक्तश्राव भइरहेकाले पाँच पिन्ट रगत समेत दिएको र गम्भीर समस्या देखिएकाले थप उपचारका लागि बाहिर पठाउनु परेको उनले बताए।
घरबाटै स्कुटर चोरी गर्ने पक्राउ,झापा : भद्रपुरमा स्कुटर चोरी गरेको आरोपमा प्रहरीले दुई जनालाई पक्राउ गरेको छ। पक्राउ पर्नेहरूमा भद्रपुर नगरपालिका१० निवासी अन्दाजी ३१ वर्षीय प्रकाश खडका र सोही ठाउँका अन्दाजी २८ वर्षीय विकास राजवंशी रहेको प्रहरीले जनाएको छ। भद्रपुर ७ निवासी प्रज्वल ओझाको घरबाट गएराति मे ११ प ८८७ नम्बरको स्कुटर चोरी भएको थियो। घरबाटै स्कुटर चोरी भएपछि ओझाले आफ्नो स्कुटरको तस्बिर सामाजिक सञ्जाल फेसबुकमा राख्दै चोरी भएको घटना सार्वजनिक गरेका थिए। फेसबुकमा चोरी भएको स्कुटरको फोटो भाइरल भएपछि बिहीबार बिहान साढे १० बजे भद्रपुर ६ स्थित गिरी चोक नजिकै स्थानीय युवाहरूले स्कुटरको पहिचान गर्दै खड्कालाई नियन्त्रणमा लिएको थियो। खडकाले स्कुटर सडकमा डोराउँदै लगिरहेका थिए। स्थानीय युवाहरूले स्कुटरसहित चोरलाई नियन्त्रणमा लिएर वडा प्रहरी कार्यालय भद्रपुरलाई खबर गरेका थिए। त्यसपछि स्थानीयले स्कुटरसँगै चोरलाई प्रहरीलाई जिम्मा लगाए। चोरी आरोपमा पक्राउ परेका खड्काले विकास राजवंशीले मोटरसाइकल दिएको प्रहरी समक्ष बयान दिएपछि प्रहरीले उनलाई पनि पक्राउ गरेको हो। पक्राउ परेका राजवंशीले स्कुटर चोरी घटनामा आफ्नो कुनै संलग्नता नरहेको प्रहरी समक्ष बयान दिँदै आएको छ। पक्राउ परेका दुवैलाई वडा प्रहरी कार्यालयले आवश्यक अनुसन्धानका लागि प्रहरी कार्यालय झापा पठाइसकेको छ। यता प्रहरी कार्यालय झापाका प्रहरी निरीक्षक कैलाश अधिकारीले अहिले घटनाका विषयमा केही भन्न नमिल्ने बताए। घटनाको अनुसन्धान जारी रहेको उनको भनाइ छ।
शैक्षिक संस्थामा तालाबन्दी गर्नु अपराध : शिक्षामन्त्री,काठमाडौं : शिक्षामन्त्री देवेन्द्र पौडेलले शैक्षिक संस्थामा तालाबन्दी गर्ने कार्य अपराध भएकाले यस्तो कार्यलाई सदाका लागि बन्द गर्नुपर्ने बताएका छन्। ५६ औं अन्तराष्ट्रिय साक्षरता दिवसका अवसरमा शिक्षा तथा मानव स्रोत विकास केन्द्रले बिहीबार भक्तपुरमा आयोजना गरेको कार्यक्रममा मन्त्री पौडेलले शैक्षिक क्षेत्र जस्तो पवित्र स्थलमा तालाबन्दी गर्ने काम अपराध भएकाले यस्तो प्रवृतिलाई सदाका लागि अन्त्य गर्नुपर्ने बताए। उनले आफ्ना मागहरुका बारेमा संवादबाटै सहमति र निकास खोज्न आह्वान पनि गरे। मन्त्री पौडेलले पछिल्लो समयका नजिताहरु सन्तोषजनक नभएको भन्दै शिक्षण सिकाई प्रक्रियामा सुधार गर्नु महत्वपूर्ण चूनौति र आपवश्यकता रहेको जिकिर गरे। उनले पूर्ण साक्षर क्षेत्र घोषणा गर्न बाँकी रहेको स्थानहरुमा विभिन्न प्रकारका शिकाइहरुलाई प्रभावकारी बनाउन सक्रिय भएर लाग्नुपर्नेमा जोड दिए। युनेस्कोले सन् १९६७ देखि हरेक वर्ष आठ सेप्टेम्बरका दिन विश्वभर अन्तराष्ट्रिय साक्षरता दिवस मनाउन थालिएको हो । नेपाल सरकारले सबै निरक्षर नागरिकलाई साक्षर बनाउने उद्देश्य राखेको भए पनि चुनौती देखिएको छ । साक्षर नेपाल कार्यक्रम अन्तर्गत अहिलेसम्म ६१ जिल्ला साक्षर घोषणा भएका छन् । अझै १६ वटा जिल्ला साक्षर घोषणा हुन बाँकी रहेका छन् ।
मुस्ताङमा भालु धपाउने यन्त्र,"जोमसोम : राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) अन्तर्गत मुस्ताङको थासाङ गाउँपालिकामा हिमाली कालो भालुको आतंकले निकै सास्ती दिने गरेको छ। त्यहाँका किसानले खेतबारीमा लगाएको अन्नबाली र फलफूलहरू हिमाली कालो भालुले खाइदिँदा किसानको वर्षभरिको परिश्रम त्यसै खेर जाने गरेको छ। थासाङका किसानहरू वर्षौदेखि संरक्षित वन्यजन्तु हिमाली कालो भालुको क्षतिले पीडित बन्दै आइरहेका छन्। थासाङको ताक्लुङ, कुज्जो, टिटी, झिप्रा देउराली, धम्पु, कोवाङ, खन्ती, सौरु र सिर्खुम लगायतका किसानलाई अन्नबाली र फलुफूल जोगाउन मुस्किल पर्ने गरेको छ। बर्सेनि निकै दुःखकष्ट गरी उत्पादन गरेको स्याउ, मकै, जौ, फापर, उवा, आलु लगायतका अन्नबाली भालुले सोत्तर पारिदिन्छ। वर्षौदेखि यसप्रकारका समस्या भोग्दै आइरहेका थासाङका किसान भालु आतंकबाट मुक्त हुन सकेका छैनन्। यसको उचित क्षतिपूर्ति न त एक्यापले दिन सकेको छ नत स्थानीय तहले नै। एक्यापले सीमित क्षतिपूर्ति दिन्छ। क्षतिपूर्तिका लागि विभिन्न कानुनी प्रक्रिया पूरा गरी मुचुल्का पेश गरे मात्र एक्यापले केही आर्थिक राहत दिन्छ, तर त्यो पनि पर्याप्त छैन। २०७८ असोजमा थासाङ३ लेते धम्पुका पशुपालक किसान रेशमबहादुर पुर्जा भेडाच्यांग्रा चराउन नजिकैको लेंकमा जाँदा हिमाली कालुभालुले आक्रमण गर्दा घाइते भए। थासाङ५ कुञ्जोकी विनिता मगर गत वर्षको असोज ८ गते घरबाट दही बिक्री गर्न जाँदा हिमाली कालो भालुले आक्रमण गर्दा उनी पनि घाइते बनिन्। भालुका कारण मानिसलाई निर्धक्क हिँडडुल गर्न समेत जोखिम छ। भालु आतंकको भय र अन्नबाली संरक्षणका लागि थासाङका किसानले दीर्घकालीन निकास खोजिदिन सरोकारवाला निकायलाई आग्रह समेत गर्ने गरेका छन्। थासाङ गाउँपालिकाका स्थानीय किसानहरूको समस्या र गुनासोलाई मध्यनजर गर्दै ओम विकास तथा देउकुमारी स्मृति प्रतिष्ठानकी अध्यक्ष शबि गौचन शेरचनको समन्वय र थासाङ गाउँपालिकाको आर्थिक सहयोगमा १५ थान भालु धपाउने यन्त्र उपकरण खरिद गरिएको थियो। गापाको आर्थिक सहयोगमा खरिद गरिएका भालु धपाउने यन्त्र प्रतिष्ठानकी अध्यक्ष शबि गौचन शेरचन, उनीसँगै आएका यन्त्र प्राविधिक अजय शर्मा र शोभा गुरुङ लगायतको टोलीले थासाङ गाउँपालिकालाई बुधबार संयुक्त रूपमा हस्तान्तरण गरेको प्रमुख प्रशासकीय अधिकृत नगेन्द्र सुवेदीले जानकारी दिए। सो अवसराम प्राविधिकहरूले यन्त्र प्रयोग गर्ने तरिकाको बारेमा जानकारी दिएका थिए। प्रतिष्ठानको समन्वयमा मुस्ताङ ल्याइएको उक्त भालु धपाउने यन्त्र उपकरणको विकास राष्ट्रिय आविष्कार केन्द्र, ईको टेक्नोलोजी एण्ड इन्जिनियरिङ र गण्डकी आविष्कार केन्द्रले गरेका थिए। जापानबाट इलेक्ट्रोनिक इन्जिनियर उर्तीण गरेका इन्जिनियर सुवास गुरुङले यन्त्रलाई चाहिने उपकरण सामाग्रीहरू जापानबाटै खरिद गरी नेपाल पठाएका थिए। नेपालमा राष्ट्रिय आविष्कार केन्द्र र ईको टेक्नोलोजी गण्डकीले यन्त्र जडान गरेको थियो। जापानिज पार्टपुर्जालाई नेपालमा फिटिङ गरी तयार गरिएको भालु धपाउने यन्त्रको मूल्य एउटैको करिब ६० हजार पर्छ। तर थासाङ गाउँपालिकालाई उक्त यन्त्र सहुलियत मूल्यमा उपलब्ध गराइएको प्रतिष्ठानकी अध्यक्ष शेरचनले जानकारी दिइन्। थासाङलाई प्रतियन्त्र छुट सहित ३० हजार मूल्यमा १५ थान यन्त्र उपलब्ध गराइएको अध्यक्ष शेरचनले उल्लेख गरिन्। थासाङ गापाका अध्यक्ष प्रदिप गौचनले प्रतिष्ठान मार्फत करिब ४ लाख ५० हजार मूल्य बराबर मूल्यको भालु धपाउने यन्त्र पालिकाले खरिद गरेको बताए। 'वर्षौदेखि भालु आतंकले थासाङका किसान प्रदाडित छन्,उनीहरूले लगाएको अन्नवाली भालुले सोत्तर पारिदिन्छ, अध्यक्ष गौचनले भने, किसानको अन्नबाली संरक्षण गर्न र किसानलाई कृषि व्यवसायमा प्रोत्साहन गर्नु पालिकाको दायित्व हो, यसैले किसानको अन्नबाली जोगाउने दायित्व बोध गर्दै पालिकाले यन्त्र खरिद गरेको हो।' अध्यक्ष गौचनले खरिद गरिएका यन्त्र थासाङको पाँचवटै वडाहरूमा आवश्यकता र औचित्यताका आधारमा वितरण गरिने बताए। उनले सबै वडालाई यन्त्र हस्तान्तरण भइसकेको र वडाकै स्वामित्वमा राख्ने उल्लेख गरे। थासाङ२ का वडाध्यक्ष गौतम शेरचनले प्राप्त यन्त्रले किसानले लगाएको अन्नबाली संरक्षण गर्न योगदान पुग्ने विस्वास व्यक्त गरे। थासाङ गाउँपालिका २ सौरुमा तीन वर्षअघि प्रतिष्ठानकै सहयोगमा राष्ट्रिय आविष्कार केन्द्रले भालु धपाउने एक थान नमुना यन्त्र उपलब्ध गराएको थियो। प्रतिष्ठानले यन्त्रको प्रभावकारिता जाँच गर्न यन्त्र उपलब्ध गराएको थियो। यन्त्रले कसरी धपाउँछ भालु राष्ट्रिय आविष्कार केन्द्र तथा ईको टेक्नोलोजी एण्ड इन्जिनियरिङ र गण्डकी आविष्कार केन्द्रले विकास गरेको भालु धपाउने यन्त्रको प्रयोग तीन तरिकाले गर्न सकिने यन्त्र प्राविधिक अजय शर्माले जानकारी दिए। उनका अनुसार भालु धपाउने यन्त्रलाई सेन्सरको प्रयोग, अटोमेटिक र रिमोटली इन्टरनेट मार्फत प्रयोग गर्न सकिन्छ। सेन्सरको प्रयोगबाट करिब २० ठाउँमा मोसन सेन्टर कुनै एक ठाउँबाट वा कुनै ठाउँबाट संकेत गरी यन्त्र आफैं स्वचालित गर्न सकिन्छ। किसानलाई आवश्यक पर्ने समयमा सञ्चालन गर्न तालिका बनाई सेटिङ गरी अटोमेटिक सञ्चालन गर्न सकिन्छ। रिमोटली इन्टरनेटको माध्यमबाट जुनसुकै स्थानबाट यन्त्रलाई नियन्त्रणमा राख्न सकिन्छ। भालु धपाउने नयाँ प्रविधिको यस यन्त्रले चर्को आवाजमा ध्वनी प्रवाह गर्छ भने यसमा विभिन्न जनावरको आवाज निकाल्न सकिने छ। यन्त्र थोरै करेन्ट र भोल्टेज प्रवाह गरी प्रयोग गर्न सकिन्छ। यन्त्रमा जटित तारलाई कुनै मानिस वा व्यक्तिले छोएमा नौ केभीको विद्युतीय झड्का दिन्छ। यन्त्रबाट निक्लिएको आवाजले वन्यजन्तुलाई असहज परिस्थिति निर्माण गरी धपाउन मद्दत गर्छ।"
वीरगन्जमा मधेस विश्वविधालय,"वीरगन्ज : वीरगन्जमा विश्वविद्यालय स्थापना हुनुपर्ने वीरगन्जवासीको झण्डै साढे दुई दशकदेखिको चाहना पूरा भएको छ । मधेस प्रदेश सरकारले वीरगन्जमा मधेस विश्वविधालयकाो स्थापना गरेसँगै वीरगन्जवासीको त्यो चाहना पूरा भएको हो । वीरगन्जमा विश्वविद्यालय स्थापनाका लागि २०५४ सालदेखि नै वीरगन्जवासीले अनवरत प्रयास गर्दै आएका थिए । २०६३ सालमा वीरगन्ज विश्वविधालय स्थापना र सञ्चालनका लागि यहाँका स्थानीय सरकार ,संघसंस्था र शिक्षाप्रेमीले रकम संकलन पनि गरेका थिए । तर, सरकारले अनुमति नदिँदा विश्वविधालय स्थापना र सञ्चालन गर्ने वीरगन्जवासीको चाहना पूरा हुन सकेको थिएन । अहिले भने मधेस प्रदेश सरकारले वीरगन्जमा मधेस विश्वविधालय स्थापना गरेको हो । बुधबार बेलुकी भव्य कार्यक्रम गरेर मधेस विश्वविधालयको उद्घाटन पनि गरिएको छ । पूर्वउपप्रधानमन्त्री एवं जनता समाजवादी पार्टी (जसपा)का राष्ट्रिय अध्यक्ष उपेन्द्र यादवले मधेस विश्वविधालयको उद्घाटन गरेका हुन् । वीरगन्जको श्रीपुरस्थित नेशनल ट्रेडिङको भवनमा मधेस विश्वविधालयको केन्द्रीय कार्यालय स्थापना गरिएको छ । विश्वविद्यालयको उपकुलपतिमा वीरगन्जकै प्राध्यापक डाक्टर दिपक शाक्यलाइ नियुक्त गरिएको छ । विश्वविधालयको भवन करिब १ सय बिघा जग्गामा निर्माण गरिने र त्यसका लागि जग्गाको खोजी भइरहेको उपकुलपति डाक्टर शाक्यले जानकारी दिए । शाक्यले भने,नेशनल ट्रेडिङको भवनममा विश्वविधालयको कार्यालय मात्रै सञ्चालन हुनेछ , भवन निर्माणका लागि करिब १ सय बिघा जग्गा वीरगन्ज आसपासमै खोजी रहेका छौं , जग्गा प्राप्त भएसँगै एकजना दाताले भवन निर्माणका लागि दुई सय करोड रुपैयाँ दान दिन तयार छन् । समुद्घाटन समारोहलाई सम्बोधन गर्दै उपकुलपति शाक्यले वीरगन्जमा विश्वविधालय स्थापना गर्ने वीरगन्जवासीको २५ वर्ष पहिला देखिको चाहना पूरा भएको बताए । उनले मधेस विश्वविधालयलाई अन्र्तराष्ट्रिय स्तरको नमूना विश्वविधालय बनाइने प्रतिबद्धता जनाए । उनले भने,यो विश्वविधालयमा अहिले अन्य विश्वविधालयमा चलिरहेका विषयभन्दा फरक विषयको पढाइने हुनेछ।' शाक्यले मधेस विश्वविधालयको स्थापना मधेसको शिक्षाको इतिहासमा एउटा कोशे ढुङगा साबित हुने बताए । उनले भने ,यो मधेस सरकारको अहिलेसम्मकै सबैभन्दा उत्कृष्ट काम हो । विश्वविधालय स्थापनाले मधेसको राजनीतिक , सामाजिक , आर्थिक , सांस्कृतिक रुपान्तरणमा ठूलो टेवा पुग्ने जिकिर पनि उनले गरे । समुद्घाटन समारोहलाइ सम्बोधन गर्दै मधेसका मुख्यमन्त्री लालबाबु राउतले पनि वीरगन्जमा विश्वविधालय स्थापना गर्ने २०५४ साल देखिको वीरगन्ज्वासीको सोच अहिले मधेस सरकारले पुरा गरेको बताए । उनले भने,आज भन्दा २५ वर्ष पहिले नै वीरगन्जमा एउटा विश्वविधालय हुनुपर्छ भनेर हामी लागेका थियौं , त्यसका लागि अनवरत प्रयास पनि गरयौ तर सफल हुन सकिएन ,अहिले आएर वीरगन्जवासीको त्यो चाहना र सोच मधेस सरकारले पूरा गरेको छ । आजको युग विज्ञान र प्रविधिको युग भएकाले मधेस विश्वविधालयलाई विज्ञान र प्राविधिक शिक्षको हबका रुपमा विकास गर्न उनले सुझाव पनि दिए । कार्यक्रममा संघीय सरकारका वन तथा वातावरण मन्त्री प्रदीप यादवले वीरगन्जमा विश्वविधालय स्थापनाका लागि साढे दुई दशकदेखि आफूहरुले प्रयास गर्दै आएको भएपनि संघीय सरकारले नसुनेको गुनासो गरे । तर वीरगन्जमा विश्वविधालय स्थापना गर्ने वीरगन्जवासीको चाहना मधेस सरकारले सुनेको भन्दै उनले मधेस सरकार र मुख्यमन्त्री लालबाबु राउतको प्रशंसा गरे । यादवले भने ,वीरगन्जमा विश्वविधालय स्थापनाका लागि हरेक सरकारसँग हामीले पटक पटक हार गुहार लगायौं , भीख माग्यौं तर हाम्रो आवाज कसैले सुनेन आखिर सुन्यो त आफ्नै मधेस सरकारले , यहाँका मुख्यमन्त्री जीले अनि जसपाका राष्ट्रिय अध्यक्ष उपेन्द्र यादव जीले । मधेस विश्वविधालय स्थापना भएपनि यसलाई राम्रोसँग सञ्चालन गर्नका लागि ठूलो चूनौती रहेको पनि उनले बताए । यादवले भने,वीरगन्जमा नेपाल सरकारको कुनै लगानी छैन , यहाँको ठाकुरराम क्याम्पस , नारायणी रंगशाला , घण्टाघरलगायतका संरचनाहरु वीरगन्जवासी आफैले बनाएका हुन्, त्यसैले यो मधेस विश्वविधालय पनि अब वीरगन्जवासी आफैले सञ्चाल गर्छन् , विश्वविधालयको लागि जग्गा खोज्ने , भवन बनाउने र प्रविधिहरु जडान गर्ने लगायतका सबै काम हामी वीरगन्जवासी आफैले गर्छौं , चिन्ता लिनु पर्दैन ।' विश्वविधालयको समुद्घाटन गर्दै पूर्व उपप्रधानमन्त्री एवं जसपाका राष्ट्रिय अध्यक्ष उपेन्द्र यादवले मधेस विश्वविधालयलाइ प्राविधिक जनशक्ति उत्पादन गर्ने नमूना शिक्षण संस्थाको रुपमा विकास गर्न सुझाव दिए । यादवले भने,विश्वविधालय धेरै छन् , तर घोकन्ते र रटन्ते शिक्षा मात्रै दिने ती विश्वविधालयहरु भन्दा फरक हुनुपर्छ मधेस विश्वविधालय , किन कि अहिलेको युग विज्ञान र प्रविधिको युग हो , यसैलाई मध्यनजर गरेर मधेस विश्वविधालय अगाडि बढ्नु पर्छ ।' मधेस विश्वविधालयलाई केबल शैक्षिक प्रमाणपत्र बाँड्ने संस्था नबनाएर गुणस्तरीय शिक्षा प्रदान गर्ने शैक्षिक हबको रुपमा सञ्चालन गर्न उनले सुझाव दिए । समुद्घाटन कार्यक्रममा प्रदेश सरकारका सामाजिक विकास मन्त्री एंव मधेस विश्वविधालयका कुलपति नवलकिशोर साह , वीरगन्ज महानगरपालिकाका मेयर राजेशमान सिंह , वीरगन्ज उद्योग वाणिज्य संघका अध्यक्ष डाक्टर सुबोध गुप्ता , विभिन्न विश्वविधालयका उपकुलपति , शिक्षा विदलगायतको पनि सहभागिता थियो।"
हेपाटाइटिस बी को जोखिम,"गोरखा : वैदेशिक रोजगारीका लागि भिसा प्रक्रिया सबै ठीकठाक भएर पनि धार्चे२ का धेरै जना स्वास्थ्य चेकजाँचमा असफल भएर फर्किनु पर्यो। फर्किएका धेरै जनामा हेपाटाइटिस बी पोजेटिभ देखिएको थियो। तर, उनीहरूले गाउँमा आएर सो कुरा खुलाउन चाहेनन्। भिसा प्रक्रियामा स्वास्थ्य चेकजाँच गर्दा हेपाटाइटिस बी देखिएपछि केरौंजाका मात्र ८ जना फिर्ता भएको मेरो जानकारीमा छ, गाउँपालिकाको स्वास्थ्य शाखा प्रमुख अमृत घलेले भने, तर प्रायले यस्तो विषय खुलाउन चाहँदैनन्। त्यसैले झन्झन् फैलने सम्भावना धेरै छ। कति जनामा यो रोग छ भनेर पहिचान गर्न कठिन छ। केरौंजा मात्र होइन, दुर्गम धार्चे गाउँपालिकाका प्राय सबै ठाउँमा यस्तो समस्या रहेको तर पहिचान गर्न नसकिएको उनको भनाइ छ। यसको लक्षण पनि बाहिर देखिँदैन। हेपाटाइटिस पहिचानका लागि परीक्षण शिविर पनि गरिएको छैन, घले भन्छन्, एचआईभी, हेपाटाइटिस जस्ता रोगलाई समाजमा लुकाउने प्रचलन छ। समयमै पत्ता लगाएर रोकथाम गर्नुपर्ने हो। तर, यहाँ शंकास्पद व्यक्तिहरू स्वयं चेकजाँच गराउन पनि जाँदैनन्। विभिन्न क्रममा परीक्षण गराउँदा पोजेटिभ देखियो भने पनि लुकाउने चलन छ। जुन घातक छ। अर्को दुर्गम चुमनुब्री गाउँपालिकामा यो झन् समस्या जकडिएर रहेको छ। चुमनुब्री गाउँपालिका३ साविक सिर्दिबास गाविसका प्रायः सबै गाउँ टोलका बासिन्दामा हेपाटाइटिसको समस्या छ। १५ घरधुरी रहेको नाग्चेतका १२, १३ जनामा यो समस्या छ भन्ने पुष्टि भएको छ, सिर्दिबास स्वास्थ्य चौकीमा कार्यरत स्वास्थ्य सहायक बुद्ध गुरुङले भने, ६० घरधुरी रहेको पाती गाउँका करिब २० जनामा हेपाटाइटिस बी र एकजनामा हेपाटाइटिस सी पनि भेटिएको छ। १४० घरधुरी रहेको पाङसिङका १३ जनामा, १५ घरधुरी रहेको फ्याक्पाका ६ जनामा, एक सय घरधुरी रहेको फिलिमका ४५ जनामा, १५ घरधुरी रहेको सल्लेरीमा चार जनामा र छेकम्पारका ३४ जनामा हेपाटाइटिस पुष्टि भइसकेको उनले बताए। गर्भवतीको नियमित स्वास्थ्य जाँचको क्रममा, वैदेशिक रोजगारीको क्रममा स्वास्थ्य चेकजाँचको क्रममा यस्ता समस्या पहिचान भएको उनले बताए। यही रोग पहिचान गर्ने उद्देश्यले स्वास्थ्य चेकजाँच गर्न सके अझै धेरै पहिचान हुने उनको भनाइ छ। अहिले जति पनि देखिएका छन्। लक्षण नभएका संक्रमितहरू हुन्, गुरुङ भन्छन्, एचआईभीभन्दा १० गुना बढी सर्न सक्ने क्षमता भएको रोग भएकाले अहिले लक्षण नदेखिए पनि बेलैमा पहिचान गरी रोकथाम नगरेपछि यसको अवस्था विकराल हुनसक्छ। यसबारे जिल्लास्थित स्वास्थ्य कार्यालयमा पनि खबर गरिरहेको उनको भनाइ छ। रोग पहिचान र जनचेतना जगाउन शिविर सञ्चालन गर्न सके अति उत्तम हुने उनको भनाइ छ। रोग न्यूनीकरणका लागि स्थानीय सरकारले जनचेतनामूलक कार्यक्रम नियमित सञ्चालन गर्नुपर्ने आवश्यकता छ। आजीवन रहने यो रोगले कलेजोमा असर गर्छ। यस रोगको औषधि काठमाडांैमा पाइए पनि निकै महँगो पर्छ। बच्चा जन्मने बित्तिकै लगाइने हेपाटाइटीस बी विरुद्धको खोप नलगाए पनि यो रोगले संक्रमण गर्छ। असुरक्षित यौन सम्पर्क, रोगी महिलापुरुषको शरीरबाट निस्कने विभिन्न तरल पदार्थहरूको सम्पर्क, वीर्य, र्याल, पसिना, आँसु, पेटभित्रका रसहरू, रगतको माध्यम र रोगी आमाबाट जन्मेका बच्चाहरूमा हेपाटाइटिस बी सर्छ। धेरैजसो वंशाणुगत हेपाटाइटिस रहेको हुन सक्ने उनको भनाइ छ। हेपाटाइटिस बी र सी परीक्षण गर्ने प्रविधि जिल्लास्थित स्वास्थ्य कार्यालयमा समेत छैन।"
चरेससहित दुई भारतीय पक्राउ,"बैतडी : बैतडीमा लागूऔषध चरेससहित दुई जना भारतीय नागरिक पक्राउ परेका छन्। भारतको बिहारस्थित पश्चिम चम्पारणका २३ वर्षीय ताहिर आलम र २४ वर्षीय लालेश्वर चौधरीलाई लागूऔषध चरेसहित पक्राउ गरिएको जिल्ला प्रहरी कार्यालय बैतडीले जनाएको छ। मंगलबार राति ९ बजे गोठालापानी बजारबाट खटिएको प्रहरी टोलीले गोठालापानी शाहिलेक पक्की सडकखण्डको छेउबाट उनीहरूको साथबाट पाँच सय मिलिग्राम चरेस फेला पारेको थियो। पक्राउ परेकालाई लागूऔषध नियन्त्रण ऐन, २०३३ बमोजिम कारबाही प्रक्रिया अगाडि बढाइएको प्रहरीले जनाएको छ।"
प्रदेश १ साक्षर प्रदेश घोषणा : कुन जिल्लामा कति साक्षर?,"विराटनगर : निर्धारित कार्यविधि र प्रक्रियाहरू पूरा गर्दै प्रदेश १ लाई साक्षर प्रदेश घोषणा गरिएको छ। अन्तरर्राष्ट्रिय साक्षरता दिवसको अवसर पारेर बिहीबार प्रदेश १ लाई साक्षर प्रदेश घोषणा गरिएको हो। प्रदेशको १४ वटै जिल्लाको १५ देखि ६० वर्ष उमेर समूहका नागरिकको साक्षरता प्रतिशत ९५ प्रतिशतभन्दा माथि भएकाले प्रदेश १ लाई पनि साक्षर प्रदेश घोषणा गरिएको हो। यसअघि बाग्मती र गण्डकी साक्षर प्रदेश घोषणा भइसकेका छन्। प्रदेश १ को औसत साक्षरता प्रतिशत ९६७४ प्रतिशत रहेको बताइएको छ। राष्ट्रभाषा र मातृभाषा, मूल्यसूची र बिल तथा परिवारका सदस्यहरूको नाम र उमेर पढ्न तथा लेख्नसक्ने सक्षमताका आधारमा प्रदेश १ का १४ वटै जिल्लाहरू यसअघि नै विभिन्न मितिमा साक्षर घोषणा भइसकेका छन्। मोबाइल र क्याल्कुलेटरको प्रयोग गर्न जान्ने, ० देखि ९ सम्मका अङ्क र अक्षर लेख्नसक्ने, १ देखि १०० सम्म गणना गर्नसक्ने, लेनदेनको हरहिसाब राख्नसक्ने तथा साइनबोर्ड र ट्राफिक सङ्केतहरू सहजै पहिचान गर्नसक्ने सक्षमतालाई साक्षरताको आधार बनाइएको छ। जसअनुसार प्रदेशका जिल्लाहरू साक्षर घोषणा भएपछि बिहीबार प्रदेश १ लाई पनि साक्षर प्रदेश घोषणा गरिएको प्रदेश १ सरकारका सामाजिक विकास मन्त्री राजन राईले बताए। व्यवहारिक, व्यावसायिक र गुणस्तरीय शिक्षा आजको आवश्यकता रहेको भन्दै उनले सिकाइ पद्धति पनि सोहीअनुरूप केन्द्रित गर्नुपर्ने औंल्याए। प्रदेश १ सरकारको सामाजिक विकास मन्त्रालयले दिएको तथ्याङ्क अनुसार प्रदेश १ मा सबैभन्दा बढी ओखलढुङ्गामा ९९०५ प्रतिशत नागरिक साक्षर छन्। ओखलढुङ्गालाई २०७३ पौष १० गते साक्षर जिल्ला घोषणा गरिएको थियो। तथ्याङ्क अनुसार सबैभन्दा कम उदयपुरमा ९५३२ प्रतिशत नागरिक साक्षर छन्। त्यसबाहेक पाँचथर ९७, झापा ९८३३, धनकुटा ९७२५, इलाम ९७६२, खोटाङ ९६५६, सुनसरी ९५५, तेह्रथुुम ९५९८, भोजपुर ९६४, मोरङ ९६५, संखुवासभा ९५६३, ताप्लेजुङ ९६४५ र सोलुखुम्बुमा ९६७३ प्रतिशत नागरिक साक्षर रहेको सरकारी तथ्याङ्क छ। आगामी आर्थिक वर्षमा प्रदेश १ लाई पूर्ण साक्षर प्रदेश घोषणा गर्ने योजना रहेको सामाजिक विकास मन्त्रालयले जनाएको छ। जसका लागि अनौपचारिक र वैकल्पिक शिक्षा, विद्यालय केन्द्रित साक्षरता कार्यक्रम र स्थानीय तहसँगको सहकार्यमा उच्च शिक्षामा इन्टर्नसिप लगायतका योजनाहरू तय गरिएको बताइएको छ। सरकारले डिजिटल साक्षरता कार्यक्रमलाई काम र आयसँग जोड्ने नीति समेत लिएको प्रदेश १ का सभामुख प्रदीपकुमार भण्डारीले बताए। संशोधनसहितको शिक्षा ऐन निर्माण नभइसकेको हुनाले केही अन्यौल विद्यमान रहेपनि प्रदेश सरकार त्यसलाई चिर्दै अघि बढिरहेको उनले जिकिर गरे। प्रदेश १ मा भने पाँचथर सबैभन्दा पहिले साक्षर घोषणा भएको जिल्ला हो।"
जापान पुर्याइँदै कर्णालीको बेसार,"दैलेख : दैलेखको भगवतीमाई गाउँपालिका१ का कविराज खत्री (झवी) र गीताकुमारी खत्रीले कर्णालीमा उत्पादित बेसार जापानमा पुर्याउने सफल हुँदैछन्। हामीले उत्पादन गरेको बेसार ल्याब टेस्टका लागि पठाएका थियौं। उक्त बेसार ल्याब टेस्टमा पास भएर आइसकेको छ। अब सम्झौताको अन्तिम प्रक्रिया मात्र बाँकी छ। जापानस्थित एक व्यापारीले हामीले उत्पादन गरेको बेसार जापान लैजाने भनेर मौखिक सम्झौता भइसकेको छ, कविराजले भने। अन्तर्राष्ट्रिय स्तर दुवैमा अहिले पनि कर्णालीमा उत्पादित सिन्की पठाइरहेको उनले बताए। त्यहाँका तीनदेखि पाँच तारे होटलमा हामीले उत्पादन गरेको सिन्की निरन्तर गइरहेको छ, उनले भने। मासिक दुई देखि तीन क्वीन्टलसम्मको सिन्की दुवै निर्यात गर्ने गरेको उनले बताए। उद्योग सञ्चालनका चार समस्या कर्णाली प्रदेशमा उद्योग सञ्चालन गर्न तीन ठूला समस्या झेल्नुपरेको खत्रीले बताए। कर्णालीमा शुलभ रूपमा जग्गा नपाउने समस्या रहेको उनको भनाइ छ। अर्को विद्युत्को भोल्टेज नपुगेर मेसिन नै चल्दैनन्। बैंकिङ समस्या पनि उत्तिकै रहेको खत्रीले बताए। कृषि र उद्योग सञ्चालन गर्नेहरू प्रायः गाउँका हुन्छन्। कृषि क्षेत्रमा काम गर्नेहरूलाई बैंकले सहज रूपमा गाउँको जग्गा धितो राखेर ऋण दिँदैनन्। गाउँको जग्गा धितो राखेर उद्योग स्थापना गर्छुभन्दा बैंकले सहज रूपमा ऋण नै दिँदैनन्, उनले भने। अर्कोतर्फ उत्पादनसमेत कम रहेको छ। एक जना उद्यमीलाई पुग्ने गरी कुनै पनि उत्पादन पर्याप्त नभएको उनले बताए। यस्ता उद्योगहरू सञ्चालन गर्न राज्यले विशेष व्यवस्था गनुपर्ने उनको माग छ। राज्यले उद्योग सञ्चालकहरूलाई बत्ती, सडक तथा बैंकका ग्यारेन्टी गरिदिनुपर्ने उनले बताए। कतिपय कुराहरूमा नीति नियम नै बाधक छन्। अहिले पनि सहज रूपमा टिमुर खरिद गर्न पाइँदैन्। प्रक्रिया झन्झटिलो छ। वन्यजन्तुमा आधारित उद्योग गर्न खोजेमा नीति नियम नै बाधक छ, उनले भने। कर्णालीमा ३२ केबीको क्षमताको विद्युत् तत्काल विस्तार गर्नुपर्ने उनले बताए। राज्यले सानो उद्योगहरूलाई विशेष ऋण सहुलियत तथा ब्याज अनुदानको व्यवस्था गर्नुपर्ने कविराजले बताए। अर्कोतर्फ उत्पादन बढाउन किसानहरूका लागि सिँचाइको सुविधा, संकलन केन्द्र स्थापना र प्राविधिक सेवा दिइनुपर्छ। अनि स्थानीय तहहरूले ढुवानीमा अनुदान दिनुपर्छ, उनले भने। कर्णालीमा उत्पादित वस्तुभन्दा ढुवानीको मुख्य बढी पर्ने गरेको उनको भनाइ छ। कर्णालीमा उत्पादित कृषि उपज वस्तुहरू राष्ट्रिय बजारमा प्रतिस्पर्धामा लैजान त्यस्ता किसानहरूलाई ढुवानीमा अनुदान दिने व्यवस्था सरकारले गर्नुपर्छ, खत्रीले भने।"
बैतडीमा भीरबाट लडेर महिलाको मृत्यु,बैतडी : बैतडीमा घाँस काट्ने क्रममा भीरबाट लडेर एक महिलाको मृत्यु भएको छ। डिलाशैनी गाउँपालिका वडा नं ५ नगराउँकी ५२ वर्षीया गौरा जोशीको बिहीबार बिहान घाँस काट्ने क्रममा भीरबाट लडेर मृत्यु भएको डिलाशैनी गाउँपालिका वडा नं ५ का वडाध्यक्ष यज्ञ भट्टले जानकारी दिए। जोशीको घटनास्थलमै मृत्यु भएको उनले बताए।
टार्गेट एचआर मेनपावरबाट साउदी गएका ३५ नेपाली अलपत्र,"साउदी अरब : रोजगारीका क्रममा साउदी अरब पुगेका ३५ जना नेपाली अलपत्र परेका छन्। काठमाडौंमा रहेको टार्गेट एचआर मेनपावरबाट २०२२ जुन २० मा साउदी पुगेका ३५ जना नेपाली ७६ दिनदेखि अलपत्र परेका छन्। पीडित भएका नेपाली भन्छन्, 'नेपालमा गरेको सम्झौताअनुसार साउदी पुगेपछि सम्बन्धित कम्पनीले पूर्ण सम्झौता गर्न लगाएको र त्यसमा असमर्थ जनाएपछि कम्पनी तथा मेनपावरले वेवास्ता गरेका छन्। नेपालमा गरेको सम्झौताअनुसार एक हजार तीन सय साउदी रियाल दिने भनेपनि साउदी पुगेपछि पुनः कम्पनीले प्रतिमहिना आठ सय रियाल मात्र दिन लागेको थियो। उनीहरू साउदीको इफादा कम्पनीमा किल्नरको रूपमा काम गर्न साउदी पुगेका थिए। पीडित भन्छन् 'हामीलाई फिल्मी स्टाइलमा साउदीमा अलपत्र पारिँदै छ। जुन २० मा एयरपोर्टमा उत्रिएका हामी सम्बन्धित कम्पनीले १६ घण्टापछि लिन गयो र एक रुममा १४ जनाभन्दा बढीको दरले व्यवस्था गर्यो। दुई दिनपछि मेडिकल गराएर सम्बन्धित कम्पनी र मेनपावर बेखबर रहे।' केही दिनपछि पुनः तिमीहरूको इन्टरभ्यु छ भनि तयार रहन जानकारी दिँदै कम्पनीको फोरमेन बताउने एक इन्डियनले सामूहिक फोटो खिचेर गएको र हालसम्म कुनै जानकारी नदिएको पीडित बताउँछन्। सम्बन्धित कम्पनीले सुरुमा दुई सय रियल र बस्न दिएको तर अन्य सेवा सुविधा समेत नदिएकाले अहिले बिचल्ली अवस्थामा रहेको बताए। साउदी अरेबिया आउने क्रममा मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधाहरू प्राप्त हुनेछन् भनि प्रतिव्यक्ति एक लाख पचास हजारदेखि दुई लाखसम्म दिएका थिए। मेनपावरमा कार्यरत टिपक बस्नेतलाई प्रतिव्यक्ति एक लाख बुझाएको र अन्य एजेण्डलाई पचास हजारमाथि बुझाएको पीडितहरूले बताए। पीडित भएका नेपालीहरूको बारेमा नेपाली दूतावासमा जानकारी दिए लगतै दूतावासले सम्बन्धित मेनपावर र कम्पनीसँग छलफल गरी कामदारलाई सम्झौता अनुसारको काम र सेवा सुविधा दिन जानकारी गराउँदा सम्झौताअनुसार कामदारलाई काम र सेवा सुविधा दिन र नसके तत्काल स्वदेश फिर्ता पठाउन अल्टिमेटम समेत दिएको छ। ३५ नेपाली अलपत्र परेको र खाना समस्या रहेको जानकारी प्राप्त भएलगत्तै सामाजिक व्यक्तित्व सुजन घिमिरेले आफ्नो जन्मोत्सवको अवसर पारी खाद्यान्न तथा आर्थिक सहयोग गरेका छन् भने अन्य सहयोगीमा अन्तर संस्था समय समिति रियादका सपरिवार तथा नेपाली होटल लालिगुराँस रहेका छन्। तत्कालीन अवस्थामा रोजगारीका क्रममा साउदी आउने कामदारको संख्या बढेतापनि सम्बन्धित कम्पनीले सम्झौता अनुसारको सेवा सुविधा नदिँदा र पठाउने मेनपावरले साउदीमा रहेका कम्पनीबारे आधिकारिक कार्यशैलीको ढाँचा नबुझ्नाले साउदीमा नेपाली कामदारप्रति विभिन्न समस्याहरू देखा परेका छन्। कामदारका रूपमा साउदी पुगेका नेपाली कामदारहरूको सम्बन्धित कम्पनीले समयमा नै, तलव, अकामा कार्ड, इन्स्योन्स कार्ड तथा अन्य सेवा सुविधाहरू नपाउनाले कामदारहरू कम्पनी छोडेर भाग्ने क्रम समेत बढ्दो रहेको छ।"
पोखरामा पनि चल्यो महानगरको डोजर,"पोखरा : पोखरा महानगरपालिकाले आफ्नै स्वामित्वको जग्गाका घर तथा पसल भत्काएको छ । चोकलाई फराकिलो बनाउने उद्देश्यसहित चल्तीको चोक महेन्द्रका घर तथा सटरमा महानगरले बिहीबार डोजर लगाएको हो । त्यहाँको सटरमा पसल तथा कार्यालय चलाइरहेकाहरुलाई महानगरपालिकाले भदौ २२ गतेसम्मलाई सामान खाली गर्न ३५ दिने म्याद दिएको थियो । मेयर धनराज आचार्य, पोखरा ९ का वडाध्यक्ष दीपेन्द्र मर्सानी र नगरप्रहरीसहित गएको डोजरले घर तथा पसल भत्काउन सुरु गरेको हो । महेन्द्रपुलस्थित उक्त जग्गामा पोखरा सार्वजनिक पुस्तकालय, पोखरा आर्ट ग्यालरी र व्यक्तिका पसलहरु छन् । ती पसलहरुको भाडासमेत वर्षौदेखि महानगरपालिकाले पाएको छैन । जसलाई ठेक्कामा दिएको हो, ऊ पनि महानगरपालिको सम्पर्कमा नभएको बताइएको छ । काठमाडौं महानगरका मेयर बालेन्द्र साहले अवैध संरचना भत्काउन डोजर अभियानै चलाउँदा त्यसको दबाब देशैभरका पालिका प्रमुखहरुलाई पनि परेको छ ।"
ऋण मिलाउँदै नवलपरासी प्रशासन,परासी : जिल्ला प्रशासन कार्यालय नवलपरासीले साहुबाट लिएका ऋणीहरूको ऋण मिलाउन सुरु गरेको छ। मिटरब्याजबाट पीडित भएका व्यक्तिहरूको निवेदन संकलन गरी कारबाही गर्न गृह मन्त्रालयले निर्देशन दिएपछि प्रशासनमा धमाधम निवेदन पर्न थालेका छन्। अहिलेसम्म जिल्लामा १ सय ५३ वटा उजुरी परेको सहायक प्रमुख जिल्ला अधिकारी रामचन्द्र अर्यालले जानकारी दिए। जिल्लामा परेका उजुरीउपर छानबिन गर्न सहायक प्रमुख जिल्ला अधिकारीको संयोजकत्वमा पाँच सदस्यीय कार्य दल नै गठन गरेर साहु र ऋणीहरूबीच छलफल गराउन थालिएको छ। जसअनुसार अहिलेसम्म १८ वटा उजुरीको समस्या समाधान भएको छ। परेका उजुरीमध्ये ५० वटा प्रहरी कार्यालयमा पठाइएको र अन्य उजुरीउपर छानबिन भइरहेको सहायक प्रजिअ अर्यालले जानकारी दिए। केही व्यक्तिहरू चर्को ब्याजबाट पीडित भएको देखिए पनि अधिकांशले सरकारले उजुरी माग गरेकाले ऋण नै तिर्न नपर्ने सोँचका साथ निवेदन दिन आउने गरेको प्रशासनले जनाएको छ। केहीले राजीनामा गरेर दिएको जग्गा फिर्ता गराउन भन्दै निवेदन दिएको अर्यालले बताए। प्रशासनमा परेका अधिकांश उजुरी बिना प्रमाणका छन्। उनीहरूलाई मौखिक रूपमा सहमति गरेर पठाइएको प्रशासनले जनाएको छ।
मेयरमा पराजित नेता प्रदेश समानुपातिकमा एकल सिफारिस,"महोत्तरी : नेपाली कांग्रेस महोत्तरीको सबै क्षेत्रबाट उम्मेदवार सिफारिसको काम सकिएको छ। प्रतिनिधिसभा, प्रदेशसभा र समानुपातिकतर्फका उम्मेदवारहरुको नाम जिल्ला कमिटीमा पठाइएको हो। महोत्तरीमा कमजोर देखिएको नेपाली कांग्रेसले गत वैशाख ३० को स्थानीय निर्वाचनमा पराजित नेतालाई प्रदेशमा एकल सिफारिस गरेको छ। नेपाली कांग्रेसले बलवा नगरपालिकाको मेयरमा पराजित नेतालाई महोत्तरी क्षेत्र नं २ (क) निर्वाचन क्षेत्रबाट समानुपातिक उम्मेदवारका रूपमा एकल नाम सिफारिस गरेको छ। यादव गएको स्थानीय निर्वाचनमा बलवा नगरपालिकाको मेयरमा पराजित भएका थिए। उनी २०७४ को स्थानीय निर्वाचनमा निर्वाचित भएका थिए। तर यसपटक कांग्रेस नेत्री तथा केन्द्रीय सदस्य किरण यादवको जोडबलमा टिकट लिँदा हार बेहोर्नु परेको थियो।"
छिट्टै संघीय निजामती सेवा ऐन आउँछ : उपसभामुख भुसाल,"अर्घाखाँची : प्रतिनिधि सभाको उपसभामुख पुष्पा भुसालले संघीय निजामती सेवा ऐेन छिट्टै आउने बताएकी छन्। निजामती सेवा दिवसका अवसरमा अर्घाखाँचीमा आयोजित कार्यक्रमलाई सम्बोधन गर्दै उपसभामुख भुसालले आउने भदौसम्म संघीय निजामती सेवा ऐन आउने दावी गरिन्। ऐन नआउँदा कर्मचारीहरुमा मनोबल गिरेको र संघीयताको मूल मर्म कार्यान्वयन हुन नसकेको उनको भनाइ छ। उनले भनिन्,' कर्मचारीहरुमा मनोबल बढाउन, संघीयताको मूल मर्म कार्यान्वयनका लागि निजामती सेवा ऐन ल्याउन आवश्यक छ।' उनले सार्क राष्ट्रमा नेपाल सबैभन्दा कम तलब र अन्य सेवा सुविधा भएको राष्ट्र भएको बताइन्। संविधानको कार्यान्वयनमा समेत बाधा पुगेको भन्दै उपसभामुख भुसालले पावर सेयरिङ्गको विषयलाई मजबुत र व्यवस्थित बन्न पनि संघीय निजामती सेवा ऐन आउनुपर्ने जोड दिइन्। कार्यक्रममा प्रतियोगिताका बिजेताहरुलाई पुरस्कार तथा प्रमाण पत्र वितरण गरिएको थियो ।"
माछा पोखरीमा वृद्धाको शव फेला,विराटनगर : मोरङको रंगेली नगरपालिका१ स्थित माछा पोखरीमा एक जना वृद्धा महिलाको शव फेला परेको छ। रंगेली१ की ७६ वर्षीया कृष्णमाया बस्नेतको शव बुधबार साँझ फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कृष्णमाया बिहान ९ बजेतिर आफ्नै घरबाट बेपत्ता भएकी थिइन्। परिवारका सदस्य र आफन्तले खोजी गर्ने क्रममा माछा पोखरीमा शव फेला परेको हो। शव भेटिएको पोखरी कृष्णमायाको घरबाट लगभग ५ सय मिटर उत्तरमा पर्छ। शव पोस्टमार्टमका लागि रंगेली अस्पतालमा राखेर घटनाको अनुसन्धान सुरु गरिएको डीएसपी श्रेष्ठले बताए।
उद्धार केन्द्रमा पाटेबाघ,"गुलरिया : बर्दिया राष्ट्रिय निकुञ्जको चेपाङ मध्यवर्ती क्षेत्रअन्तर्गत सुर्खेतको भेरीगंगा नगरपालिका५ गेरुवनीस्थित शक्ति मध्यवर्ती सामुदायिक वनमा साउन २९ गते घाँस काट्न पुगेका ४६ वर्र्षीय रामबहादुर चन्द र ६७ वर्षीय कवि वलीले पाटेबाघको आक्रमणमा परी ज्यान गुमाए। निकुञ्जले तत्काल वन क्षेत्रमा स्वचालित क्यामेरा जडान गरी बाघ अनुगमन सुरु गर्यो। निकुञ्ज कर्मचारी, सुरक्षार्थ तैनाथ नेपाली सेना, स्थानीय मध्यवर्ती उपभोक्ता समिति, राष्ट्रिय प्रकृति संरक्षण कोष बर्दिया संरक्षण कार्यक्रम (एनटीएनसी) सहितको टोलीले शक्ति मध्यवर्ती सामुदायिक वनको आक्रामक बाघ पहिचान गरे। यसको ४ दिनपछि सल्यानको कालिमाटी गाउँपालिकारू७ स्थित स्वामीवास वनक्षेत्रबाट भाद्र १ गते नियन्त्रणमा लिन सफल भयो। सूईद्वारा लठ्याइने प्रविधि (डार्ट) मार्फत बेहोस बनाएर समातिएको बाघलाई बाँके राष्ट्रिय निकुञ्जको उद्धार केन्द्रमा राखिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। समस्याग्रस्त बाघहरूले मानिसलाई आक्रमण गर्छ। सल्यानमा समातिएको बाघ १२ वर्षको पोथी बाघ हो। बाघ बूढो भइसकेको छ। बाघको दाँत, नङग्रा भाँचिएको, स्वास्थ्य बिग्रिएको र अस्वस्थ अवस्थामा छ। आहराको लागि जनावर सिकार गर्न नसक्ने भएकाले नै बाघले सिकारको लागि मानवीय आक्रमण गर्ने गरेको उनले सुनाए। निकुञ्जले समस्याग्रस्त बाघहरूलाई बेलाबेला नियन्त्रणमा लिने गरेको छ। नियन्त्रणमा लिइएका बाघहरू उद्धार केन्द्रहरूमा राख्ने गरिन्छ। हालसम्म नियन्त्रणमा लिइएका ७ वटा बाघहरू चिडियाखानालगायत बाँके, बर्दियाका उद्धार गृहमा राखिएको छ। समस्याग्रस्त बाघहरूलाई समाउँदै उद्धार गृहमा राख्नु द्वन्द्व समाधानको एउटा उपाय हो। अर्को जंगलमा उनीहरूको बासस्थान सुधार, आहारा र पानीको पर्याप्त व्यवस्था हुनुपर्छ। जंगल क्षेत्रमा मानवीय आवागमन रोक्न सक्नुपर्छ। बर्दिया, बाँके क्षेत्रमा बनाइएका उद्धार गृहहरू कंक्रिटका छन्। समस्याग्रस्त बाघलाई अनुसन्धान, उपचार एवं सुधारका लागि उद्धार गृहमा राखिन्छ। उद्धारका लागि बनेका संरचना बाघका लागि उपयुक्त र मापदण्डअनुसार छैनन्। बाघको बानी सुधार्न राखिएका गृहहरू उल्टै बाघलाई रिसाहा बनाउने प्रकृतिका छन्। गृहमा राखिएका बाघहरू दिनभरी क्रंकिटको भूइँमै हिँड्डुल गर्ने, सुत्ने अनि फलामका तारजाली तानतुन गर्ने दैनिकी चलिरहेको छ। बाघ संरक्षणका हेतुले निर्माण गरिएका उद्धार गृहहरू बाघका लागि जेल तथा हिरासतको रूपमा देखापरेका छन्। यस्ता गृहहरूमा लामो समयसम्म बाघलाई राख्दा उनीहरूको दाँत, नङग्रा एवं शरीरमा थप स्वास्थ्य समस्या निम्त्याउँदै मानसिकतामा नकारात्मक प्रभाव पर्न सक्ने सम्भावना निकै चुनौतीपूर्ण छ। निकुञ्जभित्र खुला चिडियाखाना बर्दिया राष्ट्रिय निकुञ्जका प्रमुख संरक्षण अधिकृत श्रेष्ठले भने बर्दिया राष्ट्रिय निकुञ्जको खोरमा १ तथा रम्भापुर खोरमा २ गरी ३ वटा बाघ बर्दियामा राखिएको बताए। बाँके निकुञ्जमा २, काठमाडांैस्थित सदर चिडियाखानामा एउटा समस्याग्रस्त पाटेबाघ नियन्त्रणमा लिई पठाइएको छ। जसमध्ये बाँके राष्ट्रिय निकुञ्जमा राखिएको एउटा बाघ खोर फोरेर भागेको छ। बर्दियामा राखेको एउटा बूढो बाघ कालगतिले मरेको छ। नियन्त्रणमा लिइएका बाघलाई राख्ने खोर प्राकृतिक हुनुपर्छ भन्ने हाम्रो चाहाना हो। नियन्त्रित बाघलाई राख्ने होल्डिङ सेन्टरहरू जंगलभित्र प्राकृतिक स्थानमा बनाउनु जरुरी छ। छोपेका बाघलाई प्राकृतिक वातावरणमा बस्ने खालको फलामको तारजाली लगाएर होल्डिङ सेन्टरका लागि हामीले विभागमा प्रस्ताव गरेका छौं, उनले भने। करिब १२ हेक्टर क्षेत्रफलमा प्राकृतिक होल्डिङ सेन्टर निर्माण गर्न ६ करोड रुपैयाँ अनुमानित लागत छ।"
बसन्तपुरमा सामूहिक कन्या पूजा (तस्बिरसहित),"काठमाडौं : इन्द्रजात्राको दोस्रो दिन आज बसन्तपुरमा कुमारी अर्थात् कन्या पूजा गरिएको छ। बसन्तपुरस्थित तलेजु भवानी मन्दिर अगाडि ५०४ जना कुमारीको सामूहिक पूजा गरिँदैछ। पूजाका लागि कुमारीहरुलाई विशेष रुपमा सिंगारिएको थियो। बेल विवाह नगरेका नेवार समुदायका २ देखि ८ वर्ष उमेर समूहका बाल कुमारी पूजामा सहभागी भएका हुन्। भक्तजनले इच्छा अनुसार कुमारीहरुलाई नगद, फलफूल, कपडालगायत सामग्री प्रदान गरे।नेवार समुदायको परम्परामा कुमारी पूजा गर्नाले रोगबाट बच्न सकिने धार्मिक विश्वास रहेको छ।प्रत्येक वर्ष इन्द्रजात्राको लिंगो ठड्याएको भोलिपल्ट कुमारीको सामूहिक पूजा गर्ने प्रचलन छ।"
"साहूले जग्गा खोसे, श्रीमान्लाई जेलमा हाले","महोत्तरीको भंगहा नगरपालिका५ सीतापुरभंगहा टोलकी ६० वर्षीया चन्द्रकला महरा (चमार)का श्रीमान् रामलोचन महरा (चमार)लाई उल्टै मिटरब्याजीले जेल हालेका छन्। चन्द्रकला न्याय खोज्दै काठमाडौं आएकी छन्। उनीहरूले परिवारका सदस्य बिरामी पर्दा दुई साहूबाट ५ र १० हजार ऋण लिएका थिए। केही बढी तिरे पनि। तर, साहूले नक्कली कागजात बनाएर ६ लाख ३० हजार मागे। नदिएपछि रामलोचनलाई जेल हाले। जग्गा हडपे। परिवारका सदस्य पनि साहूबाट दुव्र्यवहारको सिकार बने। श्रीमान्लाई छुटाउन चन्द्रकलाले प्रहरी प्रशासनको ढोका धेरै ढकढक्याइन्। रामलोचनलाई अदालतले १ वर्षको कैद सजाय सुनाएको छ। उनले सात महिना कटाइसके। तर, कसैले उनको पीडा सुन्न चाहेनन्। साहूले दु :ख दिइरहे। चन्द्रकला माइतीघर मण्डलामा अन्य पीडितसँगै न्यायको लडाइँमा छिन्। ३५ दिनदेखि उनीसँगै सैयौं पीडित अनशन र आन्दोलनमा छन्। मिटरब्याजीले दिएको दु :ख र पतिलाई जेलबाट छुटाउन गरिरहेको संघर्षलगायत विषयमा पीडित चन्द्रकलासँग अन्नपूर्णकर्मी राजकरण महतोले गरेको कुराकानीको सम्पादित अंश : तपाईंको परिवारमा कति सदस्य हुनुहुन्छ ? तीन छोरा, २ बुहारी र ५ नाति नातिनासहित श्रीमान् र म छौं। तर, सबै छोराहरू छुटिएर बसेका छन्। हामी बुढाबुढी मात्रै बस्छौं। एक जना कान्छो छोरा रमेश कमाउन मद्रास गएको छ। जेठो उमेश र माइलो दिनेश पनि विदेशमा मजदुरी गर्दै छन्। अनि तपाईंको परिवार कसरी चलेको छ ? आम्दानी के छ त ? श्रीमान् कुल्लीको काम गर्नुहुन्थ्यो भंगहा बजारमा। काम पाउँदा दिनको २३ सय पनि कमाइ हुन्थ्यो। काम पाउनुभएन भने त बुढाबुढी भोकै हुन्थ्यौ। अहिले त श्रीमान्लाई साहूहरूले जेलमा बन्द गराएपछि निकै समस्या भएको छ। अनि तपाईंको गुजरा कसरी तलेको छ नि ! साहूहरूको सबै ऋण तिर्दा पनि भएको जग्गा हडपे। अहिले मनखपमा एक कठ्टा खेत लिएर तरकारी उब्जाउँछु। ज्यालामजुरी पनि गर्छु। कुच्चो बनाउने खर खोलाबाट काटेर बिक्री गर्छु। पञ्जाबमा कमाएर थोरै जग्गा किनेको थिएँ। त्यो पनि साहू अनुरुद साह र बिजनन्द साहले हसौता (कब्जा) गरे। तपाईंहरूको जग्गा सुरुमा कति थियो ? पाँच कट्ठा थियो। ३ कट्ठा अनुरुदले खोसे। अनि २ कट्ठा बिजनन्द साह (ब्रह्मपुरीवाला) ले हडपेका छन्। दुवै साहूले अदालतमा मुद्दा हालेर रोक्का गरेर लिए। श्रीमान्लाई पनि जेलमा हाले। साहू अनुरुदसँग कहिले कति ऋण लिनुभएको थियो ? ३४ वर्षअघि ५ हजार मात्रै लिइएको थियो। अनि किन ऋण लिनुभयो ? नाति जन्मिएको तीन महिनापछि निमोनिया लागेर बिरामी भयो। त्यो समय पैसा थिएन। अनुरुदसँग श्रीमान् (रामचोलन महरा) ले ऋण लिएर जनकपुर लगेर उपचार गराएका थियौं। ऋण लिएको कति पैसा फिर्ता गर्नुभयो ? एक वर्षपछि पैसा तिरेको हो। छठ पवनी पर्वको समयमै ५ हजारको मैले १५ हजार तिरेँ। केही दिनपछि श्रीमान्ले ७० हजार रुपैयाँ लिएको भन्दै नक्कली तमसुक बनाएर सहीछाप गरेको थाहा भयो। मिटरब्याजी अनुरुद साहले हालेको मुद्दा फैसलापछि महोत्तरी जिल्ला अदालत जलेश्वरले रामलोचन महरा (चमार)लाई जलेमा राख्न कारागार कार्यालय जलेश्वरलाई पठाएको पत्र। पैसा कहाँबाट ल्याएर तिर्नुभयो ? भैंसी पालेका थियौं। साहूले कर्जा तिर, पैसा तिर भन्दै बड (धेरै) परेशान गरे। अनि गोठमा भएको भैंसी बेचेँ। उसको कर्जा चुकाइदिए। तर, गराएको कागत (तमसुक) पनि दिएनन्। मेरो आमा होस्पिटलमा हुनुहुन्छ। काठमाडौंबाट आउँछु। अनि कागत दिन्छु भने। तर, फेरि मेरो बुहारीबाट थप १ लाख १० हजार लियो। तर, कागत दिएनन्। बिजनन्द साहसँग चाहिँ कति ऋण लिनुभएको थियो ? केही वर्ष पहिले म आफैं बिरामी पदाए उपचार गर्न १० हजार लिएका थियौं। १२ हजार फर्काएका थियौं। तर, यो ऋणलाई देखाएर मेरो दुई कट्ठा खेत अदालतबाट लिलामी गराएर लगे। कसरी जग्गा लिलामी गर्ने अवस्थामा आयो ? मेरो आमा बिरामी हुनुहुन्थ्यो। उपचार गराउँदा पनि बाँच्नु भएन। आमाको निधन भएको तीन दिनमा नै साहू बिजनन्दन साह मेरो माइतीमा थप पैसा तिर्न बाँकी छ भन्दै पुलिस लिएर गए। समाज नै लागेपछि भागे। किरिया सकेर म घर आएँ। उसले थानामा उजुरी गर्न थाल्यो। अनि माथि (अदालत) बाटै २ कट्ठा खेत लिलामी गर्ने भन्ने आदेश लिएर आए। न्यायको खोजीमा काठमाडौं आएकी महोत्तरीको भंगहा नगरपालिका५ भंगहासीतापुरकी ६० वर्षीया चन्द्रकला महरा (चमार) पीडा सुनाउँदै । तस्बिर : राजकरण महतो अनि श्रीमान्लाई साहूले कसरी जेल हाले ? साहू अनुरुदलाई ५ हजारको १५ हजार दिएपछि केही दिनमै उसको पसलमा कागत (तमसुक) माग्न गएँ। तर, मोटरसाइकलमा भागे। यसो गर्दा मेरो बुढोलाई उनीहरूले फागुनमा पक्राएर जेलमा हाले। यसमा साहू बिजनन्दको पनि ठूलो हात छ। म जलेश्वर गएँ बुझ्न। रुँदैअरू के भन्नु ? कहाँबाट प्रहरीले पक्राउ गरेको हो ? फागुनमा बुढो खेततिर गएका थिए। राति अबेरसम्म घर नआएपछि खोजी गर्यौं। देख्नेले पुलिसले पक्रेर जलेश्वर लग्यो भने। रुँदै रात बित्यो। उहाँलाई भेट्न जलेश्वर गर्यौं। त्यहाँ जेलमा बन्द गरिसकेको थियो। पाँचदिनपछि हामी सबै परिवार साहू अनुरुदको घरमा गयौं। किन पक्राउ गराएको भनेर सोधेको, तिमीमाथि मेरो अझै ६ लाख ३० हजार रुपैयाँ बाँकी छ। त्यसैले पक्राएको भन्ने जवाफ दिए। अनि, कसरी यत्रो रकम भयो ? मैले ५ हजारको १५ हजार तिरे, बुहारीले १ लाख १० हजार दिई। अझै कसरी बाँकी हुन्छ ? भनेको उसले गाली गर्दै तेरो अब यहाँ केही चल्दैन। मेरो हातमा पामर (पावर) छ। पैसा छ। पुलिसवाल असई, हवल्दार सबै मेरै छन्। आँखाको आँसु कसैले पुच्छदैन तेरो। यहाँबाट भाग भन्यो। त्यसपछि के गर्नुभयो ? घरमा आयौं। अनुरुद पैसावाला छ। कति बेला के गर्छ, ठेगान छैन। घरमा केटाकेटी, बुहारी मात्रै छन्। पुन : अर्को दिन पनि उसको घरमा गयौं। हामीले कुरा गर्दा फेरि रिसायो। जब मेरो बुहारीले कुरा गर्थिन् कुरा गर्थिन् नम्र बन्थ्यो। भखरै विवाह गरेर आएको बुहारीमाथि उसले कुदृष्टि लगाएको थियो। छोरा पनि विदेशमा थियो। हामीलाई डर थियो। अनि उसलाई हामीले कति पैसा अझै चाहिन्छ ? मेरो बुढोलाई छोडाइ देऊ भन्यौं। उसले ६ लाख ३० हजार भन्यो। मेरो कनियाँ (बुहारी) ले तीन लाख दिन्छौं। लिलामीमा चढाएको ३ कट्ठा खेत पनि छोडिदिन्छु। ससुरालाई जेलबाट निकालिदिनुस् भनिन्। तर, साहू अनुरुद्ध मान्न तयार भएन। हाम्रो जग्गा अदालतैबाट उसले पहिले नै रोक्का गराइसकेको थियो। जग्गा रोक्का भएको कसरी थाहा भयो ? घरखर्च टार्न र बिमारी पर्दा खेत बेच्नु पर्यो भनेर जलेश्वर मालपोतमा गयौं। त्यहाँ सबै खेत रोक्का गरिदिएको थाहा भयो। अनि बिक्री कुरै भएन त्यहाँबाट रुँदै घर आका थियौं। श्रीमान्लाई जेलबाट छुटाउन के गर्दै हुनुहुन्छ ? जेलबाट छुटाउन र खेत फिर्ता गराउन खर काटेर, मजदुरी, भिख मागेर न्याय माग्न भौतारिरहेका छौं। साहू अनुरुद र बिजनन्दले मलाई लुट्यो। सडकमा पुर्याइदियो। अरू के गर्न सक्नु र हामीले। जेलमा भेट्न जानुभएको छ ? श्रीमान् के भन्नुहुन्छ ? कहिलेकाहीँ जान्छु। मजदुरी गरेर रकम जम्मा गर्छु। उहाँलाई नभेटेको २ महिना भयो। अट्टो चढेर जाने पनि पैसा हुँदैन। एकपटक जाँदा हजार रुपैयाँ खर्च हुन्छ। गएको बेला रोटी, चिउरा भुटेर लान्छु। राम्रोसँग बस्नु है भन्नुहुन्छ भेट्न जाँदा। मेरो मुख हेरेर रुन थाल्नुहुन्छ। मलाई निकालेर छिट्टो घर लैजा भन्नुहुन्छ। जेलमा बस्ताको अवस्थाबारे केही सुनाउनुहुन्छ ? जेलघरमा खान, बस्न, सुत्न सबैको दु :ख छ भनेर एकपटक सुनाउनुभएको थियो। त्रिपाल बिछाएर सुत्नुपर्छ। पानीको दु :ख छैन। तर, दिसापिसाब गर्न भित्र धेरै समस्या छ। अढाई सय मान्छेको बस्ने ठाउँमा ६ सय जना बस्छन्। ट्वाइलेट जान राति देखिनै लाइन लाग्नुपर्छ रे ! कुल्ली काम गर्नुभन्दा पहिले श्रीमान्ले के गर्नुहुनथ्यो ? हामी सबै पञ्जाबमा बस्यौं। उतै काम गर्यौ। किन पञ्जाब बस्नुभयो ? ससुराको ६ धुर ऐलानी जग्गा थियो। त्यसमा हामी तीन दियाद (परिवार) थियौं। बस्न कठिन भयो। हामी सबै पञ्जाब गयौं। जेठो छोरो तीन वर्षको माइलो दुई र कान्छो एक वर्षको थियो। मेरो आमा, बुबा पनि थिए। उहाँहरूलाई पनि सँगै लिएर गएका थियौं। आमाको केही वर्ष पहिले निधन भयो। त्यहाँ खेतीकिसानी गर्यौं। भैंसी पालेका थियौं। राम्रै आम्दानी थियो। त्यहाँको कमाई बचत गरेर हामीले पाँच कट्ठा जग्गा किन्यौं। त्यो पनि साहूले लिलामी गरायो। भाग्यमा नभएर होला अहिले फेरि सडक छाप भयौ । १५१६ वर्ष जति बसेका थियौं त्यहाँ। अहिले जग्गा हडप्ने साहू अनुरुद र बिजनन्दन कहाँ छन् ? अनुरुदलाई त पुलिसले पक्रेर हिरासतमा लिएको छ। बिजनन्द गाउँतिरै छन्। यिनीहरूले धेरैलाई अन्याय गरेका छन्। कसैको १० कट्ठा, कसैको १ बिघा, कसैको २ बिघा गरेर फर्जी तमसुक गराएर जग्गा लिलामी गराएर हड्पेका छन्। अरू जग्गा आफ्नो नाममा चढाएर धनी बनेका छन्। ऋण लिनेलाई कसरी दु :ख दिएका छन् ? मुद्दा हालेर हैरान बनाउँछन्। मुद्दा फिर्ता लिइदिन्छु भनेर लोभ देखाएर कतिको छोरीबुहारीको इज्जत पनि लुटेका छन्। कोठाभित्रै बसेर मासुभात खान्छन्। यस्तो सुनेर कतिको श्रीमान्ले त विदेशमा नै आत्महत्या गरेका छन् भने यता श्रीमतीहरू पनि त्यसै गर्छन्। धेरैको नागरिकता नै कब्जा गरेर राखेका छन्। सबैलाई बिल्टोवा (बिल्लीबाँठ) बनाइदिएका छन् भने कतिलाई घरबाट निकालेर तलाचाबी लगाइदिएका छन्। यसरी पीडित हुने कति छन् ? धेरै छन्। यस्तो सिकाइ त कसैको नहोस्। गरिबलाई रुवाउनेलाई पक्रेर कारबाही गर्न म जस्ता कम्तीमा सय जनाले मुद्दा दिएका छौं। केही समय पहिले उनीहरूलाई भंगहा पुलिस र थानले पक्रिन चाहेको थिएन। सबै मिलेका थिए। जिल्लाबाट डीएसपी साहेबको फोन आयो। अनि धेरैपछि बल्ल १८ दिनअघि उसलाई जलेश्वरबाट आएको पुलिसले पक्रेर लग्यो। छोरी बुहारी र तपाईँलाई दुव्र्यवहार गर्दा प्रहरीमा उजुरी गर्नुभएन ? हामी त गरिब छौं। उसँग लड्ने हाम्रो आँट छैन। मलाई तरकारी खेती गर्न जाँदा कहिले हात समाउँथ्यो, धेरै नराम्रा कुरा गर्थो। मलाई धेरै रिस उठ्थ्यो। म कुट्न गएको थिएँ। श्रीमान्ले सम्झाएका थिए। उसले मलाई पनि धेरै दु :ख दियो। अनिरुदले बिजनन्दनलाई मेरो घर पठाएर मेरो बुहारी मोबाइल नम्बर पटकपटक माग्न लगाएको थियो। हामीले गाली गरेर पठाउँथ्यौ। अनुरुद पक्राउ परेपछि गाउँको अवस्था कस्तो छ ? हामीले पनि उसले गरेको अन्यायको विरोधमा पुलिसमा मुद्दा दिएका छौं। के भयो भनेर बुझ्न जलेश्वर गएका थियौं। पुलिसले हिरासतमा रहेको साहू अनुरुदसँग मिल्न (भेट्न) पठायो। म गएँ। उसले भित्रैबाट भन्यो, चार दिन पख, म छुटेर आउँछु। तँलाई खतम गर्छु। अनि फेरि यही जेलमा आउँछु भन्दै भित्रैबाटै मार्ने धम्की दियो। अन्यायबिरुद्ध लड्न कहाँकहाँ पुग्नुभयो ? ५०६० पटक त जलेश्वर सीडीओ अफिस, एसपी अफिस कहाँ पुगिसके। जुन दिनदेखि हामीमाथि साहूले अदालतमा मुद्दा हाल्यो त्यो दिनदेखि भौतारिँदै छु। रामलोचनकी श्रीमती चन्द्रकला महरा पीडा पोख्दै। न्याय खोज्दै हैरान भएको छु। बुढालाई कसरी जेलबाट निकाल्ने भन्ने कुराले म सुत्न पनि सकेको छैन। पछिल्लो समय साथीहरूसँग मिलेर काठमाडौं आएका छौं। साहूले दिएको दु :खले काठमाडौं पनि देखायो। यसअघि आउनुभएको थिएन ? कस्तो लाग्यो काठमाडौं ? अहँ, थिएन। कहिले कुनै आन्दोलनमा पनि आएको थिइन। अहिले काठमाडौं आएर न्याय माग्न जुलुसमा पनि हिँडिरहेको छु। साहूले मलाई भिख पनि माग्न बाध्य बनायो। काठमाडौंमा न्याय पाइन्छ भनेर आयौं। पहिले राजा बस्ने दरबार देखँे। आकासमा उडिरहेको प्लेन देखेँ। यो पहिले कहिले देखेको थिइन्। छोरो यस्तै प्लेनमा उडेर विदेश गएको बुहारीले सुनाएकी थिइन्। काठमाडौंमा अहिले मिटरब्याजीबिरुद्ध कसरी लडिरहनुभएको छ ? यहाँ आएपछि साहूबाट ठगिएकाहरू धेरै भेटिए। उनीहरूबिरुद्ध लड्ने आत्मबल बढेको छ। घरबाट पहिलो दिन आएपछि साथीहरूसँग बस चढेर बस्ने ठाउँमा गए। म जानेबित्तिकै पीडितहरू रुन थाल्यो। उनीहरूले भन्यो, अब हाम्रो आन्दोलनमा थप मद्दत पुग्छ। हामी पनि दु :खले मारिएका छौं। म पनि रुन थाले। हामी चारपाँच जना थियौं। आँसु पुच्छेर पानी खाए। साँझ भयो। सबै मिलेर खाना पकाएर खाएर सुत्यौं। बिहानै उठेर जुलुस लगाउँदै सडक (माइतीघर मण्डला)मा बस्यौं। अहिले आन्दोलन जारी छ। सडकमा बस्दा कोही भेट्न आएनन् ? नेताहरू आयो, गयो। पत्रकारहरू ठूलो क्यामराले फोटो खिचेर लाग्छन्। दु :ख सुन्छन्। सबैले न्याय दिलाउँछौं भन्दैछन्। हामीले साहूलाई जेलमा हालेर कारबाही गर्न र हामीलाई न्याय दिलाउन सबैलाई हारगुहार गर्दै आएका छौं। अब हेर्नु के हुन्छ ? खर्च नहुँदा कस्तो समस्या हुन्छ ? धेरै समस्या हुन्छ। दुकानहरूमा गएर तिमन तरकारी मागेर ल्याउनुपर्छ। महिनादिनदेखि हामी जस्ता पीडितहरू न्याय माग्न काठमाडौंमा दु :ख गरेर बसेको छौं। जस्तो सुँगुर बस्ने खोबार (खोर) हुन्छ त्यस्तै बनाएर बसेका छौं। रात काट्न त निकै कठिन हुन्छ होला ? पानी पर्दा भिजिन्छ। राति सुत्न सकिँदैन। धेरै बिरामी भए। रुघाखोक्की र ज्वरोले हैरान बनाउँछ। हामी गरिबको समस्या कसले सुन्छ ? जे दु :ख छ, त्यो त हामीले नै झेल्नुपर्छ। आफैंले पल्ली (त्रिपाल) किनेर फोहोरमै ओच्छयाएर सुत्छौं, मच्छरजाली (झुल) बिनै भुइँमै। राति मच्छरले टोकेर हैरान बनाउँछ। तपाईंहरूको मागप्रति सरकारले के भनेको छ ? सरकारले गरिबको पक्षमा कानुन नै बनाउँदैन। अनि सरकारले अन्यायको न्याय दिन्छ भनेर कसरी भनुँ। हाम्रो पक्षमा, पुलिस, थाना, अदालत कोही छैन। मेरो पक्षमा भएको भए आज मेरो घरवाला (पति) पाँच हजार ऋण लिँदा जेल जानु पर्दैनथ्यो ? प्रहरीले हामीलाई साथ दिएको भएर आज मेरो पति घरमा हुन्थ्यो। प्रहरी र अदालतले कसको कुरो सुन्छ जस्तो लाग्छ ? पुलिस र अदालतले धनीको मात्रै कुरो सुन्छ। कानुन बिक्री भइसकेको छ। कानुनहरू धनीको पक्षमा बनेको छ। उनीहरूसँग पैसा र शक्ति छ। हामीसँग केही छैन। पैसाका अगाडि सबै फिक्का हुन्छ। पाँच हजारका लागि गरिबलाई जेल हाल्ने कहाँको कानुन हो ? जलेश्वरको कि काठमान्डुलको ? यस्तो भयो भने गरिब मर्छ कि जिउँछ ? सरकारलाई के भन्नुहुन्छ ? सरकारले दलाल, मिटरब्याजीहरूलाई जेल नहालेसम्म हामी आन्दोलन गरिरहन्छौं। मेरो पति जस्तो थुप्रै निर्दोषहरू जेलमा बन्द छन्। मिटरब्याजीहरू कानुनको नजरमा साधु देखिन्छन्। फर्जी काम गरेर गरिबको सम्पत्ति हड्पेर हाम्रो उठिबास लगाइहेको छ। हाम्रो पक्षमा कानुन बनाउनुपर्छ। अनि मात्रै हामीले न्याय पाउँछौं। मिटरब्याजीले जमिन हडपेर रामलोचनलाई जेल पठाएपछि बिचल्लीमा परेका उनका परिवार। तस्बिर सौजन्य : महेशकुमार दास र रोशनकुमार महतो"
जलवायु परिवर्तन जनसरोकार बन्नु आवश्यक,"जनकपुरधाम : वर्तमान परिप्रेक्षमा विश्वसामु सबैभन्दा ठूलो चुनौती बनेको जलवायु परिवर्तन नेपालमा पनि जनसरोकारको विषय बन्नु आवश्यक रहेको सरोकारवालाहरूले बताएका छन्। अन्नपूर्ण मिडिया नेटवर्कद्धारा बुधबार जनकपुरमा आयोजना गरिएको जलवायु परिवर्तन र शाशन विषयक अन्तरक्रिया कार्यक्रममा सहभागि अधिकांश वक्ताले, जलवायु परिवर्तनले सबैको जीवनमा प्रभाव पारिरहे पनि हामी यस विषयमा अनभिज्ञ रह्नु बढि चिन्ताजनक भएको बताए। कार्यक्रममा वन, जलवायू परिवर्तन, रेड प्लस र सुशासन सम्बन्धी एक प्रतिवेदन प्रस्तुत गर्दै डिभिजनल वन अधिकृत तथा वन विज्ञ विनोद सिंहले नेपालको कुल भू भागको ४३६ प्रतिशत वन क्षेत्र मध्ये मधेश प्रदेशमा मात्रै सबैभन्दा कम ०२६ प्रतिशत मात्र रहेको जानकारी गराए। जलवायु परिवर्तनकै उपजको रुपमा सन् २०१९ मा बारा जिल्लामा टोर्नाडो नामक भिषण हुरीले व्यापक क्षति पुर्याएको थियो। अतिवृष्टी र अनावृष्टि जस्ता समस्याहरू पनि रहेको प्रतिवेदनमा उल्लेख गरिएको थियो। जलवायु परिवर्तन नियन्त्रण नभएको खण्डमा विश्वव्यापी रुपमा वातावरणीय शरणार्थीको संकट बढ्ने विज्ञ सिंहको भनाई छ। पछिल्लो समय मधेश प्रदेशमा मात्रै नभई देशभरीनै वर्षाको प्राकृतिक चक्रमा परिवर्तन भई परम्परागत बाली चक्रको सन्तुलनमा खलल पुगेको , पानी माटोमा ओशको मात्रा, परागसेचन क्रिया, माटोको तापक्रम जस्ता आधार तत्वमा आएको परिवर्तनका कारण कृषि उत्पादकत्वमा कमी आएको प्रतिवेदनमा उल्लेख गरिएको थियो। कार्यक्रममा बोल्दै मधेश प्रदेशका उद्योग, पर्यटन तथा वनमन्त्री शत्रुधन महतोले जलवायु परिवर्तनले जनमानस मात्र नभई पृथ्वीलाईनै संकटमा पार्ने सम्भावना रहे तापनि यसलाई जनजनसँग जोड्न नसक्नु चिन्ताको विषय रहेको बताए। संघ, प्रदेश र स्थानीय तहको सरकारले जलवायु परिवर्तनको विषयलाई जति महत्वका साथ आफ्नो योजना वा कार्यक्रमहरूमा समावेश गर्नुपर्ने हो त्यो हुन सकेको छैन, मन्त्री महतोले भने, वन क्षेत्रको विनाश व्यापक भईरहेको छ। मधेश प्रदेशमै चुरे उत्खनन र विनाश निकै बढि भईरहँदा समेत हामी नियन्त्रण गर्न सकेका छैनौं। यसमा सबै तहको गडबडी छ तर, मानव जीवनसँग प्रत्यक्ष सरोकार राख्ने एतिधेरै महत्वपूर्ण विषयमा यदि हामी समयमै सजग भएनौ भने हाम्रो भविष्य कहालीलाग्दो हुन सक्छ। कार्यक्रममा सहभागी प्रदेशसभा सांसद परमेश्वर साहले वन अतिक्रमण तथा जलवायु परिवर्तनमा प्रत्यक्ष सरोकार राख्ने विषयहरूलाई महत्वका साथ नीति तथा कार्यक्रम र बजेटमा समावेश गरि प्रदेश सरकारले यस तर्फ व्यापक लगानीको आवश्यकता रहेको बताए। हामी वन जोगाउनुको साटो वनको रकम भवन निर्माण र मठमन्दिर निर्माण तर्फ लगाएका छौं। हामीले मात्रै पिसिसि र ग्राभलमा लगानी गरेर विकास तथा सम्बृद्धि सम्भव छैन। यदि पृथ्वीनै रहेन भने हाम्रो यी लगानीहरूको कुनै अर्थ रहने छैन। त्यसैले प्रदेश सरकार यसतर्फ गम्भीर होस् भन्ने मेरो चाह्ना छ, सांसद साहले भने। वातावरण संरक्षण तथा बिरुवा रोप्ने अभियानमा प्रत्यक्ष सहभागि प्रदेशसभा सांसद् रामअशिष यादवले जलवायु परिवर्तन न्यूनिकरणका लागि थोरै भएपनि आफ्नो व्यक्तिगत तवरले पनि सहयोग गर्ने प्रयास सबैले गर्नुपर्ने बताए। हामीले आफ्नो घर वा घर वरिपरि कतिको रुख रोप्छौं, वातावरण स्वच्छ राख्न के कस्ता प्रयास गर्छौं। कतिजनालाई बिरुवा रोप्न प्रोत्साहित गर्छौं यी सबै सोचनिय विषय हुन्। सबै थोक सरकारले नै गरिदिन्छ भन्ने पनि होइन हाम्रो निजि प्रयास पनि निकै आवश्यक छ , उनले भने। त्यसैगरी अन्नपूर्ण पोस्टका ओपेड तथा एडिटोरियल रिलेसन्स संयोजक गोपीकृष्ण ढुंगानाले जलवायु परिवर्तन र यसको प्रभाव न्यूनीकरणमा सञ्चारक्षेत्रको निकै महत्वपूर्ण भूमिका रहेको बताए। अन्नपूर्ण पोष्टले निरन्तर जलवायु परिवर्तन सम्बन्धी सामग्रीहरूलाई विशेष महत्वका साथ पाठकमाझ पस्कीदैं आएको र त्यसकै एक कडिको रुपमा यो कार्यक्रम समेत आयोजना गरिएको उनले जानकारी गराएका थिए।"
कर्णाली प्रतिष्ठानमा सामूहिक राजीनामा,"कालिकोट : जुम्लास्थित कर्णाली स्वास्थ्य विज्ञान प्रतिष्ठानको सेवा बन्द भएको छ। त्यहाँका चिकित्सकसहित स्वास्थ्यकर्मीले बुधबार सामूहिक राजीनामा घोषणा गरेका छन्। ६० जनाले उपकुलपतिसमक्ष लिखित राजीनामा परेको बालरोग विशेषज्ञ डाकमल थानीले बताए। यस्तो विषम परिस्थिति र शान्ति सुरक्षाको प्रत्याभूति नभएको पृष्ठभूमिमा हामी सेवा दिन असमर्थ छौं, सामूहिक राजीनामा सम्बन्धमा भनेर लेखिएको छ, कानुनी राज्यको आभास नभएकाले र विरोधको नयाँ स्वरूपअनुसार हामी सम्पूर्ण स्वास्थ्यकर्मीहरू आजकै मितिबाट सामूहिक राजीनामा पेस गरेका छौं। उनीहरूले यसको बोधार्थ प्रमुख जिल्ला अधिकारीलाई दिएका छन्। प्रतिष्ठानमै कार्यरत डा करण साह र ओपीडी सहायक धनबहादुर शाहीबीचको झगडाले उग्ररूप लिएपछि कर्णालीका बिरामीले उपचार नपाउने अवस्था आएको हो। यही भदौ २ गते ओपीडी सहायक शाही ६ वर्षीय छोराको उपचार गर्न प्रतिष्ठानमा पुगेका थिए। उनका छोराको टाउकोमा चोट लागेका कारण टाँका लगाइएको थियो। त्यही टाँका खोलेर विद्यालय पठाउने तयारी थियो। ओपीडी नखुलेकाले शाहीले आकस्मिक कक्षमा डा साहसँग टाँका काटिदिन आग्रह गरेका थिए। डा साहले भने आकस्मिक कक्षमा त्यो काम नहुने बरु ओपीडी खुलेपछि आउन भनेको जनाइएको छ। छोराको उपचार नगरेको भन्दै कर्मचारी शाहीले डा साहमाथि हातपात गरेका थिए। डाक्टरमाथि हातपात गरी उल्टै डाक्टरविरुद्ध नै पक्राउ पुर्जी जारी गरिएको भन्दै त्यसको विरोधमा स्वास्थ्यकर्मीले मंगलबारदेखि ओपीडी सेवा रोकेका थिए। नागरिक समाजका अगुवा गोरख थापाले अस्पतालकै डाक्टर र कर्मचारीको झगडाले सेवा नै बन्द हुन् दुखद् भएको बताए। बालहिंसा गरेको जाहेरी डा साहविरुद्ध गत आइतबार जिल्ला प्रहरी कार्यालयमा दर्ता भएको थियो। प्रहरीले चलाएको प्रक्रियाअनुसार जिल्ला अदालतले पक्राउ गर्न पुर्जी जारी गरेको छ। तर, साह जिल्लाबाहिर भएका कारण उनलाई पक्राउ गर्न नसकिएको प्रहरी बताउँछ। प्रतिष्ठानले छानबिन समिति गठन गरी शाहीलाई ४५ दिनका लागि निलम्बन गरेको छ। छानबिन समितिले काम गर्दै थियो। दोषीलाई कारबाही गर्न हामी तयार नै थियौं, उपकुलपति डा मंगल रावलले भने, तर, बीचमै डाक्टरलाई नै पक्राउ पुर्जी जारी भयो। यसकै विरोधमा डाक्टर र स्वास्थ्यकर्मीले आकस्मिकबाहेक काम गर्न मानेका छैनन्। डा कमल पन्थीले डाक्टरमाथि अस्पतालमै हातपात भएको र उल्टै पक्राउ गर्न खोजिएकाले न्यायका लागि आन्दोलन गरेको बताए। प्रमुख जिल्ला अधिकारी विजयाकुमारी प्रसाईंले प्रतिष्ठानको उपचार सेवा नियमित बनाउन प्रयास भइरहेको बताइन्। डाक्टर र कर्मचारीबीच विवादपछि अस्पतालका निर्देशक डा पुजन रोकायाको संयोजकत्वमा ३ सदस्यीय छानबिन समिति गठन गरिएको छ। तर, नाबालकलाई प्रयोग गरेर डाक्टरलाई फसाउन खोजिएकाले मुद्दा फिर्ता नहुँदासम्म काम नगर्ने र सेवा दिन नसक्ने अडानमा स्वास्थ्यकर्मी छन्। यसै घटनालाई निहुँ बनाएर अतिरञ्जित एवं हास्यास्पद तरिकाले डा करणमाथि नै झुटो मुद्दा दायर गरी पक्राउ पुर्जीसमेत जारी भएको र त्यसको विरोधमा शान्तिपूर्ण तरिकाले आन्दोलनरत यस प्रतिष्ठानका सम्पूर्ण स्वास्थ्यकर्मीहरूमाथि स्थानीय अराजक केही व्यक्तिले अबोध नाबालकहरूलाई प्रयोग गरी मुठभेडको अवस्था सिर्जना गर्ने प्रयास भएको पनि जानकारी गराउन चाहन्छौं, राजीनामा पत्रमा लेखिएको छ।"
नयाँ बाली भित्र्याउने पर्व न्वागी,"चितवन : भिरपाखामा बसोबास गर्दै आएका चेपाङजातिलाई आफ्नो उत्पादनले मुस्किलले तीनदेखि ६ महिना पनि खान पुग्दैन। उनीहरू आधा वर्ष खाद्यान्न अभावको सामना गर्छन्। तैपनि वर्षमा एक दिन खाद्यान्न पूजा गरेर खुसीयाली मनाउँछन्। प्रकृतिको पूजा गर्ने चेपाङ समुदायले आफ्नो खेतबारीमा उब्जिएको बाली भित्र्याएर विधिपूर्वक पूजा गरेर न्वागी पर्व मनाउँछन्। उनीहरू आफ्नो वर्षभरको पीडा भुलेर मौलिक पर्वमा रमाउँछन्। चेपाङका लागि यो सबैभन्दा ठूलो पर्व हो। हामी चेपाङका लागि न्वागी सबैभन्दा ठूलो पर्व हो, राप्ती१२ वाक्राङका अमृतलाल चेपाङले भने, हामी खाने अन्नको पूजा गरेर यो पर्व मनाउँछौ। उनीहरू पुरोहितलाई साक्षी राखेर पूजा गर्छन्। झाक्रीको पोसाकमा ढ्याङ्ग्रो ठाकेर पान्देले पूजा गर्छन्। आफूले उब्जनी गरेको घैया धान, मकै, पिँडालु, केरा, निबुवालगायतका खाद्यान्न राखेर पूजा गर्छन्। चेपाङ जातिको पुजारी (पान्दे) ले अन्नको पूजा गर्छन्। पूजा नगरी खाद्यान्न प्रयोग गर्दैनन्। पितृ र प्रकृतिलाई नचढाइ नयाँ बाली खाए अनिकालले सताउने चेपाङका पान्दे ६० वर्षीय इन्द्रबहादुर चेपाङले बताए। अन्नको पूजा गरे अन्नबाली राम्रो फल्छ। परिवारमा राम्रो हुन्छ भनेर न्वागी मनाउने हो, ६० वर्षीय पान्दे इन्द्रबहादुर चेपाङले भने, पूजा नगरी खान हुँदैन। देउता रिसाउँछन्। पितृलाई नचढाइ खाएमा रोग लाग्छ भन्ने विश्वास छ। राती सुरु गरेर बिहान पूजा सक्छन्। चेपाङहरू यसलाई मुख फेर्ने पर्वका रुपमा लिन्छन्। चेपाङहरूले मंगलबार राती एकपाखे ढ्याङ्ग्रो बजाएर पान्देई घ्यासा (पितृ मन्छाउँदै) न्वागी पर्व मनाएका थिए। प्रकृति पूजासँगै नयाँ बाली प्रकृतिलाई चढाएर उनीहरूले वर्षभरि खान पुगोस् भन्ने कामना गर्दै नयाँ उब्जिएको अन्नबाली चढाएका थिए। न्वागीपछि अनिकाल सकेर सहकाल आएको मानिन्छ। संधै खानकै समस्या झेलेका चेपाङलाई त्यो पीडा भुलाएर एकदिन भए पनि पर्वले खुसी दिन्छ, चेपाङ अभियन्ता केपीकिरण शर्मा भन्छन् , दुखीको झुपडीमा हाँसो ल्याउने पर्व न्वागी हो।"
