शीर्षक,विवरण
दुई वर्षदेखि चाइना पास वितरण ठप्प,"काठमाडौं : चीनको स्वशासित क्षेत्र तिब्बतस्थित केरुङमा व्यापार गर्न तथा त्यसक्षेत्रमा आवतजावत गर्नका लागि उपलब्ध हुने नेपाल चीन आगमन प्रस्थान अनुमति पत्र (चाइना पास) वितरण रोकिएको छ। कोभिड१९ का कारण चिनियाँ पक्षले मानिसको आवतजावतमा रोक लगाएपछि पास वितरण पनि रोकिएको हो। केरुङमा गएर व्यापार गर्ने, घुमघाम गर्ने तथा विविध कामले त्यहाँ जाने रसुवावासीले पास पाउने गरेका छन्। रसुवागढी अध्यागमन कार्यालयले पास जारी गर्ने गरेको छ। नाकाबाट मान्छेको आवजावत रोकिएकाले कार्यालयले करिब दुई वर्षदेखि पास जारी नगरेको कार्यालयले जनाएको छ। कार्यालयले २०७७ मंसिर २७ गतेदेखि पास वितरण रोकेको हो। चीनसँग सिमाना जोडिएको रसुवा जिल्लाका नागरिक चीनको स्वशासित क्षेत्र तिब्बतको केरुङसम्म आवतजावत गर्न पाउँछन्। त्यहाँ जानका लागि कार्यालयले पास उपलब्ध गराउँदै आएको थियो। एक पटक पास बनाएपछि एक वर्ष त्यहीँ गएर बस्न पाइन्छ। रोजगारीका लागि प्रचुर सम्भावना रहेकाले केरुङ जानका लागि जिल्लाका करिव १२ हजारले चाइना पास बनाएका थिए। कार्यालयका अनुसार जिल्लाका १२ हजार १ सय ४३ जनाले पास लिएका छन्। यो २०७२ असोज २८ गतेदेखि २०७७ मंसिर २७ गतेसम्मको तथ्यांक हो। २०७२ असोज २८ गतेअघि जिल्ला प्रशासन कार्यालयबाट पास लिने व्यवस्था थियो। कम खर्चमा धेरै आम्दानी हुने, आवतजावत गर्न सहज र राहदानी बनाउनुपर्ने झन्झट नहुने भएपछि पछिल्लो समय त्यहाँ जानेको सङ्ख्या बढेको थियो। केरुङमा करिब एक हजार नेपाली कार्यरत थिए। त्यहाँ रहेका नेपालीमध्ये अधिकांस होटल, डान्सबार, ट्रान्सर्पोट र ब्लक निर्माण लगायतका क्षेत्रमा कार्यरत थिए। केरुङमा कार्यरत रसुवाका नागरिक दशैँ, तिहार तथा ल्होसारमा घर फर्कने गरेका थिए। नेपाल चीन सीमा क्षेत्रमा बस्ने नागरिकलाई चीन सरकारले दिँदै आएको एक वर्षे प्रवेशाज्ञा लिएकामध्ये करिब २५ प्रतिशत रसुवालीले प्रत्यक्ष तथा अप्रत्यक्षरूपमा काम गरिरहेका थिए।"
म्यादी प्रहरीको ड्रेसमा टिकटक बनाए कारवाही,"अर्घाखाँची : अर्घाखाँचीमा म्यादी प्रहरीले पोसाकमा टिकटक बनाउने तथा सामाजिक सञ्जालमा भिडियो राख्न नपाउने भएका छन्। आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि खटिने म्यादी प्रहरीले सुरक्षामा खटिने क्रममा आफ्नो पोसाकको दुरुपयोग गरी सामाजिक सञ्जालमा भिडियो, तस्बिर राख्ने र प्रहरीको पोसाक अन्य व्यक्तिले लगाएर टिकटक बनाएको खण्डमा कारवाही गरिने जिल्ला प्रहरी कार्यालय अर्घाखाँचीका प्रहरी नायव उपरीक्षक मुकुन्द रिजालले जानकारी दिए। ६ वटा स्थानीय तहमध्ये तीन नगरपालिका र तीन गाउँपालिका रहेको यस जिल्लामा एक हजार एक म्यादी प्रहरी निर्वाचनका लागि खटिने छन्। सोही अनुसार मंगलबारदेखि निर्वाचन केन्द्रित सुरक्षामा म्यादी खटेको प्रहरी नायव उपरीक्षक रिजालले जानकारी दिए। सदरमुकाम सन्धिखर्कमा १० दिनसम्मको तालिम लिएपछि निर्वाचन लक्षित सुरक्षामा खटिन लागेका म्यादी प्रहरीलाई कुनै राजनीतिक दलप्रति आस्था नराखी सुरक्षामा खटिन प्रमुख जिल्ला अधिकारी शसिधर घिमिरेले आग्रह गरेका छन्। यदि कुनै आस्था प्रलोभन राखेर सुरक्षा प्रदान गरेमा कानुनअनुसार कारवाही गरिने प्रमुख जिल्ला अधिकारी घिमिरेले बताए।"
बसको ठक्करबाट पैदलयात्रीको मृत्यु,काठमाडौं : मकवानपुरको हेटौंडा उपमहानगरपालिका१७ कठायत चोकमा आज बुधबार बसको ठक्करबाट पैदलयात्रीको मृत्यु भएको छ। स्थानीय अन्दाजी ४० वर्षीय सोम गोलेको मृत्यु भएको हो। गम्भीर घाइते भएका गोलेको उपचारका क्रममा हेटौंडा अस्पतालमा मृत्यु भएको जिल्ला ट्राफिक प्रहरी कार्यालय मकवानपुरले जनाएको छ। हेटौंडाबाट फापरबारीतर्फ जाँदै गरेको ना४ख ४० २२ नम्बरको बसले आज दिउँसो पौने ३ बजे पैदलयात्रीलाई ठक्कर दिएको हो। बससहित चालकलाई प्रहरीले नियन्त्रणमा लिएको छ।
"बङ्गलादेशमा आँधीबाट २८ जनाको मृत्यु, लाखौँ प्रभावित",ढाका : बङ्गलादेशमा 'सित्राङ' नामको आँधीबाट मृत्यु हुनेको सङ्ख्या २८ पुगेको छ। सित्राङबाट लाखौँ मानिस प्रभावित भएका बताइएको छ। आँधीका कारण यहाँका लाखौँ व्यक्ति विद्युतविहीन भएका अधिकारीले बुधबार जानकारी दिएका छन्। उद्धारकर्मीले ड्रेजर डुङ्गाका चालक दलका चार जना सदस्यको शव बुधबार फेला पारेका थिए। यसपछि सो आँधीबाट ज्यान जानेको सङ्खया २८ पुगेको बताइएको छ। बङ्गलादेशमा आँधी र तुफानको खतरा रहने गरेको छ। तर वैज्ञानिकले जलवायु परिवर्तनले तिनीलाई अझ तीव्र र बारम्बारको खतरा बनाउँदैछ। सित्राङ नामक यस आँधी दक्षिणी बङ्गलादेशमा अवतरण गरेको जनाइएको थियो। त्यस लगत्तै मानिसलाई यसले प्रभावित पारेको हो। अधिकारीले यस शक्तिशाली आँधी आउनुअघि करिब १० लाख मानिसलाई सुरक्षित स्थानमा पुर्याउन सफल भएको बताएका थिए। सो आँधीको गति ८० किलोमिटर (५५ माइल) प्रति घण्टा रहेको र यसले अझै पनि लाखौँ मानिसको घर रहेको देशको घना जनसङ्ख्या भएको तल्लो तटीय क्षेत्रमा विनाश गर्ने अनुमान गरिएको छ।
भाइटीकाको दिन दिउँसो चार प्रदेशमा हल्का वर्षाको सम्भावना,"काठमाडौं : बिहीबार भाइटीकाको दिन दिउँसो चार प्रदेशमा हल्का वर्षाको सम्भावना रहेको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको छ। प्रदेश १, बागमती, गण्डकी र लुम्बिनी प्रदेशका पहाडी भूभागहरूमा आंशिकदेखि सामान्य बदली रही बाँकी प्रदेशमा आंशिक बदलीदेखि मौसम सामान्यतया सफा रहनेछ। बिहीबार राति देशको पहाडी भूभागहरूमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
पिङबाट लडेर युवकको मृत्यु,दैलेख : लिङ्गे पिङबाट लडेर १८ वर्षीय युवकको मृत्यु भएको छ। नारायण नगरपालिका६ काँडाचौर बसपार्कमा पिङ खेल्ने क्रममा लडेर नारायण नगरपालिका६ का १८ वर्षीय नवराज बोगटीको मृत्यु भएको हो। पिङ खेल्न सुरु गरेलगत्तै दुईपटकसम्म पिङमा मच्चिएका उनी एक्कासी पिङबाट लडेका थिए। स्थानीयले उनको उपचारका लागि जिल्ला स्वास्थ्य कार्यालय दैलेख लगेको भए पनि उपचारकै क्रममा मृत्यु भएको जिल्ला स्वास्थ्य कार्यालय दैलेखले प्रहरीलाई जानकारी दिएको जिल्ला प्रहरी कार्यालय दैलेखका प्रहरी प्रमुख भुवनेश्वर शाहले बताए। जिल्लाभर पिङ हाल्ने र खेल्ने प्रचलन धेरै छ। पिङ खेल्दा सुरक्षा अपनाउन जिल्ला प्रशासन कार्यालय दैलेखले सबैलाई अनुरोध गरेको छ।
जनतालाई अब पाँच वर्ष धोका दिन पाइँदैन : गगन थापा,काठमाडौं : नेपाली कांग्रेसका महामन्त्री गगन कुमार थापाले कम्तिमा ५ वर्ष मतदातालाई धोका दिन नपाइने बताएका छन्। नेपाली कांग्रेस जिल्ला कार्यसमिति ओखलढुङ्गाले बुधबार काठमाडौंमा आयोजना गरेको शुभकामना आदानप्रदान कार्यक्रममा थापाले पाँच वर्षको अवधिको साझा कार्यक्रम बनाएर गठबन्धनले जनतामाझ भोट मागेपछि कम्तीमा पाँच वर्ष जनतालाई धोका दिन नपाइने र मतको इज्जत राख्नुपर्ने बताएका हुन्। कसैको व्यक्तिगत स्वार्थ र महत्वकांक्षा पूरा भएन भनेर कुनै नेतालाई दायाँबायाँ गर्ने छुट अब नेताहरुलाई नभएको उनको भनाइ छ। थापाले यसअघि पाँच वर्ष देशका लागि खेर भएकाले अब पाँच वर्ष खेर जान दिन नहुने जिकिर गरे। उनले गठबन्धनको संघ र सातै प्रदेशमा जीत सुनिश्चित भइसकेको भन्दै निरास भएका जनतालाई काम गरेर देखाउनुपर्ने धारणा राखे। अब पनि जनताका लागि काम गर्न नसके जनताहरू सडकमा उत्रने उनको भनाइ छ। थापाले यसअघि पाँच वर्षको म्याण्डेड पाएका दलले संविधान विपरीतको काम गर्दा देश र संविधानलाई जोगाउनका लागि गठबन्धन बनेकाले यसलाई प्रभावकारी रूपमा अघि बढाउनुपर्नेमा जोड दिए। साथै उनले आजै नेपाल संवत् ११४३ को अवसरमा जयवागेश्वरी युवा क्लवद्वारा आयोजित भिन्तुना र्यालीको उद्घाटन तथा समापन गरेका थिए।
"डेंगुबाट हालसम्म ५२ को मृत्यु, ४३६८५ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ५२ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। गत साउनदेखि हालसम्म ४३ हजार ६८५ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
बालगोपालेश्वर मन्दिर भोलि बिहान ५ बजेदेखि खुला,"काठमाडौं : काठमाडौंको रानीपोखरीको बीचमा रहेको बालगोपालेश्वर मन्दिर भोलि बिहानैदेखि खुला हुने भएको छ। दिदीबहिनी नहुनेका लागि भाइटीकाको दिन बिहान ५ बजेदेखि मन्दिर खुल्ने व्यवस्था मिलाइएको काठमाडौँ महानगरपालिकाका प्रवक्ता नवीन मानन्धरले जानकारी दिए। बालगोपालेश्वर मन्दिर वर्षमा एकपटक भाइटीकाको दिन मात्रै खुल्ने गर्दछ। दिदीबहिनी एवं दाजुभाइ नहुनेहरू भाइटीकाका दिन यसै मन्दिरमा गई पूजा, दर्शन गरी टीका लगाउने गर्दछन्। बालगोपालेश्वर मन्दिर दिनभर नै खुला हुनेछ। सर्वसाधरणले बिहानदेखि नै मन्दिरको दर्शन गर्न सक्नेछन्। मन्दिर दर्शनको चाँजोपाँजो काठमाडौँ महानगरको वातावरण विभागले गरेको प्रवक्ता मानन्धरले जानकारी दिए।"
"रोल्पामा जीप दुर्घटना : ३ जनाको मृत्यु, १२ घाइते","काठमाडौं : रोल्पाको सुनिलस्मृति गाउँपालिका४ सुलिचौरमा बुधबार दिउँसो जीप दुर्घटना तीन जनाको मृत्यु भएको छ। १२ जना घाइते भएका छन्। दुर्घटनामा दाङको घोराही उपमहानगरपालिकाका६ का ६० वर्षीय नारायण रिजाल, ५८ वर्षीय विष्णु रिजाल र राप्ती गाउँपालिका१ कि ५० वर्षीया फाम्सी केसीको मृत्यु भएको हो। सुलिचौरबाट गजुलका जाँदै गरेको लु १ ज ३२३४ नम्बरको जीप सुलिचौरमा दुर्घटना भएको जिल्ला प्रहरी कार्यालय रोल्पाले जनाएको छ। प्रहरीका अनुसार दुर्घटनामा घाइते भएका मध्ये पाँच जनाको प्राथमिक स्वास्थ्य केन्द्र सुलिचौर र सात जनालाई कोहलपुर रिफर गरिएको छ।"
देउसी खेल्दै भोट माग्दै उम्मेदवार,"दोधारा चाँदनी : देशभर आगामी मङ्सिर ४ मा हुने प्रतिनिधि सभा तथा प्रदेश सभा निर्वाचनको सरगर्मी बढिरहेका बेला विभिन्न राजनीतिक दलका उम्मेदवार गाउँगाउँमा गएर देउसीभैलो खेल्दै आफू र आफ्नो पार्टीमा मतदान गर्नका लागि अनुरोध गरिरहेका छन्। नेपाली कांग्रेसका कञ्चनपुर क्षेत्र नं ३ का प्रतिनिधिसभा सदस्य उम्मेदवार रमेश लेखक देउसीभैलोमा सहभागी हुँदै जनतासँग मत मागिरहेका छन्। त्यसैगरी कांग्रेसमाओवादी गठबन्धनका प्रदेशसभा सदस्य उम्मेदवार टेकेन्द्र भट्ट, नेकपा (एकीकृत समाजवादी)का उम्मेदवार तथा सुदूरपश्चिम प्रदेशका आर्थिक मामिलामन्त्री प्रकाश रावल, नेकपा (एमाले)राप्रपा गठबन्धनका प्रदेशसभा सदस्य उम्मेदवार धर्मराज जोशीलगायतका उम्मेदवार देउसीभैलोको सदुपयोग गर्दै जनतासँग मत मागिरहेका छन्। घरदैलो अभियानमा रहेका उम्मेदवारले तिहारको समयमा पनि अभियानलाई निरन्तरता दिएका छन्। नेपाली कांग्रेस कञ्चनपुरका नेता केशव चन्दले तिहारको समयमा पनि घरदैलो अभियानलाई निरन्तरता दिइरहेको बताए। 'घरदैलो अभियानलाई निरन्तरता दिइरहेका छौँ', उनले भने, 'तिहारको समयमा देउसीभैलोको रौनकता छ, हाम्रा उम्मेदवारले पनि देउसीभैलोमा सहभागी भएर मत दिन आग्रह गरिरहेका छन्।' उनले जनतासँगै रमाउँदै मत माग्दै गरिरहेको बताए। त्यसैगरी राष्ट्रिय प्रजातन्त्र पार्टी कञ्चनपुरका भीमदत्तनगर अध्यक्ष करन पालले पनि उम्मेदवारहरू देउसीभैलोको सदुपयोग गरिरहेको बताए। 'अहिले उम्मेदवारहरूले देउसीभैलो कार्यक्रममा सहभागी भएर आफ्ना कुरा जनतासमक्ष राख्ने र मत दिन आग्रह गरिरहेका छन्', उनले भने, 'देउसीभैलोमा सहभागी हुँदै घरदैलो अभियानलाई निरन्तरता दिइरहेका छौँ।' निर्वाचन नजिकिँदै गर्दा उम्मेदवारले पनि घरदैलो अभियानलाई तीव्र बनाएका छन्। रासस"
पाल्पामा महिला उम्मेदवार एक जना मात्रै,"तानसेन : मंसिर ४ गते हुने आम निर्वाचनको लागि पाल्पाबाट ४५ जनाले उम्मेदवारी दिएका छन्। दुई प्रतिनिधि सभा सदस्यको लागि २३ जना र ४ प्रदेश सभा सदस्यका लागि २२ जना उम्मेदवार निर्वाचन प्रचार प्रसारमा जुटेका छन्। जसमध्ये एक जना मात्र महिला उम्मेदवार रहेकी छन्। जिल्लाका ठूला राजनितिक दलले महिला तथा दलितलाई प्रत्यक्षतर्फको उम्मेदवार बनाएका छैनन्। पाल्पा क्षेत्र नं २ को प्रतिनिधि सभा सदस्यका लागि जनता समाजवादी पार्टीले एक मात्र महिला उम्मेदवार बनाएको हो। दुरपता सोमै लाई महिला उक्त पार्टीले टिकट दिएको हो। पाल्पामा कुनै पनि पार्टीले प्रदेश सभामा प्रत्यक्षतर्फ महिला उम्मेदवार बनाएका छैनन्। स्वतन्त्र उम्मेदवारमा पनि महिलाहरुले सहभागिता जनाएनन्। स्वतन्त्रका ७ उम्मेदवार पनि पुरुष रहेका छन्। पाल्पा क्षेत्र नं १ को प्रतिनिधि सभा र प्रदेश सभामा २० जना उम्मेदवार रहेका छन् भने क्षेत्र नं २ मा २५ जना उम्मेदवारमध्ये १ जना मात्र महिला उम्मेदवार रहेकी छन् । जिल्लामा ४५ जना उम्मेदवारमध्ये २ जना दलित उम्मेदवार बनेका छन्। पाल्पा क्षेत्र नं १ बाट प्रतिनिधि सभा सदस्य पदको लागि राजु सुनारले स्वतन्त्र उम्मेदवारी दिएका छन् भने प्रदेश सभा सदस्यमा मंगोल नेशनल बाट अर्गनाईजेशनबाट पूर्ण बहादुर रुचालले उम्मेदवारी दिएका छन्। जिल्लामा आदिवासी जनजातिबाट २५ जना, खसआर्यबाट १८ जना र २ जना दलित उम्मेदवार रहेका छन्।"
दैलेखको लोकप्रिय भोसो अर्थात भास्सी संस्कृति (फोटोफिचर),"दैलेख : नारायण नगरपालिका२ जाहरकोटका हिक्मतबहादुर थापा उमेरले ७० वर्ष नाघे। उनी मंगलबार बिहानै दौरा सुरुवाल, कोट र ढाका टोपीमा सजिएको भेटिए। दैलेखको लोकप्रिय संस्कृति भोसो खेल्न गाउँलेहरु जम्मा भएको ठाउँमा उनी आइपुगेका थिए। भोसो खेल्न र हेर्न बुढापाकादेखि अहिलेका युवापुस्ता सम्मका जम्मा भएका थिए। हाम्रा पुर्खादेखि नै भोसो अर्थात भास्सी खेल्दै आएका हौँ,उनी भने भोसीमा भैलो, सिलंगेडाली, चुट्का, धमारी र मारुनी खेल पुरुषहरुले खेल्छन् र नाच्छन्, अनी महिलाहरुले मांगल र झोडा गाउँछन्।उनले भोसी कहिलेदेखि सुरुवात भएको हो भन्नेबारे यकिन गर्न नसकिने बताए। भोसी संस्कृति बलि राजासँग सम्बन्ध जोडिएको भन्ने मान्यता रहेको थापा बताउँछन्। भोसी कर्णालीमा विशेषगरी दैलेख, जुम्ला, कालिकोट, जाजरकोट लगायतका जिल्ला तथा सुदूरपश्चिमको अछाम, बझाङ लगायतका जिल्लाहरुमा खेलिने लोक नृत्यको एक लोकप्रिय संस्कृति हो। दैलेख जिल्ला सदरमुकाम नजिकै रहेको जाहरकोट गाउँ लगायतका क्षेत्रमा भोसी अहिलेपनि खेल्ने गरिन्छ। दैलेखको जाहरकोट, रावतकोट, लाँकुरी, विन्धवासीनी, सिगौडी, सात्तला, चौराठा तथा दुल्लु लगाएतका क्षेत्रमा भोसो संस्कृति कायमै छ। भोसो भिन्नभिन्न नामले परिचित छ। भोसोलाई कतै भुओ, कतै भोसी त कतै भास्सी पनी भन्ने गरेको पाइन्छ। आदिकालदेखि नै यस खेललाई जस्ताको तस्तै (हुबहु) मान्दै आएको पाइन्छ। दैलेखका विभिन्न स्थानहरुमा भोसी खेल्ने समय फरकफरक भएपनि तिथिका हिसाबले तिहारको समयमा अर्थात कार्तिक कृष्ण चतुर्दशीको रातमा भोसी खेल्ने प्रचलन रहेको छ। वर्षदिनको एक पटक मात्र खेलिने खेल भएकाले पनि यस खेललाई एक दिने खेलपनि भन्ने चलन छ। यो मुलतः पुरुष प्रधान खेल हो। नारीहरुका लागि रत्यौली जस्तै भोसोमा पनि अश्लिल शब्दहरु प्रयोग गर्ने गरिन्छ। भोसोमा व्यक्त गरिने गाली गलौच विकृतिको रुपमा नभएर सुरुवातकाल देखिनै प्रचलनमा ल्याइएको मान्यता रहि आएको नारायण नगरपालिका२ का लालबहादुर थापा बताउँछन्। उनले पछिल्लो वर्षहरुमा यस्तो अपशब्द बोल्ने चलन हदैसम्म कम भएको बताए। पुर्खादेखि सुरु भएको यो संस्कृति जस्ताको तस्तै संरक्षण गरेर अगाडि लैजान त्यति सजिलो नभएको उनको भनाई छ। दैलेखको रावतकोट गाउँमा भोसोको कोठी बिसाईँदै । तस्बिर सौजन्य : विशाल सुनार भोसो खेलाडीलाई भुआरा भन्ने चलन छ। भोसोमा कोठी बनाइन्छ, जसलाई जलाउने ठाउँलाई अधिकांश क्षेत्रमा भुवाखाडा भन्ने गरिन्छ। भोसो व्यवस्थापन गर्ने मुलीलाई नायक भन्ने चलन छ। त्यस्तै भोसो खेल्दा प्रयोग गर्न सल्लाको दियालोबाट निर्माण गरिने राँको बोक्ने पालकीलाई कोठी भन्ने चलन छ। पहिले पहिले भोसी खेल सप्ताहव्यापीरुपमा खेलिने गरेको भएपनि पछिल्लावर्षहरुमा भने छोट्याईएको छ। यसरी हुन्छ भोसीको सुरुवात गाउँका विभिन्न टोलहरुबाट छुट्टाछुट्टै भोसो निकाल्ने परम्परा छ। गाउँका भोसी खेल्ने भुआराहरु जम्मा भएर भोसीको सुरुवात गर्दछन्। भोसीका लागि बनाइने कोठीमा राख्न हप्तादिन अघिदेखि नै दियालोको (झोरो) को जोहो गरिएको हुन्छ। दियालो राख्न बनाइने कोठी साल वा बाँसको निर्माण गर्ने चलन छ। जसलाई पालकी जस्तो बनाएर चार जनाले काँधमा भोसी गाउँदै अघिपछि गर्ने गर्दछन्। लक्ष्मी पूजाको बिहानी पख भोसी सेलाउने चलन हुन्छ। अथवा भोसी समापन गर्ने चलन हुन्छ। नदि वा धारा, मूल नजिक वा भोसो सेलाउने निर्धारित ठाँउ पहिले नै तोकिएको हुन्छ। नारायण नगरपालिका२ जाहरकोट गाउँको हकमा भोसो सुरुवात गरेको झण्डै २ किलोमिटर टाढा रहेको भुवाखाडामा भोसो सेलाउने परम्परा रहेको स्थानीय लालबहादुर थापाले बताए। धार्मिक, सांस्कृतिक र सामाजिक मान्यता बोकेको भोसी, धमारी, चुट्कीला जस्ता खेलहरु विशुद्ध ठट्टा र भद्धा मजाक मात्र नभएर सामाजिक सद्भावको बन्धनलाई कसिलो बनाउने उनको भनाई छ। कोठी सेलाएपछि सिलंगेडाली, चुट्का, धमारी र मारुनी गाउँदै नाच्दै घरघरमा भैलो खेल्ने, सिलिंगी डाली खेल्ने, भैली खेल्ले गरिन्छ। त्यसपछि भोसीको समापन हुन्छ। भोसीको कोठी सेलाई सकेपछि धमारी गाउने अर्को परम्परा रहेको छ। यस भाकाको पनि लोक संस्कृतिमा निकै महत्वपूर्ण स्थान रहेको छ। विशेष गरि विवाह, व्रतबन्ध लगायत शुभकार्यको बेलामा धमारी, चुट्किला, मांगल गाउने चलन छ। तर पुस्तान्तरण चुनौतीपूर्ण बन्दै गएको प्रति अगुवाहरुनै चिन्तित देखिन थालेका छन्। भोसो संस्कृतिलाई जीवन्त राख्नको लागि पुस्तान्तरण आवश्यक रहेको अगुवाहरु बताउँछन्। वर्षदिनको एक पटक नाचेर वा गाएर पुरानै लयलाई हुबहु उतार्न नयाँ पुस्तालाई पनि सजिलो नभएको जाहरकोटकी लक्ष्मी थापा बताउँछिन्। पुर्खादेखिको यो संस्कृतिलाई जगेर्ना गर्नुपर्छ, अनी पुस्तान्तरणमा पनि ध्यान दिनुपर्छ, थापाले भनिन्। के छ भोसोको धार्मिक पक्ष ? शास्त्र अनुसार अशुर राज बलीले स्वर्गलोक प्राप्तिको लागि अश्रमेध यज्ञ लगाए। अन्तिम यज्ञ लगाउने क्रममा देवताहरु भगवान विष्णुको शरणमा पुगेर बिलौना गर्न थाले, अब अशुर राज बलीले स्वर्गलोक पनि कब्जा गर्ने भए, हामी देवताहरु कहाँ जाने त प्रभु ? बिष्णुको शरणमा पुगेपछि बिष्णु ब्राह्मणको रुप धारण गरि बलिको यज्ञस्थलमा पुगे। जाहरकोट गाउँमा भोसो अन्तरगत भैलेरी भौलो खेल्दै स्थानीय । तस्बिर : हिक्मतबहादुर नेपाली अन्तिम यज्ञ पनि समापन हुँदै थियो। बलिराजा ब्राह्मणहरुलाई दान गर्ने क्रममा अन्तिम ब्राह्मणले भनेछन्, 'म ब्राह्मणलाई दान गर्ने तिमीले के सकौँला र भनेर बलिराजालाई उपहास गरेछन्। तर बलि राजा दानी थिए। मागेको सबै दिन्छु, भन तिमी के माग्छौ ? भनेर बलिले ब्राह्मणलाई सोधेपछि उनले तिन पाईला राख्ने ठाउँ माग्छन्। ब्राह्मणको रुपमा भगवान विष्णु स्वंयम आएको थाहा नपाएका बलिले तीन पाइला राख्ने ठाँउ त हो भनेर दिएछन्। एक पाइला धर्ती, दोस्रो पाइला आकाश र तेस्रो पाइला राख्ने ठाँउ नभएपछि बलिले आफ्नो शिर थापेछन्। तेस्रो पाइला शिरमा राख्दा बलिराजा पातालमा धसिन पुगेछन्। र बल्ल थाहा पाएछन् कि ब्राह्मणका रुपमा आएका अरु कोहि नभएर आफ्नै आराध्य भगवान बिष्णु हुन् भनेर। त्यसपछि अनुनय विनय गर्न थाले, प्रभु मलाई पृथ्वी लोक हेर्ने रहर थियो। कृष्ण पक्षको चतुर्दशीको दिन बलि पृथ्वी हेर्न आउने भएकाले बलिसँगै अन्य राक्षसहरु पनि आउन सक्छन भनेर भास्सी रे भास्सी भन्दै विभिन्न गाली गलौच गर्ने, आगो बाल्ने, ढुंगा हान्ने लगायत काम गरी उनीहरुलाई यस लोकमा आउनै नदिने विश्वाससहित गाली गलौच गर्ने र अश्लिल शब्द बोल्ने प्रचलन रहेको धार्मिक मान्यता छ।"
राम राज्यको प्रतीक तिहार,"नेपालीले मनाउने प्रमुख उत्सव तथा पर्वहरूमा तिहारको विशिष्ट स्थान छ। तिहारलाई दीपावली, यमपञ्चक तथा नेवारी भाषामा स्वन्ती आदि भन्ने गरिन्छ। यो पर्व पाँच दिनसम्म हर्षोल्लासका साथ मनाइन्छ।नेपालमा बसोवास गर्ने विभिन्न समुदायको संस्कृतिमा तिहारको उत्सव आआफ्नै तरिकाले मनाउने प्रचलन छ। समस्त भारत वर्षमा बसोवास गर्ने हिन्दु, बौद्ध, जैन र सिख समुदायमा यसको विशेष महत्व छ। तिहारमा घर, आँगन, गाउँ, टोल, सहरहरू सफा राख्नुपर्ने धारणामा भने सबै समुदायमा समानता पाइन्छ। देवालयहरू मठमन्दिर, चैत्य, रूख, बिरुवानजिक सभा भवन, नदीनाला सबै भवनहरूका बगैंचा, इनार, कुवा, राजपथ, दरबारका साथै सिद्ध अर्तुत (जैन साधु) बुद्ध, चामुण्डा, भैरवका स्थानमा अस्त्रात्रार, घोडाको तबेला, हात्तीको हात्तीसार, गाई, भैंसी, बाख्रा आदिका गोठहरूमा दीप बाल्ने प्रचलनले पनि सबै समुदायमा समानता राखेको पाइन्छ। मीठो खाने, रमाइलो तथा नाचगान गर्नेजस्ता मनोरञ्जनका क्रियाकलापले पनि समानता राखेको छ। प्राचीनता मानिसले आगोको प्रयोग गर्न जानेदेखि नै आफू बस्ने ओडार, गुफाहरूमा प्रकाश वा उज्यालोको लागि दीप प्रयोग गर्ने गरेका छन्। ढुंगेयुगका मानिस दीपकै सहायताले गुफाका अँध्यारा भागका भित्तामा सुन्दर चित्र कोर्न सफल भएका उदाहरण फ्रान्स र स्पेनका गुफा चित्रहरूले प्रस्तुत गरेका छन्। ढुंगे युगपछि विश्वमा विकसित प्राचीन सभ्यताहरूमा पनि उज्यालोको लागि तथा कुनै खुसियाली वा उत्सव मनाउन दीपावली गर्ने प्रचलन रहेको सहजै अनुमान लगाउन सकिन्छ। लगभग पाँच हजार वर्षअघिदेखि विकसित भारत वर्षको सभ्यताका सम्पूर्ण समुदायले दीप प्रज्ज्वलित गर्ने, खुसीयाली मनाउने विजयोत्सव गर्ने तथा देवीदेवताको पूजाअर्चना गर्ने प्रचलनलाई निरन्तरता दिएको देखिन्छ। दीप प्रज्ज्वलन खुसियालीको प्रतीकको रूपमा समाजमा स्थापित छ। अवधारणा दीपावली गर्ने र खुसीयाली मनाउने प्रचलन भारत वर्षका विभिन्न क्षेत्रमा प्राचीनकालदेखिकै हो। यद्यपि केही क्षेत्रमा समय र तरिका भिन्न छन्। यो कुनै एउटा देवदेवीको सम्मानमा मात्र मनाइने उत्सव होइन। यो चार वा पाँच दिनसम्म चल्ने र हरेक दिन भिन्नभिन्न क्रियाकलाप वा कृत्य गरिने पर्व हो। कर्म र पुनर्जन्मको सिद्धान्त यस क्षेत्रको धर्म एवं दर्शनसँग सम्बन्धित मौलिक सिद्धान्त हो। आत्मा अमर हुन्छ, शरीर मृत हुन्छ। आत्माको पुनर्जन्म हुन्छ भन्ने धारणा यस क्षेत्रका मानिसमा प्राचीनकालदेखि नै छ। वास्तवमा यो धारणा यस क्षेत्रमा बसोवास गर्ने आदिम जातजाति वा समुदायको मौलिक धारणा हो। यसै धारणालाई बौद्ध र जैनहरूले आआफ्नै तरिकाले व्याख्या गरेका छन्। मानवलगायत सम्पूर्ण प्राणी, रुख, बिरुवा र निर्जीव पदार्थमा समेत आत्मतत्व हुन्छ, जो एक भौतिक शरीरबाट अर्को भौतिक शरीरमा प्रविष्ट गर्न सक्छ। आत्मा कर्म गर्न सक्ने र दुःख सहन गर्न सक्ने हुन्छ। कर्मअनुसारको सुख र दुःख प्राप्त हुन्छ भन्ने धारणाले स्वर्ग र नर्कलोकसम्बन्धी कल्पनालाई आत्मसात गरेको पाइन्छ। यस लोकमा गरेको सत्कर्मको फल र दुष्कर्मको फल स्वर्ग लोकको र नर्क लोकको प्राप्तिको माध्यम बन्छ। कर्मबाटै जीवको भविष्य निश्चित हुन्छ। मानिस कामयाव हुन्छन्। उसको जस्तो कामना हुन्छ त्यस्तै उसको इच्छाशक्ति हुन्छ। जस्तो इच्छा शक्ति हुन्छ त्यस्तै उसको कर्म हुन्छ। जस्तो कर्म हुन्छ त्यस्तै उसले फल प्राप्त गर्दछ। यस प्रकारका धारणाले नर्क चतुर्दशीको रूपमा दीपावली पर्व मनाउने प्रचलन यस क्षेत्रमा लोकप्रिय छ। प्रारम्भमा नर्क चतुर्दशी भनिने यस पर्वमा नर्कका देवता यमलाई प्रसन्न पार्न दीपावली गर्ने प्रचलन थियो। केही प्राचीन ग्रन्थअनुसार आश्विन कृष्णपक्षको चतुर्दशी र अमावश्याको साँझ मानिसहरूले हातमा उल्काहरू (मसाल) लिएर आफ्ना पितृलाई देखाउनुपर्दथ्यो र मन्त्र पाठ पनि गर्नुपर्दथ्यो, जसअनुसार मेरा कुटुम्बका ती पितृहरू जसको दाहसंस्कार भइसकेको छ, जसको दाहसंस्कार भएको छैन, जसको दाहसंस्कार प्रचलित धार्मिक कृत्यविना भएको छ, तिनले परमगति प्राप्त गरून्। यस्ता पितृ जसको उद्धार भएको छैन, तिनलाई आआफ्नो लोकमा जान दीपहरूले उल्काहरूले मार्गदर्शन गराउन सकोस् भन्ने उच्चारण गर्ने गरिन्थ्यो। त्यसकारण यसलाई भूत चतुर्दशी पनि भनिएको पाइन्छ। कालान्तरमा पछि गएर यो भगवान् रामको चौध वर्ष बनवासपछिको अयोध्या आगमनसँगै रामराज्यको कल्पना गरी सर्वसाधारण जनताद्वारा रामको स्वागत गर्न दीपावाली मनाइएको प्रसंग यसमा समावेश गरियो। सम्भवतः यो धारणा त्यस समयको राजनीतिक परिवर्तनको द्योतक बन्न गयो। केही कालपछि यो धारणा भगवान् कृष्णको कथासँग जोडिन पुग्यो। कथाअनुसार भगवान् विष्णुले वराह अवतार लिएर पृथ्वीको उद्धार गरेपछि पृथ्वी वा भूदेवीलाई पुत्रको रूपमा नरकासुर प्रदान गरे। नरकासुरले कठोर तप गरी ब्रह्मलाई खुसी पारेर ब्रह्माबाट आफ्नी आमाका हातबाट मात्र मृत्यु हुने अन्यथा अमर हुने वर पाए। सो वर पाएका शक्तिशाली नरकासुरले तीनै लोक विजय गरी इन्द्रलोकसमेत कब्जा गरे। उनले देवता, सिद्ध, महात्मा तथा सर्वसाधारण जनतालाई साह्रै दुःख दिन थाले। उनले देवताहरूका आमा अदितीको आभूषण, कुण्डल आदि खोसे भने १६१०० युवतीको हरणसमेत गरे। उनको यस प्रकारको दुष्ट प्रवृत्तिबाट संसारका प्राणीलाई मुक्त गर्न भगवान् कृष्णले पत्नी सत्यभामाको सहयोगबाट नरकासुरको बध गरे। भूदेवी नै सत्यभामाको रूपमा पृथ्वीमा अवतरण भएकी थिइन्, जसले नरकासुरको बध गरिन्। १६१०० युवतीलाई समाजमा सम्मानजनक स्थान दिन भगवान् कृष्णले उनीहरूसँग विवाह गरेर उद्धार गरे। पुत्र अधर्मी र पापी भए त्यसको पापको भार आमालाई र कुकर्ममा सहभागी हुने सम्पूर्णलाई पापको भार लाग्छ। फलस्वरूप तिनलाई जन्म दिन आमा (पृथ्वी) बाटै तिनको नाश हुन्छ भन्ने अवधारणा पनि सम्भवतः त्यस समयको राजनीतिक परिवर्तन र सुशासनको प्रतीक हुन गयो। नरकासुरको अत्याचारबाट मुक्ति पाइएको खुसीयालीमा यो दीपावली पर्वले अझ लोकप्रियता प्राप्त गर्यो। लिच्छवीकालका अन्य राजा अंशुवर्मा, नरेन्द्रदेव आदिका अभिलेखमा दीप बाल्ने वा दीप गोष्ठीको उल्लेखले पनि नेपालमा तिहार मनाउने प्राचीन प्रचलनलाई संकेत गरेको छ।मध्यकालमा काष्ठकला, धातुकला आदिमा विहार, मठमन्दिरका कलाकृतिमा नर्कको दृश्य आदिले पनि तिहारको संकेत गरेको बुझिन्छ। पौराणिक साहित्यहरूमा दीपावली पर्वलाई बलिराजाको कथासँग जोडिएको पाइन्छ। बलि विष्णुभक्त प्रह्लादको पुत्र विरोचनका छोरा थिए। उनी निकै शक्तिशाली थिए। उनले देवताहरूको यश र ऐश्वर्य खोसेका थिए। उनले बढी शक्ति प्राप्तिका लागि अश्वमेध यज्ञ गरे। विष्णुले वामनको रूप धारणा गरेर बलिसँग तीन पाइला भूमिको माग गरे। गुरु शुक्रले बलिलाई विष्णुको छलप्रति सचेत गराए तर पनि बलिले विष्णुलाई तीन पाइला भूमि दिने प्रतिज्ञा गरे। वामनले विशाल रूप धारणा गरेर एक पाइलाले स्वर्ग र अर्को पाइलाले सम्पूर्ण भूमि ढाके। उनले तेस्रो पाइला कहाँ राख्नेभन्दा बलिले आफ्नो टाउको थापे। यस प्रकार बलिको टाउकोमा अर्को पाइला राखेर विष्णुले बलिलाई पाताल लोकको अधिपति बनाई भविष्यमा हुने इन्द्रको स्थिति प्रदान गरे। लगभग दुई हजार वर्षअघिदेखि गीत, नाटकको रूपमा यस क्षेत्रमा बलिराजाको कथाले लोकप्रियता पाएको देखिन्छ। बलि प्रतिपदालाई वीर प्रतिपदा र द्युत प्रतिपदा पनि भनिन्छ। पुराणअनुसार यसै दिन पार्वतीले जुवा खेलेर शिवलाई जितेकी थिइन्। यस दिनको हारले वर्ष दिनसम्म धनको हानि हुन्छ र विजयले वर्षभरि कल्याण गर्दछ भन्ने धारणा पनि प्रचलित छ। यस कथाले पनि विष्णुको विजयलाई प्रतिनिधित्व गरेकाले यसले राजनीतिक परिवर्तनलाई विजयोत्सवको रूपमा दीपावली गरी मनाइएको पर्वलाई संकेत गरेको छ। प्रचलन दीपावली लगभग पाँच दिनसम्म मनाइन्छ। पहिलो दिन धनको पूजा गरिन्छ र सूचनावाहकको रूपमा कागलाई खानेकुरा तथा जल प्रदान गरिन्छ। यसलाई यमको सूचनावाहक पनि मानिन्छ। दोस्रो दिन नरकासुरमाथि भगवान् कृष्णको विजयको उत्सवको रूपमा मनाइन्छ। यस दिन प्राचीनकालदेखिको मानिसको मित्रको रूपमा रहेको कुकुरको पूजा गर्ने गरिन्छ। यो पनि यमको दूत मानिन्छ। तेस्रो दिन लक्ष्मी पूजा गरिन्छ। जनआस्थाअनुसार यस चतुर्दशीको दिन लक्ष्मी तेलमा र गंगा सबै स्थानका जलमा निवास गर्दछिन्, तसर्थ यस दिन जुन मानिसले तेल लगाएर स्नान गर्दछ, त्यो यमलोक जाँदैन। यस प्रकार तेल स्नान र दीप प्रज्ज्वलनबाट धन एवं ऐश्वर्य प्राप्ति हुन्छ।यस अमावश्यालाई महत्वपूर्ण दिन मानिन्छ। तेल र स्नान गरी अलक्ष्मी (दुर्भाग्य र निर्धनता) को अन्त्य गर्नका लागि लक्ष्मी पूजा गर्ने गरिन्छ। आजभोलि यो दिन वैश्य एवं व्यापारिकद्वारा विशेष रूपले लक्ष्मी पूजा गर्ने प्रचलन छ। उनीहरूले आफ्नो बहिखाता पूजा गर्छन्। मित्र, क्रेताहरू एवं अन्य व्यापारीलाई निमन्त्रणा गर्ने, मिठाई, पानद्वारा स्वागत सत्कार गर्ने, पुरानो बहीखाना बन्द गर्ने, नयाँ खाता खोल्ने आदि प्रचलन छ।अनु श्रुतिअनुसार ब्रह्माले ब्राह्मणहरूलाई रक्षा बन्धन, ( श्रावण पूर्णिमा) क्षेत्रीयहरूलाई दसैं (विजयादशमी), वैश्यहरूलाई दीपावली एवं शूद्रहरूलाई होली (फागु) उत्सव दिएका हुन्। लक्ष्मीपूजाको रात्रिलाई सुखरात्रि भनिन्छ। लक्ष्मीको साथै कुबेरको पनि पूजा गर्ने गरिन्छ। सुखरात्रिको अवधारणामा आध्यात्मिक सुख र अन्धकार वा अज्ञानको अन्त्यसम्बन्धी दार्शनिक पक्ष पनि रहेको मानिन्छ। चौथो दिन बलिराजालाई विष्णुले वामनको रूपमा छल गरी विजय हासिल गरेको उत्सवको रूपमा मनाइन्छ। यस्तै भगवान् कृष्णको गोवर्धन पर्वत उचालेर रक्षा गरेको सम्झनामा पनि यस दिन गोवर्धन पूजा गर्ने गरिन्छ। यो दिनलाई धुत दिवस वा जुवा खेल्ने दिनको रूपमा पनि मनाइन्छ। पाँचौं दिन दाजुभाइ तथा दिदीबहिनीबीचको प्रेमको आदानप्रदानको रूपमा भाइटीका गरी मनाइन्छ। आश्विन कृष्ण पक्षको त्रयोदशीदेखि पाँच दिनसम्म दीपावली गर्ने गीत तथा नाच गान गर्दै मीठामीठा खानेकुरा खाई तिहार मनाइन्छ। नेपालमा तिहारको प्राचीनता नेपालमा तिहार प्राचीनकालदेखि मनाइएको थाहा हुन्छ। नेपालको प्रमाणिक इतिहासको सुरुवात लिच्छवि राजा मानदेव (ईस्वीको पाँचौं शताब्दी) देखि नै तिहार मनाइने प्रचलनलाई सांकेतिक रूपमा बुझ्न सकिन्छ। भगवान् विष्णुका भक्त राजा मानदेवले आफ्नी आमाको पुण्य बढोस् भनेर बलिराजाको कथाको आधारमा त्रिविक्रम वामनको मूर्ति बनाउन लगाएर मन्दिरसमेत बनाएको प्रमाण पशुपति तीलगंगा तथा लाजिम्पाट (हाल राष्ट्रिय संग्राहलय) बाट प्राप्त दुइटा विष्णु विक्रान्तको मूर्ति र त्यसमा रहेको अभिलेखबाट स्पष्ट हुन्छ। लिच्छवीकालका अन्य राजा अंशुवर्मा, नरेन्द्रदेव आदिका अभिलेखमा दीप बाल्ने वा दीप गोष्ठीको उल्लेखले पनि नेपालमा तिहार मनाउने प्राचीन प्रचलनलाई संकेत गरेको छ। मध्यकालमा काष्ठकला, धातुकला आदिमा विहार, मठमन्दिरका कलाकृतिमा नर्कको दृश्य आदिले पनि तिहारको संकेत गरेको बुझिन्छ। लिच्छवीकाल, मध्यकाल हुँदै हालसम्म तिहार मनाउने परम्परागत शैलीमा केही भिन्नता वा आधुनिकताले अनेकौं क्रियाकलापलाई अँगाले पनि तिहार मनाउने प्रचलन लगभग १५ सय वर्षअघिदेखि नै नेपाली समाजमा रहेको प्रस्ट हुन्छ। यसर्थ तिहार नेपालीको राष्ट्रिय एकताको प्रतीकको रूपमा हिमाल, पहाड तथा तराईमा प्रचलित एक राष्ट्रिय उत्सव र पर्वको रूपमा रहेको छ। ठूलाठूला राजनीतिक परिवर्तनको प्रतीकको रूपमा पनि दीपावली गर्ने प्रचलन प्राचीनकालदेखि नै रहेको सर्वविदितै छ। परिवर्तनसँगै राम राज्यको कल्पना गर्ने नेपालीमा यसपटकको तिहारले पनि विशेष महत्व पाएको छ।आगामी तिहारमा सुखसमृद्धिका साथै रामराज्यको महसुस गर्न सकौं, यही कामना हरेक नेपालीले गरेका छन्। ( अन्नपूर्ण अर्काइभबाट डा मदन रिमालको विचार)"
व्यवहारमा लागू गर्न नसके दिएको सम्मानको अर्थ हुँदैन : सुनिता डंगोल,"काठमाडौं : काठमाडौं महानगरपालिकाका उपप्रमुख सुनिता डंगोलले नेपाल सम्वतको छुट्टै मौलिक महत्व र पहिचान रहेको बताएकी छिन्। बुधबार भक्तपुरमा आयोजित नेपाल सम्वत ११४३ का अवसरमा शुभकामना आदानप्रदान एवं राष्ट्रिय विभूति शंखधर साख्वाको शालिकमा माल्यार्पण समारोहमा बोल्दै डंगोलले नेपाल सम्वतलाई व्यवहारमा लागू गर्न आवश्यक भएको बताएकी हुन्। उनले सरकार र राजनीतिक दलहरूले आफूभन्दा माथि जनतालाई राखेर निर्णय लिन आवश्यक रहेको बताइन्। सरकारी कार्यालयहरूमा चलाउने डकुमेण्टहरूमा नेपाल सम्वत प्रयोग गर्न नसकेसम्म राष्ट्रिय सम्वत, राष्ट्रिय विभूतिको मान्यता दिएको अर्थ नरहने डंगोलको भनाइ थियो। उनले भनिन्, 'राष्ट्रिय विभूतिका रूपमा मान्यता दिइसकेपछि हामीले लिखित रूपमा मात्रै होइन कार्यान्वयन गर्न व्यवहारमा लागू गर्न महत्वपूर्ण छ। हामीले चलाउने डकुमेण्टहरूमा जबसम्म नेपाल सम्वत प्रयोग गर्न सक्दैनौँ, तबसम्म यसलाई राष्ट्रिय सम्वत, राष्ट्रिय विभूतिको मान्यता दिएको अर्थ नहुन सक्छ।' नेपाल संवत मनाइरहँदा राष्ट्रिय विभूतिबाट सिक्नुपर्ने धेरै पाठ छ। जनतालाई ऋण मोचन गरे झैँ आफूभन्दा माथि जनता भनेर सोच्न जरुरी रहेको उनले बताइन्। उपप्रमुख डंगोलले संसारमा नै नभएको देशको नामबाट एउटै मात्र संवत भनेको नेपाल सम्वत रहेकाले यसको संरक्षण गर्न आवश्यक रहेको बताइन्।"
१८८६ सवारी साधनलाई कारवाही,"काठमाडौं : उपत्यकामा मंगलबार एक हजार ८८६ सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय र मातहतबाट समेत ती सवारी साधन कारवाहीमा परेका हुन्। ट्राफिक प्रहरीका अनुसार मादक पदार्थ सेवन गरेर सवारी साधन चलाउने २९३, लेनको पालना नगर्ने १५, रेड लाइटमा सवारी चलाउने २५ र जथाभावी हर्न बजाउने ४४ लाई कारवाही गरिएको छ। यसैगरी नम्बर प्लेट स्पष्ट नभएका ६७ र अन्य १४४२ सवारी साधन कारवाहीमा परेका ट्राफिक प्रहरीले जनाएको छ।"
"भारतमा गुडिरहेको स्कुटरमा अचानक आगो लाग्यो, चालकले भागेर ज्यान बचाए","दिल्ली : भारतको उत्तर प्रदेशस्थित नोयडामा गुडिरहेको विद्युतीय स्कुटरमा अचानक आगो लागेको छ। चल्दाचल्दै अचानक आगो लागेपछि चालक चन्द्र प्रकाशले भागेर ज्यान बचाएका थिए। उनी सामान डेलिभरी गर्ने व्यक्ति हुन्। स्कुटरमा अचानक आगो लागेको खबर पाएपछि प्रहरीले तत्काल दमकलको सहयोगमा आगो निभाएको थियो। तर, स्कुटरमा रहेको सबै सामग्री जलेर नष्ट भएको छ। यसमा कसैको भागदौड नभएको भारतीय सञ्चार माध्यमले जनाएका छन्। उनी बीग बास्केट स्टोरबाट सामग्री लिएर सिविक स्टेडिया सोसाइटीमा जाँदै थिए। जब उनी त्यहाँ पुग्नै आँटेका थिए उनको स्कुटरमा अचानक आगो बल्न थाल्यो। त्यसपछि उनी त्यहाँबाट भागेका थिए।"
"मुख्यमन्त्री केजरीवालले प्रधानमन्त्री मोदीलाई भने, भारतीय मुद्रामा लक्ष्मी र गणेशको पनि फोटो राखौं","काठमाडौं : भारतको नयाँ दिल्लीका मुख्यमन्त्री अरवीन्द केजरीवालले भारतीय मुद्रामा लक्ष्मी वा गणेशको तस्बिर राख्न प्रधानमन्त्री नरेन्द्र मोदीसँग अपिल गरेका छन्। केजरीवालले भारतीय मुद्रामा महात्मा गान्धीको तस्बिरसँगै लक्ष्मी वा गणेशको तस्बिर राख्न मोदीसँग अपिल गरेका हुन्। बुधबार प्रधानमन्त्री मोदीलाई सार्वजनिक रूपमा सम्बोधन गर्दै आम आद्मी पार्टीका प्रमुखसमेत रहेका केजरीवालले भारतीय रुपैयाँका नयाँ नोटमा एकातिर महात्मा गान्धी, अर्कातिर लक्ष्मी र गणेशको फोटो राख्नुपर्ने बताए। यसले देशको आर्थिक अवस्था मजवुत् बनाउन मद्दत पुग्ने बताए उनले भने, आज म केन्द्र सरकार र प्रधानमन्त्री नरेन्द्र मोदीलाई अपील गर्दछु। भारतीय मुद्रामा (महात्मा) गान्धीको फोटो छ, त्यो होस्। अर्को छेउमा श्री गणेश जी र लक्ष्मी जीको फोटो थप्नुपर्छ। काम सुरुवात गर्नु अघि लक्ष्मी वा गणेशको पूजा गरौं। भारतीय मुद्रालाई मजबुत् बनाउन भगवानको शक्ति पनि चाहिने बताए।"
किबी खेतीबाट मनग्य आम्दानी,"खोटाङ : दिक्तेल रुपाकोट मझुवागढी नगरपालिका२ मुडेका ६० वर्षीय दोर्जी शेर्पाले लगाएका किबीको बगानमा लटरम्म फलेर पाक्न लागेका करिब साढे आठ क्विन्टल किबीको फल छ। २०७३ सालबाट व्यवसायिक किबी खेती सुरु गरेका उनको दैनिकी अहिले त्यही किबीको हेरचाह तथा गोडमेलमा बित्दै आएको छ। भारतीय सेनाका पेन्सनर उनलाई ६३ वर्षीया श्रीमती मेनुकाले समेत सहयोग गर्दै आएकी छन्। घर अगाडि रहेको ४० रोपनी खेतीयोग्य जमिनमा शेर्पाले आधिकारिक रूपमा फार्म दर्ता गरेर व्यवसायिक किबी खेती गरेका हुन्। पहिलो वर्ष ३७५ बोट किबीको बिरुवा ल्याएर व्यवसायिक खेती सुरु गरेका उनका फार्ममा यस वर्ष करिब २५ लाख मूल्य बराबरको किबी उत्पादन भएका छन्। दुईजना निम्न आर्थिक अवस्थाका स्थानीय बासिन्दालाई बस्न र खानसँगै मासिक आठआठ हजारका दरले रोजगारीसमेत दिएका उनले लगाएका किबीले रोपेको तीन वर्षदेखि नै उत्पादन दिन थालेको थियो। उनले उत्पादन गरेका किबी दिक्तेलबजार, हलेसी, धरान, काठमाडौँ लगायतका ठाउँहरूमा बिक्री हुने गरेको छ। उनले भने, 'यस वर्ष उत्पादन भएका किबी बगानबाट टिप्नु अगाडि नै ग्राहकको माग धान्न गाह्रो भएको छ।' किबी खेती सम्बन्धी विभिन्न ठाउँमा पुगेर विज्ञहरूबाट तालिमसमेत लिएका उनले टेलिभिजनमा हेरेर किबीको व्यवसायिक खेती सुरु गरेको जानकारी दिए। 'किबी खेतीलाई अन्य बाली जस्तो दैनिक हेरचाह गरिरहनुपर्दैन रहेछ! बगानभित्र आलु, सागसब्जी लगायतका नगदेबालीको खेतीसमेत हुन्छ', उनले भने, 'कम मेहनतमा बढी आम्दानी दिने हुँदा यस वर्ष थप विस्तार गर्ने तयारीमा छु।' केपिलासगढी गाउँपालिका१ फेदीका युवा कृषक धनकुमार राईले यस वर्ष करिब चार हजार ५०० केजी किबीको फल तथा ६० हजारभन्दा बढी बिरुवा उत्पादन गरेका छन्। पहिलो वर्ष ४३३ केजी किबीको फल उत्पादन गरेका राई जिल्लामै पहिलो किबीको व्यवसायिक खेती सुरु गर्ने कृषक हुन्। रोपेको करिब चारपाँच वर्षमा फल दिने किबीले राईको बगानमा तीन वर्षमै उत्पादन दिन थालेको थियो। राईले उत्पादन गरेका किबी अहिले प्रति केजी २०० देखि २५० सम्ममा घरैबाट बिक्री भइरहेको छ। एउटै बोटबाट निरन्तर ५० वर्षसम्म उत्पादन दिने किबीको बिरुवासमेत राई आफैंले उत्पादन गरेर बिक्री गर्दै आउनुभएको छ। किबीको बिरुवा बिक्रीबाट मात्रै वार्षिक १५ लाख बढी आम्दानी हुने गरेको राईले बताए। राईले उत्पादन गरेका बिरुवा प्रतिगोटा ३०० मा घरबाटै बिक्री हुने गरेको जनाइएको छ। जिल्लामा किबीको व्यवसायिक खेती गर्ने कृषकको सङ्ख्या दिनानुदिन बढ्दै गएकाले माग अनुसार बिरुवा उत्पादन गर्न गाह्रो भएको राईको भनाइ छ। विसं २०६८ माघमा मयुङ कृषि फार्म दर्ता गरेर दश रोपनी जग्गामा १२५ बोट बिरुवाबाट व्यवसायिक खेती सुरु गरेका राईले त्यसलाई बढाएर ४० रोपनी क्षेत्रफलमा ४५० बोट बनाएका छन्। स्वीर सरकारको जागिर छाडेर व्यवसायिक किबी खेती सुरु गरेका उनले यस वर्ष मात्रै २१ लाख ६० हजार आम्दानी गरेका छन्। रहरै रहरमा किबी खेती सुरु गरेका राईका लागि अहिले किबीको फल तथा बिरुवा नै आम्दानीको आकर्षक माध्यम बनेको छ। सामाज शास्त्रमा स्नातक गरेका उनको फार्ममा अहिले ६० हजारभन्दा बढी बिरुवा मौज्दात रहेको पाइएको छ। एउटा वयष्क किबीको बोटमा १०० देखि १५० केजीसम्म फल उत्पादन हुने गरेको युवा राईले बताए। 'बजार मूल्यमा अन्य फलफूलभन्दा किबी धेरै महङ्गो छ।' उनले भने, 'आफूले उत्पादन गरेको किबी बजार पुर्याएपछि चाख्नकै लागि भएपनि उपभोक्ताले खरिद गर्ने गरेका छन्।' किबीको फल दिक्तेल, धरान, बिराटनगर, काठमाडौँ लगायत जिल्ला तथा बिरुवा खोटाङको विभिन्न स्थानीय र छिमेकी जिल्लाहरू सोलुखुम्बू, ओखलढुङ्गा, भोजपुर, इलाम, सङ्खुवासभा लगायतमा नियात हुने गरेको राईले बताए। धनकुमारसँगै फेदीका आधा दर्जन घरका स्थानीय बासिन्दाले व्यवसायिक रूपमा किबी खेती गरेको छन्। उता, दिक्तेल रुपाकोट मझुवागढी नगरपालिका७ दोर्पाचिउरी डाँडाका शुभचन्द्र राईले किबीको फल तथा बिरुवा बिक्री गरेर लोभलाग्दो आम्दानी गरिरेहका छन्। विगत आठ वर्षदेखि किबीको निरन्तर नर्सरी उत्पादन गर्दै आएका राईको फार्ममा यस वर्ष करिब साढे छ क्विन्टल फल उत्पादन भएको अनुमान गरिएको छ। विसं २०७१ सालमा शुभ कृषि फार्म दर्ता गरेर व्यवसायिक खेती सुरु गरेका राईले ३० रोपनी क्षेत्रफल जमिनमा किबी खेती गरेका छन्। कानूनमा बिएल तथा समाजशास्त्र र राजनीतिक शास्त्रमा स्नातकोत्तर गरेका राई पूर्वगाविस अध्यक्षसमेत हुन्। विसं २०५४ सालमा साविकको दोर्पाचिउरीडाँडा गाविसको अध्यक्ष हुनुभएका राईले अहिले किबी खेतीबाट वार्षिक २० लाखभन्दा बढी आम्दानी गर्दै आएका छन्। स्थानीय चारजना युवालाई रोजगारीसमेत दिएका राईले पछिल्लो समय जुस उद्योगसमेत सञ्चालन गर्ने तयारी गरिरहेका छन्। यस्तै, दिप्रुङ चुइचुम्मा गाउँपालिका५ छितापोखरीस्थित गोगनेका राजेश थापामगरले ४२ रोपानी जग्गामा किबी खेती गरेका छन्। वैदेशिक रोजगारीको सिलसिलामा विभिन्न देश पुगेर फर्किएका थापामगरले विसं २०७५ सालमा नमूना अर्गानिक किबी फार्म दर्ता गरेर व्यवसायिक खेती सुरु गरेका हुन्। आफूले उत्पादन गरेको किबी बोलेरो गाडीमार्फत काठमाडौँ, धरान, बिराटनगर लगायतका विभिन्न सहर पुर्याएर बिक्री गर्ने गरेको थापामगरले बताएका छन्। 'किबी महङ्गो खेती भएकाले सानो पुँजी हुनेले यसको खेती गर्न सक्ने अवस्छा छैन। तर, गरेको मेहनत खेर जाँदैन' उनले भने, 'बजारको समस्या छैन। बिक्री नभए प्रशोधन गरेर खाद्यवस्तु बनाउन सकिन्छ। वाइन, जुस र रक्सी उत्पादन गरेर राम्रो आम्दानी लिन सकिन्छ। यसका लागि राज्यले कानूनी व्यवस्था गर्नुपर्यो।' विसं २०६८ सालबाट किबीको व्यवसायिक खेती सुरु गरिएको जिल्लामा अहिले अधिकांश क्षेत्रका कृषकले आआफ्नो क्षेत्रमा व्यवसायिक फार्म दर्ता गरेर किबी खेती शुगरेका छन्। लामो समय विदेश बसेका तथा गाउँमा बेरोजगार बसेका युवा आफ्नो खाली रहेका तथा भाडामा लिएको जग्गामा व्यवसायिक किबी खेती गर्नेको लहर नै चलेको छ। छदेखि आठ मीटरको दूरीमा रोपिने किबीलाई अन्य बालीनालीलाई भन्दा कम मेहनत गर्दा पनि प्रयाप्त उत्पादन दिने र किबी खेती गरिएको क्षेत्रभित्र अन्य विभिन्न बालीनाली लगाएर दोहोरो फाइदा लिनसमेत सकिने कृषकहरूले बताएका छन्। समुद्री सतहबाट दुई हजार ५०० मीटरमाथि अर्थात् सुन्तला फल्ने क्षेत्रभन्दा माथि र स्याउ फल्ने क्षेत्रभन्दा तल्लो क्षेत्रमा किबी खेती गर्न उपयुक्त भूगोल मानिन्छ। ब्रुनो र मन्टी प्रजातिको किबीसमेत उत्पादन हुँदै आएको जिल्लामा सबैभन्दा बढी हेवार्ड र रेड प्रजातिको किबीको राम्रो उत्पादन रहेको छ। दश स्थानीय तह रहेको खोटाङ जिल्लामा प्रशस्त पानीको श्रोत र चिस्यान भएको खेतीयोग्य जमिन रहेकाले व्यवसायिक किबी खेती गर्न उपयुक्त भूगोल भएको कृषि विज्ञहरूले बताएका छन्। व्यवसायिक रूपमा किबी खेती गर्ने कृषकलाई पछिल्लो समय सङ्घ, प्रदेश र स्थानीय सरकारले समेत अनुदान दिँदै आएको छ। सरकारले दिने अनुदानमा पहुँचवालाको मात्र हालीमुहाली रहेको जिल्लाका वास्तविक कृषकहरूले गुनासो गर्दै आएका छन्। रासस"
"भीम रावल भन्छन्, मतदान गरौं वा नगरौं भन्न नपाइने भए आयोगले शीर्ष ठानेकालाई विजयी घोषणा गरिदिए हुन्छ","काठमाडौं : नेकपा एमालेका नेता भीम रावलले निर्वाचन आयोगको विज्ञप्तिप्रति आपत्ति जनाएका छन् । उनले कसैलाई मतदान गरौं वा नगरौं भन्न नपाइने भए निर्वाचन आयोगले 'शीर्ष' ठानेका नेताहरूलाई अहिले नै विजयी घोषणा गरिदिए कसो होला भन्दै व्यङ्य गरेका हुन् । उनले आयोगको भनाई नेपालको संविधानको धारा १७ को विचारअभिव्यक्तिको स्वतन्त्रता र १९ को सञ्चारको हक विरूद्ध भएको टिप्पणी गरेका छन्। उनले ट्वीटरमा लेखेका छन्, कसैलाई मतदान गरौं वा नगरौं भन्न नपाइने भए निर्वाचन आयोगले 'शीर्ष' ठानेका नेताहरूलाई अहिले नै 'विजयी' घोषणा गरिदिए कसो होला ? यद्यपि आयोगको भनाई नेपालको संविधानको धारा १७ को विचार र अभिव्यक्तिको स्वतन्त्रता र १९ को सञ्चारको हक विरूद्ध छ। आयोगले दलका शीर्ष नेताहरुमाथि लाञ्छनायुक्त अभिव्यक्ति राखिएको फेसबुक पेज र ग्रुप तत्काल बन्द गर्न निर्देशन दिएपछि उनले यस्तो बताएका हुन्। आयोगले नो नट अगेनआदि नाममा बनेका फेसबुक ग्रपमा शीर्ष नेतामाथि लाञ्छना गरिएको भन्दै यस्ता पेज र ग्रुप तत्काल हटाउन आग्रह गरेको छ । झुठ फेसबुक पेजग्रुपहरू सिर्जना गरी दलका नेताहरू विरुद्ध प्रचारप्रसार गर्ने कार्य विद्युतीय (इलेक्ट्रोनिक) कारोवार ऐन, २०६३ को दफा ४७, निर्वाचन (कसूर तथा सजाय) ऐन, २०७३ को दफा २३ को उपदफा (१) तथा निर्वाचन आचारसंहिता, २०७९ को दफा ४ को खण्ड (ञ), (ट), (ठ) र (ड) को प्रतिकूल रहेको देखिने विज्ञप्तिमा उल्लेख छ। उल्लेखित कसूर गर्ने व्यक्तिहरूलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुने व्यवस्था रहेको हुँदा झुठ फेसबुक पेज तथा ग्रुपहरू तत्काल हटाउन आग्रह गर्दै चेतावनी दिएको हो।"
मंसिर ४ गते हुने निर्वाचन निष्पक्ष र शान्तिपूर्ण हुन्छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले मंसिर ४ गते हुने निर्वाचनलाई सरकारले निष्पक्ष र शान्तिपूर्ण रुपमा गर्ने बताएका छन्। नेपाल संवत् ११४३ को अवसरमा भक्तपुर ठिमीमा बुधबार आयोजित नेपाल सवंतका प्रवर्तक राष्ट्रिय विभूति शंखधर शाख्वाको माल्यार्पण समारोहमा उनले निर्वाचन सफल बनाउन राजनीतिक दल, नागरिक समाज, बुद्धिजीवी वर्ग र सम्पूर्ण नागरिकले आफ्नो क्षेत्रबाट सहयोग गर्न आग्रह गरेका हुन्। उनले आम निर्वाचन मुलुकको संविधानको रक्षा, आर्थिक सुदृढिकरणका लागि महत्वपूर्ण हुने बताए। निर्वाचनमा सबै सक्रियताका साथ लाग्न उनले आग्रह गरे। देउवाले नेपालको सामाजिक इतिहासलाई उचो राख्ने शंखधर शाख्वाजस्ता महान व्यक्तिबाट हामीले सिक्न जरुरी भएको बताए। उनले दलभन्दा माथि उठेर राष्ट्रिय हितलाई प्राथमिकतामा राखेर अगाडि बढ्नुपर्ने आवश्यकता रहेको धारणा राखे। उनले नेपाल संवत् नेपालीको मौलिक संवत् भएको धारणा राखे। देउवाले राष्ट्रिय विभूति साख्वाको शालिकमा माल्यार्पणसमेत गरेका थिए। देउवाले एउटा हात शाख्यको प्रतिमामा आड लिएर अर्को एक हातले माला लगाइदिएका थिए। उनले एक हातले माला लगाए लगत्तै एक हातले नै शालिकतर्फ फर्किएर नमस्कार गरेको देखेपछि आलोचना हुन थालेको छ।"
रुपन्देही २ मा जनमुक्तिका केशवबहादुर थापालाई सत्ता गठबन्धनको समर्थन,"काठमाडौं : सत्ता गठबन्धनले रुपन्देही २ मा जनमुक्ति पार्टीका केशवबहादुर थापालाई समर्थन गर्ने निर्णय गरेको छ। रुपन्देहीको प्रतिनिधि सभा निर्वाचन क्षेत्र नं २ मा जनमुक्ति पार्टीका उम्मेदवार थापालाई गठबन्धनले साझा उम्मेदवारका रूपमा समर्थन गर्ने निर्णय गरेको हो। रुपन्देही २ का गठबन्धनतर्फका उम्मेदवार बनेका नेकपा एकीकृत समाजवादीका राजु गुरुङको उम्मेदवारी निर्वाचन आयोगको जिल्ला निर्वाचन अधिकृतको कार्यालयले खारेज गरेको थियो। यो क्षेत्रमा एमालेको तर्फबाट उपाध्यक्ष विष्णु पौडेल चुनावी प्रतिस्पर्धामा छन्। रुपन्देही २ मा बुटवल उपमहानगरपालिकाका १ देखि १३, तिलोत्तमा नगरपालिकाका १ देखि ६ र सैनामैना नगरपालिकाका १ देखि ४ नम्बर वडा पर्छन्। यस क्षेत्रमा १ लाख २६ हजार ८०७ मतदाता रहेका छन्।"
निर्वाचन आयोगको कल सेन्टरमा कस्ता कस्ता जिज्ञासा आए?,"काठमाडौं : निर्वाचन आयोगले मङ्सिर ४ गते हुने प्रतिनिधि सभा सदस्य तथा प्रदेश सभा सदस्यको निर्वाचनका लागि सञ्चालनमा ल्याएको पैसा नलाग्ने कल सेन्टर (११०२) मा आएका अधिकांश गुनासा र जिज्ञासाको सम्बोधन भएको छ। गत असोज २८ गतेदेखि सञ्चालनमा आएको सो कल सेन्टर सेवामा कात्तिक ७ गतेसम्ममा आएका कुल एक हजार पाँच सय दुई कलमध्ये एक हजार एक सय ९७ वटा कल रिसिभ भई एक हजार २५ वटा कलबाट आएका जिज्ञासालाई समाधान गरिएको छ। सो अवधिमा १७२ वटा कल मिस्ड भएका थिए भने ३०५ वटा भ्वाइस मेल आएका थिए। सो सेवामा उक्त अवधिमा आएका मुख्य मुख्य जिज्ञासा र समाधान गरिएको विवरण : १ स्थानीय तहका गाउँपालिका तथा नगरपालिकाका जनप्रतिनिधिहरूले दलको चुनाव प्रचारप्रसार गर्न पाउँछन् कि पाउँदैनन्? आफू निर्वाचित भएको पालिकाबाहेक अन्यत्र पाउँछन् तर त्यसरी अन्य पालिकामा प्रचारप्रसारमा जाँदा सरकारी स्रोत साधनको प्रयोग गर्न निर्वाचन आचारसंहिता, २०७९ ले रोक लगाएको छ। २ कार्यपालिकाको निर्णयानुसार करारमा कार्यरत कर्मचारीहरूको म्याद थप गर्न मिल्छ कि मिल्दैन? नयाँ कर्मचारीलाई करारमा भर्ना गर्न मिल्दैन तर साविकमा कार्यरत करारका कर्मचारीहरूको म्याद थप्न आचारसंहिताले बाधा मानेको छैन। ३ आयोगले मिडियालाई अनुगमन गर्न सेना र प्रहरीलाई प्रयोग गरेको हो? होइन, सञ्चारमाध्यमका सामग्रीमा आचारसंहिता उलंघन भएनभएको विषयमा अनुगमन प्रेस काउन्सिल नेपाल मार्फत हुने गर्दछ। ४ आधिकारिक र वास्तविक मतपत्रको नमूना आयोगले कहिले उपलब्ध गराउँछ? आयोगले वास्तविक मतपत्रको नमूना क्रमशः आयोगको  मार्फत सार्वजनिक गर्दै गइरहेको छ। त्यसका लागि : लिंकमा गई हेर्न सकिनेछ। ५ आगामी निर्वाचनमा मतपत्र कतिवटा हुन्छ र रंग कस्तो हुन्छ? प्रतिनिधिसभा र प्रदेशसभा सदस्य निर्वाचनमा मतदाताले छुट्टाछुट्टै रुपमा चारवटा मतपत्रमा रहेका आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ। प्रतिनिधिसभा र प्रदेशसभाको पहिलो हुने निर्वाचित हुने (प्रत्यक्ष) निर्वाचनको लागि सेतो पृष्ठभूमिमा रातो रंगको निर्वाचन चिह्न र विवरण भएको मतपत्र तथा प्रतिनिधिसभा र प्रदेशसभातर्फ समानुपातिक निर्वाचन प्रणालीको लागि सेतो पृष्ठभूमिमा कालो रंगको निर्वाचन चिह्न र विवरण भएको मतपत्र हुनेछ। ६ आगामी निर्वाचनमा कसरी मत दिने हो? सर्वप्रथम प्रतिनिधिसभा सदस्य निर्वाचनतर्फ पहिलो हुने निर्वाचित हुने प्रणालीका लागि रातो रंगको निर्वाचन चिह्न र विवरण भएको मतपत्रमा मतदान गरी १ नं को मतपेटिकामा मतपत्र खसाल्नुपर्दछ। प्रतिनिधिसभा सदस्य निर्वाचनको समानुपातिक निर्वाचनतर्फको कालो रंगको निर्वाचन चिह्न र विवरण भएको मतपत्रमा मतदान गरी मतपेटिका नं २ मा मत खसाल्ने, तत्पश्चात प्रदेशसभा सदस्य निर्वाचनतर्फ पहिलो हुने निर्वाचित हुने प्रणालीका लागि रातो रंगको निर्वाचन चिह्न र विवरण भएको मतपत्रमा मतदान गरी ३ नं को मतपेटिकामा मतपत्र खसाल्ने र अन्त्यमा प्रदेशसभा सदस्य निर्वाचनतर्फ समानुपातिक निर्वाचनतर्फका लागि कालो रंगको निर्वाचन चिह्नर विवरण भएको मतपत्रमा मतदान गरी मतपेटिका नं ४ मा मतपत्र खसाल्नुपर्दछ। ७ आफ्नो क्षेत्रको प्रदेश र प्रतिनिधिसभाका उम्मेदवारहरूको नामावली कहाँबाट कसरी हेर्न सकिन्छ? मुख्य निर्वाचन अधिकृत वा निर्वाचन अधिकृतको कार्यालयमा तथा निर्वाचन आयोगको वेभसाइटबाट हेर्न सकिनेछ। ८ विभिन्न संघसंस्थाहरूले निर्वाचनमा मतदाता शिक्षा कार्यक्रमहरू सञ्चालन गर्न पाउँछन् कि पाउँदैनन्? निर्वाचनमा त्यस्ता संस्थाहरूबाट मतदाता शिक्षा सञ्चालन गर्न पाइन्छ तर कुनैपनि राजनीतिक दल, उम्मेदवार वा कुनै खास निर्वाचन चिह्न लक्षित प्रचारप्रसार नगरी बदर मत कम गराउने नियतका साथ मतदाता सचेतना कार्यक्रम गर्नुपर्छ। आयोगको पूर्व स्वीकृति लिएमा सोका लागि आवश्यक सामग्री समेत उपलब्ध हुन सक्दछ। ९ आयोगबाट उम्मेदवारहरूको मोबाइल नम्बर उपलब्ध गराउन मिल्छ कि मिल्दैन? उम्मेदवारको व्यक्तिगत मोबाइल नम्बर दिन मिल्दैन। १० आयोगबाट मतदाता शिक्षाअन्तर्गत नमूना मतदानका लागि मतपेटिका उपलब्ध गराइन्छ कि गराइँदैन? मतदाता शिक्षा प्रयोजनार्थ ७५३ वटै पालिकाले नमूना मतदानको लागि मतपेटिका प्राप्त गर्दछन्। ११ विगत वर्षहरूदेखि हाम्रो दलले दशैं तिहारमा चियापन गर्ने परम्परा छ। यसपाली यसैबीचमा निर्वाचन परेकोले आचारसंहिता विपरीत हन्छ कि हुँदैन? कुनै राजनीतिक दलको झण्डा, निर्वाचन चिह्न, उम्मेदवारको तस्बिर अंकित पर्चा, पोष्टर, ब्यानरहरू नराखी सामान्य ढंगले चियापान गर्न बाधा छैन। १२ टोल सुधार समितिहरूले फुटबल प्रतियोगिता आयोजना गर्न पाउने कि नपाउने? उम्मेदवारबाट उद्घाटन गर्न मिल्ने कि नमिल्ने? सार्वजनिक संस्था वा क्लबको तर्फबाट ज्येष्ठ नागरिकलाई सम्मान गर्ने योजनाकार्यक्रम र कुनै पनि राजनीतिक दललाई सम्बद्ध नगरी सम्मान कार्यक्रम गर्न मिल्छ कि मिल्दैन? पूर्व निर्धारित प्रतियोगिता आयोजना गर्न बाधा नपर्ने तर कुनै राजनीतिक दलको नेता तथा उम्मेदवारले उद्घाटन गर्न मिल्दैन। त्यसरी सम्मान कार्यक्रम आयोजना गर्न बाधा छैन तर कुनै राजनीतिक दलको उम्मेदवार सहभागी हुन हुँदैन। १३ पत्रकारहरूले मतदान केन्द्रमा स्थलगत रिपोर्टिङ गर्न कसको अनुमति लिनुपर्छ? सम्बन्धित मतदान अधिकृतबाट तोकिएको स्थानसम्मका लागि अनुमति पाउन सकिनेछ। १४ मतपत्रमा निर्वाचन चिह्न, क्रम र लहर केका आधारमा तय गरिन्छ? विसं २०७४ को निर्वाचनमा समानुपातिकतर्फ पहिलो हुने दलको मत चिह्न अगाडि राखी दोस्रो, तेस्रो हुने दलहरूको क्रमशः निर्वाचन चिह्न राखिन्छ। तत्पश्चात् दल दर्ताको क्रमानुसार र स्वतन्त्र उम्मेदवारहरूको हकमा उम्मेदवारको नामको वर्णानुक्रमानुसार निर्वाचन चिह्न राखिन्छ। १५ छठ पर्वको घाट निर्माण गर्दा प्रवेशद्वारमा राजनीतिक दलको नाम र मत चिह्न उल्लेख नगरी उम्मेदवारको फोटोसहितको शुभकामना सन्देश राख्न पाइन्छ कि पाइँदैन? निर्वाचन आचारसंहिता बमोजिम त्यसरी सन्देश राख्न पाइँदैन। १६ निर्वाचन खर्चको विवरण पेश गर्ने फारामको ढाँचा वा नमूना आयोगले निर्धारण गरेको छ? छ, आयोगको वेभसाइटमा हेर्न सकिनेछ।"
"थप १६ जनामा कोरोना पुष्टि, सक्रिय संक्रमित ६४१",काठमाडौं : थप १६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ११७७ नमूना परीक्षण गर्दा १६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ५५४ र एन्टिजेनबाट ५६३ नमूनाको परीक्षण गर्दा पीसीआरबाट १४ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप ३५ जना कोरोनामुक्त भएका छन्। हाल सक्रिय कोरोना संक्रमितको संख्या ६४१ पुगेको छ।
फिलिपिन्सको उत्तरी क्षेत्रमा ६७ म्याग्निच्युडको भूकम्प,मनिला : उत्तरी फिलिपिन्समा मङ्गलबार राति ६७ म्याग्निच्युडको भूकम्प गएको फिलिपिन्स इन्स्टिच्युट अफ ज्वालामुखी तथा भूकम्प विज्ञान संस्थानले जनाएको छ। स्थानीय समयानुसार मङ्गलबार राति २२ बजेर ५९ बजे सो भूकम्प गएको जनाइएको छ। यस भूकम्प केन्द्रविन्दु लुजोनको मुख्य टापुमा रहेको अब्रा प्रान्तको टिनेग सहरबाट करिब सात किलोमिटर उत्तरपश्चिममा २८ किलोमिटर गहिराइमा रहेको जनाइएको छ। भूकम्प विज्ञान संस्थानले पराकम्पन आउने तर क्षति नपुग्ने बताएको छ। सुनामीको चेतावनी अहिलेसम्म जारी गरिएको छैन। भूकम्पको धक्का इलोकोस सुर प्रान्त र बागुइओ सहरलगायत आसपासका क्षेत्रमा पनि महसुस भएको सो संस्थानले जनाएको छ। फिलिपिन्समा प्रशान्त महासागरको 'रिंग अफ फायर' सँगको स्थानको कारणले बारम्बार भूकम्पीय गतिविधि हुने गरेको पाइन्छ।
ट्याक्टर दुर्घटना हुँदा चालकको मृत्यु,"विराटनगर : मोरङको कानेपोखरी गाँउपालिका६ स्थित ग्रामीण सुधार सामुदायिक वनमा आज बुधबार ट्याक्टर दुर्घटना हुँदा चालकको मृत्यु भएको छ। मोरङ कानेपोखरी गाँउपालिका४ का अन्दाजी ५० वर्षीय ज्ञानबहादुर लुङ्गेली मगरको मृत्यु भएको हो। आज बिहान पौने १० बजे, सामुदायिक वनभित्र प्रदेश १०२००३ त १५८७ नम्बरको ट्रयाक्टर ब्याक गर्ने क्रममा डाँडाको खोल्सामा खसेको थियो। गम्भीर घाइते भएका मगरको धरानको घोपास्थित वीपी कोइराला स्वास्थ्य विज्ञान प्रतिष्ठानमा उपचारकै क्रममा बिहान साढे ११ बजे मृत्यु भएको इलाका प्रहरी कार्यालय पथरी मोरङले जनाएको छ।"
समानुपातिक तर्फका उम्मेदवारहरूको अन्तिम नामावली सार्वजनिक (सूचीसहित),"काठमाडौं : निर्वाचन आयोगले बुधबार समानुपातिक तर्फका उम्मेदवारहरूको अन्तिम नामावली सार्वजनिक गरेको छ। आगामी मंसिर ४ गते हुने प्रतिनिधिसभा सदस्य तथा प्रदेश सभा सदस्य निर्वाचनअन्तर्गत समानुपातिक निर्वाचन प्रणालीतर्फ स्वीकृत निर्वाचन कार्यक्रम बमोजिम प्रतिनिधिसभा तथा प्रदेश सभा सदस्यको लागि राजनीतिक दलहरूले पेस गरेका बन्दसूचीको जाँचबुझ गरी बुधबार सार्वजनिक गरेको हो। प्रतिनिधिसभा सदस्य समानुपातिक निर्वाचन निर्देशिका,२०७९ को दफा २८ तथा प्रदेश सभा सदस्य समानुपातिक निर्वाचन निर्देशिका,२०७९ को दफा २८ बमोजिम कायम गरिएको उम्मेदवारको अन्तिम बन्दसूची प्रकाशन गरिएको आयोगले जनाएको छ।"
पाल्पामा बढ्यो फूल खेती,"तानसेन : परम्परागत घर आँगनमा मात्र लगाइने फूल अहिले पाल्पामा व्यवसायिक बन्दै गएको छ। फूलै फूलको पर्वका रूपमा चिनिने तिहार पर्वमा नेपालीहरू माझ अत्याधिक मात्रामा फूल तथा मालाहरूको प्रयोग हुने भएकाले फूल खेती जिल्लामा विस्तार भएको हो। भाइटीका पर्वले निधारमा सप्तरंगी टीका गलामा विभिन्न थरीका फूलहरूको मालाहरूले मनलाई नै आनन्दित बनाउने गरेको छ। एकतिर महान चाड पर्वले नेपालीले विभिन्न थरीका दुःख कष्टहरूलाई बिर्साएर मनलाई आनन्दित र पुनर्ताजगी बनाउने गरेको छ भने अर्कोतिर फूल खेतीलाई व्यवसायिक बनाउने काम गरेको छ। विगतमा वर्षहरूमा व्यापारीहरूले लुकिछिपी कृत्रिम मालाहरूको व्यापार गरेपनि पछिल्लो प्राकृतिक फूल मालातर्फ नै मानिसहरूको ध्यान मोडिएको छ। विगतमा समयमा भन्दा अहिले फूलको कारोबार बढ्दै गएको पाल्पामा पनि व्यवसायिक रूपमै फूल खेती विस्तार भएको छ। जिल्लाको रामपुरकी सुकमाया सारुले विदेश जाने श्रीमानलाई रोकेर फूल खेतीमा सक्रिय भएकी छन्। रानाले करिब सात रोपनी क्षेत्रफलमा यस वर्ष फूल लगाएकी छन्। सारु विगत तीन वर्षदेखि फूल खेतीमा सक्रिय रहेकी छन्। शुभ कार्य विवाह व्रतवन्ध, भोज भतेर, विभिन्न किसिमका कार्यक्रमदेखि चुनावको समयमा फूल तथा मालाको प्रयोग बढेकाले फूल खेतीमा लागेको सुकमाया सारुले बताइन्। बदलिँदो जीवन शैली, जागिरे जीवन, पहिले पहिले जस्तै घर घरमा फूल लगाएर बस्ने समय नभएपछि मानिसहरूले हरेक चाडपर्व उत्सव विवाह व्रतवन्धमा किनेरै फूल मालाको प्रयोग गर्ने चलन बढ्दै गएको छ। एक मौसमा मात्र पाइन फूल अहिले १२ महिना पाउन थालेपछि फूल मालाको प्रयोग बढेको हो। मखमली, गुर्दयौली, सयपत्री जस्ता परम्परागत फूलसँगै अहिले विदेशी फूल खेतीपनि जिल्ला जिल्लामा विस्तार भएको छ। पाल्पाको तानसेन, रामपुर, सराई, बगनासकाली, रिव्दीकोट क्षेत्रमा व्यवसायिक फूल खेती विस्तार भएको छ। फूल खेती जंगली जनावरले पनि नखाने भएकाले कृषकको आर्कषण बढेको छ। पहिले पहिले भनेको सयमा फूल तथा माला पाइँदैनथ्यो अहिले भनेको सयमा फूल माला प्रशस्त पाउने गरेको पाल्पाकी संचारकर्मी मथुरा रेग्मीले बताइन्। तानसेनमा मिलनसार महिला कृषि उद्यमी सहकारी संस्था बौघागुम्वाले फूल तथा मालाको थोक बजार सञ्चालन गरेको छ। फूल खेतीलाई गाउँ गाउँमा व्यवसायिक बनाउदै लैजाने, कृषकको फूल तथा माला सहकारीले खरिद गरी बिक्री गर्ने संस्थाकी अध्यक्ष कमला भण्डारीले बताइन्। फूल खेतीमा कृषकहरू आर्कषित हुन थालेपछि व्यवसायीकरणका लागि पाल्पाका स्थानीय सरकार र लुम्बिनी प्रदेश सरकारले बीउ, बिजन तालिम तथा उत्पादनमा आधारित अनुदान रकम प्रदान गरी प्रोत्साहन गर्दै आएका छन्। जिल्लामा बाहिरी क्षेत्रमा आउने फूल मालाको स्थानीय उत्पादनबाटै धानिन थालेपछि गाउँ ठाउँमा रोजगारीका क्षेत्रहरू वृद्धि भएका छन्। स्वदेशमै व्यवसायिक फूल खेतीबाट बाहिर जाने ठुलो धनराशी स्थानीय स्तरमै रोकिएको छ।"
महिलाको तस्बिर दुरुपयोग गरी गैरकानुनी कार्य गर्ने व्यक्ति पक्राउ,"काठमाडौं : महिलाको तस्बिर दुरुपयोग गरी गैरकानुनी कार्य गर्ने व्यक्ति पक्राउ परेका छन्। पक्राउ पर्नेमा तनहुँ शुक्लागण्डकी नगरपालिका८ का २१ वर्षीय रविन्द्र भण्डारी रहेका छन्। महिलाको श्रीमानको जाहेरीले, पीडित महिला र सम्मानित व्यक्तिको तस्बिर दरुपयोग गरी सार्वजनिक नैतिकता र शिष्टाचार विरुद्धका सामग्री सामाजिक सञ्जालमा लेखी प्रकाशन तथा प्रशारण गरी चरित्रहत्या एवं सामाजिक नैतिकता विरूद्धका कार्य गर्नुका साथै पीडित महिलालाई अनावश्यक दुःख हैरानी दिने गरेकाले पक्राउ गरिएको प्रहरीले जनाएको छ। उनलाई विद्युतीय कारोवार ऐन, २०६३ अन्तर्गतको कसूरमा काठमाडौं जिल्ला अदालतबाट कात्तिक २ गते पक्राउ अनुमति लिई साइबर ब्यूरोबाट गएको टोलीले जिल्ला प्रहरी कार्यालय तनहुँको सहयोगमा कात्तिक ३ गते पक्राउ गरेको हो। काठमाडौं जिल्ला अदालतको कात्तिक ४ गतेको आदेशले ६ दिन म्याद थप भई आवश्यक अनुसन्धान कार्य भइरहेको प्रहरीले जनाएको छ।"
"शिक्षण पेसा छाडेर फूल खेती, मनग्य आम्दानी","भरतपुर : भरतपुर महानगरपालिका२६ दिव्यनगरका दिपक पाख्रिनलाई यतिबेला फूल टिप्न र बेच्न भ्याइनभ्याइ छ। व्यवसायीकरुपमा सयपत्री फूल खेती गर्नु भएका उहाँलाई तिहारमा फूल टिप्ने र बेच्ने चटारो भएको हो। गत वर्ष डेढ बिघा क्षेत्रफलमा लगाएको सयपत्री फूलबाट मनग्य आम्दानी भएपछि उनले अहिले चार बिघामा फूल रोपेका छन्। सयपत्री फूलको माग अत्यधिक भएकाले चार बिघाको फूल पनि कम भएको उनको भनाइ छ। पाख्रिनले भने, गत वर्ष डेढ बिघामा लगाएको सयपत्री फूलले यहाँको माग पुर्याउन सकिएन भनेर अहिले चार बिघामा लगाएको झनै अपुग भयो। कृतिम फूल प्रयोगकर्ता घटेपछि प्राकृतिक फूलमा आकर्षण बढ्दा जिल्लामा सयपत्री फूलको माग बढी भएको उाले बताए। तिहारको अवधिभर १२ हजार फूलको माला बिक्री हुने पाख्रिनको विश्वास छ। जसबाट रु छ लाखभन्दा माथि आम्दानी हुने उनले बताए। पाख्रिनले १८ वर्षदेखि व्यवसायीकरुपमा सयपत्री फूलको उत्पादन गर्दै आएका छन्। चितवनमा यो पेसा गरेको पाख्रिनले पाँच वर्ष भयो। धादिङ फूलखर्क४ का उनले नौबिसेबाट पुष्प खेतीको सुरुआत गरेका थिए। यसका लागि उनले शिक्षण पेसासमेत छोडे। बीस वर्ष अगाडि उनले काठमाडौँको लगनखेल स्थित बालविद्या गृहमा इतिहास र भूगोल विषय पढाउने गर्थे। मानविकी सङ्कायमा स्नातक गरेका पाख्रिनले कक्षा १० सम्मका विद्यार्थीलाई अध्यापन गराउथे तर, उनलाई शिक्षण पेसाले आत्मसन्तुष्टि भने दिन सकेन। उनले भने, फूलसँग रमाउने मेरो रुची हो। सानैदेखि फूल प्रति मेरो मोह नै छ। मेरो घर वरपर बिरुवाले भरिभराउ हुन्थ्यो तर, यो नै मेरो पेसा बन्ने छ भन्ने सोचेको थिइनँ। जब मैले शिक्षण पेसा गरे यसले पनि मलाई खुसी, उत्साह र शान्ति दिन सकेन र छोडेँ। यसपछि पनि पाख्रिनले फूल खेतीमा व्यावसायिक रुपमा लाग्ने सोचेका थिएनन्। उनले छ वर्ष क्रिष्टल इन्स्टिच्युट कमलपोखरी काठमाडौँमा फोटो सम्बन्धि पढाए। यसले पनि उनको तिर्खा मेट्न सकेन। अन्ततः दुईवटा काम छोडेपछि पाख्रिनले आफूलाई चाहेको गन्तव्य पहिल्याएका हुन्। पुष्प किसान बन्ने निधो गरे। त्यसयता उनी फूलसँग नाता गासेर रमाइरहेका छन्। यो व्यवसाय गर्नका लागि उनलाई श्रीमती सरस्वती खत्री पाख्रिनको उत्तिकै साथ छ। उनीहरुका दुई छोरी र दुई छोरा छन्। फूलको माग पुर्याउन धौधौ पुष्प खेतीबाट पर्याप्त आम्दानी हुँदैन, बजार छैन भन्नेका लागि पाख्रिन एक उदाहरण बनेका छन्। फूलखेतीबाट आफ्नो परिवार चलाउन मलाई दुःख छैन। १० हजार माला मात्र बेचे मुनाफा रु दुई लाख हुन्छ। चार बिघामा फूल रोप्दा पनि जिल्लाभन्दा बाहिर माग पुर्याउन सकेको छैन, बजार छैन भन्न मिल्दैन, उनले भने। बजारमा मालाको अभाव देखिनु नेपाली कृषकले व्यावसायिकरुपमा पुष्प खेती नगर्नुको उपज भएको पाख्रिनको भनाइ छ। फूल खरिदमा करोडौँ रकम भारत जानु र यहाँ बजार नदेख्नु हास्यास्पद कुराबाहेक केही नभएको उनको भनाइ छ। रोजगारीको राम्रो अवसर ६२ वर्षीय पाख्रिनले १८ वर्षको दौरानमा देशभर सयभन्दा बढी शिष्य बनाइसकेका छन्। जो अहिले व्यावसायिकरुपमा फूलखेती गरिरहेका छन्। पाख्रिनसँगै सात जनाले स्थायी रोजगारी पाएका छन्। मौसमी रोजगारी धेरैले पाउने गरेको कामदार बताउँछन्। जसले खाली समय उपयोगसँगै आर्थिकरुपमा सबल बनाउन सहयोग पुगेको भीममाया रानामगर बताउँछिन्। विगत तीन वर्षदेखि फूल गोडमेल, फूल टिप्ने, माला उन्ने, औषधि राख्नेलगायतको काम गर्दै आएका छौँ। घर खर्च, छोराछोरीको टिफिन खर्च आफैँले पुर्याउन सक्दा खुसी लाग्छ, उनले भनिन्। भीममायासँगै सन्तमाया थापामगर, विसरा थापामगर, फूलमाया रानामगर, सीता सुवेदी, सुमित्रा भण्डारीलगायत पाख्रिनको फूलबारीमा काम गर्दै आएका छन्। उनीहरुलाई घरपरिवारको रोकटोक छैन। स्थानीय सीता सुवेदी भने उद्योग व्यवसाय धेरै भए मौसमी बेरोजगार बन्नुनपर्ने बताउछन्। तीन महिनादेखि पाख्रिनको फूलबारीमा काम गर्दै आएकी सुवेदीले अन्यबेला खाली बस्नुपर्ने गुनासो गरिन्। आफ्नै लगानी गरेर केही गरुँ भने रकम छैन। केही व्यवसाय छन् तर बाह्रै महिना काम दिन सक्दैनन्। काम नपाएको समयमा खाली बस्नु पर्छ, उनले भनिन्। फ्लोरी कल्चर एशोसिएशन चितवनका अनुसार जिल्लामा अहिले ३५ देखि ४० बिघामा सयपत्री फूलको खेती गरिएको छ। यसले जिल्लाको ८० प्रतिशत माग पूरा गर्ने फ्लोरी कल्चर एशोसिएशनका कोषाध्यक्ष सुलभ श्रेष्ठले जानकारी दिए। मखमली फूल भने कमै लगाइएको छ। जिल्लामा १२ जना व्यावसायिकरुपमा फूल खेती गर्दै आएका छन्। तिहार लक्षित पुष्पखेती गर्ने किसान गरी एक सय बढी रहेको श्रेष्ठको भनाइ छ।"
मधेसमा छठ पर्वको यस्तो छ तयारी (फोटोफिचर),"वीरगन्ज : तराई मधेसमा छठ पर्वको तयारी र चहलपहल सुरु भएको छ। कार्तिक महिनाको शूक्ल पक्षको चौथी तिथीका दिनबाट विधिवत रुपमा सुरु हुने छठ पर्व सप्तमी तिथीका दिन बिहानसम्म गरि चार दिन मनाइन्छ। तराई मधेसमा बस्ने भोजपुरी र मैथिली भाषि हिन्दूको प्रमुख पर्व नै छठ पूजा हो। यसपालि छठ पूजा कात्तिक १३ गते परेको छ। तर विधिवित रुपमा भने शुक्रबारदेखि नै छठ पर्व सुरु हुनेछ। दिपावली सकिएसँगै तराई मधेसमा छठ पूजाको लागि चाहिने पूजन तथा प्रसाद सामाग्री, भाडाँवर्तन कपडाको किनमेल शुरु भइसकेको छ। यस्तै नदी , तलाउ , पोखरी लगायतका जलाशय छेउमा छठी माताको मुख्य पूजा आराधना गरिने भएकाले ती स्थानहरुको सरसफाइ र सजावटको काम पनि अहिले जोडतोडका साथ भइरहेको छ। दिपावली सकिए लगत्तै चार दिनपछि नै छठ शुरु हुने हुँदा बजारमा छठ पूजाका लागि चाहिने पुजन सामाग्री, बस्त्र, फलफुल, तेल, मशाला जस्ता खाद्यान्नहरुको पसलमा अहिलेदेखि नै ग्राहकहरुको भिडभाड देखिएको छ। छठपूजामा छठी मातालाई चढाइने मुख्य प्रसाद ठेकुवा हो। जुन गहुको शुद्ध पिठोमा गुण (भेली) र चिनी मिसाएर घीउ वा तोरीको तेलमा पकाइन्छ। यस्तै छठी मातालाइ अर्पण गरिने अन्य प्रसादहरुमा स्याउ, केरा , सुन्तला, पानी सहितको नरिवाल, उखु , हरियो बोडी , पानी सिङगडा , गागल, मुला , अदुवाको बोट लगायतका फलफूल र हरियो तरकारीहरु हुन्। पूजन सामाग्री, प्रसाद र फलफूलहरु बाँसको चोयाबाट बनाइएका छैटा, दउरा (टोकरी), नाङ्लो र सुपलीमा राखेर छठी माता र सूर्य भगवानलाई अर्घ दिने गरिन्छ। छठ आउनुभन्दा एक दुई दिन पहिल्यै सामान किनेर राख्यो भने केहि सस्तो पनि पर्छ, वीरगन्जको घण्टाघर छेउको सडकमै थापिएको पसलमा छैटा किन्दै गरेको अवस्थामा भेटिएकी इटियाहीकी सुरजी देवीले भनिन् ,अहिले नै सबै सामानको जोरजाम गरियो भने छठ पूजाका बेला त्यति धेरै धपेडी हुँदैन , पूजाकै अरु काममा समय दिन पाइन्छ।' वीरगन्जको घण्टाघर चोक छेउको सडकमा थापिएको फुटपाथ पसलमा छठका लागि चाहिने बासको चोयाबाट बनाइएको दउरा छैटा र माटाका सामग्री किन्दै महिलाहरु । छठ पर्व मनाउने घरपरिवारका सबै सदस्यले नयाँ लुगा कपडा लगाउने प्रचलन रहेकाले बजारको रेडिमेड कपडा पसल र डिपार्टमेन्ट स्टलहरुमा पनि ग्राहकहरुको चाप अत्याधिक बढेको छ। 'वीरगन्जमा दशैंको भन्दा छठमा कारोबारमा राम्रो हुन्छ' , वीरगन्जको माइस्थानमा रहेको सुमित फेन्सीका सन्चालक सुरज साहले भने ,दशैंमा व्यापार त्यति राम्रो भएन तर दिवाली सकिएलगत्तै भने व्यापार बढेको छ।' छठपूजाको मुख्य दिन अर्थात षष्ठी तिथीका दिन साँझ अस्ताउदो सूर्य र सप्तमी तिथीका दिन बिहान उदाउदो सूर्यलाई अर्घ (पुजआरधना ) दिने स्थल छठीघाट (नदि , पोखरी , तलाउ इत्यादि जलाशय)को सरसफाइ र सजावटको काम पनि शुरु भइसकेको छ। पछिल्लो एक दशक यता छठीघाटको सरसफाइ र सजावटमा होडबाजी नै देखिएको छ। छठ पूजा मनाउनका लागि वीगरगन्जको घडीअर्वा पोखरी , रानीघाटको सिर्सिया नदि , छपकैया पोखरी , स्वीमीङ पुल , नगवा पोखरी , मुर्ली पोखरी , पिपरा , रामगढवा , सिर्सिया , अलौं लगायतका स्थानमा रहेका जलाशयहरुलाई छठीघाटको रुपमा सजाउने काम शुरु भइसकेको छ। आकर्षक टेण्ट ,पण्डाल र झिलीमली बत्ती लगाएर छठीघाट सजावाटका लागि मात्रै स्थानीयस्तरमा गठन गरिएका छठ पूजा व्यवस्थापन समितिहरुले लाखौं रुपैयाँ खर्च गर्दै आएका छन्। आकर्षक सजावटका लागि डेढ दशक यतादेखि देशभरमै छठपूजाका लागि चर्चित बनेको वीरगन्जको घडीअर्वा पोखरीस्थित छठघाट सजवाटमा मात्रै छठपूजा व्यवस्थापन समितिले यसपालि १७ लाख रुपैयाँभन्दा बढी रकम खर्च गर्दैछ। पोखरी परिसरको छठघाटलाई भारतको कोलकत्ताबाट बोलाइएका टेण्ट पण्डाल लगाउने कामदारहरुले दुई हप्तादेखि सजावटको काम गरिरहेका छन्। यस्तै पोखरीको जलाशय बीचमा रहेको सूर्य भगवानको मन्दिर र जलाशयको भाग माथि रङगी बिरङगी बिजुलीबत्ती झुण्डाइएको छ। 'दशैंको टिका सकिएलगत्तै छठघाटको सरसफाइ र सजावटको काम शुरु गरेका हौं' , घडीअर्वा छठपूजा व्यवस्थापन समितिका अध्यक्ष हिरा साह कानुले भने ,अबको एक दुई दिनमा सजावटको काम सकिन्छ , यसपालि सरसफाई सजावटमा मात्रै करिब १७ लाख रुपैयाँ खर्च लाग्ने अनुमान गरेका छौं। ' छठका दिन यहाँको छठघाटको आकर्षक सजावट हेर्न पर्साको शहरी भेगका मात्र नभइ ग्रामीण भेगका साथै छिमेकी जिल्ला बारा, रौतहट , मकवानपुर, चितवन तथा भारतको सीमावर्ती शहरहरुबाट पनि दर्शनार्थीहरु आउने गरेको उनले बताए। क्रान्ति शाहको क्यामरामा कैद गरिएका तस्बिरहरु : छठ पूजाको लागि आकर्षक झिलीमिली बत्तीले सजाइएको वीरगन्जको घडीअर्वा पोखरीको छठघाटको मंगलबार बेलुकी देखिएको दृश्य ।"
प्रधानमन्त्री देउवाले गरे राष्ट्रिय विभूति शंखधर साख्वाको शालिकमा माल्यार्पण,"काठमाडौं : प्रधानमन्त्री शेर बहादुर देउवाले राष्ट्रिय विभूति शंखधर साख्वाको शालिकमा माल्यार्पण गरेका छन्। नेपाल संवत् ११४३ को अवसरमा भक्तपुर ठिमिमा बुधबार आयोजित नेपाल सवंतका प्रवर्तक राष्ट्रिय विभूति शंखधर साख्वाको माल्यार्पण समारोहमा देउवा सहभागी भएका हुन्। कार्यक्रममा संस्कृति मन्त्री, काठमाडौं, भक्तपुर र ललितपुरका मेयर उपमेयर सहभागी भएका छन्। आज देशभर विविध कार्यक्रम आयोजना गरी मनाइँदैछ। यस संवत्लाई हाल नेवार समुदायले नयाँ वर्षका रूपमा मनाउने गरेका छन्। राष्टिय विभूति शंखधर साख्वाले विसं ९३७ (इसं ८८०) मा गरीब जनताको ऋण मोचन गरी नेपाल संवत्को सुरु गरेका थिए। नेपाल संवत्ले पृथ्वीनारायण शाहको शासनकालसम्म राष्ट्रिय संवत्को मान्यता पाएको लुम्बिनी बौद्ध विश्वविद्यालयका पूर्वउपकुलपति डा त्रिरत्न मानन्धरले जानकारी दिए। 'लिच्छविकालका राजा राघवदेवको शासनकालबाट सुरु भएको नेपाल संवत् पृथ्वीनारायण शाहको शासनकालसम्म मौलिक संवतका रूपमा चलेको थियो, लिच्छविकाल अघि शक संवत् प्रचलनमा थियो, नेपाल देशको नामबाट राखिएकाले यो मौलिक संवत् हो', उनले भने। विसं २००७ मा प्रजातन्त्रको स्थापना भएपछि देखि नै नेपाल संवत्लाई राष्ट्रिय मान्यताका लागि अभियान चलाइएको छ। नेपाल संवत्लाई नयाँ वर्षका रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य रहेका स्थानमा विशेषरूपमा मनाउने गरिन्छ।"
आज नेपाल संवत् ११४३ र म्हः (आत्म) पूजा मनाइँदै,"काठमाडौं : नेपाल संवत् ११४३ आज देशभर विविध कार्यक्रम आयोजना गरी मनाइँदैछ । यस संवत्लाई हाल नेवार समुदायले नयाँ वर्षका रूपमा मनाउने गरेका छन् । राष्टिय विभूति शंखधर साख्वाले विसं ९३७ (इसं ८८०) मा गरीब जनताको ऋण मोचन गरी नेपाल संवत्को शुरुआत गराउनुभएको थियो । नेपाल संवत्ले पृथ्वीनारायण शाहको शासनकालसम्म राष्ट्रिय संवत्को मान्यता पाएको लुम्बिनी बौद्ध विश्वविद्यालयका पूर्वउपकुलपति डा त्रिरत्न मानन्धरले जानकारी दिए । 'लिच्छविकालका राजा राघवदेवको शासनकालबाट सुरु भएको नेपाल संवत् पृथ्वीनारायण शाहको शासनकालसम्म मौलिक संवतका रूपमा चलेको थियो, लिच्छविकाल अघि शक संवत् प्रचलनमा थियो, नेपाल देशको नामबाट राखिएकाले यो मौलिक संवत् हो', उनले भने। विसं २००७ मा प्रजातन्त्रको स्थापना भएपछि देखि नै नेपाल संवत्लाई राष्ट्रिय मान्यताका लागि अभियान चलाइएको छ । नेपाल संवत्लाई नयाँ वर्षका रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य रहेका स्थानमा विशेषरूपमा मनाउने गरिन्छ । गरीब जनताको ऋण मोचन गराई सामाजिक सेवाको उत्कृष्ट नमूना प्रस्तुत गरेको र नेपालमा मौलिक संवत्समेत चलाएको कार्यको उच्च मूल्याङ्कन गर्दै २०५६ सालको नयाँ वर्षका दिनमा तत्कालीन प्रधानमन्त्री कृष्णप्रसाद भट्टराईले साख्वालाई राष्टिय विभूति घोषणा गरेका थिए । विसं २०६५ मा प्रधानमन्त्री पुष्पकमल दाहालले नेपाल संवत्ले राष्ट्रिय मान्यता पाउने घोषणा गरेका हुन् । कार्तिक कृष्ण औँसीका दिन बही खाता बन्द गरी नयाँ वर्ष अर्थात् कार्तिक शुक्ल प्रतिपदाका दिन नयाँ बही खाताको सुरुआत गर्ने परम्परा समेत काठमाडौँमा अझै छ । म्हः (आत्म) पूजा आजैको दिन नेवार समुदायमा म्हः (आत्म) पूजा समेत गरिन्छ । कार्तिक शुक्ल प्रतिपदाका दिन आज नेवार समुदायका मानिसहरूले आफ्नो आत्म (म्हः) पूजा पर्व मनाउने गर्दछन् । यस वर्ष मङ्गलबार र बुधबार दुई दिन प्रतिपदा तिथि परेको छ । भक्तपुरलगायत केही स्थानमा भने हिजो नै नेपाल संवत्को नयाँ वर्ष मनाइएको छ । यसैगरी एकथरी नेवार समुदायले मङ्गलबार म्हः (आत्म) पूजा गरेका छन् । अर्काथरीले भने बुधबार गर्दैछन् । मानिसको आत्मा नै सबैभन्दा ठूलो र महत्वपूर्ण भएकाले आत्म पूजा गर्ने परम्परा शास्त्रीय भएको धर्मशास्त्रविद् प्रा डा रामचन्द्र गौतम बताउनुहुन्छ । आत्म सन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ ।"
"पश्चिमी वायुको प्रभाव : प्रदेश १, बागमती र गण्डकीमा हल्का वर्षा हुने","काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। हाल देशका पहाडी भूभागहरूमा आंशिक बदली रही बाँकी भूभागहरूमा मौसम सामान्यता सफा रहेको मौसम पूर्वानुमान महाशाखाको भनाई छ। बुधबार बिहान जारी मौसम बुलेटिनमा बुधबार प्रदेश नं १ , बागमती प्रदेश र गण्डकी प्रदेशका पहाडी भूभागहरूमा आंशिक बदली रही बाँकी प्रदेशहरूमा आंशिक बदली देखि मौसम सामान्यतया सफा रहने उल्लेख छ। प्रदेश नं १, बागमती र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। राती पनि प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। बिहीबार प्रदेश १, बागमती, गण्डकी र लुम्बिनी प्रदेशका पहाडी भूभागहरूमा आंशिकदेखि सामान्य बदली रही बाँकी प्रदेशमा आंशिक बदली देखि मौसम सामान्यतया सफा रहनेछ । प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको महाशाखाले जनाएको छ । शुक्रबार पनि प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको बुलेटिनमा उल्लेख छ।"
तिहारका गुलिया मिठाइ र स्वास्थ्य,"चाडपर्वका बेला खानेकुरामै ज्यादा ध्यान केन्द्रित हुन्छ। बिहान उठेदेखि राति नसुतेसम्म तथा दिनभर नै अब अर्का पटक के खाने भन्ने छलफलमै व्यस्त बन्छौं। हामी पनि त्यस्तै छौं, चाडपर्वकै नाममा जीवनशैली अनियमित बनाइदिन्छौं। मनाउने तरिका अस्वस्थकर बनाउँछौं र विभिन्न स्वास्थ्य समस्याबाट जकडिरहेका हुन्छौं। जानीजानी बिहान चाँडै उठेर नियमित व्यायाम गर्ने बानी छाड्छौं, राति पनि अबेर सुत्छौं। ट्राइग्लिसिराइड, युरिक एसिड, सुगर, उच्च रक्तचाप ३० देखि ४० प्रतिशतमाथि गएको पाइन्छ। यसको स्तर ठीकमा ल्याउँदासम्म शरीरको भित्री भागमा केही न केही नोक्सान भइसकेको हुन्छ। तिहारमा गुलियो खानेकुराको स्थान सबैभन्दा उच्च छ। चिनी गुलियो हुन्छ। सबैलाई मन पर्छ तर चिनीले तत्कालै शक्ति दिनेबाहेक कुनै फाइदा दिँदैन तथा स्वास्थ्यका लागि उपयुक्त पनि हँदैन। गुलियोले सेता रक्तकोषहरू कमजोर बनाउँछ, ग्लुकोजको रासायनिक बनोट भिटामिन सीसँग मिल्दोजुल्दो भएकाले रगतमा ग्लुकोज बढ्दा कोषकोषमा बस्छन्। जसले एकातिर भिटामिन सीको कमी भई रोगविरुद्ध लड्ने शक्तिमा ह्रास हुन्छ भने अर्को तिर इन्सुलिन बढाई ग्रोथ हर्मोनको उत्पादन कम हुन्छ र इम्युनिटी घटाउँछ। इन्सुलिनले शरीरमा ट्राइग्लेसेराइडको मात्रा बढाउँछ, बोसो भण्डारण गर्छ। जसले मुटुधमनीका रोगहरू, उच्च रक्तचाप बनाउन सक्छ। धेरै वा पटकपटक चिनी वा गुलियो परिकार खानेमा चाँडै नअघाउने, पटकपटक खाइरहने बानीले मोटोपना, खनिजतत्वको सञ्चित र भण्डारणमा कमी ल्याउँछ। शिशुहरूमा दाँतको समस्या देखिन्छ। अत्यधिक चिनी सेवनले मानसिक एकाग्रतामा कमी, झर्किने तथा डिप्रेसन ल्याउँछ, मिर्गौलामा नकारात्मक असर, शरीर सुन्निने, पेटको समस्या, हड्डी खिइने, टाउको दुख्ने, माइग्रेन समस्या बढी हुन्छ। हिजोआज त झनै चिनी महँगिएका कारण चिनीभन्दा पाँच सय गुणा बढी गुलियो रसायन स्याकरिनको प्रयोग बढ्दो छ। २० रुपैयाँमा पाइने ५० ग्राम स्याकरिनले ३० किलो बढी चिनीको काम गर्ने बताइन्छ। सन्तुलित शाकाहारी खानाले मुटुरोग, उच्च रक्तचाप, क्यान्सर, मधुमेह, जोर्नी दुख्नेलगायत अनगिन्ती रोगबाट बचाउँछ। सागपात तथा शाकाहारी खानामा बढी प्रोटिन र एमिनोएसिड भएकाले रक्तचाप नियन्त्रणमा राख्छ, रेसा, म्याग्नेसियम, क्याल्सियम, फलाम र भिटामिन के यथेष्ट हुन्छ। मासुमा अत्यधिक प्रोटिन, बोसो, कम कार्बोहाइड्रेट तथा फलाम र क्याल्सियम पाइँदैन, विभिन्न रोगहरू लगाउँछ। उग्र स्वभावको बनाउँछ। तसर्थ माछामासुले तनका साथै मन पनि अस्वस्थ बनाउँछ। गुलियोले सेता रक्तकोषहरू कमजोर बनाउँछ, ग्लुकोजको रासायनिक बनोट भिटामिन सीसँग मिल्दोजुल्दो भएकाले रगतमा ग्लुकोज बढ्दा कोषकोषमा बस्छन्। जसले एकातिर भिटामिन सीको कमी भई रोगविरुद्ध लड्ने शक्तिमा ह्रास आउँछ। हरेक चाडपर्वमा पसलका मिठाईहरू किन्ने चलन बढ्दो छ। तर हिजोआज बजारमा उपलब्ध विभिन्न प्रकारका मिठाईसँगै रोगहरू पनि किनिरहेका छौं। किनभने सामान्य दिनको तुलनामा तिहारमा बढी खपत हुने भएकाले मिसावट गरिएको अशुद्ध मिठाई तिहार आउनु साता अघिदेखि नै बनाइन्छ। मिठाई बनाउँदा धेरै समयसम्म पकाइने भएकाले अखाद्य पदार्थले शरीरमा दीर्घकालीन असर पारिरहन्छ। अर्को अस्वस्थ बानी जब चाडपर्व वा मिठाईको बिक्रीको समय आउँछ, तब पसलेले मिठाई ढोका बाहिर आँगन, बाटोसम्म राखेर बेच्ने चलनले बाटोको धुवाँ, धुलोले एकातिर मिठाईलाई दूषित बनाइरहेका हुन्छन् भने अर्कोतिर झिँगा, किरा लागी संक्रमित बनाइरहेका हुन्छन्। विभिन्न प्रकारका रङहरू, सिम्रिक, सिन्दूर, अबिर, नीर, रोडामिन बी, ब्रिलियन्ट ग्रिन, मालाचिट ग्रिन, मेटालिन एल्लो, ओरेन्ज, जी नेप्थोल, एल्लो एस, अउरामिन, केशरी तथा चम्पारङ र बढी मात्रामा खाद्य रङहरू क्यारोरिन, एनाटो, विकबिन, कार्नेन, खैरो चिनी इत्यादि तथा एडेटियो प्रिजरभेटिभहरू प्रयोग गरिएका खानेकुरा खाँदा कतिपय अवस्थामा प्रत्यक्ष हानि गर्ने त केहीमा दीर्घकालीन असर स्वास्थ्यमा पर्दछन्। रङमिश्रित वा दूषित घिउ तेलको प्रयोगले रक्तकोषिकाहरू विशाक्त भई शरीरमा रगत कम हुने समस्या, रोगसँग लड्ने क्षमता घट्छ। भित्री कोमल अंगहरू जस्तै कलेजो, मुटु, मिर्गौला, कमजोर हुन्छन्। क्यान्सर हुने सम्भावना बढेर जान्छ। चर्मरोग लाग्ने प्रबल सम्भावना हुन्छ। बाँझोपन हुन सक्छ। आँखा, कान कमजोर हुन सक्छ, सन्तान लुला, लँगडा एवं अपाङ्ग हुन सक्छन्। सन्तानलाई ट्युमर, क्यान्सर हुन सक्छ। पुरुषको वीजकोष मार्दै सानो हुँदै जाने तथा पुरुषत्व नाश हुने, मिर्गौला तथा कलेजोमा घाउ हुने र छालामा दीर्घरोगका देखिन सक्छ।तसर्थ मानवीय संवेदनाको ख्यालै नगरी चाडपर्वको मौका छोपी दिन दुई गुणा रात चार गुणा बढी नाफा कमाउन खाद्यपदार्थमा खतरनाक रङ, रसायन, औषधि प्रयोग गर्ने, काला बजारी गर्ने काम रोक्न एकातिर कडा नियमकानुन, अनुगमन र नियन्त्रणका निम्ति सरकार नै अगाडि बढ्नुपर्छ भने अर्कोतिर उपभोक्तामा सचेतना आउनपर्छ। जबसम्म उपभोक्ता सचेत हुँदैन तबसम्म खाद्य विषाक्तता बढेको बढ्यै हुने छ।"
"तिहारको चौथो दिन : आज गोवर्द्धन, बलि, गोरु र हली पूजा","काठमाडौं : कार्तिक शुक्ल प्रतिपदा एवं यमपञ्चकअर्थात् तिहारको चौथो दिन आज गोवर्द्धन, बलि, गोरु र कृषकको पूजाआजा गरी मीठो खानेकुरा खान दिएर मनाइँदैछ । आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापरयुगमा भगवान् श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको धर्मशास्त्रविद् प्रा डा रामचन्द्र गौतम बताउँछन् । कार्तिक शुक्ल प्रतिपदाका दिन यो पर्व मनाइन्छ । गोवर्द्धन पूजा प्रतिपदाका दिन सूर्योदय भएका दिन गर्नुपर्ने विधि रहेको नेपाल पञ्चाङ्ग निर्णायक विकास समितिका अध्यक्ष प्रा श्रीकृष्ण अधिकारीले बताए। बलि, हली एवं गोरु पूजा भगवान् विष्णुले बलि राजालाई यमपञ्चकका पाँच दिन मत्र्यलोकको शासन गर्ने अधिकार दिएको विश्वासका आधारमा आज बलि राजाको पनि सम्झनास्वरूप पूजा आराधना गरिन्छ । यसैकारण तिहारमा देउसी भैलो खेल्नेले हामी त्यसै आएनौँ बलि राजाले पठाए भनेर भट्याउने चलन चलेको हो । वर्षभर जोतिएर मानव हितका लागि सेवा गर्ने गोरुलाई पनि आज पूजाआजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहनअर्थात् साँढेका रूपमा पनि पूजा गर्ने परम्परा छ । यसैगरी वर्षभर गोरु जोत्ने हली एवं अन्य कृषि कर्म गर्ने किसानलाई पनि आज पूजा गरी मीठा मीठा परिकार खुवाइन्छ । यसैले आजको दिनलाई हली तिहार पनि भनिन्छ ।"
"चुच्चे नक्साविरुद्धको घेराबन्दी हो गठबन्धन, जनता र राष्ट्रहितमा छैन : महासचिव पोखरेल","काठमाडौं: नेकपा (एमाले) का महासचिव शंकर पोखरेलले गुमेको जमिन समेटेर चुच्चे नक्सा जारी गरेकै कारण एमालेविरुद्ध घेराबन्दी गरिएको बताएका छन्। तुलसीपुर उपमहानगरपालिकामा आयोजित भैलो कार्यक्रममा पोखरेलले गठबन्धनले जनता र राष्ट्रहितमा काम नगर्ने बताएका हुन्। गुमेको जमिन समेटेर एमाले नेतृत्वको सरकारले चुच्चे नक्सासहित देशको नक्सा जारी गरेर राष्ट्रहितको काम गर्यो,दाङ निर्वाचन क्षेत्र नं २ का प्रतिनिधिसभा सदस्य उम्मेदवारसमेत रहेका पोखरेलले भने, जनता र राष्ट्रहितका काम गर्दा एमालेविरुद्ध गठबन्धन गरिएको छ। यो गठबन्धन राष्ट्रहितमा छैन र यसले जनता र राष्ट्रहितमा काम पनि गर्दैन। गठबन्धन स्वार्थहरुको झुण्ड भएकाले जनसरोकारका विषयमा गठबन्धन सरकार बेखबर भएर बसेको उनको दाबी छ। सत्ता स्वार्थसिद्धिका लागिमात्रै गठबन्धन बनेको हो। नत्र देशको विकास र समृद्धिको अवस्था फरक भइसक्थ्यो। उनले गठबन्धनका कारण देश आर्थिक संकटतर्फ धकेलिएको धारणा राखे। उनले अहिले बैंकले ऋण माग्दा पनि दिन नसक्ने अवस्था आइसकेको स्पष्ट पारे। पोखरेलले भने,गठबन्धन सरकार रहिरहे देश आर्थिक रुपमा टाट पल्टिने अवस्थामा पुग्नेछ। तसर्थ मंसिर ४ को निर्वाचनबाट गठबन्धन सरकार बिदाई गर्नुको विकल्प छैन। जनतासामु यो ठूलो अवसर आएको छ। उनले एमाले सरकारले दाङका सडकमा विनियोजन गरेको बजेट गठबन्धन सरकारले कटौती गर्दा काम रोकिएको समेत बताए।"
राष्ट्रियसभाका अध्यक्ष तिमिल्सिना र बेलायती सभामुख होयलबीच भेटवार्ता,"लण्डन : बेलायतको भ्रमणमा रहेका राष्ट्रियसभाका अध्यक्ष गणेशप्रसाद तिमिल्सिना र बेलायतको तल्लो सदन हाउस अफ कमनका सभामुख सर लिण्डसे होयलबीच भेटवार्ता भएको छ । मङ्गलबार बेलायती संसद भवनमा भएको उक्त भेटका अवसरमा उनीहरुबीच नेपाल र संयुक्त अधिराज्यबीचको ऐतिहासिक सम्बन्धका विविध विषय विशेष गरी दुई देशका सांसद्बीच भ्रमण तथा अनुभवको आदानप्रदान, भूपू गोर्खासम्बन्धी विषयमा विचारको आदानप्रदान भएको लण्डनस्थित नेपाली दूतावासले जनाएको छ । भेटमा संयुक्त अधिराज्यका लागि नेपाली राजदूत ज्ञानचन्द्र आचार्य, समावेशी आयोगका सदस्य पुष्पराज तिमिल्सिना एवं राजदूतावासका उपनियोग प्रमुख श्रीमती रोशन खनाललगायत सहभागी थिए। यस्तै सोमबार बेलायतको संसद्मा रहेको बेलायतनेपाल मैत्री समूहका अध्यक्ष सांसद वीरेन्द्र शर्माले अध्यक्ष तिमिल्सिनाको सम्मानमा आयोजना गर्नुभएको दिवाभोजमा पनि तिमिल्सिना सहभागी भए। रासस"
हराउँदै सोरठी नाच,"ढोरपाटन : बागलुङको गलकोट, तमानखोला, बडिगाड र निसीखोला क्षेत्रमा प्रचलित नाच हो सोरठी नाच । चाडपर्व र मेला महोत्सवमा नाचिने यो नाच खासगरी तिहार पर्वसँग सम्बन्धित मानिन्छ । सोरठी मगर, गुरुङ जातिमा बढी लोकप्रिय छ । तिहार आउनु एक साता पहिलेनै गाउँमा बूढापाकाले गाउने नाच्ने र युवाले साथ दिने चलन चल्दै आएकोमा पछिल्लो एक दशकयता निकै कम भएको छ । आधुनिक गीत सङ्गीत र नाचप्रति युवापुस्ताको मोह बढ्नुले सोरठी नाच ओझेलिएको बुढापाका बताउँछन् । यो नाच समूहमा नाचिने गरिन्छ । नाच प्रस्तुत गर्दा एक जना सिङारु हुन्छ । जसले महिलाको पहिरन गरेर नाच्छ । समूहमा रहेका केही बूढापाकाले मादल बजाउने र गीत गाउने गर्छन् भने अन्यले उनीहरुसँगै गाउने र नाच्ने गर्छन् । एक दशक अगाडिसम्म बागलुङ पश्चिमका ग्रामीण भेग तिहारको बेला निकै रमाइलो हुने गथ्र्यो । जताततै सोरठी नाच्ने र गाउनेहरु भेटिन्थे । अहिले यो नाच देख्नसमेत मुस्किल पर्छ । बडिगाडका ७७ वर्षीय रत्नबहादुर बुढा आफ्नो जवानीमा सोरठी नाचेर थाक्ने थिएनन् । आफ्नो हात खुट्टा चल्न थालेपछि उनले नाच्न छोडे । नयाँ पुस्ताले यो नाच नाच्न चासो नदेखाएपछि लोप हुने अवस्थामा पुगेकोमा उनी चिन्तित छन्। उनी भन्छन्,हराउँछ अब, अहिलेका युवाले सिक्नै चाहन्न्, यो नाच लोप भयो भने त हाम्रो पहिचान पनि गुम्छ कि भन्ने डर लाग्छ, हाम्रो हात खुट्टा बस्न थाले, म नाच्न सक्दैन, सिकाउ मैले धेरै खाजे तर सिक्नेले सिक्नै नखोजेपछि सकिँदो रैनछ, बरु अरु गीतमा नाच्छन् सोरठीमा नाच्दैनन् । नाच लोप हुने डरले उनलाई पिरोली रहन्छ । बाउ, बाजे र काकाबाट नाच्न सिक्नुभएका बुढाले आफ्नो छोरा, भतिज र नातीले सिक्न नचाहँदा नाच सङ्कटमा परेको बताउछन् । हामीपछिका भाइहरुले त अहिले पनि नाच्दैछन्, अब उनीहरुले पनि दुईचार वर्षपछि नाच्न सक्दैनन्, उतिबेला बाउ, बाजे र काकाले हाम्लाई सिकाए, हामीहरुले भाईहरुलाई सिकाइयो, तर अहिलेका जवानले चासो दिँदैनन्, हराउने भयो अब यो नाच, बुढाले भने। पुराना पुस्ताबाट नयाँ पुस्ताले मौलिक कला संस्कृति नसिक्दा सोरठी नाच हराउँदै गएको तमाखोला३ का ६७ वर्षीय भक्तबहादुर पुनले बताए । पुनले आफूले १०१२ वर्षको उमेरदेखिनै सोरठी नाच सिकेर नाच्दै आएको बताउँदै अहिलेका युवाले यसतर्फ चासो नदेखाउँदा हराउँदै गएको बताए । उनले नयाँ पुस्तालाई सिकाउने कोसिस गर्दा पनि सिक्ने इच्छा नदेखाउने बताए । जमाना फेरिए अहिलेका युवाले पुराना कला संस्कृति सिक्नै चाहन्नन्, केके गीत सुन्छन्, गाउँछन्, तर पुराना गीत सङ्गीत त मनै पराउँदैनन्, हाम्ले सिकाउन खोजे पनि सिक्न चाहन्न्, उनले भने, हामी मरेपछि पुराना संस्कृति पनि मर्छन् होला, यस्ता राम्रा संस्कृति हराउँदै गए, निकै दुःख लाग्छ, अहिलेका युवाले सिके त पुर्खौंसम्म पनि जीवित रहने थिए । मौलिक संस्कृतिमध्येको विशिष्ट संस्कृति भएको भन्दै यसको संरक्षण गर्नका लागि युवापुस्ता नै जागरुक हुनुपर्ने पुनले बताए । उनले आधुनिकतासँगै पुराना संस्कार संस्कृतिलाई निरन्तरता दिनसके यस्ता संस्कृति युगौँसम्म संरक्षण गर्न नसकिने बताए । पुनले भन्छन्,मौलिक संस्कृतिलाई बिर्सिएर विदेशी संस्कृतिलाई अंगाल्नु गलत हो, संस्कृतिले हाम्रो पहिचान बोको छ, आधुनिक संस्कारसँगै पुराना संस्कार संस्कृतिलाई पनि निरन्तरता दिने हो भने मौलिक संस्कृतिको संरक्षण हुन्छ । निसीखोला गाउँपालिका६ का ७० वर्षीय पृथबहादुर घर्तीमगर पुस्ता हस्नान्तरण नहुँदा पुराना कला संस्कृति लोप हुने अवस्थामा पुगेको बताउछन् । केही वर्ष अगाडिसम्म मेला पर्वमा पुराना परम्परासँग जोडिएका गीत गाइने, पुराना नाच नाच्ने गरेकोमा अहिले त्यस्ता गीत र नाच सुन्न र देख्नसमेत नपाइने बताए । अहिले बूढो भएर पनि यो नाच्न गाउन निकै मन लाग्छ, परानले भेट्दैन, हात खुट्टाले पनि धोका दियो, बैसमा मेला पर्व सुरु भयो भने सोरठी नाच्ने पुरानापुराना गीतहरु गाउने गरिन्थ्यो, अहिले त्यस्ता गीत र नाचहरु कतै देख्न पनि पाइन्न, सुन्न पनि पाइन्न, अहिले त सुन्दा रिस उठ्नेजस्ता गीतहरु गाउँ छन् आफन्तसँग बसेर हेर्नै नमिल्ने गरी नाँच्छन्, यसले त हाम्रो संस्कृतिलाई फोहोर बनाएको छ, उनले भने। अहिले गाउँ सहरमा बूढापाकाले नाच्दै आएको सोरठी नाच खास्सै नदेखिने गलकोटका ३२ वर्षीय प्रेम काउचाले बताए । उनले आफ्नो पुस्ताले पुराना लोक संस्कृतिलाई जगेर्ना गर्नुको सट्टा पश्चिममा संस्कृतिलाई बढावा दिइरहेको कारण सोरठी हराउँदै गएको उनी स्वीकार्छन् । हामी १५१६ वर्ष हुँदासम्म पनि गाउँमा सोरठी नाच्ने टिम धेरै हुन्थे, हामीहरुले पनि सिक्ने कोसिस गरेनौँ, त्यही भएर पनि अहिले यो लोप हुँदै गयो, अझै पनि पुराना बूढापाका अग्रजसँग सिक्ने अवसर छ, हामीहरुले सिक्यौँ भने नयाँलाई पनि सिकाउन सहज हुन्थ्यो, उनले भने, मौलिक संस्कृतिलाई दैनिक भित्रिएका पश्चिमा कला संस्कृतिले विस्थापित गरिरहेको छ, नयाँ संस्कृतिलाई अंगाल्ने र पुरानालाई संरक्षण गर्न जरुरी छ । काउचाले पछिल्लो सयम अध्ययन तथा रोगारीका लागि बजार झार्ने र बजारमा आधुनिक किसिमका गीत सङ्गीत सुन्ने र गाउने हुँदा सोरठी नाच लोप हुने अवस्थामा पुगेको उनको भनाई छ । उनले तिहारमा समेत विद्यार्थी, विभिन्न सङ्घसंस्था र स्थानीय पनि आधुनिक गीत सङ्गीत बजाएर नाच्न थालेका बताए।"
नेपाल संवत् हाम्रो मौलिक राष्ट्रिय संवत् हो : राष्ट्रपति,"काठमाडौं : राष्ट्रपति विद्यादेवी भण्डारीले नेपाल संवत् हाम्रो मौलिक राष्ट्रिय संवत् भएको बताएकी छन् । बुधबार नेपाल संवत् ११४३ प्रारम्भ भएको सुखद् अवसरमा शुभकामना दिँदै उनले नेपाल संवत् चन्द्र मास गणना गरेर तय गरिने मौलिक राष्ट्रिय संवत् भएको बताएकी हुन्। राष्ट्रिय विभूति शंखधर साख्वाद्वारा प्रवर्तन गरिएको नेपाल संवत् चन्द्र मास गणना गरेर तय गरिने हाम्रो मौलिक राष्ट्रिय संवत् हो । यस संवत्को पहिलो दिन कार्तिक शुक्लपक्ष प्रतिपदाबाट सुरु हुन्छ । राष्ट्रपतिबाट जारी सन्देशमा भनिएको छ, यस दिनलाई नेपाल संवत्को नयाँ वर्षको रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे र दोलखा लगायत नेवार समुदायको बाहुल्यता रहेका स्थानहरूमा भव्यताका साथ मनाउने गरिन्छ । नेपाली समाज सभ्य र सहिष्णु समाज भएको बताउँदै उनले चाडपर्व र असल परम्पराहरूले थप सुदृढ बनाउँदै लगेका उल्लेख गरेकि छन् । जारी सन्देशमा भनिएको छ,राष्ट्रिय विभूति साख्वाको उक्त लोककल्याणकारी तथा परोपकारी कार्यको स्मरण गर्दै आजको दिनमा नि:स्वार्थ भावले समाजको उन्नति र प्रगतिका लागि अग्रसर रहन हामी सबैमा प्रेरणा मिल्ने विश्वास व्यक्त गर्दछु । भण्डारीले नेपाल संवत्ले सम्पूर्ण नेपालीका बीचमा आपसी सद्भावसहिष्णुता र बन्धुत्वको भावना अभिवृद्धि गरी राष्ट्रिय एकता सुदृढ गर्न थप मद्दत पुग्ने विश्वास व्यक्त गरेकी छन्।"
जेसीबीको ठक्करबाट एक जनाको मृत्यु,दैलेख : दैलेखमा जेसीबीको ठक्करबाट एक जनाको मृत्यु भएको छ। जिल्लाको भैरबी गाउँपालिकाको जेसीबीले ठक्कर दिँदा भैरबी गाउँपालिका३ की ३९ वर्षीया धनि मियाँको घटनास्थलमै मृत्यु भएको जिल्ला प्रहरी कार्यालय दैलेखका प्रहरी निरीक्षक सूचना अधिकारी पुरुषोत्तम कार्कीले जानकारी दिए। सहिदगेटदेखि डाँडीमाडी खण्डको सडक मर्मत गरेर सिलङ्गी तर्फ जाँदै गरेको गाउँपालिकाको भे १ क १६४२ नम्बरको जेसीबीले अगाडीबाट आइरहेको ट्रयाक्टरलाई साइड दिन ब्याक आउन लाग्दा पैदल यात्री मियाँलाई ठक्कर दिएको हो। भैरबी गाउँपालिका४ डाँडीमाडी बजारमा साँझ साढे ७ बजेतिर भएको दुर्घटना लगतै प्रहरीले जेसीबी र चालक प्रविण शाहीलाई नियन्त्रणमा लिई आवश्यक अनुसन्धान सुरु गरेको प्रहरी निरीक्षक कार्कीले बताए। मृतकको शव पोस्टमार्टमका लागि दैलेख जिल्ला अस्पताल ल्याइएको छ।
मिथिलामा गोधन पर्व मनाइँदै,"महोत्तरी : यसपालि कात्तिक शुक्ल प्रतिपदाका दिन आज बुधबार महोत्तरीसहितका मिथिला क्षेत्रमा गोधनपर्व मनाइँदै छ। बस्तीका आपस्त बन्धुबान्धव र परिवारका घरमूली महिला एक ठाउँमा जम्मा भई मङ्गल गीत गाउँदै यो पर्व मनाउने मैथिल परम्परा छ। सामान्यतया यमपञ्चक पनि भनिने दीपावली पर्व पाँच दिनको हुने भए पनि यसपालि भने तिथिको भोग घटबढले छ दिनको बनेको छ। प्रचलनमा कात्तिक कृष्ण त्रयोदशीदेखि कात्तिक शुक्ल द्वितीयासम्मलाई यमपञ्चक भनिन्छ। यसपालि गत शनिबार साँझ नै त्रयोदशी तिथि टेकेपछि सोही दिन धनतेरस मनाइँदा यसपालि यो पर्व छ दिनको परेको हो। पाँच दिनको यमपञ्चकमा भने चौथो दिन नै गोधन मनाइन्थ्यो। गोधन पर्वमा गाईको गोवरले लिपेर पवित्र बनाइएको चतुष्कोण वेदिभित्र गोबरकै मानव आकृति बनाएर धान, सिन्दूर, फूल, दुबो र पिठार (पानीमा घोलिएको अरवा चामलको पिठो)ले पूजा गर्ने गरिन्छ। विघ्ननासक गणपतिको आह्वान गर्दै सुरु गरिने यो पूजाविधिमा प्रकृति आराधना भएको मैथिल विद्वान् बताउँछन्। यो पर्व द्वापरयुगमा श्रीकृष्णले गोकूल (तत्कालीन मथुरा राज्यअन्तर्गतको बस्ती) नजिकको गोवद्र्धन पर्वतलाई इष्टजनसहित पूजा गरेका परम्पराको सम्झना भएको मानिन्छ। गाई (गो) मुख्य पशुधन मानिने त्यो बेला श्रीकृष्णले गोवद्र्धन पर्वतले गाई पाल्न घाँस र पानी दिएको भन्दै सबैलाई इन्द्रको साटो पर्वतलाई पूजा गर्न हौस्याएका महाभारतकालीन कथा बस्तु नै पर्व परम्परा भएको मिथिला क्षेत्रका प्रसिद्ध साहित्यकार डा राजेन्द्र विमल बताउँछन्। पछिपछि गोवद्र्धन पूजा नै मिथिलामा गोधन भनिन लागिएको उनको भनाइ छ। कात्तिक शुक्ल प्रतिपदा अर्थात् यमपञ्चक पर्वको चौथो दिन (यसपालि तिथिको घटबढले पाँचौं दिन परेको) मनाइने यस पर्वमा मिथिलाका कतिपय जाति समुदायमा महिलाले धान, सिन्दूर, फूल, दुबो र पिठार ओखलमा राखेर कुट्ने गर्छन्। यो मिश्रण गाई, गोरुसहितका पशुधनलाई रङ्ग्याउन प्रयोग गरिन्छ। गाई, गोरुलाई विभिन्न रङमा मिसाएर यो मिश्रणले रङ्ग्याउने गरेमा पशुधनमा कसैको आँखा नलाग्ने, देशान (रोगव्याधी) नलाग्ने मैथिल जनविश्वास छ। पर्वका दिन गाई, गोरुका सिङ् , खुरमा तोरीको तेल लगाई दिने, पिना (तोरी पेलिएको चोकर) ख्वाउने र नयाँ दाम्ला लगाइ दिने (दाम्ला फेर्ने) परम्परा छ। पर्वको मुख्य पक्ष प्रकृति (वन, पहाड, पानीका मुहान, चरण क्षेत्र) संरक्षणको सन्देश रहेको डा विमल बताउनुहुन्छ। मधेस प्रदेशको प्राचीन मिथिला क्षेत्रमा यो पर्व परम्परा बनेको छ। रासस"
प्रधानमन्त्री देउवाले गरे राष्ट्रिय विभूति शंखधर साख्वाको शालिकमा माल्यार्पण,"काठमाडौं : प्रधानमन्त्री शेर बहादुर देउवाले राष्ट्रिय विभूति शंखधर साख्वाको शालिकमा माल्यार्पण गरेका छन्। नेपाल संवत् ११४३ को अवसरमा भक्तपुर ठिमिमा बुधबार आयोजित नेपाल सवंतका प्रवर्तक राष्ट्रिय विभूति शंखधर साख्वाको माल्यार्पण समारोहमा देउवा सहभागी भएका हुन्। कार्यक्रममा संस्कृति मन्त्री, काठमाडौं, भक्तपुर र ललितपुरका मेयर उपमेयर सहभागी भएका छन्। आज देशभर विविध कार्यक्रम आयोजना गरी मनाइँदैछ। यस संवत्लाई हाल नेवार समुदायले नयाँ वर्षका रूपमा मनाउने गरेका छन्। राष्टिय विभूति शंखधर साख्वाले विसं ९३७ (इसं ८८०) मा गरीब जनताको ऋण मोचन गरी नेपाल संवत्को सुरु गरेका थिए। नेपाल संवत्ले पृथ्वीनारायण शाहको शासनकालसम्म राष्ट्रिय संवत्को मान्यता पाएको लुम्बिनी बौद्ध विश्वविद्यालयका पूर्वउपकुलपति डा त्रिरत्न मानन्धरले जानकारी दिए। 'लिच्छविकालका राजा राघवदेवको शासनकालबाट सुरु भएको नेपाल संवत् पृथ्वीनारायण शाहको शासनकालसम्म मौलिक संवतका रूपमा चलेको थियो, लिच्छविकाल अघि शक संवत् प्रचलनमा थियो, नेपाल देशको नामबाट राखिएकाले यो मौलिक संवत् हो', उनले भने। विसं २००७ मा प्रजातन्त्रको स्थापना भएपछि देखि नै नेपाल संवत्लाई राष्ट्रिय मान्यताका लागि अभियान चलाइएको छ। नेपाल संवत्लाई नयाँ वर्षका रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य रहेका स्थानमा विशेषरूपमा मनाउने गरिन्छ।"
निर्वाचन आयोगको कल सेन्टरमा कस्ता कस्ता जिज्ञासा आए?,"काठमाडौं : निर्वाचन आयोगले मङ्सिर ४ गते हुने प्रतिनिधि सभा सदस्य तथा प्रदेश सभा सदस्यको निर्वाचनका लागि सञ्चालनमा ल्याएको पैसा नलाग्ने कल सेन्टर (११०२) मा आएका अधिकांश गुनासा र जिज्ञासाको सम्बोधन भएको छ। गत असोज २८ गतेदेखि सञ्चालनमा आएको सो कल सेन्टर सेवामा कात्तिक ७ गतेसम्ममा आएका कुल एक हजार पाँच सय दुई कलमध्ये एक हजार एक सय ९७ वटा कल रिसिभ भई एक हजार २५ वटा कलबाट आएका जिज्ञासालाई समाधान गरिएको छ। सो अवधिमा १७२ वटा कल मिस्ड भएका थिए भने ३०५ वटा भ्वाइस मेल आएका थिए। सो सेवामा उक्त अवधिमा आएका मुख्य मुख्य जिज्ञासा र समाधान गरिएको विवरण : १ स्थानीय तहका गाउँपालिका तथा नगरपालिकाका जनप्रतिनिधिहरूले दलको चुनाव प्रचारप्रसार गर्न पाउँछन् कि पाउँदैनन्? आफू निर्वाचित भएको पालिकाबाहेक अन्यत्र पाउँछन् तर त्यसरी अन्य पालिकामा प्रचारप्रसारमा जाँदा सरकारी स्रोत साधनको प्रयोग गर्न निर्वाचन आचारसंहिता, २०७९ ले रोक लगाएको छ। २ कार्यपालिकाको निर्णयानुसार करारमा कार्यरत कर्मचारीहरूको म्याद थप गर्न मिल्छ कि मिल्दैन? नयाँ कर्मचारीलाई करारमा भर्ना गर्न मिल्दैन तर साविकमा कार्यरत करारका कर्मचारीहरूको म्याद थप्न आचारसंहिताले बाधा मानेको छैन। ३ आयोगले मिडियालाई अनुगमन गर्न सेना र प्रहरीलाई प्रयोग गरेको हो? होइन, सञ्चारमाध्यमका सामग्रीमा आचारसंहिता उलंघन भएनभएको विषयमा अनुगमन प्रेस काउन्सिल नेपाल मार्फत हुने गर्दछ। ४ आधिकारिक र वास्तविक मतपत्रको नमूना आयोगले कहिले उपलब्ध गराउँछ? आयोगले वास्तविक मतपत्रको नमूना क्रमशः आयोगको  मार्फत सार्वजनिक गर्दै गइरहेको छ। त्यसका लागि : लिंकमा गई हेर्न सकिनेछ। ५ आगामी निर्वाचनमा मतपत्र कतिवटा हुन्छ र रंग कस्तो हुन्छ? प्रतिनिधिसभा र प्रदेशसभा सदस्य निर्वाचनमा मतदाताले छुट्टाछुट्टै रुपमा चारवटा मतपत्रमा रहेका आफूले इच्छाएको निर्वाचन चिह्नमा मतदान गर्नुपर्ने व्यवस्था गरिएको छ। प्रतिनिधिसभा र प्रदेशसभाको पहिलो हुने निर्वाचित हुने (प्रत्यक्ष) निर्वाचनको लागि सेतो पृष्ठभूमिमा रातो रंगको निर्वाचन चिह्न र विवरण भएको मतपत्र तथा प्रतिनिधिसभा र प्रदेशसभातर्फ समानुपातिक निर्वाचन प्रणालीको लागि सेतो पृष्ठभूमिमा कालो रंगको निर्वाचन चिह्न र विवरण भएको मतपत्र हुनेछ। ६ आगामी निर्वाचनमा कसरी मत दिने हो? सर्वप्रथम प्रतिनिधिसभा सदस्य निर्वाचनतर्फ पहिलो हुने निर्वाचित हुने प्रणालीका लागि रातो रंगको निर्वाचन चिह्न र विवरण भएको मतपत्रमा मतदान गरी १ नं को मतपेटिकामा मतपत्र खसाल्नुपर्दछ। प्रतिनिधिसभा सदस्य निर्वाचनको समानुपातिक निर्वाचनतर्फको कालो रंगको निर्वाचन चिह्न र विवरण भएको मतपत्रमा मतदान गरी मतपेटिका नं २ मा मत खसाल्ने, तत्पश्चात प्रदेशसभा सदस्य निर्वाचनतर्फ पहिलो हुने निर्वाचित हुने प्रणालीका लागि रातो रंगको निर्वाचन चिह्न र विवरण भएको मतपत्रमा मतदान गरी ३ नं को मतपेटिकामा मतपत्र खसाल्ने र अन्त्यमा प्रदेशसभा सदस्य निर्वाचनतर्फ समानुपातिक निर्वाचनतर्फका लागि कालो रंगको निर्वाचन चिह्नर विवरण भएको मतपत्रमा मतदान गरी मतपेटिका नं ४ मा मतपत्र खसाल्नुपर्दछ। ७ आफ्नो क्षेत्रको प्रदेश र प्रतिनिधिसभाका उम्मेदवारहरूको नामावली कहाँबाट कसरी हेर्न सकिन्छ? मुख्य निर्वाचन अधिकृत वा निर्वाचन अधिकृतको कार्यालयमा तथा निर्वाचन आयोगको वेभसाइटबाट हेर्न सकिनेछ। ८ विभिन्न संघसंस्थाहरूले निर्वाचनमा मतदाता शिक्षा कार्यक्रमहरू सञ्चालन गर्न पाउँछन् कि पाउँदैनन्? निर्वाचनमा त्यस्ता संस्थाहरूबाट मतदाता शिक्षा सञ्चालन गर्न पाइन्छ तर कुनैपनि राजनीतिक दल, उम्मेदवार वा कुनै खास निर्वाचन चिह्न लक्षित प्रचारप्रसार नगरी बदर मत कम गराउने नियतका साथ मतदाता सचेतना कार्यक्रम गर्नुपर्छ। आयोगको पूर्व स्वीकृति लिएमा सोका लागि आवश्यक सामग्री समेत उपलब्ध हुन सक्दछ। ९ आयोगबाट उम्मेदवारहरूको मोबाइल नम्बर उपलब्ध गराउन मिल्छ कि मिल्दैन? उम्मेदवारको व्यक्तिगत मोबाइल नम्बर दिन मिल्दैन। १० आयोगबाट मतदाता शिक्षाअन्तर्गत नमूना मतदानका लागि मतपेटिका उपलब्ध गराइन्छ कि गराइँदैन? मतदाता शिक्षा प्रयोजनार्थ ७५३ वटै पालिकाले नमूना मतदानको लागि मतपेटिका प्राप्त गर्दछन्। ११ विगत वर्षहरूदेखि हाम्रो दलले दशैं तिहारमा चियापन गर्ने परम्परा छ। यसपाली यसैबीचमा निर्वाचन परेकोले आचारसंहिता विपरीत हन्छ कि हुँदैन? कुनै राजनीतिक दलको झण्डा, निर्वाचन चिह्न, उम्मेदवारको तस्बिर अंकित पर्चा, पोष्टर, ब्यानरहरू नराखी सामान्य ढंगले चियापान गर्न बाधा छैन। १२ टोल सुधार समितिहरूले फुटबल प्रतियोगिता आयोजना गर्न पाउने कि नपाउने? उम्मेदवारबाट उद्घाटन गर्न मिल्ने कि नमिल्ने? सार्वजनिक संस्था वा क्लबको तर्फबाट ज्येष्ठ नागरिकलाई सम्मान गर्ने योजनाकार्यक्रम र कुनै पनि राजनीतिक दललाई सम्बद्ध नगरी सम्मान कार्यक्रम गर्न मिल्छ कि मिल्दैन? पूर्व निर्धारित प्रतियोगिता आयोजना गर्न बाधा नपर्ने तर कुनै राजनीतिक दलको नेता तथा उम्मेदवारले उद्घाटन गर्न मिल्दैन। त्यसरी सम्मान कार्यक्रम आयोजना गर्न बाधा छैन तर कुनै राजनीतिक दलको उम्मेदवार सहभागी हुन हुँदैन। १३ पत्रकारहरूले मतदान केन्द्रमा स्थलगत रिपोर्टिङ गर्न कसको अनुमति लिनुपर्छ? सम्बन्धित मतदान अधिकृतबाट तोकिएको स्थानसम्मका लागि अनुमति पाउन सकिनेछ। १४ मतपत्रमा निर्वाचन चिह्न, क्रम र लहर केका आधारमा तय गरिन्छ? विसं २०७४ को निर्वाचनमा समानुपातिकतर्फ पहिलो हुने दलको मत चिह्न अगाडि राखी दोस्रो, तेस्रो हुने दलहरूको क्रमशः निर्वाचन चिह्न राखिन्छ। तत्पश्चात् दल दर्ताको क्रमानुसार र स्वतन्त्र उम्मेदवारहरूको हकमा उम्मेदवारको नामको वर्णानुक्रमानुसार निर्वाचन चिह्न राखिन्छ। १५ छठ पर्वको घाट निर्माण गर्दा प्रवेशद्वारमा राजनीतिक दलको नाम र मत चिह्न उल्लेख नगरी उम्मेदवारको फोटोसहितको शुभकामना सन्देश राख्न पाइन्छ कि पाइँदैन? निर्वाचन आचारसंहिता बमोजिम त्यसरी सन्देश राख्न पाइँदैन। १६ निर्वाचन खर्चको विवरण पेश गर्ने फारामको ढाँचा वा नमूना आयोगले निर्धारण गरेको छ? छ, आयोगको वेभसाइटमा हेर्न सकिनेछ।"
म्यादी प्रहरीको ड्रेसमा टिकटक बनाए कारवाही,"अर्घाखाँची : अर्घाखाँचीमा म्यादी प्रहरीले पोसाकमा टिकटक बनाउने तथा सामाजिक सञ्जालमा भिडियो राख्न नपाउने भएका छन्। आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि खटिने म्यादी प्रहरीले सुरक्षामा खटिने क्रममा आफ्नो पोसाकको दुरुपयोग गरी सामाजिक सञ्जालमा भिडियो, तस्बिर राख्ने र प्रहरीको पोसाक अन्य व्यक्तिले लगाएर टिकटक बनाएको खण्डमा कारवाही गरिने जिल्ला प्रहरी कार्यालय अर्घाखाँचीका प्रहरी नायव उपरीक्षक मुकुन्द रिजालले जानकारी दिए। ६ वटा स्थानीय तहमध्ये तीन नगरपालिका र तीन गाउँपालिका रहेको यस जिल्लामा एक हजार एक म्यादी प्रहरी निर्वाचनका लागि खटिने छन्। सोही अनुसार मंगलबारदेखि निर्वाचन केन्द्रित सुरक्षामा म्यादी खटेको प्रहरी नायव उपरीक्षक रिजालले जानकारी दिए। सदरमुकाम सन्धिखर्कमा १० दिनसम्मको तालिम लिएपछि निर्वाचन लक्षित सुरक्षामा खटिन लागेका म्यादी प्रहरीलाई कुनै राजनीतिक दलप्रति आस्था नराखी सुरक्षामा खटिन प्रमुख जिल्ला अधिकारी शसिधर घिमिरेले आग्रह गरेका छन्। यदि कुनै आस्था प्रलोभन राखेर सुरक्षा प्रदान गरेमा कानुनअनुसार कारवाही गरिने प्रमुख जिल्ला अधिकारी घिमिरेले बताए।"
जनतालाई अब पाँच वर्ष धोका दिन पाइँदैन : गगन थापा,काठमाडौं : नेपाली कांग्रेसका महामन्त्री गगन कुमार थापाले कम्तिमा ५ वर्ष मतदातालाई धोका दिन नपाइने बताएका छन्। नेपाली कांग्रेस जिल्ला कार्यसमिति ओखलढुङ्गाले बुधबार काठमाडौंमा आयोजना गरेको शुभकामना आदानप्रदान कार्यक्रममा थापाले पाँच वर्षको अवधिको साझा कार्यक्रम बनाएर गठबन्धनले जनतामाझ भोट मागेपछि कम्तीमा पाँच वर्ष जनतालाई धोका दिन नपाइने र मतको इज्जत राख्नुपर्ने बताएका हुन्। कसैको व्यक्तिगत स्वार्थ र महत्वकांक्षा पूरा भएन भनेर कुनै नेतालाई दायाँबायाँ गर्ने छुट अब नेताहरुलाई नभएको उनको भनाइ छ। थापाले यसअघि पाँच वर्ष देशका लागि खेर भएकाले अब पाँच वर्ष खेर जान दिन नहुने जिकिर गरे। उनले गठबन्धनको संघ र सातै प्रदेशमा जीत सुनिश्चित भइसकेको भन्दै निरास भएका जनतालाई काम गरेर देखाउनुपर्ने धारणा राखे। अब पनि जनताका लागि काम गर्न नसके जनताहरू सडकमा उत्रने उनको भनाइ छ। थापाले यसअघि पाँच वर्षको म्याण्डेड पाएका दलले संविधान विपरीतको काम गर्दा देश र संविधानलाई जोगाउनका लागि गठबन्धन बनेकाले यसलाई प्रभावकारी रूपमा अघि बढाउनुपर्नेमा जोड दिए। साथै उनले आजै नेपाल संवत् ११४३ को अवसरमा जयवागेश्वरी युवा क्लवद्वारा आयोजित भिन्तुना र्यालीको उद्घाटन तथा समापन गरेका थिए।
समानुपातिक तर्फका उम्मेदवारहरूको अन्तिम नामावली सार्वजनिक (सूचीसहित),"काठमाडौं : निर्वाचन आयोगले बुधबार समानुपातिक तर्फका उम्मेदवारहरूको अन्तिम नामावली सार्वजनिक गरेको छ। आगामी मंसिर ४ गते हुने प्रतिनिधिसभा सदस्य तथा प्रदेश सभा सदस्य निर्वाचनअन्तर्गत समानुपातिक निर्वाचन प्रणालीतर्फ स्वीकृत निर्वाचन कार्यक्रम बमोजिम प्रतिनिधिसभा तथा प्रदेश सभा सदस्यको लागि राजनीतिक दलहरूले पेस गरेका बन्दसूचीको जाँचबुझ गरी बुधबार सार्वजनिक गरेको हो। प्रतिनिधिसभा सदस्य समानुपातिक निर्वाचन निर्देशिका,२०७९ को दफा २८ तथा प्रदेश सभा सदस्य समानुपातिक निर्वाचन निर्देशिका,२०७९ को दफा २८ बमोजिम कायम गरिएको उम्मेदवारको अन्तिम बन्दसूची प्रकाशन गरिएको आयोगले जनाएको छ।"
राष्ट्रियसभाका अध्यक्ष तिमिल्सिना र बेलायती सभामुख होयलबीच भेटवार्ता,"लण्डन : बेलायतको भ्रमणमा रहेका राष्ट्रियसभाका अध्यक्ष गणेशप्रसाद तिमिल्सिना र बेलायतको तल्लो सदन हाउस अफ कमनका सभामुख सर लिण्डसे होयलबीच भेटवार्ता भएको छ । मङ्गलबार बेलायती संसद भवनमा भएको उक्त भेटका अवसरमा उनीहरुबीच नेपाल र संयुक्त अधिराज्यबीचको ऐतिहासिक सम्बन्धका विविध विषय विशेष गरी दुई देशका सांसद्बीच भ्रमण तथा अनुभवको आदानप्रदान, भूपू गोर्खासम्बन्धी विषयमा विचारको आदानप्रदान भएको लण्डनस्थित नेपाली दूतावासले जनाएको छ । भेटमा संयुक्त अधिराज्यका लागि नेपाली राजदूत ज्ञानचन्द्र आचार्य, समावेशी आयोगका सदस्य पुष्पराज तिमिल्सिना एवं राजदूतावासका उपनियोग प्रमुख श्रीमती रोशन खनाललगायत सहभागी थिए। यस्तै सोमबार बेलायतको संसद्मा रहेको बेलायतनेपाल मैत्री समूहका अध्यक्ष सांसद वीरेन्द्र शर्माले अध्यक्ष तिमिल्सिनाको सम्मानमा आयोजना गर्नुभएको दिवाभोजमा पनि तिमिल्सिना सहभागी भए। रासस"
देउसी खेल्दै भोट माग्दै उम्मेदवार,"दोधारा चाँदनी : देशभर आगामी मङ्सिर ४ मा हुने प्रतिनिधि सभा तथा प्रदेश सभा निर्वाचनको सरगर्मी बढिरहेका बेला विभिन्न राजनीतिक दलका उम्मेदवार गाउँगाउँमा गएर देउसीभैलो खेल्दै आफू र आफ्नो पार्टीमा मतदान गर्नका लागि अनुरोध गरिरहेका छन्। नेपाली कांग्रेसका कञ्चनपुर क्षेत्र नं ३ का प्रतिनिधिसभा सदस्य उम्मेदवार रमेश लेखक देउसीभैलोमा सहभागी हुँदै जनतासँग मत मागिरहेका छन्। त्यसैगरी कांग्रेसमाओवादी गठबन्धनका प्रदेशसभा सदस्य उम्मेदवार टेकेन्द्र भट्ट, नेकपा (एकीकृत समाजवादी)का उम्मेदवार तथा सुदूरपश्चिम प्रदेशका आर्थिक मामिलामन्त्री प्रकाश रावल, नेकपा (एमाले)राप्रपा गठबन्धनका प्रदेशसभा सदस्य उम्मेदवार धर्मराज जोशीलगायतका उम्मेदवार देउसीभैलोको सदुपयोग गर्दै जनतासँग मत मागिरहेका छन्। घरदैलो अभियानमा रहेका उम्मेदवारले तिहारको समयमा पनि अभियानलाई निरन्तरता दिएका छन्। नेपाली कांग्रेस कञ्चनपुरका नेता केशव चन्दले तिहारको समयमा पनि घरदैलो अभियानलाई निरन्तरता दिइरहेको बताए। 'घरदैलो अभियानलाई निरन्तरता दिइरहेका छौँ', उनले भने, 'तिहारको समयमा देउसीभैलोको रौनकता छ, हाम्रा उम्मेदवारले पनि देउसीभैलोमा सहभागी भएर मत दिन आग्रह गरिरहेका छन्।' उनले जनतासँगै रमाउँदै मत माग्दै गरिरहेको बताए। त्यसैगरी राष्ट्रिय प्रजातन्त्र पार्टी कञ्चनपुरका भीमदत्तनगर अध्यक्ष करन पालले पनि उम्मेदवारहरू देउसीभैलोको सदुपयोग गरिरहेको बताए। 'अहिले उम्मेदवारहरूले देउसीभैलो कार्यक्रममा सहभागी भएर आफ्ना कुरा जनतासमक्ष राख्ने र मत दिन आग्रह गरिरहेका छन्', उनले भने, 'देउसीभैलोमा सहभागी हुँदै घरदैलो अभियानलाई निरन्तरता दिइरहेका छौँ।' निर्वाचन नजिकिँदै गर्दा उम्मेदवारले पनि घरदैलो अभियानलाई तीव्र बनाएका छन्। रासस"
पाल्पामा महिला उम्मेदवार एक जना मात्रै,"तानसेन : मंसिर ४ गते हुने आम निर्वाचनको लागि पाल्पाबाट ४५ जनाले उम्मेदवारी दिएका छन्। दुई प्रतिनिधि सभा सदस्यको लागि २३ जना र ४ प्रदेश सभा सदस्यका लागि २२ जना उम्मेदवार निर्वाचन प्रचार प्रसारमा जुटेका छन्। जसमध्ये एक जना मात्र महिला उम्मेदवार रहेकी छन्। जिल्लाका ठूला राजनितिक दलले महिला तथा दलितलाई प्रत्यक्षतर्फको उम्मेदवार बनाएका छैनन्। पाल्पा क्षेत्र नं २ को प्रतिनिधि सभा सदस्यका लागि जनता समाजवादी पार्टीले एक मात्र महिला उम्मेदवार बनाएको हो। दुरपता सोमै लाई महिला उक्त पार्टीले टिकट दिएको हो। पाल्पामा कुनै पनि पार्टीले प्रदेश सभामा प्रत्यक्षतर्फ महिला उम्मेदवार बनाएका छैनन्। स्वतन्त्र उम्मेदवारमा पनि महिलाहरुले सहभागिता जनाएनन्। स्वतन्त्रका ७ उम्मेदवार पनि पुरुष रहेका छन्। पाल्पा क्षेत्र नं १ को प्रतिनिधि सभा र प्रदेश सभामा २० जना उम्मेदवार रहेका छन् भने क्षेत्र नं २ मा २५ जना उम्मेदवारमध्ये १ जना मात्र महिला उम्मेदवार रहेकी छन् । जिल्लामा ४५ जना उम्मेदवारमध्ये २ जना दलित उम्मेदवार बनेका छन्। पाल्पा क्षेत्र नं १ बाट प्रतिनिधि सभा सदस्य पदको लागि राजु सुनारले स्वतन्त्र उम्मेदवारी दिएका छन् भने प्रदेश सभा सदस्यमा मंगोल नेशनल बाट अर्गनाईजेशनबाट पूर्ण बहादुर रुचालले उम्मेदवारी दिएका छन्। जिल्लामा आदिवासी जनजातिबाट २५ जना, खसआर्यबाट १८ जना र २ जना दलित उम्मेदवार रहेका छन्।"
"भीम रावल भन्छन्, मतदान गरौं वा नगरौं भन्न नपाइने भए आयोगले शीर्ष ठानेकालाई विजयी घोषणा गरिदिए हुन्छ","काठमाडौं : नेकपा एमालेका नेता भीम रावलले निर्वाचन आयोगको विज्ञप्तिप्रति आपत्ति जनाएका छन् । उनले कसैलाई मतदान गरौं वा नगरौं भन्न नपाइने भए निर्वाचन आयोगले 'शीर्ष' ठानेका नेताहरूलाई अहिले नै विजयी घोषणा गरिदिए कसो होला भन्दै व्यङ्य गरेका हुन् । उनले आयोगको भनाई नेपालको संविधानको धारा १७ को विचारअभिव्यक्तिको स्वतन्त्रता र १९ को सञ्चारको हक विरूद्ध भएको टिप्पणी गरेका छन्। उनले ट्वीटरमा लेखेका छन्, कसैलाई मतदान गरौं वा नगरौं भन्न नपाइने भए निर्वाचन आयोगले 'शीर्ष' ठानेका नेताहरूलाई अहिले नै 'विजयी' घोषणा गरिदिए कसो होला ? यद्यपि आयोगको भनाई नेपालको संविधानको धारा १७ को विचार र अभिव्यक्तिको स्वतन्त्रता र १९ को सञ्चारको हक विरूद्ध छ। आयोगले दलका शीर्ष नेताहरुमाथि लाञ्छनायुक्त अभिव्यक्ति राखिएको फेसबुक पेज र ग्रुप तत्काल बन्द गर्न निर्देशन दिएपछि उनले यस्तो बताएका हुन्। आयोगले नो नट अगेनआदि नाममा बनेका फेसबुक ग्रपमा शीर्ष नेतामाथि लाञ्छना गरिएको भन्दै यस्ता पेज र ग्रुप तत्काल हटाउन आग्रह गरेको छ । झुठ फेसबुक पेजग्रुपहरू सिर्जना गरी दलका नेताहरू विरुद्ध प्रचारप्रसार गर्ने कार्य विद्युतीय (इलेक्ट्रोनिक) कारोवार ऐन, २०६३ को दफा ४७, निर्वाचन (कसूर तथा सजाय) ऐन, २०७३ को दफा २३ को उपदफा (१) तथा निर्वाचन आचारसंहिता, २०७९ को दफा ४ को खण्ड (ञ), (ट), (ठ) र (ड) को प्रतिकूल रहेको देखिने विज्ञप्तिमा उल्लेख छ। उल्लेखित कसूर गर्ने व्यक्तिहरूलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुने व्यवस्था रहेको हुँदा झुठ फेसबुक पेज तथा ग्रुपहरू तत्काल हटाउन आग्रह गर्दै चेतावनी दिएको हो।"
रुपन्देही २ मा जनमुक्तिका केशवबहादुर थापालाई सत्ता गठबन्धनको समर्थन,"काठमाडौं : सत्ता गठबन्धनले रुपन्देही २ मा जनमुक्ति पार्टीका केशवबहादुर थापालाई समर्थन गर्ने निर्णय गरेको छ। रुपन्देहीको प्रतिनिधि सभा निर्वाचन क्षेत्र नं २ मा जनमुक्ति पार्टीका उम्मेदवार थापालाई गठबन्धनले साझा उम्मेदवारका रूपमा समर्थन गर्ने निर्णय गरेको हो। रुपन्देही २ का गठबन्धनतर्फका उम्मेदवार बनेका नेकपा एकीकृत समाजवादीका राजु गुरुङको उम्मेदवारी निर्वाचन आयोगको जिल्ला निर्वाचन अधिकृतको कार्यालयले खारेज गरेको थियो। यो क्षेत्रमा एमालेको तर्फबाट उपाध्यक्ष विष्णु पौडेल चुनावी प्रतिस्पर्धामा छन्। रुपन्देही २ मा बुटवल उपमहानगरपालिकाका १ देखि १३, तिलोत्तमा नगरपालिकाका १ देखि ६ र सैनामैना नगरपालिकाका १ देखि ४ नम्बर वडा पर्छन्। यस क्षेत्रमा १ लाख २६ हजार ८०७ मतदाता रहेका छन्।"
मंसिर ४ गते हुने निर्वाचन निष्पक्ष र शान्तिपूर्ण हुन्छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले मंसिर ४ गते हुने निर्वाचनलाई सरकारले निष्पक्ष र शान्तिपूर्ण रुपमा गर्ने बताएका छन्। नेपाल संवत् ११४३ को अवसरमा भक्तपुर ठिमीमा बुधबार आयोजित नेपाल सवंतका प्रवर्तक राष्ट्रिय विभूति शंखधर शाख्वाको माल्यार्पण समारोहमा उनले निर्वाचन सफल बनाउन राजनीतिक दल, नागरिक समाज, बुद्धिजीवी वर्ग र सम्पूर्ण नागरिकले आफ्नो क्षेत्रबाट सहयोग गर्न आग्रह गरेका हुन्। उनले आम निर्वाचन मुलुकको संविधानको रक्षा, आर्थिक सुदृढिकरणका लागि महत्वपूर्ण हुने बताए। निर्वाचनमा सबै सक्रियताका साथ लाग्न उनले आग्रह गरे। देउवाले नेपालको सामाजिक इतिहासलाई उचो राख्ने शंखधर शाख्वाजस्ता महान व्यक्तिबाट हामीले सिक्न जरुरी भएको बताए। उनले दलभन्दा माथि उठेर राष्ट्रिय हितलाई प्राथमिकतामा राखेर अगाडि बढ्नुपर्ने आवश्यकता रहेको धारणा राखे। उनले नेपाल संवत् नेपालीको मौलिक संवत् भएको धारणा राखे। देउवाले राष्ट्रिय विभूति साख्वाको शालिकमा माल्यार्पणसमेत गरेका थिए। देउवाले एउटा हात शाख्यको प्रतिमामा आड लिएर अर्को एक हातले माला लगाइदिएका थिए। उनले एक हातले माला लगाए लगत्तै एक हातले नै शालिकतर्फ फर्किएर नमस्कार गरेको देखेपछि आलोचना हुन थालेको छ।"
नेपाल संवत् हाम्रो मौलिक राष्ट्रिय संवत् हो : राष्ट्रपति,"काठमाडौं : राष्ट्रपति विद्यादेवी भण्डारीले नेपाल संवत् हाम्रो मौलिक राष्ट्रिय संवत् भएको बताएकी छन् । बुधबार नेपाल संवत् ११४३ प्रारम्भ भएको सुखद् अवसरमा शुभकामना दिँदै उनले नेपाल संवत् चन्द्र मास गणना गरेर तय गरिने मौलिक राष्ट्रिय संवत् भएको बताएकी हुन्। राष्ट्रिय विभूति शंखधर साख्वाद्वारा प्रवर्तन गरिएको नेपाल संवत् चन्द्र मास गणना गरेर तय गरिने हाम्रो मौलिक राष्ट्रिय संवत् हो । यस संवत्को पहिलो दिन कार्तिक शुक्लपक्ष प्रतिपदाबाट सुरु हुन्छ । राष्ट्रपतिबाट जारी सन्देशमा भनिएको छ, यस दिनलाई नेपाल संवत्को नयाँ वर्षको रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे र दोलखा लगायत नेवार समुदायको बाहुल्यता रहेका स्थानहरूमा भव्यताका साथ मनाउने गरिन्छ । नेपाली समाज सभ्य र सहिष्णु समाज भएको बताउँदै उनले चाडपर्व र असल परम्पराहरूले थप सुदृढ बनाउँदै लगेका उल्लेख गरेकि छन् । जारी सन्देशमा भनिएको छ,राष्ट्रिय विभूति साख्वाको उक्त लोककल्याणकारी तथा परोपकारी कार्यको स्मरण गर्दै आजको दिनमा नि:स्वार्थ भावले समाजको उन्नति र प्रगतिका लागि अग्रसर रहन हामी सबैमा प्रेरणा मिल्ने विश्वास व्यक्त गर्दछु । भण्डारीले नेपाल संवत्ले सम्पूर्ण नेपालीका बीचमा आपसी सद्भावसहिष्णुता र बन्धुत्वको भावना अभिवृद्धि गरी राष्ट्रिय एकता सुदृढ गर्न थप मद्दत पुग्ने विश्वास व्यक्त गरेकी छन्।"
"चुच्चे नक्साविरुद्धको घेराबन्दी हो गठबन्धन, जनता र राष्ट्रहितमा छैन : महासचिव पोखरेल","काठमाडौं: नेकपा (एमाले) का महासचिव शंकर पोखरेलले गुमेको जमिन समेटेर चुच्चे नक्सा जारी गरेकै कारण एमालेविरुद्ध घेराबन्दी गरिएको बताएका छन्। तुलसीपुर उपमहानगरपालिकामा आयोजित भैलो कार्यक्रममा पोखरेलले गठबन्धनले जनता र राष्ट्रहितमा काम नगर्ने बताएका हुन्। गुमेको जमिन समेटेर एमाले नेतृत्वको सरकारले चुच्चे नक्सासहित देशको नक्सा जारी गरेर राष्ट्रहितको काम गर्यो,दाङ निर्वाचन क्षेत्र नं २ का प्रतिनिधिसभा सदस्य उम्मेदवारसमेत रहेका पोखरेलले भने, जनता र राष्ट्रहितका काम गर्दा एमालेविरुद्ध गठबन्धन गरिएको छ। यो गठबन्धन राष्ट्रहितमा छैन र यसले जनता र राष्ट्रहितमा काम पनि गर्दैन। गठबन्धन स्वार्थहरुको झुण्ड भएकाले जनसरोकारका विषयमा गठबन्धन सरकार बेखबर भएर बसेको उनको दाबी छ। सत्ता स्वार्थसिद्धिका लागिमात्रै गठबन्धन बनेको हो। नत्र देशको विकास र समृद्धिको अवस्था फरक भइसक्थ्यो। उनले गठबन्धनका कारण देश आर्थिक संकटतर्फ धकेलिएको धारणा राखे। उनले अहिले बैंकले ऋण माग्दा पनि दिन नसक्ने अवस्था आइसकेको स्पष्ट पारे। पोखरेलले भने,गठबन्धन सरकार रहिरहे देश आर्थिक रुपमा टाट पल्टिने अवस्थामा पुग्नेछ। तसर्थ मंसिर ४ को निर्वाचनबाट गठबन्धन सरकार बिदाई गर्नुको विकल्प छैन। जनतासामु यो ठूलो अवसर आएको छ। उनले एमाले सरकारले दाङका सडकमा विनियोजन गरेको बजेट गठबन्धन सरकारले कटौती गर्दा काम रोकिएको समेत बताए।"
महिलाको तस्बिर दुरुपयोग गरी गैरकानुनी कार्य गर्ने व्यक्ति पक्राउ,"काठमाडौं : महिलाको तस्बिर दुरुपयोग गरी गैरकानुनी कार्य गर्ने व्यक्ति पक्राउ परेका छन्। पक्राउ पर्नेमा तनहुँ शुक्लागण्डकी नगरपालिका८ का २१ वर्षीय रविन्द्र भण्डारी रहेका छन्। महिलाको श्रीमानको जाहेरीले, पीडित महिला र सम्मानित व्यक्तिको तस्बिर दरुपयोग गरी सार्वजनिक नैतिकता र शिष्टाचार विरुद्धका सामग्री सामाजिक सञ्जालमा लेखी प्रकाशन तथा प्रशारण गरी चरित्रहत्या एवं सामाजिक नैतिकता विरूद्धका कार्य गर्नुका साथै पीडित महिलालाई अनावश्यक दुःख हैरानी दिने गरेकाले पक्राउ गरिएको प्रहरीले जनाएको छ। उनलाई विद्युतीय कारोवार ऐन, २०६३ अन्तर्गतको कसूरमा काठमाडौं जिल्ला अदालतबाट कात्तिक २ गते पक्राउ अनुमति लिई साइबर ब्यूरोबाट गएको टोलीले जिल्ला प्रहरी कार्यालय तनहुँको सहयोगमा कात्तिक ३ गते पक्राउ गरेको हो। काठमाडौं जिल्ला अदालतको कात्तिक ४ गतेको आदेशले ६ दिन म्याद थप भई आवश्यक अनुसन्धान कार्य भइरहेको प्रहरीले जनाएको छ।"
व्यवहारमा लागू गर्न नसके दिएको सम्मानको अर्थ हुँदैन : सुनिता डंगोल,"काठमाडौं : काठमाडौं महानगरपालिकाका उपप्रमुख सुनिता डंगोलले नेपाल सम्वतको छुट्टै मौलिक महत्व र पहिचान रहेको बताएकी छिन्। बुधबार भक्तपुरमा आयोजित नेपाल सम्वत ११४३ का अवसरमा शुभकामना आदानप्रदान एवं राष्ट्रिय विभूति शंखधर साख्वाको शालिकमा माल्यार्पण समारोहमा बोल्दै डंगोलले नेपाल सम्वतलाई व्यवहारमा लागू गर्न आवश्यक भएको बताएकी हुन्। उनले सरकार र राजनीतिक दलहरूले आफूभन्दा माथि जनतालाई राखेर निर्णय लिन आवश्यक रहेको बताइन्। सरकारी कार्यालयहरूमा चलाउने डकुमेण्टहरूमा नेपाल सम्वत प्रयोग गर्न नसकेसम्म राष्ट्रिय सम्वत, राष्ट्रिय विभूतिको मान्यता दिएको अर्थ नरहने डंगोलको भनाइ थियो। उनले भनिन्, 'राष्ट्रिय विभूतिका रूपमा मान्यता दिइसकेपछि हामीले लिखित रूपमा मात्रै होइन कार्यान्वयन गर्न व्यवहारमा लागू गर्न महत्वपूर्ण छ। हामीले चलाउने डकुमेण्टहरूमा जबसम्म नेपाल सम्वत प्रयोग गर्न सक्दैनौँ, तबसम्म यसलाई राष्ट्रिय सम्वत, राष्ट्रिय विभूतिको मान्यता दिएको अर्थ नहुन सक्छ।' नेपाल संवत मनाइरहँदा राष्ट्रिय विभूतिबाट सिक्नुपर्ने धेरै पाठ छ। जनतालाई ऋण मोचन गरे झैँ आफूभन्दा माथि जनता भनेर सोच्न जरुरी रहेको उनले बताइन्। उपप्रमुख डंगोलले संसारमा नै नभएको देशको नामबाट एउटै मात्र संवत भनेको नेपाल सम्वत रहेकाले यसको संरक्षण गर्न आवश्यक रहेको बताइन्।"
दुई वर्षदेखि चाइना पास वितरण ठप्प,"काठमाडौं : चीनको स्वशासित क्षेत्र तिब्बतस्थित केरुङमा व्यापार गर्न तथा त्यसक्षेत्रमा आवतजावत गर्नका लागि उपलब्ध हुने नेपाल चीन आगमन प्रस्थान अनुमति पत्र (चाइना पास) वितरण रोकिएको छ। कोभिड१९ का कारण चिनियाँ पक्षले मानिसको आवतजावतमा रोक लगाएपछि पास वितरण पनि रोकिएको हो। केरुङमा गएर व्यापार गर्ने, घुमघाम गर्ने तथा विविध कामले त्यहाँ जाने रसुवावासीले पास पाउने गरेका छन्। रसुवागढी अध्यागमन कार्यालयले पास जारी गर्ने गरेको छ। नाकाबाट मान्छेको आवजावत रोकिएकाले कार्यालयले करिब दुई वर्षदेखि पास जारी नगरेको कार्यालयले जनाएको छ। कार्यालयले २०७७ मंसिर २७ गतेदेखि पास वितरण रोकेको हो। चीनसँग सिमाना जोडिएको रसुवा जिल्लाका नागरिक चीनको स्वशासित क्षेत्र तिब्बतको केरुङसम्म आवतजावत गर्न पाउँछन्। त्यहाँ जानका लागि कार्यालयले पास उपलब्ध गराउँदै आएको थियो। एक पटक पास बनाएपछि एक वर्ष त्यहीँ गएर बस्न पाइन्छ। रोजगारीका लागि प्रचुर सम्भावना रहेकाले केरुङ जानका लागि जिल्लाका करिव १२ हजारले चाइना पास बनाएका थिए। कार्यालयका अनुसार जिल्लाका १२ हजार १ सय ४३ जनाले पास लिएका छन्। यो २०७२ असोज २८ गतेदेखि २०७७ मंसिर २७ गतेसम्मको तथ्यांक हो। २०७२ असोज २८ गतेअघि जिल्ला प्रशासन कार्यालयबाट पास लिने व्यवस्था थियो। कम खर्चमा धेरै आम्दानी हुने, आवतजावत गर्न सहज र राहदानी बनाउनुपर्ने झन्झट नहुने भएपछि पछिल्लो समय त्यहाँ जानेको सङ्ख्या बढेको थियो। केरुङमा करिब एक हजार नेपाली कार्यरत थिए। त्यहाँ रहेका नेपालीमध्ये अधिकांस होटल, डान्सबार, ट्रान्सर्पोट र ब्लक निर्माण लगायतका क्षेत्रमा कार्यरत थिए। केरुङमा कार्यरत रसुवाका नागरिक दशैँ, तिहार तथा ल्होसारमा घर फर्कने गरेका थिए। नेपाल चीन सीमा क्षेत्रमा बस्ने नागरिकलाई चीन सरकारले दिँदै आएको एक वर्षे प्रवेशाज्ञा लिएकामध्ये करिब २५ प्रतिशत रसुवालीले प्रत्यक्ष तथा अप्रत्यक्षरूपमा काम गरिरहेका थिए।"
भाइटीकाको दिन दिउँसो चार प्रदेशमा हल्का वर्षाको सम्भावना,"काठमाडौं : बिहीबार भाइटीकाको दिन दिउँसो चार प्रदेशमा हल्का वर्षाको सम्भावना रहेको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको छ। प्रदेश १, बागमती, गण्डकी र लुम्बिनी प्रदेशका पहाडी भूभागहरूमा आंशिकदेखि सामान्य बदली रही बाँकी प्रदेशमा आंशिक बदलीदेखि मौसम सामान्यतया सफा रहनेछ। बिहीबार राति देशको पहाडी भूभागहरूमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
ट्याक्टर दुर्घटना हुँदा चालकको मृत्यु,"विराटनगर : मोरङको कानेपोखरी गाँउपालिका६ स्थित ग्रामीण सुधार सामुदायिक वनमा आज बुधबार ट्याक्टर दुर्घटना हुँदा चालकको मृत्यु भएको छ। मोरङ कानेपोखरी गाँउपालिका४ का अन्दाजी ५० वर्षीय ज्ञानबहादुर लुङ्गेली मगरको मृत्यु भएको हो। आज बिहान पौने १० बजे, सामुदायिक वनभित्र प्रदेश १०२००३ त १५८७ नम्बरको ट्रयाक्टर ब्याक गर्ने क्रममा डाँडाको खोल्सामा खसेको थियो। गम्भीर घाइते भएका मगरको धरानको घोपास्थित वीपी कोइराला स्वास्थ्य विज्ञान प्रतिष्ठानमा उपचारकै क्रममा बिहान साढे ११ बजे मृत्यु भएको इलाका प्रहरी कार्यालय पथरी मोरङले जनाएको छ।"
बसको ठक्करबाट पैदलयात्रीको मृत्यु,काठमाडौं : मकवानपुरको हेटौंडा उपमहानगरपालिका१७ कठायत चोकमा आज बुधबार बसको ठक्करबाट पैदलयात्रीको मृत्यु भएको छ। स्थानीय अन्दाजी ४० वर्षीय सोम गोलेको मृत्यु भएको हो। गम्भीर घाइते भएका गोलेको उपचारका क्रममा हेटौंडा अस्पतालमा मृत्यु भएको जिल्ला ट्राफिक प्रहरी कार्यालय मकवानपुरले जनाएको छ। हेटौंडाबाट फापरबारीतर्फ जाँदै गरेको ना४ख ४० २२ नम्बरको बसले आज दिउँसो पौने ३ बजे पैदलयात्रीलाई ठक्कर दिएको हो। बससहित चालकलाई प्रहरीले नियन्त्रणमा लिएको छ।
"रोल्पामा जीप दुर्घटना : ३ जनाको मृत्यु, १२ घाइते","काठमाडौं : रोल्पाको सुनिलस्मृति गाउँपालिका४ सुलिचौरमा बुधबार दिउँसो जीप दुर्घटना तीन जनाको मृत्यु भएको छ। १२ जना घाइते भएका छन्। दुर्घटनामा दाङको घोराही उपमहानगरपालिकाका६ का ६० वर्षीय नारायण रिजाल, ५८ वर्षीय विष्णु रिजाल र राप्ती गाउँपालिका१ कि ५० वर्षीया फाम्सी केसीको मृत्यु भएको हो। सुलिचौरबाट गजुलका जाँदै गरेको लु १ ज ३२३४ नम्बरको जीप सुलिचौरमा दुर्घटना भएको जिल्ला प्रहरी कार्यालय रोल्पाले जनाएको छ। प्रहरीका अनुसार दुर्घटनामा घाइते भएका मध्ये पाँच जनाको प्राथमिक स्वास्थ्य केन्द्र सुलिचौर र सात जनालाई कोहलपुर रिफर गरिएको छ।"
बालगोपालेश्वर मन्दिर भोलि बिहान ५ बजेदेखि खुला,"काठमाडौं : काठमाडौंको रानीपोखरीको बीचमा रहेको बालगोपालेश्वर मन्दिर भोलि बिहानैदेखि खुला हुने भएको छ। दिदीबहिनी नहुनेका लागि भाइटीकाको दिन बिहान ५ बजेदेखि मन्दिर खुल्ने व्यवस्था मिलाइएको काठमाडौँ महानगरपालिकाका प्रवक्ता नवीन मानन्धरले जानकारी दिए। बालगोपालेश्वर मन्दिर वर्षमा एकपटक भाइटीकाको दिन मात्रै खुल्ने गर्दछ। दिदीबहिनी एवं दाजुभाइ नहुनेहरू भाइटीकाका दिन यसै मन्दिरमा गई पूजा, दर्शन गरी टीका लगाउने गर्दछन्। बालगोपालेश्वर मन्दिर दिनभर नै खुला हुनेछ। सर्वसाधरणले बिहानदेखि नै मन्दिरको दर्शन गर्न सक्नेछन्। मन्दिर दर्शनको चाँजोपाँजो काठमाडौँ महानगरको वातावरण विभागले गरेको प्रवक्ता मानन्धरले जानकारी दिए।"
पिङबाट लडेर युवकको मृत्यु,दैलेख : लिङ्गे पिङबाट लडेर १८ वर्षीय युवकको मृत्यु भएको छ। नारायण नगरपालिका६ काँडाचौर बसपार्कमा पिङ खेल्ने क्रममा लडेर नारायण नगरपालिका६ का १८ वर्षीय नवराज बोगटीको मृत्यु भएको हो। पिङ खेल्न सुरु गरेलगत्तै दुईपटकसम्म पिङमा मच्चिएका उनी एक्कासी पिङबाट लडेका थिए। स्थानीयले उनको उपचारका लागि जिल्ला स्वास्थ्य कार्यालय दैलेख लगेको भए पनि उपचारकै क्रममा मृत्यु भएको जिल्ला स्वास्थ्य कार्यालय दैलेखले प्रहरीलाई जानकारी दिएको जिल्ला प्रहरी कार्यालय दैलेखका प्रहरी प्रमुख भुवनेश्वर शाहले बताए। जिल्लाभर पिङ हाल्ने र खेल्ने प्रचलन धेरै छ। पिङ खेल्दा सुरक्षा अपनाउन जिल्ला प्रशासन कार्यालय दैलेखले सबैलाई अनुरोध गरेको छ।
मधेसमा छठ पर्वको यस्तो छ तयारी (फोटोफिचर),"वीरगन्ज : तराई मधेसमा छठ पर्वको तयारी र चहलपहल सुरु भएको छ। कार्तिक महिनाको शूक्ल पक्षको चौथी तिथीका दिनबाट विधिवत रुपमा सुरु हुने छठ पर्व सप्तमी तिथीका दिन बिहानसम्म गरि चार दिन मनाइन्छ। तराई मधेसमा बस्ने भोजपुरी र मैथिली भाषि हिन्दूको प्रमुख पर्व नै छठ पूजा हो। यसपालि छठ पूजा कात्तिक १३ गते परेको छ। तर विधिवित रुपमा भने शुक्रबारदेखि नै छठ पर्व सुरु हुनेछ। दिपावली सकिएसँगै तराई मधेसमा छठ पूजाको लागि चाहिने पूजन तथा प्रसाद सामाग्री, भाडाँवर्तन कपडाको किनमेल शुरु भइसकेको छ। यस्तै नदी , तलाउ , पोखरी लगायतका जलाशय छेउमा छठी माताको मुख्य पूजा आराधना गरिने भएकाले ती स्थानहरुको सरसफाइ र सजावटको काम पनि अहिले जोडतोडका साथ भइरहेको छ। दिपावली सकिए लगत्तै चार दिनपछि नै छठ शुरु हुने हुँदा बजारमा छठ पूजाका लागि चाहिने पुजन सामाग्री, बस्त्र, फलफुल, तेल, मशाला जस्ता खाद्यान्नहरुको पसलमा अहिलेदेखि नै ग्राहकहरुको भिडभाड देखिएको छ। छठपूजामा छठी मातालाई चढाइने मुख्य प्रसाद ठेकुवा हो। जुन गहुको शुद्ध पिठोमा गुण (भेली) र चिनी मिसाएर घीउ वा तोरीको तेलमा पकाइन्छ। यस्तै छठी मातालाइ अर्पण गरिने अन्य प्रसादहरुमा स्याउ, केरा , सुन्तला, पानी सहितको नरिवाल, उखु , हरियो बोडी , पानी सिङगडा , गागल, मुला , अदुवाको बोट लगायतका फलफूल र हरियो तरकारीहरु हुन्। पूजन सामाग्री, प्रसाद र फलफूलहरु बाँसको चोयाबाट बनाइएका छैटा, दउरा (टोकरी), नाङ्लो र सुपलीमा राखेर छठी माता र सूर्य भगवानलाई अर्घ दिने गरिन्छ। छठ आउनुभन्दा एक दुई दिन पहिल्यै सामान किनेर राख्यो भने केहि सस्तो पनि पर्छ, वीरगन्जको घण्टाघर छेउको सडकमै थापिएको पसलमा छैटा किन्दै गरेको अवस्थामा भेटिएकी इटियाहीकी सुरजी देवीले भनिन् ,अहिले नै सबै सामानको जोरजाम गरियो भने छठ पूजाका बेला त्यति धेरै धपेडी हुँदैन , पूजाकै अरु काममा समय दिन पाइन्छ।' वीरगन्जको घण्टाघर चोक छेउको सडकमा थापिएको फुटपाथ पसलमा छठका लागि चाहिने बासको चोयाबाट बनाइएको दउरा छैटा र माटाका सामग्री किन्दै महिलाहरु । छठ पर्व मनाउने घरपरिवारका सबै सदस्यले नयाँ लुगा कपडा लगाउने प्रचलन रहेकाले बजारको रेडिमेड कपडा पसल र डिपार्टमेन्ट स्टलहरुमा पनि ग्राहकहरुको चाप अत्याधिक बढेको छ। 'वीरगन्जमा दशैंको भन्दा छठमा कारोबारमा राम्रो हुन्छ' , वीरगन्जको माइस्थानमा रहेको सुमित फेन्सीका सन्चालक सुरज साहले भने ,दशैंमा व्यापार त्यति राम्रो भएन तर दिवाली सकिएलगत्तै भने व्यापार बढेको छ।' छठपूजाको मुख्य दिन अर्थात षष्ठी तिथीका दिन साँझ अस्ताउदो सूर्य र सप्तमी तिथीका दिन बिहान उदाउदो सूर्यलाई अर्घ (पुजआरधना ) दिने स्थल छठीघाट (नदि , पोखरी , तलाउ इत्यादि जलाशय)को सरसफाइ र सजावटको काम पनि शुरु भइसकेको छ। पछिल्लो एक दशक यता छठीघाटको सरसफाइ र सजावटमा होडबाजी नै देखिएको छ। छठ पूजा मनाउनका लागि वीगरगन्जको घडीअर्वा पोखरी , रानीघाटको सिर्सिया नदि , छपकैया पोखरी , स्वीमीङ पुल , नगवा पोखरी , मुर्ली पोखरी , पिपरा , रामगढवा , सिर्सिया , अलौं लगायतका स्थानमा रहेका जलाशयहरुलाई छठीघाटको रुपमा सजाउने काम शुरु भइसकेको छ। आकर्षक टेण्ट ,पण्डाल र झिलीमली बत्ती लगाएर छठीघाट सजावाटका लागि मात्रै स्थानीयस्तरमा गठन गरिएका छठ पूजा व्यवस्थापन समितिहरुले लाखौं रुपैयाँ खर्च गर्दै आएका छन्। आकर्षक सजावटका लागि डेढ दशक यतादेखि देशभरमै छठपूजाका लागि चर्चित बनेको वीरगन्जको घडीअर्वा पोखरीस्थित छठघाट सजवाटमा मात्रै छठपूजा व्यवस्थापन समितिले यसपालि १७ लाख रुपैयाँभन्दा बढी रकम खर्च गर्दैछ। पोखरी परिसरको छठघाटलाई भारतको कोलकत्ताबाट बोलाइएका टेण्ट पण्डाल लगाउने कामदारहरुले दुई हप्तादेखि सजावटको काम गरिरहेका छन्। यस्तै पोखरीको जलाशय बीचमा रहेको सूर्य भगवानको मन्दिर र जलाशयको भाग माथि रङगी बिरङगी बिजुलीबत्ती झुण्डाइएको छ। 'दशैंको टिका सकिएलगत्तै छठघाटको सरसफाइ र सजावटको काम शुरु गरेका हौं' , घडीअर्वा छठपूजा व्यवस्थापन समितिका अध्यक्ष हिरा साह कानुले भने ,अबको एक दुई दिनमा सजावटको काम सकिन्छ , यसपालि सरसफाई सजावटमा मात्रै करिब १७ लाख रुपैयाँ खर्च लाग्ने अनुमान गरेका छौं। ' छठका दिन यहाँको छठघाटको आकर्षक सजावट हेर्न पर्साको शहरी भेगका मात्र नभइ ग्रामीण भेगका साथै छिमेकी जिल्ला बारा, रौतहट , मकवानपुर, चितवन तथा भारतको सीमावर्ती शहरहरुबाट पनि दर्शनार्थीहरु आउने गरेको उनले बताए। क्रान्ति शाहको क्यामरामा कैद गरिएका तस्बिरहरु : छठ पूजाको लागि आकर्षक झिलीमिली बत्तीले सजाइएको वीरगन्जको घडीअर्वा पोखरीको छठघाटको मंगलबार बेलुकी देखिएको दृश्य ।"
हराउँदै सोरठी नाच,"ढोरपाटन : बागलुङको गलकोट, तमानखोला, बडिगाड र निसीखोला क्षेत्रमा प्रचलित नाच हो सोरठी नाच । चाडपर्व र मेला महोत्सवमा नाचिने यो नाच खासगरी तिहार पर्वसँग सम्बन्धित मानिन्छ । सोरठी मगर, गुरुङ जातिमा बढी लोकप्रिय छ । तिहार आउनु एक साता पहिलेनै गाउँमा बूढापाकाले गाउने नाच्ने र युवाले साथ दिने चलन चल्दै आएकोमा पछिल्लो एक दशकयता निकै कम भएको छ । आधुनिक गीत सङ्गीत र नाचप्रति युवापुस्ताको मोह बढ्नुले सोरठी नाच ओझेलिएको बुढापाका बताउँछन् । यो नाच समूहमा नाचिने गरिन्छ । नाच प्रस्तुत गर्दा एक जना सिङारु हुन्छ । जसले महिलाको पहिरन गरेर नाच्छ । समूहमा रहेका केही बूढापाकाले मादल बजाउने र गीत गाउने गर्छन् भने अन्यले उनीहरुसँगै गाउने र नाच्ने गर्छन् । एक दशक अगाडिसम्म बागलुङ पश्चिमका ग्रामीण भेग तिहारको बेला निकै रमाइलो हुने गथ्र्यो । जताततै सोरठी नाच्ने र गाउनेहरु भेटिन्थे । अहिले यो नाच देख्नसमेत मुस्किल पर्छ । बडिगाडका ७७ वर्षीय रत्नबहादुर बुढा आफ्नो जवानीमा सोरठी नाचेर थाक्ने थिएनन् । आफ्नो हात खुट्टा चल्न थालेपछि उनले नाच्न छोडे । नयाँ पुस्ताले यो नाच नाच्न चासो नदेखाएपछि लोप हुने अवस्थामा पुगेकोमा उनी चिन्तित छन्। उनी भन्छन्,हराउँछ अब, अहिलेका युवाले सिक्नै चाहन्न्, यो नाच लोप भयो भने त हाम्रो पहिचान पनि गुम्छ कि भन्ने डर लाग्छ, हाम्रो हात खुट्टा बस्न थाले, म नाच्न सक्दैन, सिकाउ मैले धेरै खाजे तर सिक्नेले सिक्नै नखोजेपछि सकिँदो रैनछ, बरु अरु गीतमा नाच्छन् सोरठीमा नाच्दैनन् । नाच लोप हुने डरले उनलाई पिरोली रहन्छ । बाउ, बाजे र काकाबाट नाच्न सिक्नुभएका बुढाले आफ्नो छोरा, भतिज र नातीले सिक्न नचाहँदा नाच सङ्कटमा परेको बताउछन् । हामीपछिका भाइहरुले त अहिले पनि नाच्दैछन्, अब उनीहरुले पनि दुईचार वर्षपछि नाच्न सक्दैनन्, उतिबेला बाउ, बाजे र काकाले हाम्लाई सिकाए, हामीहरुले भाईहरुलाई सिकाइयो, तर अहिलेका जवानले चासो दिँदैनन्, हराउने भयो अब यो नाच, बुढाले भने। पुराना पुस्ताबाट नयाँ पुस्ताले मौलिक कला संस्कृति नसिक्दा सोरठी नाच हराउँदै गएको तमाखोला३ का ६७ वर्षीय भक्तबहादुर पुनले बताए । पुनले आफूले १०१२ वर्षको उमेरदेखिनै सोरठी नाच सिकेर नाच्दै आएको बताउँदै अहिलेका युवाले यसतर्फ चासो नदेखाउँदा हराउँदै गएको बताए । उनले नयाँ पुस्तालाई सिकाउने कोसिस गर्दा पनि सिक्ने इच्छा नदेखाउने बताए । जमाना फेरिए अहिलेका युवाले पुराना कला संस्कृति सिक्नै चाहन्नन्, केके गीत सुन्छन्, गाउँछन्, तर पुराना गीत सङ्गीत त मनै पराउँदैनन्, हाम्ले सिकाउन खोजे पनि सिक्न चाहन्न्, उनले भने, हामी मरेपछि पुराना संस्कृति पनि मर्छन् होला, यस्ता राम्रा संस्कृति हराउँदै गए, निकै दुःख लाग्छ, अहिलेका युवाले सिके त पुर्खौंसम्म पनि जीवित रहने थिए । मौलिक संस्कृतिमध्येको विशिष्ट संस्कृति भएको भन्दै यसको संरक्षण गर्नका लागि युवापुस्ता नै जागरुक हुनुपर्ने पुनले बताए । उनले आधुनिकतासँगै पुराना संस्कार संस्कृतिलाई निरन्तरता दिनसके यस्ता संस्कृति युगौँसम्म संरक्षण गर्न नसकिने बताए । पुनले भन्छन्,मौलिक संस्कृतिलाई बिर्सिएर विदेशी संस्कृतिलाई अंगाल्नु गलत हो, संस्कृतिले हाम्रो पहिचान बोको छ, आधुनिक संस्कारसँगै पुराना संस्कार संस्कृतिलाई पनि निरन्तरता दिने हो भने मौलिक संस्कृतिको संरक्षण हुन्छ । निसीखोला गाउँपालिका६ का ७० वर्षीय पृथबहादुर घर्तीमगर पुस्ता हस्नान्तरण नहुँदा पुराना कला संस्कृति लोप हुने अवस्थामा पुगेको बताउछन् । केही वर्ष अगाडिसम्म मेला पर्वमा पुराना परम्परासँग जोडिएका गीत गाइने, पुराना नाच नाच्ने गरेकोमा अहिले त्यस्ता गीत र नाच सुन्न र देख्नसमेत नपाइने बताए । अहिले बूढो भएर पनि यो नाच्न गाउन निकै मन लाग्छ, परानले भेट्दैन, हात खुट्टाले पनि धोका दियो, बैसमा मेला पर्व सुरु भयो भने सोरठी नाच्ने पुरानापुराना गीतहरु गाउने गरिन्थ्यो, अहिले त्यस्ता गीत र नाचहरु कतै देख्न पनि पाइन्न, सुन्न पनि पाइन्न, अहिले त सुन्दा रिस उठ्नेजस्ता गीतहरु गाउँ छन् आफन्तसँग बसेर हेर्नै नमिल्ने गरी नाँच्छन्, यसले त हाम्रो संस्कृतिलाई फोहोर बनाएको छ, उनले भने। अहिले गाउँ सहरमा बूढापाकाले नाच्दै आएको सोरठी नाच खास्सै नदेखिने गलकोटका ३२ वर्षीय प्रेम काउचाले बताए । उनले आफ्नो पुस्ताले पुराना लोक संस्कृतिलाई जगेर्ना गर्नुको सट्टा पश्चिममा संस्कृतिलाई बढावा दिइरहेको कारण सोरठी हराउँदै गएको उनी स्वीकार्छन् । हामी १५१६ वर्ष हुँदासम्म पनि गाउँमा सोरठी नाच्ने टिम धेरै हुन्थे, हामीहरुले पनि सिक्ने कोसिस गरेनौँ, त्यही भएर पनि अहिले यो लोप हुँदै गयो, अझै पनि पुराना बूढापाका अग्रजसँग सिक्ने अवसर छ, हामीहरुले सिक्यौँ भने नयाँलाई पनि सिकाउन सहज हुन्थ्यो, उनले भने, मौलिक संस्कृतिलाई दैनिक भित्रिएका पश्चिमा कला संस्कृतिले विस्थापित गरिरहेको छ, नयाँ संस्कृतिलाई अंगाल्ने र पुरानालाई संरक्षण गर्न जरुरी छ । काउचाले पछिल्लो सयम अध्ययन तथा रोगारीका लागि बजार झार्ने र बजारमा आधुनिक किसिमका गीत सङ्गीत सुन्ने र गाउने हुँदा सोरठी नाच लोप हुने अवस्थामा पुगेको उनको भनाई छ । उनले तिहारमा समेत विद्यार्थी, विभिन्न सङ्घसंस्था र स्थानीय पनि आधुनिक गीत सङ्गीत बजाएर नाच्न थालेका बताए।"
आज नेपाल संवत् ११४३ र म्हः (आत्म) पूजा मनाइँदै,"काठमाडौं : नेपाल संवत् ११४३ आज देशभर विविध कार्यक्रम आयोजना गरी मनाइँदैछ । यस संवत्लाई हाल नेवार समुदायले नयाँ वर्षका रूपमा मनाउने गरेका छन् । राष्टिय विभूति शंखधर साख्वाले विसं ९३७ (इसं ८८०) मा गरीब जनताको ऋण मोचन गरी नेपाल संवत्को शुरुआत गराउनुभएको थियो । नेपाल संवत्ले पृथ्वीनारायण शाहको शासनकालसम्म राष्ट्रिय संवत्को मान्यता पाएको लुम्बिनी बौद्ध विश्वविद्यालयका पूर्वउपकुलपति डा त्रिरत्न मानन्धरले जानकारी दिए । 'लिच्छविकालका राजा राघवदेवको शासनकालबाट सुरु भएको नेपाल संवत् पृथ्वीनारायण शाहको शासनकालसम्म मौलिक संवतका रूपमा चलेको थियो, लिच्छविकाल अघि शक संवत् प्रचलनमा थियो, नेपाल देशको नामबाट राखिएकाले यो मौलिक संवत् हो', उनले भने। विसं २००७ मा प्रजातन्त्रको स्थापना भएपछि देखि नै नेपाल संवत्लाई राष्ट्रिय मान्यताका लागि अभियान चलाइएको छ । नेपाल संवत्लाई नयाँ वर्षका रूपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य रहेका स्थानमा विशेषरूपमा मनाउने गरिन्छ । गरीब जनताको ऋण मोचन गराई सामाजिक सेवाको उत्कृष्ट नमूना प्रस्तुत गरेको र नेपालमा मौलिक संवत्समेत चलाएको कार्यको उच्च मूल्याङ्कन गर्दै २०५६ सालको नयाँ वर्षका दिनमा तत्कालीन प्रधानमन्त्री कृष्णप्रसाद भट्टराईले साख्वालाई राष्टिय विभूति घोषणा गरेका थिए । विसं २०६५ मा प्रधानमन्त्री पुष्पकमल दाहालले नेपाल संवत्ले राष्ट्रिय मान्यता पाउने घोषणा गरेका हुन् । कार्तिक कृष्ण औँसीका दिन बही खाता बन्द गरी नयाँ वर्ष अर्थात् कार्तिक शुक्ल प्रतिपदाका दिन नयाँ बही खाताको सुरुआत गर्ने परम्परा समेत काठमाडौँमा अझै छ । म्हः (आत्म) पूजा आजैको दिन नेवार समुदायमा म्हः (आत्म) पूजा समेत गरिन्छ । कार्तिक शुक्ल प्रतिपदाका दिन आज नेवार समुदायका मानिसहरूले आफ्नो आत्म (म्हः) पूजा पर्व मनाउने गर्दछन् । यस वर्ष मङ्गलबार र बुधबार दुई दिन प्रतिपदा तिथि परेको छ । भक्तपुरलगायत केही स्थानमा भने हिजो नै नेपाल संवत्को नयाँ वर्ष मनाइएको छ । यसैगरी एकथरी नेवार समुदायले मङ्गलबार म्हः (आत्म) पूजा गरेका छन् । अर्काथरीले भने बुधबार गर्दैछन् । मानिसको आत्मा नै सबैभन्दा ठूलो र महत्वपूर्ण भएकाले आत्म पूजा गर्ने परम्परा शास्त्रीय भएको धर्मशास्त्रविद् प्रा डा रामचन्द्र गौतम बताउनुहुन्छ । आत्म सन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ ।"
"तिहारको चौथो दिन : आज गोवर्द्धन, बलि, गोरु र हली पूजा","काठमाडौं : कार्तिक शुक्ल प्रतिपदा एवं यमपञ्चकअर्थात् तिहारको चौथो दिन आज गोवर्द्धन, बलि, गोरु र कृषकको पूजाआजा गरी मीठो खानेकुरा खान दिएर मनाइँदैछ । आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापरयुगमा भगवान् श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको धर्मशास्त्रविद् प्रा डा रामचन्द्र गौतम बताउँछन् । कार्तिक शुक्ल प्रतिपदाका दिन यो पर्व मनाइन्छ । गोवर्द्धन पूजा प्रतिपदाका दिन सूर्योदय भएका दिन गर्नुपर्ने विधि रहेको नेपाल पञ्चाङ्ग निर्णायक विकास समितिका अध्यक्ष प्रा श्रीकृष्ण अधिकारीले बताए। बलि, हली एवं गोरु पूजा भगवान् विष्णुले बलि राजालाई यमपञ्चकका पाँच दिन मत्र्यलोकको शासन गर्ने अधिकार दिएको विश्वासका आधारमा आज बलि राजाको पनि सम्झनास्वरूप पूजा आराधना गरिन्छ । यसैकारण तिहारमा देउसी भैलो खेल्नेले हामी त्यसै आएनौँ बलि राजाले पठाए भनेर भट्याउने चलन चलेको हो । वर्षभर जोतिएर मानव हितका लागि सेवा गर्ने गोरुलाई पनि आज पूजाआजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहनअर्थात् साँढेका रूपमा पनि पूजा गर्ने परम्परा छ । यसैगरी वर्षभर गोरु जोत्ने हली एवं अन्य कृषि कर्म गर्ने किसानलाई पनि आज पूजा गरी मीठा मीठा परिकार खुवाइन्छ । यसैले आजको दिनलाई हली तिहार पनि भनिन्छ ।"
दैलेखको लोकप्रिय भोसो अर्थात भास्सी संस्कृति (फोटोफिचर),"दैलेख : नारायण नगरपालिका२ जाहरकोटका हिक्मतबहादुर थापा उमेरले ७० वर्ष नाघे। उनी मंगलबार बिहानै दौरा सुरुवाल, कोट र ढाका टोपीमा सजिएको भेटिए। दैलेखको लोकप्रिय संस्कृति भोसो खेल्न गाउँलेहरु जम्मा भएको ठाउँमा उनी आइपुगेका थिए। भोसो खेल्न र हेर्न बुढापाकादेखि अहिलेका युवापुस्ता सम्मका जम्मा भएका थिए। हाम्रा पुर्खादेखि नै भोसो अर्थात भास्सी खेल्दै आएका हौँ,उनी भने भोसीमा भैलो, सिलंगेडाली, चुट्का, धमारी र मारुनी खेल पुरुषहरुले खेल्छन् र नाच्छन्, अनी महिलाहरुले मांगल र झोडा गाउँछन्।उनले भोसी कहिलेदेखि सुरुवात भएको हो भन्नेबारे यकिन गर्न नसकिने बताए। भोसी संस्कृति बलि राजासँग सम्बन्ध जोडिएको भन्ने मान्यता रहेको थापा बताउँछन्। भोसी कर्णालीमा विशेषगरी दैलेख, जुम्ला, कालिकोट, जाजरकोट लगायतका जिल्ला तथा सुदूरपश्चिमको अछाम, बझाङ लगायतका जिल्लाहरुमा खेलिने लोक नृत्यको एक लोकप्रिय संस्कृति हो। दैलेख जिल्ला सदरमुकाम नजिकै रहेको जाहरकोट गाउँ लगायतका क्षेत्रमा भोसी अहिलेपनि खेल्ने गरिन्छ। दैलेखको जाहरकोट, रावतकोट, लाँकुरी, विन्धवासीनी, सिगौडी, सात्तला, चौराठा तथा दुल्लु लगाएतका क्षेत्रमा भोसो संस्कृति कायमै छ। भोसो भिन्नभिन्न नामले परिचित छ। भोसोलाई कतै भुओ, कतै भोसी त कतै भास्सी पनी भन्ने गरेको पाइन्छ। आदिकालदेखि नै यस खेललाई जस्ताको तस्तै (हुबहु) मान्दै आएको पाइन्छ। दैलेखका विभिन्न स्थानहरुमा भोसी खेल्ने समय फरकफरक भएपनि तिथिका हिसाबले तिहारको समयमा अर्थात कार्तिक कृष्ण चतुर्दशीको रातमा भोसी खेल्ने प्रचलन रहेको छ। वर्षदिनको एक पटक मात्र खेलिने खेल भएकाले पनि यस खेललाई एक दिने खेलपनि भन्ने चलन छ। यो मुलतः पुरुष प्रधान खेल हो। नारीहरुका लागि रत्यौली जस्तै भोसोमा पनि अश्लिल शब्दहरु प्रयोग गर्ने गरिन्छ। भोसोमा व्यक्त गरिने गाली गलौच विकृतिको रुपमा नभएर सुरुवातकाल देखिनै प्रचलनमा ल्याइएको मान्यता रहि आएको नारायण नगरपालिका२ का लालबहादुर थापा बताउँछन्। उनले पछिल्लो वर्षहरुमा यस्तो अपशब्द बोल्ने चलन हदैसम्म कम भएको बताए। पुर्खादेखि सुरु भएको यो संस्कृति जस्ताको तस्तै संरक्षण गरेर अगाडि लैजान त्यति सजिलो नभएको उनको भनाई छ। दैलेखको रावतकोट गाउँमा भोसोको कोठी बिसाईँदै । तस्बिर सौजन्य : विशाल सुनार भोसो खेलाडीलाई भुआरा भन्ने चलन छ। भोसोमा कोठी बनाइन्छ, जसलाई जलाउने ठाउँलाई अधिकांश क्षेत्रमा भुवाखाडा भन्ने गरिन्छ। भोसो व्यवस्थापन गर्ने मुलीलाई नायक भन्ने चलन छ। त्यस्तै भोसो खेल्दा प्रयोग गर्न सल्लाको दियालोबाट निर्माण गरिने राँको बोक्ने पालकीलाई कोठी भन्ने चलन छ। पहिले पहिले भोसी खेल सप्ताहव्यापीरुपमा खेलिने गरेको भएपनि पछिल्लावर्षहरुमा भने छोट्याईएको छ। यसरी हुन्छ भोसीको सुरुवात गाउँका विभिन्न टोलहरुबाट छुट्टाछुट्टै भोसो निकाल्ने परम्परा छ। गाउँका भोसी खेल्ने भुआराहरु जम्मा भएर भोसीको सुरुवात गर्दछन्। भोसीका लागि बनाइने कोठीमा राख्न हप्तादिन अघिदेखि नै दियालोको (झोरो) को जोहो गरिएको हुन्छ। दियालो राख्न बनाइने कोठी साल वा बाँसको निर्माण गर्ने चलन छ। जसलाई पालकी जस्तो बनाएर चार जनाले काँधमा भोसी गाउँदै अघिपछि गर्ने गर्दछन्। लक्ष्मी पूजाको बिहानी पख भोसी सेलाउने चलन हुन्छ। अथवा भोसी समापन गर्ने चलन हुन्छ। नदि वा धारा, मूल नजिक वा भोसो सेलाउने निर्धारित ठाँउ पहिले नै तोकिएको हुन्छ। नारायण नगरपालिका२ जाहरकोट गाउँको हकमा भोसो सुरुवात गरेको झण्डै २ किलोमिटर टाढा रहेको भुवाखाडामा भोसो सेलाउने परम्परा रहेको स्थानीय लालबहादुर थापाले बताए। धार्मिक, सांस्कृतिक र सामाजिक मान्यता बोकेको भोसी, धमारी, चुट्कीला जस्ता खेलहरु विशुद्ध ठट्टा र भद्धा मजाक मात्र नभएर सामाजिक सद्भावको बन्धनलाई कसिलो बनाउने उनको भनाई छ। कोठी सेलाएपछि सिलंगेडाली, चुट्का, धमारी र मारुनी गाउँदै नाच्दै घरघरमा भैलो खेल्ने, सिलिंगी डाली खेल्ने, भैली खेल्ले गरिन्छ। त्यसपछि भोसीको समापन हुन्छ। भोसीको कोठी सेलाई सकेपछि धमारी गाउने अर्को परम्परा रहेको छ। यस भाकाको पनि लोक संस्कृतिमा निकै महत्वपूर्ण स्थान रहेको छ। विशेष गरि विवाह, व्रतबन्ध लगायत शुभकार्यको बेलामा धमारी, चुट्किला, मांगल गाउने चलन छ। तर पुस्तान्तरण चुनौतीपूर्ण बन्दै गएको प्रति अगुवाहरुनै चिन्तित देखिन थालेका छन्। भोसो संस्कृतिलाई जीवन्त राख्नको लागि पुस्तान्तरण आवश्यक रहेको अगुवाहरु बताउँछन्। वर्षदिनको एक पटक नाचेर वा गाएर पुरानै लयलाई हुबहु उतार्न नयाँ पुस्तालाई पनि सजिलो नभएको जाहरकोटकी लक्ष्मी थापा बताउँछिन्। पुर्खादेखिको यो संस्कृतिलाई जगेर्ना गर्नुपर्छ, अनी पुस्तान्तरणमा पनि ध्यान दिनुपर्छ, थापाले भनिन्। के छ भोसोको धार्मिक पक्ष ? शास्त्र अनुसार अशुर राज बलीले स्वर्गलोक प्राप्तिको लागि अश्रमेध यज्ञ लगाए। अन्तिम यज्ञ लगाउने क्रममा देवताहरु भगवान विष्णुको शरणमा पुगेर बिलौना गर्न थाले, अब अशुर राज बलीले स्वर्गलोक पनि कब्जा गर्ने भए, हामी देवताहरु कहाँ जाने त प्रभु ? बिष्णुको शरणमा पुगेपछि बिष्णु ब्राह्मणको रुप धारण गरि बलिको यज्ञस्थलमा पुगे। जाहरकोट गाउँमा भोसो अन्तरगत भैलेरी भौलो खेल्दै स्थानीय । तस्बिर : हिक्मतबहादुर नेपाली अन्तिम यज्ञ पनि समापन हुँदै थियो। बलिराजा ब्राह्मणहरुलाई दान गर्ने क्रममा अन्तिम ब्राह्मणले भनेछन्, 'म ब्राह्मणलाई दान गर्ने तिमीले के सकौँला र भनेर बलिराजालाई उपहास गरेछन्। तर बलि राजा दानी थिए। मागेको सबै दिन्छु, भन तिमी के माग्छौ ? भनेर बलिले ब्राह्मणलाई सोधेपछि उनले तिन पाईला राख्ने ठाउँ माग्छन्। ब्राह्मणको रुपमा भगवान विष्णु स्वंयम आएको थाहा नपाएका बलिले तीन पाइला राख्ने ठाँउ त हो भनेर दिएछन्। एक पाइला धर्ती, दोस्रो पाइला आकाश र तेस्रो पाइला राख्ने ठाँउ नभएपछि बलिले आफ्नो शिर थापेछन्। तेस्रो पाइला शिरमा राख्दा बलिराजा पातालमा धसिन पुगेछन्। र बल्ल थाहा पाएछन् कि ब्राह्मणका रुपमा आएका अरु कोहि नभएर आफ्नै आराध्य भगवान बिष्णु हुन् भनेर। त्यसपछि अनुनय विनय गर्न थाले, प्रभु मलाई पृथ्वी लोक हेर्ने रहर थियो। कृष्ण पक्षको चतुर्दशीको दिन बलि पृथ्वी हेर्न आउने भएकाले बलिसँगै अन्य राक्षसहरु पनि आउन सक्छन भनेर भास्सी रे भास्सी भन्दै विभिन्न गाली गलौच गर्ने, आगो बाल्ने, ढुंगा हान्ने लगायत काम गरी उनीहरुलाई यस लोकमा आउनै नदिने विश्वाससहित गाली गलौच गर्ने र अश्लिल शब्द बोल्ने प्रचलन रहेको धार्मिक मान्यता छ।"
मिथिलामा गोधन पर्व मनाइँदै,"महोत्तरी : यसपालि कात्तिक शुक्ल प्रतिपदाका दिन आज बुधबार महोत्तरीसहितका मिथिला क्षेत्रमा गोधनपर्व मनाइँदै छ। बस्तीका आपस्त बन्धुबान्धव र परिवारका घरमूली महिला एक ठाउँमा जम्मा भई मङ्गल गीत गाउँदै यो पर्व मनाउने मैथिल परम्परा छ। सामान्यतया यमपञ्चक पनि भनिने दीपावली पर्व पाँच दिनको हुने भए पनि यसपालि भने तिथिको भोग घटबढले छ दिनको बनेको छ। प्रचलनमा कात्तिक कृष्ण त्रयोदशीदेखि कात्तिक शुक्ल द्वितीयासम्मलाई यमपञ्चक भनिन्छ। यसपालि गत शनिबार साँझ नै त्रयोदशी तिथि टेकेपछि सोही दिन धनतेरस मनाइँदा यसपालि यो पर्व छ दिनको परेको हो। पाँच दिनको यमपञ्चकमा भने चौथो दिन नै गोधन मनाइन्थ्यो। गोधन पर्वमा गाईको गोवरले लिपेर पवित्र बनाइएको चतुष्कोण वेदिभित्र गोबरकै मानव आकृति बनाएर धान, सिन्दूर, फूल, दुबो र पिठार (पानीमा घोलिएको अरवा चामलको पिठो)ले पूजा गर्ने गरिन्छ। विघ्ननासक गणपतिको आह्वान गर्दै सुरु गरिने यो पूजाविधिमा प्रकृति आराधना भएको मैथिल विद्वान् बताउँछन्। यो पर्व द्वापरयुगमा श्रीकृष्णले गोकूल (तत्कालीन मथुरा राज्यअन्तर्गतको बस्ती) नजिकको गोवद्र्धन पर्वतलाई इष्टजनसहित पूजा गरेका परम्पराको सम्झना भएको मानिन्छ। गाई (गो) मुख्य पशुधन मानिने त्यो बेला श्रीकृष्णले गोवद्र्धन पर्वतले गाई पाल्न घाँस र पानी दिएको भन्दै सबैलाई इन्द्रको साटो पर्वतलाई पूजा गर्न हौस्याएका महाभारतकालीन कथा बस्तु नै पर्व परम्परा भएको मिथिला क्षेत्रका प्रसिद्ध साहित्यकार डा राजेन्द्र विमल बताउँछन्। पछिपछि गोवद्र्धन पूजा नै मिथिलामा गोधन भनिन लागिएको उनको भनाइ छ। कात्तिक शुक्ल प्रतिपदा अर्थात् यमपञ्चक पर्वको चौथो दिन (यसपालि तिथिको घटबढले पाँचौं दिन परेको) मनाइने यस पर्वमा मिथिलाका कतिपय जाति समुदायमा महिलाले धान, सिन्दूर, फूल, दुबो र पिठार ओखलमा राखेर कुट्ने गर्छन्। यो मिश्रण गाई, गोरुसहितका पशुधनलाई रङ्ग्याउन प्रयोग गरिन्छ। गाई, गोरुलाई विभिन्न रङमा मिसाएर यो मिश्रणले रङ्ग्याउने गरेमा पशुधनमा कसैको आँखा नलाग्ने, देशान (रोगव्याधी) नलाग्ने मैथिल जनविश्वास छ। पर्वका दिन गाई, गोरुका सिङ् , खुरमा तोरीको तेल लगाई दिने, पिना (तोरी पेलिएको चोकर) ख्वाउने र नयाँ दाम्ला लगाइ दिने (दाम्ला फेर्ने) परम्परा छ। पर्वको मुख्य पक्ष प्रकृति (वन, पहाड, पानीका मुहान, चरण क्षेत्र) संरक्षणको सन्देश रहेको डा विमल बताउनुहुन्छ। मधेस प्रदेशको प्राचीन मिथिला क्षेत्रमा यो पर्व परम्परा बनेको छ। रासस"
१८८६ सवारी साधनलाई कारवाही,"काठमाडौं : उपत्यकामा मंगलबार एक हजार ८८६ सवारी साधन कारवाहीमा परेका छन्। काठमाडौं उपत्यका ट्राफिक प्रहरी कार्यालय र मातहतबाट समेत ती सवारी साधन कारवाहीमा परेका हुन्। ट्राफिक प्रहरीका अनुसार मादक पदार्थ सेवन गरेर सवारी साधन चलाउने २९३, लेनको पालना नगर्ने १५, रेड लाइटमा सवारी चलाउने २५ र जथाभावी हर्न बजाउने ४४ लाई कारवाही गरिएको छ। यसैगरी नम्बर प्लेट स्पष्ट नभएका ६७ र अन्य १४४२ सवारी साधन कारवाहीमा परेका ट्राफिक प्रहरीले जनाएको छ।"
"पश्चिमी वायुको प्रभाव : प्रदेश १, बागमती र गण्डकीमा हल्का वर्षा हुने","काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। हाल देशका पहाडी भूभागहरूमा आंशिक बदली रही बाँकी भूभागहरूमा मौसम सामान्यता सफा रहेको मौसम पूर्वानुमान महाशाखाको भनाई छ। बुधबार बिहान जारी मौसम बुलेटिनमा बुधबार प्रदेश नं १ , बागमती प्रदेश र गण्डकी प्रदेशका पहाडी भूभागहरूमा आंशिक बदली रही बाँकी प्रदेशहरूमा आंशिक बदली देखि मौसम सामान्यतया सफा रहने उल्लेख छ। प्रदेश नं १, बागमती र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। राती पनि प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। बिहीबार प्रदेश १, बागमती, गण्डकी र लुम्बिनी प्रदेशका पहाडी भूभागहरूमा आंशिकदेखि सामान्य बदली रही बाँकी प्रदेशमा आंशिक बदली देखि मौसम सामान्यतया सफा रहनेछ । प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको महाशाखाले जनाएको छ । शुक्रबार पनि प्रदेश १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको बुलेटिनमा उल्लेख छ।"
"शिक्षण पेसा छाडेर फूल खेती, मनग्य आम्दानी","भरतपुर : भरतपुर महानगरपालिका२६ दिव्यनगरका दिपक पाख्रिनलाई यतिबेला फूल टिप्न र बेच्न भ्याइनभ्याइ छ। व्यवसायीकरुपमा सयपत्री फूल खेती गर्नु भएका उहाँलाई तिहारमा फूल टिप्ने र बेच्ने चटारो भएको हो। गत वर्ष डेढ बिघा क्षेत्रफलमा लगाएको सयपत्री फूलबाट मनग्य आम्दानी भएपछि उनले अहिले चार बिघामा फूल रोपेका छन्। सयपत्री फूलको माग अत्यधिक भएकाले चार बिघाको फूल पनि कम भएको उनको भनाइ छ। पाख्रिनले भने, गत वर्ष डेढ बिघामा लगाएको सयपत्री फूलले यहाँको माग पुर्याउन सकिएन भनेर अहिले चार बिघामा लगाएको झनै अपुग भयो। कृतिम फूल प्रयोगकर्ता घटेपछि प्राकृतिक फूलमा आकर्षण बढ्दा जिल्लामा सयपत्री फूलको माग बढी भएको उाले बताए। तिहारको अवधिभर १२ हजार फूलको माला बिक्री हुने पाख्रिनको विश्वास छ। जसबाट रु छ लाखभन्दा माथि आम्दानी हुने उनले बताए। पाख्रिनले १८ वर्षदेखि व्यवसायीकरुपमा सयपत्री फूलको उत्पादन गर्दै आएका छन्। चितवनमा यो पेसा गरेको पाख्रिनले पाँच वर्ष भयो। धादिङ फूलखर्क४ का उनले नौबिसेबाट पुष्प खेतीको सुरुआत गरेका थिए। यसका लागि उनले शिक्षण पेसासमेत छोडे। बीस वर्ष अगाडि उनले काठमाडौँको लगनखेल स्थित बालविद्या गृहमा इतिहास र भूगोल विषय पढाउने गर्थे। मानविकी सङ्कायमा स्नातक गरेका पाख्रिनले कक्षा १० सम्मका विद्यार्थीलाई अध्यापन गराउथे तर, उनलाई शिक्षण पेसाले आत्मसन्तुष्टि भने दिन सकेन। उनले भने, फूलसँग रमाउने मेरो रुची हो। सानैदेखि फूल प्रति मेरो मोह नै छ। मेरो घर वरपर बिरुवाले भरिभराउ हुन्थ्यो तर, यो नै मेरो पेसा बन्ने छ भन्ने सोचेको थिइनँ। जब मैले शिक्षण पेसा गरे यसले पनि मलाई खुसी, उत्साह र शान्ति दिन सकेन र छोडेँ। यसपछि पनि पाख्रिनले फूल खेतीमा व्यावसायिक रुपमा लाग्ने सोचेका थिएनन्। उनले छ वर्ष क्रिष्टल इन्स्टिच्युट कमलपोखरी काठमाडौँमा फोटो सम्बन्धि पढाए। यसले पनि उनको तिर्खा मेट्न सकेन। अन्ततः दुईवटा काम छोडेपछि पाख्रिनले आफूलाई चाहेको गन्तव्य पहिल्याएका हुन्। पुष्प किसान बन्ने निधो गरे। त्यसयता उनी फूलसँग नाता गासेर रमाइरहेका छन्। यो व्यवसाय गर्नका लागि उनलाई श्रीमती सरस्वती खत्री पाख्रिनको उत्तिकै साथ छ। उनीहरुका दुई छोरी र दुई छोरा छन्। फूलको माग पुर्याउन धौधौ पुष्प खेतीबाट पर्याप्त आम्दानी हुँदैन, बजार छैन भन्नेका लागि पाख्रिन एक उदाहरण बनेका छन्। फूलखेतीबाट आफ्नो परिवार चलाउन मलाई दुःख छैन। १० हजार माला मात्र बेचे मुनाफा रु दुई लाख हुन्छ। चार बिघामा फूल रोप्दा पनि जिल्लाभन्दा बाहिर माग पुर्याउन सकेको छैन, बजार छैन भन्न मिल्दैन, उनले भने। बजारमा मालाको अभाव देखिनु नेपाली कृषकले व्यावसायिकरुपमा पुष्प खेती नगर्नुको उपज भएको पाख्रिनको भनाइ छ। फूल खरिदमा करोडौँ रकम भारत जानु र यहाँ बजार नदेख्नु हास्यास्पद कुराबाहेक केही नभएको उनको भनाइ छ। रोजगारीको राम्रो अवसर ६२ वर्षीय पाख्रिनले १८ वर्षको दौरानमा देशभर सयभन्दा बढी शिष्य बनाइसकेका छन्। जो अहिले व्यावसायिकरुपमा फूलखेती गरिरहेका छन्। पाख्रिनसँगै सात जनाले स्थायी रोजगारी पाएका छन्। मौसमी रोजगारी धेरैले पाउने गरेको कामदार बताउँछन्। जसले खाली समय उपयोगसँगै आर्थिकरुपमा सबल बनाउन सहयोग पुगेको भीममाया रानामगर बताउँछिन्। विगत तीन वर्षदेखि फूल गोडमेल, फूल टिप्ने, माला उन्ने, औषधि राख्नेलगायतको काम गर्दै आएका छौँ। घर खर्च, छोराछोरीको टिफिन खर्च आफैँले पुर्याउन सक्दा खुसी लाग्छ, उनले भनिन्। भीममायासँगै सन्तमाया थापामगर, विसरा थापामगर, फूलमाया रानामगर, सीता सुवेदी, सुमित्रा भण्डारीलगायत पाख्रिनको फूलबारीमा काम गर्दै आएका छन्। उनीहरुलाई घरपरिवारको रोकटोक छैन। स्थानीय सीता सुवेदी भने उद्योग व्यवसाय धेरै भए मौसमी बेरोजगार बन्नुनपर्ने बताउछन्। तीन महिनादेखि पाख्रिनको फूलबारीमा काम गर्दै आएकी सुवेदीले अन्यबेला खाली बस्नुपर्ने गुनासो गरिन्। आफ्नै लगानी गरेर केही गरुँ भने रकम छैन। केही व्यवसाय छन् तर बाह्रै महिना काम दिन सक्दैनन्। काम नपाएको समयमा खाली बस्नु पर्छ, उनले भनिन्। फ्लोरी कल्चर एशोसिएशन चितवनका अनुसार जिल्लामा अहिले ३५ देखि ४० बिघामा सयपत्री फूलको खेती गरिएको छ। यसले जिल्लाको ८० प्रतिशत माग पूरा गर्ने फ्लोरी कल्चर एशोसिएशनका कोषाध्यक्ष सुलभ श्रेष्ठले जानकारी दिए। मखमली फूल भने कमै लगाइएको छ। जिल्लामा १२ जना व्यावसायिकरुपमा फूल खेती गर्दै आएका छन्। तिहार लक्षित पुष्पखेती गर्ने किसान गरी एक सय बढी रहेको श्रेष्ठको भनाइ छ।"
जेसीबीको ठक्करबाट एक जनाको मृत्यु,दैलेख : दैलेखमा जेसीबीको ठक्करबाट एक जनाको मृत्यु भएको छ। जिल्लाको भैरबी गाउँपालिकाको जेसीबीले ठक्कर दिँदा भैरबी गाउँपालिका३ की ३९ वर्षीया धनि मियाँको घटनास्थलमै मृत्यु भएको जिल्ला प्रहरी कार्यालय दैलेखका प्रहरी निरीक्षक सूचना अधिकारी पुरुषोत्तम कार्कीले जानकारी दिए। सहिदगेटदेखि डाँडीमाडी खण्डको सडक मर्मत गरेर सिलङ्गी तर्फ जाँदै गरेको गाउँपालिकाको भे १ क १६४२ नम्बरको जेसीबीले अगाडीबाट आइरहेको ट्रयाक्टरलाई साइड दिन ब्याक आउन लाग्दा पैदल यात्री मियाँलाई ठक्कर दिएको हो। भैरबी गाउँपालिका४ डाँडीमाडी बजारमा साँझ साढे ७ बजेतिर भएको दुर्घटना लगतै प्रहरीले जेसीबी र चालक प्रविण शाहीलाई नियन्त्रणमा लिई आवश्यक अनुसन्धान सुरु गरेको प्रहरी निरीक्षक कार्कीले बताए। मृतकको शव पोस्टमार्टमका लागि दैलेख जिल्ला अस्पताल ल्याइएको छ।
राम राज्यको प्रतीक तिहार,"नेपालीले मनाउने प्रमुख उत्सव तथा पर्वहरूमा तिहारको विशिष्ट स्थान छ। तिहारलाई दीपावली, यमपञ्चक तथा नेवारी भाषामा स्वन्ती आदि भन्ने गरिन्छ। यो पर्व पाँच दिनसम्म हर्षोल्लासका साथ मनाइन्छ।नेपालमा बसोवास गर्ने विभिन्न समुदायको संस्कृतिमा तिहारको उत्सव आआफ्नै तरिकाले मनाउने प्रचलन छ। समस्त भारत वर्षमा बसोवास गर्ने हिन्दु, बौद्ध, जैन र सिख समुदायमा यसको विशेष महत्व छ। तिहारमा घर, आँगन, गाउँ, टोल, सहरहरू सफा राख्नुपर्ने धारणामा भने सबै समुदायमा समानता पाइन्छ। देवालयहरू मठमन्दिर, चैत्य, रूख, बिरुवानजिक सभा भवन, नदीनाला सबै भवनहरूका बगैंचा, इनार, कुवा, राजपथ, दरबारका साथै सिद्ध अर्तुत (जैन साधु) बुद्ध, चामुण्डा, भैरवका स्थानमा अस्त्रात्रार, घोडाको तबेला, हात्तीको हात्तीसार, गाई, भैंसी, बाख्रा आदिका गोठहरूमा दीप बाल्ने प्रचलनले पनि सबै समुदायमा समानता राखेको पाइन्छ। मीठो खाने, रमाइलो तथा नाचगान गर्नेजस्ता मनोरञ्जनका क्रियाकलापले पनि समानता राखेको छ। प्राचीनता मानिसले आगोको प्रयोग गर्न जानेदेखि नै आफू बस्ने ओडार, गुफाहरूमा प्रकाश वा उज्यालोको लागि दीप प्रयोग गर्ने गरेका छन्। ढुंगेयुगका मानिस दीपकै सहायताले गुफाका अँध्यारा भागका भित्तामा सुन्दर चित्र कोर्न सफल भएका उदाहरण फ्रान्स र स्पेनका गुफा चित्रहरूले प्रस्तुत गरेका छन्। ढुंगे युगपछि विश्वमा विकसित प्राचीन सभ्यताहरूमा पनि उज्यालोको लागि तथा कुनै खुसियाली वा उत्सव मनाउन दीपावली गर्ने प्रचलन रहेको सहजै अनुमान लगाउन सकिन्छ। लगभग पाँच हजार वर्षअघिदेखि विकसित भारत वर्षको सभ्यताका सम्पूर्ण समुदायले दीप प्रज्ज्वलित गर्ने, खुसीयाली मनाउने विजयोत्सव गर्ने तथा देवीदेवताको पूजाअर्चना गर्ने प्रचलनलाई निरन्तरता दिएको देखिन्छ। दीप प्रज्ज्वलन खुसियालीको प्रतीकको रूपमा समाजमा स्थापित छ। अवधारणा दीपावली गर्ने र खुसीयाली मनाउने प्रचलन भारत वर्षका विभिन्न क्षेत्रमा प्राचीनकालदेखिकै हो। यद्यपि केही क्षेत्रमा समय र तरिका भिन्न छन्। यो कुनै एउटा देवदेवीको सम्मानमा मात्र मनाइने उत्सव होइन। यो चार वा पाँच दिनसम्म चल्ने र हरेक दिन भिन्नभिन्न क्रियाकलाप वा कृत्य गरिने पर्व हो। कर्म र पुनर्जन्मको सिद्धान्त यस क्षेत्रको धर्म एवं दर्शनसँग सम्बन्धित मौलिक सिद्धान्त हो। आत्मा अमर हुन्छ, शरीर मृत हुन्छ। आत्माको पुनर्जन्म हुन्छ भन्ने धारणा यस क्षेत्रका मानिसमा प्राचीनकालदेखि नै छ। वास्तवमा यो धारणा यस क्षेत्रमा बसोवास गर्ने आदिम जातजाति वा समुदायको मौलिक धारणा हो। यसै धारणालाई बौद्ध र जैनहरूले आआफ्नै तरिकाले व्याख्या गरेका छन्। मानवलगायत सम्पूर्ण प्राणी, रुख, बिरुवा र निर्जीव पदार्थमा समेत आत्मतत्व हुन्छ, जो एक भौतिक शरीरबाट अर्को भौतिक शरीरमा प्रविष्ट गर्न सक्छ। आत्मा कर्म गर्न सक्ने र दुःख सहन गर्न सक्ने हुन्छ। कर्मअनुसारको सुख र दुःख प्राप्त हुन्छ भन्ने धारणाले स्वर्ग र नर्कलोकसम्बन्धी कल्पनालाई आत्मसात गरेको पाइन्छ। यस लोकमा गरेको सत्कर्मको फल र दुष्कर्मको फल स्वर्ग लोकको र नर्क लोकको प्राप्तिको माध्यम बन्छ। कर्मबाटै जीवको भविष्य निश्चित हुन्छ। मानिस कामयाव हुन्छन्। उसको जस्तो कामना हुन्छ त्यस्तै उसको इच्छाशक्ति हुन्छ। जस्तो इच्छा शक्ति हुन्छ त्यस्तै उसको कर्म हुन्छ। जस्तो कर्म हुन्छ त्यस्तै उसले फल प्राप्त गर्दछ। यस प्रकारका धारणाले नर्क चतुर्दशीको रूपमा दीपावली पर्व मनाउने प्रचलन यस क्षेत्रमा लोकप्रिय छ। प्रारम्भमा नर्क चतुर्दशी भनिने यस पर्वमा नर्कका देवता यमलाई प्रसन्न पार्न दीपावली गर्ने प्रचलन थियो। केही प्राचीन ग्रन्थअनुसार आश्विन कृष्णपक्षको चतुर्दशी र अमावश्याको साँझ मानिसहरूले हातमा उल्काहरू (मसाल) लिएर आफ्ना पितृलाई देखाउनुपर्दथ्यो र मन्त्र पाठ पनि गर्नुपर्दथ्यो, जसअनुसार मेरा कुटुम्बका ती पितृहरू जसको दाहसंस्कार भइसकेको छ, जसको दाहसंस्कार भएको छैन, जसको दाहसंस्कार प्रचलित धार्मिक कृत्यविना भएको छ, तिनले परमगति प्राप्त गरून्। यस्ता पितृ जसको उद्धार भएको छैन, तिनलाई आआफ्नो लोकमा जान दीपहरूले उल्काहरूले मार्गदर्शन गराउन सकोस् भन्ने उच्चारण गर्ने गरिन्थ्यो। त्यसकारण यसलाई भूत चतुर्दशी पनि भनिएको पाइन्छ। कालान्तरमा पछि गएर यो भगवान् रामको चौध वर्ष बनवासपछिको अयोध्या आगमनसँगै रामराज्यको कल्पना गरी सर्वसाधारण जनताद्वारा रामको स्वागत गर्न दीपावाली मनाइएको प्रसंग यसमा समावेश गरियो। सम्भवतः यो धारणा त्यस समयको राजनीतिक परिवर्तनको द्योतक बन्न गयो। केही कालपछि यो धारणा भगवान् कृष्णको कथासँग जोडिन पुग्यो। कथाअनुसार भगवान् विष्णुले वराह अवतार लिएर पृथ्वीको उद्धार गरेपछि पृथ्वी वा भूदेवीलाई पुत्रको रूपमा नरकासुर प्रदान गरे। नरकासुरले कठोर तप गरी ब्रह्मलाई खुसी पारेर ब्रह्माबाट आफ्नी आमाका हातबाट मात्र मृत्यु हुने अन्यथा अमर हुने वर पाए। सो वर पाएका शक्तिशाली नरकासुरले तीनै लोक विजय गरी इन्द्रलोकसमेत कब्जा गरे। उनले देवता, सिद्ध, महात्मा तथा सर्वसाधारण जनतालाई साह्रै दुःख दिन थाले। उनले देवताहरूका आमा अदितीको आभूषण, कुण्डल आदि खोसे भने १६१०० युवतीको हरणसमेत गरे। उनको यस प्रकारको दुष्ट प्रवृत्तिबाट संसारका प्राणीलाई मुक्त गर्न भगवान् कृष्णले पत्नी सत्यभामाको सहयोगबाट नरकासुरको बध गरे। भूदेवी नै सत्यभामाको रूपमा पृथ्वीमा अवतरण भएकी थिइन्, जसले नरकासुरको बध गरिन्। १६१०० युवतीलाई समाजमा सम्मानजनक स्थान दिन भगवान् कृष्णले उनीहरूसँग विवाह गरेर उद्धार गरे। पुत्र अधर्मी र पापी भए त्यसको पापको भार आमालाई र कुकर्ममा सहभागी हुने सम्पूर्णलाई पापको भार लाग्छ। फलस्वरूप तिनलाई जन्म दिन आमा (पृथ्वी) बाटै तिनको नाश हुन्छ भन्ने अवधारणा पनि सम्भवतः त्यस समयको राजनीतिक परिवर्तन र सुशासनको प्रतीक हुन गयो। नरकासुरको अत्याचारबाट मुक्ति पाइएको खुसीयालीमा यो दीपावली पर्वले अझ लोकप्रियता प्राप्त गर्यो। लिच्छवीकालका अन्य राजा अंशुवर्मा, नरेन्द्रदेव आदिका अभिलेखमा दीप बाल्ने वा दीप गोष्ठीको उल्लेखले पनि नेपालमा तिहार मनाउने प्राचीन प्रचलनलाई संकेत गरेको छ।मध्यकालमा काष्ठकला, धातुकला आदिमा विहार, मठमन्दिरका कलाकृतिमा नर्कको दृश्य आदिले पनि तिहारको संकेत गरेको बुझिन्छ। पौराणिक साहित्यहरूमा दीपावली पर्वलाई बलिराजाको कथासँग जोडिएको पाइन्छ। बलि विष्णुभक्त प्रह्लादको पुत्र विरोचनका छोरा थिए। उनी निकै शक्तिशाली थिए। उनले देवताहरूको यश र ऐश्वर्य खोसेका थिए। उनले बढी शक्ति प्राप्तिका लागि अश्वमेध यज्ञ गरे। विष्णुले वामनको रूप धारणा गरेर बलिसँग तीन पाइला भूमिको माग गरे। गुरु शुक्रले बलिलाई विष्णुको छलप्रति सचेत गराए तर पनि बलिले विष्णुलाई तीन पाइला भूमि दिने प्रतिज्ञा गरे। वामनले विशाल रूप धारणा गरेर एक पाइलाले स्वर्ग र अर्को पाइलाले सम्पूर्ण भूमि ढाके। उनले तेस्रो पाइला कहाँ राख्नेभन्दा बलिले आफ्नो टाउको थापे। यस प्रकार बलिको टाउकोमा अर्को पाइला राखेर विष्णुले बलिलाई पाताल लोकको अधिपति बनाई भविष्यमा हुने इन्द्रको स्थिति प्रदान गरे। लगभग दुई हजार वर्षअघिदेखि गीत, नाटकको रूपमा यस क्षेत्रमा बलिराजाको कथाले लोकप्रियता पाएको देखिन्छ। बलि प्रतिपदालाई वीर प्रतिपदा र द्युत प्रतिपदा पनि भनिन्छ। पुराणअनुसार यसै दिन पार्वतीले जुवा खेलेर शिवलाई जितेकी थिइन्। यस दिनको हारले वर्ष दिनसम्म धनको हानि हुन्छ र विजयले वर्षभरि कल्याण गर्दछ भन्ने धारणा पनि प्रचलित छ। यस कथाले पनि विष्णुको विजयलाई प्रतिनिधित्व गरेकाले यसले राजनीतिक परिवर्तनलाई विजयोत्सवको रूपमा दीपावली गरी मनाइएको पर्वलाई संकेत गरेको छ। प्रचलन दीपावली लगभग पाँच दिनसम्म मनाइन्छ। पहिलो दिन धनको पूजा गरिन्छ र सूचनावाहकको रूपमा कागलाई खानेकुरा तथा जल प्रदान गरिन्छ। यसलाई यमको सूचनावाहक पनि मानिन्छ। दोस्रो दिन नरकासुरमाथि भगवान् कृष्णको विजयको उत्सवको रूपमा मनाइन्छ। यस दिन प्राचीनकालदेखिको मानिसको मित्रको रूपमा रहेको कुकुरको पूजा गर्ने गरिन्छ। यो पनि यमको दूत मानिन्छ। तेस्रो दिन लक्ष्मी पूजा गरिन्छ। जनआस्थाअनुसार यस चतुर्दशीको दिन लक्ष्मी तेलमा र गंगा सबै स्थानका जलमा निवास गर्दछिन्, तसर्थ यस दिन जुन मानिसले तेल लगाएर स्नान गर्दछ, त्यो यमलोक जाँदैन। यस प्रकार तेल स्नान र दीप प्रज्ज्वलनबाट धन एवं ऐश्वर्य प्राप्ति हुन्छ।यस अमावश्यालाई महत्वपूर्ण दिन मानिन्छ। तेल र स्नान गरी अलक्ष्मी (दुर्भाग्य र निर्धनता) को अन्त्य गर्नका लागि लक्ष्मी पूजा गर्ने गरिन्छ। आजभोलि यो दिन वैश्य एवं व्यापारिकद्वारा विशेष रूपले लक्ष्मी पूजा गर्ने प्रचलन छ। उनीहरूले आफ्नो बहिखाता पूजा गर्छन्। मित्र, क्रेताहरू एवं अन्य व्यापारीलाई निमन्त्रणा गर्ने, मिठाई, पानद्वारा स्वागत सत्कार गर्ने, पुरानो बहीखाना बन्द गर्ने, नयाँ खाता खोल्ने आदि प्रचलन छ।अनु श्रुतिअनुसार ब्रह्माले ब्राह्मणहरूलाई रक्षा बन्धन, ( श्रावण पूर्णिमा) क्षेत्रीयहरूलाई दसैं (विजयादशमी), वैश्यहरूलाई दीपावली एवं शूद्रहरूलाई होली (फागु) उत्सव दिएका हुन्। लक्ष्मीपूजाको रात्रिलाई सुखरात्रि भनिन्छ। लक्ष्मीको साथै कुबेरको पनि पूजा गर्ने गरिन्छ। सुखरात्रिको अवधारणामा आध्यात्मिक सुख र अन्धकार वा अज्ञानको अन्त्यसम्बन्धी दार्शनिक पक्ष पनि रहेको मानिन्छ। चौथो दिन बलिराजालाई विष्णुले वामनको रूपमा छल गरी विजय हासिल गरेको उत्सवको रूपमा मनाइन्छ। यस्तै भगवान् कृष्णको गोवर्धन पर्वत उचालेर रक्षा गरेको सम्झनामा पनि यस दिन गोवर्धन पूजा गर्ने गरिन्छ। यो दिनलाई धुत दिवस वा जुवा खेल्ने दिनको रूपमा पनि मनाइन्छ। पाँचौं दिन दाजुभाइ तथा दिदीबहिनीबीचको प्रेमको आदानप्रदानको रूपमा भाइटीका गरी मनाइन्छ। आश्विन कृष्ण पक्षको त्रयोदशीदेखि पाँच दिनसम्म दीपावली गर्ने गीत तथा नाच गान गर्दै मीठामीठा खानेकुरा खाई तिहार मनाइन्छ। नेपालमा तिहारको प्राचीनता नेपालमा तिहार प्राचीनकालदेखि मनाइएको थाहा हुन्छ। नेपालको प्रमाणिक इतिहासको सुरुवात लिच्छवि राजा मानदेव (ईस्वीको पाँचौं शताब्दी) देखि नै तिहार मनाइने प्रचलनलाई सांकेतिक रूपमा बुझ्न सकिन्छ। भगवान् विष्णुका भक्त राजा मानदेवले आफ्नी आमाको पुण्य बढोस् भनेर बलिराजाको कथाको आधारमा त्रिविक्रम वामनको मूर्ति बनाउन लगाएर मन्दिरसमेत बनाएको प्रमाण पशुपति तीलगंगा तथा लाजिम्पाट (हाल राष्ट्रिय संग्राहलय) बाट प्राप्त दुइटा विष्णु विक्रान्तको मूर्ति र त्यसमा रहेको अभिलेखबाट स्पष्ट हुन्छ। लिच्छवीकालका अन्य राजा अंशुवर्मा, नरेन्द्रदेव आदिका अभिलेखमा दीप बाल्ने वा दीप गोष्ठीको उल्लेखले पनि नेपालमा तिहार मनाउने प्राचीन प्रचलनलाई संकेत गरेको छ। मध्यकालमा काष्ठकला, धातुकला आदिमा विहार, मठमन्दिरका कलाकृतिमा नर्कको दृश्य आदिले पनि तिहारको संकेत गरेको बुझिन्छ। लिच्छवीकाल, मध्यकाल हुँदै हालसम्म तिहार मनाउने परम्परागत शैलीमा केही भिन्नता वा आधुनिकताले अनेकौं क्रियाकलापलाई अँगाले पनि तिहार मनाउने प्रचलन लगभग १५ सय वर्षअघिदेखि नै नेपाली समाजमा रहेको प्रस्ट हुन्छ। यसर्थ तिहार नेपालीको राष्ट्रिय एकताको प्रतीकको रूपमा हिमाल, पहाड तथा तराईमा प्रचलित एक राष्ट्रिय उत्सव र पर्वको रूपमा रहेको छ। ठूलाठूला राजनीतिक परिवर्तनको प्रतीकको रूपमा पनि दीपावली गर्ने प्रचलन प्राचीनकालदेखि नै रहेको सर्वविदितै छ। परिवर्तनसँगै राम राज्यको कल्पना गर्ने नेपालीमा यसपटकको तिहारले पनि विशेष महत्व पाएको छ।आगामी तिहारमा सुखसमृद्धिका साथै रामराज्यको महसुस गर्न सकौं, यही कामना हरेक नेपालीले गरेका छन्। ( अन्नपूर्ण अर्काइभबाट डा मदन रिमालको विचार)"
पाल्पामा बढ्यो फूल खेती,"तानसेन : परम्परागत घर आँगनमा मात्र लगाइने फूल अहिले पाल्पामा व्यवसायिक बन्दै गएको छ। फूलै फूलको पर्वका रूपमा चिनिने तिहार पर्वमा नेपालीहरू माझ अत्याधिक मात्रामा फूल तथा मालाहरूको प्रयोग हुने भएकाले फूल खेती जिल्लामा विस्तार भएको हो। भाइटीका पर्वले निधारमा सप्तरंगी टीका गलामा विभिन्न थरीका फूलहरूको मालाहरूले मनलाई नै आनन्दित बनाउने गरेको छ। एकतिर महान चाड पर्वले नेपालीले विभिन्न थरीका दुःख कष्टहरूलाई बिर्साएर मनलाई आनन्दित र पुनर्ताजगी बनाउने गरेको छ भने अर्कोतिर फूल खेतीलाई व्यवसायिक बनाउने काम गरेको छ। विगतमा वर्षहरूमा व्यापारीहरूले लुकिछिपी कृत्रिम मालाहरूको व्यापार गरेपनि पछिल्लो प्राकृतिक फूल मालातर्फ नै मानिसहरूको ध्यान मोडिएको छ। विगतमा समयमा भन्दा अहिले फूलको कारोबार बढ्दै गएको पाल्पामा पनि व्यवसायिक रूपमै फूल खेती विस्तार भएको छ। जिल्लाको रामपुरकी सुकमाया सारुले विदेश जाने श्रीमानलाई रोकेर फूल खेतीमा सक्रिय भएकी छन्। रानाले करिब सात रोपनी क्षेत्रफलमा यस वर्ष फूल लगाएकी छन्। सारु विगत तीन वर्षदेखि फूल खेतीमा सक्रिय रहेकी छन्। शुभ कार्य विवाह व्रतवन्ध, भोज भतेर, विभिन्न किसिमका कार्यक्रमदेखि चुनावको समयमा फूल तथा मालाको प्रयोग बढेकाले फूल खेतीमा लागेको सुकमाया सारुले बताइन्। बदलिँदो जीवन शैली, जागिरे जीवन, पहिले पहिले जस्तै घर घरमा फूल लगाएर बस्ने समय नभएपछि मानिसहरूले हरेक चाडपर्व उत्सव विवाह व्रतवन्धमा किनेरै फूल मालाको प्रयोग गर्ने चलन बढ्दै गएको छ। एक मौसमा मात्र पाइन फूल अहिले १२ महिना पाउन थालेपछि फूल मालाको प्रयोग बढेको हो। मखमली, गुर्दयौली, सयपत्री जस्ता परम्परागत फूलसँगै अहिले विदेशी फूल खेतीपनि जिल्ला जिल्लामा विस्तार भएको छ। पाल्पाको तानसेन, रामपुर, सराई, बगनासकाली, रिव्दीकोट क्षेत्रमा व्यवसायिक फूल खेती विस्तार भएको छ। फूल खेती जंगली जनावरले पनि नखाने भएकाले कृषकको आर्कषण बढेको छ। पहिले पहिले भनेको सयमा फूल तथा माला पाइँदैनथ्यो अहिले भनेको सयमा फूल माला प्रशस्त पाउने गरेको पाल्पाकी संचारकर्मी मथुरा रेग्मीले बताइन्। तानसेनमा मिलनसार महिला कृषि उद्यमी सहकारी संस्था बौघागुम्वाले फूल तथा मालाको थोक बजार सञ्चालन गरेको छ। फूल खेतीलाई गाउँ गाउँमा व्यवसायिक बनाउदै लैजाने, कृषकको फूल तथा माला सहकारीले खरिद गरी बिक्री गर्ने संस्थाकी अध्यक्ष कमला भण्डारीले बताइन्। फूल खेतीमा कृषकहरू आर्कषित हुन थालेपछि व्यवसायीकरणका लागि पाल्पाका स्थानीय सरकार र लुम्बिनी प्रदेश सरकारले बीउ, बिजन तालिम तथा उत्पादनमा आधारित अनुदान रकम प्रदान गरी प्रोत्साहन गर्दै आएका छन्। जिल्लामा बाहिरी क्षेत्रमा आउने फूल मालाको स्थानीय उत्पादनबाटै धानिन थालेपछि गाउँ ठाउँमा रोजगारीका क्षेत्रहरू वृद्धि भएका छन्। स्वदेशमै व्यवसायिक फूल खेतीबाट बाहिर जाने ठुलो धनराशी स्थानीय स्तरमै रोकिएको छ।"
