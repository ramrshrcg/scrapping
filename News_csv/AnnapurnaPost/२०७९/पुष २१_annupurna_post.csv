शीर्षक,विवरण
नागरिकता लिन हन्डर,"हरेक नेपालीले सजिलै नागरिकता पाउनुपर्ने हो। नेपालमा जन्मिएको नेपाली नागरिकले नागरिकता पाउन अप्ठेरो नपर्नु पर्ने हो। यो त प्रकृतिप्रदत्त अधिकारजस्तै हुनुपर्ने हो। त्यसमाथि संविधानले नै हरेक नेपालीलाई नागरिकताको हक हुनेछ भनेकै छ। तर, सबै नेपालीले संविधानले भनेजस्तो गरी नागरिकता पाउँदैनन्, पाएका छैनन्। झन् लिंगकै आधारमा महिलालाई कुनै भेदभाव नहुने सुनिश्चितता गरिएको संविधान पनि छ। तर, महिलालाई नागरिकता पाउन कति मुस्किल छ ओलखढुंगाकी सित्तली राईले ३६ वर्षमा पाएको नागरिकता एउटा प्रतिनिधि उदाहरणमात्रै हो। कतिसम्म भने सित्तलीकी छोरी १५ वर्ष भइसक्दा उनले जन्मदर्तासम्म गर्न नपाउँदा आत्महत्याको प्रयाससमेत गरिन्। यो संवेदनशीलता कहिले बुझ्ने ? कसले बुझ्ने ? सित्तलीको ठाउँमा कुनै पुरुष हुन्थ्यो भने नागरिकता पाउन ४४ वर्ष हन्डर, ठक्कर खानु पर्दैनथ्यो। महिला हुनुका नाताले नै सित्तलीले हिंसासमेत सहनुपर्यो। प्रशासन र पालिकाका धाएको धायै गर्नुपर्यो। अझ अदालत नै गुहार्नुपर्यो। नेपालमा जन्मिएको असली नेपाली नागरिकले राज्यबाट पाउने परिचय अर्थात् नागरिकताको प्रमाणपत्र पाउन अदालतकै सहारा लिनुपर्नेसम्मको अवस्थाको अन्त्य कसरी गर्न सकिन्छ ? त्यसको खोजी जरुरी छ। सित्तलीहरूले नागरिकताका लागि नेतासम्मलाई गुहार्नुपर्ने र निरीह, पहुँचविहीन नेपालीले नागरिकता नपाउने अवस्थाको अन्त्य गरिनुपर्छ। नागरिकता राज्यले दिने पहिचान हो। हरेक नेपाली नागरिकका लागि यो अनिवार्य आवश्यकता हो। यो प्रमाणपत्र जति आवश्यकता हो, त्यति नै संवेदनशील पनि। तर, महिलाकै हकमा निर्धा नागरिकका हकमा मात्रै यो प्रमाणपत्र लिन किन दुरुह हुन्छ ? राज्यको प्रणाली वा कानुनमा कतै कमजोरी पक्कै छ। आज एकजना सित्तलीले चार वर्षको हन्डर ठक्कर खाँदै नागरिकता पाएरमात्रै वा उनको समस्या समाधान भएरमात्रै हुँदैन। थुप्रै सित्तलीहरूको समस्या एकमुष्ठ तरिकाले हल हुन सक्ने उपाय राज्यले बनाउनुपर्छ। अर्कोतिर संविधानले व्यवस्था गरेको आमाका नामबाट पनि नागरिकता पाउने प्रावधानबाट नागरिकले सेवा सुविधा पाएका छैनन्। त्यसका लागि पनि अझै अदालत गुहारेर काम गर्नु परिरहेका उदाहरण छन्। राज्यले शिक्षा, स्वास्थ्य र रोजगारी त सजिलै दिएको छैन नै, आफैं गरिखान्छु भनेर नागरिकता चाहँदा पनि दिन नसक्नु लज्जाको विषय हो।"
विद्युतीय गाडी एसेम्बल गर्ने तयारी,"काठमाडौं : चारपाङ्ग्रे सवारीसाधनका साथै विद्युतीय गाडी एसेम्बल गर्ने कारखाना खोल्ने तयारी सुरु भएको छ। लगानी बोर्ड नेपाल र दक्षिण कोरियाली कम्पनी मोट्रेक्सबीच योजना कार्यान्वयन सम्झौता अन्तिम चरणमा पुगेको जनाइएको छ। करिब एक महिनाभित्र सम्झौता हुने तयारी भइरहेको बोर्ड स्रोतले बतायो। तर, बोर्ड सहप्रवक्ता रमेश अधिकारीले कम्पनी र बोर्डबीच योजना कार्यान्वयन सम्झौता वार्ताकै चरणमा रहेकाले अहिले भन्न नसक्ने बताए। २०७६ सालमा नै गाडी उत्पादन गर्ने कोरियाली कम्पनीसँग बोर्डले प्रारम्भिक लगानी सम्झौता गरेको थियो। तर, कोभिडलगायतका कारण योजना कार्यान्वयन सम्झौता हुन सकेको छैन। कम्पनीले बुटवलको मोतीपुर औद्योगिक क्षेत्रको सेक्टर ए मा १० अर्ब ५४ करोड लगानीमा नेपालमा कम्पनी सुरुवात गर्नेछ। यो प्रत्यक्ष वैदेशिक लगानी हुनेछ। कम्पनीले १० वर्षमा ५० हजार युनिट र पाँच वर्षमा २० हजार युनिट यात्रुवाहक तथा व्यावसायिक गाडी उत्पादन गर्ने लक्ष्य लिएको छ। कम्पनीले नेपालमा नै पहिलोपटक विद्युतीय गाडीको पनि पाटपुर्जा एसेम्बल गर्ने पनि जनाएको छ। योजना कार्यान्वयन सम्झौता भए करिब तीन वर्षपछि कम्पनीले उत्पादन सुरु गर्नु पर्नेछ। मोट्रेक्सले किया र हुन्डाई गाडीका पाटपुर्जा विश्वभर बिक्री वितरण गर्दै आइरहेको छ। बोर्डको ५१औं बैठकले भेइकल म्यानुफ्याक्चरिङ एन्ड एसेम्बल प्लान्ट परियोजना विकासका लागि मोटेक्स कम्पनीसँग वार्ता प्रििक्रया सुरु गर्ने निर्णय गरेको थियो। मोटेक्स कम्पनीले २०७६ सालमा बोर्ड समक्ष उक्त एसेम्बल प्लान्ट स्थापनाको प्रस्ताव पेस गरेको थियो।"
छोरा र ज्वाइँले गराए सुटरमार्फत बुवाको हत्या,"जनकपुरधाम : पारिवारिक विवादमा सुटर प्रयोग गरी बुवाको हत्या गरेको आरोपमा छोरा र ज्वाइँसहित तीन जना पक्राउ परेका छन्। पक्राउ पर्नेमा छोरा प्रदीप दास, ज्वाइँ उदय दास र सुटर रञ्जित यादव छन्। धनुषाको मुखियापट्टी मुसहरनिया गाउँपालिका२ का ४० वर्षीय धनुषधारी दासको पुस ९ गते बेलुका साढे ७ बजे गोली प्रहारबाट ज्यान गएको थियो। उक्त घटनामा संलग्न आरोपितलाई प्रदेश प्रहरी कार्यालय र जिल्ला प्रहरी कार्यालय धनुषाको संयुक्त टोलीले पत्रकार सम्मेलन गरी सार्वजनिक गरेको हो। धनुषधारीले दोस्रो विवाह गरी छोरी पाएपछि सम्पत्ति बाँडिने भएपछि जेठी श्रीमतीपट्टिका छोरा र ज्वाइँले ५ लाख भारतीय रुपैयाँमा हत्या गराउने योजना बनाएको खुलेको प्रहरीले जनाएको छ। अभियुक्त उदय नेपाल प्रहरीका सहायक हवल्दार हुन्। उनी मधेस प्रदेश प्रहरी कार्यालय जनकपुरमा सवारी चालक हुन्। उनीहरूले एक महिनादेखि योजना बनाएको खुलेको छ। घटनामा संलग्न अनुसन्धान अधिकृतले भने, जेठी र कान्छी श्रीमतीबीचको विवादमा कुटाकुट भएपछि जेठी श्रीमतीलाई छोडेर कान्छी श्रीमतीसँग धनुषधारी बस्ने गरेको र जेठीलाई खान बस्न पनि नदिएपछि रिसरागमा आएर हत्या योजना बुनिएको रहेछ। कान्छी श्रीमतीको छोरी भएपछि सम्पत्तिमा अंश लाग्ने र सम्पत्ति बाँडफाँट हुने भएपछिको रिसले हत्याको जालो बुनिएको अनुसन्धानबाट खुलेको हो। प्रहरीको अनुसन्धानबाट धनुषधारीको पसल अगाडि दमकल बनाइरहेको अवस्थामा मोटरसाइकलबाट ओर्लिएर दासलाई दमकल बिग्रिएर बनाउनुछ भनी कुराकानीको क्रममा सुर्ती मागेर खाएको र कटुवा पेस्तोल निकालेर फायर गरेको खुलेको छ। गोली काण्डभन्दा अगाडि सुटरले एक महिनादेखि जनकपुरधामको मुरली चोकमा डेरा लिएर बस्दै आएको र योजना बनाएको खुलेको हो। धनुषधारीलाई गोली प्रहार गरी हत्या भएको तीन दिनपछि उदयले गोली प्रहार गर्ने रञ्जितलाई ५ लाखमध्येको ३ लाख रुपैयाँ दिएको प्रारम्भिक अनुसन्धानमा खुलेको प्रहरीले जनाएको छ। तीनै जनालाई थप अनुसन्धानका लागि म्याद लिने तयारी भइरहेको जिल्ला प्रहरी कार्यालय धनुषाले जनाएको छ। पक्राउ परेको अभियुक्तहरूको साथबाट गोली प्रहार गरेको कटुवा पेस्तोल १ थान, कटुवा पेस्तोलमा लाग्ने खोका, अटोमेटिक पेस्तोलमा लाग्ने म्यागजिन १ थान, अटोमेटिक पेस्तोलको गोली राउन्ड १ थान फेला परेको प्रहरी उपरिक्षक विश्वराज खड्काले जानकारी दिए।"
अर्थतन्त्र लयमा फर्कंदै छ : राष्ट्र बैंक,"काठमाडौं : नेपाल राष्ट्र बैंकले मुलुकको अर्थतन्त्र सामान्य अवस्थामा फर्किरहेको बताएको छ। नयाँ सरकार गठन भएको १० दिनमा पत्रकार सम्मेलन गरेको केन्द्रीय बैंकले अर्थतन्त्रका परिसूचक सामान्य बन्दै गएको जिकिर गरेको हो। चालू पुँजी कर्जासम्बन्धी मार्गदर्शनमा संशोधन गरेको जानकारी दिन राष्ट्र बैंकले आयोजना गरेको पत्रकार सम्मेलनमा प्रवक्ता डागुणाकर भट्टले अर्थतन्त्रका सूचकांकले अर्थतन्त्र सुधारोन्मुख रहेको जानकारी गराए। अर्थतन्त्र विस्तारै सामान्य अवस्थातर्फ फर्कन थालेको संकेत मिलेको छ, भर्चुअल माध्यमबाट आयोजित पत्रकार सम्मेलनमा प्रवक्ता भट्टले भने, बाह्य क्षेत्रमाथि परेको दबाब कम हुँदै गएको छ। तरलता पनि विस्तारै सहज बन्दै गएको छ। भट्टका अनुसार रेमिट्यान्समा सुधार भएको छ भने पर्यटकको संख्यामा वृद्धि हुँदै गएको छ। अर्थतन्त्रका अन्य सूचकहरू पनि सुधार हुँदै गएको प्रवक्ता भट्टको दाबी छ। नयाँ सरकार बनेसँगै विष्णुप्रसाद पौडेल अर्थ मन्त्रालयको बागडोर सम्हाल्न आइपुगेका छन्। मन्त्री पौडेलले अर्थतन्त्रको विषयमा कुरा गर्ने बेलामा केन्द्रीय बैंकका गभर्नर महाप्रसाद अधिकारीलाई सँगै डाक्ने गरेका छन्। जानकारहरूले पनि पौडेल र अधिकारीको ट्युनिङ मिलेको चर्चा गरेका छन्। बुधबारै प्रधानमन्त्री पुष्पकमल दाहाल प्रचण्डले अर्थमन्त्री पौडेल र गभर्नर अधिकारीलाई डाकेर अर्थतन्त्रको अवस्था, बैंकिङ क्षेत्रमा देखिएका समस्या र तत्काल सुधार गर्नुपर्ने विषयमा छलफल गरेका थिए। प्रधानमन्त्री र अर्थमन्त्रीकै निर्देशनमा केन्द्रीय बैंकले चालू पुँजी कर्जा मार्गदर्शन संशोधन गरेको हो।"
"मिटरब्याजी पीडितले पाए आश्वासन, पाएनन् न्याय","महोत्तरी : हिमाली र पहाडी जिल्लामा भन्दा मधेसमा मिटरब्याजीका पीडित धेरै छन्। अत्यावश्यक परेको समयमा दिएको रकमलाई बढाउँदै नक्कली कागज बनाएर ऋणीलाई हस्ताक्षर गराएर दोब्बरतेब्बरभन्दा बढी रकमसहित घरजग्गा हडप्ने क्रम मधेसमा नयाँ होइन। यस्तो क्रम नरोकिएपछि पीडित आन्दोलित मात्रै बनेन्, राजधानीमा अएर अनशनसमेत बसे। तर, समस्या अझै ज्युँका त्युँ छ। मिटरब्याजी तथा ठगी गर्ने गिरोहको विरुद्धमा सरकारले देशभरका पीडितलाई उजुरी दिन सूचना पनि जारी गयो। त्यसपछि देशभरबाट २ हजार २ सय ८९ उजुरी दर्ता भए। उजुरीउपर अनुसन्धान भइरहेको प्रहरी प्रशासनले बताए पनि मधेसमा साहुबाट ठगिने क्रम रोकिएको छैन। नयाँ सरकार बनेपछि पीडित अब न्याय पाइन्छ कि भन्ने आशामा छन्। उनीहरू अहिले पनि प्रश्न गर्छन्, प्रधानमन्त्रीज्यू, हामीले कहिले न्याय पाउने ? उनीहरूले नवनियुक्त प्रधानमन्त्री पुष्पकमल दाहाल प्रचण्ड र गृहमन्त्री रवि लामिछानेसँग चाँडो न्याय दिन माग गरेका छन्। तमसुक एउटा कानुनी रूपमा आधार रहेको कागजी प्रक्रिया हो । त्यसैले यसलाई अदालतले प्रमाणको रूपमा लिने गरेको छ। तमसुक बनाउने क्रममा सचेत अनि बुझेर मात्र सही गर्ने बानी नबसाउँदा घातक हुन सक्छ। सुशील चौधरी अधिवक्ता राष्ट्रिय मुद्दाको रूपमा मुलुकमा देखा परेका मिटरब्याजी पीडितको पक्षमा आवाज उठाएर सबैले सहयोग गर्नुपर्छ। सरस्वतीकुमारी मिश्रसमाजसेवी विगत एक दशकदेखि तराईमा मिटरब्याजी पीडितले न्याय माग्दै गाउँदेखि काठमाडौंसम्म आन्दोलन गरे। गृह मन्त्रालयले पीडितलाई न्याय दिलाउन सम्झौता गरे पनि कार्यान्वयन नगरेको उनीहरूको गुनासो छ। सिराहाका मिटरब्याजी पीडितले आफूहरूले न्याय नपाए आन्दोलन चर्काउने चेतावनी दिएका छन्। उता नवलपरासीका पीडितले पनि गत भदौमा सरकारले गरेको पाँचबुँदे सम्झौता लागू नगरेकाले पुनः आन्दोलन गर्ने अवस्था आउन लागेको बताएका छन्। यसअघि पीडितसँग शेरबहादुर देउवा नेतृत्वको सरकारले न्याय दिने भन्दै सम्झौता गरेको थियो। अब त्यसको कार्यान्वयन नयाँ सरकारले चाँडै गर्नुपर्ने उनीहरूको माग छ। यसअघि सर्लाहीका रामबाबु राय, श्याम परदेशी र महोत्तरीका अनिरुद्ध साहलाई सरकारले नियन्त्रणमा लिएर कानुनी कारबाहीसमेत सुरु गरेको थियो। तर, उनीहरूजस्ता दर्जनौं मिटरब्याजीहरू अहिले पनि कानुनको दायरामा छैनन्। ठगिने क्रम पनि रोकिएको छैन। मिटरब्याजीले दिइरहन्छन् मानसिक तनाव दिनभरि श्रीमान् रक्सीको नशामा हुन्छन्। साहुले घर हटाउन दैनिक दबाब दिँदै आएका छन्। मानसिक तनाव झेल्न साह्रै नै गाह्रो भो हजुर, भंगहा नगरपालिका५ की सकलिया देवीले गुनासो गरिन्। मिटरब्याजीले दिने मानसिक तनाव असह्य भएपछि उनका श्रीमान् सत्य नारायण ठाकुर दिनभरि नै रक्सी खान्छन्। मिटरब्याजी राजकरण साहले पैसा मागेर अनावश्यक मानसिक तनाव दिएपछि सत्यनारायणले रक्सी खान सुरु गरेको श्रीमती सकलियादेवी सदा बताउँछिन्। मिटरब्याजी साहले विगत १२ वर्षदेखि घर नै अन्तै सारेर जग्गा खाली गर भन्दै दबाब दिँदै आएको सकलियाले बताइन्। गहभरि आँसु पार्दै उनले भनिन्, सासू विमलादेवी सदासँग झुक्याएर राजकरणले कपाली कागजमा आंैठाछाप लगाएका रहेछन्। सीतापुर बजारको चौकमै रहेको १ करोडभन्दा बढीको साढे ४ कठ्ठा बराबरको घडेरी राजकरणले छल गरी आफ्नो नाममा पारे। तत्कालीन समयमा जिल्ला अदालत महोत्तरीमा कार्यरत उनले निरक्षर रहेकी मेरी सासूसँग सजिलै जग्गा नामसारीका लागि सम्पूर्ण कागजी प्रक्रिया पूरा गर्न भ्याएका रहेछन्। सो विषयमा केही समय पहिले गाउँमा पञ्चायतीसमेत बसेको थियो। जसमा साहले आफूहरूलाई खुलारूपमा चुनौती र धम्की दिएको सकलियाले बताइन्। यहाँबाट सरुवा भएपछि उनले सो जग्गा आफ्नो सालो रघुवीर साहको नाममा पास गरिदिए। अहिले घर हटाउन अदालतमा मुद्दा परेपछि तारेखमा जानुपर्ने बाध्यता छ। तमसुक च्यातिएन, ५ लाख तिर्नुपर्ने तनाव भंगहा नगरपालिका५ सिद्धपुरकी गीतादेवी सदाका श्रीमान् शिवनारायण सदा वैदेशिक रोजगारीको सिलसिलामा ६ वर्ष पहिले कतार पुगेका थिए। एजेन्टका कामसमेत गर्दै आएका राजकरण साहले उनलाई वैदेशिक रोजगारीमा पठाएका थिए। तत्कालीन समयमा १ लाख १० हजार रुपैयाँ पछि तिर्ने शर्तमा शिवनारायण विदेश गएका थिए। सो रकम तमसुक गरेर राजकरण साहसँग ऋणवापत उनले लिएका थिए। शर्तअनुसार विदेश जानुभन्दा अगाडि शिवनारायणले ३० हजार रुपैयाँ तिरेका थिए। ३० हजार रुपैयाँ तत्काल टिकटबापत दिइने र बाँकी रकम ऋण स्वरूप चुक्ता गर्ने सहमति भएको शिवनारायणकी श्रीमती गीतादेवीले बताइन्। भनिन्, श्रीमान्ले एक वर्षपछि पठाएको रेमिट्यान्सबाट सो रकम चुक्ता गरेका थियौं। ऋणको मूल र ब्याजसमेत गरी १ लाख ७० हजार रुपैयाँ तिर्दा पनि अझ कपाली तमसुक च्यातिएको छैन। उल्टै ५ लाख रुपैयाँ तिर्न बारम्बार दबाब आइरहेको छ। गीताले भक्कानिँदै थपिन्, हातमा सीप छैन। आफ्नो नाममा एक धुर पनि जग्गा जमिन छैन। ऐलानीमा सानो झुप्री छ। सोहीमा जसोतसो गुजारा चलाउँदै छु। उनलाई ५ लाख रकम कहाँबाट ल्याएर तिरुँ। रकम चुक्ता गरिसक्दा पनि तमसुक फिर्ता भएन भंगहा नगरपालिकाका प्रगास राम २ वर्ष पहिले वैदेशिक रोजगारको सिलसिलामा साउदी पुगेका थिए। साउदीमा सम्झौताअनुरूप काम नपाएपछि उनी १ वर्षमै स्वदेश फर्किए। विदेश जाने क्रममा लाग्ने सम्पूर्ण रकम एजेन्ट राजकरण साहले नै तिरेका थिए। तत्कालीन समयमा १ लाख १० हजार रुपैयाँ खर्च भएको थियो। सो रकम कपाली तमसुकमा सही छाप र औंठा छाप लगाएर साहसँग ऋण लिएका थिए। प्रगासकी श्रीमती रामतोला चमर्नीले भनिन्, सम्झौतापत्रमा उल्लेख भएका शर्तअनुसार राजकरणले पैसा फिर्ता त परै जाओस्, पैसा चुक्ता गर्न दबाब दिन थाल्यो। हामीले जसोतसो जोहो गरेर दुई किस्तामा उनको सम्पूर्ण रकम चुक्ता गयौं। कानुनका जानकारसमेत रहेका एजेन्ट साह धेरै नै चतुर छन्। उनलाई २ वर्ष पहिले नै ऋणबापतको सम्पूर्ण रकम चुक्ता गर्दासमेत उनले अझ तमसुक फिर्ता गरेका छैनन्। उनको नियतमा खोट छ भन्दै रामतोलाले अगाडि भनिन्, तमसुक माग्न जाँदा उल्टै धम्कीपूर्ण भाषा प्रयोग गर्दैछन्। बस्नका लागि आफूसँग रहेको दुई धुर जमिनमाथि पनि आँखा लाइसकेका रहेछन्। तमसुक फिर्ता माग्दा नयाँ कागज भंगहा नगरपालिका३ सकरी टोलका रामनारायण सदा मुसहरले गाउँकै साहु राजकरण साहसँग अढाई लाख रुपैयाँ ऋण लिएका थिए। घडेरी खरिद गर्ने क्रममा पैसा अपुग भएपछि रामनारायणले सय कडा ४ रुपैयाँका दरले ऋण उठाएका थिए। अहिले ऋणीलाई १० लाख रुपैयाँ तिर्नका लागि बारम्बार तनाव दिँदै आएको उनकी श्रीमती सावित्री मुसहरले बताइन्। गहभरि आँसु पार्दै सावित्रीले भनिन्, अढाई लाख ऋणको आफूले एक वर्ष नबित्दै ५ लाख ७० हजार रकम तिरिसकेको छु। साहुले अझ २ लाख रुपैयाँ चाहिन्छ भन्दै हिसावमा बेइमानी गरेका थिए। उनले थपिन्, खरिद गरिएको घडेरी बिक्री गरेर उनलाई चुक्ता गरेका थियौं। तमसुक फिर्ता माग्न जाँदा श्रीमान्सँग नयाँ कागज बनाएछ। जसमा १० लाख रकम ऋण लिएको उल्लेख छ। पुरानो तमसुक नदिइकन रित्तै हात घर फर्काएका थिए। राजकुमारले १० लाख रकम चुक्ता गर्न बारम्बार ताकेता गर्दै आएको सावित्रीले बताइन्। ऋण दिलाउन जमानी बसेकी लिलम भइन् बेघर ऋण दिलाउने क्रममा जमानीमा बसेकी लिलमकुमारी ठाकुर अहिले घरवारविहीन भएकी छिन्। गाउँकै धनी अनिता पण्डितसँग ऋण दिलाउने क्रममा जमानीमा बसेको भन्दै लिलमलाई उनका श्रीमान् गगनदेव ठाकुरले घर निकाला गरिदिएका छन्। लिलम विगत १ बर्षदेखि आफन्तको शरणमा छिन्। गाउँकै साथी अमृत मण्डललाई एक लाख रुपैयाँ ऋण दिलाउने क्रममा लिलम जमानीमा बसेकी थिइन्। पछि अमृत परिवारसहित गाउँ छाडेर भागेका छन्। अमृत सम्पर्कविहीन भएपछि जमानीमा बसेकी लिलमसँग अनिरुद्ध साहमार्फत कागज (तमसुक) बनाएका थिए। अनिरुद्धले उनको नाममा रहेको ५ धुर जग्गा रोक्का गरेका छन्। अमृतसँग १ लाख बराबरको तमसुक अनिताले अनिरुद्धसँग चेकमार्फत सटही गरेका थिए। पछि अनिरुद्धले सोही तमसुकको आधारमा लिलमसँग अर्को तमसुक बनाएका छन्। निरक्षर सजिलै फस्छन् एक सर्वेक्षणका अनुसार भंगहा नगरपालिका भित्रमा मात्रै मिटरब्याजी राजकरण साहले ठगेका २ सयभन्दा बढी पीडित छन्। उनी गाउँका दलित एवम् निरक्षरलाई सजिलै फन्दामा पार्छन्। राजकरणले मौकाको फाइदा कपाली तमसुक बनाएर उठाउँदै आएका छन्। गाउँकै लेखनदास अर्थात् कागज बनाउनेलाई पैसाको प्रलोभनमा पारी ऋण दिने बखतमा तमसुकमा औंठाछाप लगाउँदै आएका छन्। स्रोतका अनुसार राजकरणले ऋणीलाई दिने रकमको अंक र कागजमा उल्लेख भएको अंकको संख्यामा धेरै फरक हुन्छ। कम रकम भनेर औंठाछाप लगाउने तर सर्वसाधारण ऋणीहरूसँग पछि सोही कागज देखाएर १० गुणा बढी दरमा रकम असुल्नका लागि यहाँका धनी सिपालु भइसकेका स्थानीय बताउँछन्। के भन्छन् सरोकारवाला ? मिटरब्याजी श्याम प्रदेशीविरुद्ध सर्लाहीमा आन्दोलन चर्काएका डाचाराज वाग्लेकी श्रीमती सरस्वतीकुमारी मिश्र मिटरब्याजी पीडितको पक्षमा आवाज उठाउनुपर्ने बताउँछन्। भन्छिन्, राष्ट्रिय मुद्दाको रूपमा मुलुकमा देखा परेका मिटरब्याजी पीडितको पक्षमा आवाज उठाएर सबैले सहयोग गर्नुपर्छ। अधिवत्ता सुशील चौधरी तमसुक बनाउँदा सचेत हुनुपर्ने सुझाव दिन्छन्। भन्छन्, तमसुक एउटा कानुनी रूपमा आधार रहेको कागजी प्रक्रिया भएकाले यसलाई अदालतले प्रमाणको रूपमा लिने गरेको छ। तमसुक बनाउने क्रममा सचेत अनि बुझेर मात्र सही गर्ने बानी नबसाउँदा घातक हुन सक्छ। तसर्थ समयमै ध्यान दिनु आवश्यक छ। तमसुकमा सही गर्ने क्रममा सकभर वडाध्यक्षको रोहवरमा गर्न उनी सुझाव दिन्छन्। काठमाडौं :२० वर्षअघिको तमसुक होस् या दशकौं अघि गरिएका लेनदेनका लिखत, ती सबै स्थानीय सरकारमा दर्ता गनैपर्ने कानुनी मस्यौदा तयार भएको छ। उक्त मस्यौदा कार्यदलले उपप्रधान तथा गृहमन्त्री रवि लामिछानेलाई बुझाएको छ। दर्ता नभएका कुनै पनि लिखतलाई आधिकारिक नमानिने कानुनी व्यवस्था निर्माण गर्न सुझाव सहितको मस्यौदा मिटरब्याजी अपराधी नियन्त्रण सिफारिस कार्यदलले गृहमन्त्रीलाई बुझाएको हो। कार्यदलका संयोजक भीष्मकुमार भुसालका अनुसार मस्यौदा तयार भएसँगै अब कानुन निर्माणको बाटो पनि खुलेको छ। मस्यौदामा मिटरब्याजीले प्रयोग गर्ने भनिएको सबै प्रकारका लिखतहरूको सत्य मापन गरिने र कागजातको आधिकारिकता निक्र्यौल गर्नुपर्ने बताइएको छ। यसका लागि निश्चित कार्यविधि नै निर्माण गर्नुपर्ने कार्यदलको सुझाव छ। संयोजक भुसालका अनुसार मुलुकी देवानी संहिता जारी भएपछिको हकमा २०७४ पछि ५० हजारमाथि सबै प्रकारका लेनदेन पालिकामा अनिवार्य दर्ता गर्नुपर्ने व्यवस्था छ। यो व्यवस्था आएपछि मिटरव्याजी झनै बाठा भएका छन्। कारोबार अहिले गरे पनि पुरानो होभन्दै मिति ढाटेर किर्ते कागज उनीहरूले बनाउने गरेका छन्। यसका विरुद्ध अब जुनसुकै समयको लिखत भए पनि स्थानीय सरकारमा दर्ता गर्नुपर्ने नियम राखिएको हो। दर्ता गर्दा उक्त लिखतको आधिकारिकता निक्र्योल गर्ने र दुवै पक्षको सहमतिमा मात्रै दर्ता गरिने व्यवस्था मस्यौदामा समेटिएको छ। यो व्यवस्थाले कानुनी मान्यता पाए सबै प्रकारका लिखत कानुनी दायरामा आउने भुसालले बताए। यस्तै मिटरब्याजीको विस्तृत परिभाषा र मिटरब्याजी प्रकृतिको अपराध कस्तो हुन्छ ? भन्ने जानकारी सहितको प्रस्ताव पनि मस्यौदामा समेटिएको छ। भुसाल भन्छन्, यस्तो प्रकृतिको कार्य गर्नु फौजदारी अपराध हो। र, यस्तो कार्यलाई अपराधको रूपमा अनुसन्धान हुनुपर्छ। उनले लेनदेनको कारोबार हुने बेलामा कसैले ऋणीको जग्गा ऋण फिर्ता गरेपछि फिर्ता गर्ने किसिमले धनीले पास गर्ने र पछि फिर्ता नगर्ने समस्या निकै भेटिएको बताउँदै भने, यस्ता समस्यालाई समाधान गर्न हामीले ठगी गरेको आधार भेटिएमा ऋण लिने व्यक्तिलाई अफ्ठ्यारोमा पारी सम्पत्ति खान खोज्ने साँहु महाजनविरुद्ध सरकारले कानुनी कारबाही गर्नुपर्ने बुझाव दिएका छौं। स्वामित्व हस्तान्तरण भइसकेको जग्गा पनि फिर्ता हुने व्यवस्था मस्यौदामा समावेश छ। यो सँगै गृह मन्त्रालयमा पेस गरेको मस्यौदामा फोजदारी र देवानी संहितामा केही थप गर्नुपर्ने सुझाव राखिएको छ। देशभरका मिटरब्याजी पीडितहरू राजधानीमा आएर आन्दोलन गरेपश्चात् सरकारले यस्तो अपराध गर्नेलाई कानुनी रूपमै कारबाही गर्ने निर्णय गरेको थियो। सोहीअनुसार नै २०७९ असोज १ गते मिटरब्याजी तथा ठगीविरुद्ध किसान मजदुर संघर्ष समितिसँग सहमति भएको थियो। कार्यदलले मिटरब्याजी अपराध नियन्त्रणका उपायहरूको सिफारिससहित गत भदौमै प्रतिवेदन पेसगरेको थियो। भंगहा नगरपालिका६ घर भएका राजकरण साह जमिन्दार हुन्। उनी जिल्ला अदालत महोत्तरीका तत्कालीन खरिदार हुन्। हाल उनी सिरहा जिल्ला अदालतमा सोही पदमा कार्यरत छन्। यसका साथै उनी वैदेशिक रोजगार कम्पनीका एजेन्टसमेत हुन्। उनले गाउँका बेरोजगारलाई विदेश पठाउने काम पनि गर्दै आएका छन्। पैसा नहुने युवालाई तमसुक बनाइ चर्को ब्याजदरमा ऋण दिने र उक्त तमसुककै आधारमा ब्याज खाने तथा ब्याज दिन नसक्ने वा ब्याज र सावाँ तिरेकाहरूसँग पनि पैसा नदिएको भनी अदालतमा मुद्दा हाल्ने गरेको पीडितको गुनासो छ। उनले थोरै ऋण दिएर धेरैको नक्कली कागज बनाएको पाइन्छ। धेरै स्थानीय दलित, थारु र विपन्नका जायजेथा हडपेका छन्। गाउँकै रिना सदालाई अभद्र व्यवहार गरेको भन्दै उनले जरिवानासमेत तिरेका थिए। २०७६ साल कात्तिक २६ गतेका दिन तत्कालीन प्रमुख जिल्ला अधिकारी सूर्यप्रसाद खत्रीले उनलाई १ लाख रुपैयाँ धरौटी राखेर छाडेका थिए।"
अस्पतालमा डाक्टर टिक्दैनन्,"गुलरिया : बर्दियाको बारबर्दिया नगरपालिकाको मगरागाडीको आरसी थारु मेमोरियल नगर अस्पतालमा चिकित्सक अभाव हुँदा बिरामीहरूलाई पूर्णरूपमा गुणस्तरीय स्वास्थ्य सेवा उपलब्ध हुन सकेको छैन। अस्पतालले नियुक्ति गरेका डाक्टर वृत्ति विकास गर्न जागिर छाडेर पढाइका लागि अन्यत्र गएपछि अस्पतालमा चिकित्सकको कमी भएको छ। बारबर्दिया नगरपालिकाको सहकार्यमा सञ्चालित अस्पतालमा डाक्टर नहुँदा बिरामीहरू समस्यामा पर्ने गरेको स्थानीय डोरराज गिरीले बताए। कोटा र योग्यता अनुसारको चिकित्सक अस्पतालमा छैनन्। डाक्टरहरू अस्पतालमा आएपनि टिक्दैनन्। गुनासो पोख्दै उनले भने नगरको कारणले हो कि माथिबाटै हो खोइ केही बुझ्न सकिएन। स्वर्गीय पितामाता भैरवबहादुर र चित्रदेवी थापाको स्मृतिमा छोराबुहारी कपिन्द्रबहादुर र लक्ष्मी थापाले दान दिएको ५ कठ्ठा क्षेत्रफलमा आरसी थारु मेमोरियल नगर अस्पताल सञ्चालनमा छ। आवश्यक जनशक्ति अभावमा सेवाग्राहीहरूले प्रभावकारी स्वास्थ्य सेवा पाउन सकेका छैनन्। सामान्य बिरामी हुँदा स्थानीय स्तरमै उपचार गराउन सहज हुने भए पनि चिकित्सक अभावमा सेवा प्रवाहले गति लिन सकेको छैन।सरकारले स्वास्थ्यकर्मीको उचित व्यवस्थापन गरिदिन गिरीको माग छ। बारबर्दिया र गुलरिया नगरपालिका जोड्ने छोटो दूरीको जब्दीघाट पुल बबइ नदीले पूर्ण रुपमा क्षति पुर्याएपछि बर्दिया अस्पतालसँग स्वास्थ्य सेवा लिन कठिन भैरहेको अवस्थामा आरसी थारु मेमोरियल नगर अस्पतालमा पूर्णस्वास्थ्य सेवा उपलब्ध गराउनुपर्ने उनले प्रष्ट्याए। अस्पतालहरूमा बिरामीको चाप बढिरहँदा चिकित्सक अभाव खट्किनु राम्रो कुरा होइन। अस्पतालले पारिश्रमीकमै डाक्टर राखे पनि विभिन्न वाहानामा डाक्टरहरूले स्वास्थ्य संस्था छाड्ने क्रमले अस्पतालहरू समस्यामा परेका छन्। डाक्टर अभावमा अस्पतालले पूर्ण सेवा प्रवाह गर्न बञ्चित भएको छ। विगतमा ३ जना डाक्टरहरू अस्पतालमा रहेपनि अहिले एक जनामात्र डाक्टरमार्फत सेवा दिँदै आएको आरसी थारु मेमोरियल अस्पतालका ब्यवस्थापक थीरबहादुर खड्काले बताए। करारमा राखिएका दुई जना डाक्टर बृत्तिविकासका लागि अध्ययन गर्न राजीनामा दिएर छाडेपछि यतिखेर अस्पताललाई समस्या परेको छ। नगरपालिकाले पुनः करारमा डाक्टर थप गर्ने तयारी गर्दैछ। अस्पताल मार्फत २४ घण्टे सेवा दिँदै आएका छौं। उनले भने अन्तरंग, वहिरंग, इमरजेन्सी, बर्थिङ सेन्टर, सिकलसेल, खोपलगायत परिवार नियोजन सेवा अस्पतालमा उपलब्ध छ। अस्पतालमा दिनहुँ ५०६० जना बिरामीहरू सेवा लिन आउँछन्।"
निजी क्षेत्रप्रति राष्ट्र बैंक लचिलो,"काठमाडौं ; चौतर्फी विरोध र दबाबपछि चालू पुँजी कर्जा मार्गदर्शन २०७९ बाट नेपाल राष्ट्र बैंक पछि हटेको छ। गत कात्तिक १ गते कार्यान्वयनमा आएको मार्गदर्शन निजी मैत्री बनाएको हो। यद्यपि, निजी क्षेत्रले अपेक्षाकृत रूपमा आउन नसकेको जनाएका छन्। खुला रूपमा कर्जा पाइरहेको व्यवसायीलाई सीमा तोकेर वार्षिक कुल कारोबारको २५ प्रतिशतमात्रै चालू पुँजी कर्जा पाइने व्यवस्थाको विरोध गर्दै उद्योगीव्यवसायीहरू कम्तीमा दुई वर्ष स्थगन गर्न लबिङ गर्दै आएका थिए। निजी क्षेत्रले चालू पुँजी कर्जा तत्काल कार्यान्वयन नगर्न भन्दै केन्द्रीय बैंक, अर्थमन्त्रीलगायतका सरकारसँग लबिङ गर्दै आएका थिए। तर, राष्ट्र बैंकले कुरा नसुन्दा निजी क्षेत्र हतोत्साहित भएका थिए। गत पुस १० गते प्रधानमन्त्री पुष्पकमल दाहाल नेतृत्वको सरकार बनेपछि आशावादी बनेका निजी क्षेत्रले संशोधनले केही राहत महसुस गरेका छन्। निजी क्षेत्रका छाता संगठन नेपाल उद्योग वाणिज्य महासंघ, नेपाल चेम्बर्स अफ कमर्स, नेपाल उद्योग परिसंघले अर्थमन्त्रीसँग छलफल गर्दा गभर्नर महाप्रसाद अधिकारीलाई सँगै राखेर छलफल गर्थे। उपप्रधानमन्त्री तथा अर्थमन्त्री विष्णुप्रसाद पौडेल निजी क्षेत्रमैत्री बनेपछि राष्ट्र बैंक मार्गदर्शन संशोधन गर्न बाध्य भएको हो। प्रधानमन्त्री पुष्पकमाल दाहाल प्रचण्डले पनि अर्थमन्त्री पौडेल र गभर्नर अधिकारीसँग छलफल गरेर अर्थतन्त्र सुधार्न निर्देशन दिए। त्यसलगत्तै नेपाल राष्ट्र बैंकले भर्चुअल पत्रकार सम्मेलन गरी सरोकारवालाको सुझावका आधारमा चालू पुँजी कर्जासम्बन्धी मार्गदर्शन २०७९ संशोधन गरेको हो। केन्द्रीय बैंकका प्रवक्ता डा गुणाकर भट्टले उद्योगीव्यवसायी र बैंक तथा वित्तीय संस्थालगायतले दिएको सुझावका अधारमा चालू पुँजी कर्जासम्बन्धी मार्गदर्शन संशोधन गरेको बताए। गत कात्तिक १ देखि लागू भएको मार्गदर्शनको कार्यान्वयनका क्रममा देखिएका समस्या समाधान गर्न, थप व्यवस्थित र सदुपयोग गर्न खोजिएको हो, भट्ट भन्छन्, विगतमा प्रवाह भएको चालू पुँजीसम्बन्धी कर्जा चुक्ता गर्न समय दिने गरी मार्गदर्शन संशोधन गरिएको हो। बजारमा तरलता तथा बाह्य क्षेत्र सहज बन्दै गएको र रेमिट्यान्स, पर्यटक क्षेत्रमा सुधार भएको राष्ट्र बैंकले जनाएको छ। १० वर्षसम्म कर्जा पाइने संशोधित मार्गदर्शनले एक करोडसम्मको चालू पुँजी कर्जामा कारोबार गर्न वा बिक्रीको २० प्रतिशत वा ४० प्रतिशतको अधिकतम सीमा नलाग्ने गरी कर्जा लिन पाउने व्यवस्था गरेको छ। बैंक तथा वित्तीय संस्थाहरूले आफ्नो कर्जा नीतिको अधीनमा रही प्रवाह गर्न सक्ने छन्। यस्तै, १ करोडदेखि २ करोडसम्मको चालू पुँजी कर्जामा कारोबार वा बिक्रीको २५ प्रतिशतको सीमालाई ४० प्रतिशतको अधिकतम सीमा बनाइएको छ। यस्तो कर्जामा २ करोड कारोबार वा बिक्रीेको २५ प्रतिशतको सीमा अस्थायी चालू पुँजीका लागि यथावत् गरिएको छ। तर यसमा स्थायी चालू पुँजी कर्जाका लागि कम्तीमा पाँच वर्षको कर्जा प्रवाह गर्नुपर्ने नियमलाई ३ देखि १० बर्षसम्म बनाइएको छ। कुनै ऋणीले बीचमा नै कर्जा पूर्ण भुक्तानी गर्न चाहे अतिरिक्त शुल्क लिन नमिल्ने व्यवस्था गरेको छ। यसअघि बीचमा कर्जा भुक्तानी गर्न सकिँदैनथियो। तर, नेपाल उद्योग परिसंघका बैंक तथा वित्तीय संस्था सल्लाहकार अनलराज भट्टराईले संशोधित व्यवस्थाले सबै व्यवसायीलाई एउटै डालोमा हालेकाले अझै स्पष्ट हुन नसकेको बताए। उद्योग क्षेत्र र व्यापार क्षेत्रको नगद चक्र (क्यास साइकल) हुन्छ। कतिपय उद्योगले उत्पादन गर्न कच्चापदार्थ विदेशदेखि ल्याउनुपर्ने हुन्छ। यसका लागि एलसी खोलेदेखि काठमाडौंसम्म सामान ल्याएर बिक्री गर्दासम्म ५६ महिना लाग्छ, बैंकविज्ञ भट्टराई भन्छन्, यसो हुँदा वर्षमा दुईपटक मात्रै कारोबार (टर्नओभर) हुन सक्छ। सबै व्यवसायलाई एउटै कसीमा राखेर हेरियो। यो कर्जाको सीमा व्यवसाय हेरेर व्यवस्था गर्नुपर्ने माग पूरा भएन। यसले अझै सबै समस्या समाधान नहुने उनलको भनाइ छ। यद्यपि अझै सुधार गर्नुपर्ने उनले बताए। कर्जाबाट साँवाब्याज तिर्न बन्देज व्यवसायीले चालू पुँजी कर्जा लिएर ऋणको साँवा तथा ब्याज तिर्ने गरेका थिए। तर अब सो मार्गदर्शनले यसो गर्न बन्देज गरेको छ। कर्जाको साँवाब्याज भुक्तानीको लागि चालू पुँजी कर्जा खाता खर्च गरी असुल गर्न पाइँदैन। प्रत्येक त्रयमासको अन्तिम महिनामा चालू पुँजी सीमा वृद्धि गर्न र पुराना ऋणीलाई कर्जा स्वीकृत गर्न पाइने छैन, मार्गदर्शनमा उल्लेख छ। प्रत्येक त्रयमासको अन्तिम महिना अर्थात् असोज, पुस, चैत र असारमा चालू पुँजी सीमा वृद्धि गर्न र पुराना ऋणीलाई कुनै पनि शीर्षकमा नयाँ चालू पुँजी कर्जा स्वीकृत गर्नसमेत नपाइने व्यवस्था गरिएको छ। कर्जाको ब्याजसाँवा भुक्तानीका लागि चालू पुँजी कर्जा खाता खर्च गरी असुल गर्न पाइने छैन, मार्गदर्शनमा भनिएको छ, कर्जा नवीकरण गर्न तथा स्वीकृत सीमाभित्रको कर्जा प्रवाह गर्न यस व्यवस्थाले बाधा पर्ने छैन। यस्तै, चालू पुँजीको आवधिक सीमा निर्धारण गर्दा पाँच वर्षको अनुमानित विवरणको सट्टा तीन वर्षको वित्तीय विवरण विश्लेषण गर्ने गरी परिमार्जन गरिएको छ। लेखापरीक्षण गरिएको तीन वर्षको विवरण भने यथावत् राखिएको छ। पाँच करोडभन्दा बढी चालू पुँजी कर्जा उपभोग गर्ने ऋणीले चालू सम्पत्ति तथा दायित्वको मासिक विवरण पेस गर्नुपर्नेलाई त्रैमासिक र आन्तरिक लेखापरीक्षण गरेको विवरण त्रैमासिक पेस गर्नुपर्नेलाई अर्धवार्षिक बनाइएको छ। कर्जा अधिकारीले चालू पुँजी प्रमाणित गरी राख्नुपर्नेलाई विश्लेषण गरी राख्नुपर्ने अनि यकिन गर्नुपर्नेलाई निरीक्षण गर्नुपर्ने गरी व्यावहारिक बनाइएको छ। एक पटकभन्दा बढी कर्जा आवश्यकता परेमा बैंकको सञ्चालक समितिबाट निर्णय गराई दिन सकिने व्यवस्था गरिएको छ। बैंकले व्यवसायीलाई प्रत्येक त्रयमासमा अन्तिम महिनामा थप कर्जा सीमा प्रदान गर्न पाउँदैनन्। तर, नवीकरण गर्न छुट दिइएको छ।"
भुटानी शरणार्थी समस्या हल गर्न अपिल,"काठमाडौं (अन्नपूर्ण): तेस्रो देश पुनर्वास हुन नसकी झापा र मोरङमा रहेका भुटानी शरणार्थीको समस्या समाधान गर्न विश्व भूटानी हिन्दु संगठनले गृहमन्त्रीसमक्ष आग्रह गरेको छ। संगठनका अध्यक्ष कमल धिमालले उपप्रधान तथा गृहमन्त्री रवि लामिछानेलाई तीन बुँदे सुझावसहितको ध्यानाकर्षण पत्र बुझाउँदै समस्या समाधानका लागि आग्रह गरेका हुन्। गृहमन्त्रीलाई भेटेर झापा र मोरङमा बसोबास गरिरहेका करिब सात हजार भूटानी शणरार्थीहरूको व्यवस्थापन गर्न आग्रह गरिएको अध्यक्ष धिमालले बताए। उनले शणार्थीहरूको व्यवस्थापनका लागि सरकारले आफ्नो साझा कार्यक्रममा समावेश गरी भुटान वा अन्तराष्ट्रिय निकायसँग छलफल गरेर उचित सामधान निकाल्न गृहमन्त्रीलाई आग्रह गरेका थिए। यस्तै, बाँकीलाई पुनर्वासको प्रकृया पुनः सुरु गरी उचित व्यस्थापन गर्न र पुनर्वासको अन्य व्यवस्था नभएसम्म मानवीय सहयोग कायम राख्न पनि उनले बुँदागत रूपमा मन्त्रीसमक्ष माग गरेका थिए। भेटमा गृहमन्त्री लामिछानेले आफूलाई प्राप्त सुझावहरूको अध्यन गरी उचित निर्णय लिने प्रतिक्रिया दिएको अध्यक्ष धिमालले जानकारी दिएका छन्। सन् १९८० देखि ९० को दशकका केही वर्षहरूमा तल्कालीन भूटानी सरकारले पुस्तौंदेखि भूटानमा बसोबास गर्दै आएका नेपालीभाषी भूटानीहरूलाई चरम यातना दिई देश निकाला गरेको थियो। उक्त समय एकलाख नेपाली मूलका भूटानीहरू नेपाल प्रवेश गरेका थिए। नेपाल सरकारले झापा र मोरङका विभिन्न स्थानमा शरणार्थीलाई बसोवासको व्यवस्था मिलाएको थियो। त्यसयता नेपाल सरकार र भूटान सरकारबीच शरणार्थीहरूको व्यवस्थापनका लागि पटकपटक वार्ता हुँदा पनि भूटान सरकारको उदासीनताको कारण उनीहरूले घर फर्कन पाएनन्। सन् २००८ मा अमेरिका, युरोपका केही राष्ट्र, न्यूजिल्यान्ड र अष्ट्रेलियालगायत सातवटा राष्ट्रहरूले आफ्नो भूमिमा पुनर्वासको व्यवस्था मिलाएपश्चात् करिब १ लाख शरणार्थीहरू विश्वका विभिन्न राष्ट्रमा बसोबास गर्दै आएका छन्।"
दुर्गममा भिडियो एक्सरे सेवा,"सुर्खेत : कालिकोटको तिलागुफा नगरपालिकाले नगर अस्पतालमा भिडियो एक्सरे सेवा सुरु गरेको छ। नगर र आसपासका गर्भवती महिला तथा अन्य बिरामीहरूलाई नगरमै भिडिओ एक्सरे र ल्याब सेवा दिन थालेपछि सेवाग्राहीहरूलाई निकै सहज भएको छ। तिलागुफा नगरपालिका प्रमुख शंकरप्रसाद उपाध्यायले भिडियो एक्सरे र ल्याब सम्बन्धी जस्तोसुकै सेवा सहज बनाउन तिलागुफा नगरपालिकाले नगर अस्पतालमै भिडियो एक्सरे र प्रयोगशाला सेवा सञ्चालन गरेको बताए। उनले भने, नगर अस्पताललाई व्यवस्थित बनाउँदै नागरिकलाई गाउँमै आधारभूत स्वास्थ्य सेवा दिनका लागि हामी लागिपरेका छौं। अब गम्भीर प्रकारका बिरामीबाहेक सबै खाले बिरामीहरूले गाउँमै उपचार पाउने भएका छन्। सामान्य स्वास्थ्य परीक्षण तथा भिडियो एक्सरे गर्नकै लागि जिल्ला अस्पताल पुग्नुपर्ने यहाँका बिरामीहरूको बाध्यता टरेको छ। एक्सरे र ल्याब नहुँदा गर्भवतीहरूले बर्थिङ सेन्टरमा बच्चा जन्माउने वातावरण नबन्ने र अन्यत्र जाँदा हजारौं रकम खर्च गर्नुपरेको गुनासो आएपछि नगरपालिकाले नगरमै भिडियो एक्सरे र ल्याब सेवा दिने थालिएको नगर उपप्रमूख महेन्द्रबहादुर शाहीले बताए। नगरपालिकाका सबै वडादेखि आसपासका गाउँपालिकाका बिरामीहरूले सेवा लिन सक्ने उनले बताए। उनले भने, नगरवासीले अब भिडिओ एक्सरे र ल्याबकै लागि मात्र सदरमुकाम तथा अन्य सहरका निजी क्लिनिक र अस्पताल धाउनुपर्ने बाध्यता हटेको छ। स्वास्थ्यका आधारभूत सेवाभित्रै पार्नेगरि छुट्टै बर्थिङ सेन्टर भएका स्वास्थ्यचौकीमा पनि सेवा बढाउने योजना छ। हरेक वडामा आधारभूत सेवा सहज बनाउन नगरपालिकाको टिम लागिरहेको छ। नगर अस्पतालमा कार्यरत डा टंकप्रसाद आचार्यले गर्भवती जाँच र ल्याब सेवा सुरुवातसँगै बिरामीको चाप पनि बढ्ने बताए।"
हुलाकी राजमार्गको प्रगति सुस्त,"काठमाडौं : नेपालको पूर्वपश्चिम हुँदै तराईका बस्तीमा यातायातको सहज पहुँच विस्तार गर्ने लक्ष्य लिएको हुलाकी लोकमार्ग आयोजनाको प्रगति सुस्त देखिएको छ। निर्माण सम्पन्न हुने अवधि साढे ६ महिना मात्रै बाँकी हुँदा अझै ३८८८ प्रतिशत बाँकी नै छ। हुलाकी राजमार्ग आर्थिक वर्ष २०६६०६७ बाट सुरु भएको यो आयोजना आर्थिक वर्ष २०७९०८० मा सम्पन्न गर्ने लक्ष्य लिइएको थियो। लक्ष्यअनुसार यो आयोजना चालू आर्थिक वर्षभित्रै सकाउनु पर्नेछ। तर, भौतिक पूर्वाधार तथा यातायात मन्त्रालय, सडक विभागबाट सार्वजनिक भएको आव २०७८०७९ को वार्षिक प्रतिवेदनअनुसार हालसम्मको समष्टिगत भौतिक प्रगति ६११२ प्रतिशत मात्रै भएको छ। वित्तीय प्रगति ५२ अर्ब १८ करोड रुपैयाँ अर्थात् ८००३ प्रतिशत छ। हालसम्ममा कुल १ हजार ७ सय ९२ किमिमध्ये ८ सय ९१ किमि कालोपत्रे सम्पन्न भएको विभागले जनाएको छ। यसबाहेकका बाँकी ४ सय किमि सडक निर्माणाधीन अवस्थामा छ। राजमार्गमा कुल २ सय १९ पुल बनाउनु पर्नेछ। यसमध्ये हालसम्म १ सय १५ वटा पुल सम्पन्न भएको विभागले जानकारी दिएको छ। पूर्वमा झापा केचनादेखि पश्चिममा कञ्चनपुर दोधारा चाँदनीसम्मको भूभागलाई जोड्ने सो राजमार्गको प्रारम्भिक लागत अनुमान ४७ अर्ब २४ करोड रुपैयाँ थियो। तर पछि यसलाई संशोधन गरी लागत ६५ अर्ब २० करोड रुपैयाँ पुर्याइएको छ। मधेस प्रदेशमा रहेको हुलाकी राजमार्ग पूर्वाधार विकासका राष्ट्रिय आयोजनामध्ये एक हो। यो प्रदेशमा निर्माणाधीन राष्ट्रिय गौरवका आयोजनाहरूको काम द्रुत गतिमा अघि बढिरहेको छ भने जयनगरजनकपुर कुर्था रेल्वे सञ्चालनमा आइसकेको छ। हुलाकी राजमार्ग निर्माणको कार्य प्रगतिमा वृद्धि हुने, जयनगर जनकपुर कुर्था रेल्वेको बाँकी खण्ड विस्तार भई बिजलपुरा हँुदै बर्दिबाससम्म पुर्याउन काम अघि बढिरहेको तथा निजगढ अन्तर्राष्ट्रिय विमानस्थलको काम अघि बढाउन सरकारले बजेट र कार्यक्रम अघि बढाएकाले आगामी वर्षमा पूर्वाधार क्षेत्रको प्रगतिमा उल्लेख्य वृद्धि हुने नेपाल राष्ट्र बैंकको जनकपुर कार्यालयको अध्ययन प्रतिवेदनमार्फत अनुमान गरिएको छ। स्थानीय तहमा नयाँ जनप्रतिनिधिको आगमनसँगै कामले नयाँ दिशा पहिल्याएको देखिन्छ। स्थानीय आवश्यकता अनुरूपको विकास निर्माणको पहिचान, जनताको विकासप्रति जागरुकता र निर्माण सामग्रीको सहज उपलब्धतालगायतका कारणले मधेस प्रदेशमा आगामी दिन पूर्वाधार निर्माणको गतिमा अझ तीव्रता आउने नेपाल राष्ट्र बैंकले आर्थिक वर्ष २०७८०७९ को वार्षिक अध्ययनमा उल्लेख गरेको छ।"
कहाँ पुग्यो सन्दीपको मुद्दा ?,"काठमाडौं : बलात्कार अभियोग लागेका पूर्वक्रिकेटर सन्दीप लामिछाने मुद्दाको पुर्पक्षका लागि थुनामा छन्। उनी हाल केन्द्रीय कारागार सुन्धारामा छन्। काठमाडौं जिल्ला अदालतका न्यायाधीश माधवप्रसाद घिमिरेको एकल इजलासले गत कात्तिक १८ गते पुर्पक्षका लागि थुनामा राख्न आदेश दिएको थियो। नेपाली राष्ट्रिय क्रिकेट टोलीका पूर्वकप्तानसमेत रहेका लामिछानेले उक्त आदेशविरुद्ध गत मंसिर २९ गते उच्च अदालत पाटनमा निवेदन दिए। उनले बेरीतको आदेश बदर गरी पाऊँ भन्दै साधारण तारेखमा बसेर मुद्दाको प्रतिरक्षा गर्न पाउनुपर्ने माग राखेका थिए। जिल्ला अदालतको थुनछेक आदेश मिलेन। बेरीतको भयो भनेर उच्च अदालत पाटनमा निवेदन दिइएको हो, उनका कानुन व्यवसायी अधिवक्ता मुरारी सापकोटाले भने। त्यसको एक सातापछि उक्त मुद्दा पुस ७ गते न्यायाधीशद्वय महेन्द्रनाथ उपाध्याय र किरणकुमार पोखरेलको संयुक्त इजलासमा पेसी चढेको थियो। तर, लामिछानेकै कानुन व्यवसायीले स्थगन गराए। बार डे परेका कारण कानुन व्यवसायीले स्थगन गराएका कारण सुनुवाइ हुन पाएन। त्यसपछि पुस १४ गते अर्को पटक पेसी चढ्यो। तर, हेर्न नभ्याइनेमा परेपछि सुनुवाइ हुन पाएन। त्यो मुद्दा पाँच नम्बरमा परेको थियो। चार नम्बरमा रहेका मुद्दाको सुनुवाइ भयो। पाँच नम्बरको मुद्दाको पालै आएन। त्यसकारण हेर्न नभ्याइनेमा परेको हो, उच्च अदालत पाटनका रजिस्ट्रार ठगिन्द्र कट्टेलले भने। उक्त दिन न्यायाधीशद्वय सुभास पौडेल र किरणकुमार पोखरेलको इजलासमा परेको थियो। हेर्न नभ्याइनेमा परेपछि मुद्दाको सुनुवाइ हुन सकेन। रजिस्ट्रार कट्टेलका अनुसार सुनुवाइ नभएकाले सो मुद्दा बिहीबार पनि पेसीमा चढेको छ। पेसी तोकिएको छ। बिहीबार सुनुवाइ हुनेमा आशावादी छौं, अधिवक्ता सापकोटाले भने। उनका अनुसार थुनामा रहेका लामिछाने मानसिक तनावमा परेकाले मनोपरामर्श दिइएको छ। मुद्दा गम्भीर भएको र कानुन व्यवसायी धेरै भएका कारण पनि मुद्दाको सुनुवाइमा धेरै समय लाग्ने रजिष्ट्रार कट्टेलको भनाइ छ। यो गम्भीर इस्यू हो। पेसीमा अगाडि नम्बरमा पर्यो भने सुनुवाइ होला। हेर्दाहेर्दै राख्ने चलन छैन, उनले भने, कानुन व्यवसायी धेरै छन्। छिटोछिटो बहस गरे त सकिहाल्थ्यो। यो मुद्दामा वरिष्ठ अधिवक्ता रमण श्रेष्ठ, मुरारी सापकोटा, बलराम सुबेदीलगायत कानुन व्यवसायीले बहस गर्ने जनाइएको छ। लामिछानेका कानुन व्यवसायीले पीडित किशोरी नाबालिग नभएको दाबी गर्दै आएका छन्। जबरजस्ती करणी मुद्दामा सजाय निर्धारण गर्न पीडित महिलाको उमेरलाई महत्वपूर्ण आधार मानिन्छ। प्रहरीका अनुसार पीडित भनिएकी किशोरी १७ वर्षकी छिन्। काठमाडौं जिल्ला अदालतका न्यायाधीश हिमलाल बेलबासेको इजलासले पुस १२ गते पीडित किशोरीको जन्मसम्बन्धी प्रमाण झिकाउने आदेश दिएको थियो। उमेरसम्बन्धी विवादमा इजलासले किशोरीको जन्मसम्बन्धी अभिलेख अस्पतालबाट झिकाउन आदेश दिएको हो। इजलासले अर्का क्रिकेट खेलाडी देव खनाल र पीडितको स्वास्थ्य परीक्षण गरेका चिकित्सकलाई पनि झिकाउन आदेश दिएको छ। खेलाडी र चिकित्सकलाई पुस २५ गतेसम्ममा बकपत्र गराइसक्न पनि भनिएको छ। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
संकटा उपाधि नजिक,पोखरा : सशस्त्र प्रहरीको एपीएफ क्लबलाई फराकिलो गोल अन्तरले पन्छाउँदै संकटा क्लब २२औं संस्करणको आहारारा पोखरा गोल्डकपको उपाधि नजिक पुगेको छ। विभागीय टोली एपीएफलाई ४१ गोलले हराउँदै संकटा फाइनल पुगेको हो। यसअघि अर्को विभागीय टोली त्रिभुवन आर्मी क्लबलाई क्वाटरफाईनलमा पराजित गरेको संकटाले एपीएफलाई पनि सहज रुपमा पन्छाउँदै फाइनलमा स्थान सुरक्षित गरेको हो। एपीएफलाई पराजित गर्न अफ्रिकन खेलाडी नायक बने। खेलको पाँचौं मिनेटमै स्टेफन विनोङले गोल गर्दै संकटालाई अग्रता दिलाएका थिए। एपीएफका दुई डिफेन्डर र गोलरक्षकबीच आपसी समन्वय नहुँदाको फाइदा उठाउँदै राजु नगरकोटीले क्लियर गर्न खोजेको बल स्टेफनले गोल गरेका थिए। त्यसपछि ४३औं मिनेटमा संकटाका मेसुके ओलोमोउले गोल गर्दै एपीएफलाई थप दबाबमा राखेका थिए। स्टेफन विनोङको क्रसपासमा मेसुकले गोल गरेका थिए। खेलको ६१औं मिनेटमा स्टेफनले काउन्टर एट्याकमा व्यक्तिगत दोस्रो गोल गरे। सेन्टर एरिया नजिकबाट लगेको बल गोलरक्षकलाई बिट गर्दै उनले गोल गरेका थिए। एपीएफले दोस्रो हाफमा सुधारिएको प्रदर्शन गरे पनि गोल गर्न सकेन। खेलको ७४औं मिनेटमा बैकल्पिक खेलाडी हरि कार्कीले सान्त्वना गोल गरेका थिए। आवास लामिछानेको पासलाई सदुपयोग गर्दै कार्कीले गोल फर्काएका हुन्। ८६औं मिनेटमा संकटाले गोल अन्तर फराकिलो बनाएको थियो। आन्दे्र थिएरीको लङ फ्रिकिकलाई उपयोग गर्दै मेसुकेले व्यक्तिगत दोस्रो गोल गरेका थिए। खेलमा दुई गोल गरेका स्टेफन म्यान अफ दी म्याच घोषित भए। एपीएफले पहिलो हाफमा केही राम्रो अवसर सिर्जना गरेको थियो। खेलको तेस्रो मिनेटमै युवराज खड्काले संकटाका डिफेन्डरलाई छल्दै प्रहार गरेको बल आन्द्रे थिएरीले क्लियर गरेका थिए। खेलको ३९औं मिनेटमा सनिश श्रेष्ठको पासमा बुद्धिमान राईको हेडर संकटाका गोलरक्षकको हातमा परेको थियो। खेलको ६६औं मिनेटमा एपीएफका विकु तामाङले वान भर्सेस वानको अवस्थामा प्रहार गरेको बल संकटाका गोलरक्षकले क्लियर गरेका थिए। खेलपछि प्रतिक्रिया दिँदै संकटाका प्रशिक्षक सल्यान खड्गीले समग्रमा टोलीले नै राम्रो खेल खेलेको बताए। फाइनलमा जित निकाल्ने गरी तयारीमा लाग्ने पनि उनले सुनाए। एपीएफका प्रशिक्षक रत्नकाजी मानन्धरले आफ्ना डिफेन्डरको समन्वय नमिल्दा हार बेहोर्नु परेको बताए। सहारा क्लबको आयोजनामा पोखरामा जारी प्रतियोगिताको दोस्रो सेमिफाइनल खेल भुटनिज युथ स्पोर्ट्स क्लब मिनेसोटा अमेरिका र चर्च ब्वाइजबीच हुनेछ।
हरायो भरिया पेशा,"भोजपुर : भोजपुरमा सानाठूला कच्चि सडक जोडिएको १५ वर्ष जति भयो। गाउँमा सडक खन्ने क्रमले निकै तिव्रता पायो। कच्चि सडक आउनुअघि अधिकांश ग्रामीण भेगका मानिस भरिया लगाएरै सदरमुकाम, धरान, विराटनगरबाट दैनिक उपभोग्य सामानहरू गाउँगाउँ पुर्याइन्थ्यो। भरिया पेशा एक मात्र सामान ओसारपसारको विकल्प थियो। त्यतिबेला भरिया पेशा भरियाहरूका लागि उत्तम र एकमात्र जिविकोपार्जनको माध्यम थियो। तर, सडक सञ्जालको क्रमिक विकास र बढ्दो सहरीकरणले अहिले भरिया पेशा लोप हुँदै गइरहेको छ। सडक आउनुअघि भोजपुर विमानस्थलबाट पनि मानिस भरिया लगाएर सामानहरू सदरमुकालगायत गाउँगाउँ लैजाने गर्थे। तर, हिजोआज यो पेशाको नामनिशाना भेटिँदैन। मुख्य तथा शाखा सडकहरू कालोपत्रे बनेसँगै यात्रु र सामानहरू सहजै घरघर पुग्छन्। भरियाहरू विमानस्थलदेखि सदरमुकामसम्म सामान ल्याएको एक सयदेखि पाँच सयसम्म ज्याला लिन्थे। अहिले यो पेशा पूर्णरुपले लोप भएको स्थानीय सुरविन मिजार बताउँछन्। सडकीकरण र सहरीकरणले भरिया पेशा लोप भयो, भरिया पेशा गर्ने यहाँका मानिस हिजोआज मजदुरी गर्छन् उनले भने, पहिले जस्तो भरिया पेशा अहिले छैन, गाउँगाउँमा सडक पुगेको छ, सहज भएको छ।, केही वर्षयता सडक र यातायातका सवारीसाधनको सुलभताले भरिया पेशा लोप हुँदै गएको हो। दक्षिणी हतुवागढी गाउँपालिका१, रानीबासका ५० वर्षीय काजीमान राई १२ वर्षअघि डोको, नाम्लो, खकन र तक्मा बोकेर सदरमुकाम, धरान, चतरा, धनकुटा, खाँदबारी, सोलुखुम्बुसम्म धाउने गर्थे। तराइसँग सडकको पहुँच नपुगुन्जेलसम्म साहुको भारी बोकेर परिवारको जीविका चलाउँथे। त्यो बेला उनी सामान बोकेरै ७ जनाको परिवार धान्थे। दक्षिण अक्करको भीर, सप्तकोशी हँुदै चामल, नुन, तेल, चिउरा जस्ता खाद्यान्न र लत्ताकपडाको भारी बोकेर गाँउबस्तीका साहुकहाँ पुर्याउँथे। भारी बोकेको ज्यालाले परिवारको छाक टार्न र एकसरो लगाउन पुग्थ्यो। तर, उनी अहिले गाउँमै ज्यालादारी काम गर्छन्। गाउँबस्तीमा सडकको पहँुच पुगेपछि उनी जस्ता भरिया पेशा परिवर्तन गरेर जीविका चलाउने धेरै छन्। भारी नबोकी खान पाइन्नथ्यो, बजार पसलमा सामान किन्न बेच्न सकिँदैनथ्यो, साहुजीहरूले भरिया खोज्थे, भारी बोक्न जति पनि पाइन्थ्यो काजीमानले भने, अचेल भारी बोक्छु भन्दा पाइँदैन, कसैले पत्याउलान् जस्तो पनि लाग्दैन, सबैतिर गाडी र ट्रयाक्टरले ओसार्छन्। भारी बोकेरै लामो समय घरव्यवहार चलाएका रामप्रसाद राई गाउँपालिका६, बैकुण्ठेकी मेनुका रम्तेल पनि हिजोआज मजदुरी गर्छन्। समय अनुसार चल्नै परेको छ, भारी बोक्न पाइएन भनेर एकठाँउ बसेर खान पाइँदैन, जसरी भएपनि पेट पाल्नै पर्यो, दुःखजिलो गर्नैपर्यो, उनले भनिन्। भरियाको पेशा पाउन छाडेकाले खेती किसानी र बनिबुतो गरेर घरव्यवहार धान्दै आएको उनी सुनाउँछिन्। पौवादुङमा गाउँपालिका४, वास्तिमका निरबहादुर प्रधान सडक आउनु अघिसम्म गाउँगाउँ भाँडाकुँडा डोकामा बोकेर बेच्थे। भारतको बिहार, सिक्किमदेखि तयारी भाँडा किनेर गाउँगाउँ बेचेरै उनको जिविकोपार्जन हुन्थ्यो। विकल्प कुनै नभएपछि उनी पेशा छाडेर खेतीकिसानीतिर लागे। भने, भारी बोकेर गाउँगाउँ पुग्दा राम्रै ज्याला पाइन्थ्यो, घरमा नुन तेल, लत्ताकपडा राम्रै पुग्थ्यो, पछि मोटर चल्न थालेपछि यो पेशा हराएरै गयो। भरिया पेशाले जिविका चलाउने त्यसबेलाका प्रायजसो भरियाहरू अहिले वृद्धाअवस्थामा पुगेका छन्। खेती किसानी, ज्याला मजदुरीलाई निरन्तरता दिएका छन्। धेरैजसो रोजगार खोज्न अन्यत्र जाने र अधिकांश युवापुस्ता विदेश पलायन भएका छन्।"
मन्त्रालय फुटाउने विषयमा छलफल भएको छैन : प्रधानमन्त्री,"काठमाडौं : मन्त्रालय फुटाएर २५ पुर्याउने विषयमा छलफल नै नभएको सरकारले दाबी गरेको छ। सत्ताारुढ गठबन्धनको बैठकमा प्रधानमन्त्री पुष्पकमल दाहालले मन्त्रालय फुटाउने विषय छलफल नभएको बताएका छन्। बैठकमा प्रधानमन्त्री दाहालसहित एमालेका अध्यक्ष केपी शर्मा ओली, राष्ट्रिय स्वतन्त्र पार्टीका अध्यक्ष रवि लामिछाने, राष्ट्रिय प्रजातन्त्र पार्टीका अध्यक्ष राजेन्द्र लिङ्देन र जसपाकाका अध्यक्ष उपेन्द्र यादव बैठक सहभागी थिए। बैठकमा लिङ्देनले मन्त्रालय फुटाउने विषयमा कुरा उठाएका थिए। उनले मन्त्रालय फुटाउँदा जनतामा नराम्रो सन्देश जाने भन्दै ध्यान दिन आग्रह गरेका थिए। प्रधानमन्त्री दाहालले गठबन्धनमा सातवटा दल भएको सबै चित्त बुझाउनुपर्ने बाध्यता भए पनि मन्त्रालय फुटाउने विषयमा छलफल नभएको दाबी गरे। उनले भने, धेरैको चित्त बुझाउनुपर्ने बाध्यता त छ नै तर त्यसका लागि गलत थिति बसाल्न हुँदैन भन्नेमा म छु। हल्लाहरू सुनेर नपत्याइदिनुहोला। यो बैठकमा सरकारले १० मा गरेको कामको समीक्षा भएको थियो। उपप्रधान तथा गृहमन्त्री रवि लामिछानेले जनताको जनजीवीकालाई सहज बनाउनेबारे छलफल भएको बताए। उनले भ्रष्टाचार नियन्त्रणलाई प्रमुख विषय बनाएर नीतिगत परिवर्ततका केन्द्रित रहेर छलफल गरिरहेको बताए। उनले मन्त्रालय फुटाउनेबारे गठबन्धनको बैठकमा कुनै छलफल नभएको उल्लेख गर्दै त्यसबारे कुनै सोच नभएको बताए। प्रधानमन्त्रीले विश्वासको मत लिएपछि मात्रै मन्त्रिपरिषद्ले पूर्णता पाउनेसमेत बताए। उनले गठबन्धनको न्यूनतम साझा कार्यक्रमको मस्यौदा तयारी भइरहेकाले बिहीबार टुंग्याउने बताए। साझा कार्यक्रम तयारी बिहीबार टुंग्याएर शुक्रबार सार्वजनिक गर्ने तयारी सत्तारुढ गठबन्धनको छ। एमाले उपाध्यक्ष युवराज ज्ञवाली पाँच वर्षसम्म सरकार चलाउने गरी नीति तथा कार्याक्रम ल्याउनुपर्ने बताए। साझा न्यूनतम कार्यक्रमकै आधारमा सरकार चल्ने बताए। साझा न्यूनतम कार्यक्रमकै आधारमा सरकार चल्ने हो। यो अब एकदुई दिनमा आउँछ, उनले भने। गृहमन्त्री लामिछानेले बैठकमा समसामयिक राजनीति र राहदानी विभागको सिस्टम डाउनबारे पनि छलफल भएको बताए। मन्त्रिपरिषद् विस्तार भने विश्वासको मत लिएपछि मात्रै गर्ने सरकारको तयारी छ। गठबन्धनका सात दलमध्ये एमाले, माओवादी केन्द्र, रास्वपा, जनमत पार्टी सरकार सहभागी भएको छ। जसपा र राप्रपाले सरकारलाई समर्थन गरे पनि मन्त्री पठाउनेबारे अहिलेसम्म निर्णय गरेको छैन। नागरिक उन्मुक्ति पार्टीले रेशम चौधरीको रिहाइ सर्त बनाएको छ। तर, उसलाई फकाउन अन्य ठूला दल लागिरहेका छन्। सरकार बनेको १० दिन भएको छ। मन्त्रिपरिषद्ले पूर्णता पाएको छैन। ११ गते शपथ खाएका चार मन्त्रीको कार्यविभाजनसमेत भएको छैन। उनीहरूले बधाइ खानेबाहेक बस्ने ठाउँ पनि पाएका छैन। अहिले प्रधानमन्त्री, तीन उपप्रधानमन्त्रीसहित ८ सदस्यीय मन्त्रिपरिषद् छ। राष्ट्रपति, सभामुख एमाले लिने भद्र सहमति भएको छ। तर, अन्य शक्ति बाँडफाँट पनि हुन सकेको छैन। थप मन्त्री, सातै प्रदेशका मुख्यमन्त्रीलगायत अन्य संवैधानिक पदको छिनोफानो नहुँदा अन्यौलत सृजना भएको छ। सरकार सञ्चालनका लागि नयाँ गठबन्धनको नेतृत्व गरेका एमाले अध्यक्ष ओलीलाई उच्च राजनीतिक संयोजक बनाइएको छ। पुष २५ गते संसद् अधिवेशन आह्वान भएको छ भने प्रधानमन्त्री दाहालले २६ गते विश्वासको मत लिँदैछन्। विश्वासको मत लिएपछि मात्रै मन्त्रिपरिषदको विस्तारदेखि अन्य शक्ति बाँडफाँट हुने देखिएको छ। प्रधानमन्त्री दाहालले एकीकृत समाजवादीका अध्यक्ष माधवकुमार नेपालसँग विश्वासको मत मागेका छन्। सिंहदबारमा भेटवार्ता गर्दै प्रधानमन्त्री दाहालले नेपालसँग विश्वासको मत मागेका हुन्।"
यो सरकार लामो समय टिक्दैन,"काठमाडौं : पाँच दलीय गठबन्धनमा गरेको प्रतिबद्घताविपरीत माओवादी केन्द्रका अध्यक्ष प्रचण्डले सरकार निर्माण गरेको भन्दै कांग्रेसले असन्तुष्टि जनाएको छ। कांग्रेसले प्रचण्ड नेतृत्वको वर्तमान सरकार ६ महिना पनि टिक्न नसक्ने दाबी पनि गरेको छ। सत्ताच्युत भएपछि पहिलोपटक बुधबार पार्टी कार्यालय सानेपामा पत्रकार सम्मेलन गर्दै प्रवक्ता डा प्रकाशशरण महतले भने, पाँच दलसँगको प्रतिवद्घतालाई बेवास्ता गर्दै प्रचण्डजी बालकोट पुग्नुभयो। कांग्रेस आफ्नो प्रतिवद्धतामा अडिग थियो। उनका कअनुसार प्रचण्डले एमालेसँग गठबन्धन गरेर सरकार गठन गर्दा पनि कांग्रेसले वैकल्पिक समर्थन जुटाएर नेतृत्व लिने विषयलाई प्राथमिकता नदिइकन प्रतिपक्षमा बस्न तयार भएको छ । उनले भने, वैकल्पिक समर्थन जुटाएर नेतृत्व लिने विषयलाई हामीले प्राथमिकता दिएनौँ। यो अवस्थामा गठबन्धन टुट्नुमा कांग्रेस दोषी छैन। यति कुरा हो प्रचण्डजीलाई नेतृत्व दिएर गठबन्धन बचाउनेबारे छलफल गरेर निष्कर्षमा पुग्ने समय हामीलाई प्राप्त भएन। अन्तिम अवस्थामा अन्य दलका नेताले गठबन्धन भत्काएर आउ अनि प्रधानमन्त्री दिन्छु भनेर दिएको नेतृत्व लिन उहाँलाई हतार भयो। प्रवक्ता महतले हालको सत्ता गठबन्धनमा विचार र दृष्किोणमा एकता नभएको बताए। प्रचण्डजी जसरी गए पनि यो वैकल्पिक गठबन्धन शुद्ध अवसरकेन्द्रित गठबन्धन हो, उनले भने, राजतन्त्र चाहियो भन्ने, गणतन्त्रको बाटोमै जानुपर्छ भन्ने, संघीयता चाहिन्छ र चाहिन्न भन्ने सबै पार्टी एक ठाउँमा आएर गठबन्धन बनाएका छन्। अहिलेको सरकार मुस्किलले ६ महिना पनि टिक्दैन। प्रचण्डजीले छोडेर जाँदा सिंगो तत्कालीन पाँच दलिय गठबन्धन खुसी छैन। स्थानीय र प्रतिनिधिसभाको निर्वाचनबाट जुन सफलता प्राप्त भयो त्यसलाई नजरअन्दाज गर्दै प्रचण्डजी अवसरवादी भएर हिंडेको महतको भनाइ छ। जिम्मेवारी कसले प्राप्त गर्ने विषयमा अहिलेको विषय अल्झेको छ। नो नट अगेनको नारा ल्याउने पनि कुन पद प्राप्त गर्न सकिन्छ भन्नेमा लागि परेका छन्। कन्टेन्टभन्दा देखाउने कुरामा अहिलेको सरकार ज्यादा फोकस भएको देखिन्छ। प्रतिकूल अवस्थामा कांग्रेसको नेतृत्वमा गठबन्धन भयो। निर्वाचनको बेला पनि गठबन्धन टुटाउनबाट जोगाएर ल्याइएको सबैलाई थाहा भएको भन्दै उनले भने, कांग्रेस जहिले पनि संकट पर्दा देश बचाउन अगाडि सर्ने पार्टी हो। एक वर्षभित्रै त्यो समय फेरि कांग्रेसकै काँधमा आउँछ। महतका अनुसार कांग्रेस अब सशक्त प्रतिपक्षको भूमिकामा रहन्छ। कांग्रेसले रेलिङ भाच्ने र संसद् ठप्प पार्ने खालको होइन। तर, संसद्मा हाम्रो उपस्थिति पनि बढेकाले हाम्रो भूमिका बढेर जान्छ। जनताका विषय र मुद्दा सशक्त ढंगबाट उठाउँछौं। कांग्रेस विषय केन्द्रित नभएर लक्ष्य केन्द्रित भएर काम गर्छ।"
प्रेमको शक्ति,"एउटा गाउँमा एउटी महिला बस्थिन्। एक दिन बिहानै उनको घरको ढोका कसैले ढक्ढकायो। उनले ढोका खोलिन्। ढोकामा सेतो दाह्री भएका तीनजना व्यक्ति उभिएका थिए। तीनजनै व्यक्तिलाई ती महिलाले घरभित्र आउनका लागि अनुमति दिइन्। हामी तीनै जना एकैसाथ तपाईंको घरमा आउन सक्दैनांै, तीनमध्ये एकजनाले भने। किन ? ती महिलाले सोधिन्। सँगै उभिएका अर्कोले त्यसलाई देखाउँदै भने यो धन हो। र, अर्कोलाई देखाउँदै भने यो सफलता हो। र, आफूलाई चिनाउँदै उनले भने म चाहिँ प्रेम हुँ। त्यसपछि ती महिलाले ती तीनैलाई भने म घरभित्र जान्छु र पतिलाई सोध्छु। उहाँले के भन्नुहुन्छ, म त्यहीअनुसार गर्छु। ती महिला घरभित्र छिरिन् र पतिलाई सबै कुरा सुनाइन्। उनको कुरा सुनेर पति चाहिँ बहुतै आश्चर्यमा परे। उनले आनन्दको अनुभव सँगाले। र, भने अरे ! यो त ठूलो सौभाग्यको कुरा हो। त्यसैले तीन वटामा कसैलाई बोलाउने हो भने धनलाई नै बोलाऊ। तर उनकी पत्नीलाई त्यो कुरा चित्त बुझेन। पतिभन्दा फरक धारणा राख्ने पत्नीलाई भने सफलतालाई भित्र बोलाउन मन लागेको थियो। उनले भनिन् सफलतालाई बोलाऔं। तर त्यही बेला उनका बुहारी घरभित्र छिरे। एकआपसमा कुराकानी भयो। त्यसपछि छोराबुहारीले भने यदि बोलाउने नै हो भने प्रेमलाई बोलाऔं, हाम्रो घर प्रेमले भरिन्छ। त्यसपछि ती महिला बाहिर निस्किन् र भनिन् हामीले प्रेमलाई भित्र ल्याउने सल्लाह गर्यौं। यसरी प्रेम घरभित्र छिर्न अघि लाग्यो तर अचम्म ! प्रेमसँगै धन र सफलता पनि पछि लागे। यस्तो दृश्य देखेर प्रेमले भन्यो जहाँ प्रेम हुन्छ, त्यहाँ धन र सफलता पछिपछि आउँछन्। नैतिक शिक्षा : जीवन सफल बनाउन छनोट के गर्ने भन्नेले विशेष अर्थ राख्छ। सही छनोट गर्न सके जीवन बदलिन्छ।"
पुराना कपडा बाँड्दै बर्दघाट,"परासी : नवलपरासीको बर्दघाट नगरपालिकाले चिसोबाट प्रभावित गरिब परिवारलाई कपडा वितरण गर्ने भएको छ। नगरपालिकाको विपद् व्यवस्थापन समितिको बैठकले विपन्न परिवारलाई न्यानो कपडा वितरण गर्न भन्दै पूराना कपडा संकलन गर्न समिति नै संकलन थालेको हो। जिल्लामा केही दिनदेखि शीतलहरसँगै अत्याधिक चिसो बढेको छ। पुराना कपडा वितरणको निर्णयसँगै नगरपालिकाको आलोचना सुरु भएको छ। सामाजिक सञ्जाल र विभिन्न संस्थाहरूले त्यसको आलोचना सुरु गरेका हुन्। नगरपालिकाको विपद् व्यवस्थापन कोषमा ५० लाख रुपैयाँ रहेको सूचना अधिकारी पुष्कर काफ्लेले बताए। नगरमा १५० जना विपन्न परिवार छन्। कोषबाट विपन्न परिवारलाई आवश्यक पर्ने लत्ताकपडासमेत खरिद गरेर वितरण गर्न सक्ने काफ्लेले बताए तर स्थानीय सरकार भएर क्लबजस्तै गरी पुराना कपडा संकलन गरेर वितरण गर्नु विपन्नप्रतिको हेपाहा प्रवृत्ति भन्दै आलोचना हुन थालेको हो। यो निर्णयले स्थानीय सरकारको अनुभूति हुन सकेन। न्यानो कपडा नभएर जनता पीडित नै भएको भए किनेर दिनुपर्छ। क्लबजस्तो उठाउँदै हिँड्नु जायज होइन, गैरसरकारी संस्था महासंघका जिल्ला अध्यक्ष बालिन्द्रविक्रम शाहीले भने। नगर प्रमुख शम्भुप्रसाद श्रेष्ठको अध्यक्षतामा बसेको समितिको बैठकले कपडा संकलन गर्न वडा नं ८ का वडाध्यक्ष कविराज आचार्यको नेतृत्वमा ६ सदस्यीय समिति गठन गरेर परिचालन गरेको छ। कपडा संकलन समितिमा नगर उद्योग वाणिज्य संघ, रेडक्रस, बजार विकास समितिलगायत छन्। पुराना कपडा संकलनबारे नगर प्रमुख श्रेष्ठले आवश्यक परे नयाँ खरिद गरेर वितरण गर्न सकिने बताए। पुराना कपडा भन्दा पनि पुनः प्रयोगमा आउन मिल्ने कपडा संकलन गरेर वितरण गर्न समिति बनाएर परिचालन गरेका हौं। संकलन हुन नसके नयाँ खरिद गरेर दिन सकिन्छ। यसलाई अन्यथा लिन भएन, नगर प्रमुख श्रेष्ठले प्रष्ट पारे।"
जो सभामुखको चर्चामा छन्,"काठमाडौं : प्रधानमन्त्री पुष्पकमल दाहाल प्रचण्डको नेतृत्वमा नयाँ सरकारमा सभामुखको जिम्मेवारी कसलाई दिने भन्ने विषयको चर्चा चुलिएको छ। सत्ता गठबन्धन पद बाँडफाँटमा माओवादी केन्द्रबाट प्रचण्ड प्रधानमन्त्री बनेका छन् भने एमालेले राष्ट्रपति र सभामुख पाउने भएको हो। राष्ट्रपति, उपराष्ट्रपति, सभामुख, उपसभामुख, मन्त्री तथा प्रदेश सरकारलगायत पद बाँडफाँटको टुंगो सत्ता गठबन्धनले लगाउनै बाँकी छ। यस विषयमा सभामुखका लागि छविलाल विश्वकर्मादेखि पृथ्वीसुब्बासम्मको नाम चर्चामा छ। एमालेमा चार जना आकांक्षी देखिएका छन्। एमालेका छविलाल विश्वकर्मा, पृथ्वीसुब्बा गुरुङ, रघुवीर महासेठ, रघुजी पन्त, र विद्या भट्टराईको नाम अहिले चर्चामा छ। पाँचै जनाले सभामुख दाबी गरे पनि अन्तिममा कसलाई सभामुख बनाउने भन्ने केपी ओलीबाहेक कसैलाई थाहा नहुने तर्क पार्टीभित्र छ। चार जना प्रत्यक्ष निर्वाचित हुन् भने पन्त समानुपातिक तर्फबाट निर्वाचित हुन्। नेताहरू भन्छन् : चर्चा मात्रै हो, हामीलाई केही थाहा छैन सभामुखमा एमालेका उपमहासचिव गुरुङ र सचिव विश्वकर्माले दाबी गरेको बुझिएको छ। यी दुवै नेतालाई सभामुख बन्ने चाहाना अध्यक्ष केपी शर्मा ओलीसमक्ष पुर्याइएका कुरा चर्चामा छ। सांसद गुरुङले भने, चर्चा त चलेको छ तर केवल चर्चा मात्रै हो। अहिले छलफल भएको छैन। त्यसैले यो बारेमा हामीलाई केही थाहा छैन। उनले थपे, अध्यक्षसँग यस विषययमा छलफल भएको छैन। तपाईंको नाम पनि चर्चामा छ नि भन्ने प्रश्नमा उनले भने, पाए त लिने नि, किन नलिनु। विश्वासको मत लिएपछि मात्र यस विषयमा छलफल हुने गुरुङको भनाइ छ। सभामुख हुनेबारे अहिलेसम्म पार्टीले कुनै निर्णय नगरेको र पार्टीले गरेको निर्णय स्वीकार्य हुने सांसद विद्या भट्टराई बताउँछिन्। उनले भनिन्, कुनै छलफल भएको छैन। पार्टीले जुन जिम्मेवारी दिन्छ सोही भुमिकामा रहन तयार छु। त्यस्तै, महासेठ भने सभामुखका लागि कहीँकतैबाट नाम चर्चामा आए पनि आफू सभामुखमा जाने बेला भइनसकेको बताउँछन्। हल्ला चलेको मात्र हो। यो हल्ला आधिकारिक ठाउँबाट आएको होइन। यसमा सत्यता छैन। मेरो सभामुखमा जाने बेला पनि भएको छैन। सभामुख बन्न हाम्रो पार्टीमा एक से एक हुनुहुन्छ। म पार्टीकै संगठनमा बसेर काम गर्न चहान्छु, महासेठले भने। त्यस्तै, पन्त पनि चर्चामा आए पनि यस विषयमा कुनै जानकारी नभएको बताउँछन्। सुवास नेम्बाङले भने आफू सभामुख बन्नेमा कुनै सम्भावना नरहेको बताएको उनी निकट नेताको भनाइ छ। यसपटक नेम्बाङको दाबी राष्ट्रपतिमा रहेको बुझिएको एक नेताले बताए। पहिलो बैठक बसेको १५ दिनभित्र सभामुख चयन गरिसक्नुपर्ने संवैधानिक प्रावधानअनुसार १० माघभित्र सभामुखको निर्वाचन गरिसक्नुपर्छ। २६ पुसमा प्रधानमन्त्री पुष्पकमल दाहाल प्रचण्डले विश्वासको मत लिँदैछन्। त्यस लगत्तै सभामुखको निर्वाचनको प्रक्रिया सुरु हुन सक्नेछ।"
मिटरब्याजीविरुद्ध न्याय माग्दा सरकारले टाउको फुटायो,"प्रस्तुति : राजकरण महतो सन्चै हुनुहुन्छ ? तपाईंहरूसँग सरकारले पाँचबुँदे गरेको सम्झौता कार्यान्वयन भयो त ? भएकै छैन। हामी जिल्लामा आन्दोलन गरिनै रहेका छौं। शनिबार आन्दोलनका लागि काठमाडौं आउने तयारीमा छौं। हाम्रो माग र मुद्दाको विषयमा गृहमन्त्री रवि लामिछानेलाई भेट गर्छौं। प्रधानमन्त्री र सरकारको न्यायाधिवक्तालाई पनि भेट्छौं। सरकारसँग केके सम्झौता भएको थियो ? नक्कली तमसुक सबै च्यात्ने, दृष्टिबन्धकमा राखेर साहुले कब्जा गरेको जग्गा किसानलाई फर्काउने, साहुले हामीसँग लिएको बढी पैसा पीडितलाई दिलाउने भनेर सरकारले सम्झौता गरेको थियो। मिटरब्याजीको निरन्तर मानसिक प्रताडना तथा हिंसाका कारण मृत्यु भएका ऋणीका परिवारलाई राहत तथा क्षतिपूर्ति पीडकबाट भराउन पनि भनिएको थियो। तर, केही लागू भएन अहिलेसम्म। सरकारले गठन गरेको कार्यदलले मिटरब्याजीहरूलाई कारबाही गर्न कानुनको मस्यौदा तयार गरेर सरकारलाई बुझाएको सुनें। तर, यो हाम्रो पक्षमा छ कि फेरि साहुमहाजनको पक्षमा कानुन बन्दैछ। त्यसको हामी अध्ययन गर्छौं। आन्दोलनमा तपाईंको त टाउको पनि फुटेको थियो नि है ? भदौंको महिना। मिटरब्याजीविरुद्धको हाम्रो धर्ना कार्यक्रम ४३औं दिनमा पुगेको थियो। हाम्रो बसाइ कीर्तिपुरमा तर आन्दोलन गर्ने ठाउँ माइतीघर। आन्दोलनको ४१औं दिनमा चीनका भीआईपी आउँदै थिए। माइतीघर आउन नदिन बिहानै हामी बसेको ठाउँलाई प्रहरीले घेरा हालिसकेको थियो। हामी घेरा तोडेर अघि बढ्दा प्रहरी हामी माथि कुटपिट र बुट बजायो। त्यसमा मेरो ठाउँको फुट्यो धेरै साथी घाइते भए। मेरो ठाउँकोमा पाँच टाँकासमेत लाग्यो। आन्दोलनमा दमन भएको थियो ? प्रहरीको दमन भनौं या सरकारको दमन। जे होस् हामीमाथि दमन भएकै हो। हामी गरिब किसान, मजदुरका माग सरकारले सुनेको हो या नसुनेको हो ? हामीलाई त बस सरकारसँग आशा थियो। पीडित किसानलाई न्याय दिलाउँछन् कि भनेर हामी गाउँबाट राजधानी आएका थियौं। तर, सरकारले हाम्रो आशालाई निराशा बनाइदियो। सरकारले हाम्रो अभिभावकत्व निभाएन। उहाँहरूकै आशामा हामी गाउँबाट काठमाडौं आएका थियौं। पछि हामीसँग माग सम्बोधनका लागि सम्झौता गयो। त्यो पनि लागू भएको छैन। त्यसो भए संघर्षको कार्यक्रम चलिरहन्छ ? अहिले हामी गाउँमा आन्दोलन गरिरहेका छौं। सरकारले हाम्रो माग पूरा नगरे गाउँदेखि सिंहदरबारसम्म फेरि आन्दोलन चर्काउँछौं। जबसम्म साहु (मिटरब्याजी)ले हामीसँग खोसेर लगेको हाम्रो जग्गाको लालपूर्जा फिर्ता दिँदैनन् तबसम्म हामी आन्दोलनबाट पछि हट्दैनौं। सरकारले अझै अटेरी गर्छ भने सरकारलाई हामी शान्तिपूर्ण आन्दोलन गरेर घुँडा टेकाउँछौं। नयाँ आन्दोलन कस्तो हुन्छ ? सरकारसँग कस्तो माग छ ? एकपटक सरकारलाई माग सम्बोधनका आग्रह गछौं। पूरा गरेन भने काठमाडौंको संसद् भवन अगाडि मार्च पास गर्छौं। सिंहदरबार पनि घेराउ गर्छाैं। साहुहरूले किसान मजदुरसँग खोसेको जमिन र हामीबाट बढी लिएको रुपैयाँ फिर्ता गराउनुपर्छ। झुक्याएर साहुले हामीबाट गराएको नक्कली सबै तमसुक च्यात्नुपर्छ। हाम्रा यी माग ठीक होइन् भने सरकारले छानबिन गरोस्। तर, मिटरब्याजीलाई सरकारले कानुनी कठघारामा उभ्यानै पर्छ। तपाईको परिवार मिटरब्याजीको जालमा कसरी फस्यो ?घरको आर्थिक स्थित निकै कमजोर थियो। आर्थिक स्थिति सबल हुन्छ कि भनेर कमाउन सन् २००६२०१७ सम्म आउजाउ गरें। जब मेरो मिटरब्याजी साहुले सन् २०१७ मा साहुले जग्गा हड्पेपछि म विदेशबाट फर्किन बाध्य भएको थिएँ। विदेश जाँदा ऋण लिनुभएको थियो ? हामी गरिब मान्छे ऋणै लिएर जाने हो। पहिला ऋण लिएको सबै तिरिसकेको थिएँ। २०७२ तिरको कुरा हो, म विदेशमा रहँदा बुवाआमाले घर नजिकै रहेको १० धुर घडेरी किन्ने भन्नुभयो। घर भएको ३ कटठा घडेरी र खेत भाइले व्यपार गर्न बैंकमा राखेर ऋण लिइसकेको थियो। ससुरालीको ७ कट्ठाको लालपूर्जा बैंकमा राखेर ऋण निकाल्ने र घर नजिकैको घडेरी किन्ने परिवारिक सल्लाह भयो। पछि विदेशबाट कमाएर तिर्ने योजना बनाए। तर, जग्गा राखेर बैंकले ऋण दिएन। अनि जग्गा किन्न कसरी रकम जुटाउनुभयो ? घरकाले काठमाडौंको चन्द्रागिरीका लालबहादुर खड्कासँग ४ लाख ऋण लिए। उसले झुक्याएर १५ लाखको तमसुक गरायो। ९० लाखको ७ कट्ठा जग्गा दृष्टिबन्धक गरायो। अनपढ ससुरा, बुवाआमालाई झुक्याएर उसले ल्यापचे लगायो। साहुले आफ्नो नाममा छिनुवा पास गरायो। यो कुरा मलाई थाहा थिएन। मैले विदेशमा रातदिन पसिना बगाएर साँवा र ब्याज गरेर लगातार साहुलाई ३ लाख ९५ हजार तिरिसकेको थिएँ। दुई वर्षको भाका थियो। एक दिन श्रीमतीले फोन गरेर भनिन्, साहुले त दृष्टिबन्धक भनेर बुवाआमासँग छिनुवा पास गराइसक्यो रे। म त झस्किएँ। अनि के भयो ? म घर फर्किने मनसाय बनाए। सन् २०१७ मा बिदा मिलाएर ससुरालीको जग्गा फिर्ता गराउन घर फर्किए। मालपोतमा गएर हेर्दा साहु लालबहादुरले अर्को साहु अखलेशकुमार अग्रहरिसँग ससुरालीको त्यो जग्गा दृष्टिबन्धक गरेर ७ लाख ऋण लिइसकेको रहेछ। उसले पनि ऋण नतिरेपछि साहु अखलेशले अदालतमा मुद्दा हालेर आफ्नो नाममा जग्गा ल्याएर असुल उपर गरेको सकेको थियो। त्यसपछि साहु लालबहादुरलाई फोन गरेर तपाईंको साँवा ब्याज कति भयो लिन आउनुस् भनें। अनि साहुले के भन्यो त ? केही जवाफ फर्काएन। साहुले आजभोलि भन्दाभन्दै एकाएक सम्पर्कविहीन भयो। बुवाआमाले ससुरालीको जग्गा निकालेर मात्रै विदेश जान भन्यो। इज्जतको सवाल छ। हामी फस्यौं, जसरी नै लालपूर्जा निकालेर दिनुपर्छ। म चार महिनाको बिदा मिलाएर आएको थिएँ। मैले साहुको खोजी गर्दै गर्दा विदेश फर्किन पाइनँ। मिटरब्याजीविरुद्धको आन्दोलन कसरी सुरु भयो ? २०७५ सालतिर साहुले फोन गरेर १७ लाख दिए मात्रै जग्गा फर्काउछु नत्र फर्काउदिनँ भन्यो। म गरिब मान्छे त्यत्रो तिर्न सक्दिनँ भन्दा उसले उसो भए तेरो जग्गा काठमाडौं बसीबसी बेचिदिन्छु। तैँले केही गर्न सक्दैनस् भन्यो। मैले भनें, तपाईंले जे गर्नुहुन्छ गर्नुस्। म पनि गर्न सकेको गरौंला। जग्गा त हाम्रै हो पूर्जा मात्रै छैन यसैगरी जवाफ दिएँ। ठगी गर्ने साहुहरूको उपचार खोज्न थाल्यौं। हामी पीडितहरू एक भएर मिटरब्याजीविरुद्ध संगठित हुन थाल्यौं। अन्तः संघर्ष समिति बनायौं। पीडितहरूको बैठकले मलाई उपाध्य बनाइदियो। हामीले आन्दोलन गर्न थालेपछि जे होस् साहुलाई प्रहरीले पक्रेको छ। तर, जिल्लाबाट काठमाडौं गयौं। फेरि जिल्ला आयौं । तर, न्याय पाइएका छैनौं। अब विदेशका कुरा गरौं, तपाईं विदेश जाँदा के काम लगायो ? म खासमा लेवर क्लासमा साउदी गएको थिएँ। तर, त्यहाँ काम गर्दै जाँदा स्काफोल्डरको काम सिकें। सुरुसुरुमा ग्यास प्लान्टमा काम गर्थें। साह्रै दुःख थियो। हेर्दै डर लाग्दो। ग्यास लिक हुँदा ज्यानको जोखिम। पछि स्काफोल्डिङमा पनि दुःख भयो। ५०६० मिटर माथिमाथि चढ्नुपर्ने। श्रमिकसँग कस्तो व्यवहार गरिन्छ ? धेरै दुःख छ है ? हामीलाई काम गर्न लान्छ। काम गर्न सकिएन भने नेपाल फर्कादिन्छ। कहिले धेरै गहिरो खाल्टोमा पसेर काम गर्नुपर्ने हुन्थ्यो। पहिरो गएर किचेर मरिन्छ कि भन्ने मनमा डर हुन्थ्यो। दुःखको त कुरै नगर्नुस्। श्रमिक भएर अर्काको देशमा गइसकेपछि कुकुरको व्यहार गर्छ। तर, के गर्ने मान्छेलाई बाध्यताले सब थोक गराउँछ। लेवरमा गएपछि जे काम पनि गराउँछ। गर्नैपर्छ। दुःख धेरै हुन्छ। सरकारले देशमै रोजगारी दिएको भन्छ त ?कहाँ हुनु। कुरा मात्रै हो। सबै सुविधा नेपालमा पाउने हो भने को मूर्ख जान्छ देश छोडेर ? सरकारले स्वदेशमा रोजगारी पनि दिँदैन। गाउँमा मर्दापर्दा सहजै गरिबले बैंकबाट कर्जा पाइँदैन। मिटरब्याजी साहुसँग ऋण लिए साँवाब्याजसँगै घरबार, जगाजमिन सबै खोसिदिन्छ। ताल परे जेल पनि हालिदिन्छ। उल्टै पुलिस, प्रशासन अदालत, नेता सब मिटरब्याजीको पछाडि लागेर ढाँकछोप गर्छन्। मिटरब्याजीविरुद्धको हाम्रो शान्तिपूर्ण संघर्षमा सरकारले पुलिस लगाएर दमन गरायो टाउको फुटायो। झण्डै ज्यान गएन। अब भन्नुस्, गरिब, मजदुरका लागि कहाँ छ न्याय ? गाउँमा गरिब कसरी ठगिन्छ ? साहुहरूसँग जुन बेला हामीले ऋण लियौं। त्यो बेला बैंक तथा वित्तीय संस्थाले हामीलाई लगानी नगरेको अवस्था थियो। त्यसपछि हामी साहुहरूसँग जानुपर्ने अवस्था थियो। साहुहरूले पनि मिठो बोलेर गाउँको चलनचल्ती ब्याजदरमा ऋण दिन्छौं भन्यो। तमसुक बनाउँदा निरक्षर बुवाआमालाई छलेर २ लाख लिएको ठाउँमा ८१० लाखको तमसुक बनायो। ऋण लिएको भन्दा धेरैको नक्कली तमसुक बनायो। यसैगरी ठूलाठालुले गरिबलाई मारिरहेका छन्। साहुहरूले कस्तो व्यवहार देखाउँछन् ?अलिकति म्याद नाघ्यो कि धम्क्याउने, डर देखाउने, घरमा महिला दिदीबहिनीहरू मात्रै छन् भने यौन शोषण गर्न खोज्ने जस्ता काम गर्छन्। कति साहुले गरिबहरूलाईे निःशुल्क रूपमा खेतमा खेताला लगाउने, घरमा जे छ त्यही उठाएर लगिदिने, ऋण चुक्दा गर्दा पनि तेरो पैसा चुक्ता भएको छैन भन्दै सताउँछन्। यसले कस्तो असर परेको छ ? मेरै कुरा गर्नुस् न कमाउने मान्छे वर्ष दिन भयो न्यायका लागि भौतारिरहेको छु। गाउँदेखि काठमाडौंसम्म पुगेर संघर्ष गर्नुपरेको छ। बुवाआमा, छोराछोरीलाई बिहान बेलुकाको छाँक जुटाउन मुस्किल छ। मलाई दुःख छ। चारैतिरबाट व्यवहारले च्यापिसक्यो। यस्तो दुःख सबैलाई छ। जग्गाको लालपूर्जा फर्काकाउन नसक्दा ससुरालीले राम्रोसँग व्यवहार गर्दैन। पहिला जस्तो इज्जत पाइँदैन। सालोले मसँग राम्रोसँग नबोलेको ५७ वर्ष नै भइसक्यो। खाएर, बेचेर उसलाई लथालिंग पारिदिएको पनि होइन, बाध्यताले यस्तो भयो। कतिले त साहुले धनमाल कब्जा गरेपछि पीडा थेग्न नसकेर आत्महत्यासमेत गरेका छन्। मिटरब्याजीले गरिबको जीवनै लुटिरहेको छ। गरिबले ऋण किन लिन्छन् ? धेरै जसो तराई भेगमा विदेश जानका लागि लिन्छन्। खेतीकिसानी गर्न अलिअलि लिन्छन् छोराको विवाह गर्न अनि बच्चाहरूको पढाइका लागि कर्जा लिन्छन्। बिमार हुँदा ऋण लिन साहु कहाँ जान्छन्। बैंकसँग ऋण लिँदा भइहाल्यो नि ?निम्न वर्गीय किसान मजदुरहरूलाई बैंकले पत्याउँदैन। धितो दिँदा पनि ऋण दिनलाई गाह्रो मान्छ। तर, साहुमहाजनलाई सजिलै दिन्छ। साहुले हामीलाई ठगेर मिटरब्याजमा ऋण दिन्छन्। बैंक तथा वित्तीय संस्था र साहु मोटाउँछन्, गरिबहरूको उठिबास नै हुन्छ। यस्तालाई कानुनले कारबाही गर्छ नि ?भन्न त भन्छन् कानुन, अदालत प्रहरी, प्रशासन, सरकार छन्। तर, हामीलाई उनीहरूले चिन्दैनन्। भएर पनि के गर्नु धनीमानीकै कुरा सुन्छन्। अड्डा अदालत सबै बिकाउ हो। धनी पूँजीपतिहरूका लागि मात्रै हो, हामी गरिब किसानहरूका लागि होइन। हामी लड्दै जान्छौं । अदालतले जित अरुको (साहु) नै गराइदिन्छन्। हामीलाई यसै पनि पीडा दिन्छ। साहु महाजनलाई नै न्याय दिन्छ। यस्ता घटनाहरू भएको गाउँमा कति देखिसेका छौं। अन्तमा तपाईंलाई केही भन्नु छ ? न्याय प्राप्तिको आन्दोलनमा हाम्रो रगतको खोला बगिसकेको छ। सरकारले अनाहकमा हाम्रो रगत बगाएको संसारले देखेको छ। यो रगतको मूल्य त सरकारले एक दिन देख्ला नि। न्याय पाइन्छ भन्ने अझै पनि आशा छ। हेर्दै जाउँ कहिलेसम्म न्याय पाइन्छ। प्रहरीले हाम्रो टाउको फुटायो तर, त्यही मिटरब्याजीसँग जिल्लाका एसपी, डीएसपी, जनप्रतिनिधिसँग आनन्दले चिया, कफी खाएर बसिरहेका छन्। तर, हामी पीडितलाई जहिले पनि तल पार्न खोजिरहेका हुन्छ। हेरौं उहाँहरूले कहिलेसम्म हाम्रो आवाज दबाउनुहुन्छ। हामी यसै मरेका छौं, त्यसै मरेका छौं। न्याय निसाफ सरकारले नदिएसम्म आन्दोलन रोक्दैनौं।"
झुपडीमै जल्छन् राउटे,"दैलेख : राउटे समुदायका नागरिक चिसोबाट जोगिन आफ्नो झुपडीमा प्रायः आगो बालेर सुत्छन्। तर, त्यही आगोले उनीहरू पनि जल्ने गरेका छन्। मंगलबार मात्रै ४० वर्षीय नारायण शाही जलेर गम्भीर घाइते भएका छन्। राति दाउरा बालेरै सुतेको र त्यही आगो बल्यांकेटमा सल्किँदा उनको शरीर जलेको राउटे परियोजनामार्फत खटिएका शिक्षक लालबहादुर खत्रीले बताए। शाही, उनकी पत्नी र आमाबुबा उक्त झुपडीमा सुतेका थिए। अन्य तीन जना सकुशल छन्। नारायणको शरीरको ३० प्रतिशत भाग जलेको दैलेख अस्पतालका डा प्रयास विक्रम सिजापतीले बताए। उनका अनुसार दैलेखमा प्राथमिक उपचार गरी कर्णाली प्रदेश अस्पताल सुर्खेतमा रिफरमा छ। आगोले पोलिएको घाउमा थप संक्रमण हुन सक्छ। त्यसकारण हामीले प्रदेश अस्पतालमा रिफर गरेका हौं, डा सिजापतिले भने। तीन वर्षअघि २०७६ सालमा कान्छाराम शाही आगोमा परे। सुतेकै बेला उनको हात र खुट्टा पोलियो। लामो समयपछि घाउ निको त भयो तर त्यसले ठूलो सास्ती दियो। त्यसअघि २०७२ सालमा सुतेकै बेला जलेर गम्भीर घाइते भएका कपिल शाहीले ०७७ असार ३१ गते ज्यान गुमाए। शरीर जलेर गम्भीर घाइते भएका कपिलको काठमाडौंसम्म लगेर उपचार गरिएको थियो। अछाममा बसोबास गरिरहेका बेला उनी आगोलमा परेका थिए। चिसोबाट बच्न राति सुत्ने ठाउँनजिकै आगो बालेर सुतेका युवकले ओढेको बल्यांकेटमा आगो लागेर उनको शरीर जलेको थियो। पुसको पहिलो साता आगो लागेर उनी घाइते भएका थिए। जंगलको बीचमा हरियो स्याउला, घोचाहरू र पालले बनाएको छाप्रोमा बस्नुपर्दा पुसमाघमा अधिक चिसो हुने गरेको समुदायका युवा शेरबहादुर शाही बताउँछन्। चिसोबाट बच्न अगेनोनजिक आगो बालेर सुत्नुपर्ने बाध्यताका कारण उनीहरू आगलागीको जोखिममा परिरहेको जानकारहरू बताउँछन्। राउटे समुदायका नागरिक दैलेखको नारायण नगरपालिका ८ सालखर्कमा बसोबास गरिरहेका छन्। उनीहरूको जनसंख्या १ सय ४३ छ। उनीहरू आफूलाई जंगलको राजा दाबी गर्छन्। खस आर्य समुदायको पिछडिएका लोपोन्मुख आदिवासी उनीहरू खस भाषा बोल्छन्। नेपाली भाषा बोल्न र बुझ्न सक्छन्। बाँदरको सिकार गर्ने र कन्दमुल, फलफूल र अन्य वनस्पति खाएर बाँच्ने राउटे केही वर्ष अघिसम्म पैसा छुँदा पाप लाग्छ भन्ने मान्यता राख्थे। पहिला उनीहरूले आफूले बनाएका काठका सामग्री अन्नसँग साटेर जीविकोपार्जन गर्दै आएका थिए। तर, धेरैले त्यसो गर्न छाडेका छन्। राउटे जातिमा सोवंशी, कल्याल र रास्कोटी गरी तीन ठकुरी थर छन्। स्थायी रूपमा एकै ठाउँमा नबस्ने र बस्ती सरिरहनु राउटेको अर्को विशेषता हो। धार्मिक, सांस्कृतिक र मौसमअनुसार राउटे एक ठाउँबाट अर्को ठाउँमा बसाई सरिरहन्छन्। फिरन्ते जाति राउटे समुदायहरूको उत्थानका लागि सरकारले हदैसम्म प्रयास पनि गरिरहेको छ। उनीहरूलाई एकै ठाउँमा बस्न सरकारले आग्रह गरिरहे पनि एकै ठाउँ बस्न अस्विकार गर्दै आएका छन्। बनको हरियो स्याउला, घोचाहरू र पालद्वारा गोलाकार र अण्डाकार छाप्रोमा जीवनयापन गर्ने उनीहरूको इतिहास छ।"
जो सभामुखको चर्चामा छन्,"काठमाडौं : प्रधानमन्त्री पुष्पकमल दाहाल प्रचण्डको नेतृत्वमा नयाँ सरकारमा सभामुखको जिम्मेवारी कसलाई दिने भन्ने विषयको चर्चा चुलिएको छ। सत्ता गठबन्धन पद बाँडफाँटमा माओवादी केन्द्रबाट प्रचण्ड प्रधानमन्त्री बनेका छन् भने एमालेले राष्ट्रपति र सभामुख पाउने भएको हो। राष्ट्रपति, उपराष्ट्रपति, सभामुख, उपसभामुख, मन्त्री तथा प्रदेश सरकारलगायत पद बाँडफाँटको टुंगो सत्ता गठबन्धनले लगाउनै बाँकी छ। यस विषयमा सभामुखका लागि छविलाल विश्वकर्मादेखि पृथ्वीसुब्बासम्मको नाम चर्चामा छ। एमालेमा चार जना आकांक्षी देखिएका छन्। एमालेका छविलाल विश्वकर्मा, पृथ्वीसुब्बा गुरुङ, रघुवीर महासेठ, रघुजी पन्त, र विद्या भट्टराईको नाम अहिले चर्चामा छ। पाँचै जनाले सभामुख दाबी गरे पनि अन्तिममा कसलाई सभामुख बनाउने भन्ने केपी ओलीबाहेक कसैलाई थाहा नहुने तर्क पार्टीभित्र छ। चार जना प्रत्यक्ष निर्वाचित हुन् भने पन्त समानुपातिक तर्फबाट निर्वाचित हुन्। नेताहरू भन्छन् : चर्चा मात्रै हो, हामीलाई केही थाहा छैन सभामुखमा एमालेका उपमहासचिव गुरुङ र सचिव विश्वकर्माले दाबी गरेको बुझिएको छ। यी दुवै नेतालाई सभामुख बन्ने चाहाना अध्यक्ष केपी शर्मा ओलीसमक्ष पुर्याइएका कुरा चर्चामा छ। सांसद गुरुङले भने, चर्चा त चलेको छ तर केवल चर्चा मात्रै हो। अहिले छलफल भएको छैन। त्यसैले यो बारेमा हामीलाई केही थाहा छैन। उनले थपे, अध्यक्षसँग यस विषययमा छलफल भएको छैन। तपाईंको नाम पनि चर्चामा छ नि भन्ने प्रश्नमा उनले भने, पाए त लिने नि, किन नलिनु। विश्वासको मत लिएपछि मात्र यस विषयमा छलफल हुने गुरुङको भनाइ छ। सभामुख हुनेबारे अहिलेसम्म पार्टीले कुनै निर्णय नगरेको र पार्टीले गरेको निर्णय स्वीकार्य हुने सांसद विद्या भट्टराई बताउँछिन्। उनले भनिन्, कुनै छलफल भएको छैन। पार्टीले जुन जिम्मेवारी दिन्छ सोही भुमिकामा रहन तयार छु। त्यस्तै, महासेठ भने सभामुखका लागि कहीँकतैबाट नाम चर्चामा आए पनि आफू सभामुखमा जाने बेला भइनसकेको बताउँछन्। हल्ला चलेको मात्र हो। यो हल्ला आधिकारिक ठाउँबाट आएको होइन। यसमा सत्यता छैन। मेरो सभामुखमा जाने बेला पनि भएको छैन। सभामुख बन्न हाम्रो पार्टीमा एक से एक हुनुहुन्छ। म पार्टीकै संगठनमा बसेर काम गर्न चहान्छु, महासेठले भने। त्यस्तै, पन्त पनि चर्चामा आए पनि यस विषयमा कुनै जानकारी नभएको बताउँछन्। सुवास नेम्बाङले भने आफू सभामुख बन्नेमा कुनै सम्भावना नरहेको बताएको उनी निकट नेताको भनाइ छ। यसपटक नेम्बाङको दाबी राष्ट्रपतिमा रहेको बुझिएको एक नेताले बताए। पहिलो बैठक बसेको १५ दिनभित्र सभामुख चयन गरिसक्नुपर्ने संवैधानिक प्रावधानअनुसार १० माघभित्र सभामुखको निर्वाचन गरिसक्नुपर्छ। २६ पुसमा प्रधानमन्त्री पुष्पकमल दाहाल प्रचण्डले विश्वासको मत लिँदैछन्। त्यस लगत्तै सभामुखको निर्वाचनको प्रक्रिया सुरु हुन सक्नेछ।"
प्रचण्डलाई समर्थन गरेका उपेन्द्र यादवले किन भेटे देउवालाई?,काठमाडौं : नेपाली कांग्रेसका सभापति शेरबहादुर देउवा र जनता समाजवादी पार्टीका अध्यक्ष उपेन्द्र यादवबीच भेटवार्ता भएको छ। बिहीबार उनीहरू धुम्बाराहीस्थित देउवा निवासमा भेटवार्ता गरेका हुन्। दुई नेताबीच समसमायिक विषयमा छलफल भएको छ। तत्कालीन पाँच दलीय गठबन्धन तोडेर माओवादी अध्यक्ष पुष्पकमल दाहाल प्रचण्ड एमालेसँग गठबन्धन गरेर प्रधानमन्त्री बनेपछि देउवा धुम्बाराहीमा सरेका थिए। एमाले नेतृत्वको गठबन्धनमा यादव नेतृत्वको पार्टीले पनि समर्थन गरेको छ। प्रधानमन्त्री प्रचण्डले पुस २६ गते विश्वासको मत लिँदैछन्। विश्वासको मत लिनुअघि नै देउवा र यादवको भेटलाई अर्थपूर्ण रूपमा हेरिएको छ। यादवले प्रचण्ड नेतृत्वको सरकारलाई समर्थन गरे पनि सरकारमा जाने नजाने निर्णय गरेका छैनन्।
राष्ट्रियसभाको उपनिर्वाचन २५ माघमा,काठमाडौं : राष्ट्रियसभाको उपनिर्वाचन माघ २५ गते हुने भएको छ। बिहीबार बसेको मन्त्रिपरिषद बैठकले राष्ट्रियसभाको उपनिर्वाचन मा३ २५ गते गर्ने निर्णय गरेको हो। लुम्बिनी प्रदेशबाट निर्वाचित खिमलाल भट्टराईले राजीनामा दिएसँगै उनको स्थान रिक्त छ। सोही रिक्त स्थानमा उपनिर्वाचन हुन लागेको हो। राष्ट्रियसभाको उपनिर्वाचनका लागि प्रधानमन्त्री प्रचण्डले निर्वाचन आयोगसँग छलफल गरेको थियो।
लुम्बिनी प्रदेशमा ६ दिनभित्र सरकार गठन गर्न आह्वान,"काठमाडौं : लुम्बिनी प्रदेशमा सरकार गठनका लागि आह्वान गरिएको छ। लुम्बिनी प्रदेश प्रमुख अमिक शेरचनले पुस २७ गते अपरान्ह ४ बजे मुख्यमन्त्रीमा दावी पेश गर्न समय सीमा दिएका छन्। प्रदेश प्रमुख शेरचनले नेपालको संविधानको धारा १६८ को उपधारा (२) बमोजिम दुई वा दुईभन्दा बढि दलको समर्थनमा बहुमत प्राप्त गर्न सक्ने प्रदेश सभाको सदस्यलाई मु्ख्यमन्त्रीमा दावी पेश गर्न आह्वान गरेका हुन्। लुम्बिनी प्रदेशमा मु्ख्यमन्त्रीमा नेपालको संविधानको धारा १६८ को उपधारा (१) बमोजिम लुम्बिनी प्रदेशसभामा कुनै पनि दलले स्पष्ट बहुमत प्राप्त गरेको नदेखिएकाले नेपालको संविधानको धारा १६८ को उपधारा (२) बमोजिम लुम्बिनी प्रदेशसभामा प्रतिनिधित्व गर्ने दुई वा दुईभन्दा बढि दलहरुको समर्थनमा बहुमत प्राप्त गर्न सक्ने प्रदेश सभाको सदस्यलाई मुख्यमन्त्री नियुक्त गर्ने प्रयोजनका लागि पुस २७ गते अपरान्ह ४ बजेभित्र दावी पेश गर्न आह्वान गरिएको हो। लुम्बिनी प्रदेशमा ८७ सदस्य छन्। बहुमतका लागि ४४ सांसदको आवश्यकता पर्छ। यहाँ नेकपा एमालेका २९,नेपाली कांग्रेसका २७, माओवादी केन्द्रका १०,राष्ट्रिय प्रजातान्त्रिक पार्टी र नागरिक उन्मुक्ति पार्टीका ४४,जनता समाजवादी पार्टी,लोकतान्त्रिक समाजवादी र जनमतका ३३ , राष्ट्रिय जनमोर्चा र नेकपा एकीकृत समाजवादीका ११ र २ स्वतन्त्र सांसद छन्।"
कम्बोडिया आलगीमामा परी मृत्यु भएका निराकार पाण्डेका बुवाले प्रचण्डलाई भेटे,काठमाडौं : गत बिहीबार राति कम्बोडिया ग्राण्ड डायमण्डसिटी र क्यासिनोमा भएको आगलागीमा परी मृत्यु भएका निराकार पाण्डेका बुवा अग्नि पाण्डेले प्रधानमन्त्री पुष्पकमल दाहाल 'प्रचण्ड' लाई भेट गरेका छन्। प्रधानमन्त्रीले बिहीबार बिहान प्रधानमन्त्री तथा मन्त्रिपरिषदको कार्यालयमा बोलाई पाण्डेसँग भेट गरेको प्रचण्डको सचिवालयले जनाएको छ। प्रधानमन्त्रीसँगको भेटमा पाण्डेले छोराको अप्रत्यासित निधनले आफूहरू स्तब्ध भएको भन्दै सरकारले देखाएको चासो एवं जिम्मेवारीवोधप्रति धन्यवाद व्यक्त दिए। प्रधानमन्त्री प्रचण्डले निराकारको निधनप्रति दु:ख व्यक्त गर्दै परिवारजनप्रति समवेदना व्यक्त गरे। प्रधानमन्त्रीले निराकारको शव नेपाल ल्याउन र परिवारलाई सरकारको तर्फबाट सहयोग गर्ने प्रतिवद्धता व्यक्त गर्दै धैर्यधारणका लागि निराकारका बुवा अग्निलाई आग्रह गरे। घटना बाहिरएलगत्तै प्रधानमन्त्री प्रचण्डले पाण्डेको शव नेपाल ल्याउने कामका लागि सहजीकरण गर्न मुख्यसचिव शंकरदास बैरागीलाई निर्देशन दिएका थिए।आगलागी हुँदा क्यासिनोको १२ औं तलामा फसेका पाण्डेले ज्यान जोगाउन हाम फाल्दा मृत्यु भएको थियो।
कर्णाली प्रदेशमा ६ दिनभित्र मुख्यमन्त्रीमा दावी पेश गर्न आह्वान,"सुर्खेत : कर्णाली प्रदेशमा सरकार गठनका लागि आह्वान गरिएको छ। कर्णाली प्रदेशका प्रदेश प्रमुख तिलक परियारले पुस २७ गते साँझ ५ बजेभित्र मुख्यमन्त्रीका लागि दाबी पेश गर्न समय सीमा दिएका हुन्। प्रदेश प्रमुख परियाले नेपालको संविधानको धारा १६८ को उपधारा (२) बमोजिम सरकार गठनका लागि आह्वान गरेका हुन्। कर्णाली प्रदेशमा मुख्यमन्त्री नियुक्ति गर्नका लागि नेपालको संविधानको धारा १६८ को उपधारा १ बमोजिम कुनै पनि दलको स्पस्ट बहुमत प्राप्त गरेको नदेखिएकोले नेपालको संविधानको धारा १६८ को उपधारा (२) बमोजिम प्रदेश सभामा प्रतिनिधित्व गर्ने दुई वा दुई भन्दा बढी दलहरुको समर्थनमा बहुमत प्राप्त गर्न सक्ने प्रदेश सभाको सदस्यलाई कर्णाली प्रदेशको मुख्यमन्त्री नियु्क्त गर्नका लागि दावी पेश गर्न आह्वान गरिएको हो। कर्णाली प्रदेशमा ४० जना सांसद छन्। जसमा कांग्रेसका १४, माओवादी केन्द्रका १३,एमालेका १०,राष्ट्रिय प्रजातन्त्र पार्टी, एकीकृत समाजवादी र स्वतन्त्रका ११ सांसद छन्। कर्णालीमा सरकार गठनका लागि २१ सांसद चाहिन्छ।"
पेट्रोलियम पदार्थको मूल्य कटौती गर्न प्रधानमन्त्रीको निर्देश,काठमाडौं : प्रधानमन्त्री पुष्पकमल दाहाल 'प्रचण्ड' ले पेट्रोलियम पदार्थको मूल्य तत्काल घटाउन निर्देशन दिएका छन्। अन्तर्राष्ट्रिय बजारमा पेट्रोलियम पदार्थको मूल्य घटेका कारण सोही बमोजिम मूल्य समायोजन गरी मूल्य कटौती गर्न प्रधानमन्त्रीले निर्देशन दिएको प्रधानमन्त्रीको सचिवालयले जनाएको छ । प्रधानमन्त्री तथा मन्त्रिपरिषद्को कार्यालयमा बिहीबार वाणिज्य तथा आपूर्ति सचिवलाई निर्देशन दिँदै प्रधानमन्त्री दाहालले आम जनतालाई राहतको अनुभूति हुने गरी पेट्रोल र डिजेल तथा हवाई इन्धनको मूल्य कटौती गर्न निर्देशन दिएका हुन्। आपूर्ति सचिव नेपाल आयल निगमको अध्यक्ष रहने व्यवस्था छ । निगमको पछिल्लो विवरण अनुसार १५ दिनमा ९९ करोड नाफा हुने देखिएको छ । निगमले १८ अर्ब बराबरको रकम तिर्नुपर्ने दायित्व रहेको भन्दै मूल्य घटाउन तयार भएको छैन । चौतर्फी रुपमा मूल्य घटाउन निगमलाई दबाब परेपनि अस्वीकार गर्दै आएको छ ।
एमाले प्रदेश १ को प्रमुख सचेतकमा भण्डारी,विराटनगर : नेकपा (एमाले) प्रदेश १ को प्रमुख सचेतकमा रेवतीरमण भण्डारी चयन भएका छन्। प्रमुख सचेतक चयनका लागि एमाले संसदीय दलको बैठक बिहीबार बसेको थियो। सुनसरीको निर्वाचन क्षेत्र नम्बर २ (क)बाट प्रदेशसभा सदस्यमा निर्वाचित भण्डारीलाई एमाले प्रदेश १ संसदीय दलका नेता हिक्मतकुमार कार्कीले प्रमुख सचेतक नियुक्त गरेका हुन्। भण्डारी २०७० सालको दोस्रो संविधानसभा निर्वाचनबाट सुनसरीबाट संविधानसभा सदस्यमा निर्वाचित भएका थिए। उनी एमाले सुनसरीका अध्यक्षसमेत हुन्। ९३ सदस्यीय प्रदेशसभामा एमालेका ४० सांसद (प्रदेशसभा सदस्य) रहेका छन्। प्रदेशको ठूलो दल एमालेबाट प्रदेशसभामा २५ जना प्रत्यक्ष र १५ जना समानुपातिक सांसद रहेका हुन्।
मन्त्रिपरिषद्को निर्णय : अर्थसचिवमा तोयम राया र राजश्व सचिवमा रामप्रसाद घिमिरे,"काठमाडौं : मन्त्रिपरिषद बैठकले अर्थ सचिवमा तोयम रायालाई ल्याउने निर्णय गरेको छ। बिहीबार बिहान बसेको मन्त्रिपरिषद बैठकले उद्योग वाणिज्य तथा आपूर्ति मन्त्रालयमा सचिव रहेका रायालाई अर्थ मन्त्रालयको सचिवमा ल्याउने निर्णय गरेको हो। यस्तै, राजश्व सचिवमा रामप्रसाद घिमिरेलाई ल्याइएको छ। घिमिरे यसअघि अख्तियार दुरुपयोग अनुसन्धान आयोगमा थिए।"
'चुलिँदो व्यापार घाटालाई सन्तुलनमा ल्याउन नेपालमै उत्पादित सामग्री प्रयोग गर्नुपर्छ',"काठमाडौं : राष्ट्रपति विद्यादेवी भण्डारीले नेपालमै उत्पादित सामग्रीहरूको निकासी प्रवर्द्धन गर्नसके मुलुकले व्यहोरिरहेको चुलिँदो व्यापार घाटालाई सन्तुलनमा ल्याउन सकिने बताएकी छन्। बिहीबार जुत्ता उत्पादक संघले काठमाडौंको भृकुटीमण्डपमा आयोजना गरेको १६औँ अन्तरराष्ट्रिय फुटवेयर औद्योगिक प्रदर्शनीको उद्घाटन गर्दै राष्ट्रपति भण्डारीले नेपाली श्रम, सीप र कच्चा पदार्थबाट नेपालमै उत्पादित सामग्रीहरूको निकासी प्रवर्द्धन गर्नसके मात्र व्यापार घाटालाई सन्तुलनमा ल्याउन सकिने र यसका लागि फुटवेयर उद्योगले पनि महत्वपूर्ण भूमिका खेल्नसक्ने बताएकी हुन्। सरकार र उद्यमीहरू बीचमा पर्याप्त साझेदारी निर्माण भई नेपाली उत्पादनको बजार विस्तार एवम् निर्यात अभिवृद्धिमा ठोस उपलब्धी हासिल गर्नका लागि प्रदर्शनी उपयोगी माध्यम हुने उनले विश्वास व्यक्त गरिन्। उनले मुलुकभित्र उपलब्ध श्रोत र साधनको दिगो उपयोग गर्दै स्वाधीन र आत्मनिर्भर राष्ट्रिय अर्थतन्त्र निर्माण गर्न स्वदेशी उत्पादनमा वृद्धि गर्न अति आवश्यक रहेकोमा जोड दिइन्। स्वदेशी उत्पादनलाई सहज र सुलभ बनाउनका लागि सरकारले ध्यान पुर्याउनुपर्ने र यसका लागि कृषि उत्पादन बढाउने, वन पैदावार र जडीबुटीमा आधारित आयात प्रतिस्थापन गर्ने, जलविद्युतको स्वदेशी खपतमा जोड दिने नीतिहरू अबलम्वन गर्नुपर्ने उनले बताइन्। राष्ट्रपति भण्डारीले निजी क्षेत्र र सरकारले आपसमा उच्चस्तरको समझदारी विकास गरी मुलुकको अर्थ व्यवस्थालाई बलियो बनाउनका लागि सहकार्य गर्नु अत्यावश्यक धारणा राखिन्। प्रदर्शनी २३ गतेसम्म सञ्चालन हुने आयोजकले जनाएको छ। प्रदर्शनीमा विदेशी कच्चपदार्थ, मेशिनरी र प्रविधिसहितको ४० भन्दा बढी कम्पनीका प्रदर्शनी कक्ष र नेपाली फुटवेयरका ९० कम्पनी सहभागी छन्।"
गण्डकीमा पुस २५ भित्र सरकार गठन गर्न आह्वान,"कास्की : गण्डकी प्रदेशका प्रदेश प्रमुख पृथ्वीमान गुरुङले सरकार गठनका लागि आह्वान गरेका छन्। नेपालको संविधान २०७२ को धारा १६८ को उपधारा १ बमोजिम कुनै पनि दलको स्पष्ट बहुमत नदेखिएकाले सोही धाराको उपधारा २ बमोजिम प्रदेश सभामा प्रतिनिधित्व गर्ने दुई वा दुईभन्दा बढी दलहरूको समर्थनमा सरकार गठनका लागि आह्वान गरिएको प्रवक्ता चण्डीप्रसाद अर्यालले जानकारी दिए। उनका अनुसार पुस २५ गते ४ बजेभित्र दाबी पेस गर्न आह्वान गरिएको छ। यसअघि बागमती, कर्णाली र लुम्बिनी प्रदेशमा पनि सरकार गठनका लागि आह्वान गरिएको छ।"
"मन्त्रिपरिषद बैठक सकियो, निर्णय भोलि सार्वजनिक गरिने","काठमाडौं : मन्त्रिपरिषद् बैठक सकिएको छ। बैठकका निर्णयहरु भोलि सार्वजनिक गरिने उपप्रधानमन्त्री एवं अर्थमन्त्री विष्णु पौडेलले जानकारी दिए। बैठक प्रधानमन्त्रीको कार्यालय सिंहदरबारमा बसेको हो। बैठकमा सरकारले ल्याउन लागेको साझा न्यूनतम कार्यक्रम,मन्त्रायलयका नियमित एजेन्डा,समसामयिक राजनीतिकलगायत विषयमा छलफल भएको जनाइएको छ। पुष्पकमल दाहाल प्रचण्ड प्रधानमन्त्र भएपछि दोस्रो पटक बैठक बसेको हो। यसअघि पुस ११ गते प्रधानमन्त्री प्रचण्ड नेतृत्वको सरकारको पहिलो बैठक बसेको थियो। प्रचण्ड प्रधानमन्त्रीमा नियुक्त भएपछि सोही दिन बेलुकी मन्त्रिपरिषद बैठक डाकेका थिए।"
"जसपाले भोलि मधेसमा दलको नेता छान्दै, राउत र यादवबीच प्रतिस्पर्धा",काठमाडौं : जनता समाजवादी पार्टी (जसपा)ले भोलि (शुक्रबार) मधेस प्रदेशको संसदीय दलको नेता चयन गर्ने भएको छ। आकांक्षीहरू धेरै भएपछि जसपाले मधेसमा संसदीय दलको नेता छान्न सकेको छैन। पार्टी नेता लालकिशोर साह नेतृत्वको निर्वाचन समितिले भोलि दलको नेता छान्ने तयारी गरेको छ। जसपाले मधेसमा १६ सिट जितेको छ। जसमा प्रत्यक्षतर्फ ९ र समानुपातिकतर्फ ७ सांसद रहेका छन्। जसपाले एमाले नेतृत्वको गठबन्धनसँग मधेसमा मुख्यमन्त्री दाबी गर्दै आएको छ। मुख्य मन्त्री बन्ने होडले दलको नेता बन्नेहरू धेरै देखिएको ती सदस्यको भनाइ छ।
वाम एकताको पहल गर्न वेदुराम भुसालको संयोजकत्वमा एकीकृत समाजवादीले बनायो कार्यदल,"काठमाडौं : नेकपा एकीकृत समाजवादीको सचिवालय बैठकले वाम एकताको पहलका लागि कार्यदल गठन गरेको छ। महासचिव बेदुराम भुसालको संयोजकत्वमा चार सदस्यीय कार्यदल गठन भएको प्रवक्ता जगननाथ खतिवडाले जानकारी दिए। उनका अनुसार कार्यदलमा नेताहरू प्रकाश ज्वाला, विजय पौडेल र गंगालाल तुलाधर सदस्य रहेका छन्। यो कार्यदललाई वाम एकताका विषयमा बृहत् छलफल गर्ने र एकतासम्मको प्रक्रिया टुंग्याउने अख्तियारी पाएको छ।"
मन्त्रालय फुटाउने विषयमा छलफल भएको छैन : प्रधानमन्त्री,"काठमाडौं : मन्त्रालय फुटाएर २५ पुर्याउने विषयमा छलफल नै नभएको सरकारले दाबी गरेको छ। सत्ताारुढ गठबन्धनको बैठकमा प्रधानमन्त्री पुष्पकमल दाहालले मन्त्रालय फुटाउने विषय छलफल नभएको बताएका छन्। बैठकमा प्रधानमन्त्री दाहालसहित एमालेका अध्यक्ष केपी शर्मा ओली, राष्ट्रिय स्वतन्त्र पार्टीका अध्यक्ष रवि लामिछाने, राष्ट्रिय प्रजातन्त्र पार्टीका अध्यक्ष राजेन्द्र लिङ्देन र जसपाकाका अध्यक्ष उपेन्द्र यादव बैठक सहभागी थिए। बैठकमा लिङ्देनले मन्त्रालय फुटाउने विषयमा कुरा उठाएका थिए। उनले मन्त्रालय फुटाउँदा जनतामा नराम्रो सन्देश जाने भन्दै ध्यान दिन आग्रह गरेका थिए। प्रधानमन्त्री दाहालले गठबन्धनमा सातवटा दल भएको सबै चित्त बुझाउनुपर्ने बाध्यता भए पनि मन्त्रालय फुटाउने विषयमा छलफल नभएको दाबी गरे। उनले भने, धेरैको चित्त बुझाउनुपर्ने बाध्यता त छ नै तर त्यसका लागि गलत थिति बसाल्न हुँदैन भन्नेमा म छु। हल्लाहरू सुनेर नपत्याइदिनुहोला। यो बैठकमा सरकारले १० मा गरेको कामको समीक्षा भएको थियो। उपप्रधान तथा गृहमन्त्री रवि लामिछानेले जनताको जनजीवीकालाई सहज बनाउनेबारे छलफल भएको बताए। उनले भ्रष्टाचार नियन्त्रणलाई प्रमुख विषय बनाएर नीतिगत परिवर्ततका केन्द्रित रहेर छलफल गरिरहेको बताए। उनले मन्त्रालय फुटाउनेबारे गठबन्धनको बैठकमा कुनै छलफल नभएको उल्लेख गर्दै त्यसबारे कुनै सोच नभएको बताए। प्रधानमन्त्रीले विश्वासको मत लिएपछि मात्रै मन्त्रिपरिषद्ले पूर्णता पाउनेसमेत बताए। उनले गठबन्धनको न्यूनतम साझा कार्यक्रमको मस्यौदा तयारी भइरहेकाले बिहीबार टुंग्याउने बताए। साझा कार्यक्रम तयारी बिहीबार टुंग्याएर शुक्रबार सार्वजनिक गर्ने तयारी सत्तारुढ गठबन्धनको छ। एमाले उपाध्यक्ष युवराज ज्ञवाली पाँच वर्षसम्म सरकार चलाउने गरी नीति तथा कार्याक्रम ल्याउनुपर्ने बताए। साझा न्यूनतम कार्यक्रमकै आधारमा सरकार चल्ने बताए। साझा न्यूनतम कार्यक्रमकै आधारमा सरकार चल्ने हो। यो अब एकदुई दिनमा आउँछ, उनले भने। गृहमन्त्री लामिछानेले बैठकमा समसामयिक राजनीति र राहदानी विभागको सिस्टम डाउनबारे पनि छलफल भएको बताए। मन्त्रिपरिषद् विस्तार भने विश्वासको मत लिएपछि मात्रै गर्ने सरकारको तयारी छ। गठबन्धनका सात दलमध्ये एमाले, माओवादी केन्द्र, रास्वपा, जनमत पार्टी सरकार सहभागी भएको छ। जसपा र राप्रपाले सरकारलाई समर्थन गरे पनि मन्त्री पठाउनेबारे अहिलेसम्म निर्णय गरेको छैन। नागरिक उन्मुक्ति पार्टीले रेशम चौधरीको रिहाइ सर्त बनाएको छ। तर, उसलाई फकाउन अन्य ठूला दल लागिरहेका छन्। सरकार बनेको १० दिन भएको छ। मन्त्रिपरिषद्ले पूर्णता पाएको छैन। ११ गते शपथ खाएका चार मन्त्रीको कार्यविभाजनसमेत भएको छैन। उनीहरूले बधाइ खानेबाहेक बस्ने ठाउँ पनि पाएका छैन। अहिले प्रधानमन्त्री, तीन उपप्रधानमन्त्रीसहित ८ सदस्यीय मन्त्रिपरिषद् छ। राष्ट्रपति, सभामुख एमाले लिने भद्र सहमति भएको छ। तर, अन्य शक्ति बाँडफाँट पनि हुन सकेको छैन। थप मन्त्री, सातै प्रदेशका मुख्यमन्त्रीलगायत अन्य संवैधानिक पदको छिनोफानो नहुँदा अन्यौलत सृजना भएको छ। सरकार सञ्चालनका लागि नयाँ गठबन्धनको नेतृत्व गरेका एमाले अध्यक्ष ओलीलाई उच्च राजनीतिक संयोजक बनाइएको छ। पुष २५ गते संसद् अधिवेशन आह्वान भएको छ भने प्रधानमन्त्री दाहालले २६ गते विश्वासको मत लिँदैछन्। विश्वासको मत लिएपछि मात्रै मन्त्रिपरिषदको विस्तारदेखि अन्य शक्ति बाँडफाँट हुने देखिएको छ। प्रधानमन्त्री दाहालले एकीकृत समाजवादीका अध्यक्ष माधवकुमार नेपालसँग विश्वासको मत मागेका छन्। सिंहदबारमा भेटवार्ता गर्दै प्रधानमन्त्री दाहालले नेपालसँग विश्वासको मत मागेका हुन्।"
छ वटा प्रदेशमा सरकार गठनको काउन्टडाउन सुरू : सत्तारुढ दलबाट मुख्यमन्त्री बन्न हानथाप,"काठमाडौं : मधेसबाहेक छ वटा प्रदेशले सरकार गठनको आह्वान गरेका छन्। प्रदेश १, बागमती, गण्डकी, लुम्बिनी, कर्णाली र सुदूरपश्चिम प्रदेशमा नयाँ सरकार गठनका लागि दलहरूलाई आह्वान गरिएको हो। नेपालको संविधान २०७२ को धारा १६८ को उपधारा १ बमोजिम कुनै पनि दलको स्पष्ट बहुमत नदेखिएकाले सोही धाराको उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा सरकार गठनका लागि आह्वान गरिएको छ। प्रदेश १ मा पुस २४ गते बेलुका ५ बजेभित्र दाबी पेस गर्न भनिएको छ। ९३ सदस्सीय प्रदेशसभामा नेकपा एमालेको ४० सिट छ भने कांग्रेसको २९, माओवादीको १३, राप्रपाको ६, एकीकृत समाजवादीको चार र जनता समाजवादी पार्टीको एक सिट छ। प्रदेश १ मा सत्तारुढ दल एमाले र माओवादी दुबैले नेतृत्वका लागि दाबी गर्दै आएका छन्। एमालेबाट हिक्मत कार्की मुख्यमन्त्रीका आकांक्षी छन् भने माओवादीबाट इन्द्रबहादुर आङ्बोले मुख्यमन्त्रीमा दाबी गर्दै आएका छन्। त्यस्तै बागमती प्रदेशमा पुस २५ गते ४ बजेभित्र मुख्यमन्त्रीको दाबी गर्न आह्वान गरिएको छ। ११० सदस्सीय प्रदेशसभामा कांग्रेसको ३७, एमालेको २७,माओवादीको २१, राप्रपाको १३, एकीकृत समाजवादीको ७, नेमकिपाको ३ र हाम्रो पार्टीको २ सिट छ। बागमती प्रदेशमा सत्तारुढ दल एमाले, माओवादी र राप्रपासमेतले मुख्यमन्त्रीको दाबी गरेका छन्। एमालेबाट जगन्नाथ थपलिया, माओवादीमा शालिराम जमरकट्टेल र राप्रपाबाट उद्वव थापाले सरकार नेतृत्वको दाबी गर्दै आएका छन्। त्यस्तै गण्डकी प्रदेशमा सरकार गठनका लागि पुस २५ गते ४ बजेकै समयसीमा तोकिएको छ। ६० सदस्सीय प्रदेशसभामा कांग्रेसको २७, एमालेको २२, माओवादीको ८, राप्रपाको २ र नेकपा एकीकृत समाजवादीको एक सिट रहेको छ। गण्डकीमा सत्तारुढबाट एमालेले दाबी गर्दै आएको छ। त्यसमा अन्य दलहरू सहमत भएको बताइन्छ। एमालेले खगराज अधिकारीलाई सरकारको नेतृत्व सुम्पिने तयारी गरेको छ। त्यस्तै लुम्बिनी प्रदेशमा सरकार गठनका लागि पुस २७ गते ४ बजेको समय तोकिएको छ। ८७ सदस्यीय प्रदेशसभामा एमालेको २९, कांग्रेसको २७, माओवादीको १०, राप्रपा र नागरिक उन्मुक्तिको ४४, जसपा र जनमतको ३३ सिट रहेको छ। सत्तारुढ दलबाट एमाले र माओवादीले सरकार नेतृत्वको दाबी गर्दै आएको छ। एमालेबाट लीला गिरी र माओवादीबाट जोखबहादर महरा मुख्यमन्त्रीमा दाबी गर्दै आएका छन्। त्यस्तै कर्णाली प्रदेशमा पुस २७ गते साँझ ५ बजेको समयसीमा तोकिएको छ। ४० सदस्सीय प्रदेशसभामा कांग्रेसको १४, माओवादीको १३, एमालेको १०, राप्रपा, एकीकृत समाजवादी र स्वतन्त्रबाट एकएक सिट रहेको छ। कर्णालीमा सत्तारुढबाट एमालेले सरकारको नेतृत्व दाबी गरेको छ। एमालेबाट यामलाल कँडेल मुख्यमन्त्रीका दाबेदार छन्। एमालेले कँडेलकै नेतृत्वमा सरकार बनाउने तयारीसमेत गरेको छ। त्यस्तै सुदूरपश्चिम प्रदेशमा पनि पुस २७ गतेकै समय तोकिएको छ। ५३ सदस्सीय प्रदेशसभामा कांग्रेसको १९, माओवादीको ११, एमालेको १०, नागरिक उन्मुक्तिको ७, नेकपा एकीकृत समाजवादीको ४, राप्रपा र स्वतन्त्रको एकएक सिट रहेको छ। सुदूरपश्चिम प्रदेशमा एमाले र माओवादीले नेतृत्व दाबी गर्दै आएका छन्। त्यसो त निर्णायक मानिएको नागरिक उन्मुक्ति पनि मुख्यमन्त्रीको दाबी गर्दै आएको छ। सुदूरपश्चिममा माओवादीबाट खगराज भट्ट मुख्यमन्त्रीका प्रबल आकांक्षी हुन्।"
"भोलि न्यूनतम साझा कार्यक्रम ल्याउने सरकारको तयारी,के छन् एजेण्डा?","काठमाडौंः सरकारले न्यूनतम साझा कार्यक्रम शुक्रबारसम्म ल्याउने तयारी गरेको छ । न्यूनतम साझा कार्यक्रमको मस्यौदा तयार भइसकेको र अन्तिरुप दिने कार्य भइरहेको उपप्रधान तथा गृहमन्त्री रवि लामिछानेले बताए । आम नागरिकलाई केन्द्रमा राखेर न्यूनतम साझा कार्यक्रम ल्याउन लागेको गृहमन्त्री लामिछानेले बताए। गृहमन्त्री लामिछानेले भने, 'सरकारको न्युनतम कार्यक्रमका विषयमा बैठकमा छलफल भएको थियो शुक्रबार नै अन्तिमरुप दिने तयारी छ । न्यूनतम कार्यक्रममा भ्रष्टाचार नियन्त्रण, स्वास्थ शिक्षा, सेवा प्रवाह चूस्तदुरुस्त, मलका विषयलगायतका कार्यक्रमहरु समावेश भएको गृहमन्त्री लामिछानेले बताए । जसअन्तर्गत् धेरै घुइँचो हुने सरकारी कार्यालयमा टाइम कार्ड, किसानलाई सहज तरिकाले मलको व्यवस्था, युवा स्वरोजगार कार्यक्रमलगायतका विषयलाई प्राथमिकतामा राखिएको छ । सुशासन, राष्ट्रियताको रक्षा र अर्थतन्त्रमा सुधार, समृद्धि र शान्तिप्रक्रियाको पूर्णतासहितका एजेन्डालाई सरकारको प्राथमिकताका कार्यक्रममा राखिएको एक नेताले जानकारी दिए । महँगी नियन्त्रणसँगै सन्तुलित वैदेशिक नीति पनि यो सरकारको प्राथमिकतामा परेको छ । नागरिकसँग सरोकार राख्ने, जनताको मन छुन सक्ने, भ्रष्टाचार नियन्त्रण, जनजीविकाका सवाल केन्द्रमा राखेर न्यूनतम कार्यक्रम ल्याउने तयारी सत्ता साझेदार दलहरूको छ । उपप्रधान एवं अर्थमन्त्री विष्णु पौडेलको संयोजकत्वमा कार्यदल गठन भएको थियो । कार्यदलमा माओवादी केन्द्रबाट वर्षमान पुन, राष्ट्रिय स्वतन्त्र पार्टीबाट मुकुल ढकाल, राप्रपाबाट धवलशमशेर राणा र जसपाबाट रकम चेम्जोङ छन् ।"
बागमती प्रदेशमा चार दिनभित्र सरकार गठन गर्न आह्वान,"काठमाडौं : बागमती प्रदेशमा सरकार गठनका लागि आह्वान गरिएको छ। बागमती प्रदेशका प्रदेश प्रमुख यादवचन्द्र शर्माले पुस २५ गते अपरान्ह ४ बजेभित्र मुख्यमन्त्री नियुक्तिका लागि आह्वान गरेका हुन्। प्रदेश प्रमुख शर्माले नेपालको संविधानको धारा १६८ को उपधारा (२) बमोजिम सरकार गठनका लागि आह्वान गरेका हुन्। बागमती प्रदेशको मुख्यमन्त्री नियुक्ति गर्नका लागि नेपालको संविधानको धारा १६८ को उपधारा १ बमोजिम कुनै पनि दलको स्पस्ट बहुमत प्राप्त गरेको नदेखिएकोले नेपालको संविधानको धारा १६८ को उपधारा (२) बमोजिम प्रदेश सभामा प्रतिनिधित्व गर्ने दुई वा दुई भन्दा बढी दलहरुको समर्थनमा बहुमत प्राप्त गर्न सक्ने प्रदेश सभाको सदस्यलाई बागमती प्रदेशको मुख्यमन्त्री नियु्क्त गर्नका लागि दावी पेश आह्वान गरिएको हो। बागमती प्रदेशसभामा ११० सदस्य छन्। जसमध्ये नेपाली कांग्रेसका ३७, एमालेका २७,माओवादी केन्द्रका २१,राप्रपाका १३,नेकपा एकीकृत समाजवादीका ७ र नेमकिपाका ३ र हाम्रो पार्टीका २ जना सांसद छन्। बागती प्रदेशको एकसय दश प्रदेशसभा सदस्यमध्ये सरकार बनाउन ५६ सदस्यको समर्थन चाहिन्छ । केन्द्रीय सत्तासमीकरण अनुसार नेकपा एमाले, नेकपा माओवादी केन्द्र र राप्रपा मात्र मिल्दा पनि बागमती प्रदेशमा सहजै सरकार बन्नसक्ने स्थिति छ । राप्रपा र समाजवादीको साथ लिनसक्यो भने नेपाली कांग्रेसले पनि सरकार बनाउनसक्छ ।"
राहदानी विभागको सफ्टवेयर मर्मत गर्न भारत र मलेसियाबाट विज्ञ टोली आउँदै,"काठमाडौं : प्रधानमन्त्री पुष्पकमल दाहाल प्रचण्डले निर्देशन दिएपछि राहदानी विभागको सफ्टवेयर व्यवस्थापनको जिम्मा लिएको आइडिमिया कम्पनीले आफ्ना उच्च तहका प्राविधिकलाई नेपाल पठाएको छ। त्रिपुरेश्वरस्थित राहदानी विभागको सफ्टवेयरमा समस्या देखिएको भन्दै विभागले पूर्ण सेवा दिन नसकिने सूचना जारी गरेपछि प्रधानमन्त्री कार्यालयले तत्परता लिँदै सफ्टवेयर र प्रणालीको अनुगमन र निरीक्षण गरेपछि कम्पनीले आफ्ना विशेषज्ञ पठाएको हो। बुधबार प्रधानमन्त्री कार्यालयले विभागमा प्राविधिक टोली पठाएको थियो। हिजो भएको छलफलअनुसार बिहीबार पुनः टोलीले विभागका जिम्मेवार पदाधिकारी तथा कम्पनीका नेपालस्थित प्रतिनिधिसँग छलफल सुरु गरेका हुन्। प्रधानमन्त्री कार्यालयबाट डाटावेश विशेषज्ञ, प्रोग्राम एक्सपर्ट, मन्त्रालयका सूचना तथा प्रविधि शाखाका उच्चपदस्थ कर्मचारीलगायतले त्रिपुरेश्वरस्थित राहदानी विभागमा पुगेर प्राविधिक अध्ययन गरेका थिए। टोलीले सफ्टवेयरमा देखिएको समस्या पहिचान गर्ने प्रणाली र प्रक्रिया के कस्तो छ भन्ने कुरा प्राविधिकरुपमा पहिचान गर्न आवश्यक अवलोकन गरेको थियो। त्यसलगत्तै कम्पनीको चीनमा रहेको मुख्यालयका प्राविधिकहरूसँग प्रधानमन्त्री कार्यालयको टोलीले हालः देखिएको समस्याका बारेमा कन्फ्रेन्स कलमार्फत् कुराकानी गरेको थियो। भिडियो कन्फ्रेन्समार्फत् भएको कुराकानीमा प्रधानमन्त्री कार्यालयको टोलीले कम्पनीनको प्राविधिक समस्याका कारण सयौं नेपालीले समस्या झेल्नुपरेकोले सम्झौता अनुरुप कम्पनीले तत्काल नै सफ्टवेयरलाई पूर्ण क्षमतामा सञ्चालन गर्न निर्देशन दिएको थियो। त्यसलगत्तै कम्पनीले आफ्ना दुई जना उच्चस्तरका प्राविधिकलाई आजै नेपाल पठाएर समस्यालाई थप पहिचान गरी हलः गर्न सहमति जनाएको टोली सदस्यले जनाए। यही सहमतिअनुसार भारत र मलेसियाबाट दुई जना प्राविधिक आजै नेपाल आउने र भोलि शुक्रबार प्रधानमन्त्री कार्यालयको प्राविधिक टोलीसँग छलफल गरेर फेरि समस्या नआउने गरी समाधान खोजिने छ। यसअघि प्रधानमन्त्री प्रचण्डले बिहीबार क्याबिनेट बैठकपछि उपप्रधानमन्त्री तथा गृहमन्त्री, मुख्य सचिव, परराष्ट्र सचिव, राहदानी विभागका महानिर्देशकलगायतसँग समस्या तत्काल हल गर्न छलफल गरेका थिए। छलफलमा तत्काल देखिएको प्राविधिक समस्या हल गर्ने र लामो लाइनमा बस्नु नपर्ने गरी छिटो छरितोरुपमा राहदानी सेवा उपलब्ध गराउन आवश्यक व्यवस्था मिलाउन प्रधानमन्त्रीले जोड दिएका थिए।"
यो सरकार लामो समय टिक्दैन,"काठमाडौं : पाँच दलीय गठबन्धनमा गरेको प्रतिबद्घताविपरीत माओवादी केन्द्रका अध्यक्ष प्रचण्डले सरकार निर्माण गरेको भन्दै कांग्रेसले असन्तुष्टि जनाएको छ। कांग्रेसले प्रचण्ड नेतृत्वको वर्तमान सरकार ६ महिना पनि टिक्न नसक्ने दाबी पनि गरेको छ। सत्ताच्युत भएपछि पहिलोपटक बुधबार पार्टी कार्यालय सानेपामा पत्रकार सम्मेलन गर्दै प्रवक्ता डा प्रकाशशरण महतले भने, पाँच दलसँगको प्रतिवद्घतालाई बेवास्ता गर्दै प्रचण्डजी बालकोट पुग्नुभयो। कांग्रेस आफ्नो प्रतिवद्धतामा अडिग थियो। उनका कअनुसार प्रचण्डले एमालेसँग गठबन्धन गरेर सरकार गठन गर्दा पनि कांग्रेसले वैकल्पिक समर्थन जुटाएर नेतृत्व लिने विषयलाई प्राथमिकता नदिइकन प्रतिपक्षमा बस्न तयार भएको छ । उनले भने, वैकल्पिक समर्थन जुटाएर नेतृत्व लिने विषयलाई हामीले प्राथमिकता दिएनौँ। यो अवस्थामा गठबन्धन टुट्नुमा कांग्रेस दोषी छैन। यति कुरा हो प्रचण्डजीलाई नेतृत्व दिएर गठबन्धन बचाउनेबारे छलफल गरेर निष्कर्षमा पुग्ने समय हामीलाई प्राप्त भएन। अन्तिम अवस्थामा अन्य दलका नेताले गठबन्धन भत्काएर आउ अनि प्रधानमन्त्री दिन्छु भनेर दिएको नेतृत्व लिन उहाँलाई हतार भयो। प्रवक्ता महतले हालको सत्ता गठबन्धनमा विचार र दृष्किोणमा एकता नभएको बताए। प्रचण्डजी जसरी गए पनि यो वैकल्पिक गठबन्धन शुद्ध अवसरकेन्द्रित गठबन्धन हो, उनले भने, राजतन्त्र चाहियो भन्ने, गणतन्त्रको बाटोमै जानुपर्छ भन्ने, संघीयता चाहिन्छ र चाहिन्न भन्ने सबै पार्टी एक ठाउँमा आएर गठबन्धन बनाएका छन्। अहिलेको सरकार मुस्किलले ६ महिना पनि टिक्दैन। प्रचण्डजीले छोडेर जाँदा सिंगो तत्कालीन पाँच दलिय गठबन्धन खुसी छैन। स्थानीय र प्रतिनिधिसभाको निर्वाचनबाट जुन सफलता प्राप्त भयो त्यसलाई नजरअन्दाज गर्दै प्रचण्डजी अवसरवादी भएर हिंडेको महतको भनाइ छ। जिम्मेवारी कसले प्राप्त गर्ने विषयमा अहिलेको विषय अल्झेको छ। नो नट अगेनको नारा ल्याउने पनि कुन पद प्राप्त गर्न सकिन्छ भन्नेमा लागि परेका छन्। कन्टेन्टभन्दा देखाउने कुरामा अहिलेको सरकार ज्यादा फोकस भएको देखिन्छ। प्रतिकूल अवस्थामा कांग्रेसको नेतृत्वमा गठबन्धन भयो। निर्वाचनको बेला पनि गठबन्धन टुटाउनबाट जोगाएर ल्याइएको सबैलाई थाहा भएको भन्दै उनले भने, कांग्रेस जहिले पनि संकट पर्दा देश बचाउन अगाडि सर्ने पार्टी हो। एक वर्षभित्रै त्यो समय फेरि कांग्रेसकै काँधमा आउँछ। महतका अनुसार कांग्रेस अब सशक्त प्रतिपक्षको भूमिकामा रहन्छ। कांग्रेसले रेलिङ भाच्ने र संसद् ठप्प पार्ने खालको होइन। तर, संसद्मा हाम्रो उपस्थिति पनि बढेकाले हाम्रो भूमिका बढेर जान्छ। जनताका विषय र मुद्दा सशक्त ढंगबाट उठाउँछौं। कांग्रेस विषय केन्द्रित नभएर लक्ष्य केन्द्रित भएर काम गर्छ।"
कवाडी गोदाममा आगलागी हुँदा करिव ७ लाखको क्षति,ललितपुर : ललितपुरको धोविघाटस्थित कवाडी गोदाममा आगलागी हुँदा करिव ७ लाखको क्षति भएको छ। बिहीबार बिहान साढे १० बजे ललितपुर महानगरपालिका३ धोविघाट करिडोरमा भारतीय नागरिक कृष्ण कोदारले सञ्चालन गरिरहेको कवाडी गोदाममा आगलागी भएको थियो। आगलागीका कारण करिव ७ लाखको क्षति भएको ललितपुर प्रहरी परिसरका प्रवक्ता प्रवीण पोखरेलले बताए। आगलागीको सुचना पाएको दुई घण्टाभित्र आगालागी नियन्त्रणमा लिइएको उनले बताए। विद्युत सर्ट भइ आगो लागेको प्रहरीको प्रारम्भिक अनुमान छ। आगलागीका कारण मानवीय क्षति भने भएको छैन।
पर्यटन व्यवासायीलाई बैंकले ज्यादती गरे : कृष्ण शाह (भिडियो वार्ता),"काठमाडौं: नेपाल पर्यटन बोर्डका कार्यकारी सदस्य कृष्ण शाहले अप्ठ्यारो अवस्थामा रहेको पर्यटन क्षेत्रविरूद्ध नेपालका कमर्सियल बैंक ज्यादतीमा उत्रिएको आरोप लगाएका छन्। कोरोना कहरलगायतका अनकौँ कारणले अप्ठ्यारोमा रहेका पर्यटन तथा होटल व्यवसायीलाई बदनाम गराउन बैंकले पैसा नतिरेको भन्दै घरघरमा गार्ड खटाएर पर्चा पठाउँदा सामाजिक तथा मानसिक आघात पारेको शाहको आरोप छ। 'ऋण दिने बेलामा चिल्लो घस्ने बैंकहरू अहिले ऋणीहरूलाई बदनाम गराउन लागेका छन्', शाहले भने,'ज्यादती यति छ कि उनीहरू घरघरमा मान्छे खटाएर सामाजिक प्रतिष्ठा घटाउन लागि परेका छन्। यसको साटो बरू जायजेथाबाट लिलामी गरे हुने नि।' अन्नपूर्ण पोस्टको कार्यक्रम 'द न्यूज मेकर'मा भूपाल लुइटेलसँग कुरा गर्दै शाहले बढ्दै गएको पर्यटकको चहलपहलले केही आशा पलाएको बताए। पर्यटक बढ्दै जाँद गाइडहरू अभाव होला नि ? भन्ने प्रश्नमा उनले भने,'बोरोजगार भएका गाइडलाई पलायन नहुन् भनेर होल्ड गर्न केही परियोजना चलाएर राखेका छौँ। उनीहरू प्रयोगमा आउँछन् । तर दुःख लाग्छ हजारौँ गाइड कोरोना देखिएपछि अन्यत्रै पलायन भइसके।' पर्यटन क्षेत्रलाई दर्बिलो बनाउन सरकारसँग समन्वय गर्ने एउटा भिन्दै संरचना नै आवश्यक रहेको पनि उनले बताए । शाहसँगको कुराकानी हेर्नुहोस्।"
कोसी अस्पतालको संरचनामा महानगरको डोजर,"विराटनगर : प्रदेश १ कै सबैभन्दा ठूलो सरकारी स्वास्थ्य संस्था कोसी अस्पतालको संरचनामा विराटनगर महानगरपालिकाले बिहीबार डोजर चलाएको छ। अस्पतालअगाडि निर्माण गरिएका संरचना महानगरले डोजर लगाएर भत्काएको हो। नक्सा पास नगरिकन अनधिकृत रूपमा संरचना बनाएको पाइएपछि डोजर लगाएर भत्काउनु परेको दाबी महानगरले गरेको छ। महानगरका अनुसार विराटनगरभित्र नक्सा पास नगरिकन बनाइएका अनधिकृत संरचना हटाउने अभियान सुरु गरिएको छ। त्यसअन्तर्गत कोसी अस्पतालको संरचना हटाइएको हो। नक्सा पास गर्न पटकपटक आग्रह गर्दा पनि अस्पतालले अटेर गरेपछि महानगर आफैँले डोजर लगाएर भत्काएको मेयर नागेश कोइरालाले बताए। उनका अनुसार महानगर प्रहरीले अनधिकृत संरचनामा डोजर चलाएको छ। अस्पतालले नक्सा पास नगरिकन सटर बनाएको र महानगरलाई करसमेत नतिरेको कोइरालाको भनाइ छ। महानगरले अस्पतालको प्रवेशद्वारमा रहेका वरपीपल र अन्य रुखको हाँगासमेत हटाएको छ। भाँचिएर मानवीय क्षति हुने जोखिमलाई ध्यानमा राखेर रुखका हाँगा हटाइएको महानगर प्रहरीका प्रमुख राजन पौडेलले बताए। उनले महानगरले २ पटक पत्र काटेर नक्सा पास गर्न र बहाल कर तिर्न आउन आग्रह गर्दा पनि अस्पताल प्रशासनले बेवास्ता गरेपछि डोजर चलाउनु परेको दाबी गरे। महानगरका प्रमुख प्रशासकीय अधिकृत विष्णुप्रसाद कोइरालाले प्रदेश १ को राजधानीसमेत रहेको विराटनगरलाई सफा, सुन्दर, व्यवस्थित र विकसित शहर बनाउने अभियानको थालनी भएको बताए। महानगरको अभियानमा सबैतिरबाट अत्यन्तै राम्रो साथ र सहयोग पाइएको उनको भनाइ छ। उनले विराटनगरमा ६० प्रतिशतभन्दा बढी संरचना नक्सा पास नगरिकन बनाइएको पनि बताए। त्यस्तै ३० प्रतिशतले माथिल्लो तलाको नक्सा पास नगरेको तथ्यांक रहेको जानकारी कोइरालाले दिए। महानगरका प्रवक्ता सन्तोष न्यौपानेले नियमविपरीतका संरचनाको नक्सा पासका लागि यसअघि नै सूचना जारी गरिसकिएको बताए। तर, अटेर गर्ने गरिएपछि डोजर लगाएर त्यस्ता संरचना हटाउन थालिएको उनको भनाइ छ। न्यौपानेले अनधिकृत संरचना हटाउने अभियानलाई महानगरको सबै वडामा पुर्याइने जानकारी दिए।"
"मोरङको केराबारीमा आगलागी : २ घर जले, साढे ३८ लाखको क्षति","विराटनगर : मोरङको केराबारी गाउँपालिका५ स्थित गुम्बा टोलमा बिहीबार बिहान आगलागी हुँदा जलेर २ वटा घर ध्वस्त भएका छन्। साढे ३८ लाख बराबरको क्षति भएको छ। टीकामाया तामाङको घरबाट बिहान ५:४५ बजेतिर आगलागी सुरु भएको थियो। आगोले टीकामाया र बुद्धिबहादुर तामाङको घर जलेर ध्वस्त भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार विद्युत सर्ट हुँदा घरमा आगलागी भएको आशंका गरिएको छ। स्थानीयका अनुसार आगोले टीकामायाको घरसहित घरमा रहेका अन्नपात, भाँडावर्तन, लत्ताकपडा, फर्निचरका सामान, काठ, डेढ तोला सुन र ७५ हजार रुपैयाँ नगद जलेको छ। त्यस्तै बुद्धिबहादुरको पनि घरसहित घरमा रहेका सबै सरसामान, १ तोला सुन र ५० हजार रुपैयाँ नगद जलेको प्रहरीले जनाएको छ। आगोले दुवै घरको ३८ लाख ५० हजार बराबरको क्षति भएको प्रारम्भिक अनुमान रहेको डीएसपी श्रेष्ठले बताए। उनका अनुसार टीकामायाको १७ लाख ५० हजार र बुद्धिबहादुरको २१ लाख बराबरको क्षति भएको हो। घटनामा मानवीय र चौपाया क्षति भने नभएको उनले बताए। धरान तथा सुन्दरहरैँचाबाट पुगेका ४ वटा दमकल, स्थानीय र प्रहरीलाई आगो नियन्त्रण गर्न २ घण्टाभन्दा बढी समय लागेको थियो। प्रहरीले घटनाको अनुसन्धान गरिरहेको छ।"
एकीकरण पदमार्गमा नेपाली सेनाको पदयात्रा,"गोरखा : राष्ट्रनिर्माता पृथ्वीनारायण शाहले प्रयोग गरेको गोरखादेखि काठमाडौंसम्मको बाटालाई एकीकरण पदमार्गका रूपमा स्थापित गर्न नेपाली सेनाले एकीकरण पदयात्रा सुरु गरेको छ। ऐतिहासिक धरोहरको संरक्षण, सम्वर्द्धन र विकास गर्ने उद्देश्यले सुरु गरेको एकीकरण पदयात्राको चौथो श्रृङ्खला बिहीबार गोरखाबाट सुरु गरेको हो। नेपाली सेनाको रिपुमर्दन गणको आयोजना, गोरखा नगरपालिका र भीमसेन थापा गाउँपालिकाको सहयोगमा एकीकरण पदयात्रा सुरु भएको हो। यात्रामा सबुज गण, बर्दबहादुर गण, पुरानो गोरख गण, कालीबक्स गण र श्रीनाथ गणका सैनिक सहभागी छन्। गोरखादेखि सुरु भएको पदयात्रा पुस २७ गते पृथ्वीजयन्ती एवं राष्ट्रिय एकता दिवसका दिन हनुमानढोका दरबारमा पुगेर टुङ्गिने रिपुमर्दन गणका गणपति हेम विष्टले जानकारी दिए। पदयात्रामा सहभागी सेना बिहीबार बिहान राष्ट्रिय झण्डा, गणको आफ्नै झण्डा र टर्च बोकेर गोरखा दरबारबाट पदयात्रामा निस्किएका हुन्। गोरखादरबारबाट निस्केका उनीहरू जोरचौतारी, ताप्ले, अश्राङ, बोर्लाङघाट हुँदै साँझ घाटबेसीमा पुग्नेछ। सो टोलीले त्यहाँ पुगेर धादिङको शिवदल गणको टोलीलाई झण्डा, टर्च हस्तान्तरणसहित यात्रा गर्नेछन्। शिव दल गणका टोलीले नुवाकोटसम्म पुगेर जबरजंग गणको टोलीलाई हस्तान्तरण गरेपछि उक्त टोली पुस २७ मा काठमाडौं पुग्नेगरी कार्यक्रम बनाइएको गणपति बिष्टले बताए। पदयात्रा शुभारम्भ कार्यक्रममा नेपाली सेनाका पश्चिम पृतनापति उपरथी दिपककुमार बानियाँले इतिहासको महत्व सँधै अमर रहने बताएका थिए। आजको पुस्ताले यसको संरक्षण गर्नु आवश्यक रहेको बताए। गोरखा देखि जितगढी सम्मको पदयात्राका लागि पनि सेनाले तयारी गरिरहेको बताउँदै २०८० बैशाखमा उक्त रुटमा पदयात्राको तयारी रहेको उनले बताए। नेपाली सेनालाई राष्ट्रिय एकता कायम गर्ने गहन जिम्मेवारी समेत रहेको बताउँदै उनले अहिले पनि राष्ट्रिय एकताको महशुस गरिएको बताए। सोअन्तर्गत विभिन्न किल्ला, कोट, गढी, दरवारको संरक्षण र वीर पुर्खाको योगदानको कदरका लागि पनि सेनाले विभिन्न कार्य गर्दै आएको पश्चिम पृतनापति बानियाँले बताए। यसका लागि सेना, विभिन्न तहका सरकार, संघसंस्था र सर्वसाधारणसंग सहकार्य गरेर अघि बढ्न तत्पर रहेको उनले बताए। एकीकरण पदयात्रा कार्यक्रमले इतिहासको जर्गेना पनि हुने र पर्यटन विकासमा टेवासमेत पुग्ने हुँदा यस कार्यक्रमलाई प्रवद्र्धन गर्नुपर्ने गोरखा नगरपालिकाका मेयर कृष्ण राना मगरले बताए।"
धनकुटामा साढे तीन हजारभन्दा बढी गरिब परिवार,"धनकुटा : भूमि व्यवस्था सहकारी तथा गरिबी निवारण मन्त्रालयका अनुसार धनकुटामा ३ हजार ७ सय २३ गरिब परिवार रहेका छन्। मन्त्रालयले प्रकाशन गरेको गरिब परिवार सूचिकृत पुस्तिका अनुसार जिल्लाको सात स्थानीय तहमा अति गरिब, मध्यम गरिब र सामान्य गरिब गरी कुल ३७ सय २३ घरधुरी गरिब परिवारमा सूचीकृत भएका छन्। सो पुस्तकको अनुसार कुल सूचीकृत घरधुरीमध्ये अति गरी ९ सय २५, मध्यम गरिब १ हजार ४ सय ८४ र सामान्य गरिब १ हजार २ सय ६४ घरधुरी रहेका छन्। स्थानीय तहअनुसार सबैभन्दा बढी धनकुटा नगरपालिकामा ८ सय ७५ जना छन्। जसमध्ये अति गरिब २ सय ४९, मध्यम गरिब ३ सय २३ र सामान्य ३ सय ३ परिवार छन्। त्यस्तै पाख्रिवास नगरपालिकामा अति गरिब २ सय ५०, मध्यम गरिब २ सय ९१, सामान्य गरिब २ सय ५१ गरी ७ सय ९२ जना गरिब परिवारमा सूचीकृत रहेको पुस्तकमा उल्लेख छ। त्यस्तै महालक्ष्मी नगरपालिकामा पनि १ सय ७ अतिगरिब, २ सय ३४ मध्यम गरिब, २ सय ७ सामान्य गरिब गरी कुल ५ सय ४८, छथरजोरपाटी गाउँपालिकाको कुल २ सय ४५ मध्ये २६ अति गरिब, ९५ मध्यम गरिब र १ सय २४ सामान्य गरिबमा सूचीकृत छन्। यता सहिदभूमि गाउँपालिकामा ६ सय २१ मध्ये २ सय १० अति गरिब, २ सय ५४ मध्यम गरिब र १ सय ५७ जना सामान्य गरिबमा, चौविसे गाउँपालिकामा ६६ अति गरिब, १ सय २५ मध्यम गरिब र ८६ सामान्य गरिबमा गरि २ सय ७७ घरधुरी रहेका छन्। त्यस्तै साँगुरीगढी गाउँपालिकामा कुल ३ सय ६५ मध्ये अति गरिब ६७, मध्यम गरिब १ य ६२ र सामान्य गरिब १ सय ३६ छन्। परिचय पत्रको समयवधि ५ वर्षको रहेको छ। तर परिचयपत्र पाएकाहरूले सरकारबाट पाउने सुविधा के हुने भन्ने जानकारी छैन। साँगुरीगढी गाउँपालिकामा गरिब परिवार परिचयपत्र वितरण सुरु साँगुरीगढी गाउँपालिकाले गरिब परिवार परिचय पत्र वितरण कार्य सुरु गरेको छ। भूमि व्यवस्था, सहकारी तथा गरिबि निवारण मन्त्रालयको गरिब परिवार सूचिकृतमा परेका घरपरिवारलाई गरिब परिवार परिचय पत्र वितरण कार्य सुरु गरेको हो। वडा नम्बर ७ को वडा कार्यालयमा आयोजित एक कार्यक्रमा गाउँपालिका अध्यक्ष जितेन्द्र राई, उपाध्यक्ष मुना राई, प्रमुख प्रशासकीय अधिकृत मनोजकुमार ठाकुर लगायत कर्मचारी टोलीले संयुक्त रूपमा परिचयपत्र वितरण गरेका थिए। अन्य वडामा कर्मचारीको टोलिले परिचय पत्र वितरण गरिरहेको छ। साँगुरीगढी गाउँपालिका भरि गरिब परिवारमा सूचिकृतको संख्या ३ सय ६५ रहेको छ। परिचय पत्रलाई तीन प्रकारमा विभाजन गरिएको छ। हरेक परिचय पत्रको रंग बेग्लाबेग्लै रहेको छ। अति गरिब परिचय पत्रको रंग रातो, मध्यम गरिब परिचय पत्रको रंग पहेलो र सामान्य गरिब परिचय पत्रको रंग निलो रहेको छ। यस पालिकामा अति गरिबमा सूचीकृत परिवारको संख्या ६७, मध्यम गरिब परिवारमा सूचीकृत १ सय ६२ र सामान्य गरिब परिवारमा सूचिकृत १ सय ३६ जना रहेका छन्।"
तराईका भूभागमा शीतलहर : कुन स्थानमा कस्तो छ अवस्था ?,"काठमाडौं : विगत पाँच दिनदेखि नेपालका तराई भूभाग अर्थात मुख्यतया मध्य तराई र आसपासमा दिनभरि नै हुस्सुकुहिरो लाग्ने गरेको छ। नेपालगन्ज, भैरहवा र सिमरा केन्द्रहरूमा अधिकतम तापक्रम औसतभन्दा ५ डिग्री सेल्सियसभन्दा बढीले घटेको छ। सो स्थानहरूमा अधिकतम र न्यूनतम तापक्रम बीच ५ डिग्री सेल्सियसभन्दा कम भिन्नता आएको मौसम पूर्वानुमान महाशाखाले जनाएको छ। तराईका धेरै भूभागमा मापन गरिएको औसत न्यूनतम तापक्रम कै हाराहारीमा देखिएको छ। मौसम विष्लेषणअनुसार हाल नेपालको तराई भूभाग विशेषतः सिमरादेखि नेपालगंजका अधिकांश भूभागहरूमा शीतलहर देखिएको छ। महाशाखाका अनुसार नेपालगंजदेखि पश्चिम तराईका भूभागहरूमा मन्द शीतलहर देखिएको छ। यो अवस्था अझ १२ दिनसम्म रहने सम्भावना छ। विगतमा जनकपुरदेखि सिमरासम्म लागेको शीतलहरको अवस्था बुधबारदेखि हटेर हाल बिहानीपख बाक्लो हुस्सु कुहिरो लागेको छ। सिमराभन्दा पूर्वमा न्यूनतम तापक्रम घटी चिसोको लहर बढ्नुका साथै बिहान हुस्सुकुहिरो लाग्ने सम्भावना देखिन्छ। तसर्थ आगामी १२ दिनसम्म चिसोबाट बच्न आवश्यक सतर्कता अपनाउन हुन महाशाखाले अनुरोध गरेको छ।"
जुम्लाको तिलामा अटो दुर्घटना हुँदा दुईको मृत्यु,जुम्ला : जुम्लाको तिला गाउँपालिका३ स्थित श्रीवेणीमा अटो दुर्घटना हुँदा दुई जनाको मृत्यु भएको छ। सो पालिकाको रारालिहीबाट जुम्ला सदरमुकाम खलङ्गा बजार आउँदै गरेको क१ स ११ नम्बरको अटो दिउँसो २ बजेतिर तिला नदीमा खस्दा जिल्लाको तातोपानी गाउँपालिका१ बाइराँकाका २९ वर्षीया पुरन सार्की र तिला३ का २१ वर्षीया आकाश थापाको मृत्यु भएको जिल्ला प्रहरी कार्यालय जुम्लाका प्रहरी नायब उपरीक्षक नरेन्द्र चन्दले जानकारी दिए। सार्कीको घटनास्थलमै मृत्यु भएको छ। थापाको उपचारका क्रममा कर्णाली स्वास्थ्य विज्ञान प्रतिष्ठानमा मृत्यु भएको जिल्ला प्रहरी कार्यालय जुम्लाका प्रहरी नायब उपरीक्षक चन्दले जानकारी दिए। दुर्घटनामा परेको अटो तिला३ श्रीवेणीमा कर्णाली राजमार्गबाट १५ मिटर तल नदीमा खसेको जिल्ला प्रहरी कार्यालय जुम्लाले जनाएको छ। मृतक दुवैको शव परीक्षणका लागि कर्णाली स्वास्थ्य विज्ञान प्रतिष्ठानमा राखिएको प्रहरीले जनाएको छ। दुर्घटनाबारे थप अनुसन्धान भइरहेको प्रहरीले जनाएको छ।
बैंक तथा संघसंस्थाको हाकिम हुँ भन्दै ठगी गर्ने व्यक्ति पक्राउ,"कैलाली : विभिन्न प्रलोभनमा पारी कैलाली र कञ्चनपुरमा ठगी धन्दा गर्ने एक जनालाई प्रहरीले आज पक्राउ गरेको छ। पक्राउ पर्नेमा दार्चुला लेकम गाउँपालिका१ का पदमराज भट्ट रहेको जिल्ला प्रहरी कार्यालय कैलालीका प्रहरी नायब उपरीक्षक वेदप्रकाश जोशीले जानकारी दिए। प्रनाउ जोशीका अनुसार विभिन्न बैंक तथा सङ्घसंस्थाको हाकिम हुँ भनी आफ्नो वास्तविक परिचय लुकाई कैलाली, कञ्चनपुरलगायत विभिन्न स्थानमा बस्ने व्यक्तिलाई डर, त्रास तथा विभिन्न प्रलोभन देखाउने गरेको र महिलालाई ललाइफकाई गरी निजहरूको अश्लील भिडियो पोष्ट गरिदिने धम्की दिँदै ठगीमा संलग्न भट्टलाई पक्राउ गरिएको हो। उनलाई धनगढी उपमहानगरपालिका३ बाट पक्राउ गरी कार्यालयबाट थप अनुसन्धान भइरहेको बताइएको छ। निज व्यक्तिबाट ठगी भई पीडित भएका व्यक्तिहरूले प्रमाणसहितको जाहेरी दर्खास्त लिई कार्यालय सम्पर्क गर्न आउन हुनसमेत जिल्ला प्रहरी कार्यालय कैलालीले अनुरोध गरेको छ।"
माघे संक्रान्तिलाई यसरी तयार हुँदैछ चाकु (फोटो फिचर),"काठमाडौं : चाकु घिउँ र लड्डुको पर्व माघे संक्रान्ति आउन केही दिन बाँकी छ। तर, ललितपुरको टंगालमा रहेको जोशी चाकु कारखानामा भने तीन महिनादेखि कामदारलाई भ्याई नभ्याई छ। सूर्यदास जोशीले करिब ६० वर्ष अघिदेखि यो कारखानामा चाकु बनाउन थालेका हुन्। अहिले उनी आफू चाकु बनाउन सक्दैनन् तर उनको सबै परिवार चाकु बनाएरै गुजारा चलाइरहेको छ। दीपुका अनुसार तीन महिना अघिदेखि नै बिहान ४ बजेदेखि राति ८ बजेसम्म चाकु बनाउने काम हुन्छ। सिजनमा मासिक ६ लाख बढी फाइदामात्र हुने दीपु सुनाउँछन्। यो कारखानामा चाकु बनाउनेमात्र आठजना कामदार छन्। प्याकिङ गर्ने र बजार पुर्याउने गरेर करिब ३० जनाले रोजगारी पाएका छन्। चाकु बनाउनका लागि जोशी परिवारले मोरङको विराटनगरबाट सख्खर ल्याउँछन्। जोशी कारखानमा बनेको चाकु ललितपुर, काठमाडौं, भक्तपुरसँगै बनेपासम्म पुग्छ। तस्बिरहरू : सुनिता डंगोल"
अत्यधिक चिसोले पश्चिम तराईको जनजीवन कष्टकर,"गुलरिया : केही दिनदेखि एक्कासि बढेको चिसोका कारण बर्दियालगायत पश्चिम तराईको जनजीवन कष्टकर बनेको छ। बिहानैदेखि बाक्लो हुस्सु र शीतलहर परेका कारण बालबालिका, वृद्धवृद्धा, गर्भवती महिला एवम् पशुचौपायाहरू प्रभावित बनेका छन्। अत्यधिक चिसोका कारण अत्यावस्यक कामबाहेक मानिसहरू घरबाहिर निस्कन सकेका छैनन्। पश्चिमी वायु र नजिकका हिमाली जिल्लाहरूमा हिमपात भएसँगै तराईमा चिसो बढेको हो। चिसोका कारण शरीर काप्ने र हातखुट्टा कठ्याङ्रिने गरेको गुलरिया नगरपालिका४ निवासी स्थानीय राधिका जिसीले बताइन्। केही दिनदेखि घामको मुख देख्न पाइएको छैन। केटाकेटी, वृद्धवृद्धा लगायत पशुचौपाया चिसोका कारण धेरै समस्यामा छन्। उनले भनिन् 'जाडोले गर्दा दम, रुघाखोकी लगायतका समस्या देखिएको छ।' चिसो बढेपछि कलेज पनि बिदा भएको बबई बहुमुखी क्याम्पस गुलरियाको चौथो वर्षमा अध्ययनरत छात्रा प्रमिला चौधरीले भनिन्। क्याम्पसले २१ दिनका लागि बिदा दिएको छ। बर्दियाका ८ वटै स्थानीय पालिकाअन्तर्गत सञ्चालित सामुदायिक तथा निजी विद्यालयहरू बन्द भएका छैनन्। केही विद्यालयहरूमा परीक्षा चलिरहेको छ। विद्यालयहरूमा परिक्षा सकिएसँगै माघी र जाडोलाई मध्यनजर गर्दै विद्यालयहरूमा बिदा दिने तयारी भइरहेको छ। शीतलहर तथा तुसारापातका कारण कृषि क्षेत्रमा समेत असर पुगेको छ। शीतलहरका कारण आलु, टमाटर, तोरी लगायतका बाली तरकारीका बिरुवाहरूमा क्षति पुगेको छ। घाम नलागेपछि पशुचौपायाहरू समेत सास्ती खेप्न बाध्य छन्। अत्यधिक चिसो बढेपछि जिल्ला दैवी प्रकोप उद्धार समितिले विपन्न परिवारहरूलाई न्यानो कपडाहरूको व्यवस्था गर्न संघ संस्थाहरूलाई आह्वान गरेको छ। जाडोका कारण बर्दिया अस्पतालमा आउने बिरामीको संख्या बढेको छ। चिसो बढेपछि बर्दिया अस्पतालमा दम, रुघाखोकी, ज्वरो लगायत श्वासप्रश्वासका बिरामीहरूको चाप बढेको बर्दिया अस्पतालका सर्जन डाक्टर विजय उपाध्यायले बताए।"
त्रिभुवन विश्वविद्यालयलाई आर्थिक अभाव,काठमाडौं : सरकारले पर्याप्त बजेट उपलब्ध नगराउँदा मुलुकको पहिलो विश्वविद्यालयले आर्थिक अभाव बेहोर्नु परेको छ। पर्याप्त बजेट नहुँदा त्रिभुवन विश्वविद्यालयले अवकाशप्राप्त प्राध्यापक र कर्मचारीलाई साउनयता पेन्सन पठाउन सकेको छैन। विश्वविद्यालय अलुम्नाई एशोसिएशनको चौथो राष्ट्रिय सम्मेलनको उद्घाटनमा बोल्दै विश्वविद्यालयका रजिष्ट्रार प्रा डा पेशल दाहालले पेन्सन खुवाउन नसकिएको बताए। विश्वविद्यालयले गत आर्थिक वर्षमा २८ अर्ब बजेट विश्वविद्यालयसभाबाट पारित गरेको थियो भने सरकारले नौ अर्ब रुपैयाँ बजेट दिएको उनले जानकारी दिए। विश्वविद्यालयले १० अर्ब तलब र भत्ता तथा चार अर्ब पेन्सनमा खर्च गर्दै आएको रजिष्ट्रार दाहालले बताए। कार्यक्रममा विश्वविद्यालयका उपकुलपति प्रा डा धर्मकान्त बास्कोटाले विश्वविद्यालयमा १६ हजार ६५ जना शिक्षक र कर्मचारीको दरबन्दी रहेकोमा सरकारले १३ हजार जनाका लागि मात्रै तलब भत्ता पठाउने गरेको बताए।
एक करोडको अवैध औषधिसहित एकजना पक्राउ,वीरगञ्ज : जिल्ला प्रहरी कार्यालय पर्साले आज वीरगञ्जको छपकैयाबाट एक करोड ३४ लाख रुपैयाँभन्दा बढीको अवैध औषधि तथा मदिरासहित एक जनालाई पक्राउ गरेको छ। वीरगञ्ज२ छपकैयास्थित श्रीराम पिक्चर प्यालेस पछाडि रोकी राखेको ना ६ ख ७२६ नम्बरको कन्टेनरबाट औषधि तथा घरेलु मदिरासहित वीरगञ्ज३० प्रसौनीका सदाम हुसैनलाई पक्राउ गरेको जिल्ला प्रहरी कार्यालयका सूचना अधिकारी प्रहरी नायब उपरीक्षक दीपक गिरीले जानकारी दिए। हुसैनलाई आवश्यक कारबाहीका लागि राजस्श्व अनुसन्धान कार्यालय पथलैयालाई बुझाइएको उनले बताए।
वृहस्पतिका विद्यार्थीले गरे नाटकमार्फत सम्बन्धको खोजी,"काठमाडौं : नक्सालस्थित वृहस्पति विद्यासदनका विद्यार्थीले बिहीबार ???(तीन प्रश्न चिन्ह्र) र विङ्स स्नेल्स शीर्षकका दुई नाटक मञ्चन गरेका छन्। कमलादीस्थित नेपाल प्रज्ञा प्रतिष्ठानको सभाहलमा गरिएको नाटक मञ्चन समारोहमा विद्यालयका प्रधानाध्यापक कुमार थापाले नाटकमा परिवारभित्रको समसामयिक परिवेशलाई समेट्ने प्रयास गरिएको बताए। एउटा परिवारमा आमाबाबु र सन्तानबीच जुन सम्बन्ध हुनुपर्ने हो, त्यो हिजोआज मोबाइल फोनका कारणले गर्दा हुन नसकेको उनले बताए। अभिभावकले आफ्ना नानीहरूले सकेसम्म राम्रो शिक्षा पाउन् भन्ने इच्छाका साथ राम्रो विद्यालयमा भर्ना त गराउँछन्। तर पछि आफू फोनमै व्यस्थ हुने भएकाले छोराछोरीलाई समय दिन नसक्दा उनीहरू पनि आमाबाबुसँग टाढिने प्रवृति बढेको नाटकमा देखाइएको छ। अभिभावकले बच्चालाई स्कुल पठाउने, टिउसन पढाउने, पढ बाबु भन्ने, तर कहिले नजिक भएर उसलाई के भएको छ, कस्तो छ भनेर नसोध्ने गर्दा उनीहरूले पनि आफ्ना मनका कुरा अभिभावकलाई सुनाउन नसक्ने र फोन र गेममै भुलिरहने जस्ता विषयलाई नाटकमार्फत विद्यार्थीले प्रस्तुत गरेका प्रधानाध्यापक थापाले बताए। नाटकले विशेषगरि डिजिटल युगमा प्रवेश गरेको आजको समाजमा बालबालिका र उनीहरूका अभिभावकबीचको सम्बन्धलाई प्रष्ट्याउन खोजेको विद्यालयकी शिक्षिका डोल्मा लामा शाहले बताइन्। बिहीबार प्रदर्शन गरिएका नाटकहरूको निर्देशक मनोज तामाङ र जेनि सुनुवारले गरेका हुन्।"
दाङमा लागूऔषध ब्राउन सुगरसहित तीन जना पक्राउ,"दाङ : दाङमा लागूऔषध ब्राउन सुगरसहित तीन जना पक्राउ परेका छन्। प्रहरीले घोराही उपमहानगरपालिका४ सुनपुरका १९ वर्षीय बिक्रमभण्डारी, गढवा६ का २८ वर्षीय मनोजकुमार यादव र २१ वर्षीय विशाल परियारलाई लागूऔषध ब्राउन सुगरसहित पक्राउ गरेको हो। प्रहरीले तीन जनामध्ये भण्डारीलाई घोराही१८ फुटबल ग्राउण्ड नजिकबाट ब्राउनसुगरसहित पक्राउ गरेको हो। यादव र परियारलाई लमही४ अर्नवाबाट पक्राउ गरेको हो। प्रहरीले भण्डारीको साथबाट प्लाष्टिकसहित १ दशमलव १ ग्राम ब्राउनसुगर बरामद गरेको छ भने यादव र परियारको साथबाट ५ दशमलव ३२ ग्राम लागूऔषध ब्राउन सुगर बरामद गरेको छ। पक्राउ परेका तीन जनामाथि थप अनुसन्धान भइरहेको जिल्ला प्रहरी कार्यालय दाङका प्रहरी प्रवक्ता डीएसपी राजनकुमार गौतमले जानकारी दिए।"
प्रेमको शक्ति,"एउटा गाउँमा एउटी महिला बस्थिन्। एक दिन बिहानै उनको घरको ढोका कसैले ढक्ढकायो। उनले ढोका खोलिन्। ढोकामा सेतो दाह्री भएका तीनजना व्यक्ति उभिएका थिए। तीनजनै व्यक्तिलाई ती महिलाले घरभित्र आउनका लागि अनुमति दिइन्। हामी तीनै जना एकैसाथ तपाईंको घरमा आउन सक्दैनांै, तीनमध्ये एकजनाले भने। किन ? ती महिलाले सोधिन्। सँगै उभिएका अर्कोले त्यसलाई देखाउँदै भने यो धन हो। र, अर्कोलाई देखाउँदै भने यो सफलता हो। र, आफूलाई चिनाउँदै उनले भने म चाहिँ प्रेम हुँ। त्यसपछि ती महिलाले ती तीनैलाई भने म घरभित्र जान्छु र पतिलाई सोध्छु। उहाँले के भन्नुहुन्छ, म त्यहीअनुसार गर्छु। ती महिला घरभित्र छिरिन् र पतिलाई सबै कुरा सुनाइन्। उनको कुरा सुनेर पति चाहिँ बहुतै आश्चर्यमा परे। उनले आनन्दको अनुभव सँगाले। र, भने अरे ! यो त ठूलो सौभाग्यको कुरा हो। त्यसैले तीन वटामा कसैलाई बोलाउने हो भने धनलाई नै बोलाऊ। तर उनकी पत्नीलाई त्यो कुरा चित्त बुझेन। पतिभन्दा फरक धारणा राख्ने पत्नीलाई भने सफलतालाई भित्र बोलाउन मन लागेको थियो। उनले भनिन् सफलतालाई बोलाऔं। तर त्यही बेला उनका बुहारी घरभित्र छिरे। एकआपसमा कुराकानी भयो। त्यसपछि छोराबुहारीले भने यदि बोलाउने नै हो भने प्रेमलाई बोलाऔं, हाम्रो घर प्रेमले भरिन्छ। त्यसपछि ती महिला बाहिर निस्किन् र भनिन् हामीले प्रेमलाई भित्र ल्याउने सल्लाह गर्यौं। यसरी प्रेम घरभित्र छिर्न अघि लाग्यो तर अचम्म ! प्रेमसँगै धन र सफलता पनि पछि लागे। यस्तो दृश्य देखेर प्रेमले भन्यो जहाँ प्रेम हुन्छ, त्यहाँ धन र सफलता पछिपछि आउँछन्। नैतिक शिक्षा : जीवन सफल बनाउन छनोट के गर्ने भन्नेले विशेष अर्थ राख्छ। सही छनोट गर्न सके जीवन बदलिन्छ।"
अर्जुनचौपारीका ३० परिवारलाई न्यानो कपडा वितरण,"स्याङ्जा : जिल्लाको अर्जुनचौपारी गाउँपालिकाका ३० दलित घरपरिवारलाई न्यानो कपडा वितरण गरिएको छ। अर्जुनचौपारी गाउँपालिका र स्याङ्जा सहयोग समाजका पूर्वअध्यक्ष टुकराज अर्यालको पहलमा न्यानो कपडा प्रदान गरिएको हो। प्रत्येक वडाका अतिविपन्न ५५ परिवारलाई समेटेर ६ वटा वडामा कपडा वितरण गरिएको हो। जसमा ब्लांकेट, सिरानी, डसना, तन्ना रहेका छन्। प्रतिपरिवार ४ हजारका दरले करिब १ लाख २० हजार मूल्य बराबरका कपडा वितरण गरिएको हो। बढ्दो जाडोलाई लक्षित गर्दै स्वास्थ्यप्रति ध्यान दिँदै विपन्न परिवारलाई न्यानो कपडा वितरण गरिएको गाउँपालिकाका अध्यक्ष प्रकाश तिवारीले बताए।"
मिटरब्याजीविरुद्ध न्याय माग्दा सरकारले टाउको फुटायो,"प्रस्तुति : राजकरण महतो सन्चै हुनुहुन्छ ? ठीकै छ। हामी नवलपरासीमा मिटरब्याजीविरुद्ध निरन्तर आन्दोलन चलाइरहेका छौं। साहुले हड्पेर कब्जा गरेको हाम्रो जग्गामा हामी झण्डा गाडेका थियौ। प्रहरीले उखेलेको छ। हामी फेरि झण्डा गाड्न हिंडेका छौं। तपाईंहरूसँग सरकारले पाँचबुँदे गरेको सम्झौता कार्यान्वयन भयो त ? भएकै छैन। हामी जिल्लामा आन्दोलन गरिनै रहेका छौं। शनिबार आन्दोलनका लागि काठमाडौं आउने तयारीमा छौं। हाम्रो माग र मुद्दाको विषयमा गृहमन्त्री रवि लामिछानेलाई भेट गर्छौं। प्रधानमन्त्री र सरकारको न्यायाधिवक्तालाई पनि भेट्छौं। सरकारसँग केके सम्झौता भएको थियो ? नक्कली तमसुक सबै च्यात्ने, दृष्टिबन्धकमा राखेर साहुले कब्जा गरेको जग्गा किसानलाई फर्काउने, साहुले हामीसँग लिएको बढी पैसा पीडितलाई दिलाउने भनेर सरकारले सम्झौता गरेको थियो। मिटरब्याजीको निरन्तर मानसिक प्रताडना तथा हिंसाका कारण मृत्यु भएका ऋणीका परिवारलाई राहत तथा क्षतिपूर्ति पीडकबाट भराउन पनि भनिएको थियो। तर, केही लागू भएन अहिलेसम्म। सरकारले गठन गरेको कार्यदलले मिटरब्याजीहरूलाई कारबाही गर्न कानुनको मस्यौदा तयार गरेर सरकारलाई बुझाएको सुनें। तर, यो हाम्रो पक्षमा छ कि फेरि साहुमहाजनको पक्षमा कानुन बन्दैछ। त्यसको हामी अध्ययन गर्छौं। आन्दोलनमा तपाईंको त टाउको पनि फुटेको थियो नि है ? भदौंको महिना। मिटरब्याजीविरुद्धको हाम्रो धर्ना कार्यक्रम ४३औं दिनमा पुगेको थियो। हाम्रो बसाइ कीर्तिपुरमा तर आन्दोलन गर्ने ठाउँ माइतीघर। आन्दोलनको ४१औं दिनमा चीनका भीआईपी आउँदै थिए। माइतीघर आउन नदिन बिहानै हामी बसेको ठाउँलाई प्रहरीले घेरा हालिसकेको थियो। हामी घेरा तोडेर अघि बढ्दा प्रहरी हामी माथि कुटपिट र बुट बजायो। त्यसमा मेरो ठाउँको फुट्यो धेरै साथी घाइते भए। मेरो ठाउँकोमा पाँच टाँकासमेत लाग्यो। नवलपरासीको बर्दघाट१४ सुस्ता पश्चिमका ३७ वर्षीय कुलबहादुर थापाको परिवारले काठमाडौंका साहु लालबहादुर खड्कासँग ७ वर्षअघि ४ लाख ऋण लिएका थिए। मिटरब्याजी खड्काले दृष्टिबन्धकको नाममा झुक्याएर पीडित थापा परिवारको ८० लाख पर्ने जग्गा पास गराए। थापाले ऋणको साँवा र ब्याज तिर्दै थिए तर मिटरब्याजी खड्काले सो जग्गा अर्को साहु अखलेशकुमार अग्रहरिलाई दृष्टिबन्धक गरी ७ लाख लिए। खड्काले अग्रहरिलाई तिरेनन्। त्यसपछि उनले अदालतमा मुद्दा हाले। र, साबिक थापा परिवारको जग्गा आफ्नो नाममा पारे। विदेशमा रहेका कुलबहादुर घर फर्किएपछि आफ्नो जग्गा मिटरब्याजीले झुक्याएर खोसेपछि उनी न्यायका लागि आन्दोलन गर्दै गाउँदेखि सिंहदरबारसम्म आइपुगे। ४५ दिनसम्म न्यायका लागि माइतीघरमा धर्ना बसे। तर, न्याय पाउनुको सट्टा सरकारले उनको टाउको फुटाएर पठायो। उनीजस्ता देशैभरिका मिटरब्याजी पीडितसँग सरकारले पाँच महिनाअघि पाँचबुँदे सहमति गर्यो तर कार्यान्वयन भएका छैन। आन्दोलनमा दमन भएको थियो ? प्रहरीको दमन भनौं या सरकारको दमन। जे होस् हामीमाथि दमन भएकै हो। हामी गरिब किसान, मजदुरका माग सरकारले सुनेको हो या नसुनेको हो ? हामीलाई त बस सरकारसँग आशा थियो। पीडित किसानलाई न्याय दिलाउँछन् कि भनेर हामी गाउँबाट राजधानी आएका थियौं। तर, सरकारले हाम्रो आशालाई निराशा बनाइदियो। सरकारले हाम्रो अभिभावकत्व निभाएन। उहाँहरूकै आशामा हामी गाउँबाट काठमाडौं आएका थियौं। पछि हामीसँग माग सम्बोधनका लागि सम्झौता गयो। त्यो पनि लागू भएको छैन। त्यसो भए संघर्षको कार्यक्रम चलिरहन्छ ? अहिले हामी गाउँमा आन्दोलन गरिरहेका छौं। सरकारले हाम्रो माग पूरा नगरे गाउँदेखि सिंहदरबारसम्म फेरि आन्दोलन चर्काउँछौं। जबसम्म साहु (मिटरब्याजी)ले हामीसँग खोसेर लगेको हाम्रो जग्गाको लालपूर्जा फिर्ता दिँदैनन् तबसम्म हामी आन्दोलनबाट पछि हट्दैनौं। सरकारले अझै अटेरी गर्छ भने सरकारलाई हामी शान्तिपूर्ण आन्दोलन गरेर घुँडा टेकाउँछौं। नयाँ आन्दोलन कस्तो हुन्छ ? सरकारसँग कस्तो माग छ ? एकपटक सरकारलाई माग सम्बोधनका आग्रह गछौं। पूरा गरेन भने काठमाडौंको संसद् भवन अगाडि मार्च पास गर्छौं। सिंहदरबार पनि घेराउ गर्छाैं। साहुहरूले किसान मजदुरसँग खोसेको जमिन र हामीबाट बढी लिएको रुपैयाँ फिर्ता गराउनुपर्छ। झुक्याएर साहुले हामीबाट गराएको नक्कली सबै तमसुक च्यात्नुपर्छ। हाम्रा यी माग ठीक होइन् भने सरकारले छानबिन गरोस्। तर, मिटरब्याजीलाई सरकारले कानुनी कठघारामा उभ्यानै पर्छ। तपाईको परिवार मिटरब्याजीको जालमा कसरी फस्यो ? घरको आर्थिक स्थित निकै कमजोर थियो। आर्थिक स्थिति सबल हुन्छ कि भनेर कमाउन सन् २००६२०१७ सम्म आउजाउ गरें। जब मेरो मिटरब्याजी साहुले सन् २०१७ मा साहुले जग्गा हड्पेपछि म विदेशबाट फर्किन बाध्य भएको थिएँ। विदेश जाँदा ऋण लिनुभएको थियो ? हामी गरिब मान्छे ऋणै लिएर जाने हो। पहिला ऋण लिएको सबै तिरिसकेको थिएँ। २०७२ तिरको कुरा हो, म विदेशमा रहँदा बुवाआमाले घर नजिकै रहेको १० धुर घडेरी किन्ने भन्नुभयो। घर भएको ३ कटठा घडेरी र खेत भाइले व्यपार गर्न बैंकमा राखेर ऋण लिइसकेको थियो। ससुरालीको ७ कट्ठाको लालपूर्जा बैंकमा राखेर ऋण निकाल्ने र घर नजिकैको घडेरी किन्ने परिवारिक सल्लाह भयो। पछि विदेशबाट कमाएर तिर्ने योजना बनाए। तर, जग्गा राखेर बैंकले ऋण दिएन। अनि जग्गा किन्न कसरी रकम जुटाउनुभयो ? घरकाले काठमाडौंको चन्द्रागिरीका लालबहादुर खड्कासँग ४ लाख ऋण लिए। उसले झुक्याएर १५ लाखको तमसुक गरायो। ९० लाखको ७ कट्ठा जग्गा दृष्टिबन्धक गरायो। अनपढ ससुरा, बुवाआमालाई झुक्याएर उसले ल्यापचे लगायो। साहुले आफ्नो नाममा छिनुवा पास गरायो। यो कुरा मलाई थाहा थिएन। मैले विदेशमा रातदिन पसिना बगाएर साँवा र ब्याज गरेर लगातार साहुलाई ३ लाख ९५ हजार तिरिसकेको थिएँ। दुई वर्षको भाका थियो। एक दिन श्रीमतीले फोन गरेर भनिन्, साहुले त दृष्टिबन्धक भनेर बुवाआमासँग छिनुवा पास गराइसक्यो रे। म त झस्किएँ। अनि के भयो ? म घर फर्किने मनसाय बनाए। सन् २०१७ मा बिदा मिलाएर ससुरालीको जग्गा फिर्ता गराउन घर फर्किए। मालपोतमा गएर हेर्दा साहु लालबहादुरले अर्को साहु अखलेशकुमार अग्रहरिसँग ससुरालीको त्यो जग्गा दृष्टिबन्धक गरेर ७ लाख ऋण लिइसकेको रहेछ। उसले पनि ऋण नतिरेपछि साहु अखलेशले अदालतमा मुद्दा हालेर आफ्नो नाममा जग्गा ल्याएर असुल उपर गरेको सकेको थियो। त्यसपछि साहु लालबहादुरलाई फोन गरेर तपाईंको साँवा ब्याज कति भयो लिन आउनुस् भनें। अनि साहुले के भन्यो त ? केही जवाफ फर्काएन। साहुले आजभोलि भन्दाभन्दै एकाएक सम्पर्कविहीन भयो। बुवाआमाले ससुरालीको जग्गा निकालेर मात्रै विदेश जान भन्यो। इज्जतको सवाल छ। हामी फस्यौं, जसरी नै लालपूर्जा निकालेर दिनुपर्छ। म चार महिनाको बिदा मिलाएर आएको थिएँ। मैले साहुको खोजी गर्दै गर्दा विदेश फर्किन पाइनँ। मिटरब्याजीविरुद्धको आन्दोलन कसरी सुरु भयो ? २०७५ सालतिर साहुले फोन गरेर १७ लाख दिए मात्रै जग्गा फर्काउछु नत्र फर्काउदिनँ भन्यो। म गरिब मान्छे त्यत्रो तिर्न सक्दिनँ भन्दा उसले उसो भए तेरो जग्गा काठमाडौं बसीबसी बेचिदिन्छु। तैँले केही गर्न सक्दैनस् भन्यो। मैले भनें, तपाईंले जे गर्नुहुन्छ गर्नुस्। म पनि गर्न सकेको गरौंला। जग्गा त हाम्रै हो पूर्जा मात्रै छैन यसैगरी जवाफ दिएँ। ठगी गर्ने साहुहरूको उपचार खोज्न थाल्यौं। हामी पीडितहरू एक भएर मिटरब्याजीविरुद्ध संगठित हुन थाल्यौं। अन्तः संघर्ष समिति बनायौं। पीडितहरूको बैठकले मलाई उपाध्य बनाइदियो। हामीले आन्दोलन गर्न थालेपछि जे होस् साहुलाई प्रहरीले पक्रेको छ। तर, जिल्लाबाट काठमाडौं गयौं। फेरि जिल्ला आयौं । तर, न्याय पाइएका छैनौं। अब विदेशका कुरा गरौं, तपाईं विदेश जाँदा के काम लगायो ? म खासमा लेवर क्लासमा साउदी गएको थिएँ। तर, त्यहाँ काम गर्दै जाँदा स्काफोल्डरको काम सिकें। सुरुसुरुमा ग्यास प्लान्टमा काम गर्थें। साह्रै दुःख थियो। हेर्दै डर लाग्दो। ग्यास लिक हुँदा ज्यानको जोखिम। पछि स्काफोल्डिङमा पनि दुःख भयो। ५०६० मिटर माथिमाथि चढ्नुपर्ने। श्रमिकसँग कस्तो व्यवहार गरिन्छ ? धेरै दुःख छ है ? हामीलाई काम गर्न लान्छ। काम गर्न सकिएन भने नेपाल फर्कादिन्छ। कहिले धेरै गहिरो खाल्टोमा पसेर काम गर्नुपर्ने हुन्थ्यो। पहिरो गएर किचेर मरिन्छ कि भन्ने मनमा डर हुन्थ्यो। दुःखको त कुरै नगर्नुस्। श्रमिक भएर अर्काको देशमा गइसकेपछि कुकुरको व्यहार गर्छ। तर, के गर्ने मान्छेलाई बाध्यताले सब थोक गराउँछ। लेवरमा गएपछि जे काम पनि गराउँछ। गर्नैपर्छ। दुःख धेरै हुन्छ। सरकारले देशमै रोजगारी दिएको भन्छ त ? कहाँ हुनु। कुरा मात्रै हो। सबै सुविधा नेपालमा पाउने हो भने को मूर्ख जान्छ देश छोडेर ? सरकारले स्वदेशमा रोजगारी पनि दिँदैन। गाउँमा मर्दापर्दा सहजै गरिबले बैंकबाट कर्जा पाइँदैन। मिटरब्याजी साहुसँग ऋण लिए साँवाब्याजसँगै घरबार, जगाजमिन सबै खोसिदिन्छ। ताल परे जेल पनि हालिदिन्छ। उल्टै पुलिस, प्रशासन अदालत, नेता सब मिटरब्याजीको पछाडि लागेर ढाँकछोप गर्छन्। मिटरब्याजीविरुद्धको हाम्रो शान्तिपूर्ण संघर्षमा सरकारले पुलिस लगाएर दमन गरायो टाउको फुटायो। झण्डै ज्यान गएन। अब भन्नुस्, गरिब, मजदुरका लागि कहाँ छ न्याय ? गाउँमा गरिब कसरी ठगिन्छ ? साहुहरूसँग जुन बेला हामीले ऋण लियौं। त्यो बेला बैंक तथा वित्तीय संस्थाले हामीलाई लगानी नगरेको अवस्था थियो। त्यसपछि हामी साहुहरूसँग जानुपर्ने अवस्था थियो। साहुहरूले पनि मिठो बोलेर गाउँको चलनचल्ती ब्याजदरमा ऋण दिन्छौं भन्यो। तमसुक बनाउँदा निरक्षर बुवाआमालाई छलेर २ लाख लिएको ठाउँमा ८१० लाखको तमसुक बनायो। ऋण लिएको भन्दा धेरैको नक्कली तमसुक बनायो। यसैगरी ठूलाठालुले गरिबलाई मारिरहेका छन्। साहुहरूले कस्तो व्यवहार देखाउँछन् ? अलिकति म्याद नाघ्यो कि धम्क्याउने, डर देखाउने, घरमा महिला दिदीबहिनीहरू मात्रै छन् भने यौन शोषण गर्न खोज्ने जस्ता काम गर्छन्। कति साहुले गरिबहरूलाईे निःशुल्क रूपमा खेतमा खेताला लगाउने, घरमा जे छ त्यही उठाएर लगिदिने, ऋण चुक्दा गर्दा पनि तेरो पैसा चुक्ता भएको छैन भन्दै सताउँछन्। यसले कस्तो असर परेको छ ? मेरै कुरा गर्नुस् न कमाउने मान्छे वर्ष दिन भयो न्यायका लागि भौतारिरहेको छु। गाउँदेखि काठमाडौंसम्म पुगेर संघर्ष गर्नुपरेको छ। बुवाआमा, छोराछोरीलाई बिहान बेलुकाको छाँक जुटाउन मुस्किल छ। मलाई दुःख छ। चारैतिरबाट व्यवहारले च्यापिसक्यो। यस्तो दुःख सबैलाई छ। जग्गाको लालपूर्जा फर्काकाउन नसक्दा ससुरालीले राम्रोसँग व्यवहार गर्दैन। पहिला जस्तो इज्जत पाइँदैन। सालोले मसँग राम्रोसँग नबोलेको ५७ वर्ष नै भइसक्यो। खाएर, बेचेर उसलाई लथालिंग पारिदिएको पनि होइन, बाध्यताले यस्तो भयो। कतिले त साहुले धनमाल कब्जा गरेपछि पीडा थेग्न नसकेर आत्महत्यासमेत गरेका छन्। मिटरब्याजीले गरिबको जीवनै लुटिरहेको छ। गरिबले ऋण किन लिन्छन् ? धेरै जसो तराई भेगमा विदेश जानका लागि लिन्छन्। खेतीकिसानी गर्न अलिअलि लिन्छन् छोराको विवाह गर्न अनि बच्चाहरूको पढाइका लागि कर्जा लिन्छन्। बिमार हुँदा ऋण लिन साहु कहाँ जान्छन्। बैंकसँग ऋण लिँदा भइहाल्यो नि ? निम्न वर्गीय किसान मजदुरहरूलाई बैंकले पत्याउँदैन। धितो दिँदा पनि ऋण दिनलाई गाह्रो मान्छ। तर, साहुमहाजनलाई सजिलै दिन्छ। साहुले हामीलाई ठगेर मिटरब्याजमा ऋण दिन्छन्। बैंक तथा वित्तीय संस्था र साहु मोटाउँछन्, गरिबहरूको उठिबास नै हुन्छ। यस्तालाई कानुनले कारबाही गर्छ नि ? भन्न त भन्छन् कानुन, अदालत प्रहरी, प्रशासन, सरकार छन्। तर, हामीलाई उनीहरूले चिन्दैनन्। भएर पनि के गर्नु धनीमानीकै कुरा सुन्छन्। अड्डा अदालत सबै बिकाउ हो। धनी पूँजीपतिहरूका लागि मात्रै हो, हामी गरिब किसानहरूका लागि होइन। हामी लड्दै जान्छौं । अदालतले जित अरुको (साहु) नै गराइदिन्छन्। हामीलाई यसै पनि पीडा दिन्छ। साहु महाजनलाई नै न्याय दिन्छ। यस्ता घटनाहरू भएको गाउँमा कति देखिसेका छौं। अन्तमा तपाईंलाई केही भन्नु छ ? न्याय प्राप्तिको आन्दोलनमा हाम्रो रगतको खोला बगिसकेको छ। सरकारले अनाहकमा हाम्रो रगत बगाएको संसारले देखेको छ। यो रगतको मूल्य त सरकारले एक दिन देख्ला नि। न्याय पाइन्छ भन्ने अझै पनि आशा छ। हेर्दै जाउँ कहिलेसम्म न्याय पाइन्छ। प्रहरीले हाम्रो टाउको फुटायो तर, त्यही मिटरब्याजीसँग जिल्लाका एसपी, डीएसपी, जनप्रतिनिधिसँग आनन्दले चिया, कफी खाएर बसिरहेका छन्। तर, हामी पीडितलाई जहिले पनि तल पार्न खोजिरहेका हुन्छ। हेरौं उहाँहरूले कहिलेसम्म हाम्रो आवाज दबाउनुहुन्छ। हामी यसै मरेका छौं, त्यसै मरेका छौं। न्याय निसाफ सरकारले नदिएसम्म आन्दोलन रोक्दैनौं।"
"बारामा स्कोरपियोको ठक्करबाट एकको मृत्यु, दुईजना घाइते",सिमराः पूर्वपश्चिम राजमार्गअन्तर्गत पथलैयानिजगढ सडकखण्डमा बिहीबार बिहान भएको दुर्घटनामा एकजनाको मृत्यु भएको छ । दुर्घटनामा दुई महिला घाइते भएका छन् । निजगढबाट पथलैयातर्फ आउँदै गरेको ग २ च ४४१३ नम्बरको स्कोरपियोले सोही दिशाबाट गुडिरहेको मोटरसाइकल र साइकललाई पछाडिबाट ठक्कर दिँदा जीतपुरसिमरा १६ टांगियाबस्तीका ४५ वर्षीय राजेन्द्र माझीको घटनास्थलमै मृत्यु भएको हो । दुर्घटनामा २८ वर्षीया सोनिया योञ्जन र रुपा आलेमगर घाइते भएका छन् । घाइतेलाई थप उपचारका लागि चितवन लगिएको छ । माझी सवार मोटरसाइकललाई ठक्कर दिएपछि स्कोरपियोले महिला चढेको साइकललाई पनि ठक्कर दिएको थियो । उनीहरु टांगियाबस्तीबाट तरकारी बेच्नका लागि पिलुवातर्फ आउँदै थिए । मोटरसाइकल र साइकलमा तरकारी राखेर निस्किएका उनीहरुलाई तीव्र गतिमा रहेको स्कोरपियोले ठक्कर दिएको थियो । उक्त दुर्घटनाका घाइतेलाई जीतपुरसिमरा उपमहानगरपालिकाका नगर प्रमुख राजन पौडेल र उपप्रमुख भोलाप्रसाद अधिकारीले उद्धार गरेका थिए । सिमराबाट जनकपुरतर्फ जाने क्रममा घटनास्थल पुगेका प्रमुख र उपप्रमुखले आफू सवार गाडीमा घाइतेको उद्धार गरिएको थियो । सिमरामा भएको दुर्घटनामा एकको मृत्यु जीतपुरसिमरा २ स्थित जगदम्बा स्टिल्स् अगाडि बुधबार राति भएको दुर्घटनामा एकजनाको मृत्यु भएको छ । मृतकको सनाखत हुन सकेको छैन् । वीरगन्जबाट पथलैयातर्फ जाँदै गरेको ना ७ ख ४२३७ नम्बरको लहरी ट्रकले विपरित दिशाबाट आइरहेको ना २०प ७१६४ मोटरसाइकललाई ठक्कर दिँदा एक पुरुषको मृत्यु भएको हो । घटनामा गम्भीर घाइते भएका उनको अस्पताल लैजाने क्रममा मृत्यु भएको हो । उनको शव वीरगन्जस्थित नारायणी अस्पतालमा राखिएको छ ।
चन्द्रपुरको स्वास्थ्य संस्थामा निःशुल्क पाइने औषधि अभाव,"रौतहट : स्वास्थ्य संस्थाले निःशुल्क दिने औषधि चन्द्रपुरमा महिनौदेखि अभाव भएको छ। औषधि पाउन छाडेपछि सर्वसाधारण मेडिकलबाट शुल्क तिरेर औषधि खान बाध्य भएका छन्। चन्द्रपुर नगरपालिकाले नगरभरीका स्वास्थ्य संस्थामा सरकारले निःशुल्क उपलब्ध गराउने औषधिहरू उपलब्ध गराउन सकेको छैन। चन्द्रपुर नगरपालिकाको९ मा रहेको डुमरिया स्वास्थ्य चौकीका प्रमुख जयलाल पन्डितले नगरपालिकाको स्वास्थ्य शाखाले निःशुल्क पाउने औषधि नपठाएकाले समस्या भएको बताए। डुमरिया स्वास्थ्य चौकीमा औषधिको नाममा सिटामोल मात्र रहेको प्रमुख पन्डितको भनाइ रहेको छ। नगरपालिकाको स्वास्थ्य शाखाले औषधि चाडै आउँछ भनेपनि तीन महिना बितेको प्रमुख पंडितले गुनासो गरे। नेपाल सरकारले सरकारी स्वास्थ्य संस्थाबाट ९१ प्रकारका औषधि निशुल्क पाउने बताएपनि रौतहटका स्वास्थ्य संस्थामा समान्य ज्वरो र रुघाखोकीको औषधिसमेत सर्वसाधारणले पाउन छाडेका छन्। सामान्य रुघाखोकी, ज्वरो तथा घाउचोट लागेका बिरामीलाई समेत उपचार गर्ने औषधि स्वास्थ्य संस्थामा नभएको अहेव गोपालप्रसाद रामले जानकारी दिए। चन्द्रपुर नगरपालिका१० मा रहेको स्वास्थ्य चौकीमा औषधि नभएको सो स्वास्थ्य चौकीका अहेव गोपाल प्रसाद रामले बताए। चन्द्रपुर नगरपालिकाको स्वास्थ्य शाखाका प्रमुख राजेशकुमार ठाकुरले औषधि खरिदको प्रक्रियामा रहेको र एक हप्ताभित्र नगरका सबै स्वास्थ्य संस्थामा औषधि पुग्ने जानकारी दिए।"
एकीकृत घुम्ती सेवामार्फत जनतालाई सेवा,"महोत्तरी : मटिहानी नगरपालिकाले एकीकृत घुम्ती सेवामार्फत जनतालाई सेवा दिने कार्य सुरु गरेको छ। मटिहानी नगरपालिका१ को सानो धिरापुरमा क्षेत्र नं ३ (क) का प्रदेश सभा सदस्य अभिराम शर्मा र मटिहानी नगरपालिका नगर प्रमुख हरिप्रसाद मण्डलले बुधबार संयुक्त रूपमा सेवाको उद्घाटन गरे। सो सेवा नगरका ९ वटै वडामा सञ्चालन गरिने नगरपालिकाले जनाएको छ। घुम्ती शिविरमा योजनासम्बन्धी अभिमुखीकरण, योजना सम्झौता, व्यवसाय दर्ता तथा नवीकरण, जेष्ठ नागरिक परिचयपत्र वितरण, अपाङ्गता परिचयपत्रका लागि दरखास्त संकलन, निःशुल्क स्वास्थ्य परीक्षण तथा औषधि वितरण, माटो परीक्षण, कृषि मिटर सिफारिस तथा तरकारीको मिनी किट वितरण, गोबर र गर्भ परीक्षण, पशुपंक्षी सम्बन्धी परामर्श तथा औषधी वितरण, राजस्व असुली, गरिब परिचयपत्र वितरण, वडाबाट प्रवाह हुने व्यक्तिगत घटना दर्ता लगायतका सेवा प्रदान गरिने छ।"
स्ववियु निर्वाचन चैत ५ गते गर्ने प्रस्ताव,"काठमाडौंः त्रिभुवन विश्वविद्यालयले स्वतन्त्र विद्यार्थी युनियनको निर्वाचन चैत ५ गते गर्ने तयारी थालेको छ। त्रिवि विद्यार्थी कल्याण तथा खेलकुद निर्देशनालयले चैत ५ गते स्ववियु निर्वाचन गर्ने प्रस्ताव त्रिवि कार्यकारी परिषद्समक्ष पेश गरेको हो। निर्देशनालयका प्रमुख पशुपति अधिकारीका अनुसार स्ववियु निर्वाचन चैत ५ गते गर्ने प्रस्ताव गरिएको हो। अधिकारीले अन्नपूर्णसँग भने, विद्यार्थी कल्याण परिषदको बिहीबार बसेको बैठकले चैत ५ गते निर्वाचन गर्न कार्यकारी परिषद् समक्ष प्रस्ताव पेश गरेको हो। कार्यकारी परिषदले प्रस्ताव पास गरेमा छिट्टै निर्वाचन कार्यतालिका प्रकाशन गर्छौ। देशभर ६२ आंगिक क्याम्पस रहेका छन्। त्रिविले लामो समयदेखि स्ववियु निर्वाचन गराउन सकेको थिएन्।"
भुटानी शरणार्थी समस्या हल गर्न अपिल,"काठमाडौं (अन्नपूर्ण): तेस्रो देश पुनर्वास हुन नसकी झापा र मोरङमा रहेका भुटानी शरणार्थीको समस्या समाधान गर्न विश्व भूटानी हिन्दु संगठनले गृहमन्त्रीसमक्ष आग्रह गरेको छ। संगठनका अध्यक्ष कमल धिमालले उपप्रधान तथा गृहमन्त्री रवि लामिछानेलाई तीन बुँदे सुझावसहितको ध्यानाकर्षण पत्र बुझाउँदै समस्या समाधानका लागि आग्रह गरेका हुन्। गृहमन्त्रीलाई भेटेर झापा र मोरङमा बसोबास गरिरहेका करिब सात हजार भूटानी शणरार्थीहरूको व्यवस्थापन गर्न आग्रह गरिएको अध्यक्ष धिमालले बताए। उनले शणार्थीहरूको व्यवस्थापनका लागि सरकारले आफ्नो साझा कार्यक्रममा समावेश गरी भुटान वा अन्तराष्ट्रिय निकायसँग छलफल गरेर उचित सामधान निकाल्न गृहमन्त्रीलाई आग्रह गरेका थिए। यस्तै, बाँकीलाई पुनर्वासको प्रकृया पुनः सुरु गरी उचित व्यस्थापन गर्न र पुनर्वासको अन्य व्यवस्था नभएसम्म मानवीय सहयोग कायम राख्न पनि उनले बुँदागत रूपमा मन्त्रीसमक्ष माग गरेका थिए। भेटमा गृहमन्त्री लामिछानेले आफूलाई प्राप्त सुझावहरूको अध्यन गरी उचित निर्णय लिने प्रतिक्रिया दिएको अध्यक्ष धिमालले जानकारी दिएका छन्। सन् १९८० देखि ९० को दशकका केही वर्षहरूमा तल्कालीन भूटानी सरकारले पुस्तौंदेखि भूटानमा बसोबास गर्दै आएका नेपालीभाषी भूटानीहरूलाई चरम यातना दिई देश निकाला गरेको थियो। उक्त समय एकलाख नेपाली मूलका भूटानीहरू नेपाल प्रवेश गरेका थिए। नेपाल सरकारले झापा र मोरङका विभिन्न स्थानमा शरणार्थीलाई बसोवासको व्यवस्था मिलाएको थियो। त्यसयता नेपाल सरकार र भूटान सरकारबीच शरणार्थीहरूको व्यवस्थापनका लागि पटकपटक वार्ता हुँदा पनि भूटान सरकारको उदासीनताको कारण उनीहरूले घर फर्कन पाएनन्। सन् २००८ मा अमेरिका, युरोपका केही राष्ट्र, न्यूजिल्यान्ड र अष्ट्रेलियालगायत सातवटा राष्ट्रहरूले आफ्नो भूमिमा पुनर्वासको व्यवस्था मिलाएपश्चात् करिब १ लाख शरणार्थीहरू विश्वका विभिन्न राष्ट्रमा बसोबास गर्दै आएका छन्।"
युएई गएका झापा कचनकवलका आदेश एक वर्षदेखि सम्पर्कविहीन,"झापा : वैदेशिक रोजगारीका लागि संयुक्त अरब इमिरेट्स (युएई) गएका झापाका एक युवक विगत एक वर्षदेखि सम्पर्कविहीन बनेका छन् । चार वर्षअघि युएई गएका कचनकवल गाउँपालिका३ स्थित डागीवारी निवासी ३७ वर्षीय आदेश माझी एक वर्षदेखि परिवारजनसँग सम्पर्कविहीन बनेका हुन् । पारिवारिक आर्थिक अवस्था कमजोर भएका कारण आदेश २०७५ सालमा युएई उडेका थिए । श्रीमान् तीन वर्षसम्म नियमित सम्पर्क हुनुहुन्थ्यो,उनकी श्रीमती वनिताले भनिन्, तीन वर्षमा ६० हजार मात्र पैसा पठाउनुभयो, गत माघदेखि एकाएक उनी सम्पर्कविहीन हुनुभयो । बिर्तामोडका म्यानपावर व्यवसायी तुलसी श्रेष्ठमार्फत युएई गएका श्रीमान् त्यहाँ चाइना स्टन कम्पनीमा लिफ्ट अपरेटरको काम गएको उनले बताइन् । सम्पर्कविहीन भएका श्रीमानको खोजी गरिदिन उनका श्रीमती वनिताले सम्बन्धित निकायसँगै विदेशमा रहेका सम्पूर्ण दाजुभाइ तथा दिदीबहिनीहरूसमक्ष अपिल गरेका छन् । आदेशको घरमा हाल श्रीमतीसँगै दुई छोरा र एक छोरी रहेका छन् । श्रीमान् नहुँदा वनितालाई छोराछोरी हुर्काउन समस्या परिरहेको छ । वनिता घरपरिवार चलाउन ज्याला मजदुरीको काम गर्दै आइरहेकी छन् ।"
पुराना कपडा बाँड्दै बर्दघाट,"परासी : नवलपरासीको बर्दघाट नगरपालिकाले चिसोबाट प्रभावित गरिब परिवारलाई कपडा वितरण गर्ने भएको छ। नगरपालिकाको विपद् व्यवस्थापन समितिको बैठकले विपन्न परिवारलाई न्यानो कपडा वितरण गर्न भन्दै पूराना कपडा संकलन गर्न समिति नै संकलन थालेको हो। जिल्लामा केही दिनदेखि शीतलहरसँगै अत्याधिक चिसो बढेको छ। पुराना कपडा वितरणको निर्णयसँगै नगरपालिकाको आलोचना सुरु भएको छ। सामाजिक सञ्जाल र विभिन्न संस्थाहरूले त्यसको आलोचना सुरु गरेका हुन्। नगरपालिकाको विपद् व्यवस्थापन कोषमा ५० लाख रुपैयाँ रहेको सूचना अधिकारी पुष्कर काफ्लेले बताए। नगरमा १५० जना विपन्न परिवार छन्। कोषबाट विपन्न परिवारलाई आवश्यक पर्ने लत्ताकपडासमेत खरिद गरेर वितरण गर्न सक्ने काफ्लेले बताए तर स्थानीय सरकार भएर क्लबजस्तै गरी पुराना कपडा संकलन गरेर वितरण गर्नु विपन्नप्रतिको हेपाहा प्रवृत्ति भन्दै आलोचना हुन थालेको हो। यो निर्णयले स्थानीय सरकारको अनुभूति हुन सकेन। न्यानो कपडा नभएर जनता पीडित नै भएको भए किनेर दिनुपर्छ। क्लबजस्तो उठाउँदै हिँड्नु जायज होइन, गैरसरकारी संस्था महासंघका जिल्ला अध्यक्ष बालिन्द्रविक्रम शाहीले भने। नगर प्रमुख शम्भुप्रसाद श्रेष्ठको अध्यक्षतामा बसेको समितिको बैठकले कपडा संकलन गर्न वडा नं ८ का वडाध्यक्ष कविराज आचार्यको नेतृत्वमा ६ सदस्यीय समिति गठन गरेर परिचालन गरेको छ। कपडा संकलन समितिमा नगर उद्योग वाणिज्य संघ, रेडक्रस, बजार विकास समितिलगायत छन्। पुराना कपडा संकलनबारे नगर प्रमुख श्रेष्ठले आवश्यक परे नयाँ खरिद गरेर वितरण गर्न सकिने बताए। पुराना कपडा भन्दा पनि पुनः प्रयोगमा आउन मिल्ने कपडा संकलन गरेर वितरण गर्न समिति बनाएर परिचालन गरेका हौं। संकलन हुन नसके नयाँ खरिद गरेर दिन सकिन्छ। यसलाई अन्यथा लिन भएन, नगर प्रमुख श्रेष्ठले प्रष्ट पारे।"
चुमनुब्री गाउँपालिकाद्वारा आम्जी' र स्याक्यालाई कानुनी वैधता,"गोरखा : गोरखाको हिमालपारि अवस्थित चुमनुब्री गाउँपालिकाले स्याक्यार आम्जीपरम्परालाई कानुनी मान्यता दिएको छ। हालै सम्पन्न १२ औं गाउँसभा तथा हिउँदे अधिवेशनले त्यस क्षेत्रको प्रथाजनित व्यवस्थालाई कानुनी मान्यता दिएको हो । साथै गाउँसभाले सामागाउँमा अवस्थित हुसुरडाँडालाई रोयल बहराइन पिकनामांकरण गरिएकोलाई वैधानिकता दिने पनि निर्णय गरेको प्रमुख प्रशासकीय अधिकृत भीमसेन श्रेष्ठले जानकारी दिए । सदरमुकामबाट ५० देखि ५२ कोस टाढा रहेको यस भेगमा आम्जीद्वारा उपचार गर्ने पद्धति प्रचलनमा छ । नेपाल सरकारलेसमेत वैकल्पिक उपचार विधि भनेर मान्यता दिएको यस उपचार पद्धतिलाई सो गाउँपालिकाले पनि अपनाउने निर्णय गरेको गाउँपालिकाले जनाएको छ । आम्जीले उपचार गर्ने पद्धतिलाई सोवारिग्पापनि भनिन्छ । आम्जी भनेको मंगोलियन भाषामा डाक्टरहो । आम्जीलाई सयौं वर्षअघि तिब्बतका राजाले औषधिउपचार गर्न स्वास्थ्यकर्मीमार्फत् आविष्कार गराएको विधि भनेर चिनिन्छ । आयुर्वेदिक औषधि, अकुपञ्चर र युनानी उपचार विधिको असल अभ्यासको मिश्रित रुप सोवारिग्पा हो । यो विधिबाट उपचार गर्नेलाई आम्जी भन्न थालिएको बताइन्छ । यो विधि तिब्बतबाट लोकप्रिय भएपछि भुटान, मंगोलिया, नेपालको हिमाली भेगमा फैलिएको हो। आम्जीले वनस्पति, जडिबुटी, वन्यजन्तुका केही अंग, माटो, चट्टान जस्ता खनिज, तान्त्रिक विद्या र अकुपञ्चरको प्रयोग गरी रोगको उपचार गर्ने यस विषयका विज्ञ नरेन्द्र लामाले जानकारी दिए । पालिकाले आम्जी विधेयक पारित गरेपछि अब स्थानीय सरकार सञ्चालन ऐन अनुसार पालिकामा व्यवसाय दर्ता गरेर क्लिनिक, औषधालय वा सानोतिनो अस्पतालसमेत सञ्चालन गर्न पाइने गाउँपालिकाले जनाएको छ । त्यस्तै चुम उपत्यकामा प्रचलित स्याग्यापरम्परालाई पनि पालिकाले मान्यता दिएको छ । प्राणीको शारीरिक तथा मानसिक हिंसा अन्त्य गर्न बिगत एकसय एक वर्षदेखि अपनाइएको स्याग्यापरम्परालाई कानुनी मान्यता दिएको गाउँपालिकाका प्रमुख निमा लामाले बताए । यस विधेयकमा कुनै पनि सजीव प्राणीलाई काटमार नगर्ने, काटमार गर्ने उद्देश्यले पशुचौपाया तथा पंक्षी पालन नगर्ने र काटमार गर्ने उद्देश्यले बेचबिखन पनि नगर्ने, काटमार गर्ने उद्देश्यले चुम उपत्यका हुँदै पशुचौपाया ओसारपसार नगर्ने, महका लागि मौरी पालन नगर्ने, वनजंगलमा डँडेलो नलगाउने लगायतका बुँदाहरु समेटिएका गाउँपालिकाका अध्यक्ष लामाले बताए । त्यस्तै २०७७ सालको असोज २४ गते मनास्लु हिमाल आरोहण गर्न आएका बहराइनका राजकुमार सेख मोहम्मद हमाद मोहम्मद अल खलिफाको सम्मानमा नामाकरण गरिएको बहराइनपिकलाई कानुनी मान्यता दिने पनि गाउँसभाले निर्णय गरेको छ । बहराइनपिक नामाकरणको आधिकारिकताका लागि गाउँसभाले अनुमोदन गर्नुपर्ने भनेर परराष्ट्र मन्त्रालयले सुझाव दिएकाले हुसुरडाँडालाई बहराइनपिक नामाकरणलाई अनुमोदन गरिएको प्रमुख प्रशासकीय अधिकृत श्रेष्ठले बताए । गाउँसभाले लामो समयदेखि चुमनुब्रीमा रहेर सेवा गरेका वडा सचिव वेदप्रकाश ढकाललाई पुरस्कृत तथा सम्मानित पनि गरेको छ ।"
"मिटरब्याजी पीडितले पाए आश्वासन, पाएनन् न्याय","महोत्तरी : हिमाली र पहाडी जिल्लामा भन्दा मधेसमा मिटरब्याजीका पीडित धेरै छन्। अत्यावश्यक परेको समयमा दिएको रकमलाई बढाउँदै नक्कली कागज बनाएर ऋणीलाई हस्ताक्षर गराएर दोब्बरतेब्बरभन्दा बढी रकमसहित घरजग्गा हडप्ने क्रम मधेसमा नयाँ होइन। यस्तो क्रम नरोकिएपछि पीडित आन्दोलित मात्रै बनेन्, राजधानीमा अएर अनशनसमेत बसे। तर, समस्या अझै ज्युँका त्युँ छ। मिटरब्याजी तथा ठगी गर्ने गिरोहको विरुद्धमा सरकारले देशभरका पीडितलाई उजुरी दिन सूचना पनि जारी गयो। त्यसपछि देशभरबाट २ हजार २ सय ८९ उजुरी दर्ता भए। उजुरीउपर अनुसन्धान भइरहेको प्रहरी प्रशासनले बताए पनि मधेसमा साहुबाट ठगिने क्रम रोकिएको छैन। नयाँ सरकार बनेपछि पीडित अब न्याय पाइन्छ कि भन्ने आशामा छन्। उनीहरू अहिले पनि प्रश्न गर्छन्, प्रधानमन्त्रीज्यू, हामीले कहिले न्याय पाउने ? उनीहरूले नवनियुक्त प्रधानमन्त्री पुष्पकमल दाहाल प्रचण्ड र गृहमन्त्री रवि लामिछानेसँग चाँडो न्याय दिन माग गरेका छन्। तमसुक एउटा कानुनी रूपमा आधार रहेको कागजी प्रक्रिया हो । त्यसैले यसलाई अदालतले प्रमाणको रूपमा लिने गरेको छ। तमसुक बनाउने क्रममा सचेत अनि बुझेर मात्र सही गर्ने बानी नबसाउँदा घातक हुन सक्छ। सुशील चौधरी अधिवक्ता राष्ट्रिय मुद्दाको रूपमा मुलुकमा देखा परेका मिटरब्याजी पीडितको पक्षमा आवाज उठाएर सबैले सहयोग गर्नुपर्छ। सरस्वतीकुमारी मिश्र समाजसेवी विगत एक दशकदेखि तराईमा मिटरब्याजी पीडितले न्याय माग्दै गाउँदेखि काठमाडौंसम्म आन्दोलन गरे। गृह मन्त्रालयले पीडितलाई न्याय दिलाउन सम्झौता गरे पनि कार्यान्वयन नगरेको उनीहरूको गुनासो छ। सिराहाका मिटरब्याजी पीडितले आफूहरूले न्याय नपाए आन्दोलन चर्काउने चेतावनी दिएका छन्। उता नवलपरासीका पीडितले पनि गत भदौमा सरकारले गरेको पाँचबुँदे सम्झौता लागू नगरेकाले पुनः आन्दोलन गर्ने अवस्था आउन लागेको बताएका छन्। यसअघि पीडितसँग शेरबहादुर देउवा नेतृत्वको सरकारले न्याय दिने भन्दै सम्झौता गरेको थियो। अब त्यसको कार्यान्वयन नयाँ सरकारले चाँडै गर्नुपर्ने उनीहरूको माग छ। यसअघि सर्लाहीका रामबाबु राय, श्याम परदेशी र महोत्तरीका अनिरुद्ध साहलाई सरकारले नियन्त्रणमा लिएर कानुनी कारबाहीसमेत सुरु गरेको थियो। तर, उनीहरूजस्ता दर्जनौं मिटरब्याजीहरू अहिले पनि कानुनको दायरामा छैनन्। ठगिने क्रम पनि रोकिएको छैन। मिटरब्याजीले दिइरहन्छन् मानसिक तनाव दिनभरि श्रीमान् रक्सीको नशामा हुन्छन्। साहुले घर हटाउन दैनिक दबाब दिँदै आएका छन्। मानसिक तनाव झेल्न साह्रै नै गाह्रो भो हजुर, भंगहा नगरपालिका५ की सकलिया देवीले गुनासो गरिन्। मिटरब्याजीले दिने मानसिक तनाव असह्य भएपछि उनका श्रीमान् सत्य नारायण ठाकुर दिनभरि नै रक्सी खान्छन्। मिटरब्याजी राजकरण साहले पैसा मागेर अनावश्यक मानसिक तनाव दिएपछि सत्यनारायणले रक्सी खान सुरु गरेको श्रीमती सकलियादेवी सदा बताउँछिन्। मिटरब्याजी साहले विगत १२ वर्षदेखि घर नै अन्तै सारेर जग्गा खाली गर भन्दै दबाब दिँदै आएको सकलियाले बताइन्। गहभरि आँसु पार्दै उनले भनिन्, सासू विमलादेवी सदासँग झुक्याएर राजकरणले कपाली कागजमा आंैठाछाप लगाएका रहेछन्। सीतापुर बजारको चौकमै रहेको १ करोडभन्दा बढीको साढे ४ कठ्ठा बराबरको घडेरी राजकरणले छल गरी आफ्नो नाममा पारे। तत्कालीन समयमा जिल्ला अदालत महोत्तरीमा कार्यरत उनले निरक्षर रहेकी मेरी सासूसँग सजिलै जग्गा नामसारीका लागि सम्पूर्ण कागजी प्रक्रिया पूरा गर्न भ्याएका रहेछन्। सो विषयमा केही समय पहिले गाउँमा पञ्चायतीसमेत बसेको थियो। जसमा साहले आफूहरूलाई खुलारूपमा चुनौती र धम्की दिएको सकलियाले बताइन्। यहाँबाट सरुवा भएपछि उनले सो जग्गा आफ्नो सालो रघुवीर साहको नाममा पास गरिदिए। अहिले घर हटाउन अदालतमा मुद्दा परेपछि तारेखमा जानुपर्ने बाध्यता छ। तमसुक च्यातिएन, ५ लाख तिर्नुपर्ने तनाव भंगहा नगरपालिका५ सिद्धपुरकी गीतादेवी सदाका श्रीमान् शिवनारायण सदा वैदेशिक रोजगारीको सिलसिलामा ६ वर्ष पहिले कतार पुगेका थिए। एजेन्टका कामसमेत गर्दै आएका राजकरण साहले उनलाई वैदेशिक रोजगारीमा पठाएका थिए। तत्कालीन समयमा १ लाख १० हजार रुपैयाँ पछि तिर्ने शर्तमा शिवनारायण विदेश गएका थिए। सो रकम तमसुक गरेर राजकरण साहसँग ऋणवापत उनले लिएका थिए। शर्तअनुसार विदेश जानुभन्दा अगाडि शिवनारायणले ३० हजार रुपैयाँ तिरेका थिए। ३० हजार रुपैयाँ तत्काल टिकटबापत दिइने र बाँकी रकम ऋण स्वरूप चुक्ता गर्ने सहमति भएको शिवनारायणकी श्रीमती गीतादेवीले बताइन्। भनिन्, श्रीमान्ले एक वर्षपछि पठाएको रेमिट्यान्सबाट सो रकम चुक्ता गरेका थियौं। ऋणको मूल र ब्याजसमेत गरी १ लाख ७० हजार रुपैयाँ तिर्दा पनि अझ कपाली तमसुक च्यातिएको छैन। उल्टै ५ लाख रुपैयाँ तिर्न बारम्बार दबाब आइरहेको छ। गीताले भक्कानिँदै थपिन्, हातमा सीप छैन। आफ्नो नाममा एक धुर पनि जग्गा जमिन छैन। ऐलानीमा सानो झुप्री छ। सोहीमा जसोतसो गुजारा चलाउँदै छु। उनलाई ५ लाख रकम कहाँबाट ल्याएर तिरुँ। रकम चुक्ता गरिसक्दा पनि तमसुक फिर्ता भएन भंगहा नगरपालिकाका प्रगास राम २ वर्ष पहिले वैदेशिक रोजगारको सिलसिलामा साउदी पुगेका थिए। साउदीमा सम्झौताअनुरूप काम नपाएपछि उनी १ वर्षमै स्वदेश फर्किए। विदेश जाने क्रममा लाग्ने सम्पूर्ण रकम एजेन्ट राजकरण साहले नै तिरेका थिए। तत्कालीन समयमा १ लाख १० हजार रुपैयाँ खर्च भएको थियो। सो रकम कपाली तमसुकमा सही छाप र औंठा छाप लगाएर साहसँग ऋण लिएका थिए। प्रगासकी श्रीमती रामतोला चमर्नीले भनिन्, सम्झौतापत्रमा उल्लेख भएका शर्तअनुसार राजकरणले पैसा फिर्ता त परै जाओस्, पैसा चुक्ता गर्न दबाब दिन थाल्यो। हामीले जसोतसो जोहो गरेर दुई किस्तामा उनको सम्पूर्ण रकम चुक्ता गयौं। कानुनका जानकारसमेत रहेका एजेन्ट साह धेरै नै चतुर छन्। उनलाई २ वर्ष पहिले नै ऋणबापतको सम्पूर्ण रकम चुक्ता गर्दासमेत उनले अझ तमसुक फिर्ता गरेका छैनन्। उनको नियतमा खोट छ भन्दै रामतोलाले अगाडि भनिन्, तमसुक माग्न जाँदा उल्टै धम्कीपूर्ण भाषा प्रयोग गर्दैछन्। बस्नका लागि आफूसँग रहेको दुई धुर जमिनमाथि पनि आँखा लाइसकेका रहेछन्। तमसुक फिर्ता माग्दा नयाँ कागज भंगहा नगरपालिका३ सकरी टोलका रामनारायण सदा मुसहरले गाउँकै साहु राजकरण साहसँग अढाई लाख रुपैयाँ ऋण लिएका थिए। घडेरी खरिद गर्ने क्रममा पैसा अपुग भएपछि रामनारायणले सय कडा ४ रुपैयाँका दरले ऋण उठाएका थिए। अहिले ऋणीलाई १० लाख रुपैयाँ तिर्नका लागि बारम्बार तनाव दिँदै आएको उनकी श्रीमती सावित्री मुसहरले बताइन्। गहभरि आँसु पार्दै सावित्रीले भनिन्, अढाई लाख ऋणको आफूले एक वर्ष नबित्दै ५ लाख ७० हजार रकम तिरिसकेको छु। साहुले अझ २ लाख रुपैयाँ चाहिन्छ भन्दै हिसावमा बेइमानी गरेका थिए। उनले थपिन्, खरिद गरिएको घडेरी बिक्री गरेर उनलाई चुक्ता गरेका थियौं। तमसुक फिर्ता माग्न जाँदा श्रीमान्सँग नयाँ कागज बनाएछ। जसमा १० लाख रकम ऋण लिएको उल्लेख छ। पुरानो तमसुक नदिइकन रित्तै हात घर फर्काएका थिए। राजकुमारले १० लाख रकम चुक्ता गर्न बारम्बार ताकेता गर्दै आएको सावित्रीले बताइन्। ऋण दिलाउन जमानी बसेकी लिलम भइन् बेघर ऋण दिलाउने क्रममा जमानीमा बसेकी लिलमकुमारी ठाकुर अहिले घरवारविहीन भएकी छिन्। गाउँकै धनी अनिता पण्डितसँग ऋण दिलाउने क्रममा जमानीमा बसेको भन्दै लिलमलाई उनका श्रीमान् गगनदेव ठाकुरले घर निकाला गरिदिएका छन्। लिलम विगत १ बर्षदेखि आफन्तको शरणमा छिन्। गाउँकै साथी अमृत मण्डललाई एक लाख रुपैयाँ ऋण दिलाउने क्रममा लिलम जमानीमा बसेकी थिइन्। पछि अमृत परिवारसहित गाउँ छाडेर भागेका छन्। अमृत सम्पर्कविहीन भएपछि जमानीमा बसेकी लिलमसँग अनिरुद्ध साहमार्फत कागज (तमसुक) बनाएका थिए। अनिरुद्धले उनको नाममा रहेको ५ धुर जग्गा रोक्का गरेका छन्। अमृतसँग १ लाख बराबरको तमसुक अनिताले अनिरुद्धसँग चेकमार्फत सटही गरेका थिए। पछि अनिरुद्धले सोही तमसुकको आधारमा लिलमसँग अर्को तमसुक बनाएका छन्। निरक्षर सजिलै फस्छन् एक सर्वेक्षणका अनुसार भंगहा नगरपालिका भित्रमा मात्रै मिटरब्याजी राजकरण साहले ठगेका २ सयभन्दा बढी पीडित छन्। उनी गाउँका दलित एवम् निरक्षरलाई सजिलै फन्दामा पार्छन्। राजकरणले मौकाको फाइदा कपाली तमसुक बनाएर उठाउँदै आएका छन्। गाउँकै लेखनदास अर्थात् कागज बनाउनेलाई पैसाको प्रलोभनमा पारी ऋण दिने बखतमा तमसुकमा औंठाछाप लगाउँदै आएका छन्। स्रोतका अनुसार राजकरणले ऋणीलाई दिने रकमको अंक र कागजमा उल्लेख भएको अंकको संख्यामा धेरै फरक हुन्छ। कम रकम भनेर औंठाछाप लगाउने तर सर्वसाधारण ऋणीहरूसँग पछि सोही कागज देखाएर १० गुणा बढी दरमा रकम असुल्नका लागि यहाँका धनी सिपालु भइसकेका स्थानीय बताउँछन्। के भन्छन् सरोकारवाला ? मिटरब्याजी श्याम प्रदेशीविरुद्ध सर्लाहीमा आन्दोलन चर्काएका डाचाराज वाग्लेकी श्रीमती सरस्वतीकुमारी मिश्र मिटरब्याजी पीडितको पक्षमा आवाज उठाउनुपर्ने बताउँछन्। भन्छिन्, राष्ट्रिय मुद्दाको रूपमा मुलुकमा देखा परेका मिटरब्याजी पीडितको पक्षमा आवाज उठाएर सबैले सहयोग गर्नुपर्छ। अधिवत्ता सुशील चौधरी तमसुक बनाउँदा सचेत हुनुपर्ने सुझाव दिन्छन्। भन्छन्, तमसुक एउटा कानुनी रूपमा आधार रहेको कागजी प्रक्रिया भएकाले यसलाई अदालतले प्रमाणको रूपमा लिने गरेको छ। तमसुक बनाउने क्रममा सचेत अनि बुझेर मात्र सही गर्ने बानी नबसाउँदा घातक हुन सक्छ। तसर्थ समयमै ध्यान दिनु आवश्यक छ। तमसुकमा सही गर्ने क्रममा सकभर वडाध्यक्षको रोहवरमा गर्न उनी सुझाव दिन्छन्। सबै प्रकारका लिखत स्थानीय तहमा दर्ता गर्नुपर्ने काठमाडौं :२० वर्षअघिको तमसुक होस् या दशकौं अघि गरिएका लेनदेनका लिखत, ती सबै स्थानीय सरकारमा दर्ता गनैपर्ने कानुनी मस्यौदा तयार भएको छ। उक्त मस्यौदा कार्यदलले उपप्रधान तथा गृहमन्त्री रवि लामिछानेलाई बुझाएको छ। दर्ता नभएका कुनै पनि लिखतलाई आधिकारिक नमानिने कानुनी व्यवस्था निर्माण गर्न सुझाव सहितको मस्यौदा मिटरब्याजी अपराधी नियन्त्रण सिफारिस कार्यदलले गृहमन्त्रीलाई बुझाएको हो। कार्यदलका संयोजक भीष्मकुमार भुसालका अनुसार मस्यौदा तयार भएसँगै अब कानुन निर्माणको बाटो पनि खुलेको छ। मस्यौदामा मिटरब्याजीले प्रयोग गर्ने भनिएको सबै प्रकारका लिखतहरूको सत्य मापन गरिने र कागजातको आधिकारिकता निक्र्यौल गर्नुपर्ने बताइएको छ। यसका लागि निश्चित कार्यविधि नै निर्माण गर्नुपर्ने कार्यदलको सुझाव छ। संयोजक भुसालका अनुसार मुलुकी देवानी संहिता जारी भएपछिको हकमा २०७४ पछि ५० हजारमाथि सबै प्रकारका लेनदेन पालिकामा अनिवार्य दर्ता गर्नुपर्ने व्यवस्था छ। यो व्यवस्था आएपछि मिटरव्याजी झनै बाठा भएका छन्। कारोबार अहिले गरे पनि पुरानो होभन्दै मिति ढाटेर किर्ते कागज उनीहरूले बनाउने गरेका छन्। यसका विरुद्ध अब जुनसुकै समयको लिखत भए पनि स्थानीय सरकारमा दर्ता गर्नुपर्ने नियम राखिएको हो। दर्ता गर्दा उक्त लिखतको आधिकारिकता निक्र्योल गर्ने र दुवै पक्षको सहमतिमा मात्रै दर्ता गरिने व्यवस्था मस्यौदामा समेटिएको छ। यो व्यवस्थाले कानुनी मान्यता पाए सबै प्रकारका लिखत कानुनी दायरामा आउने भुसालले बताए। यस्तै मिटरब्याजीको विस्तृत परिभाषा र मिटरब्याजी प्रकृतिको अपराध कस्तो हुन्छ ? भन्ने जानकारी सहितको प्रस्ताव पनि मस्यौदामा समेटिएको छ। भुसाल भन्छन्, यस्तो प्रकृतिको कार्य गर्नु फौजदारी अपराध हो। र, यस्तो कार्यलाई अपराधको रूपमा अनुसन्धान हुनुपर्छ। उनले लेनदेनको कारोबार हुने बेलामा कसैले ऋणीको जग्गा ऋण फिर्ता गरेपछि फिर्ता गर्ने किसिमले धनीले पास गर्ने र पछि फिर्ता नगर्ने समस्या निकै भेटिएको बताउँदै भने, यस्ता समस्यालाई समाधान गर्न हामीले ठगी गरेको आधार भेटिएमा ऋण लिने व्यक्तिलाई अफ्ठ्यारोमा पारी सम्पत्ति खान खोज्ने साँहु महाजनविरुद्ध सरकारले कानुनी कारबाही गर्नुपर्ने बुझाव दिएका छौं। स्वामित्व हस्तान्तरण भइसकेको जग्गा पनि फिर्ता हुने व्यवस्था मस्यौदामा समावेश छ। यो सँगै गृह मन्त्रालयमा पेस गरेको मस्यौदामा फोजदारी र देवानी संहितामा केही थप गर्नुपर्ने सुझाव राखिएको छ। देशभरका मिटरब्याजी पीडितहरू राजधानीमा आएर आन्दोलन गरेपश्चात् सरकारले यस्तो अपराध गर्नेलाई कानुनी रूपमै कारबाही गर्ने निर्णय गरेको थियो। सोहीअनुसार नै २०७९ असोज १ गते मिटरब्याजी तथा ठगीविरुद्ध किसान मजदुर संघर्ष समितिसँग सहमति भएको थियो। कार्यदलले मिटरब्याजी अपराध नियन्त्रणका उपायहरूको सिफारिससहित गत भदौमै प्रतिवेदन पेसगरेको थियो। को हुन् राजकरण साह ? भंगहा नगरपालिका६ घर भएका राजकरण साह जमिन्दार हुन्। उनी जिल्ला अदालत महोत्तरीका तत्कालीन खरिदार हुन्। हाल उनी सिरहा जिल्ला अदालतमा सोही पदमा कार्यरत छन्। यसका साथै उनी वैदेशिक रोजगार कम्पनीका एजेन्टसमेत हुन्। उनले गाउँका बेरोजगारलाई विदेश पठाउने काम पनि गर्दै आएका छन्। पैसा नहुने युवालाई तमसुक बनाइ चर्को ब्याजदरमा ऋण दिने र उक्त तमसुककै आधारमा ब्याज खाने तथा ब्याज दिन नसक्ने वा ब्याज र सावाँ तिरेकाहरूसँग पनि पैसा नदिएको भनी अदालतमा मुद्दा हाल्ने गरेको पीडितको गुनासो छ। उनले थोरै ऋण दिएर धेरैको नक्कली कागज बनाएको पाइन्छ। धेरै स्थानीय दलित, थारु र विपन्नका जायजेथा हडपेका छन्। गाउँकै रिना सदालाई अभद्र व्यवहार गरेको भन्दै उनले जरिवानासमेत तिरेका थिए। २०७६ साल कात्तिक २६ गतेका दिन तत्कालीन प्रमुख जिल्ला अधिकारी सूर्यप्रसाद खत्रीले उनलाई १ लाख रुपैयाँ धरौटी राखेर छाडेका थिए।"
ललिपुरको कवाडी गोदाममा आगलागी,ललितपुर : ललितपुरको धोविघाटस्थित कवाडी गोदाममा भीषण आगलागी भएको छ। सनराइज अपार्टमेन्टको पछाडि रहेको एक कवाडी गोदाममा आगलागी भएको हो। ललितपुर प्रहरी परिसरका प्रवक्ता पविन पोखरेलले प्लाष्टिकको कवाडी गोदाममा आगो लागेको र अहिले नियन्त्रणको प्रयास भइरहेको अन्नपूर्णलाई जानकारी दिए। आगलागीबाट मानवीय क्षति नभएपनि कवाडी गोदाम नष्ट भएको प्रहरीले बताएको छ। आगो नियन्त्रणका लागि दमकसहित अग्नि नियन्त्रकहरु परिचालन गरिएको छ। आगलागीको कारण भने खुलेको छैन।
हरायो भरिया पेशा,"भोजपुर : भोजपुरमा सानाठूला कच्चि सडक जोडिएको १५ वर्ष जति भयो। गाउँमा सडक खन्ने क्रमले निकै तिव्रता पायो। कच्चि सडक आउनुअघि अधिकांश ग्रामीण भेगका मानिस भरिया लगाएरै सदरमुकाम, धरान, विराटनगरबाट दैनिक उपभोग्य सामानहरू गाउँगाउँ पुर्याइन्थ्यो। भरिया पेशा एक मात्र सामान ओसारपसारको विकल्प थियो। त्यतिबेला भरिया पेशा भरियाहरूका लागि उत्तम र एकमात्र जिविकोपार्जनको माध्यम थियो। तर, सडक सञ्जालको क्रमिक विकास र बढ्दो सहरीकरणले अहिले भरिया पेशा लोप हुँदै गइरहेको छ। सडक आउनुअघि भोजपुर विमानस्थलबाट पनि मानिस भरिया लगाएर सामानहरू सदरमुकालगायत गाउँगाउँ लैजाने गर्थे। तर, हिजोआज यो पेशाको नामनिशाना भेटिँदैन। मुख्य तथा शाखा सडकहरू कालोपत्रे बनेसँगै यात्रु र सामानहरू सहजै घरघर पुग्छन्। भरियाहरू विमानस्थलदेखि सदरमुकामसम्म सामान ल्याएको एक सयदेखि पाँच सयसम्म ज्याला लिन्थे। अहिले यो पेशा पूर्णरुपले लोप भएको स्थानीय सुरविन मिजार बताउँछन्। सडकीकरण र सहरीकरणले भरिया पेशा लोप भयो, भरिया पेशा गर्ने यहाँका मानिस हिजोआज मजदुरी गर्छन् उनले भने, पहिले जस्तो भरिया पेशा अहिले छैन, गाउँगाउँमा सडक पुगेको छ, सहज भएको छ।, केही वर्षयता सडक र यातायातका सवारीसाधनको सुलभताले भरिया पेशा लोप हुँदै गएको हो। दक्षिणी हतुवागढी गाउँपालिका१, रानीबासका ५० वर्षीय काजीमान राई १२ वर्षअघि डोको, नाम्लो, खकन र तक्मा बोकेर सदरमुकाम, धरान, चतरा, धनकुटा, खाँदबारी, सोलुखुम्बुसम्म धाउने गर्थे। तराइसँग सडकको पहुँच नपुगुन्जेलसम्म साहुको भारी बोकेर परिवारको जीविका चलाउँथे। त्यो बेला उनी सामान बोकेरै ७ जनाको परिवार धान्थे। दक्षिण अक्करको भीर, सप्तकोशी हँुदै चामल, नुन, तेल, चिउरा जस्ता खाद्यान्न र लत्ताकपडाको भारी बोकेर गाँउबस्तीका साहुकहाँ पुर्याउँथे। भारी बोकेको ज्यालाले परिवारको छाक टार्न र एकसरो लगाउन पुग्थ्यो। तर, उनी अहिले गाउँमै ज्यालादारी काम गर्छन्। गाउँबस्तीमा सडकको पहँुच पुगेपछि उनी जस्ता भरिया पेशा परिवर्तन गरेर जीविका चलाउने धेरै छन्। भारी नबोकी खान पाइन्नथ्यो, बजार पसलमा सामान किन्न बेच्न सकिँदैनथ्यो, साहुजीहरूले भरिया खोज्थे, भारी बोक्न जति पनि पाइन्थ्यो काजीमानले भने, अचेल भारी बोक्छु भन्दा पाइँदैन, कसैले पत्याउलान् जस्तो पनि लाग्दैन, सबैतिर गाडी र ट्रयाक्टरले ओसार्छन्। भारी बोकेरै लामो समय घरव्यवहार चलाएका रामप्रसाद राई गाउँपालिका६, बैकुण्ठेकी मेनुका रम्तेल पनि हिजोआज मजदुरी गर्छन्। समय अनुसार चल्नै परेको छ, भारी बोक्न पाइएन भनेर एकठाँउ बसेर खान पाइँदैन, जसरी भएपनि पेट पाल्नै पर्यो, दुःखजिलो गर्नैपर्यो, उनले भनिन्। भरियाको पेशा पाउन छाडेकाले खेती किसानी र बनिबुतो गरेर घरव्यवहार धान्दै आएको उनी सुनाउँछिन्। पौवादुङमा गाउँपालिका४, वास्तिमका निरबहादुर प्रधान सडक आउनु अघिसम्म गाउँगाउँ भाँडाकुँडा डोकामा बोकेर बेच्थे। भारतको बिहार, सिक्किमदेखि तयारी भाँडा किनेर गाउँगाउँ बेचेरै उनको जिविकोपार्जन हुन्थ्यो। विकल्प कुनै नभएपछि उनी पेशा छाडेर खेतीकिसानीतिर लागे। भने, भारी बोकेर गाउँगाउँ पुग्दा राम्रै ज्याला पाइन्थ्यो, घरमा नुन तेल, लत्ताकपडा राम्रै पुग्थ्यो, पछि मोटर चल्न थालेपछि यो पेशा हराएरै गयो। भरिया पेशाले जिविका चलाउने त्यसबेलाका प्रायजसो भरियाहरू अहिले वृद्धाअवस्थामा पुगेका छन्। खेती किसानी, ज्याला मजदुरीलाई निरन्तरता दिएका छन्। धेरैजसो रोजगार खोज्न अन्यत्र जाने र अधिकांश युवापुस्ता विदेश पलायन भएका छन्।"
नवलपरासीका सीमा प्रहरी चौकी इन्चार्जहरु तानिए,"परासी : सीमा क्षेत्रबाट हुने चोरी निकासी नियन्त्रण कार्यमा उदासिनता देखाएको भन्दै जिल्ला प्रहरी कार्यालय नवलपरासीले प्रहरी चौकीका इन्चार्जहरुलाई तानेको छ । उनीहरुलाई चौकीबाट तानेर जिल्ला प्रहरी कार्यालय र इलाका प्रहरी कार्यालयमा पठाइएको छ । त्यसरी तानिएकामा जिल्लामा सबैभन्दा बढी चोरी निकासी हुने सीमा नाकाका इन्चार्ज छन् । चोरी निकासी नियन्त्रणमा प्रभावकारी भूमिका नखेलेको भन्दै जिल्ला प्रहरी प्रमुख एसपी ऋषिराम कँडेललाई प्रहरी हेड क्वाटरले चार दिनअघि तानेसँगै सीमा नाकाका इन्चार्जलाई पनि तानिएको जिल्लास्थित प्रहरी स्रोतले जनाएको छ । एसपी कँडेल हेड क्वाटर तानिएपछि प्रहरी प्रमुखको जिम्मेवारी डिएसपी भोजराज पाण्डेलाई दिइएको छ । सीमा नाकाबाट सबैभन्दा बढी चिनी, कपडालगायतका सामाग्रीको तस्करी हुँदै आए पनि प्रहरी मौन रहेको आरोप लाग्दै आएपछि जिल्लाका छ वटा सीमा चौकीका इन्चार्जलाई दुई दिनअघि जिल्ला प्रहरी कार्यालयले तानेको हो । जिल्लामा १२ प्रहरी चौकी छन् । पुरानालाई हटाएर नयाँ इन्चार्ज पठाइएकामा प्रतापपुरको बसैया, पाचपेंडा, सुस्ताको नर्सही र कुडिया प्रहरी चौकी छन् । त्यसैगरी सरावलको भूजहवा र रामग्रामको तनवा चौकीका इन्चार्जलाई पनि तानिएका छन् । इन्चार्ज तानिएको बारे प्रहरी प्रमुखको समेत जिम्मेवारी समालेका डिएसपी भोजराज पाण्डेले केही चौकीका इन्चार्जको फेरबदल गरेको बताए । सीमाबाट हुने चोरी निकासीलाई अझ बढी कडाई गर्दै प्रभावकारी नियन्त्रण गर्नका लागि नयाँ इन्चार्ज पठाएका हौं । यसलाई नियमित प्रकृया भनेर बुझ्दा पनि हुन्छ, पाण्डेले भने । यसअघिका इन्चार्जहरु डेढवर्षदेखि दुई वर्षसम्म एउटै चौकीमा बस्दै आउने गरेका थिए । अहिले तानिएका इन्चार्जमा ३ देखि ६ महिनाअघि चौकी गएका छन् ।"
७८ वर्षमा बन्यो नागरिकता,"सोलुखुम्बु : सोलुखुम्बु जिल्लाका एक वृद्धले ७८ वर्षको उमेरमा नागरिकताको प्रमाणपत्र पाएका छन् । विसं २००१ चैत ३ गते जन्मिएका सोताङ गाउँपालिका १ का शुक्रबहादुर राईले ७८ वर्षको उमेरमा जिल्ला प्रशासन कार्यालयबाट नेपाली नागरिकताको प्रमाणपत्र लिएका हुन्। आफन्त सबै गुमेकाले एक्लो रहँदै आएका उनी सनाखत गर्ने व्यक्तिसमेत नहुँदा नागरिकता पाउनबाट वञ्चित थिए। जनप्रतिनिधिको पलहमा नागरिकता बनाएका हुन्। थुलुङ दूधकोसी गाउँपालिका ५ का पूर्ववडाध्यक्ष प्रेमकुमार राई, वर्तमान वडाध्यक्ष चन्द्रबहादुर राई र सोताङ गाउँपालिका१ का वडाध्यक्ष जङ्ग गुरुङको पहलमा नागरिकता उपलब्ध गराइएको थियो । राई एक वर्षकै उमेरदेखि जिल्लाको थुलुङ दूधकोसी गाउँपालिका ५ जुबुमा अर्काको जग्गामा बस्दै आएका वडा कार्यालयका कम्प्युटर अपरेटर जेपी थुलुङको भनाइ थियो । जुबुका दोर्जे राईको जग्गामा डेरा बनाइ बसिरहेका उनी नागरिकता नभएकै कारण सरकारबाट प्राप्त हुने सेवा तथा सुविधाबाट वञ्चित भएका थिए। उनको सामाजिक सुरक्षा भत्ताका लागि आवश्यक प्रक्रियासमेत सुरु गरिएको वडाअध्यक्ष चन्द्रबहादुर राईले बताए। रासस"
छोरा र ज्वाइँले गराए सुटरमार्फत बुवाको हत्या,"जनकपुरधाम : पारिवारिक विवादमा सुटर प्रयोग गरी बुवाको हत्या गरेको आरोपमा छोरा र ज्वाइँसहित तीन जना पक्राउ परेका छन्। पक्राउ पर्नेमा छोरा प्रदीप दास, ज्वाइँ उदय दास र सुटर रञ्जित यादव छन्। धनुषाको मुखियापट्टी मुसहरनिया गाउँपालिका२ का ४० वर्षीय धनुषधारी दासको पुस ९ गते बेलुका साढे ७ बजे गोली प्रहारबाट ज्यान गएको थियो। उक्त घटनामा संलग्न आरोपितलाई प्रदेश प्रहरी कार्यालय र जिल्ला प्रहरी कार्यालय धनुषाको संयुक्त टोलीले पत्रकार सम्मेलन गरी सार्वजनिक गरेको हो। धनुषधारीले दोस्रो विवाह गरी छोरी पाएपछि सम्पत्ति बाँडिने भएपछि जेठी श्रीमतीपट्टिका छोरा र ज्वाइँले ५ लाख भारतीय रुपैयाँमा हत्या गराउने योजना बनाएको खुलेको प्रहरीले जनाएको छ। अभियुक्त उदय नेपाल प्रहरीका सहायक हवल्दार हुन्। उनी मधेस प्रदेश प्रहरी कार्यालय जनकपुरमा सवारी चालक हुन्। उनीहरूले एक महिनादेखि योजना बनाएको खुलेको छ। घटनामा संलग्न अनुसन्धान अधिकृतले भने, जेठी र कान्छी श्रीमतीबीचको विवादमा कुटाकुट भएपछि जेठी श्रीमतीलाई छोडेर कान्छी श्रीमतीसँग धनुषधारी बस्ने गरेको र जेठीलाई खान बस्न पनि नदिएपछि रिसरागमा आएर हत्या योजना बुनिएको रहेछ। कान्छी श्रीमतीको छोरी भएपछि सम्पत्तिमा अंश लाग्ने र सम्पत्ति बाँडफाँट हुने भएपछिको रिसले हत्याको जालो बुनिएको अनुसन्धानबाट खुलेको हो। प्रहरीको अनुसन्धानबाट धनुषधारीको पसल अगाडि दमकल बनाइरहेको अवस्थामा मोटरसाइकलबाट ओर्लिएर दासलाई दमकल बिग्रिएर बनाउनुछ भनी कुराकानीको क्रममा सुर्ती मागेर खाएको र कटुवा पेस्तोल निकालेर फायर गरेको खुलेको छ। गोली काण्डभन्दा अगाडि सुटरले एक महिनादेखि जनकपुरधामको मुरली चोकमा डेरा लिएर बस्दै आएको र योजना बनाएको खुलेको हो। धनुषधारीलाई गोली प्रहार गरी हत्या भएको तीन दिनपछि उदयले गोली प्रहार गर्ने रञ्जितलाई ५ लाखमध्येको ३ लाख रुपैयाँ दिएको प्रारम्भिक अनुसन्धानमा खुलेको प्रहरीले जनाएको छ। तीनै जनालाई थप अनुसन्धानका लागि म्याद लिने तयारी भइरहेको जिल्ला प्रहरी कार्यालय धनुषाले जनाएको छ। पक्राउ परेको अभियुक्तहरूको साथबाट गोली प्रहार गरेको कटुवा पेस्तोल १ थान, कटुवा पेस्तोलमा लाग्ने खोका, अटोमेटिक पेस्तोलमा लाग्ने म्यागजिन १ थान, अटोमेटिक पेस्तोलको गोली राउन्ड १ थान फेला परेको प्रहरी उपरिक्षक विश्वराज खड्काले जानकारी दिए।"
कहाँ पुग्यो सन्दीपको मुद्दा ?,"काठमाडौं : बलात्कार अभियोग लागेका पूर्वक्रिकेटर सन्दीप लामिछाने मुद्दाको पुर्पक्षका लागि थुनामा छन्। उनी हाल केन्द्रीय कारागार सुन्धारामा छन्। काठमाडौं जिल्ला अदालतका न्यायाधीश माधवप्रसाद घिमिरेको एकल इजलासले गत कात्तिक १८ गते पुर्पक्षका लागि थुनामा राख्न आदेश दिएको थियो। नेपाली राष्ट्रिय क्रिकेट टोलीका पूर्वकप्तानसमेत रहेका लामिछानेले उक्त आदेशविरुद्ध गत मंसिर २९ गते उच्च अदालत पाटनमा निवेदन दिए। उनले बेरीतको आदेश बदर गरी पाऊँ भन्दै साधारण तारेखमा बसेर मुद्दाको प्रतिरक्षा गर्न पाउनुपर्ने माग राखेका थिए। जिल्ला अदालतको थुनछेक आदेश मिलेन। बेरीतको भयो भनेर उच्च अदालत पाटनमा निवेदन दिइएको हो, उनका कानुन व्यवसायी अधिवक्ता मुरारी सापकोटाले भने। त्यसको एक सातापछि उक्त मुद्दा पुस ७ गते न्यायाधीशद्वय महेन्द्रनाथ उपाध्याय र किरणकुमार पोखरेलको संयुक्त इजलासमा पेसी चढेको थियो। तर, लामिछानेकै कानुन व्यवसायीले स्थगन गराए। बार डे परेका कारण कानुन व्यवसायीले स्थगन गराएका कारण सुनुवाइ हुन पाएन। त्यसपछि पुस १४ गते अर्को पटक पेसी चढ्यो। तर, हेर्न नभ्याइनेमा परेपछि सुनुवाइ हुन पाएन। त्यो मुद्दा पाँच नम्बरमा परेको थियो। चार नम्बरमा रहेका मुद्दाको सुनुवाइ भयो। पाँच नम्बरको मुद्दाको पालै आएन। त्यसकारण हेर्न नभ्याइनेमा परेको हो, उच्च अदालत पाटनका रजिस्ट्रार ठगिन्द्र कट्टेलले भने। उक्त दिन न्यायाधीशद्वय सुभास पौडेल र किरणकुमार पोखरेलको इजलासमा परेको थियो। हेर्न नभ्याइनेमा परेपछि मुद्दाको सुनुवाइ हुन सकेन। रजिस्ट्रार कट्टेलका अनुसार सुनुवाइ नभएकाले सो मुद्दा बिहीबार पनि पेसीमा चढेको छ। पेसी तोकिएको छ। बिहीबार सुनुवाइ हुनेमा आशावादी छौं, अधिवक्ता सापकोटाले भने। उनका अनुसार थुनामा रहेका लामिछाने मानसिक तनावमा परेकाले मनोपरामर्श दिइएको छ। मुद्दा गम्भीर भएको र कानुन व्यवसायी धेरै भएका कारण पनि मुद्दाको सुनुवाइमा धेरै समय लाग्ने रजिष्ट्रार कट्टेलको भनाइ छ। यो गम्भीर इस्यू हो। पेसीमा अगाडि नम्बरमा पर्यो भने सुनुवाइ होला। हेर्दाहेर्दै राख्ने चलन छैन, उनले भने, कानुन व्यवसायी धेरै छन्। छिटोछिटो बहस गरे त सकिहाल्थ्यो। यो मुद्दामा वरिष्ठ अधिवक्ता रमण श्रेष्ठ, मुरारी सापकोटा, बलराम सुबेदीलगायत कानुन व्यवसायीले बहस गर्ने जनाइएको छ। लामिछानेका कानुन व्यवसायीले पीडित किशोरी नाबालिग नभएको दाबी गर्दै आएका छन्। जबरजस्ती करणी मुद्दामा सजाय निर्धारण गर्न पीडित महिलाको उमेरलाई महत्वपूर्ण आधार मानिन्छ। प्रहरीका अनुसार पीडित भनिएकी किशोरी १७ वर्षकी छिन्। काठमाडौं जिल्ला अदालतका न्यायाधीश हिमलाल बेलबासेको इजलासले पुस १२ गते पीडित किशोरीको जन्मसम्बन्धी प्रमाण झिकाउने आदेश दिएको थियो। उमेरसम्बन्धी विवादमा इजलासले किशोरीको जन्मसम्बन्धी अभिलेख अस्पतालबाट झिकाउन आदेश दिएको हो। इजलासले अर्का क्रिकेट खेलाडी देव खनाल र पीडितको स्वास्थ्य परीक्षण गरेका चिकित्सकलाई पनि झिकाउन आदेश दिएको छ। खेलाडी र चिकित्सकलाई पुस २५ गतेसम्ममा बकपत्र गराइसक्न पनि भनिएको छ। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
झुपडीमै जल्छन् राउटे,"दैलेख : राउटे समुदायका नागरिक चिसोबाट जोगिन आफ्नो झुपडीमा प्रायः आगो बालेर सुत्छन्। तर, त्यही आगोले उनीहरू पनि जल्ने गरेका छन्। मंगलबार मात्रै ४० वर्षीय नारायण शाही जलेर गम्भीर घाइते भएका छन्। राति दाउरा बालेरै सुतेको र त्यही आगो बल्यांकेटमा सल्किँदा उनको शरीर जलेको राउटे परियोजनामार्फत खटिएका शिक्षक लालबहादुर खत्रीले बताए। शाही, उनकी पत्नी र आमाबुबा उक्त झुपडीमा सुतेका थिए। अन्य तीन जना सकुशल छन्। नारायणको शरीरको ३० प्रतिशत भाग जलेको दैलेख अस्पतालका डा प्रयास विक्रम सिजापतीले बताए। उनका अनुसार दैलेखमा प्राथमिक उपचार गरी कर्णाली प्रदेश अस्पताल सुर्खेतमा रिफरमा छ। आगोले पोलिएको घाउमा थप संक्रमण हुन सक्छ। त्यसकारण हामीले प्रदेश अस्पतालमा रिफर गरेका हौं, डा सिजापतिले भने। तीन वर्षअघि २०७६ सालमा कान्छाराम शाही आगोमा परे। सुतेकै बेला उनको हात र खुट्टा पोलियो। लामो समयपछि घाउ निको त भयो तर त्यसले ठूलो सास्ती दियो। त्यसअघि २०७२ सालमा सुतेकै बेला जलेर गम्भीर घाइते भएका कपिल शाहीले ०७७ असार ३१ गते ज्यान गुमाए। शरीर जलेर गम्भीर घाइते भएका कपिलको काठमाडौंसम्म लगेर उपचार गरिएको थियो। अछाममा बसोबास गरिरहेका बेला उनी आगोलमा परेका थिए। चिसोबाट बच्न राति सुत्ने ठाउँनजिकै आगो बालेर सुतेका युवकले ओढेको बल्यांकेटमा आगो लागेर उनको शरीर जलेको थियो। पुसको पहिलो साता आगो लागेर उनी घाइते भएका थिए। जंगलको बीचमा हरियो स्याउला, घोचाहरू र पालले बनाएको छाप्रोमा बस्नुपर्दा पुसमाघमा अधिक चिसो हुने गरेको समुदायका युवा शेरबहादुर शाही बताउँछन्। चिसोबाट बच्न अगेनोनजिक आगो बालेर सुत्नुपर्ने बाध्यताका कारण उनीहरू आगलागीको जोखिममा परिरहेको जानकारहरू बताउँछन्। राउटे समुदायका नागरिक दैलेखको नारायण नगरपालिका ८ सालखर्कमा बसोबास गरिरहेका छन्। उनीहरूको जनसंख्या १ सय ४३ छ। उनीहरू आफूलाई जंगलको राजा दाबी गर्छन्। खस आर्य समुदायको पिछडिएका लोपोन्मुख आदिवासी उनीहरू खस भाषा बोल्छन्। नेपाली भाषा बोल्न र बुझ्न सक्छन्। बाँदरको सिकार गर्ने र कन्दमुल, फलफूल र अन्य वनस्पति खाएर बाँच्ने राउटे केही वर्ष अघिसम्म पैसा छुँदा पाप लाग्छ भन्ने मान्यता राख्थे। पहिला उनीहरूले आफूले बनाएका काठका सामग्री अन्नसँग साटेर जीविकोपार्जन गर्दै आएका थिए। तर, धेरैले त्यसो गर्न छाडेका छन्। राउटे जातिमा सोवंशी, कल्याल र रास्कोटी गरी तीन ठकुरी थर छन्। स्थायी रूपमा एकै ठाउँमा नबस्ने र बस्ती सरिरहनु राउटेको अर्को विशेषता हो। धार्मिक, सांस्कृतिक र मौसमअनुसार राउटे एक ठाउँबाट अर्को ठाउँमा बसाई सरिरहन्छन्। फिरन्ते जाति राउटे समुदायहरूको उत्थानका लागि सरकारले हदैसम्म प्रयास पनि गरिरहेको छ। उनीहरूलाई एकै ठाउँमा बस्न सरकारले आग्रह गरिरहे पनि एकै ठाउँ बस्न अस्विकार गर्दै आएका छन्। बनको हरियो स्याउला, घोचाहरू र पालद्वारा गोलाकार र अण्डाकार छाप्रोमा जीवनयापन गर्ने उनीहरूको इतिहास छ।"
पर्यटकीय गन्तव्य बन्यो म्याग्दीको नारच्याङ झरना,"बेनी : म्याग्दीको अन्नपूर्ण गाउँपालिका ४ मा रहेको नारच्याङ झरना नयाँ पर्यटकीय गन्तव्यस्थलको रुपमा विकास भएको छ । नारच्याङ गाउँको पृष्ठभूमिमा रहेको अग्लो पहाडबाट खस्ने झरना अवलोकनका लागि आउने पर्यटकको चहलपहल बढेको हो । झरनाले नारच्याङमा पर्यटकको चहलपहल बढाएको स्थानीय अन्नपूर्ण युवा क्लवका अध्यक्ष टक पुनले बताए । चारपाँच वर्षअघिसम्म ओझेलमा रहेको यो झरना सुनसान थियो,उनले भने, झरना नजिकै पुग्ने पदमार्ग निर्माण र प्रचारप्रसार भएपछि स्वदेशी र विदेशी पर्यटक आउन थालेका हुन् । दैनिक एक सय जना स्वदेशी तथा विदेशी पर्यटक झरना अवलोकन गर्न आउने पुनले बताए । अन्य समयको तुलनामा विदाको दिन पर्यटक बढी आउने गर्छन् । परिवार, सहकारी, विद्यालय, कलेज र विभिन्न संघ संस्थाबाट सामूहिक भ्रमणमा आउने गरेका हुन् । नारच्याङ झरना सुन्दर, आकर्षक र मनमोहक रहेको अवलोकनका लागि गएका बेनीका सचिन शाक्यले बताए । यो झरनाको उचाइ तीनसय मिटरभन्दा बढी छ । यहाँ इन्द्रेणीको पनि दृष्य देख्न सकिन्छ । पर्यटकहरुले झरनासँगै तस्बिर, भिडियो खिच्ने, टिकटक बनाएर सामाजिक सञ्जालमा राख्ने भएकाले प्रचारप्रसारमा सहयोग पुगेको छ । समुदायले नारच्याङ गाउँदेखि झरना सम्म पुग्ने कच्चि पदमार्ग, दृष्य अवलोकन स्थल र घेराबार निर्माण गरेका छन् । झरनाको नजिकै रहेको भूमे देवताको थान नारच्याङबासीको धार्मिक स्थल हो । सो ठाउँबाट कालीगण्डकी किनारको समथर भूगोल, नारच्याङ, दाना र तातोपानीको बस्ती देखिन्छ । भूमेथान परिसरमा अन्नपूर्ण गाउँपालिकाको सात लाख अनुदानमा घेराबार र दृष्य अवलोकन स्थल बनाइएको छ । सार्वजनिक शौचालय निर्माण भएको छ । विश्रामका लागि भवन निर्माणाधिन छ । बेनीजोमसोम सडकको नागढुङ्गादेखि पाँच मिनेट सवारी साधन र तीस मिनेट पैदल हिडेर झरनामा पुग्न सकिन्छ । झरना अवलोकनका लागि आउने पर्यटकको सुविधाका लागि नारच्याङका सात वटा घरमा घरबास होमस्टे सञ्चालन भएको छ । होमस्टे सञ्चालक फक्तबहादुर तिलिजाले स्थानीय परिकार बनाएर पाहुनालाई चखाउने गरिएको बताए । अन्नपूर्ण गाउँपालिकाले झरनासम्म पुग्ने व्यवस्थित पदमार्ग, दृष्य अवलोकन स्थल र झरना अगाडी पुल बनाउने परिकल्पना सहित डिपिआर तयार पारेर योजना अघि बढाएको वडा अध्यक्ष लोकबहादुर फगामीले बताए । प्रदेश सरकारले चालू आर्थिक वर्षमा बिनियोजन गरेको १० लाख बजेटबाट उकालो बाटोमा रेलिङ सहितको पदमार्ग निर्माणको तयारी गरिएको गाउँपालिकाका अध्यक्ष भारतकुमार पुनले बताए ।"
