शीर्षक,विवरण
साढे आठ तोला सुन र १० लाख रुपैयाँ रकम लुटेर फरार भएका तीन जना पक्राउ,"काठमाडौं : साढे आठ तोला सुन र १० लाख १५ हजार रुपैयाँ रकम लुटेर फरार भएका तीन जना पक्राउ परेका छन्। काठमाडौंका विभिन्न स्थानमा चोरी तथा डाँका सम्बन्धी कसूरमा संलग्न गिरोहका तीन जना व्यक्ति पक्राउ गरिएको प्रहरीले जनाएको छ। पक्राउ पर्नेमा सिन्धुपाल्चोक पाँचपोखरीका २९ वर्षीय जिमी लामा, मेलम्ची नगरपालिकाका २५ वर्षीय दिर्ध लामा र मेलम्ची नगरपालिकाकै २४ वर्षीय बाबु तामाङ रहेका छन्। उनीहरू तीनै जना काठमाडौंको गोकर्णेश्वरमा बस्दै आएका थिए। काठमाडौंको बौद्धस्थित विभिन्न स्थान र मितिमा केही व्यक्तिहरूले गिरोह बनाई चोरी तथा डाँका गरी जनतालाई आतङ्कित पार्ने गरेको भन्ने सूचना प्राप्त भएपछि प्रहरीले खोजतलास सुरु गरेको थियो। उनीहरूलाई शंकरापुर नगरपालिका थलीबाट नियन्त्रणमा लिइएको हो।"
निष्पक्ष निर्वाचनका लागि आचारसंहिता कार्यान्वयनमा कडाइ : आयुक्त जबरा,"काठमाडौं : निर्वाचन आयोगका आयुक्त गुन शमशेर जबराले मंसिर ४ गते हुने प्रतिनिधिसभा र प्रदेशसभा सदस्य निर्वाचनलाई निष्पक्ष रूपमा सम्पन्न गर्न निर्वाचन आचारसंहिता कार्यान्वयनमा कडाइ गरिएको बताएका छन्। निर्वाचन आयोगले जनकपुरधाममा सञ्चालन गरेको मधेश प्रदेशस्तरीय मिडिया अभिमुखीकरण कार्यक्रमको उद्घाटन गर्दै आयुक्त जबराले निर्वाचनलाई स्वच्छ, निष्पक्ष र मर्यादित बनाउन आचारसंहिता कार्यान्वयनमा थप कडाइ गरिएको बताएका हुन्। 'स्वच्छ, निष्पक्ष र भयरहित वातारणमा निर्वाचन सम्पन्न गर्न आयोगले दृढतापुर्वक अघि बढेको छ', आयुक्त जबराले भने, 'यसका लागि सबै पक्षले इमान्दारपूर्वक आचारसंहिताको परिपालना गर्नु जरुरी छ।' उनले आचारसंहिता उल्लंघन गर्नेलाई स्पष्टीकरण मात्र नभई अब आयोगले कारबाही गर्न थालेकाले उल्लघंन गर्नेलाई तत्काल अनुसन्धान गरेर कानूनी दायरामा ल्याइने स्पष्ट पारे।"
स्वास्थ्य सेवा क्षेत्रमा लगानी गर्न एडीबीले पाकिस्तानलाई १० करोड अमेरिकी डलर ऋण दिने,"इस्लामाबाद : पाकिस्तान र एसियाली विकास बैंक (एडीबी) बीच देशको उत्तरपश्चिम खैबर पख्तुनख्वा प्रान्तको स्वास्थ्य सेवा प्रणालीलाई सुदृढ बनाउन १० करोड अमेरिकी डलर बराबरको ऋण सम्झौतामा शुक्रबार हस्ताक्षर भएको छ। 'यो ऋणले पूर्वाधार र उपकरणको आधुनिकीकरण, क्लिनिकल प्रोटोकल सुनिश्चित गर्नुका साथै मानव संसाधन योजना र औषधि आपूर्ति शृङ्खला व्यवस्थापनमा सुधार गरी प्रदेशका माध्यमिक अस्पतालहरूमा स्वास्थ्य सेवा प्रवाहमा सुधार ल्याउन मद्दत गर्नेछ, आर्थिक मामिला मन्त्रालयले जारी गरेको विज्ञप्तिमा भनिएको छ। यसले विद्यमान ३३ वटा माध्यमिक स्वास्थ्य संस्थाहरूको पूर्वाधारको स्तरोन्नति, गुणस्तरीय उपकरणहरू प्रदान गर्दै र मेडिकल, प्राविधिक र प्रशासनिक कर्मचारीहरूको पोस्टिङ र उपलब्धता सुनिश्चित गरेर माध्यमिक स्वास्थ्य सेवा प्रणालीलाई रूपान्तरण गर्ने लक्ष्य राखेको छ। यस कार्यक्रमले निजी क्षेत्रलाई निश्चित सेवाहरूको कुशल बाह्य स्रोत सुनिश्चित गर्नुका साथै इलेक्ट्रोनिक मेडिकल रेकर्डहरू र गुणस्तरीय स्वास्थ्य परीक्षण र खोजलाई बढावा दिनेछ। मन्त्रालयका अनुसार यो कार्यक्रमबाट मातृ स्वास्थ्य सेवाको आवश्यकता भएका महिलासहित अनुमानित तीन करोड ८० लाख मानिस लाभान्वित हुने र शिशु तथा मातृ मृत्युदरमा कमी आउने विश्वास गरिएको छ।"
चार लाख ७३ हजार विदेशी पर्यटक नेपाल आए,"काठमाडौं : पछिल्लो १० महिनामा झण्डै पाँच लाख विदेशी पर्यटक नेपाल भित्रिएका छन्। नेपाल पर्यटन बोर्डले उपलब्ध गराएको तथ्यांकअनुसार जनवरीदेखि अक्टोबरसम्म चार लाख ७३ हजार पाँच सय ६३ पर्यटकले नेपाल भ्रमण गरेका हुन्। अक्टोबरमा मात्रै ८८ हजार पाँच सय ८२ पर्यटक नेपाल आएका छन्। पर्यटक आगमन दर यो वर्षको हालसम्मकै बढी सङ्ख्या हो। यसअघि अप्रिलमा सबैभन्दा बढी ६१ हजार पाँच सय ८९ पर्यटक नेपाल भित्रिएका थिए। सेप्टेम्बरमा ५८ हजार तीन सय १४, अगष्टमा ४१ हजार तीन सय ४, जुलाईमा ४४ हजार चार सय ६२ र जुनमा ४६ हजार नौ सय ७५ पर्यटक नेपाल आएका थिए। त्यसैगरी, मेमा ५३ हजार छ सय ८, मार्चमा ४२ हजार छ, फेब्रुअरीमा १९ हजार सात सय ६६ र जनवरीमा १६ हजार नौ सय ७५ पर्यटकले नेपाल भ्रमण गरेका थिए। कोभिड१९ महामारीका कारण घटेको विदेशी पर्यटकको सङ्ख्या सन् २०२२ मा भने बढ्दो क्रममा रहेको तथ्याङ्कले देखाउँछ। महामारीपूर्व सन् २०१९ मा ११ लाख ९७ हजार ९१ जना पर्यटक नेपाल आएका थिए। तर, सन् २०२० मा कोरोना महामारीका कारण विदेशी पर्यटकको सङ्ख्या ८१ प्रतिशतले कमी आइ दुई लाख ३० हजार ८५ जना पर्यटक नेपाल भित्रिएका थिए। त्यसैगरी २०२१ मा भने एक लाख ५० हजार नौ सय ६२ पर्यटक नेपाल आएका थिए। जुन सन् २०२० को तुलनामा ३४ दशमलव ४ प्रतिशतले कमी हो। पर्यटन बोर्डका निर्देशक मणिराज लामिछानेले सन् २०१९ मा आएका कूल पर्यटकको सङ्ख्यामा ७० देखि ७५ प्रतिशतसम्म 'रिकभर' हुने अपेक्षा गरिएको र सोअनुसार पर्यटक आगमन भइरहेको बताए। उनले यही दरमा पर्यटक भित्रिए यो वर्ष छ लाखभन्दा बढी पर्यटक आउने बताए। रासस"
दोहोरो नागरिकता र राहदानी बनाएर अमेरिका जान खोज्ने पक्राउ,काठमाडौं : दोहोरो नागरिकता र राहदानी बनाएर अमेरिका जान लागेका एक जना काठमाडौंबाट पक्राउ परेका छन्। पक्राउ पर्नेमा उदयपुरको वेलका नगरपालिका७ घर भएका ४१ वर्षीय ओमबहादुर राई रहेका छन्। काठमाडौं उपत्यका अपराध अनुसन्धान कार्यालयका अनुसार राईले दोहोरो नागरिकता र दोहोरो राहदानी बनाई अमेरिका जान लागेको भन्ने गोप्य सुचनाका आधारमा अमेरिकी दूतावाससँगको समन्वयमा महाराजगंजस्थित राजदूतवास नजिकबाट पक्राउ गरिएको हो। उनलाई नियन्त्रणमा लिई नागरिकता ऐन र राहदानी ऐन अन्तर्गतको कसुरमा आवश्यक कारबाहीका लागि जिल्ला प्रहरी परिसर टेकुमा पठाइएको छ।
"सुनसरी४ मा गिरिजाको विरासत जोगाउन कांग्रेसलाई हम्मे, संचारमन्त्री कार्कीलाई एमालेका कुशियतको कडा टक्कर","धरान: आगामी मंसिर ४ मा हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर४ मा नेपाली कांग्रेसलाई पूर्व प्रधानमन्त्री स्व गिरिजाप्रसाद कोइरालाको विरासत जोगाउन यो पटक निक्कै चुनौती देखिएको छ । यस क्षेत्रमा कांग्रेसको तर्फबाट सरकारका सुचना, संचार तथा प्रविधिमन्त्री ज्ञानेन्द्रबहादुर कार्की र एमालेका पूर्व प्रदेशमन्त्री जगदिश कुशियतबीचको चुनावी प्रतिष्पर्धामा कडा टक्कर हुने देखिएको छ । सत्ता गठबन्धनको तर्फबाट कांग्रेस केन्द्रीय सदस्य कार्की र एमाले जसपा गठबन्धनको तर्फबाट एमालेका केन्द्रीय सदस्य कुशियतको चुनावी प्रतिपर्धा रोचक बन्ने स्थानीयको अनुमान गरिएको छ । भोजपुरमा पटकपटक चुनाव लडेर जित्न नसकेपछी कार्की २०७४ पश्चात सुनसरी क्षेत्र नम्बर ४ मा चुनाव लडेर निर्वाचित भएका थिए । २०७४ मा एमालेका रमेश श्रेष्ठलाई पराजित गरी निर्वाचित भएका कार्कीलाई यसपटक चुनाव चित्न निक्कै कठिन देखिन्छ । २०५६ सालमा मोरङ१ र यस क्षेत्रबाट चुनाव जितेका कांग्रेस तत्कालीन सभापति गिरिजाले सुनसरी क्षेत्र नम्बर५ ( हाल क्षेत्र नम्बर ४) छाडेका थिए । २०५६ मै भएको उपनिर्वाचनमा एमालेका कुशियतले निर्वाचन जितेर चर्चामा आएका थिए । कांग्रेसको विरासत रहेको सुनसरी क्षेत्र नं ४ मा कार्कीको प्रवेशसँगै अधिकांस कांग्रेस कार्यकर्ता असन्तुष्ठ बनेका छन् । धरानमा आयोजना गरेको कार्यक्रममा कांग्रेस सुनसरीका सभापति केदार भण्डारीले सुनसरीमा कार्कीको प्रवेशसँगै पार्टी संचालनमा भाडभैलो मच्चिएको बताएका थिए । कांग्रेसको १२ औं महाधिवेशनमा संस्थापन पक्षमा लागेर नेता शेखर कोइराला पक्षलाई पाखा लगाउन कार्कीले खेलेको भूमिकालाई लिएर अहिले संस्थापन इतर समुह कार्कीलाई हराउन सक्रिय छन् । आफुसँग असन्तुष्ठ कार्यकर्तालाई कार्कीले खुशी बनाउन नसके यसपटक उनलाई चुनाव जित्न फलामको चिउरा चपाए सरह हुने कांग्रेसजनकै टिप्पणी छ । कार्कीले असन्तुष्ठ बनेका आफ्नै दलका कार्यकर्ता र गठबन्धनदलमा आबद्ध कार्यकर्ताको मत संरक्षण गर्न सके चुनाव जित्न केही सहज देखिएको छ । कार्की सुनसरीबाट निर्वाचित भएपछि यस क्षेत्रको विकासमा आफुले महत्वपूर्ण योगदान गरेकाले चुनाव जित्ने दाबी गर्दै आएका छन्। कांग्रेस भित्र कुनै समस्या नरहेको र अन्य दलको समेत समर्थन रहेकाले चुनाव जित्ने उनको दावी छ । भोजपुर घर भएका कार्कीलाई स्थानीयले आगन्तुक उम्मेदवार भनेर चिन्छन् । २०७४ सालको निर्वाचनमा क्षेत्र नं ४ क बाट विजयी भएर प्रदेश १ सरकारको वन, वातावरण, उद्योग तथा पर्यटनमन्त्री भएका कुशियत कांग्रेसको विरासत भत्काउन जसपाको साथ लिएर मतदाताको घरदैलोमा भोट माग्दैछन् । कुशियत आफ्नै समूदाय, आफ्नै पार्टी एमाले र जसपाको मन जित्दै चुनाव जित्ने दाउमा छन् । तर, एमाले अधिवेशनताका आफ्नै समूहका खेमराज पोखरेल पराजित गराउन लागेकाले उनीविरुद्ध पनि पार्टीको एउटा समुह असन्तुष्ठ छ । एमालेको १० बुँदेवाला समुह र खेमराजको टिमलाई खुसी बनाउन सके कुशियतले यस पटक चुनावको नतिजा आफ्नो पक्षमा पार्ने देखिन्छ । एमालेलाई चुनाव जित्न उपेन्द्र यादवको पकड रहेको यो क्षेत्रमा जसपाको पनि राम्रै मत छ । कुशियतले आफू प्रदेश सरकारको मन्त्री हुँदा र एमाले अध्यक्ष केपी ओली प्रधानमन्त्री भएको समयमा यस क्षेत्रको विकासमा योगदान गरेका कारण जनताले मत दिएर आफुलाई विजयी गराउने बताउँछन् । एमालेको संगठन क्षेत्र नं ४ मा सुधार हुँदै गएको, जसपाको पनि पकड क्षेत्र रहेको र आफु यही क्षेत्रको भूमि पुत्र रहेकाले चुनाव जित्ने दाबी कुशियतको छ । २०५६ सालको संसदीय निर्वाचन र ०६४ सालको पहिलो संविधानसभा निर्वाचनमा कांग्रेसका कार्की भोजपुरबाट पराजित भएका थिए । २०७४ सालको निर्वाचनमा कार्कीले ३२ हजार ३४७ मत ल्याएर निर्वाचित भएका थिए । उनका निकटतम प्रतिद्धन्दी एमालेका श्रेष्ठले २५ हजार ७५० मत ल्याएका थिए । कुशियतले २०७४ सालको निर्वाचनमा क्षेत्र नं ४ क बाट बाम गठबन्धनका तर्फबाट नेपाली कांग्रेसका रेवती दुलाललाई पराजित गरेका थिए । कुशियत १६ हजार ६ सय ९० मत ल्याएर विजयी भएका थिए । दुलालले १५ हजार २८२ मत ल्याएका थिए । सुनसरी क्षेत्र नं ४ मा प्रदेश सभामा पाँच दलीय गठबन्धनबाट कांग्रेसका तर्फबाट क्षेत्र नं ४ कमा सदानन्द मण्डल र एमालेजसपा गठबन्धनबाट जसपाका पर्शुराम बस्नेतबीच प्रतिस्पर्धा हुने देखिएको छ । क्षेत्र ख बाट गठबन्धनका तर्फबाट उम्मेदवार रहेका कांग्रेसका हाजी इसराइल मन्सुरी र एमालेका अब्बास अन्सारीबीच मुख्य प्रतिस्पर्धा हुने भएको छ। सुनसरी क्षेत्र नं ४ को प्रनिनिधी सभातर्फ एकलाख २८ हजार ६५ मतदाता छन् । यस्तै, प्रदेश ४ क तर्फ ७६ हजार ६३३ र ४ ख तर्फ ६० हजार ४३२ जना मतदाता छन् ।"
'प्रतिगमन परास्त गर्न गठबन्धन एकै ठाउँमा',"झापा : नेकपा (एकीकृत समाजवादी) का नेता झलनाथ खनालले नेकपा (एमाले) का अध्यक्ष केपी शर्मा ओलीको अहम्तालाई चिर्न गठबन्धन गरी चुनावी मैदानमा उत्रिनु परेको बताएका छन्। झापा र इलामको सीमावर्ती क्षेत्र बेसीबजारमा शुक्रबार गठबन्धन दलले आयोजना गरेको संयुक्त चुनावी सभामा बोल्दै इलाम १ बाट प्रतिनिधिसभा सदस्य लागि उम्मेदवार बनेका खनालले भने, 'ओलीले देशलाई बर्बादीतिर धकेलेका छन्, देश बचाउन हामीलाई तपाईँको मतदानको खाँचो छ।' पूर्व प्रधानमन्त्री समेत रहेका खनालले गठबन्धनलाई कसैले परास्त गर्न नसक्ने दाबी गरे। गठबन्धनलाई विजयी गराए मात्र मुलुकको परिवर्तन सम्भव हुने उनको भनाइ छ। झापा १ बाट प्रतिनिधिसभा उम्मेदवार बनेका नेपाली कांग्रेसका महामन्त्री विश्वप्रकाश शर्माले पनि प्रतिगमन परास्त गर्न गठबन्धन एक ठाउँमा उभिनु परेको बताए। समृद्धिको लामो यात्राका लागि एक पटक गठबन्धनका उम्मेदवारलाई मतदान गर्न अपिल गर्दै महामन्त्री शर्माले भने, 'हामीले यहाँको भूगोल, यहाँको भावना बुझेका छौँ, हामी यहीँ केही गर्न चाहन्छौँ अनि यहीँ मर्न चाहन्छौँ।' स्थानीय र राष्ट्रिय समृद्धिका एजेन्डालाई संस्थागत गर्न गठबन्धन दलहरू सँगसँगै हिँड्नु परेको उनले प्रस्टाए। सो चुनावी सभामा झापा १ (१)का प्रदेशसभा सदस्य उम्मेदवार गोपाल तामाङ र इलाम १ (२)का प्रदेशसभा सदस्य उम्मेदवार समसेर राईले लगायतले मन्तव्य राखेका थिए।"
असुरक्षित गर्भपतनको जोखिम बढ्दो,"विराटनगर : पछिल्लो एक वर्षमा प्रदेश १ मा १५ हजार बढीले सुरक्षित गर्भपतन गराएका छन्। आर्थिक वर्ष २०७८०७९ मा १५ हजार ९११ जना महिला तथा किशोरीहरूले सुरक्षित गर्भपतन गराएका हुन्। स्वास्थ्य सेवा विभाग अन्तर्गतको परिवार कल्याण महाशाखाले दिएको तथ्याङ्क अनुसार गर्भपतन गराउनेमा ७ देखि १९ वर्ष उमेर समूहका किशोरीहरू रहेका छन्। उनीहरूले सूचीकृत विभिन्न स्वास्थ्य संस्थाबाट गर्भपतनको सेवा लिएको देखिएको छ। गर्भपतनको सेवा लिनेहरू अधिकांश २० वर्षभन्दा कम उमेर समूहको रहेका छन्। शुक्रबार मोरङको बुढीगंगास्थित विराट शिक्षण अस्पतालमा 'असुरक्षित गर्भपतन र जनस्वास्थ्यका निम्त्ति नीति निमार्ण तथा जनचेतनामा सञ्चारकर्मीको भूमिका' विषयक अन्तरक्रिया कार्यक्रममा महाशाखाले सो तथ्याङ्क प्रस्तुत गरेको हो। तथ्याङ्क अनुसार नेपालमा ५७ प्रतिशत महिलाले असुरक्षित रूपमा गर्भपतन गराइरहेको देखिएको छ। नेपालको ऐन, नियम, कानुन र निर्देशिकाहरूले सुरक्षित गर्भपतनलाई मान्यता दिएको भएपनि जनचेतना अभावमा असुरक्षित गर्भपतको जोखिम बढ्दै गएको वीपी कोइराला स्वास्थ्य विज्ञान प्रतिष्ठानका प्राध्यापक श्याम लम्सालले बताए। उनले अनिश्चित गर्भधारणका कारण पनि यसको जोखिम उच्च हुँदै गएको औंल्याए। 'नेपालमा सुरक्षित गर्भपतन गराउन पाइन्छ भन्ने चेतना मात्र ४३ प्रतिशत महिलाहरूमा छ,' उनले भने, 'जनचेतना अभावमै ठूलो संख्यामा महिला तथा किशोरीहरूले सूचीकृत नभएका फार्मेसी र अन्य स्वास्थ्य संस्थामा गएर सेवा लिने गरेका छन्।' महाशाखाका अनुसार हाल देशभर १ हजार ५ सय स्वास्थ्य संस्था सुरक्षित गर्भपतनको सेवा दिन सूचीकृत भएका छन्। २०६० देखि हालसम्म ती संस्थाबाट १४ लाख ६४ हजार १५ जनाले सुरक्षित गर्भपतनको सेवा प्राप्त गरेका छन्। तर, मुख्य समस्या असुरक्षित गर्भपतन नभई गर्भ बस्न नदिन प्रयोग गर्ने औषधी भएको बताइएको छ। खुला सिमानाका कारण नेपालमा प्रयोग अनुमति नभएका औषधीहरूको प्रयोगले जोखिम थपिँदै गएको स्वयं औषधी व्यवस्था विभाग विराटनगरले जनाएको छ। विभागका अनुसार दर्ता नभएका औषधी फार्मेसी र विभिन्न क्लिनिकबाट लुकाएर बिक्री वितरण हुँदै आएका छन्। 'नेपालमा ५ सयमा पाउने औषधी भारतबाट लुकीछिपी ल्याएर ५० रुपैयाँमा बिक्री गरिन्छ। दर्ता बिनाका औषधी माटो बराबर छन्,' विभागका सूचना अधिकारी दिपेन्द्र खड्का भन्छन्, 'यस्ता औषधीको प्रयोगले अत्यधिक रक्तश्राव भई कयौं महिलाहरूले ज्यान समेत गुमाएका छन्। औषधीको तस्करी नियन्त्रणमा प्रहरीको तदारुकता र फार्मेसी तथा क्लिनिकहरूको अनुगमनमा सरकारी चासोको अभाव छ। हामीसँग सीमित जनशक्ति र फराकिलो कार्यक्षेत्र छ। हाम्रो एकल प्रयासले मात्र यो समस्या समाधान गर्न सकिँदैन।' जथाभावी दर्ताविना औषधी बिक्री वितरण गर्ने फार्मेसी वा मेडिकल सञ्चालकलाई विभागले 'औषधी दर्ता ऐन, २०३५' बमोजिम तीन वर्ष कैद वा बिगोका आधारमा जरिवानाको व्यवस्था गरेको छ। नेपालमा २०५९ मा गर्भपतन सेवाले कानुनी मान्यता पाएपछि २०६० साल चैत्र ५ गतेदेखि औजारको प्रयोगबाट गर्भपतन सेवा सुरु भएको हो। औषधीको प्रयोगबाट गर्भपतनको सेवा भने २०६६ सालदेखि सुरु भएको बताइएको छ।"
मुस्ताङको लोमान्थाङ गाउँपालिकालाई चीनले दियो स्काभेटर उपहार,"जोमसोम : चीन सरकारले मुस्ताङको उत्तरी सीमावर्ती क्षेत्रको लोमान्थाङ गाउँपालिकालाई एक थान स्काभेटर उपहार स्वरूप उपलब्ध गराएको छ। कोरोनाका कारण लगातार बन्द रहेको कोरला नाकाको सीमावर्ती गाउँपालिका लोमान्थाङलाई चीनले स्काभेटर उपलब्ध गराएको लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। चीन सरकारले केही महिना अघि नेपालका उत्तरी नाकामा रहेका ११ वटा गाउँपालिकालाई स्काभेटर उपलब्ध गराएको थियो। चीनले उपहार स्वरूप दिएको स्काभेटरको मूल्य करिब १ करोड २९ लाख रुपैयाँ बराबर पर्छ। बर्खायामको मौसम र अविरल वर्षाका कारण सडक यातायात अवरुद्ध हुँदा निर्धारित समयमा लोमान्थाङ गाउँपालिकाले स्काभेटर बुझ्न नसकेको अध्यक्ष गुरुङले बताए। अध्यक्ष गुरुङले यसै हप्ता गाउँपालिकाको टोली पुगेर रसुवागढी नाकाबाट चीनले उपलब्ध गराएको स्काभेटर बुझेको उल्लेख गरे। यसअघि चीनले उत्तरी कोरलानाकासँग सिमाना जोडिएको लोमान्थाङ र लोघेकर दामोदरकुण्ड गाउँपालिकालाई खाद्यान्न, कृषि सामग्री र विभिन्न सामाग्री उपलब्ध गराउने गरेको गाउँपालिकाकी उपाध्यक्ष छिमी बिष्टले जानकारी दिए।"
अस्थायी मतदाताको अन्तिम सूची प्रकाशनको तयारीमा आयोग,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि अस्थायी मतदाताको अन्तिम सूची प्रकाशनको तयारीमा निर्वाचन आयोग जुटेको छ। आयोगले आफ्नो निर्वाचन क्षेत्रमा जान नपाउने तथा निर्वाचनमा खटिएका सरकारी कर्मचारी, वृद्धाश्रममा रहेका नागरिक, कैदीबन्दी र सुरक्षाकर्मीका लागि समानुपातिक प्रणालीतर्फ मतदान गर्ने अवसरका लागि अस्थायी मतदाताको व्यवस्था गरेको हो। सो प्रयोजनका लागि सम्बन्धित जिल्ला निर्वाचन कार्यालयले नामावली सङ्कलन गरी आयोगको प्रणालीमा प्रविष्ट हुने क्रम जारी रहेको आयोगका सहायक प्रवक्ता ऋषिराम भुसालले जानकारी दिए। अस्थायी मतदाता सूचीमा समावेश हुन सम्बन्धित व्यक्तिको नाम मतदाता सूचीमा रहेको हुनुपर्ने भएकाले सङ्कलन भएका नामावलीको प्रमाणीकरण भइरहेको छ। हालसम्म एक लाख एक सय ५२ मतदाता अस्थायी नामावलीका लागि प्रमाणीकरण भएका छन्।"
शनिबार देशका विभिन्न प्रदेशमा वर्षाको सम्भावना,"काठमाडौं : शनिबार दिउँसो देशका विभिन्न प्रदेशमा वर्षा हुने सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, कर्णाली र सुदूरपश्चिम प्रदेशका पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। देशका बाँकी पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातको समयमा पनि प्रदेश १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ।"
भक्तपुरमा उम्मेदवारहरू घरदैलो र चुनावी सभामा व्यस्त,"भक्तपुर : भक्तपुर निर्वाचन क्षेत्र नं २ का उम्मेदवार महेश बस्नेत शुक्रबार बिहानै आफ्नो क्षेत्रमा पर्ने सूर्यविनायक नगरपालिका१ सिरुटारमा घरदैलोमा पुगे। लगतै उनी आफ्नो क्षेत्रमै पर्ने मध्यपुर थिमि नगरपालिका६ मध्यपुर थिमिमा पुगे। यता भक्तपुर क्षेत्र नं १ बाट नेपाल मजदुर किसान पार्टीका प्रतिनिधिसभाका उम्मेदवार प्रेम सुवाल साँझ भक्तपुर नगरपालिका९ सूर्यमढीस्थित चुनावी जनसभामा व्यस्त रहे। बस्नेत र सुवाल जस्तै भक्तपुरका सम्पूर्ण उम्मेदवारहरू यतिखेर घरदैलो तथा चुनावी सभामा व्यस्त देखिएका छन्। बिहानदेखि रातिसम्म उनीहरूको व्यस्तता बढेको छ। निर्वाचन आयोगले बिहीबारदेखि प्रचारप्रसार गर्न छुट दिएसँगै उनीहरू चुनावी प्रचारप्रसारको चटारोमा परेका हुन्। यद्यपि यस क्षेत्रमा उनीहरूले यसअघि पनि भेटघाट, छलफल, अन्तर्क्रिया सुरु गरिसकेका थिए। नेपाली कांग्रेससहितको गठबन्धनका संयुक्त उम्मेदवार नेपाली कांग्रेसका तर्फबाट भक्तपुर क्षेत्र नं २ का उम्मेदवार दुर्लभ थापा संयुक्त रूपमा मध्यपुर थिमि नगरपालिका४,५ र ६ को घरदैलोमा व्यस्त रहे। यता नेपाल मजदुर किसान पार्टीकोतर्फबाट भक्तपुर क्षेत्र नं २ को प्रतिनिधि सभा सदस्यका उम्मेदवार अनुराधा थापामगर र भक्तपुर क्षेत्र नं २ (ख) मध्यपुर थिमिका उम्मेदवार रमेश वैद्य दलवलसहित मध्यपुर थिमि नगरपालिका८ बोडे मध्यपुर थिमिको घरदैलोमा व्यस्त रहे। यता भक्तपुर क्षेत्र नं १ को प्रतिनिधिसभा सदस्यका उम्मेदवार प्रेम सुवाल बिहान आफ्नो क्षेत्रमा पर्ने चाँगुनारायण नगरपालिका५ छालिंग क्षेत्रमा घरदैलोमा व्यस्त रहे। उता सोही पार्टीकातर्फबाट भक्तपुर क्षेत्र नं १ क चाँगुनारायणका प्रदेश सभाका सदस्य मीनबहादुर बाटा नगरपालिकाको पूर्वी भेग चितपोल क्षेत्रको घरदैलोमा व्यस्त भेटिए। उता नेपाल कम्युनिष्ट पार्टी एमालेकोतर्फबाट भक्तपुर क्षेत्र नं १ को प्रनिनिधि सभा सदस्यका उम्मेदवार नवराज गेलाल भक्तपुर नगरमा घरदैलोमा व्यस्त रहे। भक्तपुरमा दुई वटा क्षेत्रहरू छन्। त्यसैगरी यहाँ चारवटा प्रदेशहरू छन्। भक्तपुर क्षेत्र नं १ मा नेपाल मजदुर किसान पार्टी (नेमकिपा)का प्रेम सुवाल, नेपाल कम्युनिष्ट पार्टी एमालेका नवराज कोइराला र नेपाली कांग्रेससहितका सता गठबन्धनकातर्फबाट उम्मेदवार बनेका नेकपा एकीकृत माओवादीका सुनिल गोठेबीच प्रतिस्पर्धा हुने अनुमान छ। उता भक्तपुर क्षेत्र नं २ मा भने नेपाल कम्युनिष्ट पार्टी एमालेका महेश बस्नेत, सता गठबन्धन तर्फका सुयंक्त उम्मेदवार नेपाली कांग्रेसका दुलर्भ थापा र नेपाल मजदुर किसान पार्टीकोतर्फका अनुराधा थापामगरवीच प्रतिस्पर्धा हुने अनुमान छ।"
रामकुमारी झाँक्री मेरो प्रतिस्पर्धी होइनन् : गोकर्ण विष्ट,"काठमाडौं : नेकपा एमालेका सचिव गोकर्ण विष्टले गुल्मी क्षेत्र नं २ मा आफ्नो प्रतिस्पर्धी कोही नभएको दाबी गरेका छन्। शुक्रबार बुटवलमा पत्रकारहरू कुराकानी गर्दै सचिव विष्टले नेकपा (एकीकृत समाजवादी)की नेतृ रामकुमारी झाँक्रीलाई लक्षित गर्दै ५६७ भोट मात्रै भएको पार्टीको उम्मेदवार झाँक्री आफ्नो प्रतिस्पर्धी नभएको दाबी गरेका हु्न्। गुल्मी क्षेत्र नं २ बाट प्रतिनिधिसभा सदस्य पदका उम्मेदवार समेत रहेका नेता विष्टले चुनाव जितेपछि गाउँ नै नफर्किने पात्रलाई जनताले राम्ररी चिनेको बताउँदै आफ्नो जित सुनिश्चित भएको तर्क गरे। उनले चुनावपछि एकीकृत समाजवादीको राजनीतिक भविष्य सकिने बताउँदै नेकपा एमालेको लोकप्रियता बढेकाले एमालेको बहुमत आउने ठोकुवा गरे। उनले देश विकास, सम्वृद्धि, गरिबी, बेरोजगारी हटाउन अहिलेको चुनाव महत्वपूर्ण रहेको बताउँदै सही पार्टी र उम्मेदवारलाई छनोट गर्न सचिव विष्टले मतदातालाई आग्रह गरे। नेता विष्टले एमालेको पालामा गरेका विकास निर्माणका कामहरूलाई गलत प्रचारप्रसार गरेर विपक्षी दलहरूले जस लिन खोजेकोमा खेद प्रकट गर्दै १० हजार बजेट कही हालेको प्रमाण नभएकाले सांसद हुँदा पाँच वर्षसम्म जिल्लामा नफर्किनेसँग आफूलाई तुलना गर्न नहुने बताए। सचिव विष्टले एमालेले घोषणापत्रमा समावेश गरेका सम्पूर्ण कार्यक्रमहरू पूर्ण कार्यान्वनमा आउने जानकारी दिँदै आफूले अगाडि सारेका विकास आयोजना गुल्मीको विकासमा महत्वपूर्ण रहेको बताए।"
निर्वाचनपछि संघ र सबै प्रदेशमा गठबन्धनको सरकार बन्छ : वर्षमान पुन,"रोल्पा : नेकपा (माओवादी केन्द्र) का नेता वर्षमान पुनले निर्वाचनपछि संघ र सबै प्रदेशमा गठबन्धनको सरकार बन्ने दाबी गरेका छन्। रोल्पामा लोकतान्त्रिक बाम गठबन्धनले आयोजना गरेको संयुक्त चुनावी सभालाई सम्बोधन गर्दै नेता पुनले आसन्न निर्वाचनमा लोकतान्त्रिक वाम गठबन्धनले संघमा दुई तिहाइ क्षेत्रमा जित हासिल गर्ने तथा संघ र प्रदेशमा गठबन्धनको सरकार बन्ने बताएका हु्न्। पुनले भने, 'आगामी निर्वाचनबाट गठबन्धनले कम्तिमा दुई तिहाइ बहुमत पाउँछ। यो मेरो दाबी हो। तथ्यहरूले यो देखाएको छ। हामी दुई तिहाइ संघमा जित्दैछौँ। प्रदेशमा सातै प्रदेशमा हाम्रो सरकार हुन्छ।' गठबन्धनले घोषणापत्रमार्फत् शिक्षा, स्वास्थ्य र पूर्वाधारलगायतका क्षेत्रलाई प्राथमिकता दिएको उनले बताए। उनले तीनै तहका सरकारका समन्वयमा घोषणापत्र कार्यान्वयनमा लैजाने प्रतिवद्धता जनाए। विगतमा केपी ओली नेतृत्वको सरकारले अवसर पाएर पनि स्थायित्व कायम गर्न नसकेको उनको भनाइ छ। अब गठबन्धनले देशका लागि केही नयाँ र असल जगको सुरुवात गर्ने उनले बताए। अहिलेको गठबन्धनले देशको विकासका लागि साझेदारी गर्ने बताए। गठबन्धन गरेर निर्वाचन लडे पनि पछि राष्ट्र निर्माणका लागि हातेमालो गर्ने सबै नागरिकसँग सहकार्य गर्ने उनले जानकारी दिए। पुनले भने, 'केपी ओलीजीको नेतृत्व एकल बहुमत पाउँदा पनि खेर गयो। आगामी दिनमा यसो हुने छैन।' विपक्षी नेकपा (एमाले) को गठबन्धन प्रतिगामी भएको पुनले आरोप लगाए। विगतका निरंकुश शक्तिलाई एमालेले बोकेको पुनको आरोप छ।"
मकवानपुरको त्रिखण्डी मन्दिरमा एकादशी मेला,"हेटौंडा : हरिबोधिनी एकादशीका दिन शुक्रबार मकवानपुरको भीमफेदी गाउँपालिका१, स्थित त्रिखण्डी मन्दिरमा भक्तजनको मेला लागेको छ। कात्तिक शुक्ल एकादशीका दिन भगवान् विष्णुको प्रतीकका रूपमा तुलसीको विवाह र विशेष पूजा गरी मनाइने हरिबोधिनी एकादशी पर्वमा हरेक वर्षझैँ यसवर्ष पनि त्रिखण्डीमा मेला लागेको हो। शुक्रबार बिहानैदेखि त्रिखण्डी मन्दिरमा ठूलो घुइँचो लागेको छ। त्रिभुवन राजपथ सडकखण्डमा पर्ने सो मन्दिरमा पूजा गर्न र फोटो भिडियो बनाई रमाउन छिमेकी जिल्ला बारा, पर्सा, चितवनबाट पनि मानिसहरु आइपुगेका छन्। मेला अवधिभर मन्दिर परिसरमा भैंसे प्रहरीसँगको सहकार्यमा माछामासु, मदिरा बिक्री रोकिएको र जुवातास खेल्न निषेध गरिएको भीमफेदी गाउँपालिकाले जनाएको छ। मन्दिर परिसरमा राति ८ बजेसम्म भक्तजनको घुइँचो रहने जनाइएको छ। त्यस्तै आज मकवानपुरको थाहा नगरपालिकास्थित ऋषेश्वर मन्दिर र मकवानपुरगढिमा पनि भक्तजनको मेला लागेको छ। आजको दिन अन्न खान नहुने मान्यता रहेकाले सखरखन्ड, पिँडालु र वनतरुल उसिनेर फलाहार गर्ने गरिन्छ। यसरी व्रत गरेमा पाप नाश भइ पुण्य एवम् मोक्ष प्राप्त हुने धार्मिक विश्वास छ।"
कुटनीतिक पहलबाट सीमा विवाद मिलाउँदै छौं : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले कुटनीतिक पहलबाट सीमा विवाद मिलाइरहेको बताएका छन्। गृहपालिका गन्यापधुरामा आयोजित चुनावी सभामा सम्बोधन गर्दै उनले वैदेशिक हस्तक्षेपमा रहेका नेपालको भूमि कुटनीतिक पहल र भाइचाराको सम्बन्धका आधारमा फिर्ता ल्याउन पहल भइरहेको बताएका हु्न्। आफू पनि सुदूरपश्चिमकै मानिस भएका कारणले पनि लिम्पियाधुरा, लिपुलेक, कालापानी र अन्य छिमेकी राष्ट्रसँग जोडिएको भूमि विवाद कुटनीतिक पहलमार्फत समाधान गरी ल्याउन पहल गरिएको बताए। प्रधानमन्त्री देउवाले न्यायपालिका स्वतन्त्र हुनुपर्ने बताए। उनलेले न्यायपालिका माथिको हस्तक्षेप र आरोप बन्द हुनुपर्ने र न्यायक्षेत्र स्वतन्त्र हुनुपर्ने बताए। एमालेका अध्यक्ष केपी ओली प्रधानमन्त्री हुँदा न्यायालय र संविधान कमजोर पार्ने चेष्टा गरेको संकेत गर्दै उनले आफू नेतृत्वको सरकारले न्याय क्षेत्रलाई स्वतन्त्र रूपमा छाडिदिएको बताए। कुनै पनि व्यक्ति वा प्रधानमन्त्रीले संसद भंग गर्न नपाउन भन्ने किसिमले लोकतन्त्रको मर्म र जनताको अभिमतका आधारमा तयार पारिएको नेपालको सविंधान समावेशी र अधिकार सिद्ध भएको उनको भनाइ छ। उनले उत्तम संविधान बनाए पनि ओलीले च्यात्न खोज्दा लोकतन्त्र र संविधानको रक्षाका लागि गठबन्धन गरी सरकारको नेतृत्व गर्नु परेको बताए। राजनीतिमा स्थायी सत्रु र मित्र नहुने भएकाले माओवादी, समाजवादी र कांग्रेसबाट उम्मेदवार बनेका नेताहरूलाई मत हाल्न उनले आग्रह गरे। डडेल्धुरामा मेडिकल कलेज निर्माणको प्रक्रिया अगाडि बढिसकेको बताउँदै प्रधानमन्त्री देउवाले पश्चिम सेती, विमानस्थल, ग्रामीण सडकको स्तरोन्नति, सिँचाइ, खानेपानी र विद्यालय निर्माण जस्ता विकासका कुरा अघि बढेको बताएका छन्। प्रधानमन्त्री देउवाले शनिबार बिहान अजयमेरु गाउँपालिकाको भद्रपुर र दिउँसो भागेश्वर गाउँपालिकाको रुपाल तथा २० गते आलिताल गाउँपालिकाको गोदाम र परशुराम नगरपालिकाको जोगबुढामा गठबन्धनले आयोजना गर्ने चुनावी सभालाई सम्बोधन गर्ने कार्यक्रम छ।"
प्रधानमन्त्री कप पुरुष क्रिकेटमा त्रिभुवन आर्मीको पहिलो जित,काठमाडौं : प्रधानमन्त्री कप एकदिवसीय राष्ट्रिय पुरुष क्रिकेटमा विभागीय टोली त्रिभुवन आर्मी क्लबले पहिलो जित निकालेको छ। टियु क्रिकेट मैदानमा शुक्रबार सुदूरपश्चिम प्रदेशलाई १६९ रनले हराउँदै आर्मीले पहिलो जित निकालेको हो। आर्मीले दिएको २ सय ८३ रनको लक्ष्यसहित जवाफी ब्याटिङ गरेको सुदूरपश्चिमले २९ ओभर ४ बलमा अलआउट हुँदै १ सय १३ रन मात्र बनायो। सुदूरपश्चिमका लागि बसन्त खत्रीले २५ रन जोडे। नारायण जोशीले १९ रन जोड्दा गजेन्द्र भण्डारीले १७ तथा टेक रावलले १५ रन बनाए। वसन्त कार्की १४ तथा मिलन बोहरा १२ रनमा आउट भए। आर्मीका लागि जितेन्द्र मुखियाले ३ विकेट लिए। बिक्रम सोब र शादब खानले २२ विकेट लिए। त्यसअघि टस जितेर पहिले ब्याटिङ गरेको आर्मीले ५० ओभरमा ८ विकेट गुमाएर २ सय ८२ रन बनाएको थियो। आर्मीका लागि अर्जुन साउदले सर्वाधिक ७३ रनको अर्धशतकीय इनिङ खेले। अर्धशतकीय इनिङ खेलेका रोहित पौडेलले ५२ रन जोडे। जितसँगै आर्मीले २ खेलमा २ अंक जोडेको छ। लगातार तेस्रो हार व्यहोरेको सुदूरपश्चिम प्रतियोगिताबाट समेत बाहिरिएको छ। त्यस्तै अर्को खेलमा विभागीय टोली एपीएफ र गण्डकी प्रदेशबीचको खेल भने टाइ भएको छ। मुलपानी क्रिकेट मैदानमा भएको एपीएफ र गण्डकीबीचको रोमान्चक खेल टाइ भएको हो। खेल टाइ भएसँगै एपीएफ र गण्डकीले एक एक अंक बाडेका छन्। एपीएफले दिएको १ सय १६ रनको लक्ष्य पछ्याएको गण्डकीले ३१ ओभरमा अलआउट हुँदै १ सय १५ रन बनायो। गण्डकीका लागि अविशेक बस्नेतले २४ रन बनाए। अर्जुन कुमालले १८ रन जोड्दा कप्तान विपिन खत्रीले १७ रन बनाए। कमल परियार ११ रनमा आउट भए। एपीएफका मौषम ढकाल र किशोर महतोले ४४ विकेट लिए। भुवन कार्कीले २ विकेट लिए। त्यसअघि टस हारेर पहिले ब्याटिङ गरेको एपीएफले ३५ ओभर १ बलमा अलआउट हुँदै १ सय १५ रन बनाएको थियो। एपीएफलाई सस्तैमा समेट्न गण्डकीका अर्जुन कुमाल र अमृत गुरुङले ३३ विकेट लिए। सुवास भण्डारीले २ विकेट लिए। यस खेलपछि समूह ए मा रहेको एपीएफले ३ खेलमा ५ अंक जोडेको छ। एपीएफ शीर्ष स्थानमा रहेको छ।
राष्ट्रपति भण्डारीको मुस्ताङमा एकदिन : बुद्धको मूर्ति अनावरणदेखि रिसोर्ट उद्घाटनसम्म,"जोमसोम : मुक्तिनाथ मन्दिर परिसरमा निर्मित बुद्ध मूर्ति अनावरण तथा बिष्णु भगवानको मूर्तिको शिलान्यास गर्न राष्ट्रपति विद्यादेवी भण्डारी शुक्रबार मुस्ताङका आइन्। राष्ट्रपति भण्डारी नेपाली सेनाको हेलिकोप्टर चढेर बिहान ९:३० बजे मुक्तिनाथ क्षेत्र आइपुगेकी हुन्। राष्ट्रपति भण्डारीलाई भव्य स्वागत गरिएको थियो । राष्ट्रपति भण्डारी पैदल १५ मिनेट उकालो हिँडेर मुक्तिनाथ मन्दिरमा पुगेकी थिइन् । उनीसँगै आमा र छोरी पनि मुक्तिनाथ आएका हुन्। राष्ट्रपति भण्डारीको स्वागतार्थ मुक्तिनाथका स्थानीय र मुक्तिनाथका लामाहरुले स्थानीय भेषभुषा र झाँकी प्रर्दशन गरेका थिए । राष्ट्रपति भण्डारीले मुक्तिनाथ मन्दिरको भीआईपी कक्षमा १५ मिनेट आराम गरिन् । भण्डारीले १०८ धारामा स्नान गरिन् । मुक्तिनाथ मन्दिर परिसरमा बुद्ध मूर्ति अनावरण र बिष्णु मूर्ति शिलान्यास गर्ने शिलशिलामा मुक्तिनाथ पुगेकी राष्ट्रपति भण्डारीले मुक्तिनाथमा स्नान गरेपछि १५ मिनेट मुक्तिनाथको पुजाआजासहित दर्शन गरिन् । कोभिड अघि पनि राष्ट्रपति भण्डारीले मुक्तिनाथको दर्शन गरेकी थिइन् । राष्ट्रपति भण्डारीले मुक्तिनाथ मन्दिरको दर्शन तथा पुजाआजा सकेलगत्तै मुक्तिनाथ मन्दिर परिसरको दक्षिणतर्फ निर्माण हुने ३१ फिट अग्लो बिष्णु भगवानको मूर्तिको शिलान्यास गरिन् ।शिलान्यासमा बौद्ध परम्परा अनुसार पुजापाठ गरेपछि राष्ट्रपति भण्डारीले बिष्णुको मूर्तिको शिलान्यास गरेकी हुन् । त्यसको लगत्तै राष्ट्रपति भण्डारीले मुक्तिनाथ मन्दिर परसरमा निर्माण सम्पन्न भएको ३१ फिट अग्लो बुद्ध भगवानको प्रस्तर मूर्तिको अनावरण गरिन् । सो मूर्ति ६ करोड लागतमा निर्माण गरिएको हो मुक्तिनाथ परिसरमा निर्मित बुद्ध प्रस्तर मूर्ति रहेको पार्कमा आयोजित समुद्घाटन कार्यक्रममा बोल्दै राष्ट्रपतिले मुस्ताङ आउन पाउँदा आफू गौरान्वित भएको उल्लेख गरिन् । राष्ट्रपति भण्डारीले मुक्तिनाथ र मन्दिरलाई अझै व्यापक धार्मिक तथा पर्यटकीय केन्द्रको रुपमा विकास गर्ने अभिप्रायले नीजि स्रोतबाट धार्मिक सम्पदा निर्माण हुनु गौरवको विषय भएको बताइन् । भण्डारीले बहुसांस्कृतिक आयाम बोकेर सदियौंको इतिहास समेटिएको तथा विश्वभरीका हिन्दु तथा बौद्ध समुदायका लागि आस्थाको धरोहर मुक्तिनाथ क्षेत्र एवं मुक्तिनाथ मन्दिर नेपालकै विशिष्ट धार्मिक एवं धार्मिक सम्पदा रहेको चर्चा गरिन् । मुस्ताङको मौलिक कलासंस्कृति,रहनसहन र पर्यटकीय गन्तव्यले यहाँका पर्यटकलाई थप उचाईमा पुर्याउने विश्वास व्यक्त गरिन्। राष्ट्रपति भण्डारीले मुक्तिनाथ क्षेत्रमा ४ घण्टा बिताइन् । समुद्घान कार्यक्रममा एनआरएनका पूर्वअध्यक्ष शेष घलेले मुक्तिनाथ क्षेत्रको धार्मिक पूर्वाधार तथा पर्यटकीय पूर्वाधार निर्माणमा एनआरएनका पूर्वउपाध्यक्ष सोनाम लामाको योगदान अतुलनीय भएको उल्लेख गरे । पूर्वअध्यक्ष घलेले बुद्ध मुर्तिका परिकल्पनाकार लामा सन अफ मुस्ताङ भएको चर्चा गरे । उनले बुद्ध मूर्ति निर्माण गर्न लामाले सन् २०१३ देखिनै पहल गरेको बताए । यसैगरी राष्ट्रपति विद्यादेवी भण्डारीले मुस्ताङ हिमालयन रिसोर्टको उद्घाटन् गरिन् । रिसोर्ट उद्घाटनपछि राष्ट्रपति भण्डारीलाई बुद्धको थान्का उपहार दिइएको थियो।"
आगामी सरकारको नेतृत्व कसले गर्छ भन्ने टुंगिएको छैन : प्रचण्ड,"गोरखा : गोरखा २ का उम्मेदवार तथा गठबन्धन दलका शीर्ष नेता पुष्पकमल दाहाल प्रचण्डले अब बन्ने सरकारको नेतृत्व कसले गर्ने भन्ने विषयमा छलफल सुरु नभएको बताएका छन्। चुनावी कार्यक्रममा सहभागी हुन गोरखा आएका प्रचण्डले शुक्रबार पत्रकारहरूसित कुराकानी गर्दै उनले सो कुरा बताएका हुन्। 'सरकारको नेतृत्व कसले गर्ने भन्ने विषयमा गठबन्धनभित्र अहिलेसम्म छलफल भएको छैन', उनले भने, 'साथीहरूले सम्भावित प्रधानमन्त्री पनि हो उहाँ भनिरहनु भएको छ। सम्भावित म होइन त किन भन्थेँ र सम्भावित त हो। देशको नेतृत्व गर्ने अवसर आयो भने त्यो जिम्मेवारीबाट पन्छिने मेरो कुरा छैन। तर प्रधानमन्त्रीकै निम्ति मरिहत्ते हाल्ने मान्छे म होइन भन्ने कुरा पनि मैले पटक पटक सिद्ध गरेको छु।' चुनाव प्रचार प्रसारका क्रममा कसैलाई भोलिका प्रधानमन्त्री, कसैलाई मुख्यमन्त्री, कसैलाई मन्त्रीको रूपमा उभ्याइए पनि किटेर भने नभनिएको उनले बताए। यो चुनाव प्रतिगमन र अग्रगमन बीचको संघर्ष भएको उनको भनाइ छ। 'तपाईहरू देख्न सक्नुहुन्छ कि, यो गठबन्धनको एकातिर बाह्रबुँदे समझदारीका हस्ताक्षरकर्ता, विस्तृत शान्ति सम्झौताका हस्ताक्षरकर्ता, संविधान निर्माणमा अहम भूमिका खेल्ने नेताहरू छन्। अर्कातिर आजसम्म प्राप्त गरेको राजनीतिक उपलब्धी उल्ट्याउन चाहनेहरू बीचको गठबन्धन छ। नेपालमा गणतन्त्र आउँछ भन्नु र गोरुगाढा चढेर अमेरिका पुगिन्छ भन्नु उस्तै हो भन्नेहरू हाम्रा प्रतिस्पर्धामा छन्।' यो देशमा लामो समयदेखिको संघर्षपछि बनेको संविधान, आन्दोलनका उपलब्धी, शान्ति, लोकतन्त्र, गणतन्त्रको रक्षा गर्न गरिएको यो गठबन्धन नै प्राकृतिक गठबन्धन भएको उनले बताएका छन्। चुनावी अभियानमा गोरखा आएका प्रचण्डले यसअघि गोरखा नगरपालिकाको एंकोट, रानिटार, छेपेटार, आहाले र ठूलो आँगनमा चुनावी सभालाई सम्बोधन गरेका थिए। सो क्रममा उनले गोरखा नगरपालिकामा रहेको गोरखकाली रबर उद्योग पुनः सञ्चालन गर्ने, अलमलमा रहेको बूढीगण्डकी जलाशय युक्त आयोजना निर्माण आरम्भ गर्ने, बेनिघाट, लार्के सडक निर्माणको बाँकी काम टुंगोमा पुर्याउने, पालुङ्टार एयरपोर्टलाई पुनः सञ्चालन गर्ने लगायतका प्रतिवद्धता व्यक्त गरेका थिए।"
"'विदेशबाट सिटी आयो, दसैं तिहारलाई गोल्डेन बनायो' विजेताको नाम घोषणा","काठमाडौं : सिटी एक्सप्रेस मनी ट्रान्सफरको 'विदेशबाट सिटी आयो, दशैं तिहारलाई गोल्डेन बनायो' योजनाको दोस्रो महिनाको एक तोला सुन विजेताको नाम घोषणा भएको छ। कम्पनीले विद्युतीय प्रणालीबाट विजेता छनौट गर्दा युकेबाट रेमिट्यान्स पठाउने नुना गुरुङले एक तोला सुन जित्न सफल भएकी छिन्। सोही योजनाअन्तर्गत असोज १२ देखी कार्तिक १५ गतेसम्म दोस्रो चरणको अन्य पाँच जनाले साप्ताहिक उपहार १०१० तोला चाँदी जित्न सफल भएका छन्। साउदी अरबबाट अजय तामाङ, कोरियाबाट रवीन्द्र मानन्धर, कुवेतबाट सुनिता दराई, इराकबाट सुशीला तामाङ साथै कुवेतबाट रेमिट्यान्स पठाउने हसन मोहम्मद नाउ गरी पाँच जनाले १०१० तोला चाँदी जित्न सफल भएका छन्। सिटी एक्सप्रेसले गत भदौ १५ गते दसैं, तिहार र छठलाई लक्षित गर्दै आफ्ना ग्राहकसँग पर्वको खुसी साट्न लगातार ६३ दिनसम्म चल्ने उपहार योजना घोषणा गरेको थियो। सोही योजनाअन्तर्गत लक्की ड्र मार्फत हरेक महिना एक जनालाई एक तोला सुन, हरेक हप्ता एक जनालाई १० तोला चाँदी साथै ६३ दिन लगातार हरेक दिन १६ जना विजेताहरूलाई आकर्षक गिफ्ट ह्याम्पर र अन्त्यमा एक जना भाग्यशाली बम्पर विजेतालाई पाँच तोला सुन उपहार प्रदान गरिने छ। कम्पनीका अनुसार अफर भदौ १५ गतेदेखि कार्तिक १५ गतेसम्म चलेको हो। यो अवधिमा सिटी एक्सप्रेसमार्फत देश विदेशबाट पैसा पठाउने सम्पूर्ण सेवाग्राही यो उपहार योजनामा सहभागी भएका हुन्। कम्पनीले अब छिट्टै पाँच तोला सुन जित्ने बम्पर विजेताको नाम पनि लक्की ड्र मार्फत घोषणा हुने जान्कारी गराएको छ । सिटी एक्सप्रेसले रेमिट्यान्स क्षेत्रमा आफ्नो छुट्टै पहिचान बनाउँदै विगत १६ वर्षदेखि संसारभरबाट विप्रेषण सेवा प्रदान गर्दै आइरहेको छ। आन्तरिक विप्रेषणअन्तर्गत सिटी एक्सप्रेसका देशभर छरिएर रहेका १५ हजारभन्दा बढी भुक्तानी केन्द्रहरूमार्फत छिटो, सहज र सुरक्षित तरिकाले भुक्तानी प्रदान गर्ने, कुनै पनि बैंकको खातामा रकम जम्मा गर्ने र मोबाइईल वालेटमा लोड गर्न सकिने जस्ता सुविधाहरु प्रदान गर्दै आइरहेको छ।"
'प्राप्त प्रमाणको आधारमा सन्दीप लामिछाने निर्दोष देखिएनन्',"काठमाडौंः काठमाडौं जिल्ला अदालतले राष्ट्रिय क्रिकेट टोलीका निलम्बित कप्तान सन्दीप लामिछानेलाई तत्काल प्राप्त प्रमाणहरुको आधारमा निर्दोष मान्न नसकिने ठहर गरेको छ । अदालतका न्यायाधीश माधव प्रसाद घिमिरेको इजलासले प्राप्त प्रमाणको आधारमा लामिछाने निर्दोष नदेखिएको आदेश दिएको हो । आदेशमा भनिएको छ,यसरी हेर्दा प्रमाण ऐन, २०३१ को दफा १० अनुसार पीडित र मौकामा कागज गर्ने मानिसहरुले व्यक्त गरेको कुरा प्रमाणमा ग्राह्य हुने अवस्था रहेको र ऐ ऐनको दफा १८ (ख) अनुसार थुनछेक प्रयोजनका लागि अधिकार प्राप्त अधिकारीले गराएको मौकाका कागज प्रमाणहरु प्रमाणमा ग्रहण गर्न सकिने कानुनी व्यवस्था रहेको देखिन्छ । उक्त कानुनी व्यवस्थालाई मध्यनजर गरी हेर्दा उल्लेखित तत्काल प्राप्त प्रमाणहरुको आधारमा यी प्रतिवादी निर्दोष रहेछन् भनी मान्न मिलेन । फुटेज, पीडितको स्वास्थ्य परीक्षण प्रतिवेदन, र प्रतिवादीको बयान व्यहोराबीच आपसमा तादात्मयता रहका तथ्य देखिन आएको आदेशमा उल्लेख छ । 'होस्टलमा बस्ने पीडितले आफ्नो बारेमा होस्टललाई कुनै जानकारी नदिई वाहिर गएको अवस्था देखिन्छ । त्यसतर्फ प्रतिवादीले सोको कुनै जानकारी गराएको अवस्था छैन। प्रतिवादीले भोलिपल्ट अन्तराष्ट्रिय स्तरमा क्रिकेट खेल्न जाँदै गर्दाको आफ्नो गहन जिम्मेवारीलाई नहेरी, विचार नगरी, आफ्नो पब्लिक स्ट्याटसलाई पनि ख्याल गर्नुपर्नेमा सो नगरी आफ्नो दिनचर्या एवं क्रियाकलाप पब्लिक अडिट हुन्छ भन्नेतर्फ समेत सचेत रहेको अवस्था देखिएन ,'आदेशमा भनिएको छ। किशोरी बलात्कार आरोप लागेका नेपाली क्रिकेटर सन्दीप लामिछानेलाई काठमाडौं जिल्ला अदालतले पुर्पक्षका लागि कारागार पठाउने आदेश दिएसँगै उनलाई सुन्धारास्थित केन्द्रीय कारागार पठाइएको छ । मुद्दाको किनारा नलागेसम्म लामिछानेलाई थुनामा पठाउने काठमाडौं जिल्ला अदालतले आदेश दिएको हो । सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो । बुधबारबाट भएको थुनछेक बहस पछि अदालतले शुक्रबार यस्तो आदेश दिएको हो । लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ । लामिछानेले भने इन्कारी बयान दिएका छन् । उनीमाथि नाबालिकमाथि जबरजस्ती करणी गरेको आरोप लागेको छ । पीडित पक्षले गत भदौ २१ गते गौशाला प्रहरीमा उजुरी दिएका थिए । उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो।"
सिरहा बेलबारी गोल्डकपको सेमिफाइनलमा प्रवेश,"विराटनगर : सिरहाको सहलेस युथ क्लब मोरङको लक्ष्मीमार्गमा जारी पाँचौं बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताको सेमिफाइनलमा प्रवेश गरेको छ। पाहुना टोली क्यामरुनको एभिनीयर फुटबल क्लबको चुनौतीलाई शुक्रबार २१ गोल अन्तरले पन्छाउँदै सिरहाले अन्तिम चारमा स्थान सुरक्षित गरेको हो। सिरहाको जितमा विदेशी खेलाडी फोडे फोफोनाले दुवै गोल गरेका हुन्। खेलको ७ र ६७ औँ मिनेटमा उनले गोल गर्दा टिमको जित निश्चित भयो। संघर्षपूर्ण खेलको ७औँ मिनेटमा डीबक्सभित्र प्राप्त बललाई फोडेले जाली चुमाउँदा क्यामरुन सुरुवाती दबाबमा पर्यो। तर, खेलको पहिलो हाफमै क्यामरुन खेलमा फर्कियो। पहिलो हाफको अतिरिक्त समयमा क्यामरुनका सोङ्गले गोल गर्दै खेललाई ११ को अवस्थामा पुर्याएका हुन्। सिरहाका दुई जना खेलाडीलाई बिट गर्दै सोङ्गले प्रहार गरेको बलले पोस्टको दिशा लिँदा पहिलो हाफ बराबरीमा सकियो। ६७ औँ मिनेटमा सिरहाले अर्को गोल थप्दै नतिजा आफ्नो पक्षमा पार्यो। डीबक्सभित्र क्यामरुनका एनिसको हातमा बलले लागेपछि पाएको पेनाल्टीको अवसरलाई सदुपयोग गर्दै फोडेले दोस्रो गोल गरेका हुन्। खेलमा उत्कृष्ट प्रदर्शन गरे पनि नतिजा विपक्षीलाई सुम्पँदै क्यामरुन प्रतियोगिताबाट बाहिरियो। क्यामरुनले ६०४० को अवस्थामा प्रदर्शन गर्दा पनि जित निकाल्न सकेन। सिरहाको तुलनामा गोल गर्ने अवसर क्यामरुनले धेरै पाएको थियो। खेलको म्यान अफ दी म्याच सिरहाका पेपे घोषित भए। उनले नगद ५ हजार पुरस्कार पाए। शनिबार विभागीय टिम सशस्त्र प्रहरी बल (एपीएफ) काठमाडौं र सहरा क्लब पोखराबीच प्रतिस्पर्धा हुने छ।"
वर्षभरी पर्यटक आउने गरी सरकारले योजना बनाउँदैछ: मन्त्री श्रेष्ठ,"काठमाडौं: संस्कृति, पर्यटन तथा नागरिक उडड्यनमन्त्री जीवनराम श्रेष्ठले विश्वभरका पर्यटकलाई नेपाल भित्र्याउने गरी पर्यटन क्षेत्रको विकास गर्ने बताएका छन् । थाहा नगरपालिकाले शुक्रबारदेखि काठमाडौंको बसन्तपुर डबलीमा आयोजना गरेको थाहा पर्यटकीय फोटो प्रर्दशनीको उद्घाटन गर्दै मन्त्री श्रेष्ठले सरकारले पर्यटकलाई आकर्षित गर्ने योजना ल्याउने बताए । विश्वभरका पर्यटकहरुलाई नेपाल भित्र्याउन पर्यटक भ्रमण दशक कार्यक्रमलाई अभियानको रुपमा अघि बढाउने उनको भनाइ छ । मन्त्री श्रेष्ठले कल्चर, नेचर र यहाँ रहेका वैभवका पूर्वाधार विकास गरी नेपालमा १२ महिना पर्यटक आउने गरिको योजना बनाउँदै गरेको मन्त्री श्रेष्ठले बताए । पर्यटन क्षेत्रको समावेशी विकास गर्न आफूले तत्कालीन, मध्यकालीन र दीर्घकालीन योजना तयार परेको उल्लेख गर्दै त्यसको कार्यान्वयन गर्न सबै जुट्नुपर्ने उनको भनाइ छ । आफू पर्यटन मन्त्रालयको जिम्मेवारीमा आइसकेपछि ७३ बुँदाको पर्यटन विकासको कार्यक्रम अघि सारेको मन्त्री श्रेष्ठले बताए । दीर्घकालीन रुपमा पर्यटन क्षेत्रको दीगो विकास गर्ने भनेर २०२३ देखि २०३२ सम्मलाई पर्यटक भ्रमण दशक भनेर घोषणा गरेको पनि उनले बताए । मन्त्री श्रेष्ठले थाहा नगरपालिकाले आयोजना गरेको फोटो प्रर्दशनीले पनि नेपाललाई पर्यटन क्षेत्रको गन्तव्यको रुपमा विकास गराउन सहयोग पुर्याउने बताए । ३ दिनसम्म चल्ने प्रर्दशनीमा थाहा नगरपालिकाको सांस्कृतिक, प्राकृतिक तथा धार्मिक महत्वका सम्पदाहरुको चित्रण गर्ने प्रयास गरिएको थाहा नगरपालिकाले जनाएको छ ।"
निर्वाचन तयारीबारे उपराष्ट्रपतिलाई आयोगको जानकारी,"काठमाडौं : निर्वाचन आयोगले आसन्न निर्वाचन निष्पक्ष, भयरहित र स्वतन्त्र वातावरणमा सम्पन्न गर्ने बताएको छ। शुक्रबार उपराष्ट्रपति नन्दबहादुर पुन 'पासाङ' लाई भेट्न उपराष्ट्रपति भवन, हरितगृह पुगेको प्रमुख निर्वाचन आयुक्त दिनेशकुमार थपलियासहितको टोलीले निर्वाचन तयारीबारे उपराष्ट्रपति पुनलाई जानकारी गराएको हो। आयोगका अध्यक्ष थपलियाले निर्वाचनलाई विवादरहित,निष्पक्ष र स्वतन्त्र वातावरणमा सम्पन्न गर्न आयोग युद्धस्तरमा काम गरिरहेको जानकारी गराएका थिए। उनले मतपत्र छपाइको काम सम्पन्न भएको जानकारी गराउँदै उपत्यका बाहिरका जिल्लामा ढुवानीसमेत भइसकेको बताएका थिए। भेटमा उपराष्ट्रपति पुनले निर्वाचनमा अधिकतम मतदाता सहभागी हुनसक्ने वातावरण बनाउनुपर्नेमा जोड दिएका थिए।"
"थप २५ जनामा कोरोना पुष्टि, सक्रिय संक्रमित ५६९",काठमाडौं : थप २५ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १८४५ नमूना परीक्षण गर्दा २५ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ९८३ र एन्टिजेनबाट ८६२ नमूनाको परीक्षण गर्दा पीसीआरबाट २२ र एन्टिजेनबाट ३ नमूनाको रिपोर्ट पोजिटिभ आएको हो। मन्त्रालयका अनुसार थप २८ जना कोरोनामुक्त भएका छन्। हाल सक्रिय कोरोना संक्रमितको संख्या ५६९ पुगेको छ।
दार्चुला पुगेर ओलीले भने: ठूलो भारतले सानो मन गर्नुहुँदैन,"दार्चुला: नेकपा एमालेका अध्यक्ष केपी शर्मा ओलीले दार्चुला पुगेर नेपालको अतिक्रमित भूमि फिर्ता ल्याउन अभियान जारी राख्नुपर्ने बताएका छन् । आफू प्रधानमन्त्री हुँदा लिपुलेक, लिम्पियाधुरा समावेश भएको चुच्चे नक्सा जारी गरेका ओलीले अतिक्रमित भूमि नेपालकै भएकाले त्यसलाई फिर्ता ल्याउन पहल जारी राख्नुपर्ने बताए । उनले ठूलो शक्ति राष्ट्र भारतले सानो मन गर्न नहुने भन्दै अतिक्रमित नेपाली भूमि नेपालकै हुनुपर्ने बताए । ओली नेकपा एमालेको चुनावी अभियानलाई सम्बोधन गर्न दार्चुला पुगेका हुन् । चुच्चे नक्सा जारी गरेपछिको दार्चुला भ्रमण ओलीको यो पहिलो हो ।"
दक्षिण कोरियामा एकैदिन ४३ हजार बढीमा कोरोना संक्रमण,"सोल : दक्षिण कोरियामा एकैदिन ४३ हजार चार सय ४९ जनामा कोरोना संक्रमण पुष्टि भएको छ। यो आँकडा बिहीबार मध्यरातसम्मको हो। यो सँगै कुल सङ्क्रमितको सङ्ख्या २ करोड ५७ लाख ६० हजार सात सय एक पुगेको स्वास्थ्य अधिकारीहरूले जानकारी दिएका छन् । इद्देपी, दैनिक सङ्क्रमितको सङ्ख्या अघिल्लो दिनको तुलनामा कम हो । बुधबार सङ्क्रमितको सङ्ख्या ४६ हजार आठ सय ९६ बाट कम भएर ४३ हजार चार सय ४९ पुगेको कोरिया रोग नियन्त्रण र रोकथाम एजेन्सी बताएको छ । पछिल्लो २४ घन्टामा कोरोनाबाट थप ५३ जनाको मृत्युको छ। हालसम्म दक्षिण कोरियामा कोरोनाबाट २९ हजार तीन सय १५ जनाको मृत्यु भएको समाचारमा जनाइएको छ ।"
"बैतडी पुगेर ओलीले भने  झुलाघाटमा पक्की पुल बन्छ, बनाउने जिम्मा मेरो","बैतडी : नेकपा एमालेका अध्यक्ष एवं पूर्वप्रधानमन्त्री केपी शर्मा ओलीले भारतसँग सिमाना जोडिएको झुलाघाट नाकामा पक्की पुल बनाउने आश्वासन दिएका छन्। शुक्रबार जिल्लाको पाटनमा नेकपा एमाले जिल्ला कमिटी बैतडीले आयोजना गरेको विशाल चुनावी सभालाई सम्बोधन गर्दै अध्यक्ष ओलीले यस्तो बताएका हुन् । आजै दार्चुलामा चुनावी सभालाई सम्बोधन गरेर ओली बैतडी पुगेका हुन्। 'थोत्रो पुलले हुँदैन । अब पक्की पुल बनाउनुपर्छ, त्यो जिम्मा एमालेले लिनेछ, त्यो जिम्मा म लिन्छु ,'उनले भने। यसैगरी सुदूरपश्चिम प्रदेशको गौरवको आयोजनाअन्तर्गत महाकाली करिडोरको निर्माण समयमै सम्पन्न गरिने समेत ओलीले बताए। उनले बैतडीबाट नेकपा एमालेको जित सुनिश्चित रहेको समते दाबी गरे। केन्द्रदेखि प्रदेशमा एमालेको सरकार बन्ने ओलीले जिकिर गरे।"
कर्णालीमा गठबन्धनलाई चुनौती दिँदै बागी,सुर्खेत : कर्णालीमा सत्ता गठबन्धनलाई बागी उम्मेदवारहरू नै चुनौती बन्ने देखिएको छ। गठबन्धनमा भागबण्डा मिलाउँदा टिकट नपाएकाहरूले बागी उम्मेदवारी दिएका छन्। गठबन्धनभित्रकै दलका नेताहरूले धमाधम स्वतन्त्र उम्मेदवारी दिएका कारण आधिकारिक उम्मेदवारहरूलाई हम्मेहम्मे पर्ने देखिएको हो। कर्णालीका पूर्व मुख्यमन्त्री महेन्द्रबहादुर शाहीलाई उनकै सहयात्री काशीचन्द्र बरालले बागी उम्मेदवारी दिएपछि चुनौती थपिएको छ। कालिकोटमा प्रतिनिधिसभाका लागि गठबन्धनको तर्फबाट उम्मेदवार बनेका माओवादी नेता शाहीलाई आफ्नै पार्टीका नेता बरालले बागी उम्मेदवारी दिएर चुनौती दिएका छन्। जिल्लाको रास्कोट नगरपालिकाका पूर्व मेयरसमेत रहेका बरालको उम्मेदवारिका कारण नेता शाहीको मत काटिने त्रासमा सत्ता गठबन्धन रहेको छ। बरालले आफूले जित्ने दाबी गरिरहँदा नेता शाहीले भने गठबन्धनको मतले आफूलाई राहत पुग्ने अपेक्षा गरिरहेका छन्। यस्तै गठबन्धनको तर्फबाट जुम्लाको प्रदेशसभा (क) का उम्मेदवार ललितजंग शाहीविरुद्ध उनकै सहयात्रीबाट बागी उम्मेदवारी परेको छ। कांग्रेसको कर्णाली प्रदेश समितिका सभापति रहेका ललितजंग सत्ता गठबन्धनको तर्फबाट आधिकारिक उम्मेदवार बनेका छन्। तर उनीविरुद्ध कांग्रेसकै नेता देवेन्द्र शाहीले बागी उम्मेदवारी दिएका छन्। देवेन्द्र यसअघि २०७४ मा प्रतिनिधिसभामा कांग्रेसबाट उम्मेदवार बने पनि तत्कालीन बाम गठबन्धनसँग पराजित भएका थिए। जिल्लामा बलियो जनाधार रहेको र पार्टीका अधिकांश कार्यकर्ता पनि उनकै पक्षमा रहेकाले देवेन्द्र आधिकारिक उम्मेदवार ललितजंगका लागि चुनौती बन्ने गठबन्धनकै नेताहरू बताउँछन्। यस्तै सल्यानबाट प्रतिनिधिसभाका लागि गठबन्धनको तर्फबाट उम्मेदवार बनेका एकीकृत समाजवादीका उपमहासचिव प्रकाश ज्वालाविरुद्ध कांग्रेसका राजेन्द्रबहादुर शाहले बागी उम्मेदवारी दिएका छन्। पूर्व राज्यमन्त्रीसमेत रहेका कांग्रेस नेता शाहले बागी उम्मेदवारी दिएपछि गठबन्धन त्रासमा छ। रुकुमपश्चिमबाट प्रतिनिधिसभा उम्मेदवार बनेका माओवादी नेता तथा अर्थमन्त्री जनार्दन शर्माविरुद्ध कांग्रेसका तारक केसीले बागी उम्मेदवारी दिएका छन्। शर्मा गठबन्धनको आधिकारिक उम्मेदवार भए पनि कांग्रेसलाई टिकट नदिइएको भन्दै केसीले गठबन्धनका उम्मेदवारविरुद्ध बागी उम्मेदवारी दिएका छन्। हुम्लामा गठबन्धनको तर्फबाट प्रदेशसभा (क) का उम्मेदवार रणसिंह परियारविरुद्ध काँग्रेसका मंगल शाही र एकीकृत समाजवादीका हस्त शाहीले उम्मेदवारी दिएका छन्। यद्यपी यहाँ पाँच दलीय गठबन्धनले उम्मेदवारीबारे छलफल जारी रहेको जनाएको छ। जुम्लाको प्रदेशसभा (ख) मा गठबन्धनका पदम रोकायाविरुद्ध कांग्रेसका धनबहादुर बस्नेतले बागी उम्मेदवारी दिएका छन्। यसैबीच मुगुमा एमालेका आधिकारिक उम्मेदवारविरुद्ध एमालेकै दुई जनाले बागी उम्मेदवारी दिएका छन्। मुगुबाट प्रतिनिधिसभाका लागि एमालेका आधिकारिक उम्मेदवार राजु कार्की भए पनि एमालेकै नेताहरू कृष्ण सेजुवाल र भीमचन्द्र हमालले बागी उम्मेदवारी दिएका छन्। गठबन्धन भित्रका दलबाटै बागी उम्मेदवार मैदानमा उत्रिएपछि आधिकारिक उम्मेदवारलाई चुनौती थपिएको हो।
विद्यालयमै पुगेर आचारसंहिता विपरीत कोमल वलीले गरिन् चुनावी प्रचार,"दाङ : नेकपा एमाले दाङ क्षेत्र नम्बर ३ बाट प्रतिनिधिसभा सदस्य उम्मेदवार बनेकी कोमल वलीले निर्वाचन आचारसंहिता विपरीत चुनावी प्रचारप्रसार गरेकी छिन्। उनले विद्यालयमै पुगेर विद्यार्थीको उपस्थितिमा चुनावी प्रचारप्रसार गरेको पाइएको हो। बबई गाउँपालिका गँगटेस्थित सरस्वती जनता माविमा पुगेका वली, पार्टीका जिल्ला अध्यक्ष हुकुम बस्नेतसहितका नेता तथा कार्यकर्ताले घरमा रहेका बुबाआमालाई एमालेको सूर्य चिह्नमा भोट हालिदिन भन्न विद्यार्थीसमक्ष अनुरोध गरेका हुन्। बस्नेत प्रदेश सभा ३ (ख) का उम्मेदवार हुन्। सो क्रममा उम्मेदवारहरूले चुनावको पोस्टर, पम्प्लेट वितरण गर्दै चुनावी भाषणसमेत गरेको बताइएको छ। विद्यालय परिसरबाहिरको मैदानमा कार्यक्रम गरिएको थियो भने विद्यार्थीले उम्मेदवारलाई माला लगाएका थिए।"
पुर्पक्षका लागि सन्दीप लामिछानेलाई कारागार चलान गर्न आदेश,"काठमाडौं : किशोरी बलात्कार आरोप लागेका नेपाली क्रिकेटर सन्दीप लामिछानेलाई काठमाडौं जिल्ला अदालतले पुर्पक्षका लागि कारागार पठाउने आदेश दिएको छ। मुद्दाको किनारा नलागेसम्म लामिछानेलाई थुनामा पठाउने काठमाडौं जिल्ला अदालतले आदेश दिएको हो। न्यायाधीश माधव घिमिरेको इजलासले राष्ट्रिय क्रिकेट टिमका निलम्बित कप्तान लामिछानेलाई कारागार चलान गर्ने आदेश दिएको हो। न्यायाधीश घिमिरेको इजलासमा मुद्दाको बहस भएको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। बुधबारबाट भएको थुनछेक बहस पछि अदालतले शुक्रबार यस्तो आदेश दिएको हो। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ। सन्दीप लामिछानेलाई थप दुई दिन हिरासतमा राख्न अनुमति १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा सन्दीपविरुद्ध मुद्दामा आज पनि थुनछेक बहस सन्दीप लामिछानेविरुद्ध मुद्दामा बहस सकियो, आजै आदेश आउने"
निर्वाचन सामग्री पाल्पामा आइपुग्यो,तानसेन : मंसिर ४ गते हुने प्रतिनिधिसभा तथा प्रदेशसभा निर्वाचनका लागि पाल्पामा निर्वाचन सामग्री आइपुगेको छ। मतदानमा आवश्यक पर्ने सामानहरू जिल्ला निर्वाचन कार्यालय पाल्पामा आइपुगेको हो। कार्यालयले निर्वाचन आयोगबाट आएका सबै निर्वाचन सामग्री प्याकिङ गरी मतदान केन्द्रमा पठाउने कार्य अघि बढाएको छ। कार्यालयले मतदानका लागि चाहिने ५६ प्रकारका सामग्रीको रुजु गर्ने तथा प्याकेजिङ गर्ने काम गरिरहेको छ। प्रत्यक्ष तर्फको मतपत्रबाहेक सबै किसिमका निर्वाचन सामग्रीहरू जिल्लामा आइपुगेको कार्यालयका प्रमुख रुकमागत अर्यालले बताए। जिल्लामा ११८ मतदानस्थल र २४६ वटा मतदान केन्द्र कायम गरिएको छ। जिल्लामा २ लाख १ हजार ३ सय २६ मतदाता रहेका छन्।
उम्मेदवार बर्तौलाको भाषणप्रति तामाङ घेदुङको आपत्ति,"हेटौंडा : मकवानपुर प्रतिनिधिसभा क्षेत्र नम्बर२ मा नेकपा एमालेबाट उम्मेदवारी दिएका महेशकुमार बर्तौलाले केही दिनअघि कैलाश१ डाँडाखर्कमा आयोजित चुनावी कार्यक्रममा गरेको सम्बोधनलाई लिएर नेपाल तामाङ घेदुङ मकवानपुरले आपत्ति जनाएको छ। घेदुङले शुक्रबार विज्ञप्ति जारी बर्तौलाको सम्बोधनले आम आदिवासी, जनजाति तथा तामाङ समुदायको अपमान भएको भन्दै उनीमाथि कारबाहीको मागसमेत गरेको छ। उनको सम्बोधनले आम आदिवासी जनजाति तथा तामाङ समुदाय केवल रक्सीमा बिक्ने समुदाय हो भन्ने भाव झल्किएको भन्दै यस किसिमको निकृष्ट शब्दको प्रयोग प्रतिनिधिसभाको उम्मेदवारले गर्नु लजास्पद भएको घेदुङले जारी गरेको विज्ञप्तिमा उल्लेख छ। बर्तौलाकै फेसबुकबाट सम्बोधनको भिडियो बाहिरिएपछि सो भिडियोलाई लिएर अहिले सामाजिक सञ्जालमा अनेक टिक्काटिप्पणी भइरहेको छ। यस विषयमा अन्नपूर्ण पोस्ट्सँग प्रतिक्रिया दिँदै उम्मेदवार बर्तौलाले आफूले अधिकांश तामाङ समुदाय रहेको क्षेत्रमा तामाङ भाषामा बोल्दा राजनीतिक पूर्वाग्रह राखेर कुप्रचार गर्न खोजिएको बताए। उनले भने, 'मैले रक्सी मुखमा भोट रुखमा नहालौँ भनेको हुँ। म एमालेको उम्मेदवार हुँ। रुखमा भोट नहाल भन्नु मेरो धर्म हो। त्यसकारण रक्सीले स्वास्थ्य विगार्छ, रुखमा भोट हाल्दा देशको स्वास्थ्य बिग्रन्छ भन्ने मेरो बुझाइ हो त्यसकारण सूर्यमा भोट हाल्नुस् भनेको हुँ।' उम्मेदवार बर्तौलाको सम्बोधन निर्वाचन आचारसंहिता विपरित भएको प्रतिनिधिसभा क्षेत्र नम्बर २ का निर्वाचन अधिकृत मुकुन्दहरि पौडेलले बताए। उनले भने, 'आचारसंहिता अनुगमन समितिसँग समन्वय गरी यो विषयमा हामी थप बुझेर कारबाही गर्नुपर्ने भए निर्वाचन आयोगमा सिफारिस गरी पठाउँछौँ।' उनले निर्वाचन आचारसंहिताविपरित कुनैपनि गतिविधि नगर्न सबैलाई आग्रह गरे।"
"काठमाडौं३ मा कांग्रेसका चालिसेलाई गठबन्धन चुनौती, विरासत जोगाउन संघर्ष गर्दै एमालेका राई","काठमाडौं काठमाडौं निर्वाचन क्षेत्र नम्बर ३ मा यो पटक सत्ता गठबन्धन र एमाले नै मुख्य प्रतिस्पर्धी हुने देखिएको छ । एमालेका कृष्णबहादुर राई र कांग्रेसका सन्तोष चालिसे यस क्षेत्रमा बढी चर्चामा रहेका उम्मेदवार हुन् । यो निर्वाचन क्षेत्रमा माओवादी केन्द्रका बद्रीप्रसाद बजगाइँको पनि उम्मेदवारी परेको छ । यद्यपी गठबन्धनमा कांग्रेसको उम्मेदवार बनाउने सहमति विपरीत माओवादीका बजगाइँको उम्मेदवारी परेपछि माओवादीले प्रतिनिधि सभा सदस्यमा आफ्ना उम्मेदवार उम्मेदवारी निष्क्रिय पार्न निर्देशन दिएको छ। बजगाइँले आफ्नो उम्मेदवारीका विषयमा कुनै औपचारिक जानकारी गराएका छैनन् । यसले गठबन्धन भित्रको खटपटलाई देखाउँछ । बजगाइँसँगै काठमाडौं३ मा २२ जनाको उम्मेदवारी छ । ८ जना स्वतन्त्र उम्मेदवार छन् । एमालेका राई, कांग्रेसका सन्तोष चालिसे, माओवादी केन्द्रका बजगाइँ, जसपाका मोहनकुमार विश्वकर्मा, लोसपाका मोहनबहादुर बस्नेत, राप्रपाका गणेश गिरीलगायत दलगत उम्मेदवार छन् । माओवादीसहितको गठबन्धन भएपनि बजगाइँले व्यक्तिगत उम्मेदवारी दिँदा गठबन्धनको आधिकारीक उम्मेदवार चालिसे भन्दै गठबन्धनले विज्ञप्तिनै निकालेको थियो । एमाले, जसपा, राप्रपाबिच तालमेल भएको भनिए पनि यो निर्वाचन क्षेत्रमा तीनै दलले छुट्टा छुट्टै उम्मेदवारी दिएका छन् । २०७४ सालको निर्वाचनमा एमालेका राई १९ हजार १६९ मत ल्याएर विजयी भएका थिए । उनका प्रतिस्पर्धी कांग्रेसका अम्बिका बस्नेतले १४ हजार ८८४ मत ल्याएकी थिइन् । तेस्रो दल विवेकशील साझा बनेको थियो । २०४८ देखि नै यो क्षेत्र बामपन्थीको पकट क्षेत्र मानिए पनि उम्मेदवारको बलियो उपस्थति नहुँदा बामपन्थी नेता ओझेल परे । २०७० मंसिर ४ मा भएको प्रतिनिधिसभा निर्वाचनमा एमालेका उम्मेदवार रामेश्वर फुयाल निर्वाचित भएका थिए । २०७४ सालको निर्वाचनमा फुयाल प्रदेशमा ओर्लिए । एमालेले प्रतिनिधिसभामा कृष्ण राईलाई उठायो । राईले चुनाव जिते । अहिले पनि एमालेले उनैलाई पत्याएर टिकट दिएको छ । एमाले पोलिटव्यूरो सदस्यसमेत रहेका राई यो क्षेत्रका लोकप्रिय मानिन्छन् । राईले काठमाडौं पार्टीको नेतृत्व सम्हालिसकेका छन् । उनले दोस्रो पटक पनि जित्ने दावीसहित उम्मेदवारमाझ प्रचारमा होमिएका छन् । यस्तै कांग्रेसका चालिसे गोकर्णेश्वर नगरपालीकाका पूर्व मेयर हुन् । कांग्रेस उम्मेदवार चालिसे पार्टीका क्षेत्रीय सभापति समेत हुन् । चालिसे आफू मेयर रहँदा विकास निर्माण कार्य गरेको र जनपक्षिय काम गरेकाले पनि आफ्नो जित निश्चित भएको दावी छ । चालिसेले चुनावी प्रचारप्रसारका क्रममा आफ्नो मूल एजेण्डा सुकुम्बासी समस्या हल गर्ने, सुन्दरीजलबाट माथि ठूलो गाउँमा आवतजावतमा धेरै पैसा तिर्नुपर्ने बाध्यताको अन्त्य गर्ने र बेरोजगारी समस्या हल गर्ने रहेको बताउँदै आएका छन् । यस्तो छ तथ्याकं काठमाडौं क्षेत्र नम्बर ३ मा ५८ हजार ८८९ मतदाता छन् । २०७४ सालको निर्वाचनमा ५३ हजार ८२४ मतदाता रहेको यो क्षेत्रमा अहिले ५ हजार ६५ मतदाता थपिएका छन् । यो निर्वाचन क्षेत्रमा काठमाडौं महानगरको वडा नम्बर ५ र ६ पर्छन् । ५ नम्बर वडा हाडींगाउँ र ६ वौद्ध क्षेत्र हो । यस्तै, गोकर्णेश्वर नगरपालिकाको १ देखि ९ नम्बर वडा पर्छ । कागेश्वरी मनोहरा नगरपालिकाकाको १, २ र ३ नम्बर वडा यही निर्वाचन क्षेत्रमा पर्छ । गत स्थानीय तहको निर्वाचनमा काठमाडौं ५ को वडाध्यक्षमा एमाले ६ को वडाध्यक्षमा कांग्रेस विजयी भएको थियो । गोकर्णेश्वर नगरपालिकाको मेयरमा कांग्रेस र उपमेयरमा एमाले विजयी भएको थियो । गोकर्णेश्वर नगरपालिकाको वडा नम्बर १,२, ३ को वडाध्यक्षमा एमाले, ४ मा स्वतन्त्र, ५ मा कांग्रेस, ६, ७ मा एमाले, ८ र ९ मा कांग्रेस विजयी भएको थियो । कागेश्वरी मनोहरा नगरपालिकाको मेयरमा कांग्रेस र उपमेयरमा एमाले विजयी भएको थियो । कागेश्वरी मनोहरा नगरपालिकाको ४ मा एमाले, ५ मा कांग्रेस, ६ मा नेकपा एकीकृत समाजवादी, ७, ८ र ९ को वडाध्यक्षमा कांग्रेस विजयी भएको थियो । २०७९ वैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ । कांग्रेसले १६ हजार ६६० मत ल्याएको छ भने दोस्रो दल एमालेले १५ हजार ७६५ मत प्राप्त गरेको थियो । यस्तै, माओवादी केन्द्रले १ हजार ७३०, राप्रपाले १ हजार ५२६, नेकपा एकीकृत समाजवादीले एक हजार ५६ मत ल्याएको थियो । कांग्रेस र नेकपा एकीकृत समाजवादीको जोड्दा १७ हजार ७०७ मत हुन आउँछ । माओवादी केन्द्रको केही मत कांग्रेसका चालिसेलाई जाने स्थानीयको आँकलन छ । स्वतन्त्र उम्मेदवारको चुनावी प्रचार तीव्र रहेकाले मत बाडिँदा कसको मत कति भन्ने अन्यौल नै रहेको विश्लेषण हुने गरेको छ ।"
माइतीघरमा चर्को व्याजदरविरुद्ध उद्योगी व्यापारीको प्रदर्शन,"काठमाडौं: उद्योगी तथा व्यापारीहरुले बैंकहरुको चर्को ब्याजदरविरुद्ध काठमाडौंको माइतीघर मण्डलामा शान्तिपूर्ण रुपमा विरोध प्रदर्शन गरेका छन् । बैंकहरुले प्रिमियममा मनपरी गरेको, चर्को ब्याज असुल गरेको भन्दै उनीहरुले विरोध जनाएका छन् । नेपाल उद्योग वाणिज्य महासंघ, खाद्य व्यापार संघ, ललितपुर उद्योग वाणिज्य संघ, भक्तपुर उद्योग वाणिज्य संघ, नेपाल उद्योग वाणिज्य संघ काठमाडौं र ऊनी फेल्ट उत्पादक तथा निर्यात संघले संयूक्त रुपमा माइतीघर मण्डलामा विरोध प्रदर्शन गरेका हुन् । मुख्य ५ माग राख्दै खबरदारी गरिएको नेपाल उद्योग वाणिज्य संघ काठमाडौंका अध्यक्ष तथा नेपाल उद्योग वाणिज्य महासंघका उपाध्यक्ष दिनेश श्रेष्ठले बताए । निक्षेपमा ब्याजदर बढाउँदैमा निक्षेप नबढेको भन्दै उद्योगका लागि एक अंकमा बढी नहुने र व्यापारमा १२ प्रतिशत मात्र थप गरी लिन पाइने गरी लगानी योग्य पूँजीको शीघ्र व्यवस्थापन गर्नुपर्ने माग आफ्नो रहेको उनले बताए । त्यस्तै बैंकहरुको खर्च न्यून गरी स्प्रेड दर ३ भित्र रही जोखिमका आधारमा आधार दरमा बढीमा २ प्रतिशत मात्रै थप प्रिमियम लिन पाइने व्यवस्था गर्नुपर्ने आफूहरुको माग गरेको उनले बताए । बैंकहरुले सेवा शुल्क, कर्जा स्वीकृत शुल्क, एलसीनेगोसिएसन शुल्कमा दोब्बर वृद्धिलाई अन्य गरी गत वर्षको भन्दा बढी लिन नपाइने व्यवस्था गर्नुपर्ने, हाल भएका कर्जालाई यस आर्थिक वर्षसम्म पुनःतालिकीरण गरी, ब्याज बुझाउने म्याद ३५ दिनसम्मलाई नियमित मानेर लिलाम गर्ने प्रक्रियालाई हाल स्थगित गर्नुपर्ने माग रहेको उनले बताए । हालको बाह्य र आन्तरिक कारणको असहज समय उपयुक्त नभएकोले चालु पूँजी कर्जा निर्देशिका स्थगित गर्नुपर्ने उद्योगी व्यवसायीको माग छ ।"
जीपको ठक्करबाट मृत्यु,काठमाडौं : चितवनको कालिका नगरपालिका७ गैंडाखोलामा गएराति बोलेरो जीपको ठक्करबाट गम्भीर घाइते भएका पुरुषको आज मृत्यु भएको छ। मृत्यु हुनेमा स्थानीय ४९ वर्षीय मीनबहादुर विश्वकर्मा रहेका छन्। दुर्घटनामा गम्भीर घाइते विश्वकर्माको उपचारका क्रममा शुक्रबार बिहान ३ बजे मृत्यु भएको चितवन प्रहरीले जनाएको छ। ना ३ च ७१७८ नम्बरको बोलेरो जीपले पैदल हिँडिरहेका विश्वकर्मालाई गएराति सवा २ बजे ठक्कर दिएको थियो। दुर्घटनापश्चात् फरार रहेका चालकको खोजी भइरहेको छ।
बसको ठक्करबाट युवतीको मृत्यु,काठमाडौं : बाराको जितपुरसिमरा उपमहानगरपालिका९ मा शुक्रबार बसको ठक्करबाट एक युवतीको मृत्यु भएको छ। बाराको जितपुरसिमरा उपमहानगरपालिका२ बस्ने २६ वर्षीया गुन्जना श्रेष्ठको मृत्यु भएको हो। बागमती प्रदेश०६००१ ख ०१२२ नम्बरको बसले पैदल हिँडिरहेकी श्रेष्ठलाई शुक्रबार बिहान ८ बजे ठक्कर दिएको हो। गम्भीर घाइते भएकी उनलाई उपचारका लागि अस्पताल लैजाँदै गर्दा बाटोमै मृत्यु भएको हो। बस चालक नियन्त्रणमा रहेको इलाका प्रहरी कार्यालय जितपुरले जनाएको छ।
सामग्री नपुग्दा हुम्लामा मतदाता शिक्षा कार्यक्रम अवरुद्ध,"सिमकोट : समयमै निर्वाचन सामग्री नपुगेपछि हिमाली जिल्ला हुम्लामा आज (शुक्रबार)देखि सुरु हुने भनिएको मतदाता शिक्षा कार्यक्रम अवरुद्ध भएको छ। राष्ट्रिय सडक सञ्जालमा नजोडिएको एकमात्र जिल्ला हुम्लामा निर्वाचन आयोगले पठाउने मतदाता शिक्षा सामग्रीहरू समयमा ढुवानी नभएपछि मतदातालाई मतदान गर्न सिकाउने अभियान सुरु हुन नसकेको हो। जिल्ला निर्वाचन कार्यालय हुम्लाले जिल्लाका सातवटै गाउँपालिकाले छनोट गरेर निर्वाचन सम्पर्क व्यक्तिलाई सिमकोटमा बोलाएर सोमबार अभिमूखिकरण कार्यक्रम सम्पन्न गरेपछि आयोगको केन्द्रीय तालिका अनुसार हुम्लाका कुनैपनि स्थानीय तहमा मतदाता शिक्षा कार्यक्रम सुरु नभएको हो। ४० वटा वडा भएको हुम्लामा अधिकांश गाउँपालिकाले प्रतिवटा एक जनाका दरले मतदाता शिक्षा स्वयंसेवक छनोट गरेको भएपनि निर्वाचन सामग्रीको अभावले मतदाता शिक्षा कार्यक्रम सञ्चालन हुन नसकेको अदानचुली गाउँपालिकाका निर्वाचन सम्पर्क व्यक्ति रणसुर रोकायाले बताए। जिल्लाका आफू समयमै पुगेको भएपनि सामग्री विना मतदातालाई मतदान गर्न सिकाउने काम प्रभावकारी नहुने बताएका रोकायाले जिल्लाबाट सामग्री पुगेपछि मात्रै प्रभावकारी रूपमा सुरु गर्ने योजनामा आफू रहेको जानकारी दिए। 'हामीलाई निर्वाचन कार्यालयले नमुना मतपत्र मात्रै दिएर पठाएको छ। त्यसले मतदातालाई प्रभावकारी रूपमा सिकाउन सम्भव नहुने रहेछ,' रोकायाले अन्नपूर्णसँग भने, 'गाउँपालिकाका ६ वटै वडाका लागि मतदाता शिक्षा स्वयंसेवक छनोट गरेको भएपनि सामग्री अभावले निर्धारित मितिमा सुरु गर्न सकिएन।' आड वडा गरेको सर्केगाड गाउँपालिकमा पनि निर्वाचन सामग्री नआएका कारण मतदाता शिक्षा कार्यक्रम सुरु भएको छैन। जिल्लामा उत्तरी क्षेत्रको नाम्खा गाउँपालिकामा पनि सामग्री नभएका कारण मतदाता शिक्षा सुरु हुन सकेको छैन। गाउँमा गएपछि फेरि सामग्री लिन सदरमुकाम आउन नसकिने प्रतिक्रिया दिएका निर्वाचन सम्पर्क व्यक्ति कुम्मेर रोकायाले मतदाता शिक्षा सामग्री ढुवानी भएर आएपछि मात्रै आफू गाउँपालिका जाने बताए। सामग्री नपुगेका कारण मतदाता शिक्षा कार्यक्रम सुरु गर्न केही समय लाग्ने बताएका ताँजकोट गाउँपालिकाका दलबहादुर बोहराले मतदाता शिक्षा स्वयंसेकहरूका लागि आउने आइतबार तालिमको आयोजना गरेको बताए। जिल्लाले मतदाता शिक्षा कार्यक्रमसम्बन्धी सामग्री पठाएपछि वडाका बस्तीमा प्रभावकारी रूपमा अभियान सञ्चालन गर्ने योजना बनाएका बोहराले मतपत्रका आधारमा सिकाउन गाह्रो हुने भएपछि अभियानलाई केही पर सारेका हुन्। सर्केगाड गाउँपालिकाले पनि आइतबार पछि मात्रै मतदाता शिक्षा अभियान सञ्चालन गर्ने योजना बनाएको छ। आठ वडा भएको सर्केगाडमा सामग्री नहुँदा मतदाता शिक्षा स्वयंसेवकको अभिमुखीकरण समेत आयोजना नगरेको बताएका तेजकुमार ऐडीले २२ गतेपछि मात्रै वडामा कार्यक्रम सञ्चालन गर्ने तयारी गरेका छन्। वडाका बस्ती टाढाटाढा रहेको र सामग्री नपुग्दा समय घर्किँदै गएकाले प्रभावकारी नहुने हो की भन्ने चिन्ता ऐडीलाई लागेको छ। उता जिल्ला निर्वाचन कार्यालय हुम्लाले ढुवानीको जिल्ला लिएको नेपाली सेनाको हेलिकोप्टरले कर्णाली प्रदेशका अन्य जिल्लाहरूका सामान ढुवानी गरिरहेका कारण केहि ढिला भएको प्रतिक्रिया दिएको छ। '१८ गतेसम्म ढुवाई भइसक्ने जानकारी हामीलाई थियो' जिल्ला निर्वाचन कार्यालयका निमित्त प्रमुख श्याम रानाले भने 'आज वा भोलीमा सबै निर्वाचन सामग्री नेपाली सेनाको हेलिकोप्टरले ढुवानी गर्ने सूचना आएको छ'। त्यस लगत्तै हामी सबै स्थानीय हतमा मतदाता शिक्षा सामग्री पठाउने व्यवस्था गर्छौ।'"
कर्णालीमा खाद्य मापन प्रयोगशाला सञ्चालनमा,"सुर्खेत : कर्णाली प्रदेशमा पहिलोपटक खाद्यान्न तथा दुग्ध मापन प्रयोगशाला सञ्चालनमा आएको छ। खाद्य तथा अन्य दैनिक उपभोग्य वस्तुको गुणस्तर मापनका लागि नमूना परीक्षण कर्णालीमै गर्न सुर्खेतमा प्रयोगशाला स्थापना गरी सञ्चालनमा ल्याइएको हो। हालसम्म प्रयोगशाला नहुँदा काठमाडौं पठाउनुपर्ने बाध्यता थियो। खाद्य प्रविधि तथा गुण नियन्त्रण कार्यालयले गत जेठदेखि प्रयोगशाला सञ्चालनमा ल्याएको हो। कार्यालयका निमित्त प्रमुख भेषबहादुर थापाले कर्णालीमै पहिलोपटक ल्याब स्थापनापछि खाद्य गुणस्तर मापनमा सहज भएको र उपभोक्ताको विश्वस्नीयता पनि बढेको जानकारी दिए। 'हामीले कर्णालीमै पहिलोपटक खाद्य वस्तुको गुणस्तर मापनका लागि ल्याब स्थापना गरेका छौँ', उनले भने, 'अहिलेसम्म हामीले दूध, तेल, सागपातलगायतका ९६ वटा नमूना परीक्षण गरिसकेका छौँ, यसले नागरिकको गुणस्तरीय खाद्यान्न प्रयोग गर्न पाउने अधिकारलाई सुनिश्चित गरेको छ।' प्रयोगशाला स्थापनापछि खाद्यान्नप्रतिको नागरिकको गुनासो सम्बोधन हुँदै गएको उनले बताए। प्रयोगशालामा पर्याप्त जनशक्तिको अभाव देखिएको छ। ल्याब मात्र चलाउने नभई कार्यालयमा २१ जनाको दरबन्दी भएको उल्लेख गर्दै उनले अहिले आठ जनामात्रै कर्मचारी रहेको जानकारी दिए। 'कर्मचारी अभावमा हामीलाई सेवा दिन असहज भइरहेको छ, यो समस्या चाँडै समस्या हुनुपर्छ।' कार्यालयले बजार अनुगमनलाई पनि तीव्रता दिएको छ। साउनदेखि असोजसम्म दुई सय ४८ पटक बजार अनुगमन गरिएको र मापदण्ड बाहिर रहेका तीनवटा दलहन उद्योग शिलबन्दी गरिएको छ। अहिले कार्यालयलाई प्रदेशभर हेर्ने जिम्मेवारी दिइएको भए पनि भौगलिक विकता, सीमित स्रोत, साधन र कर्मचारी अभावका कारण काम गर्न चुनौती रहेको थापाले बताए।"
अनि चल्यो इमरान खानमाथि गोली,"काठमाडौं : पूर्वप्रधानमन्त्री इमरान खानको हत्या प्रयासपछि पाकिस्तानको राजनीतिमा उथलपुथल आएको छ। खानको पार्टी पीटीआईले घटनाको दोषी सरकारलाई नै मानिरहेको छ भने सरकारले घटना घटेको स्थानमा पीटीआईकै दबादबा रहेको बताएको छ। घटनाबारे आधिकारिकरुपमा पाकिस्तानको कुनै पनि निकायले बोलेको छैन। प्रहरीले पनि घटनाबारे अनुसन्धान जारी रहेको बताएको छ। खासमा इमरान खानको सत्ता ढलेसँगै पाकिस्तानमा राजनीतिक अस्थिरता सुरु भएको थियो। त्यसलाई निर्वाचन आयोगले २१ अक्टुबरमा गरेको निर्णयले थप मलजल गरेको थियो। पाकिस्तानको प्रमुख निर्वाचन आयुक्त सिकन्दर सुल्तान राजाले इमरान खानको संसद सदस्यता खारेज गरिदिएका थिए। त्यतिमात्र होइन, आयोगले आगामी पाँच वर्षसम्म निर्वाचन लड्न नपाउने निर्णयसमेत गरेको थियो। त्यसको विरोधमा पीटीआईले लाहौरदेखि इस्लामाबादसम्म विरोध र्याली आयोजना गरेको थियो। 'आजादीका मार्च' नाम दिइएको र्यालीमा इमरान खान निरन्तर सहभागी हुँदै आएका थिए। ठाउँठाउँमा गरिएका कोणसभामा खानले प्रमुख निर्वाचन आयुक्तविरुद्ध चर्का भाषणसमेत गर्दै आएका थिए। गत ३१ अक्टुबरमा आयोजित र्यालीकै कोणसभामा उनले आयुक्त सिक्नदर सुल्तानविरुद्ध दस अर्ब रुपैयाँको मानहानी मुद्दा दार्ता गरेको बताएका थिए। 'प्रमुख निर्वाचन आयुक्तले मेरो प्रतिष्ठामा आँच पुर्याएका छन्। म उनीविरुद्ध दस अर्ब रुपैयाँको मानहानी मुद्दा अदालतमा दायर गर्नेछु,' उनले भनेका थिए। 'सुल्तान राजाले मेरो प्रतिष्ठाको खराब गरेर कल्याणकारी परियोजनालाई नोक्सान पुर्याउने कोसिस गरेको छ। र, मेरो इमान्दारीप्रति प्रश्न उठाएको छ। त्यसैले म उनलाई अदालतसम्म लैजान चाहन्छु,' उनले भनेका थिए। मार्च र्यालीमा इमरान खान एकदमै आक्रामक हुने गरेको पाकिस्तानी मिडियाहरुले उल्लेख गरेका छन्। इमरान खानको पार्टीले मध्यावधि चुनावलाई मुख्य मुद्दा बनाएको छ। कसरी ढल्यो इमरान खानको सत्ता? सन् २०१८ जुलाईमा पूर्व क्रिकेटरसमेत रहेका इमरान खान प्रधानमन्त्रीमा नियुक्त भएका थिए। उनलाई पाकिस्तानमा नयाँ शक्तिको रुपमा देखिएको थियो। पाकिस्तानमा रहेको बढ्दो भ्रष्टाचार र अर्थव्यवस्थालाई ठीक ठाउँमा ल्याउने पाकिस्तानी जनताले उनीसँग अपेक्षा गरेका थिए। त्यसैले आम पाकिस्तानी जनता त्यतिबेला उनको समर्थनमा जुट्ने गरेका थिए। तर जनताको अपेक्षाविपरीत पाकिस्तानको अर्थतन्त्र खस्किन थाल्यो। महँगी व्याप्त भयो। पाकिस्तानी जनता पनि आवाक् भए। पाकिस्तानको अर्थतन्त्रलाई गलत तरिकाले चलाएको र विदेश नीतिमा पनि असफल भएको उनीमाथि आरोप लाग्न थाल्यो। त्यसपछि पाकिस्तानमा शक्तिशाली मानिएको सेनाको समर्थन पनि खानले पाउन छाड्यो। जसका कारण उनी बाध्य भएर ३ अप्रिलमा संसद विघटनको सिफारिस गर्दै निर्वाचनको आह्वान गरेका थिए। उनले देशबासीका नाममा सम्बोधन गर्दै निर्वाचनमा जुट्न आम नागरिकलाई आग्रह गरेका थिए। आम जनतालाई म निर्वाचनको तयारी गर्न अनुरोध गर्छु। अरू कसैलाई देशको भविष्यको फैसला गर्ने अधिकार छैन। यहाँका नागरिकले नै यसको तय गर्नेछन्, उनले सम्बोधनका क्रममा भनेका थिए। तर त्यहाँको सर्वोच्च अदालतले उनको निर्णयलाई उल्टाइदिएको थियो। १० अप्रिलमा राष्ट्रियसभामा भएको मतदानमा १७४ सांसद उनको विपक्षमा उभिएका थिए। उनले १७२ सांसदको समर्थन जुटाउन असफल भएपछि सत्ताबाट बहिर्गमनमा पुगेका थिए। अनि उनीमाथि चल्यो गोली? लाहौरदेखि इस्लामाबादसम्म सुरु भएको मार्च पास बिहीबार पञ्जाबको गुजरान्वालामा पुगेको थियो। मार्च पासमा हजारौंको सहभागिता रहेको थियो। मार्च पासमा एउटा कन्टेनर पनि थियो, जसमा इमरान खानलगायत शीर्ष नेताहरु सवार थिए। बिहीबार दिउँसो अन्धाधुन्ध गोली चलेपछि बल्ल प्रहरीले पूर्वप्रधानमन्त्री खानको हत्या प्रयास भएको अनुमान लगायो। तबसम्म गोली लागेर एक जनाको मृत्यु भयो भने पूर्वप्रधानमन्त्री खानसहित १४ जना घाइते भएका थिए। खानको खुट्टामा गोली लागेको थियो। खानलाई तत्कालै लाहौरस्थित शौकत खानम अस्पताल पुर्याइएको थियो। बिहीबार मध्यराति उनको खुट्टाको शल्यक्रिया गरिएको थियो। उनको स्वास्थ्य खतराभन्दा बाहिर रहेको सम्बन्धित डाक्टहरुले बताएका छन्। घटनामा संलग्न एक जनालाई प्रहरीले पक्राउ गरेको दाबी गरेको छ। तर इमरान खानको पार्टीले घटनाको जिम्मेवारी प्रधानमन्त्री शहबाज शरिफ र गृहमन्त्री सनाउल्लाहले लिनुपर्ने बताएको छ। खानको हत्या प्रयास भएको र यसको जिम्मेवारी प्रधानमन्त्रीले लिनुपर्ने पार्टीको विज्ञप्तिमा उल्लेख छ। तर प्रधानमन्त्री शरिफले पञ्जाबमा खानकै पार्टी पीटीआईको वर्चस्व रहेको र प्रहरी पनि उसकै मातहत रहेको टिप्पणी गरेका छन्। तर घटनाको निष्पक्ष छानबिन गर्ने प्रधानमन्त्री शरिफले बताएका छन्।  एजेन्सीको सहयोगमा"
राष्ट्रपति भण्डारी ६ दिने आइसल्याण्ड भ्रमणमा जाने,काठमाडौं : राष्ट्रपति विद्यादेवी भण्डारी जनगणतन्त्र आइसल्याण्डको औपचारिक भ्रमणमा जाने भएकी छन्। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएलकार्यक्रममा सहभागी हुन राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा जाने परराष्ट्र मन्त्रालयले जनाएको छ । भ्रमणको तयारीबारे शुक्रबार परराष्ट्र मन्त्रालयमा भएको छलफलमा मन्त्रालयका सचिव भरतराज पौड्यालले राष्ट्रपतिको भ्रमणको सम्पूर्ण तयारी पूरा भएको जानकारी दिए। सचिव पौड्यालका अनुसार राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै आइसल्याण्ड भ्रमणमा जाने कार्यतालिका तय भएको छ। राष्ट्रपति भण्डारी कात्तिक २१ गते साँझ ६ बजे कतार एयरवेजको जहाजमार्फत त्यसतर्फ प्रस्थान गर्ने छिन्। मन्त्रालयका अनुसार भण्डारी कात्तिक २६ गते बिहान ७ :३० बजे स्वदेश फर्किने कार्यतालिका छ।
निर्वाचन आयोगले भन्यो मतपत्र छपाइको काम सकियो,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि मतपत्र छपाइ सम्पन्न भएको छ । यसपटक मंसिर ३ गतेसम्म १८ वर्ष उमेर पुगी कायम हुने मतदाताको संख्या १ करोड ७९ लाख ८८ हजार ५७० रहेको छ । प्रत्येक मतदाताले पहिलो हुने निर्वाचित हुने निर्वाचन प्रणालीका लागि चार करोड तथा समानुपातिक निर्वाचन प्रणालीका लागि चार करोड गरी करिब ८ करोड मतपत्र छपाइ गरिएको हो । आयोगले समानुपातिक निर्वाचन प्रणालीअन्तर्गत मतपत्र ढुवानी सम्पन्न गरिसकेको छ । हाल पहिलो हुने निर्वाचित हुने निर्वाचन प्रणाली अन्तर्गतका मतपत्रहरू प्रत्येक निर्वाचन क्षेत्रका लागि धमाधम मतपत्र ढुवानी गरिरहेको छ । यसअन्तर्गत शुक्रबार ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लाको मतपत्र ढुवानी गरिएको छ । गण्डकी, कर्णाली, लुम्बिनी र सुदूरपश्चिम प्रदेशको मतपत्र यसअघि नै ढुवानी भइसकेको छ । शुक्रबार निर्वाचन आयोगका आयुक्त रामप्रसाद भण्डारीले मतपत्र छपाइ कार्यबारे स्थलगत जानकारी लिएका छन्। आयोगले भक्तपुरस्थित जनक शिक्षा सामग्री केन्द्र लिमिटेडमा मतपत्र छपाइ गरेको थियो ।"
सन्दीप लामिछानेलाई केन्द्रीय कारागार सुन्धारामा राखिने,"काठमाडौं : बलात्कार अभियुक्त सन्दीप लामिछानेलाई सुन्धारास्थित केन्द्रीय कारागारमा राखिने भएको छ। जिल्ला अदालत काठमाडौंले शुक्रबार पुर्पक्षका लागि कारागार चलानको आदेश दिएसँगै लामिछानेलाई सुन्धारास्थित केन्द्रीय कारागार जगन्नाथ देवलमा राखिने जिल्ला प्रहरी परिसर काठमाडौंका प्रवक्ता दिनेश मैनालीले अन्नपूर्णलाई जानकारी दिए। लामिछानेविरुद्ध सरकारी वकिल कार्यालयले जिल्ला अदालत काठमाडौंमा अभियोगपत्र दायर गरेको थियो। न्यायाधीश माधव घिमिरेको इजलासले राष्ट्रिय क्रिकेट टिमका निलम्बित कप्तान लामिछानेलाई कारागार चलान गर्ने आदेश दिएको हो। मंगलबार सन्दीपको बयान लिइएको थियो। बुधबारबाट भएको थुनछेक बहसपछि अदालतले शुक्रबार उनलाई जेल पठाउने आदेश दिएको हो। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा सन्दीपविरुद्ध मुद्दामा आज पनि थुनछेक बहस सन्दीप लामिछानेविरुद्ध मुद्दामा बहस सकियो, आजै आदेश आउने पुर्पक्षका लागि सन्दीप लामिछानेलाई कारागार चलान गर्न आदेश सन्दीप लामिछानेलाई केन्द्रीय कारागार सुन्धारामा राखिने"
आज ट्विटरबाट धेरै कर्मचारी निकाल्दै मस्क,"वासिङटन डिसी : अमेरिकी व्यवसायी एलन मस्कले माइक्रो ब्लगिङ साइट ट्विटर किनेपछि कम्पनीमा धेरै परिवर्तन गरेका छन्। सो प्रक्रियामा मस्कले सबैभन्दा पहिले कम्पनीका उच्च अधिकारीहरुलाई निकाले। अब एलन मस्कको टोलीले शुक्रबार कम्पनीमा व्यापक छाट्ने काम गर्नेछ। समाचार एजेन्सी रोयटर्सका अनुसार ट्विटरले आफ्ना कर्मचारीहरूलाई आफ्नो जागिर सुरक्षित छ वा छैन भन्ने कुरा शुक्रबार इमेलमार्फत जानकारी दिनेछ। कम्पनीले आफ्ना कर्मचारीहरूलाई इमेल मार्फत बिहान ९ बजे सम्ममा यसबारे जानकारी पाउने बताएको छ । यस इमेलमा ट्विटरबाट लेखिएको छ, ट्विटरलाई अझ राम्रोतिर लैजान हामी शुक्रबार कर्मचारी घटाउने कठिन प्रक्रियाबाट गुज्रनेछौँ।' ट्विटरले आफ्ना कार्यालयहरू तत्कालका लागि बन्द हुने र ट्विटरको प्रणाली र ग्राहकको डाटासहित प्रत्येक कर्मचारीको सुरक्षा सुनिश्चित गर्न आइकार्डलाई तटस्थ गरिएको हुनाले आइकार्डमार्फत कार्यालयहरूमा पहुँच गर्न सम्भव नहुने बताएको छ । ट्वीटरले जागिरबाट ननिकालिएका कर्मचारीहरूलाई पनि इमेलमा सूचित गरिने जनाएको छ। जसको जागिर जाँदै छ, उनीहरुलाई व्यक्तिगत इमेलमार्फत जानकारी गराइने छ। बीबीसी"
बागलुङमा अस्थायी मतदाता २ हजारभन्दा बढी,"बागलुङ: आगामी मंसिर ४ गते हुने प्रतिनिधिसभा तथा प्रदेशसभा निर्वाचनको मिति नजिकिएपछि निर्वाचनको तयारी तिब्र पारिएको छ । जिल्ला निर्वाचन कार्यालय र मुख्य निर्वाचन अधिकृतको कार्यालय बागलुङले निर्वाचनको तयारीलाई तिब्रता दिएको हो । निर्वाचनको लागि बागलुङमा सामानुपातिक मतपत्र बुझ्ने, मतदाता संख्या र अस्थायी मतदाता संख्या संकलनको काम सम्पन्न भइसकेको छ । जिल्लामा निर्वाचनको लागि सामानुपातिक मतपत्रहरू आइपुगेका छन् । निर्वाचन आयोगले बागलुङका प्रतिनिधिसभा तर्फ दुई निर्वाचन क्षेत्र र प्रदेशसभा तर्फ चार निर्वाचन क्षेत्रको लागि समानुपतिक मतपत्र पठाईसकेको छ । जिल्ला निर्वाचन कार्यालय बागलुङका सूचना अधिकारी गोकुल शर्माले आयोगले पठाएको ४ लाख ३१ हजार थान मतपत्र आइपुगेको बताए । निर्वाचन कार्यालयका सूचना अधिकारी शर्माले बागलुङ क्षेत्र नम्बर १ र प्रदेश १ र २ को समानुपतिक मतपत्र मुख्य निर्वाचन अधिकृतको कार्यालय बागलुङ बजारमा र क्षेत्र नम्बर २ र प्रदेश १ र २ को मतपत्र निर्वाचन अधिकृतको कार्यालय बुर्तिबाङमा सुरक्षित रुपमा राखिएको बताए । नेपाली सेनाको सुरक्षाघेरामा आएको मतपत्र रुजु गरेर राखिएको छ, सूचना अधिकारी शर्माले भने, क्षेत्र नम्बर १ को प्रतिनिधिसभा र प्रदेशसभाका लागि २ लाख १६ हजार र २ को लागि २ लाख १५ हजार थान मतपत्र आएको छ । क्षेत्र नम्बर १ प्रतिनिधिसभाका लागि १ लाख ७ हजार थान मतपत्र आएको छ । सोही प्रतिनिधिसभाको प्रदेश (क) का लागि ५७ हजार र प्रदेश (ख) का लागि ५२ हजार थान मतपत्र आएको छ । क्षेत्र नम्बर २ प्रतिनिधिसभाका लागि १ लाख ६ हजार थान मतपत्र आइपुगेको छ । सोही प्रतिनिधिसभाको प्रदेश (क) का लागि ६२ हजार र प्रदेश (ख) का लागि ४७ हजार थान मतपत्र आइपुगेको छ । जिल्लामा प्रतिनिधिसभा र प्रदेशसभा सदस्य निर्वाचनका लागि ३१ उम्मेदवार चुनावी प्रतिस्पर्धामा छन् । क्षेत्र १ को प्रतिनिधिसभा सदस्यका लागि ६, प्रदेश सभा (क) का लागि पाँच र प्रदेशसभा (ख) का लागि चार जना प्रतिस्पर्धामा छन् । क्षेत्र नं २ को प्रतिनिधिसभा सदस्यका लागि सात, प्रदेश सभा (क) का लागि दुई र प्रदेश सभा (ख) का लागि सात उम्मेदवार प्रतिस्पर्धामा छन् । निर्वाचनका लागि जिल्लाका उम्मेदवार यतिबेला घरदैलोमा व्यस्त छन् । निर्वाचन आयोगले मतदानको १७ दिन अगाडिबाट मात्रै प्रचारप्रसार, आमसभा गर्न अनुमति दिएकाले उम्मेदवारहरू घरदैलोमा पुगेर मतदाता भेटिरहेका छन् । मतदाताको भेटघाटका क्रममा उम्मेदवारले आआफ्ना एजेण्डा मतदाता समक्ष राख्ने गरेका छन् । १ लाख ९२ हजार मतदाता बागलुङका दुई निर्वाचन क्षेत्रमा १ लाख ९२ हजार २२७ मतदाता रहेका छन् । यो २०७४ को चुनावमा भन्दा २४ हजार ९४५ ले बढी हो । २०७४ मा भएको प्रतिनिधिसभा तथा प्रदेशसभा निर्वाचनमा १ लाख ६७ हजार २८२ मतदाता थिए । यस पटक महिला ९८ हजार ६४३ र पुरुष ९३ हजार ५८४ जना छन् । सबैभन्दा धेरै मतदाता निर्वाचन क्षेत्र नम्बर १ मा छन् । जिल्ला निर्वाचन कार्यालय बागलुङका सूचना अधिकारी गोकुल शर्माका अनुसार क्षेत्र नम्बर १ मा ९६ हजार ६ सय ६६ र क्षेत्र नम्बर २ मा ९५ हजार ५ सय ६१ जना मतदाता छन् । प्रदेश तर्फ बागलुङ क्षेत्र नम्बर १ को (क)मा ५० हजार ५ सय ८० जना र (ख) मा ४६ हजार ८६ जना मतदाता रहेका छन्भने क्षेत्र नम्बर २ को (क)मा ५४ हजार ३ सय ३४ र (ख)मा ४१ हजार २ सय २७ जना मतदाता रहेको सूचना अधिकारी शर्माले बताए । अस्थायी मतदाता २ हजारभन्दा बढी निर्वाचन आयोगले यस वर्षदेखि प्रतिनिधिसभा तथा प्रदेशसभा निर्वाचनमा अस्थायी मतदाताहरूको संख्या संकलन गरी मतदानमा सहभागि गराउने निर्णय गरेको छ । आयोगको सोही निर्णय अनुसार बागलुङमा २ हजार ४८ जना अस्थायी मतदाता थपिएको जिल्ला निर्वाचन कार्यालय बागलुङका सूचना अधिकारी शर्माले बताए । सूचना अधिकारी शर्माले जिल्ला कारागारका ५२ जना कैदी बन्दी र निर्वाचनमा खटिने कर्मचारी तथा सुरक्षाकर्मी गरी २ हजार ४८ जना अस्थायी मतदाता रहेको बताए । निर्वाचन कार्यालयले दशैँ पछि अस्थायी मतदाताहरूको संख्या संकलन गरेको थियो ।"
निर्वाचनमा गठबन्धनका सबै उम्मेदवारले जित्नुपर्छ : प्रकाशमान सिंह,"काठमाडौंः नेपाली कांग्रेसका नेता प्रकाशमान सिंहले मुलुकमा राजनीतिक स्थिरता, सुशासन र आर्थिक विकासका लागि गठबन्धन निर्माण भएको बताएका छन् । प्रतिनिधिसभा तथा प्रदेशसभा निर्वाचनका लागि नेपाली कांग्रेस काठमाडौं क्षेत्र नम्बर १ ले शुक्रबार आयोजना गरेको घरदैलो कार्यक्रममा उनले मुलुकमा राजनीतिक स्थिरता, सुशासन र आर्थिक विकासका लागि गठबन्धन निर्माण भएकाले आगामी निर्वाचनमा सो गठबन्धनले जित्नुपर्नेमा जोड दिएका हुन् । संविधानको रक्षा र संविधानले दिएको अधिकारलाई संस्थागत गर्न सबै क्षेत्रमा गठबन्धनका उम्मेदवार विजयी हुनुपर्छ,' नेता सिंहले भने, 'निर्वाचनलाई निष्पक्ष,धाँधलीरहित र स्वतन्त्ररुपमा सम्पन्न गर्न सबै राजनीतिक दलको भूमिका महत्वपूर्ण रहेको छ । यसैगरी आचारसंहितालाई ख्याल गरेर चुनावी अभियान सञ्चालन गर्नुपर्छ, उनले भने । पूर्वउपप्रधानमन्त्रीसमेत रहेका नेता सिंहले नेपाली जनताको लामो त्याग, बलिदान र संघर्षबाट निर्माण भएको संविधानको रक्षा र शान्ति प्रक्रियालाई तार्किक निस्कर्षमा पुर्याउनका लागि लोकतान्त्रिकवाम गठबन्धनको आवश्यकता रहेको बताए ।"
कञ्चनपुरमा वडा स्तरमै मतदाता शिक्षा,"महेन्द्रनगर: आगामी मंसिर ४ मा हुने प्रतिनिधिसभा सदस्य र प्रदेशसभा सदस्य निर्वाचनमा बदर मत घटाउन निर्वाचन आयोगले वडा स्तरमै मतदाता शिक्षा कार्यक्रम गर्न लागेको छ । जिल्ला निर्वाचन कार्यालय कञ्चनपुरले जिल्लाका नौ वटै स्थानीयतह संग समन्वय गरेर मतदाता शिक्षाका लागि वडा स्तरमै कर्मचारी खटाउने तयारी गरिरहेको जिल्ला निर्वाचन अधिकृत उदयराज जोशीले बताए । 'सबै स्थानीयतहबाट एक वडामा एक जना दश कक्षा उत्तिर्ण वा सो सरहको स्वाथ्य स्वयमसेवीका खटाउने तयारीमा छौँ,' उनले भने, 'निर्वाचनको लागि सामाग्री र जनशक्ति व्यवस्थापनमा समेत लागेका छौँ ।' निर्वाचनमा खटिने जनशक्तिको व्यवस्थापन र तालीमको व्यवस्था समेत गरिन लागेको उनले बताए । मतदाता शिक्षा प्रभावकारी बनाउन स्थानीय तह, जिल्लास्थित सरकारी कार्यालय, गैरसरकारी संस्था, नागरिक समाज तथा सरोकारवालासँग समन्वय र सहकार्य गर्ने उनले बताए ।"
दार्चुला पुगे ओली,"दार्चुला: नेकपा एमालेका अध्यक्ष केपी शर्मा ओली दार्चुला पुगेका छन् । चुनावी सभामा सम्बोधन गर्न उनी दार्चुला गएका हुन् । दार्चुला ओली प्रधानमन्त्री हुँदा भारतले मिचेको लिम्पियाधुरा, लिपुलेक र कालापानी क्षेत्र समेटिएको जिल्ला हो । ओली सरकारले जारी गरेको नेपालको नक्सालाई चुच्चे नक्साको रूपमा चिनिन्छ । आफूले जारी गरेको नक्सामा थपिएको भूमि भएका क्षेत्रमा ओली चुनाव प्रचारमा जानुलाई महत्वका साथ हेरिएको छ । विगतमा चुनावी अभियान पूर्वबाट शुरु हुने भए पनि यसपटक एमालेले पश्चिमी भूभाग रोजेको छ । चुच्चे नक्सा जारी भएसँगै राष्ट्रियताको जस लिएको एमालेले पश्चिम नेपालमा पार्टीको संगठन कमजोर भएको अवस्थामा रणनीतिक योजनासहित ओलीलाई उपस्थित गराउन खोजेको देखिन्छ । दार्चुलाको चुनावी सभालाई सम्बोधन गरेर ओली आजै कञ्चनपुरमा हुने कार्यक्रममा सहभागी हुने कार्यतालिका छ ।"
"इमरान खानको शल्यक्रिया गरियो, स्वास्थ्यमा सुधार","पाकिस्तान : पाकिस्तान तेहरिक इन्साफका नेता तथा पाकिस्तानका पूर्व प्रधानमन्त्री इमरान खानमाथि बिहीबार साँझ पञ्जाब प्रान्तको गुजरानवालामा बन्दुकधारीले आक्रमण गरेका थिए। उनलाई गोली लागेकोले हाल लाहोरको एक अस्पतालमा उपचार भइरहेको छ । शुक्रबार बिहान अस्पतालमा उनलाई भेट्न आएका पीटीआईका सिनेटर फैसल जावेदले इमरान खानले उनको शल्यक्रिया गरिएको र उनी पहिलेभन्दा अहिले निको भएको बताएका छन् । फैसल जावेदले ट्वीट गर्दै भने, 'मैले इमरान खानलाई भेटें। उनको शल्यक्रिया गरिएको छ र अहिले उनी स्वस्थ छन्। उनले आफ्नो देशको लागि अन्तिम साससम्म लड्ने सन्देश दिएका छन्।' बिहीबार साँझ भएको यस हमलामा पीटीआई नेता फैसल जावेद आफैं पनि घाइते भएका छन् । यसअघि लाहोरको शौकत खानम अस्पताल बाहिर फैसल जावेदले पत्रकारहरूलाई भनेका थिए, 'यो इमरान खानलाई मार्ने प्रयास थियो। अल्लाहले इमरान खानलाई स्वस्थ राखून्। आक्रमणमा मारिएका पीटीआई कार्यकर्ताको आत्माले शान्ति पाओस् र उनको स्वर्गमा बास होस्।' फैसल जावेदका अनुसार इमरान खानले शुक्रबार बैठक बोलाएका छन् जसमा उनले आगामी रणनीतिबारे छलफल गर्नेछन्। पाकिस्तानको वजिराबादमा लङ मार्चको कन्टेनर र वरपर सुरक्षा व्यवस्था कडा पारिएको छ । सम्पूर्ण क्षेत्र सिल गरिएको छ । घटनास्थलबाट अन्वेषकहरूले ११ वटा गोली फेला पारेका थिए। तेहरिकएइन्साफका नेता असद उमरले शुक्रबारको नमाजपछि देशभर प्रदर्शन गरिने बताएका छन् । बीबीसी"
सन्दीपविरुद्ध मुद्दामा आज पनि थुनछेक बहस,"काठमाडौं : किशोरी बलात्कार आरोपमा प्रहरी हिरासतमा रहेका नेपाली क्रिकेटर सन्दीप लामिछानेविरुद्धको मुद्दामा आज पनि बहस हुने भएको छ। बिहीबार थुनछेक बहस भएपनि नसकिएपछि शुक्रबारका लागि हेर्दाहेर्दैमा राखिएको थियो। जिल्ला अदालत काठमाडौंका न्यायाधीश माधव घिमिरेको इजलासमा मुद्दाको बहस भइरहेको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। बुधबारबाट थुनछेक बहस सुरु भएको हो। बिहीबार सन्दीपको पक्षबाट कानुन व्यवसायीहरुले बहस गरेका थिए। आज सन्दीप र सरकारी पक्षका कानुन व्यवसायीहरुले बहस गर्दैछन्। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा"
धरानको आकासमा प्याराग्लाईडिङसँग रमाउँदै पर्यटक,"धरान: प्रदेश १ को रमणीय पर्यटकीय शहर धरानबाट प्याराग्लाईडिङको व्यावसायिक उडान शुरु भएको छ । धरान उपमहानगरपालिका वडा नम्बर४ स्थित छोटी मोरङबाट धरान स्काई एडभेन्चर प्याराग्लाईडिङ प्रालीले व्यासायिक उडान शुरु गरेको हो । धरान आउने आन्तरिक तथा बाह्य पर्यटकलाई आर्कषित गर्ने उदेश्यले व्यावसायिक उडान थालेको धरान स्काई एडभेन्चरका संचालक तथा पर्यटनकर्मी रोशन अधिकारीले बताए । भेडेटार नजिकैको छोटी मोरङदेखि धरान बजार परिक्रमा गराई धरान रंगशाला र बुढासुबबा मन्दिर मुनिको सेउती खोला किनारमा ल्याडिङ गराईने गरिएको उनले बताए । धरानबाट प्याराग्लाइडिङ उडान शुरु भएसंगै आन्तरिक तथा बाह्य पर्यटकहरू प्याराग्लाईडिङबाट आकासमा उड्न धरान आउन थालेका छन् । धरानबाट प्याराग्लाईडिङ उडानका लागि पाईलटहरू भुपाल चाम्लिङ राई, शालिग्राम खड्का, मिलन तामाङ, राजेश लिम्बु र तारामणि राईले पर्यटकहरूलाई आकासमा उडाईरहेका छन् । पोखराको सारङकोटमा मात्रै उडान हुदै आएको प्याराग्लाईडिङ धरानमा पनि शुरु भएसँगै पर्यटकहरू धरान आउन थालेका छन् । प्याराग्लाईडिङबाट आकासमा उड्ने पर्यटकका लागि ७ हजारमा ३० मिनेटको हवार्य यात्रा गराईने सञ्चालक अधिकारीले बताएका छन् । ३० मिनेटको समयमा पर्यटकहरूलाई फोटो, भिडियो खिच्ने व्यवस्था समेत मिलाईएको उनले बताए । प्याराग्लाईडिङमा उड्ने पर्यटकहरूलाई पर्यटकीय स्थल भेडेटार, धरान बजार, पहाडका रमणीय स्थलहरू र सप्तकोसी नदीको माथिल्लो भागसम्म दृश्यावलोकन गराईने प्याराग्लाईडिङ चालकदलका सदस्य भुपाल चाम्लिङ राईले बताए । केही वर्ष अघिदेखि परीक्षण उडान मात्र गरिए पनि यस वर्षदेखि व्यावसायिक उडान थालिएको उनले बताए । धरान उपमहानगरपालिकाका उपमेयर अईन्द्रविक्रम बेघाले प्याराग्लाईडिङको नियमित उडान थालेपछि पर्यटन प्रवर्द्धनमा टेवा पुग्ने बताए ।"
सुनसरीका संवेदनशील क्षेत्रमा सेना परिचालन,"धरान: मंसिर ४ गते हुने प्रतिनिधि सभा तथा प्रदेश सभा निर्वाचन सफल बनाउन सुनसरीमा सेना परिचालन गरिएको छ । जिल्ला सुरक्षा समितिले सुनसरीका संवेशनशील र अति संवेदनशील क्षेत्रमा शुक्रबारदेखि सेना परिचालन गरी गस्ती शुरु गरेको छ । निर्वाचन शान्तिपूर्ण र भयरहित सम्पन्न गराउन सुनसरीको धरान तथा इटहरी उपमहानगरपालिका, इनरुवा, दुहबी, रामधुनी र बराहक्षेत्र नगरपालिकामा नेपाली सेना परिचालन गरिएको सुनसरीका प्रमुख जिल्ला अधिकारी इन्द्रदेव यादवले बताए । कोशी, भोक्राहा नर्सिङ, हरिनगरा, देवानगन्ज, अमडुधा गडी गाँपालिकामासमेत सेना परिचालन गरिएको उनले बताए । प्रजिअ यादवले कृष्णदल गण इटहरीका प्रमुख सेनानी अर्जुन दुलालको नेतृत्वमा चारवटा गुल्मका सेना परिचालन गरिएको बताए । निर्वाचनका लागि सुनसरीमा ४४० नेपाली सेना, एक हजार ५८१ नेपाल प्रहरी, ८ सय ७३ सशस्त्र प्रहरी, १६ जना राष्ट्रिय अनुसन्धान र २ हजार ५५९ म्यादी परिचालन गरिएको बताए । निर्वाचन सफल बनाउन मन्त्रिपरिषद बैठकको निर्णयले देशभर सेना परिचालन गर्ने निर्णय गरेअनुसार सुनसरीका चारवटै निर्वाचन क्षेत्र र १२ वटै पालिकामा नेपाली सेनाका सेनानीको कमाण्डमा आवश्यकता अनुसार सेना परिचालन गरिएको प्रमुख सेनानी दुलालले जानकारी दिए । निर्वाचनमा हुने सम्भावित अपराधिक क्रियाकलाप नियन्त्रण गर्न सेनाको टोलीले २४ सै घण्टा निगरानी बढाएको उनले बताए । सेनाले सुनसरीका मतदान स्थल र अपराध हुने सम्भावित क्षेत्रमा गस्ती गर्ने छ । चार निर्वाचन क्षेत्र रहेको सुनसरीमा पूर्वउपप्रधान तथा गृहमन्त्री विजय गच्छदार, सुचना तथा संचारमन्त्री ज्ञानेन्द्र बहादुर कार्की र प्रदेश १ का पूर्वमुख्यमन्त्री भीम आचार्य र पूर्वमन्त्री अशोक राई चुनावी प्रतिपष्पर्धामा रहेकाले सुरक्षा व्यवस्था कडा बनाएको छ । भारतको विहार राज्यसँग सीमाना जोडिएको सुनसरीमा निर्वाचन विफल बनाउन यसअघि पनि विभिन्न समुह सक्रिय रहेकाले सुनसरीको सुरक्षा व्यवस्था कडा पारिएको प्रजिअ यादवले बताएका छन् ।"
गणेशको पूजा गरेर घरदैलो कार्यक्रममा निस्किए गगन (तस्बिर),काठमाडौं : आम निर्वाचन नजिकिएसँगै चुनावी रौनक बढेको छ। उम्मेदवारहरुले चुनावी सभा र घरदैलो कार्यक्रमलाई तीव्रता दिएका छन्। देशभरका उम्मेदवार चुनाव प्रचारप्रसार र मतदातासमक्ष आफ्ना प्रतिबद्धता प्रस्तुत गरिरहेका छन्। उनीहरु जसरी पनि मत आफ्नो पोल्टामा पार्न अन्तिम कसरतमा छन्। विभिन्न दलका नेता तथा कार्यकर्ताहरु चुनावीसभा र घरदैलो कार्यक्रममार्फत् मतदातालाई रिझाउने प्रयास गरिरहेका छन्। यसै क्रममा नेपाली कांग्रेसका महामन्त्री गगन थापा आजदेखि आफ्नो निर्वाचन क्षेत्रमा चुनावी अभियानको सुरुवात गरेका छन्। उनले शुक्रबार बिहान चाबहिलको गणेशस्थान मन्दिरमा पूजा गरेर घरदैलो अभियान सुरु गरे। आज उनी काठमाडौं क्षेत्र नम्बर ४ का मतदाताको घरदैलोमा छन्। उनी काठमाडौं क्षेत्र नम्बर ४ मा सत्ता गठबन्धनका साझा उम्मेदवार हुन्।
"सन्दीप लामिछानेविरुद्ध मुद्दामा बहस सकियो, आजै आदेश आउने","काठमाडौं : किशोरी बलात्कार आरोपमा प्रहरी हिरासतमा रहेका नेपाली क्रिकेटर सन्दीप लामिछानेविरुद्ध मुद्दाको बहस सकिएको छ। दुवै पक्ष (पीडित र आरोपित) का कानुन व्यवसायीको बहस सकिएसँगै आजै आदेश आउने भएको हो। जिल्ला अदालत काठमाडौंका सूचना अधिकारी दिपक दाहालले सन्दीपको मुद्दामा बहस सकिएको र आजै आदेश आउने अन्नपूर्णलाई जानकारी दिए। जिल्ला अदालत काठमाडौंका न्यायाधीश माधव घिमिरेको इजलासमा मुद्दाको बहस भएको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। मुद्दामा बुधबारबाट थुनछेक बहस सुरु भएको हो। बुधबार र बिहीबार थुनछेक बहस भएपनि नसकिएपछि शुक्रबारका लागि हेर्दाहेर्दैमा राखिएको थियो। बिहीबार सन्दीपको पक्षबाट कानुन व्यवसायीहरुले बहस गरेका थिए। आज सन्दीप र सरकारी पक्षका कानुन व्यवसायीहरुको बहस सकिएपछि मुद्दाको आदेश आजै आउने जनाइएको छ। सन्दीप पक्षका कानुन व्यवसायीले पीडित भनिएकी किशोरी नाबालिग नभएको प्रमाण अदालतमा पेश गरिएको र सन्दिप निर्दोष रहेको जिकिर गरेका छन्। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ। सन्दिपलाई थप चार दिन थुनामा राखेर अनुसन्धान गर्न अनुमति सन्दीप लामिछाने थप दुई दिन प्रहरी हिरासतमा रहने सन्दीप लामिछानेलाई थप दुई दिन हिरासतमा राख्न अनुमति सन्दीपा र श्रीचन्द्रलाई स्वर्ण १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा सन्दीपविरुद्ध मुद्दामा आज पनि थुनछेक बहस"
महिलालाई चार महिने कम्प्युटर तालिम,"भक्तपुर : भक्तपुरमा महिला तथा दलित महिलालाई चार महिने आधारभूत तथा विशिष्ट कम्प्युटर तालिम प्रदान गरिएको छ। चाँगुनारायण नगरपालिका९ वडा ताथलीको आयोजनामा कम्प्युटर निओ फ्युजन स्कुल अफ कम्प्युटर, भक्तपुरको सहकार्यमा तालिम सञ्चालन गरिएको हो। तालिममा २९ जनाले प्रमाणपत्र लिएका छन्। तालिममा ३८ जनाको सहभागिता रहेको थियो। तर, बाँकीले निरन्तरता दिएनन्। वडाध्यक्ष गणेश त्यातले तालिमको काममा लगन देखिएपछि सार्थकता पाउने बताए। महिला शिक्षित भएमा घर शिक्षित हुने कुरालाई मध्यनगर गरी महिलालाई पहिलो प्राथमिकता दिएर तालिम दिएको त्यातले जानकारी गराए। कार्यक्रम संयोजक कमला गिरीले यस किसिमका तालिमहरूले महिलालाई समाजमा आफ्ना कर्तव्य पालना गर्न र समाजमा आफ्नो प्रभुत्व राख्न सफल हुने बताउँछिन्। त्यस्तै कार्यक्रममा निओ फ्युनज स्कुल अफ कम्प्युटरका निर्देशक एवं प्रशिक्षक बालकृष्ण बनमालाले आजको आवश्यकतालाई मध्य नजर गरी कोर्षको विकासका साथसाथै व्यवस्थित व्यवहारिक रूपमा प्रशिक्षित गरेको बताए। हाल बजारमा तालिमको नाममा अवैध रूपमा पैसा असुलेकोमा खेद राख्दै तालिम नाफामुखी नभई व्यवहारिक रूपमा हुनुपर्ने बताए। कार्यक्रममा दलित तथा पिछडिएका महिला लक्षित तालिमका कार्यक्रम संयोजक सुमित्रा दर्जीले दलितलाई कतिपय तालिम केन्द्रमा हेपेको र दलित भनि होच्याउने प्रविधि हाम्रो समाज पूर्ण रूपमा निर्मूल नभएको सुनाए।"
आमनिर्वाचन : स्याङ्जा प्रदेशसभा १ मा महिला उम्मेदवारबीच टक्कर,"स्याङ्जा : आसन्न निर्वाचनमा महिला उम्मेदवार न्यून रहेका बेला स्याङ्जाको एक प्रदेशसभा निर्वाचनमा महिलामहिलाबीच प्रतिस्पर्धा हुने भएको छ। स्याङ्जा क्षेत्र नं १ को प्रदेशसभा १ मा लोकतान्त्रिक बामगठबन्धनका साझा उम्मेदवार अमृता थापा मगर र नेकपा एमालेका उम्मेदवार सीता सुन्दासबीच चुनावी प्रतिस्पर्धा हुने भएको हो। नेकपा माओवादी केन्द्रका केन्द्रीय स्थायी समिति सदस्य एवं अखिल नेपाल महिला संगठन क्रान्तिकारीका केन्द्रीय अध्यक्ष समेत रहेकी थापा यसअघि २ पटक समानुपातिकतर्फका संसद भइसकेका छन्। नेपालको भूगोल र सामाजिक अवस्थाका बारेमा राम्रो ज्ञान बटुलेका थापासँग सांसद राम्रो अनुभव छ। शिक्षित र बौद्धिक क्षमता भएका उनको सरल जीवन शैली र गाउँले परिवेशमा समेत सजिलै घुलमिल हुन सक्ने क्षमता छ। संविधानसभा सांसद उनको जन्म स्याङ्जाको विरुवा गाउँपालिकामा भएको हो। शिक्षित परिवारमा जन्मेकी उनी तत्कालिन विद्रोहीपक्ष माओवादीको राजनीतिक आन्दोलनमा भूमिगत बेलादेखि नै क्रियाशिल हुन्। दिल्लीमा भएको १२ बुँदे सम्झौताको समयमा गिरीजाप्रसाद कोइरालालगायत तत्कालिन विद्रोही पक्ष माओवादीबीच भेटघाटको प्रवन्ध मिलाउने जिम्मेवारी समेत उनले पाएकी थिइन्। यसैगरी, पुतलीबजार नगरपालिका ७ ठूलाडिही घर भइ हाल सदरमुकाममा बस्दै आएका सुन्दास झण्डै ४० को दशकदेखि अनेरास्वीयू पाचौँमा सहभागी भई राजनीति सुरु गरेकी हुन्। नेपाल उत्पीदित जातीय मुक्ति समाजमा जिल्लादेखि केन्द्रीय कमिटीमा रही, क्षेत्र, जिल्ला प्रदेश, केन्द्रीय वैकल्पिक सदस्य, केन्द्रीय सदस्य हुँदै जिल्ला इन्चार्ज, स्थानीय शान्ति समितिको संयोजक र जिल्ला समन्वय समिति स्याङ्जाको प्रमुखसहित महासंघको अध्यक्ष समेतको अनुभव छ। लामो समयसम्म शिक्षण अनुभव भएका सुन्दासको सरल, नम्र र मिजासिलो स्वाभाव छ। स्थानीय निर्वाचनको मत हेर्दा स्याङ्जा क्षेत्र १ को (१) मा लोकतान्त्रिक बामगठबन्धनका साझा उम्मेदवारलाई सहज देखिन्छ। यद्यपी, सत्ता गठबन्धनका उम्मेदवार नेकपा माओवादीकी अमृत थापा र एमालेकी उम्मेदवार सीता सुन्दास दुबैले निर्वाचन जित्ने दाबी गर्दै चुनावी प्रचार प्रसारका जुटेका छन्। विस २०७४ सालको प्रदेशसभा निर्वाचनमा बाम गठबन्धनतर्फका माओवादी केन्द्रका दीपक थापा मगरले १७ हजार ३९२ मत ल्याई विजयी भएका थिए। त्यतिबेला एमालेसहित माओवादीको गठबन्धन थियो भने उनका प्रतिस्पर्धी नेपाली कांग्रेसका कमलप्रसाद पंगेनी एक्लैले १४ हजार ६६६ मत पाएका थिए। स्याङ्जा क्षेत्र नम्बर १ (१) मा ५४ मतदानस्थल र ८५ मतदान केन्द्र तोएिका छन्। पुतलीबजार नगरपालिका १,२,७,८,९,१०,११, १२, भीरकोट नगरपालिकका १,२,३,४, वालिङ् नगरपालिकाका ३,४, विरुवा गाउँपालिका, हरिनास गाउँपालिकाका ६२ हजार ५ सय ५७ मतदाता छन्। जिल्लाका २ संघ र ४ प्रदेशसभा अन्र्तगत यो क्षेत्रमा नेकपा माओवादीतर्फका उम्मेदवार थापाले टिकट पाएका हुन्। यस क्षेत्रमा थापा, सुन्दासलगायत ७ जना उम्मेदवार चुनावी प्रतिस्पर्धामा छन्। स्वतन्त्र उम्मेदवार दुर्गादत्त भुषालसहित राष्ट्रिय जनमुक्ति पार्टीका भुवनसिंह थापा, मंगोल नेशनल अर्गनाइजेशनका तिरथ गुरुङ, हाम्रो नेपाली पार्टीका मकबुल मिया, राष्ट्रिय प्रजातन्त्र पार्टीका सुर्यलाल श्रेष्ठ भएको मुख्य निर्वाचन अधिकृतको कार्यालयले जनाएको छ।"
कात्तिक २२ गते चन्द्रग्रहण लाग्ने,"काठमाडौं : यही कात्तिक २२ गते मङ्गलबार कार्तिक शुक्ल पूर्णिमामा ग्रस्तोदित खग्रास चन्द्रग्रहण लाग्ने भएको छ। बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको नेपाल पञ्चाङ्ग निर्णायक समितिले जनाएको छ । ग्रहणले पूरै चन्द्रमा ढाक्ने भएकाले खग्रास भनिएको समितिले प्रकाशन गरेको राष्ट्रिय पञ्चाङ्गम् मा उल्लेख छ। बेलुकी ०५:१३ बजे सूर्यास्त भएपछि ग्रहण स्पष्टरुपमा देखिने छ। बेलुकी ०५:२७ बजे ग्रहणको उन्मीलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ०६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिने छ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्रा डा रामचन्द्र गौतमले बताए। कात्तिक २२ गते मङ्गलबार बिहान ०८:११ बजेदेखि बाल, वृद्ध र बिरामी बाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न हुने पनि उनले जानकारी दिए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। यसरी यो वर्षको कात्तिक महिनाका दुवै पक्षमा ग्रहण लाग्ने समितिले जनाएको छ। रासस"
"घोडेपानीमा घोडादौड प्रतियोगिता, हितमान गुरुङ बने विजेता (तस्बिर)","घोडेपानी : म्याग्दीको अन्नपूर्ण गाउँपालिका६ घोडेपानीमा बिहीबार तेस्रो घोडादौड प्रतियोगिता सम्पन्न भएको छ । १६ जना घोडा धावक सहभागी प्रतियोगितामा कास्कीको अन्नपूर्ण गाउँपालिका चुइलेका हितमान गुरुङ प्रथम भए। गुरुङको घोडाले दोस्रो घोडेपानी घोडादौड प्रतियोगितामा पनि प्रथम भएको थियो । अन्नपूर्ण गाउँपालिका५ घोप्टेखर्क देखि घोडेपानीसम्मको सात दशमलब पाँच किलोमिटर दुरी २५ मिनेट ३८ सेकेण्डमा पार गरेर गुरुङको घोडा पहिलो भएको घोडेपानी टोल सुधार समितिका अध्यक्ष विरेन गर्बुजा पुनले जानकारी दिए। २५ मिनेट ५३ सेकेण्डमा दुरी पार गरेका घोडेपानीका याम पुन दोस्रो र कास्कीको छोम्रोङका सुमित गुरुङले २६ मिनेट ५४ सेकेण्डमा निर्धारित दुरी पार गरेर तेस्रो भए। घोडेपानी घोडा व्यवसायी समितिले प्रतियोगिता आयोजना गरेको हो । प्रतियोगितामा विजयी भएका प्रथम, दृतीय र तृतीयलाई क्रमश ५१ हजार, ३१ हजार र २१ हजार नगद पुरस्कार, ट्रफि र प्रमाणपत्र वितरण गरिएको थियो । अन्नपूर्ण गाउँपालिकाका पूर्वअध्यक्ष क्याप्टेन डमबहादुर पुनले प्रतियोगिता उद्घाटन गरेका थिए। 'घोडेपानीको पर्यटन विकासमा घोडाको योगदान छ,' उनले भने, 'सौखिन पर्यटकहरु घोडा चढेर यात्रा गर्न रुचाउँछन् । हिड्न नसक्ने पर्यटकहरु घोडा चढेर गन्तव्यमा पुग्न पाएका छन् । घोडापालनबाट ढुवानीमा सहजताका साथै रोजगारी र आयआर्जनमा पनि सहयोग पुगेको छ । ' प्रतियोगितामा विजयीहरुलाई घोडेपानी होटल व्यवस्थापन समितिका अध्यक्ष मिना पुन, युवा क्लवका अध्यक्ष मिम बुद्धुजा, कोषाध्यक्ष सपना गुरुङ लगायतले पुरस्कार वितरण गरे। घोडेपानी युवा क्लब, आमा समूह, पर्यटन व्यवस्थापन उपसमिति र टोल सुधार समितिसँगको सहकार्यमा प्रतियोगिता आयोजना गरिएको हो । पर्यटन प्रर्वद्धन र घोडाको संरक्षण गर्ने उद्देश्यले प्रतियोगिताको आयोजना गरिएको घोडेपानी घोडा व्यवसायी समितिका अध्यक्ष याम पुनले बताए। घोडादौड अवलोकनका लागि स्थानीयवासीका साथै पर्यटकहरुको पनि उपस्थिति थियो । अन्नपूर्ण गाउँपालिका५ का पूर्ववडा सदस्य धनबहादुर पाइजाले पाउद्धारमा पनि घोडादौड प्रतियोगिता आयोजना गर्ने तयारी भएको जानकारी दिए। पुनहिल र घोडेपानीबाट सुर्योदय, हिमाल, पहाडी भूगोल, जंगलको मनमोहक दृष्य अवलोकन गर्न पर्यटकहरु आउने गर्छन् । म्याग्दीको प्रमुख पर्यटकीय गन्तव्य घोडेपानी विश्व प्रसिद्ध अन्नपूर्ण चक्रीय पदमार्गमा समेटिएको छ । घोडेपानी र घोडाको ऐतिहासिक सम्बन्ध छ । परापूर्व कालमा घोडेपानी भोटमा नुन लिन जाने, दामोदरकुण्डको तिर्थयात्रा गर्ने र चिनीयाँहरुलाई भारतीय बजार जाने आउने गर्ने बाटोमा थियो । समुन्द्र सतहदेखि करिब दुई हजार ८०० मिटरको उचाईमा रहेको घोडेपानीमा बटुवाहरुले घोडालाई पानी खुवाउने गरेकाले घोडेपानी नाम रहन गएको किम्बदन्ती छ । यसअघि बैशाख महिनामा घोडादौड प्रतियोगिता हुने गरेको थियो । घोडेपानीको छिमेकी कास्कीको घान्द्रुकमा घोडेजात्रा पर्वका अवसरमा घोडादौड प्रतियोगिता आयोजना हुँदै आएको छ । दुई ठाउँमा सँगसँगै पर्ने भएकाले घोडेपानीमा यसपालीदेखि शरदयाममा घोडा दौड आयोजना गरिएको हो । सहभागीका लागि दर्ता शूल्क प्रतिव्यक्ति तीन हजार तोकिएको थियो । सहभागी हुने घोडाको लागि दानाको व्यवस्था आयोजकले गरेका थिए । घोडेपानीका होटल व्यवसायी शुशिल पुनले पर्यटकको बसाइ लम्बाउन घोडेपानीदेखि प्यारीबाराही ताल जोड्ने घोडा र साइकल मार्ग, तवेला, चरा अवलोकन स्थल समेत निर्माण गरिएको बताए। आगामी वर्ष यही मार्गमा घोडा दौडाउने उनले बताए।"
डडेल्धुरामा मेडिकल कलेज खोल्छु भन्नु देउवाको चुनाव जित्ने दाउ मात्रै : ओली,"धनगढी : नेकपा एमालेका अध्यक्ष केपी शर्मा ओलीले चुनाव जित्नका लागि शेरबहादुर देउवाले डडेल्धुरामा मेडिकल कलेज बनाउने आश्वासन बाडिरहेको आरोप लगाएका छन् । नेकपा एमालेको चुनावी सभाको सुभारम्भ गर्न दार्चुला जानुअघि नेता लोखराज भट्टको अत्तरियास्थित निवासमा आयोजना गरिएको पार्टी प्रवेश कार्यक्रमलाई सम्बोधन गर्दै अध्यक्ष ओलीले यस्तो बताएका हुन् । गेटामा ७ अर्बका पूर्वाधार तयार छन् । ९० विघाभन्दा बढी जग्गामा पूर्वाधार बनेका छन् । त्यो ठाउँमा मेडिकल कलेज सञ्चालन गर्न छोडेर गन्यापधुरामा मेडिकल कलेज सञ्चालन गर्छु भन्नु देउवाको चुनाव जित्ने दाउ मात्रै हो ओलीले भने । मेडिकल कलेज सञ्चालनका लागि ३ सय शैयाको अस्पताल तीन वर्ष चलेको हुनुपर्छ,बिरामीको चाप पनि त्यत्तिकै हुनपर्छ, उनको यो आश्वासन अन्तिम पटक डडेल्धुराबाट चुनाव जित्ने दाउ मात्रै हो । उनले ७ अर्बका पूर्वाधार बनिसकेको ठाउँमा मेडिकल कलेज नचलाउनु भनेको सरकारको अकर्मण्यता भएको आरोप लगाए ।यत्रो इन्फास्ट्रक्चरबनिसकेको ठाउँमा मेडिकल कलेज नचलाएर डडेल्धुरामा चलाउनु भन्नु सरकारको अकर्मण्ता हो,' ओलीले भने । एमालेका केन्द्रीय सचिव तथा सुदूरपश्चिम इञ्चार्ज भट्टको निवासमा भएको पार्टी प्रवेश कार्यक्रममा नेकपा एकीकृत समाजवादीका धनगढी नगर अध्यक्ष मदनराज रेग्मीसहित विभिन्न पार्टीबाट २ सयजना कार्यकर्ता एमाले प्रवेश गरेका छन् । ओलीले आजै कालापानी लिपुलेक भएको जिल्ला दार्चुलाबाट चुनावी प्रचार अभियान सुरु गर्दैछन् । बिहीबार श्रीएयरको विमानबाट धनगढी आएका ओली, केही बेरअघि दार्चुलाको खलंगामा आयोजित चुनावी सभालाई सम्बोधन गर्न धनगढी विमानस्थलबाट सिम्रिक एयरको हेलिकोप्टरबाट दार्चुला उडेका छन् । दार्चुलाको चुनावी सभापछि ओलीले बैतडीको पाटन र त्यसपछि आजै कञ्चनपुरको महेन्द्रनगरमा आयोजित चुनावी सभालाई सम्बोधन गर्ने कार्यक्रम रहेको नेकपा एमाले सुदूरपश्चिम प्रदेश कमिटीले जनाएको छ।"
९ बुँदे प्रतिबद्धतासहित चुनावी घरदैलो अभियानमा उत्रिए गगन थापा (भिडियो),काठमाडौं: नेपाली कांग्रेसका महामन्त्री गगन थापा चुनावी प्रचार गर्दै घरदैलो अभियानमा उत्रिएका छन् । काठमाडौं क्षेत्र नम्बर ४ मा सत्ता गठबन्धनका साझा उम्मेदवार रहेका थापा ९ बुँदे प्रतिबद्धतासहित चुनावी प्रचारमा हिँडेका हुन् । आज काठमाडौंको चावहिलस्थित गणेशथान मन्दिरमा पूजा गरेर ९ बुँदे प्रतिबद्धतापत्र सार्वजनिक गर्दै जन अपेक्षा अनुसार काम गर्ने बताए । आफू निर्वाचित भएपछि जनतालाई निराश नबनाउने प्रतिबद्धता थापाको छ । उनले संविधानको रक्षा गरेर शान्तिपूर्ण वातावरणमा राजनीतिक स्थिरता कायम गरी समृद्धिको लक्ष्यलाई भेटाउने गरी काम गर्ने बताए । भिडियो हेर्नुहोस्
ओलीले आजै बैतडी र महेन्द्रनगरमा सम्बोधन गर्ने,महेन्द्रनगर : नेकपा एमालेका अध्यक्ष केपी शर्मा ओलीले आज महेन्द्रनगरस्थित खुलामञ्जमा आयोजना गरिने चुनावी सभालाई सम्बोधन गर्ने कार्यक्रम छ । सभालाई सम्बोधन गर्न ओली साँझ ४ बज महेन्द्रनगर पुग्ने नेकपा एमाले कञ्चनपुरका सहसचिव कर्ण बहादुर चन्दले बताए । ओली महेन्द्रनगर आउने भएपछि कार्यक्रमको तयारी तीव्र पारिएको छ । एमाले कञ्चनपुरले उक्त कार्यक्रममा ३० हजार मान्छे उतार्ने दाबी गरेको छ । आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि अध्यक्ष ओलील चुनावी अभियान दार्चुलाबाट सुरु गर्दैछन् । चुनावी सभालाई सम्बोधन गर्न ओली दार्चुला पुगिसकेका छन्। दार्चुलामा सम्बोधनपछि हेलिकोप्टरमार्फत् ओली बैतडीमा हुने चुनावीसभालाई सम्बोधन गर्ने कार्यक्रम रहेको नेताहरुले बताएका छन् । बैतडीको सभालाई सम्बोधन पछि ओली महेन्द्रनगर आउनेछन् ।
गोरखमा प्रचण्डको प्रतिबद्धता: गोरखकाली रबर उद्योग सञ्चालन गर्छु,"गोरखा: नेकपा माओवादी केन्द्रका अध्यक्ष पुष्पकमल दाहाल प्रचण्डले गोरखाका जनतासँग भोट माग्दै विभिन्न वाचा र प्रतिबद्धता जनाउँदै आएका छन् । जनयुद्धको ऐतिहासिक भूमि गोरखा भन्दै गोरखाका जनतासँग घरदैलो तथा विभिन्न कार्यक्रममा सहभागी हुने क्रममा प्रचण्डले आफूले गोरखाको विकास गर्न यस क्षेत्रमा आएको बताउँदै आएका छन् । यही क्रममा आजको चुनावी सभामा उनले गोरखाकाली रबर उद्योग पुन:सञ्चालन गर्ने प्रतिबद्धता जनाएका छन् । राष्ट्रको गौरवका रुपमा रहेको उद्योगलाई सञ्चालन गरी युवाहरुलाई रोजगारी सिर्जना गर्न आफू लागि पर्ने प्रचण्डको भनाइ छ । राष्ट्रिय रुपमा नै हामी सबैले गौरव गर्नुपर्ने गोरखकाली रबर उद्योग, त्यत्रो संरचना छ, त्यो यत्तिकै पढिरहेको छ, उनले भने, त्यसकारण यसलाई नयाँ योजना र नयाँ व्यवस्थापनसहित यसलाई सञ्चालन गरिनेछ । रबर उद्योग सञ्चालन गरी यस क्षेत्रका जनताको रोजगारी र संवृद्धिका लागि यसलाई उपयोग गरिने विश्वास म तपाईहरुलाई दिलाउन चाहन्छु । यसरी देशका गौरवका आयोजनालाई पूरा गर्न देशभर बाम लोकतान्त्रिक गठबन्धनका उम्मेद्वारलाई भोट हाल्नुपर्ने सर्त प्रचण्डले राखेका छन् । अहिलेको निर्वाचनमा गठबन्धनका पक्षमा सिंगै देशले देख्ने गरी भोट हाल्नुपर्छ, ताकि गोरखा जतासुकै देखियोस्, उनले भने, गोरखामा यस्तो रेकर्ड बन्यो, संपूर्ण जनता एकढिक्का भयो, देशमा अन्यत्र कतैभन्दा गोरखामा अत्याधिक मत ल्याए भन्ने गोरखाको जीत संसारभर देखाउनुपर्छ । गोरखाको मतदानले एउटा शक्ति, उर्जा प्रदान गर्ने उनले बताए ।"
"कैलालीमा नमूना मतदान, बदर मत घट्ने अपेक्षा","कैलाली: मंसिर ४ गते हुने प्रतिनिधि सभा तथा प्रदेश सभा सदस्यको निर्वाचनको तयारीका क्रममा कैलालीको सुख्खडमा नमूना मतदान गरिएको छ । नमूना मतदानमा शत प्रतिशत मत सदर भएको छ । कैलालीको निर्वाचन क्षेत्र नं ३ को सुख्खड स्थित घोडाघोडी नगरपालिकाको कार्यालय परिसरमा आयोजित नमूना मतदानमा ४२ मत खसेकोमा सबै मत सदर भएको थियो । प्रदेश निर्वाचन कार्यालय, धनगढीको पहलमा भएको नमूना मतदानमा नगरपालिकाका प्रमुख खडक रावत र उपप्रमुख गुलियादेवी चौधरीलगायत गाउँघरमा खटिइरहने स्वास्थ्य स्वयम्सेविका, पालिकाका कर्मचारीलगायत सहभागी थिए । नमूना मतदानको अभ्यासलाई निरन्तरता दिन सकेमा आसन्न निर्वाचनमा बदर मत संख्या घट्ने अपेक्षा रहेको नगर प्रमुख रावतले बताए । निर्वाचन कार्यालयका निमित्त प्रमुख प्रेमराज भट्टले निर्वाचनमा बदर मत घटाउने र मतदातालाई मतदाता शिक्षा दिने उदेश्यले नमुना मतदान गरिएको बताए । निर्वाचनमा मतदान गर्ने तरिका लगायतका विषयमा जानकारी दिन यो कार्यक्रम अघि बढाइएको उनले बताए । यस अघि कैलालीको निर्वाचन क्षेत्र नं ४ को गोदावरी नगरपालिका क्षेत्रमा पनि नमूना मतदान कार्य सम्पन्न भएको थियो । जिल्लाका अन्य पालिकामा पनि नमूना मतदानको तयारी गरिएको छ । यसबाहेक यही कात्तिक १८गतेबाट कैलाली जिल्लाका सबै निर्वाचन क्षेत्रका वडा र टोलमा मतदाता शिक्षा कार्यक्रम सञ्चालन गर्न एकसय २६ महिला स्वयम्सेवी परिचालन गर्न लागिएको छ । स्थानीय पालिकाहरुबाट निर्वाचन सम्बन्धी आवश्यक तालिम लिएका महिला स्वयम्सेवीलाई मतदाता शिक्षा कार्यक्रमका लागि परिचालन गर्न लागिएको हो । निर्वाचन कार्यालयले स्थानीय तहको एकजना अधिकृत तहको कर्मचारीलाई निर्वाचन सम्पर्क व्यक्ति (अनुगमन अधिकृत)को रूपमा खटाउन लागेको छ ।"
झापाका २७१ मतदान केन्द्र अति संवेदनशील,"झापा : भारतसँग सीमा जोडिएको झापाका २ सय ७१ मतदान केन्द्रलाई अति संवेदनशीलको सूचीमा राखिएको छ। यहाँका २ सय ८५ मतदानस्थलमा ७ सय ६६ मतदानकेन्द्र छन्। खुला सीमाना र विभिन्न निर्वाचन विरोधी दल र समूहको प्रभावका हिसाबले झापाका धेरै केन्द्र अनि संवेदनशीलको सूचीमा राखिएको सुरक्षा स्रोतको भनाई छ। झापाका अन्य ३ सय ८१ केन्द्र लाई संवेदनशील र १ सय १४ केन्द्र सामान्यको सूचीमा रहेको झापाका प्रमुख जिल्ला अधिकारी छविलाल रिजालले पुष्टि गरे। झापामा निर्वाचन बिथोल्न सक्ने समूहको पहिचान गर्ने र त्यस्ता गतिविधि हुन नदिन उच्च सुरक्षा सतर्कता बढाइएको छ। साथै निर्वाचन आचारसंहिता उल्लघंनका घटना रोकथामका लागि जिल्लाभर जनशक्ति परिचालन गरिएको जनाइएको छ। नेत्रविक्रम चन्द विप्लव नेतृत्वको नेकपाले आसन्न प्रतिनिधिसभा तथा प्रदेशसभा सदस्य निर्वाचनविरुद्ध देशभर भण्डाफोर अभियान सञ्चालन गर्ने घोषणा गरेसँगै त्यस्ता गतिविधि रोक्न झापामा उच्च सुरक्षा सतर्कता बढाइएको प्रजिअ रिजालले बताए। निर्वाचन लक्षित कसैले मर्यादा नाघेर सडक जाम गर्ने, आवागमन अवरोध गर्ने, संविधान विपरीत काम गर्नेलाई प्रशासनले आवश्यक कारबाही गर्छ, त्यस बारेमा प्रशासन सचेत छ, प्रजिअ रिजालले भने। सबै प्रकारका मतदान केन्द्रहरूको निरन्तर प्रहरीले निगरानी गरिरहेको उनले बताए। जिल्लामा इजाजत लिएर सञ्चालन गर्दै आएका केही व्यक्तिले हातहतियार बुझाएको बताउँदै उनले भने, नबुझाउनेहरूलाई नजिकको प्रहरी युनिटमार्फत फलो गरिरहेको छु। जिल्ला आचारसंहिता अनुगमन समितिका अधिकृत मधु पोखरेलले दल तथा उम्मेदवारहरूले मात्र नभई सबैले निर्वाचन आचारसंहिता पालना गर्नु पर्नेमा जोड दिए। जिल्लामा केही छिटपुट रूपमा आचारसंहिता घटना उल्लंघन भएको छ, उनले भने, गम्भीर रूपमा आचारसंहिता उल्लघंनका घटना भने भएको छैन। आचारसंहिता उल्लंघनका घटना रोकथामका लागि पाँचवटा निर्वाचन अधिकृतको कार्यालय, १५ वटै पालिकामा खटिएका कर्मचारी र प्रहरी परिचालन गरिएको उनले बताए। मौन अवधि सुरु भएसँगै आचारसंहिता उल्लंघनका घटना बढ्ने भएकाले सो अवधिमा जानकारी गराइदिन सञ्चारकर्मीलाई उनले आग्रह गरे। जिल्ला मुख्य निर्वाचन अधिकृत चन्द्रमणि ज्ञवालीको अध्यक्षतामा भएको कार्यक्रममा जिल्ला निर्वाचन कार्यालय झापाका निर्वाचन अधिकारी तुलसीकुमार नेपालले जिल्ला निर्वाचनको तयारी अन्तिम चरणमा पुगेको जानकारी गराए।"
भुटानमाथि नेपालको जित,"काठमाडौं : पन्ध्र वर्षमुनि (यु१५) महिला साफ च्याम्पियनसीप फुटबलमा नेपालले भुटानलाई पराजित गर्दै प्रतियोगितामा विजयी सुरुआत गरेको छ। बंगलादेशको ढाकामा आज भएको खेलमा भुटानलाई ७० गोलअन्तरले पराजित गर्दै नेपालले विजयी सुरुआत गरेको हो। नेपालले खेलको पहिलो हाफमा ४ गोल गर्यो भने खेलको दोस्रो हाफमा ३ गोल थप्योे। नेपालको जितमा वर्षा ओलीले ४ गोल गरिन् भने सुक्रिया मियाँ २ तथा सेनु परियारले १ गोल गरिन्। वर्षाले खेलको सुरुआती मिनेटमा पहिलो गोल गर्दै नेपालको खाता खोलिन्। त्यस्तै, उनले खेलको १७औं मिनेटमा दोस्रो गोल गरिन् भने खेलको ३४औं मिनेटमा ह्याट्रिक पूरा गरिन्। त्यसैगरी उनले खेलको ३५औं मिनेटमा थप १ गोल गरिन्। नेपालकी अर्की खेलाडी सुक्रियाले खेलको ६५औं मिनेटमा गोल गरिन् भने उनले खेलको ७२औं मिनेटमा व्यक्तिगत दोस्रो गोल गरिन्। त्यसैगरी नेपालकी अर्की खेलाडी सेनु परियारले खेलको ८५औं मिनेटमा १ गोल गर्दै नेपाललाई ७० गोलको जित दिलाइन्। यसअघि भएको उद्घाटन खेलमा बंगलादेशले भुटानलाई ८० गोलअन्तरले हराएको थियो। प्रतियोगितामा बंगलादेशसँगै नेपाल र भुटानको सहभागिता रहेको छ। अब नेपालले आफ्नो दोस्रो खेल यही कात्तिक १८ गते बंगलादेशसँग खेल्नेछ।"
पञ्चायतदेखि निरन्तर उम्मेदवार,"हेटौंडा : राजनीतिमा पुस्तान्तरणको चर्को बहस चल्दै आए पनि चुनावी भिडन्तमा भने पञ्चायतकालदेखि प्रतिस्पर्धा गर्ने नेताहरूसम्म छन्। तिनै नेतामध्ये पर्छन् कमल थापा, अर्जुननरसिंह केसी, शरतसिंह भण्डारी, दीपक बोहरा, डा प्रकाशचन्द्र लोहनी र बुद्धिमान तामाङ। कांग्रेसका केसी, लोसपाका भण्डारी, राप्रपाका बोहरा, डा लोहनी र तामाङ २०३८ सालमा राष्ट्रिय पञ्चायत सदस्य निर्वाचित भएका थिए। राप्रपा नेपालका अध्यक्ष थापाले २०३८ मा हार व्यहोरेका थिए। यी नेता ४१ वर्षपछि पनि चुनावी मैदानमा छन्। डा लोहनी र तामाङ समानुपातिक अनि थापा, केसी, भण्डारी र बोहरा प्रत्यक्षतर्फ प्रतिनिधिसभा सदस्य उम्मेदवार छन्। थापा एमालेको सूर्य चुनाव चिह्न लिएर मकवानपुर १ मा उठेका छन्। सिंह नुवाकोट २ मा उम्मेदवार छन्। बोहरा रुपन्देही ३ मा प्रतिस्पर्धा गरिरहेका छन्। भण्डारी महोत्तरी २ मा चुनावी मैदानमा छन्। कमल थापा : दुईपटक जित, एकपटक समानुपातिक धेरै पटक मन्त्री हुनेको सूचीमा पर्नेमध्ये एक नेता हुन्, राप्रपा नेपालका अध्यक्ष थापा। गृहजिल्ला मकवानपुरबाट चुनाव लड्दै आएका उनले विजयको स्वाद भने दुई पटक मात्र पाएका छन्। ६७ वर्षीय थापाले पहिलो पटक २९ वर्षको उमेरमा २०३८ सालमा चुनाव लडेका थिए। पञ्चायत पक्षधर थापा जनमुखी सहकर्मी भनेर चिनिने रूपचन्द्र विष्टसँग पराजित भए। २०४३ सालमा पहिलो पटक निर्वाचित भए। उनले ओमा टेम्पो लामालाई हराएका थिए। बहुदल आएपछि २०४८ सालमा मकवानपुर १ मा एमालेका कृष्णप्रसाद दाहालसँग पराजित भए। दाहालसँग तीनपटक पराजय भोगेका थापा यसपटक एमालेकै चुनाव चिह्नबाट उम्मेदवार बनेका छन्। उनी २०५१ मा मकवानपुर १ बाट विजयी भए। २०५६ मा हार व्यहोरे। २०५१ र २०५६ मा मकवानपुर १ र ३ बाट उठेका थिए। उनी २०५१ मा मकवानपुर ३ र २०५६ मा दुवै क्षेत्रमा पराजित भएका थिए। २०६४ को संविधानसभा निर्वाचन पनि उनलाई फापेन। मकवानपुर ३ र काठमाडौं ५ दुवै क्षेत्रमा हारे। उनी २०७० मा प्रत्यक्षतर्फ उम्मेदवार बनेनन्। समानुपातिकबाट संविधानसभा सदस्य बने। २०७४ मा कांग्रेसको समर्थनमा मकवानपुर १ मा उठे। तर, तेस्रो पटक एमालेका दाहालसँग ५ हजार ९ सय ७३ मतान्तरले पराजित भए। उनले ३४ हजार ६ सय ५८ मत पाएका थिए। उनको पार्टीले थ्रेसहोल्डसमेत कटाउन सकेन। उनी यसपटक एमालेको चुनाव चिह्न लिएर मकवानपुर १ मै उठेका छन्। मकवानपुरे जनताले मलाई माया गरेका छन्। यो पटक मत दिएर विजयी गराउँछन् भन्नेमा म विश्वस्त छु, थापाले भने, एमालेका सबै साथीहरूलाई लिएर म उत्साहका साथ चुनावी प्रचारप्रसारमा जुटिरहेको छु। अर्जुननरसिंह केसी : अन्तिमपटक उम्मेदवारी संसदीय राजनीतिमा पुरानो नाम हो, अर्जुननरसिंह केसी। २०३८ सालमा नुवाकोटबाट उनी हलो चुनाव चिह्न लिएर स्वतन्त्र भएर उठेका थिए। त्यस बेला नुवाकोटबाट केसीसँगै डाप्रकाशचन्द्र लोहनी विजयी भएका थिए। केसी २०४३ मा भने पराजित भए। २०४८ सालमा कांग्रेस उम्मेदवार बनेर नुवाकोट ३ बाट विजयी भए। २०५१ मा पनि उनी नुवाकोट ३ बाटै जितेर सांसद बने। २०५६ र २०६४ को निर्वाचन भने उनलाई फापेन। उनी २०७० मा नुवाकोट ३ छाडेर १ बाट उम्मेदवार बने। निर्वाचन क्षेत्र परिवर्तन गरेपछि भने जित हात पारे। २०७४ को निर्वाचन पनि उनलाई फापेन। वाम गठबन्धनसँग हार व्यहोरे। ७५ वर्षीय सिंह यसपटक नुवाकोट २ मा सत्ता गठबन्धनबाट उम्मेदवार छन्। उनीसँग एमालेका नारायणप्रसाद खतिवडाले प्रतिस्पर्धा गर्दै छन्। खतिवडाले केसीलाई २०७४ मा १० हजार ५ सय ५७ मतले हराएका थिए। यसपटक प्रतिस्पर्धी दोहोरिएका छन्। मेरो उम्मेदवारी नुवाकोटको जनताको माग पनि हो। चुनावको माहौल हेर्दा जित सहजै हुन्छ भन्ने मेरो विश्वास छ, केसीले भने। उनले आफू संसदीय निर्वाचन अन्तिमपटक उम्मेदवार भएको बताए। दीपक बोहरा: कहिले हार, कहिले जित पञ्चायतकालीन राजनीतिका खेलाडी दीपक बोहराको चुनावी दौडान जारी छ। उनले २०३८ सालमा रुपन्देहीबाट राष्ट्रिय पञ्चायत सदस्य जितेका थिए। उनको चुनाव चिह्न बलेको दियो थियो। २०४३ मा पनि उनी रुपन्देहीबाटै विजयी भए। बहुदल आएपछि भने उनले चुनावमा सफलता हात पार्न सकेनन्। २०४८ सालको निर्वाचनदेखि पहिलो संविधानसभा निर्वाचनसम्म उनी लगातार हार व्यहोर्न बाध्य भए। २०७० मा भने बोहरा रुपन्देही २ बाट निर्वाचित भए। २०७४ मा फेरि पराजय भोगे। त्यस बेला एमालेका तत्कालीन उम्मेदवार घनश्याम भुसालसँग पराजित भएका थिए। २०७४ मा कांग्रेसको समर्थनमा चुनाव लडेका बोहरालाई कांग्रेस नेता तथा गृहमन्त्री बालकृष्ण खाँणले आफ्नो क्षेत्र छाडिदिएका थिए। उनी यसपटक खाँणसँगै प्रतिस्पर्धा गर्दै छन्। ४१ वर्षको अवधिमा पटकपटक मन्त्री बनेका बोहराको पार्टी संगठनभन्दा पनि व्यक्तिगत प्रभाव बढी देखिन्छ। शरतसिंह भण्डारी : पाँच जित, तीन हार पुराना राजनीतिक खेलाडी हुन्, शरतसिंह भण्डारी। २०३८ सालदेखि लगातार चुनावी मैदानमा रहेका उनी यसपटक महोत्तरी २ मा लोसपाबाट चुनावी मैदानमा छन्। २०७४ को निर्वाचनमा पनि उनी यही क्षेत्रबाट निकटतम प्रतिद्वन्द्वीलाई झन्डै दोब्बर मत अर्थात् ३० हजार ७ सय २२ मत ल्याएर विजयी भएका थिए। भण्डारी २०३८ मा हाँस चुनाव चिह्नबाट पहिलो पटक सांसद निर्वाचित भएका थिए। त्यसयता उनले प्रायः निर्वाचनमा सफलता हात पार्दै आएका छन्। २०२८ सालदेखि सक्रिय राजनीति गर्दै आएका भण्डारीले २०३८ देखि हरेक संसदीय निर्वाचनमा भाग लिँदै आएका छन्। २०७४ सम्म उनले पाँचपटक चुनाव जितेका छन्। तीनपटक हार व्यहोरेका छन्। २०४३ मा राष्ट्रिय पञ्चायत सदस्य जितेका उनी २०४८ मा भने पराजित भए। २०५१ मा बागी बनेर जिते। कांग्रेसबाट टिकट नपाएपछि उनी बागी बनेका थिए। २०५६ मा कांग्रेसबाट उम्मेदवार बनेका भण्डारी महोत्तरी ३ बाटै विजयी भए। २०६४ मा मधेसी जनअधिकार फोरमबाट उम्मेदवार बनेर महोत्तरी ६ बाट विजयी भए। २०७० मा भने पराजित भए। १५ आंैपटक मन्त्री भएर उनले मधेसबाट धेरैपटक मन्त्री हुन सफल नेताका रूपमा नाम दर्ज गराएका छन्। भण्डारीको यो नवौं पटकको उम्मेदवारी हो। उनले आफ्नो प्रतिस्पर्धी कोही नरहेको र जित नजिक रहेको बताउँदै आएका छन्। डा लोहनी र तामाङ समानुपातिक उम्मेदवार डा प्रकाशचन्द्र लोहनी २०३८ सालमा लालीगुँरास चुनाव चिह्न लिएर नुवाकोटबाट विजयी भएका थिए। उनी २०४३ मा नुवाकोटबाटै निर्वाचित भए। २०४८ मा राप्रपा (चन्द) बाट उम्मेदवार बने। नुवाकोट १ बाट निर्वाचित पनि भए। २०५१ मा नुवाकोट १ बाटै विजयी भएका लोहनीले त्यसपछिका निर्वाचन परिणाम आफ्नो पक्षमा पार्न सकेनन्। त्यसपछि उनी एकपटक समानुपातिकमा बसे भने बाँकी चुनावमा हार व्यहोरे। उनी राप्रपाबाट समानुपातिक उम्मेदवार छन्। बुद्धिमान तामाङ २०३८ मा धादिङबाट निर्वाचित भए। उनको चुनाव चिह्न झोलुंगे पुल थियो। २०४३ मा पराजय भोगेका उनले २०४८ मा पनि जित हासिल गर्न सकेनन्। मध्यावधि निर्वाचन २०५१ मा राप्रपाबाट उम्मेदवार बनेका थिए। उनी धादिङ १ बाट विजयी भए। २०५६ मा राप्रपाबाटै विजयी भए। त्यसपछि भने तामाङ लगातार उम्मेदवार बने पनि जित हात पार्न सकेका छैनन्। संसदीय राजनीतिका पुराना खेलाडी तामाङ यो पटक राप्रपाबाट समानुपातिक उम्मेदवार छन्।"
"संघमा १५, प्रदेशमा १० मात्र मन्त्रालय राख्न सुझाव","काठमाडौं : संघीयता कार्यान्वयन अध्ययन तथा अनुगमन संसदीय विशेष समितिले मन्त्रालयको संख्या संघमा १५ र प्रदेशमा ५ देखि १० भन्दा बढी नराख्न सुझाएको छ। यससम्बन्धी प्रतिवेदन बिहीबार समितिका संयोजक डा खिमलाल देवकोटाले राष्ट्रियसभाका अध्यक्ष गणेशप्रसाद तिमिल्सिनालाई बुझाएका छन्। राष्ट्रियसभाको बैठकले गत जेठ २० गते डा देवकोटाको संयोजकत्वमा सात सदस्यीय विशेष समिति गठन गरेको थियो। सातै प्रदेशसहित स्थानीय तहमा छलफल र अन्तक्र्रिया, स्थलगत भ्रमण गरी संकलन गरिएको सुझावका आधारमा प्रतिवेदन तयार पारिएको संयोजक डा देवकोटाले बताए। जसमा ९९ बुँदा समेटिएको छ। संघीयता कार्यान्वयनका सिलसिलामा पछिल्लो पाँच वर्षमा भएगरेका मुख्य उपलब्धि तथा चुनौतीलगायत विषय समेटिएको जनाइएको छ । मन्त्रालय र विभागको चुस्तताका लागि संविधानतः धेरै कार्यजिम्मेवारी प्रदेश र स्थानीय तहमा हस्तान्तरित भएको स्थितिमा विभिन्न आयोग तथा समितिहरूले संघीय स्तरमा रहने मन्त्रालयको संख्या कटौती गर्ने सिफारिस गरेअनुसार संघीय मन्त्रालयहरूको संख्या १५ मा सीमित गर्ने, प्रतिवेदनमा लेखिएको छ, यसैगरी संघीय तहमा रहेका विभागहरू आधाभन्दा बढी कामविहीन अवस्थामा रहेको हुँदा आधा खारेज गर्ने गरी नीतिगत व्यवस्था मिलाउने। यस्तै प्रदेशमा मन्त्रीको संख्या ५ जनाभन्दा कम नहुने गरी प्रदेशसभा सदस्यको १० प्रतिशतमा सीमित गर्न भनिएको छ। प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धिलगायतका कारण आम जनतामा संघीयताप्रतिको विश्वाशमा कमी आएको र व्यवस्थाप्रति नै नकारात्मक धारणा प्रवाह भएको स्थितिमा प्रदेश मन्त्रीको संख्या न्यूनतम ५ जनाभन्दा कम नहुने गरी कुल प्रदेशसभा सदस्यको १० प्रतिशतमा सीमित गर्ने, प्रतिवेदनमा लेखिएको छ। समितिले कर्मचारीको जवाफदेहितासम्बन्धी कानुन बनाउन सुझाएको छ। सार्वजनिक सेवा प्रवाह हुने ठाउँमा सीसी क्यामेरा जडान गर्न पनि भनिएको छ। यस्तै प्रधानमन्त्रीको अध्यक्षतामा उच्चस्तरीय प्रशासन सुधार आयोग गठन गर्नुपर्ने बुँदा प्रतिवेदनमा समेटिएको छ। संघमा रहेका आधा कर्मचारी कटौती गर्न, दुई वर्ष सेवा नगरेका कर्मचारीको बढुवा नगर्न सुझाइएको छ। स्थानीय तहको प्रमुख प्रशासकीय अधिकृतको जिम्मेवारी प्रदेश सरकारलाई हस्तान्तरण गर्न सुझाव दिइएको छ। सबै प्रदेशको सवारी साधनकरमा एकरुपता कायम गर्न, कानुनविपरीत सञ्चालित क्रसर उद्योग हटाउन, तीनै तहका सरकारको बजेटको सीमा तय गर्न समितिले सम्बन्धित निकायलाई सिफारिस गरेको छ।"
जलवायु परिवर्तनको असर कृषिमा धेरै,"सुर्खेत : सामान्यतयाः स्याउ चैतमा फुल्छ, वैशाखमा फल लाग्दछ। तर, अघिल्लो वर्ष मुगुको गमगढी आसपासका किसानको बगैंचामा मंसिरमै स्याउ फल्यो। पूलल्ने समय पनि अघि सर्यो। समयभन्दा अगाडि नै स्याउ फलेपछि किसान अचम्ममा परे। त्यतिमात्र होइन, बेसिजनमा स्याउ फलेपछि अशुभ हुने भन्दै कोही चिन्तित पनि बने। स्याउको राजधानी भनेर चिनिने जुम्लामा पनि पछिल्ला वर्षमा यस्तै हुन थालेको छ। अर्थात् किसानको बगैंचामा बेमौसममा पनि स्याउ फुल्न थालेको छ, फल्न थालेको छ। चन्दननाथ नगरपालिकास्थित रोकायाबाडाका किसान प्रेमबहादुर रोकाया त्यतिबेला आश्चर्यमा परे, जब चैतमा फुल्नुपर्ने स्याउ असोजमै फुल्यो। वैशाखमा फल लाग्नुपर्ने कात्तिकमै लाग्यो। बेसिजनमा स्याउ फल्न थालेपछि किसान आश्चर्यमा छन्। हिमाली जिल्ला डोल्पाको जुफालमा पनि वैशाखमा फल्नुपर्ने स्याउ पुसमा फल्यो। स्थानीय किसान अजय बुढा भन्छन्, यो त अनौठो भयो। पुसमा पनि स्याउ फल्यो। यस्तो आजसम्म भएको थिएन। वैशाखतिर फल्ने र साउनतिर पाक्ने स्याउ पुसमा पो फल्न थाल्यो। विगत १५ वर्षदेखि स्याउको खेती गर्दै आएका जुम्लाको कनकासुन्दरी२ का किसान रामबहादुर बुढाको बगैंचामा अघिल्लो वर्ष कात्तिकमा स्याउ फल्यो। फल्नुपर्ने समयभन्दा अगाडि नै स्याउ फलेपछि उनले भने, यस्तो पहिले कहिल्यै भएको थिएन, अचेल के हुन लाग्या हो खै ? बोटमा फलेको स्याउ टिपेका थियौं, त्यो बोटमा बैशाखमा पो फल्नुपर्ने हो। तर, कात्तिकमै स्याउ कसरी फलेको होला ? किसान यो विषयमा अलमलमा परे पनि कृषि विज्ञ यसो हुनुमा जलवायु परिवर्तनलाई कारण मान्छन्। हिमाली जिल्लामा स्याउ पाक्ने अवधि छोटो बन्दै गएको छ। तर, यो विषयलाई अझै अनुसन्धान आवश्यक रहेको उनीहरूको तर्क छ। जिल्ला कृषि विकास कार्यालय जुम्लाले जलवायु परिवर्तनको असरले गर्दा समयभन्दा अगावै र बेसिजनमा पनि स्याउ फल्न थालेको जनाएको छ। जुम्लामा पहिलाको तुलनामा तापक्रम वृद्धि भएकाले बेसिजनमा स्याउ फल्न थालेको र चाँडै पाक्न थालेको कार्यालयका सूचना अधिकारी शेरबहादुर भण्डारी बताउँछन्। कृषिमा रोग र किराको प्रकोप जलवायु परिवर्तनको असर सबैभन्दा धेरै कृषिमा परेको छ। हिमाली क्षेत्रमा तापक्रम बढेपछि विगतमा करिब एक वर्षसम्म नपाक्ने स्थानीय बाली अचेल चाँडै पाक्न थालेको छ। विगतमा मंसिरमा छरेको गहुँ करिब एक वर्ष अर्थात् कार्तिकमा मात्र पाक्थ्यो। तर, हिजोआज असारमै पाक्ने गरेको छ। कुनैबेला दैलेखको गुराँसेमा पनि लटरम्म स्याउ फल्थ्यो। तर, पछिल्ला वर्षमा त्यहाँ स्याउ फल्न छाडेको छ। तापक्रम वृद्धि हुँदै गएपछि स्याउ खेती हराउँदै गएको छ भने केही मात्रामा फले पनि साना दाना हुन्छ। जलवायु परिवर्तनले पारेको असर न्यूनीकरणको क्षेत्रमा काम गर्दै आएको सुन्दर नेपाल संस्थाका कार्यकारी निर्देशक भूपेन्द्र कँडेल भन्छन्, जलवायु परिवर्तनको असर कृषिमा धेरै परेको छ, यसले कृषिमा रोग र किराको प्रकोप पनि बढेको छ। उनका अनुसार जलवायु परिवर्तनकै कारण हिमालमा हिउँ कम पर्न थालेको, पानीका मुहान सुक्न थालेको र उत्पादनमा कमी हुँदा खाद्यान्न संकटको जोखिम नै बढ्न थालेको छ। अर्कोतर्फ हमाली क्षेत्रमा हिमपातभन्दा पनि वर्षा धेरै हुन थालेको छ। कृषि विज्ञका अनुसार तापक्रम बढेपछि हिमाली क्षेत्रमा उत्पादन घट्न थालेको छ भने बालीमा रोग र किराको प्रकोप पनि बढ्न थालेको छ। डोजरे विकास मुख्य चुनौती कर्णालीमा डोजरे विकास मुख्य चुनौती बनेको छ। वातावरणीय पक्षलाई ध्यान नदिएर जथाभावी डोजरले सडक खन्नेक्रम बढेको छ। डोजरको जथाभावी प्रयोगकै कारण कर्णालीमा जलवायु परिवर्तनको असरलाई न्यूनीकरण गर्न कठिन भएको हो। स्थानीय तहले विकासको नाममा जथाभावी र अध्ययनबिना नै डोजर प्रयोग गर्दा वातावरण नै खलबलिने अवस्था आएको छ। यसले गर्दा विनासका घटना धेरै हुन थालेका छन्। पछिल्लो समय स्थानीय तहले सडक निर्माणमा जथाभावी डोजरको प्रयोग गर्न थालेका छन्। जसले गर्दा जहाँ सडक निर्माण भएको छ, त्यहाँ पहिरो जाने समस्या छ। हरेक वर्ष वर्षायाम सुरु हुनासाथ डोजरले खनिएका सडकहरू पहिरोका कारण भत्किने गरेका हुन्। डोजरे विकासले पहिरोको जोखिम बढेपछि स्थानीयहरू घरबारविहीन हुनु परेको हो। अधिकांश स्थानीय तहमा डोजरले खनिएको सडकको आसपासबाट पहिरो खसेको खस्ने गरेको छ। यसवर्ष पनि बाढी र पहिलोको जोखिम निकै बढेको छ। अविरल वर्षाका कारण कर्णालीका अधिकांश ग्रामीण सडकहरू पहिरोका कारण अवरुद्ध छन्। करोडौं खर्चेर बनाएका सडकहरूमा मोटरसाइकल पनि गुडाउन सकिने अवस्थामा छैन। अधिकारकर्मी पवित्रा शाही भन्छिन्, स्थानीय तहले विकासको नाममा विनास गर्न थाले, वातावरणीय प्रभाव मूल्यांकनबिना धमाधम डोजरबाट सडक खन्न थालिएको छ। यसले वातावरण विनास भइरहेको छ, जलवायु अनुकूलन र वातावरणमैत्री विकास नहुँदा क्षति धेरै हुनथाल्यो। डोजरे विकासलाई निरुत्साहित नगरेसम्म जलवायु परिवर्तनका कारण हुने क्षति र नोक्सानलाई न्यूनीकरण गर्न नसकिने सरोकारवालाहरू बताउँछन्। चपेटामा सीमान्तकृत समुदाय जलवायु परिवर्तनको असरका कारण सबैभन्दा बढी प्रभावित सीमान्तकृत समुदाय भएका छन्। कर्णालीका जंगलमा फिरन्ते जीवन विताइरहेका राउटे, खोला र नदीको किनारमा बसोबास गर्ने सुकुम्बासी, आर्थिक अवस्था कमजोर भएका परिवार, दलित र अल्पसंख्यक समुदायमा जलवायु परिवर्तनको असर बढी देखिएको छ। जलवायु परिवर्तनको चपेटामा परेका ती समुदायका लागि पनि सरकारी तबरबाट कुनै कार्यक्रम र योजना संचालन हुन सकेको छैन। जलवायु परिवर्तनका कारण जंगलमा काठ र कन्दमुल पाइन छाडेको छ। यसको असर राउेट समुदायमा देखिएको छ। काठका भएभाँडाकुँडा र सामग्री बनाउनु राउटेको मुख्य पेसा हो। तर, पछिल्लो समय जंगल विनास हुँदा भने यो समुदायको पेसा नै संकटमा परेको छ। विकासका नाममा जथाभावी खनिने सडकले वन मासिँदै गएको छ। त्यसको असर सिधै राउटे समुदायमा परेको छ। गिठाभ्याकुर र तरुल लगायतका जंगली कन्दमूलको भरमा छाक टार्दै आएका राउटेहरू हिजोआज छाक कसरी टार्ने भन्ने चिन्तामा छन्। राउटे युवा प्रकाश शाही भन्छन्, पहिले हामी जहाँजहाँ बस्ती बस्थ्यौं, त्यहाँ नजिक कन्दमूल पाइन्थ्यो। अचेल जंगलमा गिठा र तरुल नै पाइँदैन, हामीलाई जंगलमै बसेर बाँच्न समस्या भयो। राउेट समुदायमा मात्र होइन, खोला किनारमा बालुवा चाल्दै आएका बादी समुदाय र नदीमा माछा मार्दै जीविकोपाजर्न गर्ने राजी समुदायमा पनि जलवायु परिवर्तनका असरहरू देखिएका छन्। उनीहरूको परम्परागत पेसा नै संकटमा परेको छ। कारण खोलामा बालुवा र नदीमा माछा नै पाइन छाडेको छ। अर्कोतर्फ जलवायु परिवर्तनका कारण आउने बाढी, पहिरो र खडेरीका कारण आर्थिक अवस्था कमजोर भएका परिवार बढी पीडित भइरहेको अधिकारकर्मी नारायण विक बताउँछन्। उनी भन्छन्, खोला किनारमा प्रायः गरिबहरू नै बस्छन्, बाढी आउँदा उनीहरूकै उठिबास हुन्छ। उत्पादन घट्दा खाद्य संकटको चपेटामा सीमान्तकृत समुदाय नै पर्छन्। बढ्न थाल्यो बाढीपहिरोको बितण्डा कुनै बेला कर्णालीका हिमाली जिल्लामा हिउँदको समयमा पर्याप्त हिउँ पथ्र्यो। तर, वर्षात्को समयमा पानी भने कम पथ्र्यो। तर, पछिल्ला दिनमा हिमाली जिल्लामा हिउँको तुलनामा पानी बढी पर्न थालेको छ। अर्थात् हिउँदमा हिउँ नै नपर्ने र वर्षात्को समयमा अध्याधिक पानी पर्न थालेको छ। पानी धेरै पर्न थालेपछि हिमाली जिल्लामा बाढी र पहिरोको जोखिम पनि बढेको छ। असोज अन्त्यतिर अविरल वर्षाका कारण हुम्ला, जुम्ला, कालिकोट, मुगु र डोल्पामा बाढीपहिरोले वितण्डा नै मच्चायो। लगातारको वर्षाका कारण असोज अन्तिम साता मुगुमा पहिरोले ८ जना र जुम्लामा ७ जनाको मृत्यु भयो। पहिरोले बगाउँदा कालिकोटमा १३ जना मलामी नै बेपत्ता भएका छन्। हुम्ला र डोल्पामा पनि पहिरोमा धेरै नागरिकको मृत्यु भएको छ। बाढी र पहिरोका कारण कर्णालीका जिल्लामा अहिले पनि सयौं परिवार घरबारविहीन भएका छन्। विस्थापितहरूलाई जंगल र त्रिपालमुनि बसाल्नु परेको छ। बाढी र पहिरोकै कारण जाजरकोट, सुर्खेत, दैलेख र रुकुमपश्चिममा ठूलो क्षति भएको छ। यसपटक मात्र होइन, पछिल्ला वर्षको तथ्यांक केलाउँदा कर्णालीमा बाढी र पहिरोको जोखिम धेरै बढेको छ। यसो हुनुको पछाडि जलवायु परिवर्तनको असर नै भएको जानकारहरू बताउँछन्। वातावरणविद् सञ्जित कँडेल भन्छन्, जलवायु परिवर्तनको असर कर्णालीमा धेरै देखिन थाल्यो, हिमालमा पनि लामखुट्टे पाइनु र हिउँभन्दा पानी धेरै पर्नु यसैको उदाहरण हो। जलवायु अनुकूलनका योजना र कार्यक्रम सञ्चालनमा राज्य गम्भीर बन्नैपर्छ, सरकार गम्भिर नभए हामीले ठूलो क्षति भोग्नुपर्छ। बल्ल जुर्मुराउँदै छन् स्थानीय र प्रदेश सरकार कर्णालीमा जलवायु अनुकूलनका लागि हाल सरकारी तबरबाट प्रभावकारी योजना र कार्यक्रम बनेका छैनन्। ठोस योजना र कार्यक्रम सञ्चालन नगरेको प्रदेश सरकारले जलवायु अनुकूलनका लागि प्रदेश स्तरमा जलवायु अनुकूलन समन्वय समिति भने गठन गरेको छ। उद्योग, पर्यटन, वन तथा वातावरण मन्त्रालयका सूचना अधिकारी निरज श्रेष्ठले जलवायु अनुकूलनका लागि प्रदेश सरकारले चालू आर्थिक वर्षका लागि केही कार्यक्रम सञ्चालन गर्ने योजनामा रहेको बताए। प्रदेश सरकारले चालू आर्थिक वर्षलाई वृक्षरोपण वर्षका रूपमा मनाउने घोषणा गरेको छ, श्रेष्ठले भने, वृक्षरोपण अभियानले पनि जलवायु अनुकूलनमा सहयोग पुग्नेछ, जलाधार व्यवस्थापनमा पनि काम गर्दैछौं। उनका अनुसार केही जिल्लामा पानीका मुहान संरक्षण गर्ने योजना पनि प्रदेश सरकारको छ। वन तथा वातावरण मन्त्रालयअन्तर्गतको जलवायु परिवर्तन शाखाका अधिकृत रोजिना श्रेष्ठले मन्त्रालयमार्फत प्रदेश वातावरण संरक्षण नीति निर्माण गरी कार्यान्वयनमा ल्याएको जानकारी दिइन्। उनका अनुसार कर्णालीका १० वटै जिल्लामा जलवायु परिवर्तन अनुकूलनका कार्यक्रमहरू डिभिजन वन तथा अन्य निकायहरूमार्फत सञ्चालन गर्ने योजना छ। जलवायु परिवर्तनका असरहरू देखिन थालेपछि कर्णालीमा अब वातावरणमैत्री विकास आयोजनाहरू सञ्चालन गर्नेतर्फ नीतिगत व्यवस्था गर्ने प्रदेश र स्थानीय सरकारको भनाइ छ। जलवायु परिवर्तनका कारण प्रदेशमा क्षति हुन थाले पनि अब आवश्यक नीति बनाउने तयारी भइरहेको आर्थिक मामिला तथा योजनामन्त्री कृष्णा शाहले जानकारी दिइन्। उनले भनिन्, कर्णालीमा जलवायु परिवर्तनको असर धेरै परेको छ, प्रदेश सरकारले अब जलवायुमैत्री विकास आयोजनाहरू मात्र सञ्चालन गर्नेछ। अब हामी प्रदेशमा विकास योजना निर्माण गर्दा नै जलवायुमैत्री योजना बनाउने छौं, जलवायु परिवर्तनबाट हुने असरलाई न्यूनीकरण गर्न सरकार गम्भीर छ। यस्तै स्थानीय सरकारले पनि अब जलवायु परिवर्तनको असरलाई कम गर्नका लागि आवश्यक योजना बनाउने बताउन थालेका छन्। कर्णालीको राजधानी रहेको वीरेन्द्रनगर नगरपालिका प्रमुख मोहनमाया ढकालले जलवायु परिवर्तनको मुद्दामा स्थानीय सरकार सचेत रहेको बताइन्। उनले भनिन्, हामीले नगरमा विपद्सम्बन्धी ऐन बनाएका छौं, वातावरणमैत्री विकासमा पनि प्रतिबद्ध छौं। उनले अब स्थानीय सरकारले वन संरक्षण गर्दै विनास ननिम्त्याउने गरी विकास आयोजना सञ्चालन गर्ने र त्यसका लागि आवश्यक नीति तथा योजना बनाउने बताइन्।"
मत बदर नगर्न प्रविधिको प्रयोग,"निर्वाचनमा एक एक भोटको महत्त्व हुन्छ। कुनै उम्मेदवारले एकै मतले जित्छ र अर्काेले हार्छ पनि। लोकतन्त्रको विशेषता के भने हरेक मतदाताको मतको भार समान हुन्छ। राष्ट्रपतिदेखि रंकसम्मको मतको गणना उही हुन्छ। तर जब हालेको मत पनि बिग्रन्छ भने त्यो खेरै जान्छ। मतकै आधारमा जनप्रतिनिधि चुन्ने प्रणालीमा हालेको मत पनि बिग्रनु भनेको मतदान प्रणाली वा निर्वाचन प्रणालीमा ठूलो कमजोरी हुनु हो। २०७४ सालको निर्वाचनमा खसेको मतको ५ दशमलव १७ प्रतिशत मत खेर गएको थियो अर्थात् बदर भएको थियो। जब कि २०४८ सालमा मत बदरको प्रतिशत ४ दशमलव ४ हो। मुलुकमा शैक्षिक र पढेलेखेको जनसंख्या वृद्धि हुँदैछ। निरक्षरता उन्मूलनको अवस्थामा झन्डै पुग्न लागेको छ। तर पनि मत बदर हुनु बिडम्वना नै हो। मतदाताको भन्दा निर्वाचनमा मत हाल्ने प्रणालीमा भएको झन्झटिलो प्रक्रियामा दोष देखिन्छ। होइन भने शैक्षिक संस्थाहरूमा गरिएका कतिपय नमुना मतदानमा पनि बदर मत ननिस्कनुपर्ने। आउँदो मंसिर ४ को निर्वाचन लक्ष्य गरी हालै भएको कतिपय त्यस्तै नमुना मतदानमा पनि बदर मत देखिएका छन्। निर्वाचन आयोगले यसपालि बदर मत १ प्रतिशतमा झार्ने भनेको छ। तर पत्याउन मुस्किल छ। यसैपालि मतदाता शिक्षा कार्यक्रम कम छ। त्यसको बजेट घटेको छ। सामाजिक परिचालकहरू खटाएर वडावडामा मतदाता शिक्षा कार्यक्रम आयोगले गर्दैछ, तर मत बदर कम गर्ने उपाय त्योमात्रै पर्याप्त हुँदैन। पहिलो त भोटिङ मेसिनको प्रयोग गर्ने हो भने मत बदर शून्य भइहाल्छ। सन्निकटको निर्वाचनमा त्यसको सम्भावना छैन। त्यसबारे खास र ठोस पहल भएको पनि नदेखिनुचाहिँ झन् बिडम्वनापूर्ण रह्यो। मत बदर नहोस् भनेर निर्वाचन आयोगले मात्रै मतदाता शिक्षा दिएर पुग्दैन, दलहरूले पनि आफ्ना मतदातालाई सचेत बनाउन सक्नुपर्छ। त्यतापट्टि ध्यान नदिँदा पहिलो मारमा त उनीहरू नै परेका छन्। हार्ने उम्मेदवारले जितेको छ, जित्नेले हारेको छ। मत बदर हुनु कसैको जितहारमा फेरबदल हुनेमात्रै होइन, सहीले हार्ने र गलतले जित्ने पनि हुनसक्छ। मतै बदर भइसकेपछि मतदाताको प्रतिनिधित्व नभए बराबर हुन्छ। जब कि नेपालमा निर्वाचनमा प्रतिमतदाता हुने खर्च निकै ठूलो छ। आर्थिक हिसाबले पनि त्यो क्षति हो। एकजना मतदाता बराबर ५ सय ५ रुपैयाँ आयोगबाट मात्रै भएको हुन्छ। अरू अप्रत्यक्ष खर्चहरू त छँदै छन्। धेरै उम्मेदवार, धेरै थरी चिन्ह हुनुका कारण पनि मत बदरको प्रतिशत धेरै हुने गरेको छ। तर, लोकतन्त्र अनि त्यसमाथि बहुदलीय व्यवस्थामा धेरै दल, धेरै उम्मेदवार हुनुलाई दोष मान्नु हुँदैन। बरु जति सुकै दल वा उम्मेदवार भए पनि विद्युतीय मतदान गर्ने हो भने कुनै पनि मत बदर हुँदैन। मतगणना पनि तत्काल गर्न सकिन्छ। विकसित देशहरूमा विद्युतीय मतदान हुँदै आएको छ। नेपालमा पनि यसअघि केही केही निर्वाचन क्षेत्रमा विद्युतीय मतदानको अभ्यास भइसकेको हो। तर यो काम निर्वाचन आयोगको मात्रै बसको बात होइन। यसमा राजनीतिक दलहरूको इच्छाशक्ति महत्त्वपूर्ण हुन्छ। विद्युतीय मतदानका लागि ठूलो लगानी गर्नुपर्छ, त्यो बजेटको व्यवस्था सरकारले गर्न सक्नुपर्छ। यसपालि विद्युतीय मतदान गर्नेबारे आयोगले दलहरूसँग गरेको छलफलले कुनै निष्कर्ष नदिएको हो। दलहरू नै निर्वाचनका मुख्य खेलाडी हुन्। तर, उनीहरू नै यसमा उदासीन छन्। त्यसको कारण मतदानमा धाँधली गर्न पाइने अहिलेकै तरिका उनीहरूलाई स्वाद परेको हुनसक्छ। तर यही स्थिति सधैं रहन दिनुहुँदैन, ढिला होइन चाँडै नै नेपालले विद्युतीय मतदानको थिति बसाल्नै पर्छ। त्यो नै निर्विकल्प जुक्ति हो। यसपालिको निर्वाचनमा भने मतदाता शिक्षा अझै घनीभूत बनाएर बदर मत घटाउनुको विकल्प छैन।"
जहाँ भोट माग्न उम्मेदवारले खेताला पठाउँछन्,"गोरखा : माओवादी अध्यक्ष पुष्पकमल दाहाल प्रचण्ड भोट माग्न गाउँ आउने भनेपछि अजिरकोट१ घ्याच्चोकका बासिन्दा उनको प्रतीक्षामा थिए। उनी गत शनिबार सिम्जुङ, मिलिम, धारापानीमा पाँचपाँच मिनेटको कार्यक्रम सकेर साँझ ५ बजे घ्याच्चोक पुग्ने भनिएको थियो। दाहाल घ्याच्चोकमा १५ मिनेट रहनेर मल्ले हुँदै भच्चेक जाने कार्यसूची तीन दिनअघि सार्वजनिक भएको थियो। तर, उनी लावालस्कर लिएर घ्याच्चोक नपसी सिधै भच्चेक पुगे। गाउँमा धान काट्ने र कोदो टिप्ने चटारो थियो। तर, प्रचण्ड आउने भनेर गाउँले किसानहरू काममा नगई घरघरमा माला गाँसेर बिहानदेखि स्वागतको तयारीमा थिए। धन्सिरा, चिसाङदेखिका मान्छे आएर भेला भएका थिए, स्थानीयवासी लालु गुरुङ भन्छन्, तर, प्रचण्ड आउनुभएन। सिम्जुङबाट सिधै भच्चेक जानुभयो भन्ने खबर मात्र आयो। खबरले निराश भएका गाउँलेहरू हल्लाखल्ला गर्न थाले। वडाध्यक्ष मनोज गुरुङतिर रिस पोखेर हैरान पारे। फेरि धोका दिने त नेताको चलन नै हो भनेर सबैले मन बुझाएर थमथमिए। यो त एउटा प्रतिनिधि घटना मात्रै हो। प्रायः चुनावमा मतदाताको एकै प्रकृतिको गुनासो सुनिँदै आएको छ नेताहरू चुनावका बेला मात्र गाउँघरमा आउँछन्। मीठामीठा आश्वासन बाँड्छन्। जितेर गएपछि फर्केर आउँदैनन्। तर, चुनावकै धेरै ठाउँका मतदाताले उम्मेदवारको अनुहारसमेत देख्न पाउँदैनन्। यस्तै प्रतिनिधि थलो उत्तरी गोरखाका गाउँमा भोट माग्न उम्मेदवारले खेताला पठाउँछन्। मतदाता भने चिन्दै नचिनेको, मुखै नदेखेको नेतालाई भोट हाल्न बाध्य छन्। जहाँ यातायातको सुविधा छैन। कैयौं दिन पैदल हिँड्नुपर्छ। अजिरकोट१ धन्सिरा, चिसाङ र तालखोला टोलमा ५ सय ५२ मतदाता छन्। तर, यहाँ भोट माग्न नेताहरूले हरेक चुनावमा खेताला मात्रै पठाउँछन्। २०७४ को चुनावमा प्रतिनिधिसभा सदस्य उम्मेदवार डा बाबुराम भट्टराईले सुमन परियार र गणेश तामाङलाई पठाएका थिए। अर्का उम्मेदवार नारायणकाजी श्रेष्ठले दुर्गामान गुरुङलगायत स्थानीय नेता, कार्यकर्ता खटाएका थिए। जुन पार्टीले जिते पनि सहर सहरै रहेछ। कुना कुनै रहेछ। भोट माग्ने बेला त नआउने नेता जितेपछि के आउँलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो विकास गर्देलान् भन्ने आशा हुन्छ ! आउँदै आउँदैनन्। सुनश्रीङ गुरुङ, धार्चे२ गोरखा टाढा भएर हो कि नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु ? के समस्या सुनाउनु ? खेतालाकै भरमा भोट हाल्नुपर्छ। अनि, जितेपछि कोही फर्केर आउँदैनन्। कर्मा लामा, चुमनुब्री१ गोरखा हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो। कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको ! सधैं यस्तै हो। भोट पनि धेरै पटक हालिसकें। हाम्रो अवस्था उस्तै छ। कमिशा गुरुङ, धार्चे२ गोरखा कति चुनाव आए, कति गए तर यहाँ भोट माग्दै कुनै उम्मेदवार आइपुगेका छैनन्। त्यो ठाउँ कस्तो छ ? मतदाताको समस्या के छ ? चाहना के छ ? माग के छ ? जितेर जानेलाई थाहै हुँदैन। कसरी विकास हुनु ? रेशम गुरुङ, अजिरकोट३ गोरखा भोट माग्नसमेत नआउने उम्मेदवारले गाउँमा विकास गर्लान् भनेर आशा गर्ने बाटो नरहेको बताउँछन् धार्चे२ केरौंजाबेंसीका सुन श्रीङ गुरुङ। जुन पार्टीले जिते पनि सहर सहरै रहेछ। कुना कुनै रहेछ, गुरुङ भन्छन्, भोट माग्ने बेला त नआउने नेता जितेपछि के आउलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो, विकास गर्देलान् भन्ने आशा हुन्छ। आउँदै आउँदैनन्, के भोट दिनु ? धेरै चुनाव देखियो, भोगियो। कुरो बुझिसकियो। यसअघिको निर्वाचनमा गठबन्धनका उम्मेदवार हरिराज अधिकारी र रामशरण बस्नेतले चीनको तिब्बतसँग सिमाना जोडिएको चुमनुब्री गाउँपालिकाका अधिकांश ठाउँमा खेताला खटाएरै भोट मागे। र, जिते पनि। छमबहादुर गुरुङ, निमा लामा, लाक्पाडुण्डप लामालगायत स्थानीय नेताले भोट मागेकै भरमा उनीहरूको भागमा जित परेको थियो। कांग्रेसका चीनकाजी श्रेष्ठ पनि भोट माग्न चुमनुब्री पुगेनन्। प्रदेशमा उठेका राजेन्द्र बजगाईं र जिल्ला नेता नन्दप्रसाद न्यौपानेबाटै काम चलाएका थिए। खासमा दुर्गमका बासिन्दाले आफूले कसलाई भोट दिइयो भनेर पनि मुख देख्न पाउँदैनन्। उसको योजना के कस्तो छ भनेर पनि सुन्न पाउँदैनन्, चुमनुब्री ७ का फुर्बा लामा भन्छन्, स्थानीय नेता कार्यकर्ताले नै हामी सबै मिलाइहाल्छौं भनेर ठेक्का लिन्छन्। गाउँमा उम्मेदवार ल्याउलान्, दुःख, समस्या देखाउलान्, गाउँका समस्या समाधान गर्न प्रतिबद्ध गराउलानभन्दा पनि आफंै ठालु पल्टेर जिम्मा लिन्छन्। उम्मेदवार र मतदाताको भेट नगराउनुमा स्थानीय नेता कार्यकर्ताकै दोष रहेको उनको आरोप छ। टाढा भएर हो कि, नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु, के समस्या सुनाउनु, चुमनुब्री १ का कर्मा लामा भन्छन्, खेतालाकै भरमा भोट हाल्छन्। अनि जितेपछि कोही फर्केर आउँदैनन्। चुनावको दिन आउन अब जम्मा १७ दिन बाँकी छ। तर, धार्चे २, केरौंजाका सुकपति गुरुङलाई चुनाव भेड्किएको पत्तो छैन। किनभने उनलाई एकातिर कोदो टिप्ने चटारो छ। अर्कातिर नेताहरू गाउँमा टेक्न आएका छैनन्। गाउँमा चुनाव आएको छैन, उनी भन्छन्, नेता आए पो चुनाव आउँछ। नेतै नआई के चुनाव आउँथ्यो र ? यसअघिका चुनावमा पनि नेतै नआई चुनाव आउने गरेको उनको भनाइ छ। अलिअलि भोट ल्याउने स्वतन्त्रका उम्मेदवारचाहिँ गाउँमा आउँछन्। धेरै भोट ल्याउने, जित्ने जस्ता उम्मेदवारचाहिँ खेताला पठाउँछन्। भोट माग्न त नआउने नेताले जितेपछि गाउँमा आउलान्, हाम्रो दुःख बुझ्लान् र विकास गर्लान् भन्ने आशा छैन, उनी भन्छन्। केरौंजाबेंसीकी कमिशा गुरुङलाई पनि चुनावको कुनै रौनक छैन। हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो, उनी भन्छिन्, कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको। सधंै यस्तै हो। भोट पनि धेरै पटक हालिसकियो, हाम्रो अवस्था उस्ताको उस्तै छ। भोट हाल्न पनि केही रमाइलो छैन। अजिरकोट गाउँपालिका ३ घट्टापिलारमा संघ र प्रदेशको चुनावमा मात्र होइन, स्थानीय चुनावमा पनि कुनै उम्मेदवार भोट माग्न जाँदैनन्। कति चुनाव आए, कति गए। यहाँको तामाङ बस्तीमा भोट माग्दै कुनै उम्मेदवार पनि आइपुगेका छैनन्, रेशम गुरुङ भन्छन्, त्यो ठाउँ कस्तो छ, यहाँका मतदाताको समस्या के छ, चाहना के छ, माग के छ भन्ने जितेर जानेलाई थाहै हुँदैन, कसरी विकास हुनु ? दुर्गम गाउँको अवस्था जुन शासन व्यवस्था आए पनि नसुध्रिएको उनको भनाइ छ। चुमनुब्री ६ चुम्चेत गाउँका पासाङ लामा ४२ वर्षका भए। अहिलेसम्म कुनै पनि चुनावमा उम्मेदवार उनको गाउँमा भोट माग्न आएको थाहा पाएका छैनन्। सिर्दिबासम्म आए रे भन्ने सुन्छु। कोहीकोही चुम्लिङसम्म पनि आए रे भन्ने सुन्छु। तर, खालि मूलबाटो मूलबाटो मात्रै हिँड्ने रहेछन्। त्यतै टाउकेटाउकेहरूलाई भेटेर अरू गाउँको जिम्मा लगाउने रहेछन्। चुम्चेत, सिम्चेततिर कोही पस्दैनन्, उनी भन्छन्, खासमा त चुनावअघि नेता घरघरै जनतालाई नमस्कार गर्दै हिँड्ने, चुनाव जितेपछि जनताले नेतालाई नमस्कार गर्नुपर्ने हो नि, तर हाम्रो गाउँमा त त्यस्तो छैन। सडक सञ्जाल पुगेका गाउँपालिकाका केन्द्रमा भने उम्मेदवार पुग्छन्। त्यहाँ पुगेका उम्मेदवार पनि गाउँबस्तीमा नछिर्ने अर्का स्थानीयवासी सेराप गुरुङको गुनासो छ। चुनावका बेला आएका नेता हामीसँगै भुइँमा बस्छन्। चुनाव जितेर गएपछि उनीहरू कुर्चीमा पुग्छन्। हामी भुईँको भुइँमै, उनी भन्छन्, अघिअघि पनि कत्ति आए, कत्ति गए। हाम्रो अवस्था पनि उस्ताको उस्तै, गाउँको अवस्था पनि उस्ताको उस्तै छ। चुनाव आए पनि नआए पनि गाउँठाउँ चहार्ने नेता हुनुपर्ने धार्चे २ केरौंजाका इन्द्रबहादुर गुरुङको भनाइ छ। भोट माग्न आजसम्म कुनै पार्टीका नेता आएका छैनन्। आए भने सबै पार्टीलाई स्वागत गर्छौं, उनी भन्छन्, तर नेता भनेको त गाउँमा सुख, दुःखमा साथ दिन आइरहने, गाउँका मान्छेले चिनेजानेका, गाउँको दुःख, समस्या बुझेका हुनुपर्छ। आंशिकबाहेक अहिलेका धेरै मतदाता टाठाबाठा भइसकेका उनको भनाइ छ। चुनाव लड्ने मनस्थिति बनाएका नेताले पाँच वर्षअघि नै जनताको घरदैलोमा जाने, उनीहरूको सुख दुःखमा साथ दिने गर्नुपर्ने राजनीतिक विश्लेषक भक्ति लामिछानेको भनाइ छ। अहिलेको चुनावकै कुरा गर्ने हो भने जम्मा १७ दिनमा यत्तिका गाउँबस्ती पुग्ने, मतदाता भेटघाट गर्ने सम्भवै भएन, उनी भन्छन्, चुनाव लड्ने मनस्थिति भएका नेताले त पाँच वर्षअघिदेखि नै दूरदराजका गाउँबस्ती चाहार्ने, त्यहाँको जनताको दुःख, सुखमा साथ दिने, त्यहाँको आवश्यकता, समस्या सबै बुझ्ने गर्नुपर्छ। अनि पो चुनावका बेला मतदाताको घरदैलोमा नपुगे पनि केही फरक पर्दैन। यहाँ त काठमाडौंमा बसेर राजनीति गर्ने, टिकट लिने अनि एकैचोटी चुनाव लड्न आएर कसरी जितिन्छ ? जिते पनि स्थानीय जनचाहना अनुसारको विकास कसरी हुन्छ ? टिकट दिँदा पनि केन्द्रीय नेताले गाउँठाउँमा भिजेका, मतदाताले विश्वास गरेका व्यक्तिलाई टिकट दिने नीति हुनुपर्ने उनको भनाइ छ। गोरखामा प्रतिनिधिसभातर्फ दुई र प्रदेशसभातर्फ चार निर्वाचन क्षेत्र छन्। क्षेत्र नम्बर १ मा १ लाख १५ हजार ३ सय ९७ र २ मा १ लाख ५ हजार २ सय ४० गरी २ लाख २० हजार ६ सय ३७ मतदाता छन्। क्षेत्र नं १ मा सत्ता गठबन्धनबाट राजेन्द्र बजगाईं र एमालेबाट रामशरण बस्नेत चुनावी मैदानमा छन्। राप्रपाबाट उदयबहादुर भट्ट, स्वतन्त्र पार्टीबाट सुवर्ण रोकायलगायत १० जना उम्मेदवार छन्। क्षेत्र नं २ मा गठबन्धनबाट माओवादी केन्द्रका अध्यक्ष दाहाल र एमालेबाट अबदुस मियाँ चुनावी प्रतिस्पर्धामा छन्। स्वतन्त्र पार्टीबाट कविन्द्र बुर्लाकोटी, राप्रपाबाट सुशीलबाबु पन्त, राप्रपा नेपालबाट कुलबहादुर बस्नेत, नेपाली कांग्रेस वीपीबाट टीकादत्त पोखरेललगायत १२ जना प्रतिस्पर्धामा छन्। क्षेत्र नं १ (क) मा गठबन्धनबाट कृष्ण धिताल, एमालेबाट सुरेन्द्र थापालगायत ७, (ख) मा गठबन्धनबाट नन्दप्रसाद न्यौपाने, एमालेबाट मोहन भट्टराईलगायत ७ जना चुनावी मैदानमा छन्। क्षेत्र नं २ को (क) मा गठबन्धनबाट फणिन्द्र देवकोटा, एमालेबाट राजु राना मगरलगायत ७ जना र (ख) मा गठबन्धनबाट सुरेन्द्र पाण्डे, नेकपा एमालेबाट वसन्त गुरुङलगायत ६ जना चुनावी प्रतिस्पर्धामा छन्। भौगोलिक बिकटता र निर्वाचन आयोगले दिएको अव्यावहारिक समयसीमाका कारण दूरदराजमा पुग्न नसकेको एमालेका जिल्ला सचिव काजीराम रोकाको तर्क छ। प्रतिनिधिसभा क्षेत्र नं १ मा ५६ वटा वडा छन्। निर्वाचन आयोगले दिएको १७ दिनको समय सीमाभित्र यी सबै वडाका सबै गाउँवस्तीमा पुग्ने कुराको कल्पना पनि गर्न सकिँदैन, रोका भन्छन्, घ्याल्चोकटारदेखि छेकम्पारसम्म सबै ठाउँमा यातायातको साधन पुग्न सक्दैन। त्यसैले मतदाताको सामु पुग्ने चाहना भएर पनि पुग्न सकिँदैन। संगठिन संरचना, सुरक्षाका कारण पनि यस्तो भएको उनको भनाइ छ। भौगोलिक अवस्था, यातायातको पहुँच, हेलिकोप्टर प्रयोग गर्न बन्देज र पहिरोको समस्याका कारण उम्मेदवारहरू सबै गाउँबस्तीमा पुग्न समस्या भएको कांग्रेसका जिल्ला सचिव कृष्ण आलेको दाबी छ। गोरखा जिल्लाको भौगोलिक संरचना निक्कै जटिल खालको छ। सबै ठाउँमा मोटरबाटो छैन। हेलिकप्टर प्रयोग गर्न निर्वाचन आयोगले बन्देज लगाएको छ। सबै ठाउँमा गाडीको पहुँच छैन, आले भन्छन्, त्यसैले उम्मेदवारहरू मतदाता भेट्न सबै गाउँबस्तीमा पुग्न नसकेको हो। तैपनि सहकर्मी साथीहरूमार्फत, फोन सम्पर्कमार्फत मतदातासित भेटघाट भइरहेको छ। आचारसंहिताका कारण उम्मेद्वारहरू घरदैलो अभियानमा थिए। बल्ल खुला प्रचार गर्न पाउने भएका छन्। मौन अवधि नलागेसम्म चुनावी सभा तथा विभिन्न अभियान गर्न बिहीबारदेखि बाटो खुलेको हो।"
"८२५ सिट, १२००० उम्मेदवार","काठमाडौं : प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन्। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५ सय ७० जना मतदाताले मताधिकार प्रयोग गर्नेछन्। निर्वाचन आयोगको तथ्यांकअनुसार यसपटक १२ हजार ९३ उम्मेदवार छन्। आयोगले बिहीबारबाट चुनावी प्रचारप्रसारका लागि अनुमति पनि दिएको छ। जसअनुसार दलका नेता र उम्मेदवारहरू मतदातको घरदैलोमा पुगेका छन्। कात्तिक १७ गतेदेखि मंसिर १ गतेसम्म राजनीतिक दल तथा उम्मेदवारहरूले निर्वाचन प्रचारप्रसार गर्न सक्ने व्यवस्था गरिएको छ। निर्वाचन आयोगले स्थानीय तहमार्फत मतदाता शिक्षाका लागि कम्तीमा ६ हजार ७ सय ४३ जना स्वंसेवक खटाएको छ। कुन तहमा कति उम्मेदवार ? प्रतिनिधिसभाको प्रत्यक्ष र समानुपातिक गरी २ सय ७५ सिटका लागि मंसिर ४ गते निर्वाचन हुँदैछ। प्रदेशसभाको प्रत्यक्ष र समानुपातिक गरी ५ सय ५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १ सय ६५ सिटका लागि २ हजार ४ सय १२ उमेदवार चुनावी मैदानमा छन्। प्रतिनिधिसभाकै समानुपातिकतर्फको १ सय १० सिटका लागि २ हजार ४ सय २ उम्मेदवार प्रतिस्पर्धामा छन्। त्यसैगरि प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ। उजुरीका चाङ ८२५ सिटका लागि १२ हजार ९३ उम्मेदवार १ करोड ७९ लाख ८५ हजार ५७० मतदाता निर्वाचनको माहौल बढ्दै गएपछि निर्वाचन आचारसंहिता उल्लंघनको क्रम बढेको छ। आचारसंहिता उल्लंघनका विषयमा हालसम्म आयोगमा ७१ वटा उजुरी परेका छन्। उजुरीमा सोधिएका स्पष्टीकरणको जवाफमाथि आयोगले अध्ययन गरिरहेको छ। आयोगले निर्वाचनलाई स्वच्छ, निष्पक्ष, मर्यादित र भयरहित बनाउन प्रमुख निर्वाचन आयुक्त दिनेशकुमार थपलियाले सबैमा आग्रह गरेका छन्। निर्वाचनको निष्ठालाई जोगाएर आचारसंहिताको पालना गर्न दल र उम्मेदवारलाई उनले आग्रह गरेका छन्। निर्वाचन आचारसंहिता कार्यान्वयन तथा अनुगमनका लागि संयन्त्रहरू परिचालन गरिसकिएको प्रमुख आयुक्त थपलियाले बताए। दल तथा उम्मेदवारहरूलाई आचारसंहिता पालना गरेर त्यस्ता संयन्त्रहरू प्रयोजनहीन सावित गरिदिन अपिल गरे। आचारसंहिता आफैंमा एक नैतिक र कानुनी बन्धन हो, प्रमुख आयुक्त थपलियाले भने, यस्तो बन्धन दल, उम्मेदवार अन्य पक्षले नतोड्ने हो भने आयोग र राज्यका संयन्त्रले कारबाहीका लागि कुनै काम गरिरहनु पर्दैन। आचारसंहिता उल्लंघनका घटनामा हालसम्म आयोगले सोधेको स्पष्टीकरणका सम्बन्धमा कात्तिक २५ गतेभित्रै निर्णयमा पुग्ने उनले उल्लेख गरे। पहिलो स्पष्टीकरणमा चित्त नबुझेमा दोस्रो स्पष्टीकरण सोध्ने र उल्लंघनको प्रमाण तथा अवस्था हेरेर सचेत, दण्ड जरिवाना तथा उम्मेदवारी खारेजीसम्मको निर्णयमा जानुपर्ने हुन्छ। हालसम्म चलेको स्पष्टीकरणबारे हामी यही कात्तिक २५ गतेभित्रै निर्णयमा पुग्नेछौ, उनले भने, आयोगका निर्णय र कारबाहीबारे अदालतमा जाँदा पनि आयोगको निर्णय सदर हुने गरी हामीले काम गरिरहेका छौं। मतगणनास्थलमा तारजाली राख्नुपर्ने अवस्था लोकतन्त्रका लागि सुखद् नभएको उनले उल्लेख गरे। त्यस्तो दूरावस्थाबाट सबै माथि उठ्न जरुरी छ, प्रमुख आयुक्त थपलियाले भने। निर्वाचन बिथोल्न हुनसक्ने गतिविधि नियन्त्रणका लागि सुरक्षा निकायसँग आवश्यक समन्वय भइरहेको निर्वाचन आयोगले जनाएको छ।"
स्थायी सरकारको परिकल्पना,"आमनिर्वाचनको मिति नजिकिँदै गर्दा देशैभर चुनावी सरगर्मी बढिरहेको छ। चुनाव मिति घोषणापछि संवैधानिक रूपमा सरकार आफैं पनि आचारसंहितामा बाँधिएको हुन्छ। सत्ता गठबन्धन र प्रतिपक्षबीच निकै प्रतिस्पर्धात्मक चुनाव हुने अनुमानका बीच आगामी सरकार पनि पूर्ण कार्यकालसहित स्थायी रूपमा कार्यसम्पादन हुनेमा भने धेरैको आशंका देखिन्छ। आगामी चुनावका मत परिणामबाट कुनै पनि दलले बहुमत प्राप्त गर्न सकेनन्। सत्ता गठबन्धनमा जानुपर्ने बाध्यता आइपरे भने विगतकै जस्तो सत्ताको खिचातानीको खिचडी, स्वार्थपूर्ण सौदाबाज, संसदीय जोडघटाउ र व्यक्तिगत महत्त्वकांक्षाले सरकारको अविछिन्नतामा के हुने हो भन्ने अन्योल अझै पनि देखिन्छन्। प्रधानमन्त्री नियुक्त भएपछि देउवाले झन्डै तीन महिनापछि मात्र मन्त्रिपरिषद्लाई पूर्णता दिए। विस्तारित मन्त्रिपरिषद् पनि स्थिर हुन सकेन। सरकार गठन भएपछि पनि गठबन्धनको भागबन्डा नमिलेका कारण लामो समय मन्त्रालयहरू नेतृत्वविहीन भए। देउवाले एक वर्षभित्र तीनपटक मन्त्रिपरिषद् पुनर्गठन गरे। पूर्वप्रधानमन्त्री केपी शर्मा ओलीले तीन वर्ष दुई महिनामा १८ पटक मन्त्रिपरिषद् हेरफेर गरे। प्रदेशतर्फ हेर्दा ५ वर्षमा २४ प्रदेश प्रमुख, १६ मुख्यमन्त्री, २ सय ३० मन्त्री फेरिए। छिटोछिटो मन्त्री फेरबदल भइरहँदा त्यसको असर मन्त्रालयको नीति, कार्यक्रम र योजना कार्यान्वयनमा स्वाभाविक रूपमा पर्दछ। यी र यस्ता मन्त्रीहरूको फेरबदल र नेतृत्वविहीनताले राज्य सत्तालाई त के नै फरक पार्ला र ? तर, समग्र मुलुकका लागि यस्ता अस्थायी प्रवृत्तिले भने कार्यसम्पादनमा प्रत्यक्षअप्रत्यक्ष असर गरेकै हुन्छ। वर्तमान संविधानको परिकल्पनाका साथै नागरिकको जनअपेक्षा राजनीति सहमतिसहितको स्थायी सरकार अनिवार्य सर्त हो। संविधान निर्माणदेखि कार्यान्वयनको यो चरणसम्म पनि सरकार स्थायी रहन सकेनन्। राजनीतिक स्वार्थका कारण एकातिर संविधानको अपहेलना भएको छ भने अर्कातर्फ जनअपेक्षालाई उपेक्षा गरिएको छ। पाँचवर्षे स्थायी सरकार परिकल्पनामात्र होइन, यो त जनमतको आशा, स्थिरता, निरन्तरता र उन्नतिको मानक पनि हो। तर, नेपालमा स्थायी सरकारको परिकल्पना गरिए पनि किन स्थायी रूपमा सरकार सञ्चालन हुन सकिरहेका छैनन्। यो महत्त्वपूर्ण प्रश्न सबैका माझमा गम्भीर रूपमा उब्जिएको छ। विगतको विमर्श पञ्चायती व्यवस्थाको अन्त्य गरी जनआन्दोलनले स्थापना गरेको बहुदलीय व्यवस्थामा कांग्रेस वाममोर्चाको संयुक्त गठबन्धनमा कृष्णप्रसाद भट्टराईको नेतृत्वमा चुनावी सरकार गठन भई १३ महिनासम्म चल्यो। २०४८ सालको निर्वाचनबाट नेपाली कांग्रेसको बहुमतको सरकार गठन भई गिरिजाप्रसाद कोइरालाले तीन वर्ष चार महिना सरकार चलाए। तर, पार्टीको आन्तरिक किचलोका कारण कोइरालाले संसद् विघटन गरी मुलुकलाई मध्यावधि चुनावमा धकेले। कुनै पार्टीले बहुमत प्राप्त गर्न नसक्दा नेकपा एमालेका नेता मनमोहन अधिकारीको नेतृत्वमा सरकार बन्यो। अल्पमतको सरकार भएकाले नौ महिनामै पुनः सत्ता परिवर्तन भयो। कांग्रेस राप्रपाको संयुक्त सरकारको नेतृत्व गर्दै वर्तमान प्रधानमन्त्री शेरबहादुर देउवा सत्तारोहणको सुरुआत गरे। त्यसपश्चात् राज्य सत्ताको बागडोर कांग्रेस र राप्रपाकै वरिपरि घुमिरह्यो। सरकारको नेतृत्वमा लोकेन्द्रबहादुर चन्द, सूर्यबहादुर थापा, गिरिजाप्रसाद कोइराला र शेरबहादुर देउवाकै हालिमुहाली चलिरह्यो। तर, कुनै पनि सरकार एक वर्षसम्म टिक्न सकेन। मुलुकले सामना गरेको संक्रमणकालीन अवस्थामा निरीह बहुदलीय व्यवस्था, बलियो राजपरिवार र संगठित हुँदै गएको माओवादी जनयुद्धका बीच कुनै पनि सरकारले स्थायी रूपमा आफ्ना कार्यहरू सम्पादन गर्न सकेनन्। २०५८ जेठ १९ गतेका दिन राजपरिवारको सामूहिक रहस्यमय तरिकाबाट हत्या भयो। त्यस हत्याले नेपालको राजनीतिलाई थप संक्रमणकालीन मोडतर्फ धकेलियो। त्यसपश्चात् क्रमशः शेरबहादुर देउवा, सूर्यबहादुर थापा, लोकेन्द्रबहादुर चन्द, फेरि शेरबहादुर देउवाका सरकारहरूले पूर्ण कार्यकाल सञ्चालन गर्न सकेनन्। प्रधानमन्त्री कार्यालयका फोटा र पदीय जिम्मेवारीहरू परिर्वतन हँुदै गए तर सरकारहरू अविछिन्न रूपमा चल्न सकेनन्। दलीय व्यवस्थामा देखिएका विकृतिका कारण देखाउँदै राजा ज्ञानेन्द्रले राज्यसत्तालाई नै आफ्नो अधीनमा लिएर १५ महिनासम्म प्रत्यक्ष शासन सञ्चालन गरे। राजाको निरंकुश शासन, दलीय एकताबद्ध, माओवादीको जनयुद्धको चरम उत्कर्षले २०६२०६३ को दोस्रो संयुक्त जनआन्दोलनबाट शान्ति प्रक्रियाको सुरुआत गर्दै गणतन्त्र स्थापनामा गिरिजाप्रसाद कोइरालाको नेतृत्वमा माओवादीसहित संयुक्त सरकार थियो। प्रथम संविधानसभाको निर्वाचनबाट माओवादी सबैभन्दा ठूलो पार्टी भएपछि मधेसी दलको सहकार्यमा सरकार सञ्चालन त गर्यो। तर, पुष्पकमल दाहाल प्रचण्डको नेतृत्वको सरकार पनि ९ महिनामै रोकियो। दलभित्रका आन्तरिक अन्तरद्वन्द्व कारण दलीय समीकरणहरू फेरिए। क्रमशः माधवकुमार नेपाल र झलनाथ खनालले सरकारको नेतृत्व गर्ने मौका पाए। संविधान निर्माणको पहिलो कार्यकाल दलीय खिचातानी, आरोपप्रत्यारोप, शंकाआशंका, व्यक्तिगत स्वार्थ, सत्ता र शक्तिकै वरिपरि घुमिरह्यो। माओवादी, मधेसी, एमाले र कांग्रेसको संयुक्त सहमतिमा बाबुराम भट्टराईले १८ महिना सरकार सञ्चालन गरेर संविधानसभाको विघटन गरे। त्यसपछि नेपालको राजनीतिमा नयाँ परिवेशको सुरुआत भयो। गैरराजनीतिक क्षेत्र न्यायालयका प्रधानन्याधीशको ९ महिनासम्मको नेतृत्वको सरकार सञ्चालनमा रह्यो। सत्तारोहणको आरोह अवरोहका बीच दोस्रो संविधानसभाको निर्वाचन भई कांग्रेस नेतृत्व सुशील कोइरालाको २१ महिनाको शासकीय प्रयासले २०७२ असोज ३ गते नयाँ संविधान घोषणा भई प्रारम्भ भयो। त्यसपश्चात् केपी शर्मा ओली, पुष्पकमल दाहाल र शेरबहादुर देउवाले आलोपालो सरकार चलाए तर त्यही सरकारले पनि एकवर्षे वर्षगाँठ मनाउन सकेनन्। संसदीय लोकतान्त्रिक गणतन्त्रसहितको शासन व्यवस्थालाई अंगीकार गरे तापनि सरकार पूर्ण कार्यकालसहितको दिगो, प्रभावकारी र स्थायी हुन सकेनन्। यही विगतको परिदृश्यलाई देखेर २०७४ सालको आमनिर्वाचनमा नेकपा कम्युनिस्टलाई जनताले बहुमत पनि दिए। तर, बहुमतको कदर हुन सकेन। सरकार स्थायी भएर मात्र पनि हँुदैन तर स्वेच्छाचारिता, महत्त्वकांक्षी र स्वार्थप्रेरित भएपछि समस्या देखियो। फेरि दुईदुई पटकको संसद् विघटन भयो। त्यसपछि सरकार पनि अदालतबाट अपदस्थ भयो। अदालतको परमादेशबाट छैटौंपटक शेरबहादुर देउवा गठबन्धनको सरकारको नेतृत्वमा छन्। यो समय चक्रमा धेरै दलहरू एकीकरण हुने र विघटन हुने शृंखला चलिरहे। सरकारको स्थायित्वको एजेन्डासहित व्यवस्थाहरू पनि फेरिँदै गए। तर, विगतदेखिकै जरा गाडेर बसेको राजनीतिक अस्थिरता भने परिर्वतन हुन सकेन। स्थायित्वको अनुपमता नेपालजस्तो विकासशील मुलुकका लागि स्थायी सरकारको अनिवार्य आवश्यकता कति छ भन्ने कुरा महत्त्वपूर्ण छ। छोटो समयमा नै सरकार परिर्वतन हुने नियतिले नीतिगत अस्थिरता, योजना कार्यान्वयनमा अड्चन, राजनीतिक वितृष्णा, दिगो विकासमा ढिलासुस्ती, आर्थिक संकट हुँदै बेरोजगारी र गरिबीतर्फ मुलुक होमिनु कुनै आश्चर्यजनक संकेत होइन। सरकार अस्थायी हुनु अथवा फेरबदल भइरहनु तत्कालका लागि ठूलो समस्याका रूपमा नदेखिएला तर त्यसको दीर्घकालीन असर अहिलेको पुस्तादेखि भावी सन्ततिमा समेत पर्दछ। जनताका दैनिकीसँग प्रत्यक्ष सरोकार राख्ने जनताको अभिभावक सरकार पूर्ण कार्यकालबिना नै बिदा हुनु पर्दा स्वाभाविक रूपमा जनताका जीवनीहरूमा पनि प्रभाव पारेकै हुन्छन्। सिंगापुरका नवनिर्माता ली क्वान यूले आफ्नो पुस्तकमा भनेका छन्, जनताको भरोसा स्थायी सरकार समुन्नतिको आधार हो। जनताको भरोसालाई म सधैं धन्यवाद दिन्छु। नेतृत्वको दूरदर्शिता र प्रभावकारी सरकारका जनप्रिय कामहरूले सिंगापुर समुन्नतिको उचाइमा छ। विगतका दशकमा दक्षिण एसियाली मुलुकका सरकारहरूको स्थायित्वले पारेका प्रभाव र सकारात्मक नतिजाहरू देखिएका छन्। लोकतान्त्रिक शासन व्यवस्थाको अभ्यास गरिरहेको दोस्रो ठूलो जनसंख्या भएको छिमेकी मुलुक भारतमा विगतका केही दशकपछि सरकारका स्थायित्व र लोकतन्त्रको लयले मुलुक सम्पन्नताको श्रेणी चढिरहेका छन्। सरकारको शासकीय क्षमताका कारण बंगलादेश आर्थिक आत्मनिर्भरतातिर भने भुटान दिगो विकास र खुसीका सूचकांकहरूमा सकारात्मक रूपान्तरण देखिएका छन्। विगत लामो समयदेखि नै आन्तरिक राजनीतिक अस्थिरताले अफगानिस्तानमा आततायी युद्धले आर्थिक, मानवीय संकट सामना गरिहनु परेको छ। श्रीलंकामा हालसालै चरम परिवारवाद र अनुत्तरदायी सरकारका कारण आर्थिक अनिकालदेखि संवैधानिक रूपमा नै संकटको सामना गर्नु परेको छ। पाकिस्तानको आन्तरिक राज्य सत्तामा भएका परिर्वतनले दक्षिण एसियाकै सामरिक र सुरक्षा संवेदनशीलतालाई चासोपूर्ण चिन्ता थपिदिएको छ। दक्षिण एसियाली छिमेकी मुलुकका सरकारको पूर्ण कार्यकालको विश्लेषणले यो दर्शाएको छ कि स्थायी र अस्थायी सरकारले नागरिकका अधिकार र विकासका सन्दर्भमा कस्ता प्रभाव पारेको छन् भन्ने प्रशस्त उदाहरण छन्। स्थायित्वको परिकल्पना लोकतन्त्रले सरकारको स्थायित्वको परिकल्पना गरेको हुन्छ। विश्वका धेरै मुलुक राजनीतिक स्थायित्वसहित स्थायी सरकारको सर्तले समुन्नतिको मार्गतर्फ उन्मुख छन्। छोटो समयमा नै सत्ता परिर्वतन हुने अस्थायी सरकार भएका मुलुकहरूले भने विभिन्न व्यवधानहरूको सामना गर्नु परेका छन्। सम्पन्नशाली मुलुकहरूको इतिहासको विकासक्रमलाई अध्ययन गर्दा सरकारको प्रभावकारी नेतृत्वदायी भूमिका, सुशासन र शासकीय कार्यकौशलताले समुन्नतिको मार्ग देखाएका सन्दर्भ ताजा छन्। तर, नेपालमा उत्कृष्ट व्यवस्थाहरू पनि एकपछि अर्को असफलताले भने जनस्तरमा व्यापक वितृष्णा थपिदिएको छ। सरकारको छिटोछिटो परिर्वतन हँुदा समयमा बन्नुपर्ने अझै आधारभूत कानुनहरू निर्माण हुन सकिरहेका छैनन्। निर्माण भएका कानुनहरूको कार्यान्वयन पक्ष पनि ज्यादै फितलो हँुदै गएका छन्। बहुदलीय व्यवस्था पछिका तीन दशकसम्म अझै पनि पूर्ण पाँचवर्षे स्थायी सरकार निर्माण भई कार्यान्वयनमा आउन सकेनन्। स्वार्थप्रेरित आन्तरिक राजनीतिक खिचातानी र अप्रत्यक्ष रूपमा बाह्य हस्तक्षेप र स्वार्थका कारण सरकार कार्य सम्पादनमा चुकिरहे। त्यसको असर आर्थिक आत्मनिर्भरता, राजनीतिक स्थायित्व, सामाजिक रूपान्तरण र आमनागरिकको जीवन स्तरोन्नतिसँग पक्कै पनि जोडिएको छ। राजनीतिक दलका लागि सरकार गठन र विघटन गर्नु नियमित र सामान्य प्रक्रियाजस्तो लाग्ला। तर, त्यसको असर देशको दिगो विकास, कानुन र नीतिनिर्माण, सार्वजनिक र प्रशासनिक सुदृढीकरणका लागि कति प्रभाव परेको छ ? भन्ने विषयमा अझै गम्भीर भने देखिँदैन। संविधानको कार्यान्वयन, कानुन निर्माणमा ढिलासुस्ती, पूर्वाधार विकास अनियमितता, मौलाउँदो भ्रष्टाचार र खस्किँदो सुशासनले सरकार विवादित छन्। प्रभावकारी सरकार सञ्चालन मादलहरू असफल भएका देखिन्छन्। संसदीय गणितको जोडघटाउ र दलीय सौदाबाजी, व्यक्तिकेन्द्रित महत्त्वाकांक्षाले लोकतान्त्रिक संसदीय व्यवस्थालाई अहिले गिज्याइरहेको जस्तो देखिन्छ। देश विकासका लागि स्थायी सरकारको खाँचो, नीतिगत निरन्तरता, आर्थिक समृद्धि, शासकीय सुधार र आर्थिक सामाजिक रूपान्तरणमा देखिएका अड्चन, अवरोध र ढिलाइका अचुक उपायका लागि अब कुन व्यवस्थाको खाँचो हो त ? यो प्रश्नले अहिले आमवृत्तमा जवाफ खोजिरहेको छ। लोकतान्त्रिक निर्वाचनबाट नागरिकको मत प्राप्त गरी निर्वाचित प्रतिनिधिबाट बनेको सरकार नेतृत्वको पूर्ण कार्यकाल र नागरिकका माग, आवश्यकता र चाहनाको सही समयमा सम्बोधन गर्न सक्ने नेतृत्व चाहिएको छ।"
"उम्मेदवारका उही प्रतिबद्धता, निराश मतदाता","धनगढी : कैलालीको धनगढी उपमहानगरपालिका १८ फुलबारीका हंशबहादुर तिरुवा खेतमा काम गरिरहेका थिए। अहिले किसानले धान भिœयाउने र गहुँ छर्न खेतमा खनजोत गर्ने समय हो। तर, काम गरिरहे कै समय घरबाट बोलाए। घरमा चुनाव प्रचारका लागि नेताहरू आइपुगेका रहेछन्, घरबाट बोलाए, आउनै पर्यो, तिरुवाले भने, दिनदिनै भोट माग्ने आउनेहरूले हैरान पारेका छन्। तिरुवाको घरमा गठबन्धनका उम्मेदवारको टोली पुगेर फर्किएको मात्र के थियो। एकैछिनमा नेकपा एमालेको टोली भोट माग्दै पुग्यो। एउटा टोलीको कुरा सुनेर खेततिर गएका तिरुवालाई घरबाट फेरि खबर आयो। फेरि को आएछ भन्दै घर आए, अर्को पार्टीका उमेदवार रहेछन्। उनको पनि कुरा सुने र खेतमा गएँ, तिरुवाले भने। धनगढी १८ फूलबारीकै अमर पौडेलले पनि तिरुवाको जस्तै गुनासो गरे। धान काटेर भिœयाउने चटारो छ, ट्र्याक्टर लगाएर खेत जोत्नु परिरहेको छ। अब गहुँ छर्ने समय पनि भइसक्यो। तर, दिनभरी उमेदवारहरू घरमा आएर हैरान पार्ने गर्छन्, पौडेलले भने। उनले आएका नेताहरूलाई डिजेल र मल उपलब्ध कहिले हुन्छ रु भनेर सोधेको बताए। बजारमा डिजेल सितिमिति पाउँदैन। पाईयो भने पनि भाउ बढेर लिटरको १८० भएको छ। मैले त उम्ेदवारहरूलाई मल कहिले आउँछ रु भनेर सोधे। हामीले मत त दिने, तपाईंहरूले हामीलाई के दिने भनेर सोधे रु पोरसाल यो बाटो पक्की बनाउँछु भनेको होइन रु खै त बनाएको भनेर सोधे रु गाउँमा बिजुली थिएन। पोरसालको चुनावमा लगत्तै आइहाल्छ भनेको होइन रु खै त आएको भनेर सोधें, पौडेलले भने। प्रदेशको राजधानी भएको उपमहानगर भएपछि धनगढीका १४ देखि १९ सम्मको विकास खासै भएको छैन। धनगढी नगरपालिका हुँदा मिलाइएका फूलबारी र उर्मा गाविस भएको क्षेत्र अहिले पनि अविकसित छन्। कैलाली निर्वाचन क्षेत्र नम्बर ५ मा धनगढी उपमहानगर पूरै र अहिलेको कैलारी गाउँपालिकाका २ वडा ९वडा नम्बर ६ र ९० पनि पर्छन्। हरेक पाँच वर्षमा हुने चुनावमा नेताहरू घरमा आएर बाचाकसम गर्ने तर त्यसपछि अर्को चुनावमा मात्र भोट माग्न आउने प्रवृत्ति देखेर मतदातामा निरासा छाएको छ। हाम्रो गाउँमा बाटो पक्की बनाइदिने भनेका थिए, खोलामा तटबन्ध बनाइदिने भनेका थिए। घरघरमा रोजगारी दिन्छौं भनेका थिए। मल, बीउ र इन्धनको कहिल्यै अभाव हुँदैन भनेका थिए, तर यसपालि मल बीना रोपाइँ गरियो, धनगढी वडा नम्बर १९ का बलराम चौधरीले भने। फूलबारी र उर्मा गाउँ बाढीबाट बढी ग्रस्त स्थान हो। त्यहाँ हरेक बर्खामा मोहना नदी, शिवगंगा नदिले कटान र डुबान गर्छ। हरेक पटक जिताएका नेताले यो समस्या समाधान हुन्छ भनेका थिए, तर जितेपछि फर्केर आउँदैनन, अब त भोट पनि नदिऊ कि जस्तो लाग्छ, चौधरीले गुनासो गरे। धनगढी उपमहानगरपालिका १० का राकेश रानालाई पनि नेताहरूको प्रवृत्ति चित्त बुझेको छैन। जसरी भोट माग्ने बेला समस्या के छन रु भनेर नेताहरू घरदैलोमा आउँछन्, त्यसैगरी विपत परेका बेला आउनुपर्यो, विपत परेका बेला जनता मरे पनि चासो हँुदैन, अहिले चुनावका बेला दिनमा दुईदुई पटक समस्या सोध्न आउछन्, अब विश्वास लाग्न छोडिसक्यो, उनले भने। कैलाली निर्वाचन क्षेत्र नम्बर ५ एक पटक प्रधानमन्त्री शेरबहादुर देउवाले जितेको ठाउँ हो। तर, अधिकांश योजना अधुरै छन् ।"
विष्णुको मूर्ति शिलान्यास गर्न राष्ट्रपति भण्डारी मुस्ताङमा,मुस्ताङ : राष्ट्रपति विद्यादेवी भण्डारी मुस्ताङ आइपुगेकी छन्। राष्ट्रपति भण्डारी मुक्तिनाथको दर्शनसँगै भगवान् बुद्धको मूर्ति अनावरण र विष्णुको मूर्ति शिलान्यास गर्न मुस्ताङ आएकी हुन्। राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन गर्ने कार्यक्रम छ। भ्रमणलाई लक्ष्य गरी सुरक्षा र व्यवस्थापकीय प्रबन्ध चुस्त पारिएको छ। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेकी थिइन्।
गठबन्धनलाई भोट नहाले मुलुक पछि पर्छ,"डडेलधुरा : नेपाली कांग्रेसका सभापति तथा प्रधानमन्त्री शेरबहादुर देउवाले अहिलेको सत्ता गठबन्धनभन्दा बाहेकको सरकार बने मुलुक अझै विकासको गतिबाट पछि पर्ने बताएका छन्। सत्ता गठबन्धनको चुनावीसभालाई सम्बोधन गर्न गृहजिल्ला पुगेका देउवाले बिहीबार यस्तो बताएका हुन्। उनले सम्बोधनको अधिकांश समय नेकपा एमाले अध्यक्ष ओलीको आलोचनामा बिताएका थिए। छिमेकी मुलुकसँगको सहकार्य बिना देशको विकास नहुने तर्क उनको थियो। गफ र कोरा सपनाले मात्रै देश समृद्ध बन्दैन। त्यसका लागि छिमेकी मुलुकसँग मैत्रीपूर्ण व्यवहार क्षमता आपसी समझदारीले मात्रै मुलुक विकसित र समृद्ध बन्छ, उनले भने। परराष्ट्रसँग कूटनीतिक सम्बन्धबाट मात्रै हालसम्मका ठूलठूला समस्या र काम हल भएको उनको भनाइ थियो। अन्य दल र नेता लोकतन्त्र र जनताको मर्म बुझ्ने गरी निर्माण भएको संविधानको बर्खिलापमा लाग्न थालेपछि माओवादी, समाजवादी, जनमोर्चा र अन्य मधेसवादी दलका नेताको सहयोगमा आफूले सरकार र गठबन्धनको नेतृत्व लिएको उनले स्पष्ट पारे। गृहजिल्लामा आयोजना गरिएको चुनावी सभालाई सम्बोधन गर्न डडेलधुरा पुगेका उनले अझै केही समयसम्म गठबन्धन रहने दाबी गरे। विकास र समृद्धिका लागि लामो समयसम्म गठबन्धन गर्नु जरुरी रहेको देउवाको भनाइ छ। उक्त सभामा प्रधानमन्त्री देउवाले माओवादी अध्यक्ष प्रचण्ड र समाजवादीका अध्यक्ष माधवकुमार नेपालका साथै अन्य दलको सहयोगमा आफूले नचाहाँदा पनि प्रधानमन्त्री बन्नु परेको जनाए।"
"प्रधानमन्त्रीमा हिरिक्क हुन्नँ, अवसर आए छाड्दिनँ","आसन्न निर्वाचनमा सत्ता गठबन्धनले बहुमत ल्याउनेमा माओवादी केन्द्रका अध्यक्ष पुष्पकमल दाहाल प्रचण्ड ढुक्क छन्। त्यसो भए चुनावपछि प्रधानमन्त्री को त ? प्रचण्ड भन्छन्, ' प्रधानमन्त्रीका लागि हिरिक्क हुने मान्छे म होइन। तर, अवसर आए भुमिका लिन्छु ।' आसन्न चुनाव, सत्तासमीकरण र समसामयिक राजनितिबारे अन्नपूर्ण पोस्टका अखण्ड भण्डारी र नरेन्द्र साउदले प्रचण्डसँग गरेका कुराकानी : जनयुद्धबाट आएको त्यो गर्विलो र दर्बिलो प्रचण्ड। अहिले अलि निरीह, कमजोर र फितलोजस्तो स्वयं तपाईंलाई लाग्दैन ? मलाई त आफू कमजोर भएको लाग्दैन। मानिसहरूले आआफ्नो ढंगले हेर्ने, मूल्यांकन गर्ने र विश्लेषण गर्ने भइराखेको, देखिरहेकै छु। जनयुद्धमा जस्तो थिएँ, शान्ति प्रक्रियामा आउँदा पनि त्यस्तै थिएँ। संविधानसभामा सबैभन्दा ठूलो पार्टीको नेता हुँदा पनि त्यस्तै थिए। पार्टी विभाजन भएर खुम्चिँदा पनि म त्यत्तिकै सक्रिय छु। पार्टीको काममा लागिराखेकै छु। मलाई केही फरक परेको छैन। पोलिटिकल चार्मिङ त घटेको हो नि ! पोलिटिकल चार्मिङ अलिकति पनि घटेको छैन। बरु, आजभोलि विस्तारै बढेको पो देख्छु। किनभने यो सबै परिवर्तन, संविधान, शान्ति प्रक्रिया, विकाससमृद्धि, समाजवादका लागि प्रचण्ड एउटा अनिवार्य इलिमेन्ट (तत्व) हो भन्ने कुरा जनता र बुद्धिजीवीमा पनि आउँदै गरेको देखेको छु। पार्टीको साइज त घट्यो नि ! पहिलो पार्टीबाट तेस्रो स्थानसम्मको चरणमा कसरी आइपुग्नुभयो ? शान्तिपूर्ण एवं प्रतिस्पर्धाको राजनीतिमा विभिन्न खालका चलखेल र उतारचढाव आईनै रहन्छन। सबैका हुन्छन्। अहिलेका कुन पार्टी सानो भएनन ? कुन पार्टी ठूलो भएन र ? सबै प्रमुख पार्टीले उतार चढाव बेहोरेका छन्। नेपाली कांग्रेस पनि विभाजित भएर ०६४ को निर्वाचनमा कहाँबाट कहाँ पुगेको थियो। एमाले पनि ३३ सिटमा सीमित भएको थियो। यो प्रक्रियाभित्र हुने कुरा हो। यसलाई म अनौठो मान्दिन। माओवादीको साइज घट्नुमा कहाँ कमजोरी भएजस्तो लाग्छ ? मुख्य कुरा त विचार र राजनीतिक एजेन्डा हो। ठूलो सानो हुने कुराले व्यक्ति वा पार्टीको इमेज लाई धेरै असर गर्दैन। कहिलेकाहीँ पार्टी सानो भए पनि व्यक्तित्व ठूलो भइराखेको हुन्छ। कहिलेकाहीँ पार्टी ठूलो भएर व्यक्तित्व खुम्चिएको पनि हुन्छ। विचार र राजनीतिक एजेण्डाको दृष्टिकोणले अहिले पनि नेपालमा माओवादी या प्रचण्ड नै केन्द्रमा छ। सानो भने पनि ठूलो भने पनि। एजेन्डा बलियो भएर पनि माओवादी किन कमजोर त ? संघीयता, गणतन्त्र, धर्म निरपेक्षता, समावेशीता, संविधानसभा, महिला, दलित, मुस्लिम, आदिवासी जनजातिलाई अधिकारको कुरा, यी सबै कसका एजेन्डा हुन् ? कसले स्थापित गर्यो ? कसले सबैभन्दा बढी बलिदानी र संघर्ष गर्यो ? शान्ति प्रक्रियामा आएपछि औपचारिक र आधिकारिक रूपले नै प्रचण्डका एजेन्डाहरू कार्यान्वयनमा गएका छन्। यो कुरा मान्छेहरूले राम्ररी बुझेका छन। कतिपयलाई त्यो स्वीकार्न मन लाग्दैन। माओवादीको एजेण्डामा देश हिँडेको भन्दा त अरू राजनीतिक पार्टीको औचित्यमाथि नै प्रश्नचिन्ह खडा हुन्छ। त्यसकारण अरूले हेर्दा सानो भयो, अलि निरिह भयो जस्तो लाग्छ। तर, म, कत्ति पनि निरिह छैन। बढी कन्फिडेन्टका साथ अघि बढिरहेको छु। माओवादीका अबका मुख्य एजेन्डा केके हुन् ? यो सिष्टम बचाउनुपर्छ। यसमार्फत नै देशमा आर्थिक विकास गर्नुपर्छ। अब एकसूत्रीय एजेन्डा बन्नुपर्छ समृद्धि र आर्थिक विकास। यो नगरिकन राजनीतिक परिवर्तनको औचित्य सिद्ध हुँदैन। आजभोलि एकथरि मान्छेहरूले यी पुरानालाई अव नो नट अगेन भन्न थालेका छन्। स्वतन्त्रका नाममा पनि आइराख्या छन। अब यो सिष्टममार्फत आर्थिक विकासले गति लिएन भने जनतामा फ्रस्टेसन आउन सक्छ। त्यसैले आर्थिक विकास आजको मुख्य आवश्यक्ता हो। मेरो बाँकी जीवन पनि आर्थिक विकास र समृद्धिकै लागि लगाउँछु भनेको कारण पनि त्यही हो। जनतामा त फ्रस्टेसन आइसकेको होइन र ? आइसकेको त होइन। एकथरि मान्छेहरूलाई अब सिद्धिसक्यो जस्तो लाग्या छ। तर, देशैभरि घुम्दा र आधारभूत जनता (जनता भन्या पनि कसलाई भन्ने होला ? मैले आधारभूत जनता भन्या हुँ) को भावनालाई हेर्दा फ्रस्टेसन आएको छैन। अझै पनि पार्टीहरूले गर्नुपर्छ भन्ने भरोसामा जनता छन्। जसलाई यो गणतन्त्र मन परेको छैन, संघीयता मन पर्या छैन। जसलाई लोकतन्त्र र यो समानुपातिक समावेशी मन पर्या छैन, तिनीहरूले चाहिँ निकै बल गर्या छन, सोसल मिडियामा। यो व्यवस्था सिद्धिसक्यो, यो फर्किंदैन भनिरहेका छन। तर, सोसल मिडियामा केहीबेर पानीको फोका जस्तो देखिँदैमा यत्रो ठूलो संघर्ष, बलिदान र जनताको लगानीबाट आएको चिज उल्टिहाल्छ भन्ने सत्य होइन। केही स्वतन्त्रले अपत्यारिलो ढंगले स्थानीय तह चुनावमा जिते। अहिले पनि बग्रेल्ती स्वतन्त्र उम्मेदवार छन्। यसो हुनुमा दलहरू कहीँ न कहीँ चुकेको जस्तो लाग्दैन ? राजनीतिक परिवर्तनसँगै सुशासन र आर्थिक समृद्धि एकसाथ लैजानुपथ्र्यो। पार्टी र नेताहरूको ध्यान राजनीतिक परिवर्तन र प्रचारवाजीमा मात्रै बढी गयो। विकास र समृद्धिमार्फत जनताको दैनिक जीवनमा सकारात्मक परिवर्तन ल्याउने, सुशासन अर्थात् भ्रष्टाचार नियन्त्रण गर्ने, जनतालाई राम्रो शासन दिने र आर्थिक परियोजनाहरू अघि बढाउन सक्नुपथ्र्यो। केही मेघा र मझौला प्रोजेक्टहरूमार्फत देशैभरि विकासको लहर सुरुवात भयो भन्ने सन्देश दिन सक्नुपथ्र्यो, राजनीतिक नेतृत्वले। त्यो नहँुदा जनतामा के हो त ? भन्ने प्रश्न उठेको हो। त्यसैकारण अब पार्टीहरूले सकेनन् भनेर एकाध ठाउँमा केही स्वतन्त्र भनिएका मान्छेहरू देखापरेका हुन्। त्यसैले राजनीतिक परिवर्तनसँग सुशासन र विकास जोडिएन भने यसलाई दिगो बनाउन सकिँदैन। राजनीतिक परिवर्तनको ऐतिहासिकता र त्यसको दिगोपनको निम्ति आर्थिक विकास अपरिहार्य शर्त हो। त्यही भएर पुरानो पुस्ता विरुद्ध नो नट अगेन को अभियानै सुरु भएको हो कि ? केही मान्छेहरूले भन्ने गरेका छन, नो नट अगेन रे। कुनै पार्टी वा नेताले इतिहासमा गरेको योगदानको अपमान हुने गरी जुन प्रचार भइरहेको छ, त्यो न्यायसंगत छैन। विज्ञानसम्मत पनि छैन। मैले सधैं उदाहरण दिने गरेको छु, सत्यमोहन जोशीको। सत्यमोहन जोशीलाई शताब्दी पुरुष भनेर सधैं सम्मान पनि गर्छौ। उहाँले सय वर्षअघि गरेका कामहरूबाट नै ऊर्जा लिन्छौं, प्रेरणा लिन्छौं। किन ? किनभने सबै सय बर्ष पुगेकाबाट ऊर्जा त आउँदैन नि ! सत्यमोहन जोशीबाटै मात्र आयो नि त। किनकी उहाँको योगदान र उहाँको स्पिरिट मुख्य कुरा हो। त्यसैले नो नट अगेन होइन। यो परिवर्तन ल्याउन ठूलो त्याग, तपस्या र बलिदान गरेका र फेरि पनि देशलाई केही नयाँ दिन्छौं भन्ने कमिटमेन्ट गरेका नेताहरूलाई वान्स अगेन पो भन्नुपर्ने हो। सबैलाई एउटै डालोमा हालेर गर्नु भनेको परिवर्तन र जनताप्रतिको अपमान हुन्छ। कतिपयलाई नो नट अगेन भन्न पनि सकिन्छ। तर, कतिपयलाई त वान्स मोर भन्नुपर्ने हो। राजनीतिक परिवर्तनको नेतृत्व गर्ने प्रचण्डको बसाई, लवाइ, खवाइमाथि बारम्वार प्रश्न उठिरहन्छ नि ! मैले समय र परिस्थितिअनुसार आफूलाई एडजष्ट गरिराख्या हुन्छु। जनयुद्धका बेला जनताको घरमा बस्दा जति मिठो, अग्र्यानिक खान्थे र जुन स्वादवाला खान्थे, आजभोलि त्यस्तो स्वादवाला छैन। खानेकुरा त आजभोलि त कस्तो न कस्तो ! त्यति इन्ट्रेष्ट पनि नभाको जस्तो हुन्छ। लाउने कुरा गर्दा, जनयुद्धको बेलामा पनि अरूभन्दा सफा भएर राम्रै लगाएर, सजाएरै हिँड्ने गर्थे। जनयुद्धको बेलाको पनि फोटोहरू हेरिराख्नु भएकै छ। बच्चामा बाले नयाँ कपडा ल्याइदिनु भयो भने चट्ट मिलाउने, आइरन गरेर लगाउने गर्थे। अब आजभोलि वरिपरि सेक्युरिटी लिएर हिँड्नुपर्ने बाध्यता छ। यस्ता घरमा बस्नुपर्ने पनि अर्को बाध्यता हो। म त झुप्रामा पनि मज्जाले बस्न सक्छु। तर, विदेशी राजदूत आउँछन्, प्रधानमन्त्री आउँछन्। उनीहरूलाई झुप्रोमा लग्यो भने नाटक गर्या जस्तो देखिन्छ। नाटक गर्नु नि भएन। व्यापारीको घरमै डेरा खोज्नु पर्ने त थिएन होला नि ! व्यापारीको घरमा होइन, जहाँ सबै चिज मिलेको हुन्छ त्यहाँ बस्नुपर्छ। गाडी राख्ने स्पेश चाहियो, खुला ठाउँ पनि चाहियो। त्यस्तैकोमा भेटिन्छ त। अरूकोमा भेटिंदैन (हाँस्दै)। यस्ता घर भएका कि व्यापारी हुन्छन, कि ठूल्ठूला ब्युरोक्र्याट। केही न केही हुन्छन्। व्यापारीको कुरा आएको हुनाले मैले चितवनमा घर बनाएँ नि त। अब विस्तारै चितवनमा सरौंला। माओवादीको भागमा ४६ सिट परेको थियो। केही सिट अरुलाई छोड्नुभयो। करिब ४० सिटमा लडेर तेस्रो शक्ति हुन्छौ भन्दै हुनुहुन्छ। फेरि भावी प्रधानमन्त्री प्रचण्ड पनि भन्नुहुन्छ। यो त विरोधाभास भयो नि ! भा, छैन। मैले तेस्रो शक्ति हुन्छौ, भनेकै छैन। मेरो कोसिस त दोस्रो शक्ति हुने भन्नेमा छ। नभए नि, तेस्रो निर्णायक त हुन्छ, हुन्छ। गठबन्धनको रक्षाको लागि जित्ने सिटमा पनि सबैभन्दा धेरै सेक्रिफाइस गरेका छौ। माओवादीले सिधै जित्ने सिट पनि गठबन्धनका अरु पार्टनरलाई छोडेका छौं। सहजै जित्ने सिट पनि छोड्नु भएको छ र ? सल्यान हामीले जित्ने हन्ड्रेड प्रसेन्ट ग्यारेन्टी हो। एकीकृत समाजवादीका प्रकाश ज्वालाका लागि त्यहाँ छोड्यौ। पार्टीमा उहाँको भूमिका र माधवजी( माधव नेपाल) कै आग्रहमा त्यहाँ त्याग गर्दा नै उचित ठान्यौ। उदयपुर हामीले जितिराख्या ठाउँ हो। हाम्रै भागमा परेको पनि थियो। तर, माधवजीहरूले जगन्नाथ खतिवडालाई एडजष्ट गर्नैपर्ने भो भनेपछि उहाँहरूको पार्टी राम्रो बनोस् भनेर त्यहाँ पनि त्याग गरेकै हो। घनश्याम भुसाल उठ्नु भएको रुपेन्देही१ हाम्रै भागको सिट हो। प्रभु साहको क्षेत्रमा पनि त्यही हो। त्यसैले घनश्याम, प्रभु, जगन्नाथ, प्रकाश सबैलाई मैले आफ्नै ठान्छु। उहाँहरूलाई पनि समेटर लानुपर्नेछ। एमालेभित्रका साथीहरूसँग पनि मेरो लगातार कुरा भइरहेको छ। माओवादीले जित्ने ठाउँ छोडेको र नजितिने ठाउँ लिएको देखिन्छ, कारण के हो ? त्यसमा पनि प्रधानमन्त्रीको दाबी देखिन्छ ? मैले प्रधानमन्त्रीको दाबी गरेको छैन। मेरा विरुद्ध अतिरञ्जित प्रचार भएको छ। म नै त्यस्तो नेता हो, जसले पटकपटक अफर आउँदा पनि प्रधानमन्त्री बन्दिन भनेर छोडेको छु। ०७४ को निर्वाचनपछि त पाँच वर्ष लिखित रूपमा मलाई प्रधानमन्त्रीको अफर आएकै हो नि ! त्यतिबेला मेरै प्रस्तावमा वामगठबन्धन भयो। जनताको अगाडि कम्युनिष्ट एकताको कुरा मैले नै गरेको थिएँ। जति पनि वामपन्थी आन्दोलनका साथीहरू प्रधानमन्त्री भए नि, ति सबै मेरो कारणले भए। अहिले मान्दैनन। आफैं हुँ जस्तो गर्छन। तर यथार्थ कुरा यही हो। त्यसो भए चुनावपछि प्रधानमन्त्रीमा तपाईको दाबी हुँदैन ? प्रधानमन्त्रीका लागि म हिरिक्क हुने मान्छे हुँदै होइन। परिवर्तनको रक्षा हुनुपर्यो, संविधानको रक्षा हुनुपर्यो। गणतन्त्र, संघीयता बच्नुपर्यो। आर्थिक विकासतिर देश जानुपर्यो। विकास परियोजनातिरै मेरो बढी ध्यान छ। त्यसका निम्ति अवसर आयो भने त म जिम्मेवारी लिन्छु नै। सरकार परिवर्तनका ठूल्ठूला निर्णयमा चमत्कारै गर्नुभयो। चुनाव पछि त्यस्तो सम्भावना छ कि छैन ? जतिबेलासम्म यो संविधान र परिवर्तनमाथि चुनौती देखा परिराख्छ, अहिलेकै गठबन्धन अगाडि जान्छ। तर, जुन दिन यो संविधान र परिवर्तनमा संकट छैन भन्ने आउँछ नि, अरू पनि थुप्रै ढोका खुल्न सक्छन्। फेरि पनि वामगठबन्धनको सम्भावना छ त ? कम्युनिष्ट आन्दोलनको एकता गर्ने मेरो सपना थियो। विशाल पार्टी बनाउने, अनि मुलुकमा आर्थिक विकासलाई गति दिने। सामाजिक न्याय र समृद्धितिर लैजाने। त्यसैकारण पार्टी एकता र वामगठबन्धनको प्रस्तावक बने। त्यतिबेला संविधानमाथि घात होला भनेर प्रस्ताव गर्या त होइन नि ! पार्टी विभाजन गर्नलाई एकता भन्या पनि होइन। तर दुर्घटना भयो। के कारणले दुर्घटना भयो ? ०७४ को चुनावअघि नै तपाई प्रधानमन्त्री भनेर केपी ओलीलाई मैले नै भन्या हो। पछि उहाँ र म बीच पालोपालो प्रधानमन्त्री हुने सहमति पनि गरेकै हो। केपी ओलीलाई संविधानसभा निर्वाचन होला, गणतन्त्र नेपालमा आइहाल्छ भन्ने विश्वास थिएन। पछि आएर मात्रै मान्नुभएको हो। माओवादीले आँधीहुरी ल्याइदियो, त्यसैले मान्नलाई मानिदिएको हो, मलाई चित्त बुझ्या छैन भनेर उहाँले भन्नुहुन्थ्यो। घटनाक्रमले के देखायो भने उहाँ त कति खेर मौका आउँछ र यो संविधानलाई च्यातौला भनेर ढुकेर बस्नु भएको रहेछ। फेरि पुरानै ठाउँमा मुलुकलाई लैजाऔला भनेर पो आउनुभएको देखियो। त्यतिबेला म पनि पार्टीको अध्यक्ष थिएँ। हेर्दाहेर्दै अर्को अध्यक्ष त संविधान च्यात्न खोज्ने, गणतन्त्र उल्ट्याउन खोज्ने देखेपछि त्यो सहन गर्न सक्ने अवस्था भएन। यो परिवर्तनका मुख्य बाहक हुनुको नाताले मेरो लागि त जीवनमरण (लाइफ एन्ड डेथ) को कुरा भयो नि त। मैले त्यति ठूलो विश्वासघात र धोखा नजिकबाट देख्नेभोग्ने मौका पाएँ। वामगठबन्धन छोडेर यसपटक कांग्रेससंग गठबन्धनको मुख्य कारण के हो ? केपी ओलीले कोको संग गठबन्धन गर्नुभएको छ ? त्यो गठबन्धनका अनुहार हेर्नुभयो भने सिधा राजसंस्था पुनस्र्थापना हुनुपर्छ भन्नेहरू छन। यो त सबैले देखेकै कुरा भयो। मेरो लजिक के छ भने यो संविधान, लोकतन्त्र, गणतन्त्र, संघीयता समावेशीताको रक्षामा जो उभिन्छ, त्यो प्रगतिशिल हो। उपलब्धिलाई कमजोर पार्ने र जो राजावादीसँग जान्छ, त्यो पश्चगमनकारी हो। त्यो मान्यतामा उभिएर गठबन्धन बन्या हो। अर्को एउटा प्रसंग सुनाउन चाहन्छु रूस र चीन दुवै कम्युनिष्ट मुलुक। स्टालिनको मृत्यु र खु्रश्चेभको उदयपछि दुवै कम्युनिष्ट मुलुकबीच विचारमा निकै विवाद भयो। खु्रश्चेव र माओत्से तुङ्गबीच विवाद चर्किंदै गएपछि बोर्डरमा सेना खटाउने स्थितिमा पुगे। कुन दिन झडप हुने हो भन्ने त्रास भयो। झडप भइहालेको भए त्यतिबेला रुसले जित्थ्यो। किनकी चीन अहिलेको ठाउँमा पुगिसक्या थिएन। माओले अर्को बाटो अपनाउनुुभयो। उहाँले अमेरिकी राष्ट्रपति निक्सनलाई बेईजिङ बोलाउनुभयो। रातो कार्पेट ओछ्याएर, हात मिलाएर सम्झौता गर्नुभयो। अमेरिका र चीन एकातिर भए। रुसले हमला गर्न सक्ने स्थिती भएन। यो दृष्टिकोणबाट हेर्नुभयो भने केपीजी र मेरोबीच जुन संघर्ष भयो, वैचारिक र राजनीतिक ढंगले। सानो स्केलमा भएपनि घटना त्यस्तै त्यस्तै हो भनेर बुझ्न सकिन्छ। वाम एकता भंग भएको वा पार्टी फुटेकोमा पछुतो लागेको छ कि छैन ? बेस्सरी महसुस भएको छ। आफैले प्रस्ताव गरेर गठबन्धन गरेको, जनताले अनुमोदन गरेको, पार्टीका लाखौलाख कार्यकर्ताले खुसीसाथ समर्थन गरेको चिज भत्किदा सबैभन्दा बढी पीडा त प्रस्तावकलाई नै हुन्छ नि ! त्यसैले त्यसलाई बचाउनका लागि प्रधानमन्त्रीमा आधा आधा कार्यकालको सहमति छोंडे। पाँचै वर्ष ओलीलाई प्रधानमन्त्री तपाई खानुहोस्, मलाई पार्टी चलाउन दिनुहोस् भनेकै हो नि ! मैले बचाउन निकै कोशिस गरेको थिएँ। त्यतिबेला ओलीको लोकप्रियता घटदो थियो। पार्टीभित्र तपाईं र माधव नेपालको बहुमत पनि थियो। पार्टीमा अन्तरसंघर्ष गरेर महाधिवेशनबाट ओलीलाई हटाउने रणनीति लिनुभएको भए पार्टी एकता बच्थ्यो होला नि ! त्यो पनि अपनाइयो। सहमति भयो। तर उहाँ (ओली) ले सहमति लागु हुन दिनु भएन। अध्यक्ष पनि मै हो, प्रधानमन्त्री पनि मै हो। एक नम्वर अध्यक्ष पनि मै हो भनेर बोल्नुभयो। पार्टी चलाउन प्रचण्डलाई दिने भनेपछि केही महिना त धैर्य लिनुपथ्र्यो नि ! उहाँसँग प्रतिवाद गर्नुभन्दा पार्टी एकता बचाउन मैले केन्द्रिय समितिको बैठक बोलाएँ। राष्ट्रियसभा गृहमा मेरो अध्यक्षतामा पहिलो बैठक बस्यो। त्यो बैठक यति राम्रो भयो कि केपीजी र उहाँको सानो टिम आतंकित भयो। उहाँहरू झस्किनुभयो र खुलेआम गुटबन्दी सुरु गर्नुभयो। अर्को कुरा, हामी बैठक बसिराख्या थियौ, त्यहाँ कुनै प्रस्ताव नै नल्याई संसद विघटनको सिफारिस गर्नुभयो। उहाँले त जसरी पनि निहुँ खोज्ने। हामीलाई बढार्ने बाहेक उहाँको दिमाग अरु केही आउंदै नआउने। यस्तो त मैले कहिल्यै देख्दै देखिन। चुनावमा सत्ता गठबन्धनको स्थान के हुन्छ होला ? गठबन्धनको राम्रो बहुमत आउँछ। बहुमत आउनेमा कहीँ कतै दुविधा छैन। एमाले कुन रूपमा आउँला भन्ने अनुमान गर्नुभएको छ ? मेरो विश्लेषणमा एमाले तेस्रो शक्ति हुन्छ भन्ने छ। तर, एमालेले अहिले धेरैसँग गठबन्धन गरेको छ। एमाले एउटा शक्ति त रहिरहन्छ। तपाईंले निर्वाचन क्षेत्र छान्दै, छाड्दै गर्नुभएको छ। अहिले गोरखा पुग्नुको खास कारण के हो नि ? रोल्पा जनयुद्धको प्रतिक जस्तो बन्यो। काठमाडौं जनआन्दोलनको केन्द्र भयो। दुवै ठाउँबाट लडे भने जनयुद्ध र जनआन्दोलनलाई एकताबद्ध बनाएर संविधान बनाउन सहज माहोल बन्ला भनेर ०६४ मा चुनाव लडेँ। पछि सिरहा गएँ। त्यतिबेला मधेसमा अलगवादको हावा चल्या थियो। मधेसमा कहीँ न कहीँ विद्रोह होला कि भन्ने थियो। कोही न कोही राष्ट्रिय नेताले मधेसका जनतालाई विश्वासमा लिएर चुनावी प्रक्रियामा सहभागी गराएन भने त दुर्घटना पो हुन्छ कि। त्यो दुर्घटना कसले रोक्ने त ? यो परिवर्तन, संविधानसभा, गणतन्त्र ल्याउन मुख्य भूमिका खेलेको नेताको नाताले म नै जानुपर्छ भनेर सिरहा गएँ। मधेसी जनतासंग लव छ मेरो भनेर त्यतिबेला भनेकै हो। साँच्चै जनताले पत्याए पनि मलाई। सबैतिर माहोल बन्यो। मधेस पहाड हिमाल एक भयो, अनि, प्रचण्डले ठाउँ छोड्यो भन्न मिल्छ ? प्रचण्डलाई त सबैले बधाई दिनुपर्ने हो। राम्रो राम्रो गर्नु भा छ पो भन्नुपर्ने। त्यसपछि चितवन त जानु नै थियो, मेरो गृहजिल्ला। त्यहाँको जनताको आइदेओस् भन्ने चाहना हुनु स्वाभाविकै हो। मैले चितवन छोडेको होइन, गोरखा गएको हुँ। गोरखा जानु पनि अर्थपूर्ण नै छ । जनयुद्धका लागि हतियार संकलनदेखि फौजी तालिमसम्म सम्पूर्ण तयारी गोरखाको शिरानचोकमा भएको थियो। प्रचण्ड शक्तिशाली, गर्विलो नेता। तर, सिंगल सिंगल भिडन किन हिम्मत आउंदैन ? सिंगल पनि भिडेकै हो। ०६४ र ०७० मा त सिंगलै हो नि ! ०७४ बाट गठबन्धनको शुरुवात भएको हो। किन भयो ? यसको एउटा कारण छ। संविधानमा जुन मि िश्रत निर्वाचन प्रणालीको व्यवस्था गर्यौ नि, मि िश्रत निर्वाचन प्रणालीका कारण एउटै पार्टीको सजिलै बहुमत आउने स्थिती नै छैन। बहुमत आउन ठूलै उथलपुथल हुनैपर्छ। बहुमत बनाउन कसै न कसैसंग मोर्चा बनाउनैपर्ने चुनावी प्रणालीका कारण बाध्यता छ। फेरि संविधानमा गडबड होला भन्ने स्थिती भएपछि संविधान रक्षा गर्ने शक्ति खोज्नुपर्यो। खोज्दा नेपाली कांग्रेस भेटियो। त्यस अनुसार गठबन्धन गरिएको हो। निर्वाचन प्रणालीमा सुधारको खांचो भयो कि ? हामीले त निर्वाचन प्रणालीमा सुधार गरौ भनेका छौं। यो प्रणालीले भ्रष्टाचार रोक्दैन। स्थिरता पनि ल्याउन दिँदैन। नयाँ प्रणाली बनाईयो भने दलहरू आआफ्नो सिद्धान्तअनुसार जनतामा जान्छन्। नो नट अगेन होइन, वान्स मोर अगेन भन्नुपर्छ मलाई त आफू कमजोर भएको लाग्दैन। पोलिटिकल चार्मिङ अलिकति पनि घटेको छैन। प्रतिस्पर्धाको राजनीतिमा पार्टी साना ठूला भइरहन्छन। नेपालमा माओवादी या प्रचण्ड नै केन्द्रमा छ। सानो भने पनि ठूलो भने पनि। एकथरि मान्छेहरूलाई अब सिद्धिसक्यो जस्तो लाग्या छ। तर आधारभूत जनताको भावनालाई हेर्दा फ्रस्टेसन आएको छैन। कुनै पार्टी वा नेताले इतिहासमा गरेको योगदानको अपमान हुने गरी जुन प्रचार भइरहेको छ, त्यो न्यायसंगत छैन। जनयुद्घका बेला जनताको घरमा बस्दा जति मिठो, अग्र्यानिक खान्थे र जुन स्वादवाला खान्थे, आजभोलि त्यस्तो स्वादवाला छैन। खानेकुरा त आजभोलि त कस्तो न कस्तो ! व्यापारीको घरमा बस्यो भन्ने कुरा आएको हुनाले मैले चितवनमा घर बनाएँ नि त। अब विस्तारै चितवनमा सरौंला।"
रेमिट्यान्स पठाउनेलाई १० आईपीओ,"काठमाडौं : विदेशबाट रेमिट्यान्स पठाउनेहरूले अब प्राथमिक सेयर (आईपीओ)मा आरक्षण पाउने भएका छन्। संगठित संस्थाले सर्वसाधारणलाई निस्कासन गर्नुअघि नै १० प्रतिशत आईपीओ विदेशमा रोजगार गरिरहेका नेपालीका लागि छुट्ट्याउनुपर्ने व्यवस्था लागू भएको हो। नेपाल धितोपत्र बोर्डले बिहीबारदेखि नै यो व्यवस्था कार्यान्वयनमा आएको जनाएको छ। बोर्डले धितोपत्र निष्कासन तथा बाँडफाँट निर्देशिकालाई संशोधन गरी यस्तो व्यवस्था गरेको हो। श्रम स्वीकृति प्राप्त गरी विदेशमा बसी रोजगार गरिरहेका नेपालीका लागि संगठित संस्थाले सर्वसाधारणलाई प्रारम्भिक सार्वजनिक निष्कासन गर्नुअगावै सेयरको १० प्रतिशत छुट्ट्याउनु पर्नेछ, संशोधित निर्देशनमा भनिएको छ। बोर्डमा स्वीकृति हुने सबैखाले संस्थाले यसलाई अनिवार्य रूपमा कार्यान्वयन गर्नुपर्ने धितोपत्र बोर्डका उपकार्यकारी निर्देशक अम्बिकाप्रसाद गिरीले बताइन्। तर यो सुविधा प्राप्त गर्ने वैदेशिक रोजगारकर्ताले निष्कासित सेयरमा आवेदन दिँदा बोर्डबाट धितोपत्र खरिद दरखास्त संकलनसम्बन्धी कार्य गर्न बैंक वा वित्तीय संस्थामा रहेको विप्रेषण (रेमिट्यान्स) बचत खाता खोलेर नेपालमा पैसा पठाएको हुनुपर्छ। अर्थात् सो खातामार्फत मात्र भुक्तानी गर्नु पर्नेछ। सरकारको सम्बन्धित निकायबाट श्रम स्वीकृति लिएर विदेशमा रोजगार गरिरहेका नागरिकले विप्रेषण बचत खाता अनिवार्य रूपमा खोल्नुपर्छ। यसपछि उक्त रेमिट्यान्स बचत खातामा पछिल्लो ६ महिनामा कम्तीमा ५० हजार नेपाली रुपैयाँ सम्बन्धित व्यक्तिले आफू रोजगार रहेको मुलुकबाट जम्मा गरेकाले मात्रै यो सुविधा उपयोग गर्न पाउनेछन्, उनले भनिन्। निक्षेप सदस्यले यस दफाको प्रयोजनका लागि विदेशमा बसी रोजगार गरिरहेका नेपाली नागरिकका लागि हितग्राही खाता खोल्दा विद्युतीय माध्यमबाट समेत ग्राहक पहिचान विवरण रुजु गरी हितग्राही खाता खोल्न सक्ने छन्। तत्कालै आधा दर्जन कम्पनी आईपीओ स्वीकृतिको पाइपलाइनमा भएको बोर्डले जनाएको छ। यो प्रक्रियाअनुसार वैदेशिक रोजगारमा गएका नेपालीले खाता खोलेको भए अनलाइन डिम्याट खोल्न सक्ने र अनलाइन सीआरएन नम्बर लिएर आईपीओमा आवेदन दिन सक्ने सुविधा दिएको छ। चालू आवको बजेटले पनि वैदेशिक रोजगारमा गएकालाई आईपीओको व्यवस्था गर्ने घोषणा गरेको थियो। यसबाट मुलुकको विदेशी मुद्रा सञ्चिति बढोस् भन्ने अपेक्षा राखिएको बोर्डका प्रवक्ता रूपेश केसीले बताए। यो कोटा प्रणालीले वैदेशिक रोजगारमा गएकालाई पनि फाइदै हुन्छ। साथै औपचारिक माध्यमबाट पैसा भिœयाउन यस्तो प्रोत्साहन गरिएको हो, प्रवक्ता केसीले अन्नपूर्णले भने।"
अलमलमा आर्थिक विकास,"नेपालको आर्थिक क्षेत्रको विकास नहुनुमा नीतिगत अस्पष्टता र योजना लागू गर्न नसक्नु नै मूल कारण देखिन्छन्। ६ वर्षअघि एसियाली विकास बैंक (एडीबी)ले एसियन आउटलुक२०१६ सार्वजनिक गर्दै लेखेको थियो। यसको अर्थ स्पष्ट छ, नेपालमा नीतिहरू बन्छन्, तर अक्षरशः कार्यान्वयन हुँदैनन्। योजना पनि बन्छन् तर कार्यान्वयन हुँदैनन् वा ढिलो हुन्छन्। अथवा निर्धारित समयमा परिणाम दिने खालका हुँदैनन्। कार्यान्वयन प्रक्रियामा अल्झिनु भनेको कामदायित्वप्रतिको उदासीनता हो, प्रतिबद्धतामा ह्रास आउनु हो। अन्य देशमा रातारात बन्ने सडक नेपालमा महिनौं होइन, वर्षौं लाग्छन्। पुलको अवस्था पनि उस्तै हो। बनेका पुल हुन् वा सडक भरपर्दा हुँदैनन्, वर्ष दिन नबित्दै भत्किन थाल्छन्। आउटलुकमा एडीबीका कन्ट्री डाइरेक्टर केनिची योकोहामाले लेखेका थिए, नेपालमा नीतिगत विषयमा विभिन्न छलफल हुन्छन् तर पनि कार्यान्वयन प्रक्रिया निकै कमजोर छ। विकासका धेरै नीति बन्छन् तर तिनको कहिल्यै पनि प्रभावकारी कार्यान्वयन हुँदैन। प्लान इम्प्लिमेन्टेसनदेखि इन्स्टिच्युसनल रिफर्मसम्म आवश्यक छ। २०७२ वैशाख १२ मा गएको भूकम्पपछिको घरहरू पुनर्निर्माणदेखि पुरातात्विक सम्पदाको जीर्णोद्धारका कामलाई मात्र हेर्ने हो भने पनि केनिचिले भनेको पुष्टि हुन्छ। नेपालमा संविधान पूर्णरूपमा कार्यान्वयन गर्न नसक्दा मूलतः आर्थिक विकास पछाडि धकेलिएको निष्कर्ष एडीबीले उसबेलै निकालेको थियो। जुन कुरामा नेपाल सरकारमा नेतृत्व गर्नेहरूको ६ वर्ष बित्दासम्म कानमा बतास लाग्न सकेको छैन। सत्ता हाँक्नेहरूलाई यसै थाहा हुने विषय हो यो। नागरिकलाई मिठो आश्वासन दिँदै निर्वाचनमा होमिएर जित्नेहरूलाई कहिले आर्थिक विकासको बतासले छुने हो ? समयले बताउला। साँच्चै विकास गर्ने हो भने नेपालमा प्रचुर सम्भावना छ। त्यो पनि हरेक कोणबाट। जुन विश्वका अधिकांश देशलाई छैन। तर, यसको व्यवस्थापनमा आजसम्मका राजनेता १० प्रतिशत पनि सफल हुन सकेका छैनन्। आर्थिक विकास गर्न सही राजनेता(हरू) नेपालले पाएको छैन भन्दा अत्युक्ति हुँदैन। विश्व मानचित्रमा नेपालको क्षेत्रफल र सम्भावना हेर्दा सबैले महसुस गरेकै कुरो हो, नेपालमा विकास किन भएन ? न हुन नपर्ने कारण छन् न त कुनै कुराको अभाव। अभाव एउटै छ, कुशल नेतृत्व गर्ने राजनेताहरू र तिनले बनाउने ऐनकानुन र योजना कार्यान्वयन गर्ने कर्मचारी तन्त्र। वर्षौं होइन, दशकौंदेखि विकास पर्खिरहेका नागरिकले यी सबै काममा तन, मन र धन दिनेमा दुईमत छैन। आफू र आफ्नामा सीमित हुने नेता र कर्मचारीको प्रवृत्ति राष्ट्रहित विपरीत छ। ठान्नुपर्ने राष्ट्र र नागरिकलाई सर्वोपरि, ठानिएको छ आफू र आफ्ना। दक्षिण बग्नुपर्ने नदी उत्तर बग्दाको परिणाम हो, नेपालको आर्थिक विकास। समृद्धि, सबैले चाहेको विषय हो। सपना बनेको नेपालीको समृद्धिको आधार आर्थिक विकास नै हो। सरकारको समृद्ध नेपाल, सुखी नेपाली को राष्ट्रिय आकांक्षा पूरा गर्न आगामी २५ वर्षका लागि दीर्घकालीन सोच २१०० को प्रारूपसहित १५औं योजना तयार गरिएको छ। यो राष्ट्रिय योजना पनि केनिचीले भने झैं कमजोर कार्यान्वयनमा परिणत नहोस्। शंका किन पनि छ भने २०१३ सालदेखि योजनाबद्ध विकासमा होमिएको नेपालले यसअघिका १४ वटा राष्ट्रिय योजनाबाट के कति सफलता हासिल गरेको छ भन्नेले बताउँछ। १५औं योजनाभित्र समृद्ध नेपाल : सुखी नेपाली अटेको छ। जुन राष्ट्रिय विकास परिषद्बाट प्राप्त मार्गदर्शनमा आधारित छ। करिब ४ हजार ५ सय सरोकारवालासँग छलफल र अन्तरक्रियाबाट प्राप्त राय सुझावका आधारमा बनेको योजना हो यो। नागरिक तहमा समेत चेत आइसकेको स्थानीय निर्वाचन २०७९ ले देखाइसकेको छ। ६० वर्ष पुगेकालाई भोट दिन्नँ भन्ने अभिव्यक्ति मतदाताबाट सार्वजनिक भइसकेको छ। स्वतन्त्र उम्मेदवारले गाउँका सिंहदरबार हाँकेर उदाहरणीय बनिसकेका छन् र तर्साइसकेका छन् दलीय दिग्गजशीर्षनेताहरूलाई। त्यसैले २०७९ कै प्रतिनिधिसभा र प्रदेशसभामा बिजेता बन्ने सबैले १५औं योजनालाई पूर्ण कार्यान्वयन गर्नैपर्छ। आफू र आफ्नामा सीमित हुने नेता र कर्मचारीको प्रवृत्तिा राष्ट्रहित विपरीत छ। ठान्नुपर्ने राष्ट्र र नागरिकलाई सर्वोपरि, ठानिएको छ आफू र आफ्ना। दक्षिण बग्नुपर्ने नदी उत्तार बग्दाको परिणाम हो, नेपालको आर्थिक विकास। १५औं योजना अवधिमा अधिकांश राष्ट्रिय गौरवका आयोजना सम्पन्न गर्ने लक्ष्य लिएको छ। चालू अवस्थाका राष्ट्रिय गौरवका आयोजना यस अवधिमा सम्पन्न भए मात्र पनि नेपालले समृद्धिको पाइला अवश्य टेक्नेछ। यस्तै रूपान्तरणकारी आयोजना पहिचान र छनोट यसको अर्को लक्ष्य छ। सार्वजनिकनिजी साझेदारीमार्फत सञ्चालन हुने विकास आयोजना प्राथमिकतामा छ। २१०० सालसम्ममा राष्ट्रिय आय न्यूनतम १२,१०० अमेरिकी डलर पुर्याउने दीर्घकालीन लक्ष्य हासिल गर्नेगरी सरकारले यो योजनालाई अघि सारेको छ। हरेक कार्यको निष्कर्ष परिणामले देखाउने हो। यो महत्त्वाकांक्षी योजनाका यी र यस्ता दर्जनौं प्राथमिकता तुहिएनन् भने नेपाली नागरिकले सरकारलाई विश्वास गर्नेछन्। सरकारमा नेतृत्व गर्नेहरूले निर्वाचनताका भगवान् मान्ने नागरिकको आशामाथि तुषारापात नगरून्। कौटिल्यको अर्थशास्त्रमा नेपालका राडीपाखी तत्कालीन मगध राज्यसम्म निर्यात भएको र खानीको अन्वेषण तथा उत्खनन हुने उल्लेख छ। लिच्छविकालमा नेपाली वस्तुको निर्यात हुने र मल्लकालमा व्यावहारिक र दक्ष जनशक्ति उत्पादनमा केन्द्रित रहेको इतिहास पाइन्छ। पृथ्वीनारायण शाहले विभिन्न राज्यरजौटामा विभाजित नेपाललाई एकीकरण गरे। त्यसपछि उनले नेपालको आर्थिक विकासको आधार पनि स्थापित गरे। तर, त्यो गतिलाई त्यसपछिका नेतृत्वले गियर बढाउन सकेनन्, बरु घटाउँदै लगे। यसरी विगतका शासन व्यवस्था नियाल्दा प्राचीनकालदेखि नै नेपालले आर्थिक गतिशीलता भएको मुलुकको पहिचान बनाइसकेको थियो। जुन केवल इतिहासमा सीमित रह्यो। १०४ वर्षे राणाशासन त यसै पनि केन्द्रीकृत शासन प्रणाली। राज्यकोषको रकमसमेत व्यक्तिगत दुरुपयोग भएका कैयौं घटना छन्। आर्थिक विकासको अपेक्षा पनि सुदूरको कुरो हुने नै भयो। २००७ सालदेखि २०१७ सालसम्मको राजनीतिक संक्रमणको सिकार बन्यो नेपाल। त्यसपछि निर्दलीय पञ्चायती शासन व्यवस्था। नागरिकप्रति दायित्व महसुस नभएपछि स्वेच्छा वा स्वार्थले हुने विकास भए, केही उदाहरण भने छन्। २०४६ सालमा बहुदलीय शासन व्यवस्था आएपछि नागरिकले प्रजातन्त्रमा समग्र विकासको अपेक्षा राखेका थिए, जुन स्वाभाविक पनि थियो। आर्थिक सुधारको सोच बन्दै गर्दा दशक लामो जनयुद्ध भयो। जसले भएका कैयौं पूर्वाधारसमेत ध्वस्त भए। मुलुक प्रजातन्त्रबाट अपग्रेड भएर २०६२६३ मा लोकतन्त्र र त्यसपछि गणतन्त्रमा परिणत भयो। तीन करोड नागरिकले सपना पूरा हुने अर्को सपना देखे। दुर्भाग्य, सपना सपनामै सीमित भयो। आर्थिक विकासको वरको सिन्को पर सरेन। नागरिकको विकाससपनामा ग्रहण लागेको छ। सूर्य कहिले र कसरी उदाउने हो ? तीन करोडको प्रतीक्षाको विषय हो यो। यद्यपि नेपाल सरकारले अन्तर्राष्ट्रिय समुदायमा प्रतिबद्धता जाहेर गरिसकेको छ कि २०८७ सालसम्ममा दिगो विकास लक्ष्य हासिल गर्नेछौं। आठ वर्ष अवधि बाँकी छ। २०४६ यता ३३ वर्ष त विकाससपना पूरा हुने अपेक्षामा तीन करोडले दिन बिताए भने आठ वर्ष आर्थिक विकास पाउन कुनै तगारा लाग्ने छैनन् सर्वसाधारणको तहबाट। नेपाली जनजीवन भ्रममा बाँच्न विवश छ। भ्रममा बाँच्दाको मजा पनि छ। हामी नेपाली आर्थिक विकासबाट समृद्धिको फड्को मार्न दिगो विकास लक्ष्य प्राप्तिको भ्रममा छौं। १५औं योजना सकिएला र विकासका चोइटाचोइटी देख्न पाइएला भन्ने भ्रममा छौं। राष्ट्रिय गौरवका अधिकांश आयोजना पूरा हुनेछन् भन्ने भ्रममा छौं। २०७९ सालसम्ममा अति कम विकसित देशबाट विकासशील देशमा स्तरोन्नति हुने भ्रममा थियौं। अब २०८७ सालसम्ममा मध्यम आय भएको मुलुकको स्तरमा नेपाल पुग्ने भ्रममै हुनेछौं। घरघरमा खाना पकाउने ग्याँस पाइपलाइनबाटै पाइने भ्रममा बाँचिरहेका छौं। चीनबाट नेपालसम्म रेल आउने भ्रम पालिराखेका छौं भने भारतबाट काठमाडौं जोड्ने रेलको भ्रमपूर्ण पर्खाइमै छौं। अझ ठूलो भ्रम (?) पालेका छौं, पूर्व मेचीदेखि पश्चिम महाकाली रेलमै गुड्ने। उत्तरदक्षिणका थुप्रै करिडोरमा सरर गुड्ने सपना पूरा होला नहोला, भ्रममै सीमित नहोस्। कामना गरिरहौं। केही वर्षका लागि भए पनि भ्रम नै सही, हुलाकी राजमार्ग, मदन भण्डारी राजमार्ग र मध्यपहाडी राजमार्गबाट पूर्वपश्चिम पुग्ने सपना जीवितै छ। लाग्छ, ढिलै भए पनि पूर्वपश्चिम जोड्ने महेन्द्र राजमार्ग चार लेनको बन्नेछ र हुइँकिनेछौं। यी र यस्ता समृद्धिका भ्रमबाट सरकारले चाँडै मुक्त गराइदेओस्। नेपाली समाज आधुनिकतामा प्रवेश गरिसकेको छ। विश्वका कैयौं देशले सूचनाप्रविधिमार्फत फड्को मारेर एक सय वर्षमा भएको विकास १० वर्षमै सम्भव तुल्याइसकेको छ। नागरिकको अपेक्षा दिनप्रतिदिन बढ्दो छ। कुन त्यस्ता नेता जन्मिएलान् र नागरिकको बढ्दो अपेक्षा (जायज)को सम्बोधन गर्लान् ? निरपेक्ष र बहुआयामिक गरिबी जुन अझै पनि जनसंख्याको ठूलो हिस्सा गरिबीको रेखामुनि छ, लाई कहिलेसम्ममा नेपालले सम्बोधन गरिसक्ला ? चीन जसरी। भूकम्प (२०७२ साल) र विश्वव्यापी महामारी कोरोना (२०७७०७८ साल) ले नेपाललाई खासगरी आर्थिक हिसाबले थिलथिलो बनाएकै हो। यद्यपि तंग्रिने प्रयास भएको छ। यी कारणले पनि हजारौं निराश मान्छेलाई नेतृत्व तहले आशा दियो बाल्न सक्नु पथ्र्यो। जब नागरिक तहमा निराशा छाउँछ तब अवस्था गम्भीर हुन सक्छ। किनकि निराशाजस्तो डरलाग्दो अवस्था अर्को हुँदैन। उनीहरूको खासगरी २०४६ को परिवर्तनयता सरकारसँग हरपल अपेक्षा नै राष्ट्रिय स्वाधीनता, राजनीतिक स्थायित्व, सुशासन र आर्थिक विकास (समृद्धि) छ। आर्थिक विकासको मूल आधार सडक सञ्जाल हो। सडकसँगै विकासका अनेक आयाम जोडिन्छन्। २०७७ सम्ममा नेपालमा ९७,१०५ किलोमिटर सडक छ। रणनीतिक र स्थानीय गरी १५,९७४ किलोमिटर सडक कालोपत्रे भएको सरकारी तथ्यांक छ। कच्ची सडक ८,९७२ र खण्डास्मित ८,५८२ किलोमिटर सडक बनेको छ। प्रदेश र स्थानीय सरकारबाट ६३,५७७ किलोमिटर (पक्की, ग्य्राबेल र कच्ची) सडक बनेको छ। ९३ प्रतिशत जनसंख्यामा विद्युत्को पहुँच पुगिसकेको छ। यसले आमसञ्चार माध्यम र इन्टरनेटमा पहुँच सहज हुन्छ। अनौपचारिक शिक्षा प्रदानको आधार यसले दिन्छ। तर, नेपाली भूगोलका दृष्टिले यो सडक सञ्जाल अपर्याप्त र असन्तुलित छ। सडक सञ्जाल र विद्युत्मात्र प्रत्येक बस्तीमा पुर्याउन सके आर्थिक विकासको जग तयार हुनेछ। त्यसपछि क्रमशः नेपालीको जीवनशैलीले पूर्णता पाउने बाटो खुल्नेछ।"
सफलताको शिखरमा मस्क,"गत मंगलबार स्पेस एक्सको फाल्कन हेभी नामक रकेट नासाको केनेडी स्पेस सेन्टरबाट प्रक्षेपण गरियो। विशाल र विश्वकै सबैभन्दा शक्तिशाली उक्त परिचालक रकेटले अमेरिकी सेनाको यूएसएसएफ४४ नामक गोप्य मिसनका लागि अन्तरिक्षमा उपग्रहहरू लगेको छ। फाल्कन हेभीलाई सन् २०१८ मा पहिलो पटक स्पेस एक्सका सीईओ एलोन मस्कले धूमधामका साथ प्रक्षेपण गरेका थिए। रकेटको न्यूनतम् ज्ञानसमेत नभएका मस्क रकेट किन्नका लागि रुस गएका थिए। त्यहाँ उनलाई प्रतिरकेट अत्यधिक मूल्य भनिएपछि उनले रकेट किन्नु सट्टा आफैं बनाउने निधो गरे। उनले कम खर्चमा अन्तरिक्षमा जाने र फर्केर आउनसमेत सक्ने रकेट बनाउने दृढताका साथ किताबहरू पढ्न थाले। रकेट बनाउने क्रममा उनी तीन पटकसम्म असफल भए। तर उनले हार मानेनन्। अन्ततः उनी आफ्नो उद्देश्यमा सफल भए। कुनै समय आफ्नो खर्च टार्न साथीसँग उधारो लिनु परेको प्रसंग एलन मस्कले एक अन्तर्वार्तामा खुलाएका थिए। उनै मस्कले बीबीसीसँगको कुराकानीमा मलाई मेरो सम्पत्ति कति छ थाहा छैन भनेका थिए। विश्वकै सर्वाधिक धनी व्यक्तित्व बनिसकेका मस्कले ट्विटर किनेपछि हिजोआज पुनः संसारभरका मिडियामा छाएका छन्। २०२१ जनवरी ८ मा विश्वको सबैभन्दा धनी व्यक्तिको रूपमा फोब्र्सको सूचीमा उनले पहिलो स्थान ओगटेका थिए। सन् २०२० को सुरुमा उनी ४७औं स्थानमा थिए। एक वर्षको अन्तरालमै यति ठूलो फड्को मार्न सफल मस्कले जीवनमा केही असम्भव छैन भनी प्रमाणित गरिदिएका थिए। फोब्र्सको रियल टाइम बिलिनियर सूची २०२२ का अनुसार उनको कुल सम्पत्ति २२३८ बिलियन डलर छ। यसरी बने ट्विटरका मालिक विश्वमा सबैभन्दा बढी प्रयोग हुने माइक्रोब्लगिङ प्लेटफर्म ट्विटर मस्कले ४४ बिलियन डलरमा किनेका हुन्। यसअघि उनले ट्विटरको ९ प्रतिशत मात्र सेयर किनेको चर्चा थियो। तर अहिले उनी शतप्रतिशत सेयरका मालिक बनेका छन्। ट्विटर बोर्डले मस्कको प्रस्तावलाई मूल्य निर्धारण गरेर पारित गरेपछि कम्पनीको प्रत्येक सेयरबापत उनले ५४२० डलर तिरेका छन्। ट्विटरलाई एक निजी कम्पनीको रूपमा सञ्चालन आरम्भ गरेपछि उनले पहिलो कदम त्यहाँको नेतृत्व परिवर्तन गरे। कम्पनीका प्रमुख कार्यकारी अधिकृतलगायतका उच्च अधिकारीलाई हटाएर त्यो ठाउँमा नयाँ ल्याए। बाल्यकालदेखि नै तीक्ष्ण मस्क एलोन मस्कको जन्म २८ जुन, १९७१ मा प्रिटोरिया, ट्रान्सवाल, दक्षिण अफ्रिकामा भएको थियो। उनका बुवा इरोल मस्क इलेक्ट्रिक इन्जिनियर र पाइलट थिए। आमा मे मस्क आहारविद् थिइन्। मस्क १० वर्षको हुँदा उनका आमाबाबुले पारपाचुके गरे। त्यसपछिका दिनमा उनी आफ्नो बुवासँग बस्न थाले। उनले आफ्नो प्रारम्भिक अध्ययन अफ्रिकामै पूरा गरे। मस्क सानैदेखि निकै तीक्ष्ण थिए। उनी १२ वर्षकै उमेरमा धेरै किताबहरू पढ्थे कि स्नातक तहका विद्यार्थीले पनि त्यति पढ्न सक्दैनथे। उनको मनपर्ने विषय कम्प्युटर थियो। त्यही भएर उनले किताब पढेरै कम्प्युटर सिके। कम्प्युटरमा प्रोग्रामिङ गरेर सानैमा गेम पनि बनाए। उक्त खेलको नाम उनले ब्लास्ट राखे। उनले उक्त गेम अमेरिकी कम्पनीलाई पाँच सय डलरमा बेचे। उनको बाल्यकालको एउटा घटना निकै मार्मिक छ। उनी विद्यालय जाँदा सहपाठीले दुव्र्यवहार गर्थे। उनीहरू मस्कसँग प्रायः झैझगडा गर्थे। एकपटक यस्तै हुँदा उनी भर्याङबाट खसेर बेहोस भए। सोही घटनापछि आजसम्म पनि मस्कलाई राम्रोसँग श्वास फेर्न समस्या हुने गरेको छ। १७ वर्षको भएपछि उनी अमेरिका जान चाहन्थे। तर केही समस्याका कारण उनी जान सकेनन्। केही समयपछि उनका बुवाले दोस्रो विवाह गरे र मस्कलाई त्यति समय दिन सकेनन्। त्यसपछि उनी बुवासँग बसेनन्। क्यानडामा बस्ने आफन्तकहाँ जाने निर्णय गरे। उनले क्यानडा गएर त्यहाँको पेन्सिलभेनिया विश्वविद्यालयबाट भौतिकशास्त्रमा स्नातक गरे। त्यसैगरी, व्हार्टन स्कुल अफ बिजिनेसबाट अर्थशास्त्रमा स्नातक उत्तीर्ण गरे। केही समयमै उनी क्यानडाको नागरिकसमेत बने। अमेरिका पुगेपछि फेरियो जीवन भनिन्छ, मानिसलाई जीवनमा सफल हुने एउटा मौका अवश्य पाउँछ। मस्कको जीवनमा पनि ठ्याक्कै त्यस्तै भयो। उनी विद्यावारिधि गर्ने क्रममा सन् १९९५ मा अमेरिकाको स्ट्यानफोर्ड विश्वविद्यालयमा भर्ना भए। त्यहाँ उनले इन्टरनेटको ज्ञान पाएपछि दुई दिनमै भर्ना फिर्ता लिए। मस्कले दाजुसँग मिलेर अमेरिकामा नै जिप २ नामक एक कम्पनी स्थापना गरे। व्यावसायिक सफलता मस्कको पहिलो कम्पनी जिप २ मा उनको सेयर ७ प्रतिशत थियो। सन् १९९९ मा उक्त कम्पनीलाई कम्प्याक नामक अर्को कम्पनीले किन्यो। यसबापत मस्कले २२ मिलियन डलर पाएका थिए। सन् १९९९ मा उनले आफ्नो दोस्रो कम्पनी एक्स डट कम सुरु गरे। उक्त कम्पनीले रकम लेनदेनको काम गथ्र्यो। त्यतिबेला कन्फिनिटी नामक अर्को कम्पनीले पनि त्यही काम गथ्र्यो। यी दुवै कम्पनी मर्ज भएर एउटै बने। यसको नाम पेपाल राखियो। केही समयमै मस्क र पेपालका बोर्ड सदस्यबीच विवाद उत्पन्न भयो। त्यसपछि उनले यसलाई पनि बिक्री गर्ने निर्णय गरे। त्यतिबेला इबेले पेपाल किन्यो। यसबापत मस्कलाई १६५ मिलियन डलर प्राप्त भयो। मस्कले बनाए स्पेस एक्स जीवनमा अघि बढ्नु छ भने संसारले भन्दा अलि भिन्न सोच राख्नुपर्छ भन्ने मस्कले बुझिसकेका थिए। त्यतिबेलासम्म उनले लगातार दुईपटक व्यावसायिक सफलता पनि हात पारिसकेका थिए। उनीसँग राम्रै रकम पनि जम्मा भइसकेको थियो। त्यसैले अबका दिनमा अन्तरिक्ष (रकेट) को क्षेत्रमा पनि किन हात नहाल्ने भन्ने उनले सोच बनाए। उनी पहिलोपटक सन् २००३ मा रुस गए। त्यहाँ उनी तीनवटा आईसीबीएम रकेट लिन चाहन्थे। तर एउटै रकेटको मूल्य ८ अर्ब डलर पर्ने भएपछि उनले यति धेरै पैसा यहाँ खेर फाल्नुभन्दा किन आफैं रकेट नबनाउने भन्ने विचार गरे। उनी फर्केर आए र रकेट विज्ञान पढ्न थाले। यसको एक वर्षपछि उनले आफ्नै रकेट तयार पारे। योसँगै उनको स्पेस एक्स कम्पनी पनि सुरु भयो। उनको पहिलो रकेट असफल भयो। उनले फेरि पनि प्रयास गरे। तर त्यो पनि सफल हुन सकेन। त्यतिबेलासम्म उनीसँग भएको रकम पनि निकै कम भइसकेको थियो। त्यसैगरी समय पनि नास हुँदै गएको देखेर उनी चिन्तित थिए। यसपटक नयाँ पाटपुर्जा ल्याउनुको सट्टा बिग्रिएका रकेटहरूबाट नै पुनः नयाँ बनाउने उनले सोचे। र यसरी अर्को रकेट तयार पारे। तर, यसपटक पनि उनको रकेट असफल भयो। यसमा उनले खासै लगानी गरेका थिएनन्। उनले फेरि त्यही पाटपुर्जा र केही नयाँ पाटपुर्जाको सहयोगमा नयाँ रकेट तयार पारे। यस पटक मस्क सफल भए। कसैले कल्पनासमेत नगरेको काम उनले गरेर देखाए। उनले निकै कम लागतमा रकेट डिजाइन गरी त्यसलाई अन्तरिक्षमा पुर्याउन सफल भए। आज मस्कको कम्पनी स्पेसएक्सले निर्माण गरेका रकेटलाई नासाले पनि प्रयोग गर्छ। अत्यधिक कम लागतमा तयार भएका ती रकेटलाई अन्तरिक्षसम्म पुर्याइन्छ। मस्क र टेस्ला टेस्ला विश्वमा निकै चर्चित ब्रान्ड बनिसकेको छ। योसँग परिचित जोकोहीले एलन मस्कलाई मज्जाले चिन्छन्। विद्युतीय सवारीसाधन निर्माण गर्ने यस कम्पनीले मस्क आउनुअघि पनि विद्युतीय कार बनाउँथ्यो। तर त्यसको लागत निकै बढी भएकाले कम्पनीले बनाएका कार बजारमा बिक्री हुँदैनथिए। मस्क कम्पनीमा प्रवेश गरेपछि उनले सस्तो लागतमै कार बनाइदिए र ती कारहरू बजारमा छिट्टै बिक्री हुन थाले। आज टेस्ला यति ठूलो कम्पनी बनिसकेको छ कि यसले बनाएका गाडीहरू विश्वभर लोकप्रिय छन्। आर्टिफिसियल इन्टेलिजेन्सको प्रयोग गर्दै टेस्लाले चालकविहीन कारहरू पनि निर्माण गरिसकेको छ। टेस्ला कम्पनीलाई अगाडि बढाउने क्रममा मस्कले लगानीकर्ताको रूपमा पनि काम गर्न थाले। सन् २००६ मा आफ्नो भाइको कम्पनी सोलार सिटीमा उनले लगानी गरे। छोटो समयमै यो अमेरिकाको दोस्रो ठूलो सौर्य कम्पनीको रूपमा स्थापित भयो। सन् २०१३ मा मस्कले यस कम्पनीलाई टेस्लासँग मर्ज गरे। हाल सोलार सिटी र टेस्ला मिलेर निकै राम्रा गाडीहरू निर्माण गरिरहेका छन्। यी दुवैले नयाँ प्रविधिमा काम गरेर व्यावसायिक क्षेत्रमा छलाङ मारेका छन्। मस्कको लगानी बिस्तार मस्क आज विश्वमै अत्यधिक सफल उद्यमीका रूपमा स्थापित छन्। उनले न्युरालिंक, द बोरिङ कम्पनी र स्टारलिंक नामका अन्य कम्पनीहरू पनि विस्तार गरेका छन्। मस्कका अनुसार एउटा यस्तो समय आउनेछ जब कम्प्युटरले मानिसलाई शासन गर्नेछ। उनको यही सोचअनुरूप न्युरालिंकले मानव मस्तिष्कलाई कम्प्युटरसँग जोड्ने काम गरिरहेको छ। बोरिङ कम्पनीले भूमिगत सुरुङको सहायताले यातायातलाई सहज बनाइरहेको छ। स्टारलिंकको सहयोगमा मस्क पृथ्वीको हरेक कुनासम्म इन्टरनेट पुर्याउन चाहन्छन्। सोलारसिटी, टेस्ला र स्पेसएक्सका लक्ष्यहरू विश्व र मानवतालाई परिवर्तन गर्ने मस्कको दृष्टिकोणसँगै मिल्दोजुल्दो छ। यी कम्पनीहरूका उद्देश्य दिगो ऊर्जा उत्पादन र प्रयोगको माध्यमबाट ग्लोबल वार्मिङलाई कम गर्ने र मंगल ग्रहमा मानव बस्ती स्थापना गरेर मानव विलुप्त हुने खतरालाई कम गर्ने रहेको छ। निजी जीवनमा उतारचढाव मस्कले सन् २००० मा जस्टिन बिल्सनसँग विवाह गरे। उनीहरूका पाँच सन्तान छन्। तर सन् २००८ मा यी दम्पतीको सम्बन्धविच्छेद भयो। त्यसपछि उनले सन् २०१० मा तालुला रियालसँग विवाह गरे। उक्त विवाह पनि लामो समय टिक्न सकेन र सन् २०१२ मै उनीहरू छुट्टिए। आश्चर्य लाग्ने विषय के हो भने यसको एक वर्षपछि मस्कले पुनः रियालसँगै तेस्रो विवाह गरे। तर दुर्भाग्य यो पनि लामो समय टिकेन। सन् २०१६ मा यी दम्पतीले पुनः पारपाचुके गरे। एजेन्स"
राष्ट्रपति भण्डारीले गरिन् मुक्तिनाथ दर्शन,मस्ताङ : राष्ट्रपति विद्यादेवी भण्डारीले मुक्तिनाथ दर्शन गरेकी छन्। शुक्रबार बिहान मुस्ताङ आइपुगेकी भण्डारीले मुक्तिनाथ दर्शनसँगै भगवान् बुद्धको मूर्ति अनावरण र विष्णुको मूतिको शिलान्यास गरेकी हुन्। राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन हुने कार्यक्रम छ। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेकी थिइन्।
डाँगीहाट अन्तिम चारमा,"विराटनगर : मोरङको लक्ष्मीमार्गमा जारी पाँचौं बेलबारी गोल्डकप फुटबल प्रतियोगिताको सेमिफाइनलमा डाँगीहाट युथ क्लब प्रवेश गरेको छ। झापाको रोलिङ एफ सी धुलाबारीलाई बिहीबार टाइब्रेकरमार्फत ३१ गोलअन्तरले पाखा लगाउँदै आयोजक डाँगीहाट प्रतियोगिताको अन्तिम चारमा प्रवेश गरेको हो। निर्धारित समय गोलरहित बराबरीमा सकिएपछि खेलको छिनोफानो टाइब्रेकरबाट गर्नु परेको थियो। घरेलु मैदानमा जम्न नसके पनि टाइब्रेकरमा भने आयोजक डाँगीहाटको भाग्य चम्कियो। उत्कृष्ट प्रदर्शन गरेको झापा विपक्षी बार भत्काएर नतिजा आफ्नो पक्षमा पार्न नसक्दा निराश बनेर फर्कियो। टाइब्रेकरमा आयोजकका साइमन लिम्बू, काशिम राई र अभिषेक लिम्बूले गोल गरे। निरज कार्कीको प्रहारले दिशा लिन सकेन। झापाका तर्फबाट आशिष चापागाईंले मात्रै गोल गरे। एन्जल गुरुङ र प्रशान्त लक्समको प्रहार बाहिरिनु एवं लोकेन्द्र लिम्बूको प्रहारमा डाँगीहाटका गोलरक्षक किशोर गिरी बाधक बन्नु झापाका लागि दुर्भाग्यपूर्ण बन्यो। खेलमा दुवै टिमले पाएका पटकपटकका अवसर खेर गए। जसका कारण खेल निर्धारित समयमा सकिएन। आयोजक डाँगीहाटका सुशील राईको एकपछि अर्को प्रहारलाई झापाका गोलरक्षक मनोज प्रधानले रोकिदिए। खेलमा उत्कृष्ट प्रदर्शन गरेको झापाका रजिन सुब्बाको १४औं मिनेटको प्रहारलाई आयोजकका गोलरक्षक किशोर गिरीले विफल पारिदिए। सुब्बाको प्रहारले विपक्षी बार तोड्न नसक्दा झापा सुरुवाती अग्रता लिनबाटै चुकेको थियो। १८औं मिनेटमा अभिषेक गुरुङ वान भर्सेस वानको अवस्थाबाट चुके। झापाका आशिष चापागाईंले ४२औं मिनेटमा प्रहार गरेको फ्रि बलमा गोलरक्षक गिरी बाधक बनिदिए। खेलको म्यान अफ दी म्याच गोलरक्षक गिरी घोषित भए। उनले ५ हजार नगद पुरस्कार पाए। शुक्रबार सहलेस युथ क्लब सिरहा र क्यामरुनको एभिनीयर फुटबल क्लबबीच प्रतिस्पर्धा हुने गोल्डकपका प्रवक्ता नरेन्द्र बस्नेतले जानकारी दिए।"
"एमालेको चुनावी सभा दार्चुलाबाट, ओलीले सम्बोधन गर्ने",धनगढी : नेकपा एमालेले आफ्नो चुनावी सभा दार्चुलाबाट गर्ने भएको छ । एमाले अध्यक्ष केपी शर्मा ओली धनगढीबाट श्री एयरको हेलिकोप्टरबाट दार्चुला जाने भएका छन् । चुनावी सभामा सहभागी हुन ओली बिहीबार धनगढी आइपुगेका थिए। दार्चुला सदरमुकामको खलंगामा दिउँसो १२ बजे ओलीले चुनावी सभालाई सम्बोधन गर्ने कार्यक्रम छ। ओलीले आजै बैतडीको पाटन र कञ्चनपुरको महेन्द्रनगरमा पनि चुनावी सभा सम्बोधन गर्ने जनाइएको छ।
ब्याजदर वृद्धिको विरोधमा उद्योगी,"काठमाडौं : ब्याजदर अस्वाभाविक रूपमा वृद्धि गरेको भन्दै उद्योगी, व्यवसायी बैंक तथा वित्तीय संस्थाप्रति रुष्ट देखिएका छन्। ब्याजदर घटाउनका लागि अर्थ मन्त्रालय र राष्ट्र बैंकसमक्ष लबिङ गर्दै आएका छन्। तर, सरकारले कुरा नसुनेको भन्दै व्यवसायी निराश छन्। ब्याज घटाउन माग गर्दै शुक्रबार माइतीघरमा धर्ना दिन लागिएको नेपाल उद्योग वाणिज्य महासंघका उपाध्यक्ष दिनेश श्रेष्ठले बताए। सरकार तथा राष्ट्र बैंकको ध्यानाकर्षणका लागि सडकमा उत्रन लागेका हौं, उनले भने, चालू पुँजी कर्जासम्बन्धी मार्गदर्शन, ब्याजवृद्धि र अनावश्यक रूपमा लगाइएको सेवाशुल्कले हामीलाई निराश बनाएको छ। यो देशमा काम गरी खान गाह्रो भयो। बैंकले पछिल्लो समय कर्जामा १८ प्रतिशतसम्म ब्याज लिन थालेको उनले सुनाए। यसले उद्योगी, व्यवसायीलाई अप्ठ्यारो परेको छ। बढ्दो ब्याजदरले धान्न गाह्रो भएको उद्योगीहरू बताउँछन्। घरजग्गा कारोबार बन्द हुँदा पनि उद्योगी, व्यवसायीलाई थप सकस भएको छ। तर, राष्ट्र बैंकले तत्काल ब्याजदर नघट्ने संकेत गरेको छ। आन्दोलन गर्दैमा ब्याजदर नघट्ने नेपाल राष्ट्र बैंकका कार्यकारी निर्देशक डा प्रकाशकुमार श्रेष्ठ बताउँछन्। विदेशी विनिमय सञ्चिति र तरलतामा सुधार नहुँदासम्म ब्याजदरमा चाप पर्छ, त्यतिबेलासम्म ब्याज घट्दैन। राष्ट्र बैंकले कर्जाको दुरुपयोग रोक्न केही समयअघि चालू पुँजी कर्जासम्बन्धी मार्गदर्शन ल्याएको थियो। उक्त मार्गदर्शनप्रति उद्योगीले असन्तुष्टि जनाउँदै आएका थिए। नेपाल उद्योग परिसंघका उपाध्यक्ष कृष्णप्रसाद अधिकारी असहज परिस्थितिमा यस्तो नीति ल्याउनु घातक भएको बताउँछन्। यो निजी क्षेत्रलाई मात्र होइन, सरकार र राष्ट्र बैंकलाई पनि नसुहाउने नीति हो, अधिकारी भन्छन्, तरलता अभाव हटेर सहजरूपमा चलायमान, ब्याजदर नियन्त्रण भएमा मात्र व्यवस्थित गर्न त्यस्ता कार्यविधि कार्यान्वयन गर्न सकिन्छ। उद्योगी पनि उत्पादनबाट भागेर आयातित सामान बिक्री गर्नमै केन्द्रित छन्। जसले गर्दा दिनप्रतिदिन व्यापारघाटा बढ्दै गएको छ। जथाभावी ऋण प्रवाह हुँदा आयातमै जाने भन्दै राष्ट्र बैंकले केही वस्तु आयात प्रतिबन्ध लगाउनुका साथै कर्जा प्रवाहमा कडाइ गर्दै आएको छ। असारसम्म असल ऋण हुने अहिले खराब ऋणीमा परिणत हँुदैन। त्यो गलत हो, अधिकारीले भने। बैंकले धितो लिलाम गर्ने अवस्था रोकिनुपर्ने अधिकारी बताउँछन्। उद्योगी व्यवसायीका समस्या समाधान गर्न निजी क्षेत्र, सरकार र राष्ट्र बैंकबीच वार्ता भए पनि निष्कर्षमा पुगेको छैन। बैंक तथा वित्तीय संस्थाले ४६ अर्ब रुपैयाँ कर्जा लगानी गरेका छन्। तर, यसबाट मुलुकले यथोचित लाभ पाउन सकिरहेको छैन। व्यवसायीले एउटा शीर्षकमा कर्जा लिने र अर्कै प्रयोजनमा दुरुपयोग गर्ने गरेको भन्दै राष्ट्र बैंकले कार्यविधि ल्याएको हो। नेपाल उद्योग परिसंघले मुलुकको पछिल्लो अर्थतन्त्र, उद्योगी व्यवसायीले भोगेको समस्या, अर्थतन्त्र सुधारका लागि चालिनुपर्ने कदमलगायतका विषयमा अन्तर्राष्ट्रिय मुद्रा कोष (आईएमएफ) सँग छलफल गरेको छ। परिसंघका अध्यक्ष विष्णुकुमार अग्रवालले लगानी योग्य रकमको अभाव, उच्च ब्याजदर, कम पुँजीगत खर्च, नेपाल राष्ट्र बैंकले हालै लागू गरेको चालू पूँजी कर्जा निर्देशिकालगायतका कारण उद्योगी व्यवसायीको आत्मविश्वासमा निकै कमी आएको बताउँछन्। मागमा आएको संकुचनका कारण उद्योगको प्रकृतिका आधारमा ३० देखि ७० प्रतिशतसम्म उत्पादन र मागमा गिरावट आएको अग्रवाल बताउँछन्। चालू पँजी कर्जासम्बन्धी मार्गदर्शन निजी क्षेत्रको आत्मबल बढाउने खालको नीति नभएको व्यवसायीको भनाइ छ। एकै पटक सबै सुधारका उपकरण लागू गर्दा अर्थतन्त्रमा थप समस्या बढ्न सक्छ, उनले भने। बैंकको अनियन्त्रित ब्याजदर वृद्धि रोक्न उपत्यका बाहिरका व्यवसायीले पनि आवाज उठाएका छन्। पटकपटक ब्याजदर वृद्धि गर्ने, किस्ताबन्दी रूपमा सेवा शुल्क लिई कर्जा नवीकरण गर्ने, नवीकरणको अवधिलाई त्रैमासिक बनाएर विभिन्न शीर्षकमा शुल्क लिने गरेर निजी क्षेत्रका व्यवसायी धाराशायी हुन लागेको व्यवसायीहरूको गुनासो छ। नेपाल उद्योग वाणिज्य महासंघका अध्यक्ष शेखर गोल्छाले समेत बैंकले ब्याजलगायत अनेक बहानामा सेवाशुल्क लिएर व्यवसायीको ढाड सेकिएको गुनासो गरे। बैंकले आकर्षण देखाएर निक्षेप संकलन गरे पनि कर्जा लगानी नगरेको व्यवसायी गुनासो गर्छन्।"
आज हरिबोधिनी एकादशी : तुलसी र दामोदरको विवाह गरी मनाइँदै,"काठमाडौं : हरिशयनी एकादशीदेखि हरिबोधिनी एकादशीका दिनसम्म चार महिना विष्णुका भक्तले तुलसीको व्रत गरी विशेष पूजा गर्दै आएकामा आज तुलसीको दामोदरसँग विवाह गरिँदैछ । प्रत्येक वर्ष कार्तिक शुक्ल एकादशीका दिनमा भगवान् विष्णुको प्रतीकका रूपमा तुलसीको दामोदरसँग विवाह र विशेष पूजा गरी मनाइने हरिबोधिनी एकादशी पर्व आज मनाइँदैछ । आषाढ शुक्ल एकादशी अर्थात् हरिशयनी एकादशीका दिनमा क्षीरसागरमा सुतेका विष्णु ब्युँझिने भएकाले आजको एकादशीलाई हरिबोधिनी वा प्रवोधिनी एकादशी पनि भनिन्छ । हरिशयनी एकादशीका दिन घरघरमा रोपेर विशेष पूजा गरिएको तुलसीको मठमा गाईको गोबर र रातो माटोले पोतेर सिङ्गारी फूल मालाले सजाएर आज विवाह गरिन्छ । तुलसी विष्णुप्रिया भएकाले यस दिन तुलसीको दामोदरसँग विवाह गर्ने परम्परा बसेको हो । तुलसीको मठ नजिकै विष्णुको प्रतीकका रूपमा निगालाको लिङ्ग गाडेर विधिपूर्वक पूजा गरिन्छ । कात्तिक महिनाभर सबै देवदेवी तुलसीमै निवास गर्छन् भन्ने धार्मिक विश्वास छ । आदिकालदेखि पूजाको परम्परा बसेको तुलसीको महिमा वैज्ञानिकरूपमा पनि लाभदायक प्रमाणित भएको छ । यसैले तुलसीको मठ हुने घरलाई तीर्थ समान मानिन्छ । तुलसीको सुगन्धले दश दिशा पवित्र हुन्छ भनिन्छ । तुलसीको पूजा गरिएको घरमा यमदूत पनि पस्दैनन् भन्ने आस्थाका कारण हिन्दू धर्मावलम्बीले घरमा तुलसीको मठ बनाउँछन् । तुलसीको पात, डाँठ वा फूलको रस रुघाखोकी र औलोलगायत रोगका लागि औषधि हुन्छ । यो रस शरीरमा लगाएर सुतेमा लामखुट्टेले टोक्दैन । तुलसीको मठ भएको स्थल वरपर विषालु सर्प पनि आउँदैन । मठको वरपर वहने हावाले विषालु कीटाणुलाई नष्ट गर्दछ । शरद ऋतुभर सबै प्राणीका लागि तुलसीलाई महाऔषधि मानिन्छ । तुलसीबाट बनेको चिया मानव शरीरमा रोगप्रतिरोधी क्षमता वृद्धि गर्न उपयुक्त मानिन्छ । कोरोनाबाट बच्न तुलसीको चिया नियमित सेवन गर्नाले लाभ मिल्ने आयुर्वेदका चिकित्सक डा वंशदीप शर्मा खरेल बताउँछन्। कात्तिक महिनामा तुलसीको माला लगाउँदा र एक लाख तुलसीपत्र विष्णुलाई अर्पण गर्दा मनोकाङ्क्षा पूरा हुन्छ भन्ने विश्वास छ । गरुड पुराणमा उल्लेख भएअनुसार यस महिनामा एउटा तुलसीपत्र भगवान् विष्णुलाई अर्पण गर्दा १० हजार गाई दान गरे बराबरको फल मिल्दछ । आजका दिन भगवान् विष्णुको मूर्तिलाई रथमा राखी यात्रा गराउने प्रचलन पनि छ । रात्रिमा 'गोविन्द उठ्नुस् तपाईँ सुते जगत् सुत्छ, तपार्इँ उठे जगत् उठ्छ', भन्दै शङ्ख, घण्ट र ढोल बजाएर विष्णुलाई जगाउने गरिन्छ । यसको प्रतीकका रूपमा मानवका पाँच ज्ञानेन्द्रीय र पाँच कर्मेन्द्रीय एवं मन गरी एघार वटालाई जित्न उपयोग गरिने शास्त्रीय मान्यता छ । किसानले उखुको बोट मठमा गाड्छन् । आजको दिन अन्न खान नहुने भएकाले सखरखण्ड, पिँडालु र वनतरुल उसिनेर फलाहार गरिन्छ । यसरी व्रत गरेमा पापको नाश भई पुण्य वृद्धि हुने र मोक्ष प्राप्ति हुन्छ भन्ने धार्मिक विश्वास छ । ठूलो एकादशी पनि भनिने आजको एकादशी व्रतले हजार अश्वमेध यज्ञ तथा राजसूय यज्ञ गरे बराबरको फल पाइने शास्त्रीय मान्यता छ । कात्तिक महिनामा भगवान् विष्णुलाई भक्तिपूर्वक सम्झी गरिएको स्नान, दान, जप र होमले फल पाइने एवं सय जन्मका पापबाट मुक्ति मिल्ने प्रसङ्ग विभिन्न ग्रन्थमा वर्णन गरिएको धर्मशास्त्रविद् प्रा डा देवमणि भट्टराई बताउँछन्। विष्णु क्षीरसागरमा सुतेकाले यी चार महिना विवाह व्रतबन्धजस्ता माङ्गलिक कार्य नगरिने परम्परा छ । यस समयमा खोला, नदी नालामा बाढी पहिरो आउने र सर्पजस्ता जीवको भयका कारण यात्रा नगर्नु शुभ मानिन्छ । आजका दिन काठमाडौँ उपत्यकाका चार नारायण, भक्तपुरको चाँगुनारायण, ललितपुरको विशङ्खुनारायण, काठमाडौँका शेषनारायण र इचँगुनारायण स्थानमा विशेष मेला लाग्छ । यहाँ जान नसक्नेले काठमाडौँको उत्तरमा रहेका बूढानीलकण्ठ नारायणस्थानको दर्शन गर्दा चार नारायणको दर्शन र पूजा गरे बराबरको फल पाइने विश्वास गरिन्छ । आजै देशभरका नारायण मन्दिरमा विशेष पूजा गरी यो पर्व मनाइन्छ । वर्षमा एक दिन धेरै दर्शनार्थीले पूजा आराधना गर्न आउने गरेकाले दक्षिणकालीको शेषनारायण मन्दिरमा विशेष व्यवस्था गरिएको मन्दिर व्यवस्थापन समितिले जनाएको छ ।"
मत बदर नगर्न प्रविधिको प्रयोग,"निर्वाचनमा एक एक भोटको महत्त्व हुन्छ। कुनै उम्मेदवारले एकै मतले जित्छ र अर्काेले हार्छ पनि। लोकतन्त्रको विशेषता के भने हरेक मतदाताको मतको भार समान हुन्छ। राष्ट्रपतिदेखि रंकसम्मको मतको गणना उही हुन्छ। तर जब हालेको मत पनि बिग्रन्छ भने त्यो खेरै जान्छ। मतकै आधारमा जनप्रतिनिधि चुन्ने प्रणालीमा हालेको मत पनि बिग्रनु भनेको मतदान प्रणाली वा निर्वाचन प्रणालीमा ठूलो कमजोरी हुनु हो। २०७४ सालको निर्वाचनमा खसेको मतको ५ दशमलव १७ प्रतिशत मत खेर गएको थियो अर्थात् बदर भएको थियो। जब कि २०४८ सालमा मत बदरको प्रतिशत ४ दशमलव ४ हो। मुलुकमा शैक्षिक र पढेलेखेको जनसंख्या वृद्धि हुँदैछ। निरक्षरता उन्मूलनको अवस्थामा झन्डै पुग्न लागेको छ। तर पनि मत बदर हुनु बिडम्वना नै हो। मतदाताको भन्दा निर्वाचनमा मत हाल्ने प्रणालीमा भएको झन्झटिलो प्रक्रियामा दोष देखिन्छ। होइन भने शैक्षिक संस्थाहरूमा गरिएका कतिपय नमुना मतदानमा पनि बदर मत ननिस्कनुपर्ने। आउँदो मंसिर ४ को निर्वाचन लक्ष्य गरी हालै भएको कतिपय त्यस्तै नमुना मतदानमा पनि बदर मत देखिएका छन्। निर्वाचन आयोगले यसपालि बदर मत १ प्रतिशतमा झार्ने भनेको छ। तर पत्याउन मुस्किल छ। यसैपालि मतदाता शिक्षा कार्यक्रम कम छ। त्यसको बजेट घटेको छ। सामाजिक परिचालकहरू खटाएर वडावडामा मतदाता शिक्षा कार्यक्रम आयोगले गर्दैछ, तर मत बदर कम गर्ने उपाय त्योमात्रै पर्याप्त हुँदैन। पहिलो त भोटिङ मेसिनको प्रयोग गर्ने हो भने मत बदर शून्य भइहाल्छ। सन्निकटको निर्वाचनमा त्यसको सम्भावना छैन। त्यसबारे खास र ठोस पहल भएको पनि नदेखिनुचाहिँ झन् बिडम्वनापूर्ण रह्यो। मत बदर नहोस् भनेर निर्वाचन आयोगले मात्रै मतदाता शिक्षा दिएर पुग्दैन, दलहरूले पनि आफ्ना मतदातालाई सचेत बनाउन सक्नुपर्छ। त्यतापट्टि ध्यान नदिँदा पहिलो मारमा त उनीहरू नै परेका छन्। हार्ने उम्मेदवारले जितेको छ, जित्नेले हारेको छ। मत बदर हुनु कसैको जितहारमा फेरबदल हुनेमात्रै होइन, सहीले हार्ने र गलतले जित्ने पनि हुनसक्छ। मतै बदर भइसकेपछि मतदाताको प्रतिनिधित्व नभए बराबर हुन्छ। जब कि नेपालमा निर्वाचनमा प्रतिमतदाता हुने खर्च निकै ठूलो छ। आर्थिक हिसाबले पनि त्यो क्षति हो। एकजना मतदाता बराबर ५ सय ५ रुपैयाँ आयोगबाट मात्रै भएको हुन्छ। अरू अप्रत्यक्ष खर्चहरू त छँदै छन्। धेरै उम्मेदवार, धेरै थरी चिन्ह हुनुका कारण पनि मत बदरको प्रतिशत धेरै हुने गरेको छ। तर, लोकतन्त्र अनि त्यसमाथि बहुदलीय व्यवस्थामा धेरै दल, धेरै उम्मेदवार हुनुलाई दोष मान्नु हुँदैन। बरु जति सुकै दल वा उम्मेदवार भए पनि विद्युतीय मतदान गर्ने हो भने कुनै पनि मत बदर हुँदैन। मतगणना पनि तत्काल गर्न सकिन्छ। विकसित देशहरूमा विद्युतीय मतदान हुँदै आएको छ। नेपालमा पनि यसअघि केही केही निर्वाचन क्षेत्रमा विद्युतीय मतदानको अभ्यास भइसकेको हो। तर यो काम निर्वाचन आयोगको मात्रै बसको बात होइन। यसमा राजनीतिक दलहरूको इच्छाशक्ति महत्त्वपूर्ण हुन्छ। विद्युतीय मतदानका लागि ठूलो लगानी गर्नुपर्छ, त्यो बजेटको व्यवस्था सरकारले गर्न सक्नुपर्छ। यसपालि विद्युतीय मतदान गर्नेबारे आयोगले दलहरूसँग गरेको छलफलले कुनै निष्कर्ष नदिएको हो। दलहरू नै निर्वाचनका मुख्य खेलाडी हुन्। तर, उनीहरू नै यसमा उदासीन छन्। त्यसको कारण मतदानमा धाँधली गर्न पाइने अहिलेकै तरिका उनीहरूलाई स्वाद परेको हुनसक्छ। तर यही स्थिति सधैं रहन दिनुहुँदैन, ढिला होइन चाँडै नै नेपालले विद्युतीय मतदानको थिति बसाल्नै पर्छ। त्यो नै निर्विकल्प जुक्ति हो। यसपालिको निर्वाचनमा भने मतदाता शिक्षा अझै घनीभूत बनाएर बदर मत घटाउनुको विकल्प छैन।"
जहाँ भोट माग्न उम्मेदवारले खेताला पठाउँछन्,"गोरखा : माओवादी अध्यक्ष पुष्पकमल दाहाल प्रचण्ड भोट माग्न गाउँ आउने भनेपछि अजिरकोट१ घ्याच्चोकका बासिन्दा उनको प्रतीक्षामा थिए। उनी गत शनिबार सिम्जुङ, मिलिम, धारापानीमा पाँचपाँच मिनेटको कार्यक्रम सकेर साँझ ५ बजे घ्याच्चोक पुग्ने भनिएको थियो। दाहाल घ्याच्चोकमा १५ मिनेट रहनेर मल्ले हुँदै भच्चेक जाने कार्यसूची तीन दिनअघि सार्वजनिक भएको थियो। तर, उनी लावालस्कर लिएर घ्याच्चोक नपसी सिधै भच्चेक पुगे। गाउँमा धान काट्ने र कोदो टिप्ने चटारो थियो। तर, प्रचण्ड आउने भनेर गाउँले किसानहरू काममा नगई घरघरमा माला गाँसेर बिहानदेखि स्वागतको तयारीमा थिए। धन्सिरा, चिसाङदेखिका मान्छे आएर भेला भएका थिए, स्थानीयवासी लालु गुरुङ भन्छन्, तर, प्रचण्ड आउनुभएन। सिम्जुङबाट सिधै भच्चेक जानुभयो भन्ने खबर मात्र आयो। खबरले निराश भएका गाउँलेहरू हल्लाखल्ला गर्न थाले। वडाध्यक्ष मनोज गुरुङतिर रिस पोखेर हैरान पारे। फेरि धोका दिने त नेताको चलन नै हो भनेर सबैले मन बुझाएर थमथमिए। यो त एउटा प्रतिनिधि घटना मात्रै हो। प्रायः चुनावमा मतदाताको एकै प्रकृतिको गुनासो सुनिँदै आएको छ नेताहरू चुनावका बेला मात्र गाउँघरमा आउँछन्। मीठामीठा आश्वासन बाँड्छन्। जितेर गएपछि फर्केर आउँदैनन्। तर, चुनावकै धेरै ठाउँका मतदाताले उम्मेदवारको अनुहारसमेत देख्न पाउँदैनन्। यस्तै प्रतिनिधि थलो उत्तरी गोरखाका गाउँमा भोट माग्न उम्मेदवारले खेताला पठाउँछन्। मतदाता भने चिन्दै नचिनेको, मुखै नदेखेको नेतालाई भोट हाल्न बाध्य छन्। जहाँ यातायातको सुविधा छैन। कैयौं दिन पैदल हिँड्नुपर्छ। अजिरकोट१ धन्सिरा, चिसाङ र तालखोला टोलमा ५ सय ५२ मतदाता छन्। तर, यहाँ भोट माग्न नेताहरूले हरेक चुनावमा खेताला मात्रै पठाउँछन्। २०७४ को चुनावमा प्रतिनिधिसभा सदस्य उम्मेदवार डा बाबुराम भट्टराईले सुमन परियार र गणेश तामाङलाई पठाएका थिए। अर्का उम्मेदवार नारायणकाजी श्रेष्ठले दुर्गामान गुरुङलगायत स्थानीय नेता, कार्यकर्ता खटाएका थिए। जुन पार्टीले जिते पनि सहर सहरै रहेछ। कुना कुनै रहेछ। भोट माग्ने बेला त नआउने नेता जितेपछि के आउँलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो विकास गर्देलान् भन्ने आशा हुन्छ ! आउँदै आउँदैनन्। सुनश्रीङ गुरुङ,धार्चे२ गोरखा टाढा भएर हो कि नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु ? के समस्या सुनाउनु ? खेतालाकै भरमा भोट हाल्नुपर्छ। अनि, जितेपछि कोही फर्केर आउँदैनन्।कर्मा लामा,चुमनुब्री१ गोरखा हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो। कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको ! सधैं यस्तै हो। भोट पनि धेरै पटक हालिसकें। हाम्रो अवस्था उस्तै छ। कमिशा गुरुङ, धार्चे२ गोरखा कति चुनाव आए, कति गए तर यहाँ भोट माग्दै कुनै उम्मेदवार आइपुगेका छैनन्। त्यो ठाउँ कस्तो छ ? मतदाताको समस्या के छ ? चाहना के छ ? माग के छ ? जितेर जानेलाई थाहै हुँदैन। कसरी विकास हुनु ?रेशम गुरुङ,अजिरकोट३ गोरखा भोट माग्नसमेत नआउने उम्मेदवारले गाउँमा विकास गर्लान् भनेर आशा गर्ने बाटो नरहेको बताउँछन् धार्चे२ केरौंजाबेंसीका सुन श्रीङ गुरुङ। जुन पार्टीले जिते पनि सहर सहरै रहेछ। कुना कुनै रहेछ, गुरुङ भन्छन्, भोट माग्ने बेला त नआउने नेता जितेपछि के आउलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो, विकास गर्देलान् भन्ने आशा हुन्छ। आउँदै आउँदैनन्, के भोट दिनु ? धेरै चुनाव देखियो, भोगियो। कुरो बुझिसकियो। यसअघिको निर्वाचनमा गठबन्धनका उम्मेदवार हरिराज अधिकारी र रामशरण बस्नेतले चीनको तिब्बतसँग सिमाना जोडिएको चुमनुब्री गाउँपालिकाका अधिकांश ठाउँमा खेताला खटाएरै भोट मागे। र, जिते पनि। छमबहादुर गुरुङ, निमा लामा, लाक्पाडुण्डप लामालगायत स्थानीय नेताले भोट मागेकै भरमा उनीहरूको भागमा जित परेको थियो। कांग्रेसका चीनकाजी श्रेष्ठ पनि भोट माग्न चुमनुब्री पुगेनन्। प्रदेशमा उठेका राजेन्द्र बजगाईं र जिल्ला नेता नन्दप्रसाद न्यौपानेबाटै काम चलाएका थिए। खासमा दुर्गमका बासिन्दाले आफूले कसलाई भोट दिइयो भनेर पनि मुख देख्न पाउँदैनन्। उसको योजना के कस्तो छ भनेर पनि सुन्न पाउँदैनन्, चुमनुब्री ७ का फुर्बा लामा भन्छन्, स्थानीय नेता कार्यकर्ताले नै हामी सबै मिलाइहाल्छौं भनेर ठेक्का लिन्छन्। गाउँमा उम्मेदवार ल्याउलान्, दुःख, समस्या देखाउलान्, गाउँका समस्या समाधान गर्न प्रतिबद्ध गराउलानभन्दा पनि आफंै ठालु पल्टेर जिम्मा लिन्छन्। उम्मेदवार र मतदाताको भेट नगराउनुमा स्थानीय नेता कार्यकर्ताकै दोष रहेको उनको आरोप छ। टाढा भएर हो कि, नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु, के समस्या सुनाउनु, चुमनुब्री १ का कर्मा लामा भन्छन्, खेतालाकै भरमा भोट हाल्छन्। अनि जितेपछि कोही फर्केर आउँदैनन्। चुनावको दिन आउन अब जम्मा १७ दिन बाँकी छ। तर, धार्चे २, केरौंजाका सुकपति गुरुङलाई चुनाव भेड्किएको पत्तो छैन। किनभने उनलाई एकातिर कोदो टिप्ने चटारो छ। अर्कातिर नेताहरू गाउँमा टेक्न आएका छैनन्। गाउँमा चुनाव आएको छैन, उनी भन्छन्, नेता आए पो चुनाव आउँछ। नेतै नआई के चुनाव आउँथ्यो र ? यसअघिका चुनावमा पनि नेतै नआई चुनाव आउने गरेको उनको भनाइ छ। अलिअलि भोट ल्याउने स्वतन्त्रका उम्मेदवारचाहिँ गाउँमा आउँछन्। धेरै भोट ल्याउने, जित्ने जस्ता उम्मेदवारचाहिँ खेताला पठाउँछन्। भोट माग्न त नआउने नेताले जितेपछि गाउँमा आउलान्, हाम्रो दुःख बुझ्लान् र विकास गर्लान् भन्ने आशा छैन, उनी भन्छन्। केरौंजाबेंसीकी कमिशा गुरुङलाई पनि चुनावको कुनै रौनक छैन। हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो, उनी भन्छिन्, कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको। सधंै यस्तै हो। भोट पनि धेरै पटक हालिसकियो, हाम्रो अवस्था उस्ताको उस्तै छ। भोट हाल्न पनि केही रमाइलो छैन। अजिरकोट गाउँपालिका ३ घट्टापिलारमा संघ र प्रदेशको चुनावमा मात्र होइन, स्थानीय चुनावमा पनि कुनै उम्मेदवार भोट माग्न जाँदैनन्। कति चुनाव आए, कति गए। यहाँको तामाङ बस्तीमा भोट माग्दै कुनै उम्मेदवार पनि आइपुगेका छैनन्, रेशम गुरुङ भन्छन्, त्यो ठाउँ कस्तो छ, यहाँका मतदाताको समस्या के छ, चाहना के छ, माग के छ भन्ने जितेर जानेलाई थाहै हुँदैन, कसरी विकास हुनु ? दुर्गम गाउँको अवस्था जुन शासन व्यवस्था आए पनि नसुध्रिएको उनको भनाइ छ। चुमनुब्री ६ चुम्चेत गाउँका पासाङ लामा ४२ वर्षका भए। अहिलेसम्म कुनै पनि चुनावमा उम्मेदवार उनको गाउँमा भोट माग्न आएको थाहा पाएका छैनन्। सिर्दिबासम्म आए रे भन्ने सुन्छु। कोहीकोही चुम्लिङसम्म पनि आए रे भन्ने सुन्छु। तर, खालि मूलबाटो मूलबाटो मात्रै हिँड्ने रहेछन्। त्यतै टाउकेटाउकेहरूलाई भेटेर अरू गाउँको जिम्मा लगाउने रहेछन्। चुम्चेत, सिम्चेततिर कोही पस्दैनन्, उनी भन्छन्, खासमा त चुनावअघि नेता घरघरै जनतालाई नमस्कार गर्दै हिँड्ने, चुनाव जितेपछि जनताले नेतालाई नमस्कार गर्नुपर्ने हो नि, तर हाम्रो गाउँमा त त्यस्तो छैन। सडक सञ्जाल पुगेका गाउँपालिकाका केन्द्रमा भने उम्मेदवार पुग्छन्। त्यहाँ पुगेका उम्मेदवार पनि गाउँबस्तीमा नछिर्ने अर्का स्थानीयवासी सेराप गुरुङको गुनासो छ। चुनावका बेला आएका नेता हामीसँगै भुइँमा बस्छन्। चुनाव जितेर गएपछि उनीहरू कुर्चीमा पुग्छन्। हामी भुईँको भुइँमै, उनी भन्छन्, अघिअघि पनि कत्ति आए, कत्ति गए। हाम्रो अवस्था पनि उस्ताको उस्तै, गाउँको अवस्था पनि उस्ताको उस्तै छ। चुनाव आए पनि नआए पनि गाउँठाउँ चहार्ने नेता हुनुपर्ने धार्चे २ केरौंजाका इन्द्रबहादुर गुरुङको भनाइ छ। भोट माग्न आजसम्म कुनै पार्टीका नेता आएका छैनन्। आए भने सबै पार्टीलाई स्वागत गर्छौं, उनी भन्छन्, तर नेता भनेको त गाउँमा सुख, दुःखमा साथ दिन आइरहने, गाउँका मान्छेले चिनेजानेका, गाउँको दुःख, समस्या बुझेका हुनुपर्छ। आंशिकबाहेक अहिलेका धेरै मतदाता टाठाबाठा भइसकेका उनको भनाइ छ। चुनाव लड्ने मनस्थिति बनाएका नेताले पाँच वर्षअघि नै जनताको घरदैलोमा जाने, उनीहरूको सुख दुःखमा साथ दिने गर्नुपर्ने राजनीतिक विश्लेषक भक्ति लामिछानेको भनाइ छ। अहिलेको चुनावकै कुरा गर्ने हो भने जम्मा १७ दिनमा यत्तिका गाउँबस्ती पुग्ने, मतदाता भेटघाट गर्ने सम्भवै भएन, उनी भन्छन्, चुनाव लड्ने मनस्थिति भएका नेताले त पाँच वर्षअघिदेखि नै दूरदराजका गाउँबस्ती चाहार्ने, त्यहाँको जनताको दुःख, सुखमा साथ दिने, त्यहाँको आवश्यकता, समस्या सबै बुझ्ने गर्नुपर्छ। अनि पो चुनावका बेला मतदाताको घरदैलोमा नपुगे पनि केही फरक पर्दैन। यहाँ त काठमाडौंमा बसेर राजनीति गर्ने, टिकट लिने अनि एकैचोटी चुनाव लड्न आएर कसरी जितिन्छ ? जिते पनि स्थानीय जनचाहना अनुसारको विकास कसरी हुन्छ ? टिकट दिँदा पनि केन्द्रीय नेताले गाउँठाउँमा भिजेका, मतदाताले विश्वास गरेका व्यक्तिलाई टिकट दिने नीति हुनुपर्ने उनको भनाइ छ। गोरखामा प्रतिनिधिसभातर्फ दुई र प्रदेशसभातर्फ चार निर्वाचन क्षेत्र छन्। क्षेत्र नम्बर १ मा १ लाख १५ हजार ३ सय ९७ र २ मा १ लाख ५ हजार २ सय ४० गरी २ लाख २० हजार ६ सय ३७ मतदाता छन्। क्षेत्र नं १ मा सत्ता गठबन्धनबाट राजेन्द्र बजगाईं र एमालेबाट रामशरण बस्नेत चुनावी मैदानमा छन्। राप्रपाबाट उदयबहादुर भट्ट, स्वतन्त्र पार्टीबाट सुवर्ण रोकायलगायत १० जना उम्मेदवार छन्। क्षेत्र नं २ मा गठबन्धनबाट माओवादी केन्द्रका अध्यक्ष दाहाल र एमालेबाट अबदुस मियाँ चुनावी प्रतिस्पर्धामा छन्। स्वतन्त्र पार्टीबाट कविन्द्र बुर्लाकोटी, राप्रपाबाट सुशीलबाबु पन्त, राप्रपा नेपालबाट कुलबहादुर बस्नेत, नेपाली कांग्रेस वीपीबाट टीकादत्त पोखरेललगायत १२ जना प्रतिस्पर्धामा छन्। क्षेत्र नं १ (क) मा गठबन्धनबाट कृष्ण धिताल, एमालेबाट सुरेन्द्र थापालगायत ७, (ख) मा गठबन्धनबाट नन्दप्रसाद न्यौपाने, एमालेबाट मोहन भट्टराईलगायत ७ जना चुनावी मैदानमा छन्। क्षेत्र नं २ को (क) मा गठबन्धनबाट फणिन्द्र देवकोटा, एमालेबाट राजु राना मगरलगायत ७ जना र (ख) मा गठबन्धनबाट सुरेन्द्र पाण्डे, नेकपा एमालेबाट वसन्त गुरुङलगायत ६ जना चुनावी प्रतिस्पर्धामा छन्। भौगोलिक बिकटता र निर्वाचन आयोगले दिएको अव्यावहारिक समयसीमाका कारण दूरदराजमा पुग्न नसकेको एमालेका जिल्ला सचिव काजीराम रोकाको तर्क छ। प्रतिनिधिसभा क्षेत्र नं १ मा ५६ वटा वडा छन्। निर्वाचन आयोगले दिएको १७ दिनको समय सीमाभित्र यी सबै वडाका सबै गाउँवस्तीमा पुग्ने कुराको कल्पना पनि गर्न सकिँदैन, रोका भन्छन्, घ्याल्चोकटारदेखि छेकम्पारसम्म सबै ठाउँमा यातायातको साधन पुग्न सक्दैन। त्यसैले मतदाताको सामु पुग्ने चाहना भएर पनि पुग्न सकिँदैन। संगठिन संरचना, सुरक्षाका कारण पनि यस्तो भएको उनको भनाइ छ। भौगोलिक अवस्था, यातायातको पहुँच, हेलिकोप्टर प्रयोग गर्न बन्देज र पहिरोको समस्याका कारण उम्मेदवारहरू सबै गाउँबस्तीमा पुग्न समस्या भएको कांग्रेसका जिल्ला सचिव कृष्ण आलेको दाबी छ। गोरखा जिल्लाको भौगोलिक संरचना निक्कै जटिल खालको छ। सबै ठाउँमा मोटरबाटो छैन। हेलिकप्टर प्रयोग गर्न निर्वाचन आयोगले बन्देज लगाएको छ। सबै ठाउँमा गाडीको पहुँच छैन, आले भन्छन्, त्यसैले उम्मेदवारहरू मतदाता भेट्न सबै गाउँबस्तीमा पुग्न नसकेको हो। तैपनि सहकर्मी साथीहरूमार्फत, फोन सम्पर्कमार्फत मतदातासित भेटघाट भइरहेको छ। आचारसंहिताका कारण उम्मेद्वारहरू घरदैलो अभियानमा थिए। बल्ल खुला प्रचार गर्न पाउने भएका छन्। मौन अवधि नलागेसम्म चुनावी सभा तथा विभिन्न अभियान गर्न बिहीबारदेखि बाटो खुलेको हो।"
पञ्चायतदेखि निरन्तर उम्मेदवार,"हेटौंडा : राजनीतिमा पुस्तान्तरणको चर्को बहस चल्दै आए पनि चुनावी भिडन्तमा भने पञ्चायतकालदेखि प्रतिस्पर्धा गर्ने नेताहरूसम्म छन्। तिनै नेतामध्ये पर्छन् कमल थापा, अर्जुननरसिंह केसी, शरतसिंह भण्डारी, दीपक बोहरा, डा प्रकाशचन्द्र लोहनी र बुद्धिमान तामाङ। कांग्रेसका केसी, लोसपाका भण्डारी, राप्रपाका बोहरा, डा लोहनी र तामाङ २०३८ सालमा राष्ट्रिय पञ्चायत सदस्य निर्वाचित भएका थिए। राप्रपा नेपालका अध्यक्ष थापाले २०३८ मा हार व्यहोरेका थिए। यी नेता ४१ वर्षपछि पनि चुनावी मैदानमा छन्। डा लोहनी र तामाङ समानुपातिक अनि थापा, केसी, भण्डारी र बोहरा प्रत्यक्षतर्फ प्रतिनिधिसभा सदस्य उम्मेदवार छन्। थापा एमालेको सूर्य चुनाव चिह्न लिएर मकवानपुर १ मा उठेका छन्। सिंह नुवाकोट २ मा उम्मेदवार छन्। बोहरा रुपन्देही ३ मा प्रतिस्पर्धा गरिरहेका छन्। भण्डारी महोत्तरी २ मा चुनावी मैदानमा छन्। कमल थापा : दुईपटक जित, एकपटक समानुपातिक धेरै पटक मन्त्री हुनेको सूचीमा पर्नेमध्ये एक नेता हुन्, राप्रपा नेपालका अध्यक्ष थापा। गृहजिल्ला मकवानपुरबाट चुनाव लड्दै आएका उनले विजयको स्वाद भने दुई पटक मात्र पाएका छन्। ६७ वर्षीय थापाले पहिलो पटक २९ वर्षको उमेरमा २०३८ सालमा चुनाव लडेका थिए। पञ्चायत पक्षधर थापा जनमुखी सहकर्मी भनेर चिनिने रूपचन्द्र विष्टसँग पराजित भए। २०४३ सालमा पहिलो पटक निर्वाचित भए। उनले ओमा टेम्पो लामालाई हराएका थिए। बहुदल आएपछि २०४८ सालमा मकवानपुर १ मा एमालेका कृष्णप्रसाद दाहालसँग पराजित भए। दाहालसँग तीनपटक पराजय भोगेका थापा यसपटक एमालेकै चुनाव चिह्नबाट उम्मेदवार बनेका छन्। उनी २०५१ मा मकवानपुर १ बाट विजयी भए। २०५६ मा हार व्यहोरे। २०५१ र २०५६ मा मकवानपुर १ र ३ बाट उठेका थिए। उनी २०५१ मा मकवानपुर ३ र २०५६ मा दुवै क्षेत्रमा पराजित भएका थिए। २०६४ को संविधानसभा निर्वाचन पनि उनलाई फापेन। मकवानपुर ३ र काठमाडौं ५ दुवै क्षेत्रमा हारे। उनी २०७० मा प्रत्यक्षतर्फ उम्मेदवार बनेनन्। समानुपातिकबाट संविधानसभा सदस्य बने। २०७४ मा कांग्रेसको समर्थनमा मकवानपुर १ मा उठे। तर, तेस्रो पटक एमालेका दाहालसँग ५ हजार ९ सय ७३ मतान्तरले पराजित भए। उनले ३४ हजार ६ सय ५८ मत पाएका थिए। उनको पार्टीले थ्रेसहोल्डसमेत कटाउन सकेन। उनी यसपटक एमालेको चुनाव चिह्न लिएर मकवानपुर १ मै उठेका छन्। मकवानपुरे जनताले मलाई माया गरेका छन्। यो पटक मत दिएर विजयी गराउँछन् भन्नेमा म विश्वस्त छु, थापाले भने, एमालेका सबै साथीहरूलाई लिएर म उत्साहका साथ चुनावी प्रचारप्रसारमा जुटिरहेको छु। अर्जुननरसिंह केसी : अन्तिमपटक उम्मेदवारी संसदीय राजनीतिमा पुरानो नाम हो, अर्जुननरसिंह केसी। २०३८ सालमा नुवाकोटबाट उनी हलो चुनाव चिह्न लिएर स्वतन्त्र भएर उठेका थिए। त्यस बेला नुवाकोटबाट केसीसँगै डाप्रकाशचन्द्र लोहनी विजयी भएका थिए। केसी २०४३ मा भने पराजित भए। २०४८ सालमा कांग्रेस उम्मेदवार बनेर नुवाकोट ३ बाट विजयी भए। २०५१ मा पनि उनी नुवाकोट ३ बाटै जितेर सांसद बने। २०५६ र २०६४ को निर्वाचन भने उनलाई फापेन। उनी २०७० मा नुवाकोट ३ छाडेर १ बाट उम्मेदवार बने। निर्वाचन क्षेत्र परिवर्तन गरेपछि भने जित हात पारे। २०७४ को निर्वाचन पनि उनलाई फापेन। वाम गठबन्धनसँग हार व्यहोरे। ७५ वर्षीय सिंह यसपटक नुवाकोट २ मा सत्ता गठबन्धनबाट उम्मेदवार छन्। उनीसँग एमालेका नारायणप्रसाद खतिवडाले प्रतिस्पर्धा गर्दै छन्। खतिवडाले केसीलाई २०७४ मा १० हजार ५ सय ५७ मतले हराएका थिए। यसपटक प्रतिस्पर्धी दोहोरिएका छन्। मेरो उम्मेदवारी नुवाकोटको जनताको माग पनि हो। चुनावको माहौल हेर्दा जित सहजै हुन्छ भन्ने मेरो विश्वास छ, केसीले भने। उनले आफू संसदीय निर्वाचन अन्तिमपटक उम्मेदवार भएको बताए। दीपक बोहरा: कहिले हार, कहिले जित पञ्चायतकालीन राजनीतिका खेलाडी दीपक बोहराको चुनावी दौडान जारी छ। उनले २०३८ सालमा रुपन्देहीबाट राष्ट्रिय पञ्चायत सदस्य जितेका थिए। उनको चुनाव चिह्न बलेको दियो थियो। २०४३ मा पनि उनी रुपन्देहीबाटै विजयी भए। बहुदल आएपछि भने उनले चुनावमा सफलता हात पार्न सकेनन्। २०४८ सालको निर्वाचनदेखि पहिलो संविधानसभा निर्वाचनसम्म उनी लगातार हार व्यहोर्न बाध्य भए। २०७० मा भने बोहरा रुपन्देही २ बाट निर्वाचित भए। २०७४ मा फेरि पराजय भोगे। त्यस बेला एमालेका तत्कालीन उम्मेदवार घनश्याम भुसालसँग पराजित भएका थिए। २०७४ मा कांग्रेसको समर्थनमा चुनाव लडेका बोहरालाई कांग्रेस नेता तथा गृहमन्त्री बालकृष्ण खाँणले आफ्नो क्षेत्र छाडिदिएका थिए। उनी यसपटक खाँणसँगै प्रतिस्पर्धा गर्दै छन्। ४१ वर्षको अवधिमा पटकपटक मन्त्री बनेका बोहराको पार्टी संगठनभन्दा पनि व्यक्तिगत प्रभाव बढी देखिन्छ। शरतसिंह भण्डारी : पाँच जित, तीन हार पुराना राजनीतिक खेलाडी हुन्, शरतसिंह भण्डारी। २०३८ सालदेखि लगातार चुनावी मैदानमा रहेका उनी यसपटक महोत्तरी २ मा लोसपाबाट चुनावी मैदानमा छन्। २०७४ को निर्वाचनमा पनि उनी यही क्षेत्रबाट निकटतम प्रतिद्वन्द्वीलाई झन्डै दोब्बर मत अर्थात् ३० हजार ७ सय २२ मत ल्याएर विजयी भएका थिए। भण्डारी २०३८ मा हाँस चुनाव चिह्नबाट पहिलो पटक सांसद निर्वाचित भएका थिए। त्यसयता उनले प्रायः निर्वाचनमा सफलता हात पार्दै आएका छन्। २०२८ सालदेखि सक्रिय राजनीति गर्दै आएका भण्डारीले २०३८ देखि हरेक संसदीय निर्वाचनमा भाग लिँदै आएका छन्। २०७४ सम्म उनले पाँचपटक चुनाव जितेका छन्। तीनपटक हार व्यहोरेका छन्। २०४३ मा राष्ट्रिय पञ्चायत सदस्य जितेका उनी २०४८ मा भने पराजित भए। २०५१ मा बागी बनेर जिते। कांग्रेसबाट टिकट नपाएपछि उनी बागी बनेका थिए। २०५६ मा कांग्रेसबाट उम्मेदवार बनेका भण्डारी महोत्तरी ३ बाटै विजयी भए। २०६४ मा मधेसी जनअधिकार फोरमबाट उम्मेदवार बनेर महोत्तरी ६ बाट विजयी भए। २०७० मा भने पराजित भए। १५ आंैपटक मन्त्री भएर उनले मधेसबाट धेरैपटक मन्त्री हुन सफल नेताका रूपमा नाम दर्ज गराएका छन्। भण्डारीको यो नवौं पटकको उम्मेदवारी हो। उनले आफ्नो प्रतिस्पर्धी कोही नरहेको र जित नजिक रहेको बताउँदै आएका छन्। डा लोहनी र तामाङ समानुपातिक उम्मेदवार डा प्रकाशचन्द्र लोहनी २०३८ सालमा लालीगुँरास चुनाव चिह्न लिएर नुवाकोटबाट विजयी भएका थिए। उनी २०४३ मा नुवाकोटबाटै निर्वाचित भए। २०४८ मा राप्रपा (चन्द) बाट उम्मेदवार बने। नुवाकोट १ बाट निर्वाचित पनि भए। २०५१ मा नुवाकोट १ बाटै विजयी भएका लोहनीले त्यसपछिका निर्वाचन परिणाम आफ्नो पक्षमा पार्न सकेनन्। त्यसपछि उनी एकपटक समानुपातिकमा बसे भने बाँकी चुनावमा हार व्यहोरे। उनी राप्रपाबाट समानुपातिक उम्मेदवार छन्। बुद्धिमान तामाङ २०३८ मा धादिङबाट निर्वाचित भए। उनको चुनाव चिह्न झोलुंगे पुल थियो। २०४३ मा पराजय भोगेका उनले २०४८ मा पनि जित हासिल गर्न सकेनन्। मध्यावधि निर्वाचन २०५१ मा राप्रपाबाट उम्मेदवार बनेका थिए। उनी धादिङ १ बाट विजयी भए। २०५६ मा राप्रपाबाटै विजयी भए। त्यसपछि भने तामाङ लगातार उम्मेदवार बने पनि जित हात पार्न सकेका छैनन्। संसदीय राजनीतिका पुराना खेलाडी तामाङ यो पटक राप्रपाबाट समानुपातिक उम्मेदवार छन्।"
"८२५ सिट, १२००० उम्मेदवार","काठमाडौं : प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन्। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५ सय ७० जना मतदाताले मताधिकार प्रयोग गर्नेछन्। निर्वाचन आयोगको तथ्यांकअनुसार यसपटक १२ हजार ९३ उम्मेदवार छन्। आयोगले बिहीबारबाट चुनावी प्रचारप्रसारका लागि अनुमति पनि दिएको छ। जसअनुसार दलका नेता र उम्मेदवारहरू मतदातको घरदैलोमा पुगेका छन्। कात्तिक १७ गतेदेखि मंसिर १ गतेसम्म राजनीतिक दल तथा उम्मेदवारहरूले निर्वाचन प्रचारप्रसार गर्न सक्ने व्यवस्था गरिएको छ। निर्वाचन आयोगले स्थानीय तहमार्फत मतदाता शिक्षाका लागि कम्तीमा ६ हजार ७ सय ४३ जना स्वंसेवक खटाएको छ। कुन तहमा कति उम्मेदवार ? प्रतिनिधिसभाको प्रत्यक्ष र समानुपातिक गरी २ सय ७५ सिटका लागि मंसिर ४ गते निर्वाचन हुँदैछ। प्रदेशसभाको प्रत्यक्ष र समानुपातिक गरी ५ सय ५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १ सय ६५ सिटका लागि २ हजार ४ सय १२ उमेदवार चुनावी मैदानमा छन्। प्रतिनिधिसभाकै समानुपातिकतर्फको १ सय १० सिटका लागि २ हजार ४ सय २ उम्मेदवार प्रतिस्पर्धामा छन्। त्यसैगरि प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ। उजुरीका चाङ ८२५ सिटका लागि १२ हजार ९३ उम्मेदवार १ करोड ७९ लाख ८५ हजार ५७० मतदाता निर्वाचनको माहौल बढ्दै गएपछि निर्वाचन आचारसंहिता उल्लंघनको क्रम बढेको छ। आचारसंहिता उल्लंघनका विषयमा हालसम्म आयोगमा ७१ वटा उजुरी परेका छन्। उजुरीमा सोधिएका स्पष्टीकरणको जवाफमाथि आयोगले अध्ययन गरिरहेको छ। आयोगले निर्वाचनलाई स्वच्छ, निष्पक्ष, मर्यादित र भयरहित बनाउन प्रमुख निर्वाचन आयुक्त दिनेशकुमार थपलियाले सबैमा आग्रह गरेका छन्। निर्वाचनको निष्ठालाई जोगाएर आचारसंहिताको पालना गर्न दल र उम्मेदवारलाई उनले आग्रह गरेका छन्। निर्वाचन आचारसंहिता कार्यान्वयन तथा अनुगमनका लागि संयन्त्रहरू परिचालन गरिसकिएको प्रमुख आयुक्त थपलियाले बताए। दल तथा उम्मेदवारहरूलाई आचारसंहिता पालना गरेर त्यस्ता संयन्त्रहरू प्रयोजनहीन सावित गरिदिन अपिल गरे। आचारसंहिता आफैंमा एक नैतिक र कानुनी बन्धन हो, प्रमुख आयुक्त थपलियाले भने, यस्तो बन्धन दल, उम्मेदवार अन्य पक्षले नतोड्ने हो भने आयोग र राज्यका संयन्त्रले कारबाहीका लागि कुनै काम गरिरहनु पर्दैन। आचारसंहिता उल्लंघनका घटनामा हालसम्म आयोगले सोधेको स्पष्टीकरणका सम्बन्धमा कात्तिक २५ गतेभित्रै निर्णयमा पुग्ने उनले उल्लेख गरे। पहिलो स्पष्टीकरणमा चित्त नबुझेमा दोस्रो स्पष्टीकरण सोध्ने र उल्लंघनको प्रमाण तथा अवस्था हेरेर सचेत, दण्ड जरिवाना तथा उम्मेदवारी खारेजीसम्मको निर्णयमा जानुपर्ने हुन्छ। हालसम्म चलेको स्पष्टीकरणबारे हामी यही कात्तिक २५ गतेभित्रै निर्णयमा पुग्नेछौ, उनले भने, आयोगका निर्णय र कारबाहीबारे अदालतमा जाँदा पनि आयोगको निर्णय सदर हुने गरी हामीले काम गरिरहेका छौं। मतगणनास्थलमा तारजाली राख्नुपर्ने अवस्था लोकतन्त्रका लागि सुखद् नभएको उनले उल्लेख गरे। त्यस्तो दूरावस्थाबाट सबै माथि उठ्न जरुरी छ, प्रमुख आयुक्त थपलियाले भने। निर्वाचन बिथोल्न हुनसक्ने गतिविधि नियन्त्रणका लागि सुरक्षा निकायसँग आवश्यक समन्वय भइरहेको निर्वाचन आयोगले जनाएको छ।"
"प्रधानमन्त्रीमा हिरिक्क हुन्नँ, अवसर आए छाड्दिनँ","आसन्न निर्वाचनमा सत्ता गठबन्धनले बहुमत ल्याउनेमा माओवादी केन्द्रका अध्यक्ष पुष्पकमल दाहाल प्रचण्ड ढुक्क छन्। त्यसो भए चुनावपछि प्रधानमन्त्री को त ? प्रचण्ड भन्छन्, ' प्रधानमन्त्रीका लागि हिरिक्क हुने मान्छे म होइन। तर, अवसर आए भुमिका लिन्छु ।' आसन्न चुनाव, सत्तासमीकरण र समसामयिक राजनितिबारे अन्नपूर्ण पोस्टका अखण्ड भण्डारी र नरेन्द्र साउदले प्रचण्डसँग गरेका कुराकानी : जनयुद्धबाट आएको त्यो गर्विलो र दर्बिलो प्रचण्ड। अहिले अलि निरीह, कमजोर र फितलोजस्तो स्वयं तपाईंलाई लाग्दैन ? मलाई त आफू कमजोर भएको लाग्दैन। मानिसहरूले आआफ्नो ढंगले हेर्ने, मूल्यांकन गर्ने र विश्लेषण गर्ने भइराखेको, देखिरहेकै छु। जनयुद्धमा जस्तो थिएँ, शान्ति प्रक्रियामा आउँदा पनि त्यस्तै थिएँ। संविधानसभामा सबैभन्दा ठूलो पार्टीको नेता हुँदा पनि त्यस्तै थिए। पार्टी विभाजन भएर खुम्चिँदा पनि म त्यत्तिकै सक्रिय छु। पार्टीको काममा लागिराखेकै छु। मलाई केही फरक परेको छैन। पोलिटिकल चार्मिङ त घटेको हो नि ! पोलिटिकल चार्मिङ अलिकति पनि घटेको छैन। बरु, आजभोलि विस्तारै बढेको पो देख्छु। किनभने यो सबै परिवर्तन, संविधान, शान्ति प्रक्रिया, विकाससमृद्धि, समाजवादका लागि प्रचण्ड एउटा अनिवार्य इलिमेन्ट (तत्व) हो भन्ने कुरा जनता र बुद्धिजीवीमा पनि आउँदै गरेको देखेको छु। पार्टीको साइज त घट्यो नि ! पहिलो पार्टीबाट तेस्रो स्थानसम्मको चरणमा कसरी आइपुग्नुभयो ? शान्तिपूर्ण एवं प्रतिस्पर्धाको राजनीतिमा विभिन्न खालका चलखेल र उतारचढाव आईनै रहन्छन। सबैका हुन्छन्। अहिलेका कुन पार्टी सानो भएनन ? कुन पार्टी ठूलो भएन र ? सबै प्रमुख पार्टीले उतार चढाव बेहोरेका छन्। नेपाली कांग्रेस पनि विभाजित भएर ०६४ को निर्वाचनमा कहाँबाट कहाँ पुगेको थियो। एमाले पनि ३३ सिटमा सीमित भएको थियो। यो प्रक्रियाभित्र हुने कुरा हो। यसलाई म अनौठो मान्दिन। माओवादीको साइज घट्नुमा कहाँ कमजोरी भएजस्तो लाग्छ ? मुख्य कुरा त विचार र राजनीतिक एजेन्डा हो। ठूलो सानो हुने कुराले व्यक्ति वा पार्टीको इमेज लाई धेरै असर गर्दैन। कहिलेकाहीँ पार्टी सानो भए पनि व्यक्तित्व ठूलो भइराखेको हुन्छ। कहिलेकाहीँ पार्टी ठूलो भएर व्यक्तित्व खुम्चिएको पनि हुन्छ। विचार र राजनीतिक एजेण्डाको दृष्टिकोणले अहिले पनि नेपालमा माओवादी या प्रचण्ड नै केन्द्रमा छ। सानो भने पनि ठूलो भने पनि। एजेन्डा बलियो भएर पनि माओवादी किन कमजोर त ? संघीयता, गणतन्त्र, धर्म निरपेक्षता, समावेशीता, संविधानसभा, महिला, दलित, मुस्लिम, आदिवासी जनजातिलाई अधिकारको कुरा, यी सबै कसका एजेन्डा हुन् ? कसले स्थापित गर्यो ? कसले सबैभन्दा बढी बलिदानी र संघर्ष गर्यो ? शान्ति प्रक्रियामा आएपछि औपचारिक र आधिकारिक रूपले नै प्रचण्डका एजेन्डाहरू कार्यान्वयनमा गएका छन्। यो कुरा मान्छेहरूले राम्ररी बुझेका छन। कतिपयलाई त्यो स्वीकार्न मन लाग्दैन। माओवादीको एजेण्डामा देश हिँडेको भन्दा त अरू राजनीतिक पार्टीको औचित्यमाथि नै प्रश्नचिन्ह खडा हुन्छ। त्यसकारण अरूले हेर्दा सानो भयो, अलि निरिह भयो जस्तो लाग्छ। तर, म, कत्ति पनि निरिह छैन। बढी कन्फिडेन्टका साथ अघि बढिरहेको छु। माओवादीका अबका मुख्य एजेन्डा केके हुन् ? यो सिष्टम बचाउनुपर्छ। यसमार्फत नै देशमा आर्थिक विकास गर्नुपर्छ। अब एकसूत्रीय एजेन्डा बन्नुपर्छ समृद्धि र आर्थिक विकास। यो नगरिकन राजनीतिक परिवर्तनको औचित्य सिद्ध हुँदैन। आजभोलि एकथरि मान्छेहरूले यी पुरानालाई अव नो नट अगेन भन्न थालेका छन्। स्वतन्त्रका नाममा पनि आइराख्या छन। अब यो सिष्टममार्फत आर्थिक विकासले गति लिएन भने जनतामा फ्रस्टेसन आउन सक्छ। त्यसैले आर्थिक विकास आजको मुख्य आवश्यक्ता हो। मेरो बाँकी जीवन पनि आर्थिक विकास र समृद्धिकै लागि लगाउँछु भनेको कारण पनि त्यही हो। जनतामा त फ्रस्टेसन आइसकेको होइन र ? आइसकेको त होइन। एकथरि मान्छेहरूलाई अब सिद्धिसक्यो जस्तो लाग्या छ। तर, देशैभरि घुम्दा र आधारभूत जनता (जनता भन्या पनि कसलाई भन्ने होला ? मैले आधारभूत जनता भन्या हुँ) को भावनालाई हेर्दा फ्रस्टेसन आएको छैन। अझै पनि पार्टीहरूले गर्नुपर्छ भन्ने भरोसामा जनता छन्। जसलाई यो गणतन्त्र मन परेको छैन, संघीयता मन पर्या छैन। जसलाई लोकतन्त्र र यो समानुपातिक समावेशी मन पर्या छैन, तिनीहरूले चाहिँ निकै बल गर्या छन, सोसल मिडियामा। यो व्यवस्था सिद्धिसक्यो, यो फर्किंदैन भनिरहेका छन। तर, सोसल मिडियामा केहीबेर पानीको फोका जस्तो देखिँदैमा यत्रो ठूलो संघर्ष, बलिदान र जनताको लगानीबाट आएको चिज उल्टिहाल्छ भन्ने सत्य होइन। केही स्वतन्त्रले अपत्यारिलो ढंगले स्थानीय तह चुनावमा जिते। अहिले पनि बग्रेल्ती स्वतन्त्र उम्मेदवार छन्। यसो हुनुमा दलहरू कहीँ न कहीँ चुकेको जस्तो लाग्दैन ? राजनीतिक परिवर्तनसँगै सुशासन र आर्थिक समृद्धि एकसाथ लैजानुपथ्र्यो। पार्टी र नेताहरूको ध्यान राजनीतिक परिवर्तन र प्रचारवाजीमा मात्रै बढी गयो। विकास र समृद्धिमार्फत जनताको दैनिक जीवनमा सकारात्मक परिवर्तन ल्याउने, सुशासन अर्थात् भ्रष्टाचार नियन्त्रण गर्ने, जनतालाई राम्रो शासन दिने र आर्थिक परियोजनाहरू अघि बढाउन सक्नुपथ्र्यो। केही मेघा र मझौला प्रोजेक्टहरूमार्फत देशैभरि विकासको लहर सुरुवात भयो भन्ने सन्देश दिन सक्नुपथ्र्यो, राजनीतिक नेतृत्वले। त्यो नहँुदा जनतामा के हो त ? भन्ने प्रश्न उठेको हो। त्यसैकारण अब पार्टीहरूले सकेनन् भनेर एकाध ठाउँमा केही स्वतन्त्र भनिएका मान्छेहरू देखापरेका हुन्। त्यसैले राजनीतिक परिवर्तनसँग सुशासन र विकास जोडिएन भने यसलाई दिगो बनाउन सकिँदैन। राजनीतिक परिवर्तनको ऐतिहासिकता र त्यसको दिगोपनको निम्ति आर्थिक विकास अपरिहार्य शर्त हो। त्यही भएर पुरानो पुस्ता विरुद्ध नो नट अगेन को अभियानै सुरु भएको हो कि ? केही मान्छेहरूले भन्ने गरेका छन, नो नट अगेन रे। कुनै पार्टी वा नेताले इतिहासमा गरेको योगदानको अपमान हुने गरी जुन प्रचार भइरहेको छ, त्यो न्यायसंगत छैन। विज्ञानसम्मत पनि छैन। मैले सधैं उदाहरण दिने गरेको छु, सत्यमोहन जोशीको। सत्यमोहन जोशीलाई शताब्दी पुरुष भनेर सधैं सम्मान पनि गर्छौ। उहाँले सय वर्षअघि गरेका कामहरूबाट नै ऊर्जा लिन्छौं, प्रेरणा लिन्छौं। किन ? किनभने सबै सय बर्ष पुगेकाबाट ऊर्जा त आउँदैन नि ! सत्यमोहन जोशीबाटै मात्र आयो नि त। किनकी उहाँको योगदान र उहाँको स्पिरिट मुख्य कुरा हो। त्यसैले नो नट अगेन होइन। यो परिवर्तन ल्याउन ठूलो त्याग, तपस्या र बलिदान गरेका र फेरि पनि देशलाई केही नयाँ दिन्छौं भन्ने कमिटमेन्ट गरेका नेताहरूलाई वान्स अगेन पो भन्नुपर्ने हो। सबैलाई एउटै डालोमा हालेर गर्नु भनेको परिवर्तन र जनताप्रतिको अपमान हुन्छ। कतिपयलाई नो नट अगेन भन्न पनि सकिन्छ। तर, कतिपयलाई त वान्स मोर भन्नुपर्ने हो। राजनीतिक परिवर्तनको नेतृत्व गर्ने प्रचण्डको बसाई, लवाइ, खवाइमाथि बारम्वार प्रश्न उठिरहन्छ नि ! मैले समय र परिस्थितिअनुसार आफूलाई एडजष्ट गरिराख्या हुन्छु। जनयुद्धका बेला जनताको घरमा बस्दा जति मिठो, अग्र्यानिक खान्थे र जुन स्वादवाला खान्थे, आजभोलि त्यस्तो स्वादवाला छैन। खानेकुरा त आजभोलि त कस्तो न कस्तो ! त्यति इन्ट्रेष्ट पनि नभाको जस्तो हुन्छ। लाउने कुरा गर्दा, जनयुद्धको बेलामा पनि अरूभन्दा सफा भएर राम्रै लगाएर, सजाएरै हिँड्ने गर्थे। जनयुद्धको बेलाको पनि फोटोहरू हेरिराख्नु भएकै छ। बच्चामा बाले नयाँ कपडा ल्याइदिनु भयो भने चट्ट मिलाउने, आइरन गरेर लगाउने गर्थे। अब आजभोलि वरिपरि सेक्युरिटी लिएर हिँड्नुपर्ने बाध्यता छ। यस्ता घरमा बस्नुपर्ने पनि अर्को बाध्यता हो। म त झुप्रामा पनि मज्जाले बस्न सक्छु। तर, विदेशी राजदूत आउँछन्, प्रधानमन्त्री आउँछन्। उनीहरूलाई झुप्रोमा लग्यो भने नाटक गर्या जस्तो देखिन्छ। नाटक गर्नु नि भएन। व्यापारीको घरमै डेरा खोज्नु पर्ने त थिएन होला नि ! व्यापारीको घरमा होइन, जहाँ सबै चिज मिलेको हुन्छ त्यहाँ बस्नुपर्छ। गाडी राख्ने स्पेश चाहियो, खुला ठाउँ पनि चाहियो। त्यस्तैकोमा भेटिन्छ त। अरूकोमा भेटिंदैन (हाँस्दै)। यस्ता घर भएका कि व्यापारी हुन्छन, कि ठूल्ठूला ब्युरोक्र्याट। केही न केही हुन्छन्। व्यापारीको कुरा आएको हुनाले मैले चितवनमा घर बनाएँ नि त। अब विस्तारै चितवनमा सरौंला। माओवादीको भागमा ४६ सिट परेको थियो। केही सिट अरुलाई छोड्नुभयो। करिब ४० सिटमा लडेर तेस्रो शक्ति हुन्छौ भन्दै हुनुहुन्छ। फेरि भावी प्रधानमन्त्री प्रचण्ड पनि भन्नुहुन्छ। यो त विरोधाभास भयो नि ! भा, छैन। मैले तेस्रो शक्ति हुन्छौ, भनेकै छैन। मेरो कोसिस त दोस्रो शक्ति हुने भन्नेमा छ। नभए नि, तेस्रो निर्णायक त हुन्छ, हुन्छ। गठबन्धनको रक्षाको लागि जित्ने सिटमा पनि सबैभन्दा धेरै सेक्रिफाइस गरेका छौ। माओवादीले सिधै जित्ने सिट पनि गठबन्धनका अरु पार्टनरलाई छोडेका छौं। सहजै जित्ने सिट पनि छोड्नु भएको छ र ? सल्यान हामीले जित्ने हन्ड्रेड प्रसेन्ट ग्यारेन्टी हो। एकीकृत समाजवादीका प्रकाश ज्वालाका लागि त्यहाँ छोड्यौ। पार्टीमा उहाँको भूमिका र माधवजी( माधव नेपाल) कै आग्रहमा त्यहाँ त्याग गर्दा नै उचित ठान्यौ। उदयपुर हामीले जितिराख्या ठाउँ हो। हाम्रै भागमा परेको पनि थियो। तर, माधवजीहरूले जगन्नाथ खतिवडालाई एडजष्ट गर्नैपर्ने भो भनेपछि उहाँहरूको पार्टी राम्रो बनोस् भनेर त्यहाँ पनि त्याग गरेकै हो। घनश्याम भुसाल उठ्नु भएको रुपेन्देही१ हाम्रै भागको सिट हो। प्रभु साहको क्षेत्रमा पनि त्यही हो। त्यसैले घनश्याम, प्रभु, जगन्नाथ, प्रकाश सबैलाई मैले आफ्नै ठान्छु। उहाँहरूलाई पनि समेटर लानुपर्नेछ। एमालेभित्रका साथीहरूसँग पनि मेरो लगातार कुरा भइरहेको छ। माओवादीले जित्ने ठाउँ छोडेको र नजितिने ठाउँ लिएको देखिन्छ, कारण के हो ? त्यसमा पनि प्रधानमन्त्रीको दाबी देखिन्छ ? मैले प्रधानमन्त्रीको दाबी गरेको छैन। मेरा विरुद्ध अतिरञ्जित प्रचार भएको छ। म नै त्यस्तो नेता हो, जसले पटकपटक अफर आउँदा पनि प्रधानमन्त्री बन्दिन भनेर छोडेको छु। ०७४ को निर्वाचनपछि त पाँच वर्ष लिखित रूपमा मलाई प्रधानमन्त्रीको अफर आएकै हो नि ! त्यतिबेला मेरै प्रस्तावमा वामगठबन्धन भयो। जनताको अगाडि कम्युनिष्ट एकताको कुरा मैले नै गरेको थिएँ। जति पनि वामपन्थी आन्दोलनका साथीहरू प्रधानमन्त्री भए नि, ति सबै मेरो कारणले भए। अहिले मान्दैनन। आफैं हुँ जस्तो गर्छन। तर यथार्थ कुरा यही हो। त्यसो भए चुनावपछि प्रधानमन्त्रीमा तपाईको दाबी हुँदैन ? प्रधानमन्त्रीका लागि म हिरिक्क हुने मान्छे हुँदै होइन। परिवर्तनको रक्षा हुनुपर्यो, संविधानको रक्षा हुनुपर्यो। गणतन्त्र, संघीयता बच्नुपर्यो। आर्थिक विकासतिर देश जानुपर्यो। विकास परियोजनातिरै मेरो बढी ध्यान छ। त्यसका निम्ति अवसर आयो भने त म जिम्मेवारी लिन्छु नै। सरकार परिवर्तनका ठूल्ठूला निर्णयमा चमत्कारै गर्नुभयो। चुनाव पछि त्यस्तो सम्भावना छ कि छैन ? जतिबेलासम्म यो संविधान र परिवर्तनमाथि चुनौती देखा परिराख्छ, अहिलेकै गठबन्धन अगाडि जान्छ। तर, जुन दिन यो संविधान र परिवर्तनमा संकट छैन भन्ने आउँछ नि, अरू पनि थुप्रै ढोका खुल्न सक्छन्। फेरि पनि वामगठबन्धनको सम्भावना छ त ? कम्युनिष्ट आन्दोलनको एकता गर्ने मेरो सपना थियो। विशाल पार्टी बनाउने, अनि मुलुकमा आर्थिक विकासलाई गति दिने। सामाजिक न्याय र समृद्धितिर लैजाने। त्यसैकारण पार्टी एकता र वामगठबन्धनको प्रस्तावक बने। त्यतिबेला संविधानमाथि घात होला भनेर प्रस्ताव गर्या त होइन नि ! पार्टी विभाजन गर्नलाई एकता भन्या पनि होइन। तर दुर्घटना भयो। के कारणले दुर्घटना भयो ? ०७४ को चुनावअघि नै तपाई प्रधानमन्त्री भनेर केपी ओलीलाई मैले नै भन्या हो। पछि उहाँ र म बीच पालोपालो प्रधानमन्त्री हुने सहमति पनि गरेकै हो। केपी ओलीलाई संविधानसभा निर्वाचन होला, गणतन्त्र नेपालमा आइहाल्छ भन्ने विश्वास थिएन। पछि आएर मात्रै मान्नुभएको हो। माओवादीले आँधीहुरी ल्याइदियो, त्यसैले मान्नलाई मानिदिएको हो, मलाई चित्त बुझ्या छैन भनेर उहाँले भन्नुहुन्थ्यो। घटनाक्रमले के देखायो भने उहाँ त कति खेर मौका आउँछ र यो संविधानलाई च्यातौला भनेर ढुकेर बस्नु भएको रहेछ। फेरि पुरानै ठाउँमा मुलुकलाई लैजाऔला भनेर पो आउनुभएको देखियो। त्यतिबेला म पनि पार्टीको अध्यक्ष थिएँ। हेर्दाहेर्दै अर्को अध्यक्ष त संविधान च्यात्न खोज्ने, गणतन्त्र उल्ट्याउन खोज्ने देखेपछि त्यो सहन गर्न सक्ने अवस्था भएन। यो परिवर्तनका मुख्य बाहक हुनुको नाताले मेरो लागि त जीवनमरण (लाइफ एन्ड डेथ) को कुरा भयो नि त। मैले त्यति ठूलो विश्वासघात र धोखा नजिकबाट देख्नेभोग्ने मौका पाएँ। वामगठबन्धन छोडेर यसपटक कांग्रेससंग गठबन्धनको मुख्य कारण के हो ? केपी ओलीले कोको संग गठबन्धन गर्नुभएको छ ? त्यो गठबन्धनका अनुहार हेर्नुभयो भने सिधा राजसंस्था पुनस्र्थापना हुनुपर्छ भन्नेहरू छन। यो त सबैले देखेकै कुरा भयो। मेरो लजिक के छ भने यो संविधान, लोकतन्त्र, गणतन्त्र, संघीयता समावेशीताको रक्षामा जो उभिन्छ, त्यो प्रगतिशिल हो। उपलब्धिलाई कमजोर पार्ने र जो राजावादीसँग जान्छ, त्यो पश्चगमनकारी हो। त्यो मान्यतामा उभिएर गठबन्धन बन्या हो। अर्को एउटा प्रसंग सुनाउन चाहन्छु रूस र चीन दुवै कम्युनिष्ट मुलुक। स्टालिनको मृत्यु र खु्रश्चेभको उदयपछि दुवै कम्युनिष्ट मुलुकबीच विचारमा निकै विवाद भयो। खु्रश्चेव र माओत्से तुङ्गबीच विवाद चर्किंदै गएपछि बोर्डरमा सेना खटाउने स्थितिमा पुगे। कुन दिन झडप हुने हो भन्ने त्रास भयो। झडप भइहालेको भए त्यतिबेला रुसले जित्थ्यो। किनकी चीन अहिलेको ठाउँमा पुगिसक्या थिएन। माओले अर्को बाटो अपनाउनुुभयो। उहाँले अमेरिकी राष्ट्रपति निक्सनलाई बेईजिङ बोलाउनुभयो। रातो कार्पेट ओछ्याएर, हात मिलाएर सम्झौता गर्नुभयो। अमेरिका र चीन एकातिर भए। रुसले हमला गर्न सक्ने स्थिती भएन। यो दृष्टिकोणबाट हेर्नुभयो भने केपीजी र मेरोबीच जुन संघर्ष भयो, वैचारिक र राजनीतिक ढंगले। सानो स्केलमा भएपनि घटना त्यस्तै त्यस्तै हो भनेर बुझ्न सकिन्छ। वाम एकता भंग भएको वा पार्टी फुटेकोमा पछुतो लागेको छ कि छैन ? बेस्सरी महसुस भएको छ। आफैले प्रस्ताव गरेर गठबन्धन गरेको, जनताले अनुमोदन गरेको, पार्टीका लाखौलाख कार्यकर्ताले खुसीसाथ समर्थन गरेको चिज भत्किदा सबैभन्दा बढी पीडा त प्रस्तावकलाई नै हुन्छ नि ! त्यसैले त्यसलाई बचाउनका लागि प्रधानमन्त्रीमा आधा आधा कार्यकालको सहमति छोंडे। पाँचै वर्ष ओलीलाई प्रधानमन्त्री तपाई खानुहोस्, मलाई पार्टी चलाउन दिनुहोस् भनेकै हो नि ! मैले बचाउन निकै कोशिस गरेको थिएँ। त्यतिबेला ओलीको लोकप्रियता घटदो थियो। पार्टीभित्र तपाईं र माधव नेपालको बहुमत पनि थियो। पार्टीमा अन्तरसंघर्ष गरेर महाधिवेशनबाट ओलीलाई हटाउने रणनीति लिनुभएको भए पार्टी एकता बच्थ्यो होला नि ! त्यो पनि अपनाइयो। सहमति भयो। तर उहाँ (ओली) ले सहमति लागु हुन दिनु भएन। अध्यक्ष पनि मै हो, प्रधानमन्त्री पनि मै हो। एक नम्वर अध्यक्ष पनि मै हो भनेर बोल्नुभयो। पार्टी चलाउन प्रचण्डलाई दिने भनेपछि केही महिना त धैर्य लिनुपथ्र्यो नि ! उहाँसँग प्रतिवाद गर्नुभन्दा पार्टी एकता बचाउन मैले केन्द्रिय समितिको बैठक बोलाएँ। राष्ट्रियसभा गृहमा मेरो अध्यक्षतामा पहिलो बैठक बस्यो। त्यो बैठक यति राम्रो भयो कि केपीजी र उहाँको सानो टिम आतंकित भयो। उहाँहरू झस्किनुभयो र खुलेआम गुटबन्दी सुरु गर्नुभयो। अर्को कुरा, हामी बैठक बसिराख्या थियौ, त्यहाँ कुनै प्रस्ताव नै नल्याई संसद विघटनको सिफारिस गर्नुभयो। उहाँले त जसरी पनि निहुँ खोज्ने। हामीलाई बढार्ने बाहेक उहाँको दिमाग अरु केही आउंदै नआउने। यस्तो त मैले कहिल्यै देख्दै देखिन। चुनावमा सत्ता गठबन्धनको स्थान के हुन्छ होला ? गठबन्धनको राम्रो बहुमत आउँछ। बहुमत आउनेमा कहीँ कतै दुविधा छैन। एमाले कुन रूपमा आउँला भन्ने अनुमान गर्नुभएको छ ? मेरो विश्लेषणमा एमाले तेस्रो शक्ति हुन्छ भन्ने छ। तर, एमालेले अहिले धेरैसँग गठबन्धन गरेको छ। एमाले एउटा शक्ति त रहिरहन्छ। तपाईंले निर्वाचन क्षेत्र छान्दै, छाड्दै गर्नुभएको छ। अहिले गोरखा पुग्नुको खास कारण के हो नि ? रोल्पा जनयुद्धको प्रतिक जस्तो बन्यो। काठमाडौं जनआन्दोलनको केन्द्र भयो। दुवै ठाउँबाट लडे भने जनयुद्ध र जनआन्दोलनलाई एकताबद्ध बनाएर संविधान बनाउन सहज माहोल बन्ला भनेर ०६४ मा चुनाव लडेँ। पछि सिरहा गएँ। त्यतिबेला मधेसमा अलगवादको हावा चल्या थियो। मधेसमा कहीँ न कहीँ विद्रोह होला कि भन्ने थियो। कोही न कोही राष्ट्रिय नेताले मधेसका जनतालाई विश्वासमा लिएर चुनावी प्रक्रियामा सहभागी गराएन भने त दुर्घटना पो हुन्छ कि। त्यो दुर्घटना कसले रोक्ने त ? यो परिवर्तन, संविधानसभा, गणतन्त्र ल्याउन मुख्य भूमिका खेलेको नेताको नाताले म नै जानुपर्छ भनेर सिरहा गएँ। मधेसी जनतासंग लव छ मेरो भनेर त्यतिबेला भनेकै हो। साँच्चै जनताले पत्याए पनि मलाई। सबैतिर माहोल बन्यो। मधेस पहाड हिमाल एक भयो, अनि, प्रचण्डले ठाउँ छोड्यो भन्न मिल्छ ? प्रचण्डलाई त सबैले बधाई दिनुपर्ने हो। राम्रो राम्रो गर्नु भा छ पो भन्नुपर्ने। त्यसपछि चितवन त जानु नै थियो, मेरो गृहजिल्ला। त्यहाँको जनताको आइदेओस् भन्ने चाहना हुनु स्वाभाविकै हो। मैले चितवन छोडेको होइन, गोरखा गएको हुँ। गोरखा जानु पनि अर्थपूर्ण नै छ । जनयुद्धका लागि हतियार संकलनदेखि फौजी तालिमसम्म सम्पूर्ण तयारी गोरखाको शिरानचोकमा भएको थियो। प्रचण्ड शक्तिशाली, गर्विलो नेता। तर, सिंगल सिंगल भिडन किन हिम्मत आउंदैन ? सिंगल पनि भिडेकै हो। ०६४ र ०७० मा त सिंगलै हो नि ! ०७४ बाट गठबन्धनको शुरुवात भएको हो। किन भयो ? यसको एउटा कारण छ। संविधानमा जुन मि िश्रत निर्वाचन प्रणालीको व्यवस्था गर्यौ नि, मि िश्रत निर्वाचन प्रणालीका कारण एउटै पार्टीको सजिलै बहुमत आउने स्थिती नै छैन। बहुमत आउन ठूलै उथलपुथल हुनैपर्छ। बहुमत बनाउन कसै न कसैसंग मोर्चा बनाउनैपर्ने चुनावी प्रणालीका कारण बाध्यता छ। फेरि संविधानमा गडबड होला भन्ने स्थिती भएपछि संविधान रक्षा गर्ने शक्ति खोज्नुपर्यो। खोज्दा नेपाली कांग्रेस भेटियो। त्यस अनुसार गठबन्धन गरिएको हो। निर्वाचन प्रणालीमा सुधारको खांचो भयो कि ? हामीले त निर्वाचन प्रणालीमा सुधार गरौ भनेका छौं। यो प्रणालीले भ्रष्टाचार रोक्दैन। स्थिरता पनि ल्याउन दिँदैन। नयाँ प्रणाली बनाईयो भने दलहरू आआफ्नो सिद्धान्तअनुसार जनतामा जान्छन्।"
जलवायु परिवर्तनको असर कृषिमा धेरै,"सुर्खेत : सामान्यतयाः स्याउ चैतमा फुल्छ, वैशाखमा फल लाग्दछ। तर, अघिल्लो वर्ष मुगुको गमगढी आसपासका किसानको बगैंचामा मंसिरमै स्याउ फल्यो। पूलल्ने समय पनि अघि सर्यो। समयभन्दा अगाडि नै स्याउ फलेपछि किसान अचम्ममा परे। त्यतिमात्र होइन, बेसिजनमा स्याउ फलेपछि अशुभ हुने भन्दै कोही चिन्तित पनि बने। स्याउको राजधानी भनेर चिनिने जुम्लामा पनि पछिल्ला वर्षमा यस्तै हुन थालेको छ। अर्थात् किसानको बगैंचामा बेमौसममा पनि स्याउ फुल्न थालेको छ, फल्न थालेको छ। चन्दननाथ नगरपालिकास्थित रोकायाबाडाका किसान प्रेमबहादुर रोकाया त्यतिबेला आश्चर्यमा परे, जब चैतमा फुल्नुपर्ने स्याउ असोजमै फुल्यो। वैशाखमा फल लाग्नुपर्ने कात्तिकमै लाग्यो। बेसिजनमा स्याउ फल्न थालेपछि किसान आश्चर्यमा छन्। हिमाली जिल्ला डोल्पाको जुफालमा पनि वैशाखमा फल्नुपर्ने स्याउ पुसमा फल्यो। स्थानीय किसान अजय बुढा भन्छन्, यो त अनौठो भयो। पुसमा पनि स्याउ फल्यो। यस्तो आजसम्म भएको थिएन। वैशाखतिर फल्ने र साउनतिर पाक्ने स्याउ पुसमा पो फल्न थाल्यो। विगत १५ वर्षदेखि स्याउको खेती गर्दै आएका जुम्लाको कनकासुन्दरी२ का किसान रामबहादुर बुढाको बगैंचामा अघिल्लो वर्ष कात्तिकमा स्याउ फल्यो। फल्नुपर्ने समयभन्दा अगाडि नै स्याउ फलेपछि उनले भने, यस्तो पहिले कहिल्यै भएको थिएन, अचेल के हुन लाग्या हो खै ? बोटमा फलेको स्याउ टिपेका थियौं, त्यो बोटमा बैशाखमा पो फल्नुपर्ने हो। तर, कात्तिकमै स्याउ कसरी फलेको होला ? किसान यो विषयमा अलमलमा परे पनि कृषि विज्ञ यसो हुनुमा जलवायु परिवर्तनलाई कारण मान्छन्। हिमाली जिल्लामा स्याउ पाक्ने अवधि छोटो बन्दै गएको छ। तर, यो विषयलाई अझै अनुसन्धान आवश्यक रहेको उनीहरूको तर्क छ। जिल्ला कृषि विकास कार्यालय जुम्लाले जलवायु परिवर्तनको असरले गर्दा समयभन्दा अगावै र बेसिजनमा पनि स्याउ फल्न थालेको जनाएको छ। जुम्लामा पहिलाको तुलनामा तापक्रम वृद्धि भएकाले बेसिजनमा स्याउ फल्न थालेको र चाँडै पाक्न थालेको कार्यालयका सूचना अधिकारी शेरबहादुर भण्डारी बताउँछन्। कृषिमा रोग र किराको प्रकोप जलवायु परिवर्तनको असर सबैभन्दा धेरै कृषिमा परेको छ। हिमाली क्षेत्रमा तापक्रम बढेपछि विगतमा करिब एक वर्षसम्म नपाक्ने स्थानीय बाली अचेल चाँडै पाक्न थालेको छ। विगतमा मंसिरमा छरेको गहुँ करिब एक वर्ष अर्थात् कार्तिकमा मात्र पाक्थ्यो। तर, हिजोआज असारमै पाक्ने गरेको छ। कुनैबेला दैलेखको गुराँसेमा पनि लटरम्म स्याउ फल्थ्यो। तर, पछिल्ला वर्षमा त्यहाँ स्याउ फल्न छाडेको छ। तापक्रम वृद्धि हुँदै गएपछि स्याउ खेती हराउँदै गएको छ भने केही मात्रामा फले पनि साना दाना हुन्छ। जलवायु परिवर्तनले पारेको असर न्यूनीकरणको क्षेत्रमा काम गर्दै आएको सुन्दर नेपाल संस्थाका कार्यकारी निर्देशक भूपेन्द्र कँडेल भन्छन्, जलवायु परिवर्तनको असर कृषिमा धेरै परेको छ, यसले कृषिमा रोग र किराको प्रकोप पनि बढेको छ। उनका अनुसार जलवायु परिवर्तनकै कारण हिमालमा हिउँ कम पर्न थालेको, पानीका मुहान सुक्न थालेको र उत्पादनमा कमी हुँदा खाद्यान्न संकटको जोखिम नै बढ्न थालेको छ। अर्कोतर्फ हमाली क्षेत्रमा हिमपातभन्दा पनि वर्षा धेरै हुन थालेको छ। कृषि विज्ञका अनुसार तापक्रम बढेपछि हिमाली क्षेत्रमा उत्पादन घट्न थालेको छ भने बालीमा रोग र किराको प्रकोप पनि बढ्न थालेको छ। डोजरे विकास मुख्य चुनौती कर्णालीमा डोजरे विकास मुख्य चुनौती बनेको छ। वातावरणीय पक्षलाई ध्यान नदिएर जथाभावी डोजरले सडक खन्नेक्रम बढेको छ। डोजरको जथाभावी प्रयोगकै कारण कर्णालीमा जलवायु परिवर्तनको असरलाई न्यूनीकरण गर्न कठिन भएको हो। स्थानीय तहले विकासको नाममा जथाभावी र अध्ययनबिना नै डोजर प्रयोग गर्दा वातावरण नै खलबलिने अवस्था आएको छ। यसले गर्दा विनासका घटना धेरै हुन थालेका छन्। पछिल्लो समय स्थानीय तहले सडक निर्माणमा जथाभावी डोजरको प्रयोग गर्न थालेका छन्। जसले गर्दा जहाँ सडक निर्माण भएको छ, त्यहाँ पहिरो जाने समस्या छ। हरेक वर्ष वर्षायाम सुरु हुनासाथ डोजरले खनिएका सडकहरू पहिरोका कारण भत्किने गरेका हुन्। डोजरे विकासले पहिरोको जोखिम बढेपछि स्थानीयहरू घरबारविहीन हुनु परेको हो। अधिकांश स्थानीय तहमा डोजरले खनिएको सडकको आसपासबाट पहिरो खसेको खस्ने गरेको छ। यसवर्ष पनि बाढी र पहिलोको जोखिम निकै बढेको छ। अविरल वर्षाका कारण कर्णालीका अधिकांश ग्रामीण सडकहरू पहिरोका कारण अवरुद्ध छन्। करोडौं खर्चेर बनाएका सडकहरूमा मोटरसाइकल पनि गुडाउन सकिने अवस्थामा छैन। अधिकारकर्मी पवित्रा शाही भन्छिन्, स्थानीय तहले विकासको नाममा विनास गर्न थाले, वातावरणीय प्रभाव मूल्यांकनबिना धमाधम डोजरबाट सडक खन्न थालिएको छ। यसले वातावरण विनास भइरहेको छ, जलवायु अनुकूलन र वातावरणमैत्री विकास नहुँदा क्षति धेरै हुनथाल्यो। डोजरे विकासलाई निरुत्साहित नगरेसम्म जलवायु परिवर्तनका कारण हुने क्षति र नोक्सानलाई न्यूनीकरण गर्न नसकिने सरोकारवालाहरू बताउँछन्। चपेटामा सीमान्तकृत समुदाय जलवायु परिवर्तनको असरका कारण सबैभन्दा बढी प्रभावित सीमान्तकृत समुदाय भएका छन्। कर्णालीका जंगलमा फिरन्ते जीवन विताइरहेका राउटे, खोला र नदीको किनारमा बसोबास गर्ने सुकुम्बासी, आर्थिक अवस्था कमजोर भएका परिवार, दलित र अल्पसंख्यक समुदायमा जलवायु परिवर्तनको असर बढी देखिएको छ। जलवायु परिवर्तनको चपेटामा परेका ती समुदायका लागि पनि सरकारी तबरबाट कुनै कार्यक्रम र योजना संचालन हुन सकेको छैन। जलवायु परिवर्तनका कारण जंगलमा काठ र कन्दमुल पाइन छाडेको छ। यसको असर राउेट समुदायमा देखिएको छ। काठका भएभाँडाकुँडा र सामग्री बनाउनु राउटेको मुख्य पेसा हो। तर, पछिल्लो समय जंगल विनास हुँदा भने यो समुदायको पेसा नै संकटमा परेको छ। विकासका नाममा जथाभावी खनिने सडकले वन मासिँदै गएको छ। त्यसको असर सिधै राउटे समुदायमा परेको छ। गिठाभ्याकुर र तरुल लगायतका जंगली कन्दमूलको भरमा छाक टार्दै आएका राउटेहरू हिजोआज छाक कसरी टार्ने भन्ने चिन्तामा छन्। राउटे युवा प्रकाश शाही भन्छन्, पहिले हामी जहाँजहाँ बस्ती बस्थ्यौं, त्यहाँ नजिक कन्दमूल पाइन्थ्यो। अचेल जंगलमा गिठा र तरुल नै पाइँदैन, हामीलाई जंगलमै बसेर बाँच्न समस्या भयो। राउेट समुदायमा मात्र होइन, खोला किनारमा बालुवा चाल्दै आएका बादी समुदाय र नदीमा माछा मार्दै जीविकोपाजर्न गर्ने राजी समुदायमा पनि जलवायु परिवर्तनका असरहरू देखिएका छन्। उनीहरूको परम्परागत पेसा नै संकटमा परेको छ। कारण खोलामा बालुवा र नदीमा माछा नै पाइन छाडेको छ। अर्कोतर्फ जलवायु परिवर्तनका कारण आउने बाढी, पहिरो र खडेरीका कारण आर्थिक अवस्था कमजोर भएका परिवार बढी पीडित भइरहेको अधिकारकर्मी नारायण विक बताउँछन्। उनी भन्छन्, खोला किनारमा प्रायः गरिबहरू नै बस्छन्, बाढी आउँदा उनीहरूकै उठिबास हुन्छ। उत्पादन घट्दा खाद्य संकटको चपेटामा सीमान्तकृत समुदाय नै पर्छन्। बढ्न थाल्यो बाढीपहिरोको बितण्डा कुनै बेला कर्णालीका हिमाली जिल्लामा हिउँदको समयमा पर्याप्त हिउँ पथ्र्यो। तर, वर्षात्को समयमा पानी भने कम पथ्र्यो। तर, पछिल्ला दिनमा हिमाली जिल्लामा हिउँको तुलनामा पानी बढी पर्न थालेको छ। अर्थात् हिउँदमा हिउँ नै नपर्ने र वर्षात्को समयमा अध्याधिक पानी पर्न थालेको छ। पानी धेरै पर्न थालेपछि हिमाली जिल्लामा बाढी र पहिरोको जोखिम पनि बढेको छ। असोज अन्त्यतिर अविरल वर्षाका कारण हुम्ला, जुम्ला, कालिकोट, मुगु र डोल्पामा बाढीपहिरोले वितण्डा नै मच्चायो। लगातारको वर्षाका कारण असोज अन्तिम साता मुगुमा पहिरोले ८ जना र जुम्लामा ७ जनाको मृत्यु भयो। पहिरोले बगाउँदा कालिकोटमा १३ जना मलामी नै बेपत्ता भएका छन्। हुम्ला र डोल्पामा पनि पहिरोमा धेरै नागरिकको मृत्यु भएको छ। बाढी र पहिरोका कारण कर्णालीका जिल्लामा अहिले पनि सयौं परिवार घरबारविहीन भएका छन्। विस्थापितहरूलाई जंगल र त्रिपालमुनि बसाल्नु परेको छ। बाढी र पहिरोकै कारण जाजरकोट, सुर्खेत, दैलेख र रुकुमपश्चिममा ठूलो क्षति भएको छ। यसपटक मात्र होइन, पछिल्ला वर्षको तथ्यांक केलाउँदा कर्णालीमा बाढी र पहिरोको जोखिम धेरै बढेको छ। यसो हुनुको पछाडि जलवायु परिवर्तनको असर नै भएको जानकारहरू बताउँछन्। वातावरणविद् सञ्जित कँडेल भन्छन्, जलवायु परिवर्तनको असर कर्णालीमा धेरै देखिन थाल्यो, हिमालमा पनि लामखुट्टे पाइनु र हिउँभन्दा पानी धेरै पर्नु यसैको उदाहरण हो। जलवायु अनुकूलनका योजना र कार्यक्रम सञ्चालनमा राज्य गम्भीर बन्नैपर्छ, सरकार गम्भिर नभए हामीले ठूलो क्षति भोग्नुपर्छ। बल्ल जुर्मुराउँदै छन् स्थानीय र प्रदेश सरकार कर्णालीमा जलवायु अनुकूलनका लागि हाल सरकारी तबरबाट प्रभावकारी योजना र कार्यक्रम बनेका छैनन्। ठोस योजना र कार्यक्रम सञ्चालन नगरेको प्रदेश सरकारले जलवायु अनुकूलनका लागि प्रदेश स्तरमा जलवायु अनुकूलन समन्वय समिति भने गठन गरेको छ। उद्योग, पर्यटन, वन तथा वातावरण मन्त्रालयका सूचना अधिकारी निरज श्रेष्ठले जलवायु अनुकूलनका लागि प्रदेश सरकारले चालू आर्थिक वर्षका लागि केही कार्यक्रम सञ्चालन गर्ने योजनामा रहेको बताए। प्रदेश सरकारले चालू आर्थिक वर्षलाई वृक्षरोपण वर्षका रूपमा मनाउने घोषणा गरेको छ, श्रेष्ठले भने, वृक्षरोपण अभियानले पनि जलवायु अनुकूलनमा सहयोग पुग्नेछ, जलाधार व्यवस्थापनमा पनि काम गर्दैछौं। उनका अनुसार केही जिल्लामा पानीका मुहान संरक्षण गर्ने योजना पनि प्रदेश सरकारको छ। वन तथा वातावरण मन्त्रालयअन्तर्गतको जलवायु परिवर्तन शाखाका अधिकृत रोजिना श्रेष्ठले मन्त्रालयमार्फत प्रदेश वातावरण संरक्षण नीति निर्माण गरी कार्यान्वयनमा ल्याएको जानकारी दिइन्। उनका अनुसार कर्णालीका १० वटै जिल्लामा जलवायु परिवर्तन अनुकूलनका कार्यक्रमहरू डिभिजन वन तथा अन्य निकायहरूमार्फत सञ्चालन गर्ने योजना छ। जलवायु परिवर्तनका असरहरू देखिन थालेपछि कर्णालीमा अब वातावरणमैत्री विकास आयोजनाहरू सञ्चालन गर्नेतर्फ नीतिगत व्यवस्था गर्ने प्रदेश र स्थानीय सरकारको भनाइ छ। जलवायु परिवर्तनका कारण प्रदेशमा क्षति हुन थाले पनि अब आवश्यक नीति बनाउने तयारी भइरहेको आर्थिक मामिला तथा योजनामन्त्री कृष्णा शाहले जानकारी दिइन्। उनले भनिन्, कर्णालीमा जलवायु परिवर्तनको असर धेरै परेको छ, प्रदेश सरकारले अब जलवायुमैत्री विकास आयोजनाहरू मात्र सञ्चालन गर्नेछ। अब हामी प्रदेशमा विकास योजना निर्माण गर्दा नै जलवायुमैत्री योजना बनाउने छौं, जलवायु परिवर्तनबाट हुने असरलाई न्यूनीकरण गर्न सरकार गम्भीर छ। यस्तै स्थानीय सरकारले पनि अब जलवायु परिवर्तनको असरलाई कम गर्नका लागि आवश्यक योजना बनाउने बताउन थालेका छन्। कर्णालीको राजधानी रहेको वीरेन्द्रनगर नगरपालिका प्रमुख मोहनमाया ढकालले जलवायु परिवर्तनको मुद्दामा स्थानीय सरकार सचेत रहेको बताइन्। उनले भनिन्, हामीले नगरमा विपद्सम्बन्धी ऐन बनाएका छौं, वातावरणमैत्री विकासमा पनि प्रतिबद्ध छौं। उनले अब स्थानीय सरकारले वन संरक्षण गर्दै विनास ननिम्त्याउने गरी विकास आयोजना सञ्चालन गर्ने र त्यसका लागि आवश्यक नीति तथा योजना बनाउने बताइन्।"
"उम्मेदवारका उही प्रतिबद्धता, निराश मतदाता","धनगढी : कैलालीको धनगढी उपमहानगरपालिका १८ फुलबारीका हंशबहादुर तिरुवा खेतमा काम गरिरहेका थिए। अहिले किसानले धान भिœयाउने र गहुँ छर्न खेतमा खनजोत गर्ने समय हो। तर, काम गरिरहे कै समय घरबाट बोलाए। घरमा चुनाव प्रचारका लागि नेताहरू आइपुगेका रहेछन्, घरबाट बोलाए, आउनै पर्यो, तिरुवाले भने, दिनदिनै भोट माग्ने आउनेहरूले हैरान पारेका छन्। तिरुवाको घरमा गठबन्धनका उम्मेदवारको टोली पुगेर फर्किएको मात्र के थियो। एकैछिनमा नेकपा एमालेको टोली भोट माग्दै पुग्यो। एउटा टोलीको कुरा सुनेर खेततिर गएका तिरुवालाई घरबाट फेरि खबर आयो। फेरि को आएछ भन्दै घर आए, अर्को पार्टीका उमेदवार रहेछन्। उनको पनि कुरा सुने र खेतमा गएँ, तिरुवाले भने। धनगढी १८ फूलबारीकै अमर पौडेलले पनि तिरुवाको जस्तै गुनासो गरे। धान काटेर भिœयाउने चटारो छ, ट्र्याक्टर लगाएर खेत जोत्नु परिरहेको छ। अब गहुँ छर्ने समय पनि भइसक्यो। तर, दिनभरी उमेदवारहरू घरमा आएर हैरान पार्ने गर्छन्, पौडेलले भने। उनले आएका नेताहरूलाई डिजेल र मल उपलब्ध कहिले हुन्छ रु भनेर सोधेको बताए। बजारमा डिजेल सितिमिति पाउँदैन। पाईयो भने पनि भाउ बढेर लिटरको १८० भएको छ। मैले त उम्ेदवारहरूलाई मल कहिले आउँछ रु भनेर सोधे। हामीले मत त दिने, तपाईंहरूले हामीलाई के दिने भनेर सोधे रु पोरसाल यो बाटो पक्की बनाउँछु भनेको होइन रु खै त बनाएको भनेर सोधे रु गाउँमा बिजुली थिएन। पोरसालको चुनावमा लगत्तै आइहाल्छ भनेको होइन रु खै त आएको भनेर सोधें, पौडेलले भने। प्रदेशको राजधानी भएको उपमहानगर भएपछि धनगढीका १४ देखि १९ सम्मको विकास खासै भएको छैन। धनगढी नगरपालिका हुँदा मिलाइएका फूलबारी र उर्मा गाविस भएको क्षेत्र अहिले पनि अविकसित छन्। कैलाली निर्वाचन क्षेत्र नम्बर ५ मा धनगढी उपमहानगर पूरै र अहिलेको कैलारी गाउँपालिकाका २ वडा ९वडा नम्बर ६ र ९० पनि पर्छन्। हरेक पाँच वर्षमा हुने चुनावमा नेताहरू घरमा आएर बाचाकसम गर्ने तर त्यसपछि अर्को चुनावमा मात्र भोट माग्न आउने प्रवृत्ति देखेर मतदातामा निरासा छाएको छ। हाम्रो गाउँमा बाटो पक्की बनाइदिने भनेका थिए, खोलामा तटबन्ध बनाइदिने भनेका थिए। घरघरमा रोजगारी दिन्छौं भनेका थिए। मल, बीउ र इन्धनको कहिल्यै अभाव हुँदैन भनेका थिए, तर यसपालि मल बीना रोपाइँ गरियो, धनगढी वडा नम्बर १९ का बलराम चौधरीले भने। फूलबारी र उर्मा गाउँ बाढीबाट बढी ग्रस्त स्थान हो। त्यहाँ हरेक बर्खामा मोहना नदी, शिवगंगा नदिले कटान र डुबान गर्छ। हरेक पटक जिताएका नेताले यो समस्या समाधान हुन्छ भनेका थिए, तर जितेपछि फर्केर आउँदैनन, अब त भोट पनि नदिऊ कि जस्तो लाग्छ, चौधरीले गुनासो गरे। धनगढी उपमहानगरपालिका १० का राकेश रानालाई पनि नेताहरूको प्रवृत्ति चित्त बुझेको छैन। जसरी भोट माग्ने बेला समस्या के छन रु भनेर नेताहरू घरदैलोमा आउँछन्, त्यसैगरी विपत परेका बेला आउनुपर्यो, विपत परेका बेला जनता मरे पनि चासो हँुदैन, अहिले चुनावका बेला दिनमा दुईदुई पटक समस्या सोध्न आउछन्, अब विश्वास लाग्न छोडिसक्यो, उनले भने। कैलाली निर्वाचन क्षेत्र नम्बर ५ एक पटक प्रधानमन्त्री शेरबहादुर देउवाले जितेको ठाउँ हो। तर, अधिकांश योजना अधुरै छन् ।"
ब्याजदर वृद्धिको विरोधमा उद्योगी,"काठमाडौं : ब्याजदर अस्वाभाविक रूपमा वृद्धि गरेको भन्दै उद्योगी, व्यवसायी बैंक तथा वित्तीय संस्थाप्रति रुष्ट देखिएका छन्। ब्याजदर घटाउनका लागि अर्थ मन्त्रालय र राष्ट्र बैंकसमक्ष लबिङ गर्दै आएका छन्। तर, सरकारले कुरा नसुनेको भन्दै व्यवसायी निराश छन्। ब्याज घटाउन माग गर्दै शुक्रबार माइतीघरमा धर्ना दिन लागिएको नेपाल उद्योग वाणिज्य महासंघका उपाध्यक्ष दिनेश श्रेष्ठले बताए। सरकार तथा राष्ट्र बैंकको ध्यानाकर्षणका लागि सडकमा उत्रन लागेका हौं, उनले भने, चालू पुँजी कर्जासम्बन्धी मार्गदर्शन, ब्याजवृद्धि र अनावश्यक रूपमा लगाइएको सेवाशुल्कले हामीलाई निराश बनाएको छ। यो देशमा काम गरी खान गाह्रो भयो। बैंकले पछिल्लो समय कर्जामा १८ प्रतिशतसम्म ब्याज लिन थालेको उनले सुनाए। यसले उद्योगी, व्यवसायीलाई अप्ठ्यारो परेको छ। बढ्दो ब्याजदरले धान्न गाह्रो भएको उद्योगीहरू बताउँछन्। घरजग्गा कारोबार बन्द हुँदा पनि उद्योगी, व्यवसायीलाई थप सकस भएको छ। तर, राष्ट्र बैंकले तत्काल ब्याजदर नघट्ने संकेत गरेको छ। आन्दोलन गर्दैमा ब्याजदर नघट्ने नेपाल राष्ट्र बैंकका कार्यकारी निर्देशक डा प्रकाशकुमार श्रेष्ठ बताउँछन्। विदेशी विनिमय सञ्चिति र तरलतामा सुधार नहुँदासम्म ब्याजदरमा चाप पर्छ, त्यतिबेलासम्म ब्याज घट्दैन। राष्ट्र बैंकले कर्जाको दुरुपयोग रोक्न केही समयअघि चालू पुँजी कर्जासम्बन्धी मार्गदर्शन ल्याएको थियो। उक्त मार्गदर्शनप्रति उद्योगीले असन्तुष्टि जनाउँदै आएका थिए। नेपाल उद्योग परिसंघका उपाध्यक्ष कृष्णप्रसाद अधिकारी असहज परिस्थितिमा यस्तो नीति ल्याउनु घातक भएको बताउँछन्। यो निजी क्षेत्रलाई मात्र होइन, सरकार र राष्ट्र बैंकलाई पनि नसुहाउने नीति हो, अधिकारी भन्छन्, तरलता अभाव हटेर सहजरूपमा चलायमान, ब्याजदर नियन्त्रण भएमा मात्र व्यवस्थित गर्न त्यस्ता कार्यविधि कार्यान्वयन गर्न सकिन्छ। उद्योगी पनि उत्पादनबाट भागेर आयातित सामान बिक्री गर्नमै केन्द्रित छन्। जसले गर्दा दिनप्रतिदिन व्यापारघाटा बढ्दै गएको छ। जथाभावी ऋण प्रवाह हुँदा आयातमै जाने भन्दै राष्ट्र बैंकले केही वस्तु आयात प्रतिबन्ध लगाउनुका साथै कर्जा प्रवाहमा कडाइ गर्दै आएको छ। असारसम्म असल ऋण हुने अहिले खराब ऋणीमा परिणत हँुदैन। त्यो गलत हो, अधिकारीले भने। बैंकले धितो लिलाम गर्ने अवस्था रोकिनुपर्ने अधिकारी बताउँछन्। उद्योगी व्यवसायीका समस्या समाधान गर्न निजी क्षेत्र, सरकार र राष्ट्र बैंकबीच वार्ता भए पनि निष्कर्षमा पुगेको छैन। बैंक तथा वित्तीय संस्थाले ४६ अर्ब रुपैयाँ कर्जा लगानी गरेका छन्। तर, यसबाट मुलुकले यथोचित लाभ पाउन सकिरहेको छैन। व्यवसायीले एउटा शीर्षकमा कर्जा लिने र अर्कै प्रयोजनमा दुरुपयोग गर्ने गरेको भन्दै राष्ट्र बैंकले कार्यविधि ल्याएको हो। नेपाल उद्योग परिसंघले मुलुकको पछिल्लो अर्थतन्त्र, उद्योगी व्यवसायीले भोगेको समस्या, अर्थतन्त्र सुधारका लागि चालिनुपर्ने कदमलगायतका विषयमा अन्तर्राष्ट्रिय मुद्रा कोष (आईएमएफ) सँग छलफल गरेको छ। परिसंघका अध्यक्ष विष्णुकुमार अग्रवालले लगानी योग्य रकमको अभाव, उच्च ब्याजदर, कम पुँजीगत खर्च, नेपाल राष्ट्र बैंकले हालै लागू गरेको चालू पूँजी कर्जा निर्देशिकालगायतका कारण उद्योगी व्यवसायीको आत्मविश्वासमा निकै कमी आएको बताउँछन्। मागमा आएको संकुचनका कारण उद्योगको प्रकृतिका आधारमा ३० देखि ७० प्रतिशतसम्म उत्पादन र मागमा गिरावट आएको अग्रवाल बताउँछन्। चालू पँजी कर्जासम्बन्धी मार्गदर्शन निजी क्षेत्रको आत्मबल बढाउने खालको नीति नभएको व्यवसायीको भनाइ छ। एकै पटक सबै सुधारका उपकरण लागू गर्दा अर्थतन्त्रमा थप समस्या बढ्न सक्छ, उनले भने। बैंकको अनियन्त्रित ब्याजदर वृद्धि रोक्न उपत्यका बाहिरका व्यवसायीले पनि आवाज उठाएका छन्। पटकपटक ब्याजदर वृद्धि गर्ने, किस्ताबन्दी रूपमा सेवा शुल्क लिई कर्जा नवीकरण गर्ने, नवीकरणको अवधिलाई त्रैमासिक बनाएर विभिन्न शीर्षकमा शुल्क लिने गरेर निजी क्षेत्रका व्यवसायी धाराशायी हुन लागेको व्यवसायीहरूको गुनासो छ। नेपाल उद्योग वाणिज्य महासंघका अध्यक्ष शेखर गोल्छाले समेत बैंकले ब्याजलगायत अनेक बहानामा सेवाशुल्क लिएर व्यवसायीको ढाड सेकिएको गुनासो गरे। बैंकले आकर्षण देखाएर निक्षेप संकलन गरे पनि कर्जा लगानी नगरेको व्यवसायी गुनासो गर्छन्।"
'प्रतिगमन परास्त गर्न गठबन्धन एकै ठाउँमा',"झापा : नेकपा (एकीकृत समाजवादी) का नेता झलनाथ खनालले नेकपा (एमाले) का अध्यक्ष केपी शर्मा ओलीको अहम्तालाई चिर्न गठबन्धन गरी चुनावी मैदानमा उत्रिनु परेको बताएका छन्। झापा र इलामको सीमावर्ती क्षेत्र बेसीबजारमा शुक्रबार गठबन्धन दलले आयोजना गरेको संयुक्त चुनावी सभामा बोल्दै इलाम १ बाट प्रतिनिधिसभा सदस्य लागि उम्मेदवार बनेका खनालले भने, 'ओलीले देशलाई बर्बादीतिर धकेलेका छन्, देश बचाउन हामीलाई तपाईँको मतदानको खाँचो छ।' पूर्व प्रधानमन्त्री समेत रहेका खनालले गठबन्धनलाई कसैले परास्त गर्न नसक्ने दाबी गरे। गठबन्धनलाई विजयी गराए मात्र मुलुकको परिवर्तन सम्भव हुने उनको भनाइ छ। झापा १ बाट प्रतिनिधिसभा उम्मेदवार बनेका नेपाली कांग्रेसका महामन्त्री विश्वप्रकाश शर्माले पनि प्रतिगमन परास्त गर्न गठबन्धन एक ठाउँमा उभिनु परेको बताए। समृद्धिको लामो यात्राका लागि एक पटक गठबन्धनका उम्मेदवारलाई मतदान गर्न अपिल गर्दै महामन्त्री शर्माले भने, 'हामीले यहाँको भूगोल, यहाँको भावना बुझेका छौँ, हामी यहीँ केही गर्न चाहन्छौँ अनि यहीँ मर्न चाहन्छौँ।' स्थानीय र राष्ट्रिय समृद्धिका एजेन्डालाई संस्थागत गर्न गठबन्धन दलहरू सँगसँगै हिँड्नु परेको उनले प्रस्टाए। सो चुनावी सभामा झापा १ (१)का प्रदेशसभा सदस्य उम्मेदवार गोपाल तामाङ र इलाम १ (२)का प्रदेशसभा सदस्य उम्मेदवार समसेर राईले लगायतले मन्तव्य राखेका थिए।"
सामग्री नपुग्दा हुम्लामा मतदाता शिक्षा कार्यक्रम अवरुद्ध,"सिमकोट : समयमै निर्वाचन सामग्री नपुगेपछि हिमाली जिल्ला हुम्लामा आज (शुक्रबार)देखि सुरु हुने भनिएको मतदाता शिक्षा कार्यक्रम अवरुद्ध भएको छ। राष्ट्रिय सडक सञ्जालमा नजोडिएको एकमात्र जिल्ला हुम्लामा निर्वाचन आयोगले पठाउने मतदाता शिक्षा सामग्रीहरू समयमा ढुवानी नभएपछि मतदातालाई मतदान गर्न सिकाउने अभियान सुरु हुन नसकेको हो। जिल्ला निर्वाचन कार्यालय हुम्लाले जिल्लाका सातवटै गाउँपालिकाले छनोट गरेर निर्वाचन सम्पर्क व्यक्तिलाई सिमकोटमा बोलाएर सोमबार अभिमूखिकरण कार्यक्रम सम्पन्न गरेपछि आयोगको केन्द्रीय तालिका अनुसार हुम्लाका कुनैपनि स्थानीय तहमा मतदाता शिक्षा कार्यक्रम सुरु नभएको हो। ४० वटा वडा भएको हुम्लामा अधिकांश गाउँपालिकाले प्रतिवटा एक जनाका दरले मतदाता शिक्षा स्वयंसेवक छनोट गरेको भएपनि निर्वाचन सामग्रीको अभावले मतदाता शिक्षा कार्यक्रम सञ्चालन हुन नसकेको अदानचुली गाउँपालिकाका निर्वाचन सम्पर्क व्यक्ति रणसुर रोकायाले बताए। जिल्लाका आफू समयमै पुगेको भएपनि सामग्री विना मतदातालाई मतदान गर्न सिकाउने काम प्रभावकारी नहुने बताएका रोकायाले जिल्लाबाट सामग्री पुगेपछि मात्रै प्रभावकारी रूपमा सुरु गर्ने योजनामा आफू रहेको जानकारी दिए। 'हामीलाई निर्वाचन कार्यालयले नमुना मतपत्र मात्रै दिएर पठाएको छ। त्यसले मतदातालाई प्रभावकारी रूपमा सिकाउन सम्भव नहुने रहेछ,' रोकायाले अन्नपूर्णसँग भने, 'गाउँपालिकाका ६ वटै वडाका लागि मतदाता शिक्षा स्वयंसेवक छनोट गरेको भएपनि सामग्री अभावले निर्धारित मितिमा सुरु गर्न सकिएन।' आड वडा गरेको सर्केगाड गाउँपालिकमा पनि निर्वाचन सामग्री नआएका कारण मतदाता शिक्षा कार्यक्रम सुरु भएको छैन। जिल्लामा उत्तरी क्षेत्रको नाम्खा गाउँपालिकामा पनि सामग्री नभएका कारण मतदाता शिक्षा सुरु हुन सकेको छैन। गाउँमा गएपछि फेरि सामग्री लिन सदरमुकाम आउन नसकिने प्रतिक्रिया दिएका निर्वाचन सम्पर्क व्यक्ति कुम्मेर रोकायाले मतदाता शिक्षा सामग्री ढुवानी भएर आएपछि मात्रै आफू गाउँपालिका जाने बताए। सामग्री नपुगेका कारण मतदाता शिक्षा कार्यक्रम सुरु गर्न केही समय लाग्ने बताएका ताँजकोट गाउँपालिकाका दलबहादुर बोहराले मतदाता शिक्षा स्वयंसेकहरूका लागि आउने आइतबार तालिमको आयोजना गरेको बताए। जिल्लाले मतदाता शिक्षा कार्यक्रमसम्बन्धी सामग्री पठाएपछि वडाका बस्तीमा प्रभावकारी रूपमा अभियान सञ्चालन गर्ने योजना बनाएका बोहराले मतपत्रका आधारमा सिकाउन गाह्रो हुने भएपछि अभियानलाई केही पर सारेका हुन्। सर्केगाड गाउँपालिकाले पनि आइतबार पछि मात्रै मतदाता शिक्षा अभियान सञ्चालन गर्ने योजना बनाएको छ। आठ वडा भएको सर्केगाडमा सामग्री नहुँदा मतदाता शिक्षा स्वयंसेवकको अभिमुखीकरण समेत आयोजना नगरेको बताएका तेजकुमार ऐडीले २२ गतेपछि मात्रै वडामा कार्यक्रम सञ्चालन गर्ने तयारी गरेका छन्। वडाका बस्ती टाढाटाढा रहेको र सामग्री नपुग्दा समय घर्किँदै गएकाले प्रभावकारी नहुने हो की भन्ने चिन्ता ऐडीलाई लागेको छ। उता जिल्ला निर्वाचन कार्यालय हुम्लाले ढुवानीको जिल्ला लिएको नेपाली सेनाको हेलिकोप्टरले कर्णाली प्रदेशका अन्य जिल्लाहरूका सामान ढुवानी गरिरहेका कारण केहि ढिला भएको प्रतिक्रिया दिएको छ। '१८ गतेसम्म ढुवाई भइसक्ने जानकारी हामीलाई थियो' जिल्ला निर्वाचन कार्यालयका निमित्त प्रमुख श्याम रानाले भने 'आज वा भोलीमा सबै निर्वाचन सामग्री नेपाली सेनाको हेलिकोप्टरले ढुवानी गर्ने सूचना आएको छ'। त्यस लगत्तै हामी सबै स्थानीय हतमा मतदाता शिक्षा सामग्री पठाउने व्यवस्था गर्छौ।'"
कुटनीतिक पहलबाट सीमा विवाद मिलाउँदै छौं : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले कुटनीतिक पहलबाट सीमा विवाद मिलाइरहेको बताएका छन्। गृहपालिका गन्यापधुरामा आयोजित चुनावी सभामा सम्बोधन गर्दै उनले वैदेशिक हस्तक्षेपमा रहेका नेपालको भूमि कुटनीतिक पहल र भाइचाराको सम्बन्धका आधारमा फिर्ता ल्याउन पहल भइरहेको बताएका हु्न्। आफू पनि सुदूरपश्चिमकै मानिस भएका कारणले पनि लिम्पियाधुरा, लिपुलेक, कालापानी र अन्य छिमेकी राष्ट्रसँग जोडिएको भूमि विवाद कुटनीतिक पहलमार्फत समाधान गरी ल्याउन पहल गरिएको बताए। प्रधानमन्त्री देउवाले न्यायपालिका स्वतन्त्र हुनुपर्ने बताए। उनलेले न्यायपालिका माथिको हस्तक्षेप र आरोप बन्द हुनुपर्ने र न्यायक्षेत्र स्वतन्त्र हुनुपर्ने बताए। एमालेका अध्यक्ष केपी ओली प्रधानमन्त्री हुँदा न्यायालय र संविधान कमजोर पार्ने चेष्टा गरेको संकेत गर्दै उनले आफू नेतृत्वको सरकारले न्याय क्षेत्रलाई स्वतन्त्र रूपमा छाडिदिएको बताए। कुनै पनि व्यक्ति वा प्रधानमन्त्रीले संसद भंग गर्न नपाउन भन्ने किसिमले लोकतन्त्रको मर्म र जनताको अभिमतका आधारमा तयार पारिएको नेपालको सविंधान समावेशी र अधिकार सिद्ध भएको उनको भनाइ छ। उनले उत्तम संविधान बनाए पनि ओलीले च्यात्न खोज्दा लोकतन्त्र र संविधानको रक्षाका लागि गठबन्धन गरी सरकारको नेतृत्व गर्नु परेको बताए। राजनीतिमा स्थायी सत्रु र मित्र नहुने भएकाले माओवादी, समाजवादी र कांग्रेसबाट उम्मेदवार बनेका नेताहरूलाई मत हाल्न उनले आग्रह गरे। डडेल्धुरामा मेडिकल कलेज निर्माणको प्रक्रिया अगाडि बढिसकेको बताउँदै प्रधानमन्त्री देउवाले पश्चिम सेती, विमानस्थल, ग्रामीण सडकको स्तरोन्नति, सिँचाइ, खानेपानी र विद्यालय निर्माण जस्ता विकासका कुरा अघि बढेको बताएका छन्। प्रधानमन्त्री देउवाले शनिबार बिहान अजयमेरु गाउँपालिकाको भद्रपुर र दिउँसो भागेश्वर गाउँपालिकाको रुपाल तथा २० गते आलिताल गाउँपालिकाको गोदाम र परशुराम नगरपालिकाको जोगबुढामा गठबन्धनले आयोजना गर्ने चुनावी सभालाई सम्बोधन गर्ने कार्यक्रम छ।"
निष्पक्ष निर्वाचनका लागि आचारसंहिता कार्यान्वयनमा कडाइ : आयुक्त जबरा,"काठमाडौं : निर्वाचन आयोगका आयुक्त गुन शमशेर जबराले मंसिर ४ गते हुने प्रतिनिधिसभा र प्रदेशसभा सदस्य निर्वाचनलाई निष्पक्ष रूपमा सम्पन्न गर्न निर्वाचन आचारसंहिता कार्यान्वयनमा कडाइ गरिएको बताएका छन्। निर्वाचन आयोगले जनकपुरधाममा सञ्चालन गरेको मधेश प्रदेशस्तरीय मिडिया अभिमुखीकरण कार्यक्रमको उद्घाटन गर्दै आयुक्त जबराले निर्वाचनलाई स्वच्छ, निष्पक्ष र मर्यादित बनाउन आचारसंहिता कार्यान्वयनमा थप कडाइ गरिएको बताएका हुन्। 'स्वच्छ, निष्पक्ष र भयरहित वातारणमा निर्वाचन सम्पन्न गर्न आयोगले दृढतापुर्वक अघि बढेको छ', आयुक्त जबराले भने, 'यसका लागि सबै पक्षले इमान्दारपूर्वक आचारसंहिताको परिपालना गर्नु जरुरी छ।' उनले आचारसंहिता उल्लंघन गर्नेलाई स्पष्टीकरण मात्र नभई अब आयोगले कारबाही गर्न थालेकाले उल्लघंन गर्नेलाई तत्काल अनुसन्धान गरेर कानूनी दायरामा ल्याइने स्पष्ट पारे।"
"सुनसरी४ मा गिरिजाको विरासत जोगाउन कांग्रेसलाई हम्मे, संचारमन्त्री कार्कीलाई एमालेका कुशियतको कडा टक्कर","धरान: आगामी मंसिर ४ मा हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर४ मा नेपाली कांग्रेसलाई पूर्व प्रधानमन्त्री स्व गिरिजाप्रसाद कोइरालाको विरासत जोगाउन यो पटक निक्कै चुनौती देखिएको छ । यस क्षेत्रमा कांग्रेसको तर्फबाट सरकारका सुचना, संचार तथा प्रविधिमन्त्री ज्ञानेन्द्रबहादुर कार्की र एमालेका पूर्व प्रदेशमन्त्री जगदिश कुशियतबीचको चुनावी प्रतिष्पर्धामा कडा टक्कर हुने देखिएको छ । सत्ता गठबन्धनको तर्फबाट कांग्रेस केन्द्रीय सदस्य कार्की र एमाले जसपा गठबन्धनको तर्फबाट एमालेका केन्द्रीय सदस्य कुशियतको चुनावी प्रतिपर्धा रोचक बन्ने स्थानीयको अनुमान गरिएको छ । भोजपुरमा पटकपटक चुनाव लडेर जित्न नसकेपछी कार्की २०७४ पश्चात सुनसरी क्षेत्र नम्बर ४ मा चुनाव लडेर निर्वाचित भएका थिए । २०७४ मा एमालेका रमेश श्रेष्ठलाई पराजित गरी निर्वाचित भएका कार्कीलाई यसपटक चुनाव चित्न निक्कै कठिन देखिन्छ । २०५६ सालमा मोरङ१ र यस क्षेत्रबाट चुनाव जितेका कांग्रेस तत्कालीन सभापति गिरिजाले सुनसरी क्षेत्र नम्बर५ ( हाल क्षेत्र नम्बर ४) छाडेका थिए । २०५६ मै भएको उपनिर्वाचनमा एमालेका कुशियतले निर्वाचन जितेर चर्चामा आएका थिए । कांग्रेसको विरासत रहेको सुनसरी क्षेत्र नं ४ मा कार्कीको प्रवेशसँगै अधिकांस कांग्रेस कार्यकर्ता असन्तुष्ठ बनेका छन् । धरानमा आयोजना गरेको कार्यक्रममा कांग्रेस सुनसरीका सभापति केदार भण्डारीले सुनसरीमा कार्कीको प्रवेशसँगै पार्टी संचालनमा भाडभैलो मच्चिएको बताएका थिए । कांग्रेसको १२ औं महाधिवेशनमा संस्थापन पक्षमा लागेर नेता शेखर कोइराला पक्षलाई पाखा लगाउन कार्कीले खेलेको भूमिकालाई लिएर अहिले संस्थापन इतर समुह कार्कीलाई हराउन सक्रिय छन् । आफुसँग असन्तुष्ठ कार्यकर्तालाई कार्कीले खुशी बनाउन नसके यसपटक उनलाई चुनाव जित्न फलामको चिउरा चपाए सरह हुने कांग्रेसजनकै टिप्पणी छ । कार्कीले असन्तुष्ठ बनेका आफ्नै दलका कार्यकर्ता र गठबन्धनदलमा आबद्ध कार्यकर्ताको मत संरक्षण गर्न सके चुनाव जित्न केही सहज देखिएको छ । कार्की सुनसरीबाट निर्वाचित भएपछि यस क्षेत्रको विकासमा आफुले महत्वपूर्ण योगदान गरेकाले चुनाव जित्ने दाबी गर्दै आएका छन्। कांग्रेस भित्र कुनै समस्या नरहेको र अन्य दलको समेत समर्थन रहेकाले चुनाव जित्ने उनको दावी छ । भोजपुर घर भएका कार्कीलाई स्थानीयले आगन्तुक उम्मेदवार भनेर चिन्छन् । २०७४ सालको निर्वाचनमा क्षेत्र नं ४ क बाट विजयी भएर प्रदेश १ सरकारको वन, वातावरण, उद्योग तथा पर्यटनमन्त्री भएका कुशियत कांग्रेसको विरासत भत्काउन जसपाको साथ लिएर मतदाताको घरदैलोमा भोट माग्दैछन् । कुशियत आफ्नै समूदाय, आफ्नै पार्टी एमाले र जसपाको मन जित्दै चुनाव जित्ने दाउमा छन् । तर, एमाले अधिवेशनताका आफ्नै समूहका खेमराज पोखरेल पराजित गराउन लागेकाले उनीविरुद्ध पनि पार्टीको एउटा समुह असन्तुष्ठ छ । एमालेको १० बुँदेवाला समुह र खेमराजको टिमलाई खुसी बनाउन सके कुशियतले यस पटक चुनावको नतिजा आफ्नो पक्षमा पार्ने देखिन्छ । एमालेलाई चुनाव जित्न उपेन्द्र यादवको पकड रहेको यो क्षेत्रमा जसपाको पनि राम्रै मत छ । कुशियतले आफू प्रदेश सरकारको मन्त्री हुँदा र एमाले अध्यक्ष केपी ओली प्रधानमन्त्री भएको समयमा यस क्षेत्रको विकासमा योगदान गरेका कारण जनताले मत दिएर आफुलाई विजयी गराउने बताउँछन् । एमालेको संगठन क्षेत्र नं ४ मा सुधार हुँदै गएको, जसपाको पनि पकड क्षेत्र रहेको र आफु यही क्षेत्रको भूमि पुत्र रहेकाले चुनाव जित्ने दाबी कुशियतको छ । २०५६ सालको संसदीय निर्वाचन र ०६४ सालको पहिलो संविधानसभा निर्वाचनमा कांग्रेसका कार्की भोजपुरबाट पराजित भएका थिए । २०७४ सालको निर्वाचनमा कार्कीले ३२ हजार ३४७ मत ल्याएर निर्वाचित भएका थिए । उनका निकटतम प्रतिद्धन्दी एमालेका श्रेष्ठले २५ हजार ७५० मत ल्याएका थिए । कुशियतले २०७४ सालको निर्वाचनमा क्षेत्र नं ४ क बाट बाम गठबन्धनका तर्फबाट नेपाली कांग्रेसका रेवती दुलाललाई पराजित गरेका थिए । कुशियत १६ हजार ६ सय ९० मत ल्याएर विजयी भएका थिए । दुलालले १५ हजार २८२ मत ल्याएका थिए । सुनसरी क्षेत्र नं ४ मा प्रदेश सभामा पाँच दलीय गठबन्धनबाट कांग्रेसका तर्फबाट क्षेत्र नं ४ कमा सदानन्द मण्डल र एमालेजसपा गठबन्धनबाट जसपाका पर्शुराम बस्नेतबीच प्रतिस्पर्धा हुने देखिएको छ । क्षेत्र ख बाट गठबन्धनका तर्फबाट उम्मेदवार रहेका कांग्रेसका हाजी इसराइल मन्सुरी र एमालेका अब्बास अन्सारीबीच मुख्य प्रतिस्पर्धा हुने भएको छ। सुनसरी क्षेत्र नं ४ को प्रनिनिधी सभातर्फ एकलाख २८ हजार ६५ मतदाता छन् । यस्तै, प्रदेश ४ क तर्फ ७६ हजार ६३३ र ४ ख तर्फ ६० हजार ४३२ जना मतदाता छन् ।"
निर्वाचनपछि संघ र सबै प्रदेशमा गठबन्धनको सरकार बन्छ : वर्षमान पुन,"रोल्पा : नेकपा (माओवादी केन्द्र) का नेता वर्षमान पुनले निर्वाचनपछि संघ र सबै प्रदेशमा गठबन्धनको सरकार बन्ने दाबी गरेका छन्। रोल्पामा लोकतान्त्रिक बाम गठबन्धनले आयोजना गरेको संयुक्त चुनावी सभालाई सम्बोधन गर्दै नेता पुनले आसन्न निर्वाचनमा लोकतान्त्रिक वाम गठबन्धनले संघमा दुई तिहाइ क्षेत्रमा जित हासिल गर्ने तथा संघ र प्रदेशमा गठबन्धनको सरकार बन्ने बताएका हु्न्। पुनले भने, 'आगामी निर्वाचनबाट गठबन्धनले कम्तिमा दुई तिहाइ बहुमत पाउँछ। यो मेरो दाबी हो। तथ्यहरूले यो देखाएको छ। हामी दुई तिहाइ संघमा जित्दैछौँ। प्रदेशमा सातै प्रदेशमा हाम्रो सरकार हुन्छ।' गठबन्धनले घोषणापत्रमार्फत् शिक्षा, स्वास्थ्य र पूर्वाधारलगायतका क्षेत्रलाई प्राथमिकता दिएको उनले बताए। उनले तीनै तहका सरकारका समन्वयमा घोषणापत्र कार्यान्वयनमा लैजाने प्रतिवद्धता जनाए। विगतमा केपी ओली नेतृत्वको सरकारले अवसर पाएर पनि स्थायित्व कायम गर्न नसकेको उनको भनाइ छ। अब गठबन्धनले देशका लागि केही नयाँ र असल जगको सुरुवात गर्ने उनले बताए। अहिलेको गठबन्धनले देशको विकासका लागि साझेदारी गर्ने बताए। गठबन्धन गरेर निर्वाचन लडे पनि पछि राष्ट्र निर्माणका लागि हातेमालो गर्ने सबै नागरिकसँग सहकार्य गर्ने उनले जानकारी दिए। पुनले भने, 'केपी ओलीजीको नेतृत्व एकल बहुमत पाउँदा पनि खेर गयो। आगामी दिनमा यसो हुने छैन।' विपक्षी नेकपा (एमाले) को गठबन्धन प्रतिगामी भएको पुनले आरोप लगाए। विगतका निरंकुश शक्तिलाई एमालेले बोकेको पुनको आरोप छ।"
आगामी सरकारको नेतृत्व कसले गर्छ भन्ने टुंगिएको छैन : प्रचण्ड,"गोरखा : गोरखा २ का उम्मेदवार तथा गठबन्धन दलका शीर्ष नेता पुष्पकमल दाहाल प्रचण्डले अब बन्ने सरकारको नेतृत्व कसले गर्ने भन्ने विषयमा छलफल सुरु नभएको बताएका छन्। चुनावी कार्यक्रममा सहभागी हुन गोरखा आएका प्रचण्डले शुक्रबार पत्रकारहरूसित कुराकानी गर्दै उनले सो कुरा बताएका हुन्। 'सरकारको नेतृत्व कसले गर्ने भन्ने विषयमा गठबन्धनभित्र अहिलेसम्म छलफल भएको छैन', उनले भने, 'साथीहरूले सम्भावित प्रधानमन्त्री पनि हो उहाँ भनिरहनु भएको छ। सम्भावित म होइन त किन भन्थेँ र सम्भावित त हो। देशको नेतृत्व गर्ने अवसर आयो भने त्यो जिम्मेवारीबाट पन्छिने मेरो कुरा छैन। तर प्रधानमन्त्रीकै निम्ति मरिहत्ते हाल्ने मान्छे म होइन भन्ने कुरा पनि मैले पटक पटक सिद्ध गरेको छु।' चुनाव प्रचार प्रसारका क्रममा कसैलाई भोलिका प्रधानमन्त्री, कसैलाई मुख्यमन्त्री, कसैलाई मन्त्रीको रूपमा उभ्याइए पनि किटेर भने नभनिएको उनले बताए। यो चुनाव प्रतिगमन र अग्रगमन बीचको संघर्ष भएको उनको भनाइ छ। 'तपाईहरू देख्न सक्नुहुन्छ कि, यो गठबन्धनको एकातिर बाह्रबुँदे समझदारीका हस्ताक्षरकर्ता, विस्तृत शान्ति सम्झौताका हस्ताक्षरकर्ता, संविधान निर्माणमा अहम भूमिका खेल्ने नेताहरू छन्। अर्कातिर आजसम्म प्राप्त गरेको राजनीतिक उपलब्धी उल्ट्याउन चाहनेहरू बीचको गठबन्धन छ। नेपालमा गणतन्त्र आउँछ भन्नु र गोरुगाढा चढेर अमेरिका पुगिन्छ भन्नु उस्तै हो भन्नेहरू हाम्रा प्रतिस्पर्धामा छन्।' यो देशमा लामो समयदेखिको संघर्षपछि बनेको संविधान, आन्दोलनका उपलब्धी, शान्ति, लोकतन्त्र, गणतन्त्रको रक्षा गर्न गरिएको यो गठबन्धन नै प्राकृतिक गठबन्धन भएको उनले बताएका छन्। चुनावी अभियानमा गोरखा आएका प्रचण्डले यसअघि गोरखा नगरपालिकाको एंकोट, रानिटार, छेपेटार, आहाले र ठूलो आँगनमा चुनावी सभालाई सम्बोधन गरेका थिए। सो क्रममा उनले गोरखा नगरपालिकामा रहेको गोरखकाली रबर उद्योग पुनः सञ्चालन गर्ने, अलमलमा रहेको बूढीगण्डकी जलाशय युक्त आयोजना निर्माण आरम्भ गर्ने, बेनिघाट, लार्के सडक निर्माणको बाँकी काम टुंगोमा पुर्याउने, पालुङ्टार एयरपोर्टलाई पुनः सञ्चालन गर्ने लगायतका प्रतिवद्धता व्यक्त गरेका थिए।"
"बैतडी पुगेर ओलीले भने  झुलाघाटमा पक्की पुल बन्छ, बनाउने जिम्मा मेरो","बैतडी : नेकपा एमालेका अध्यक्ष एवं पूर्वप्रधानमन्त्री केपी शर्मा ओलीले भारतसँग सिमाना जोडिएको झुलाघाट नाकामा पक्की पुल बनाउने आश्वासन दिएका छन्। शुक्रबार जिल्लाको पाटनमा नेकपा एमाले जिल्ला कमिटी बैतडीले आयोजना गरेको विशाल चुनावी सभालाई सम्बोधन गर्दै अध्यक्ष ओलीले यस्तो बताएका हुन् । आजै दार्चुलामा चुनावी सभालाई सम्बोधन गरेर ओली बैतडी पुगेका हुन्। 'थोत्रो पुलले हुँदैन । अब पक्की पुल बनाउनुपर्छ, त्यो जिम्मा एमालेले लिनेछ, त्यो जिम्मा म लिन्छु ,'उनले भने। यसैगरी सुदूरपश्चिम प्रदेशको गौरवको आयोजनाअन्तर्गत महाकाली करिडोरको निर्माण समयमै सम्पन्न गरिने समेत ओलीले बताए। उनले बैतडीबाट नेकपा एमालेको जित सुनिश्चित रहेको समते दाबी गरे। केन्द्रदेखि प्रदेशमा एमालेको सरकार बन्ने ओलीले जिकिर गरे।"
रामकुमारी झाँक्री मेरो प्रतिस्पर्धी होइनन् : गोकर्ण विष्ट,"काठमाडौं : नेकपा एमालेका सचिव गोकर्ण विष्टले गुल्मी क्षेत्र नं २ मा आफ्नो प्रतिस्पर्धी कोही नभएको दाबी गरेका छन्। शुक्रबार बुटवलमा पत्रकारहरू कुराकानी गर्दै सचिव विष्टले नेकपा (एकीकृत समाजवादी)की नेतृ रामकुमारी झाँक्रीलाई लक्षित गर्दै ५६७ भोट मात्रै भएको पार्टीको उम्मेदवार झाँक्री आफ्नो प्रतिस्पर्धी नभएको दाबी गरेका हु्न्। गुल्मी क्षेत्र नं २ बाट प्रतिनिधिसभा सदस्य पदका उम्मेदवार समेत रहेका नेता विष्टले चुनाव जितेपछि गाउँ नै नफर्किने पात्रलाई जनताले राम्ररी चिनेको बताउँदै आफ्नो जित सुनिश्चित भएको तर्क गरे। उनले चुनावपछि एकीकृत समाजवादीको राजनीतिक भविष्य सकिने बताउँदै नेकपा एमालेको लोकप्रियता बढेकाले एमालेको बहुमत आउने ठोकुवा गरे। उनले देश विकास, सम्वृद्धि, गरिबी, बेरोजगारी हटाउन अहिलेको चुनाव महत्वपूर्ण रहेको बताउँदै सही पार्टी र उम्मेदवारलाई छनोट गर्न सचिव विष्टले मतदातालाई आग्रह गरे। नेता विष्टले एमालेको पालामा गरेका विकास निर्माणका कामहरूलाई गलत प्रचारप्रसार गरेर विपक्षी दलहरूले जस लिन खोजेकोमा खेद प्रकट गर्दै १० हजार बजेट कही हालेको प्रमाण नभएकाले सांसद हुँदा पाँच वर्षसम्म जिल्लामा नफर्किनेसँग आफूलाई तुलना गर्न नहुने बताए। सचिव विष्टले एमालेले घोषणापत्रमा समावेश गरेका सम्पूर्ण कार्यक्रमहरू पूर्ण कार्यान्वनमा आउने जानकारी दिँदै आफूले अगाडि सारेका विकास आयोजना गुल्मीको विकासमा महत्वपूर्ण रहेको बताए।"
"काठमाडौं३ मा कांग्रेसका चालिसेलाई गठबन्धन चुनौती, विरासत जोगाउन संघर्ष गर्दै एमालेका राई","काठमाडौं काठमाडौं निर्वाचन क्षेत्र नम्बर ३ मा यो पटक सत्ता गठबन्धन र एमाले नै मुख्य प्रतिस्पर्धी हुने देखिएको छ । एमालेका कृष्णबहादुर राई र कांग्रेसका सन्तोष चालिसे यस क्षेत्रमा बढी चर्चामा रहेका उम्मेदवार हुन् । यो निर्वाचन क्षेत्रमा माओवादी केन्द्रका बद्रीप्रसाद बजगाइँको पनि उम्मेदवारी परेको छ । यद्यपी गठबन्धनमा कांग्रेसको उम्मेदवार बनाउने सहमति विपरीत माओवादीका बजगाइँको उम्मेदवारी परेपछि माओवादीले प्रतिनिधि सभा सदस्यमा आफ्ना उम्मेदवार उम्मेदवारी निष्क्रिय पार्न निर्देशन दिएको छ। बजगाइँले आफ्नो उम्मेदवारीका विषयमा कुनै औपचारिक जानकारी गराएका छैनन् । यसले गठबन्धन भित्रको खटपटलाई देखाउँछ । बजगाइँसँगै काठमाडौं३ मा २२ जनाको उम्मेदवारी छ । ८ जना स्वतन्त्र उम्मेदवार छन् । एमालेका राई, कांग्रेसका सन्तोष चालिसे, माओवादी केन्द्रका बजगाइँ, जसपाका मोहनकुमार विश्वकर्मा, लोसपाका मोहनबहादुर बस्नेत, राप्रपाका गणेश गिरीलगायत दलगत उम्मेदवार छन् । माओवादीसहितको गठबन्धन भएपनि बजगाइँले व्यक्तिगत उम्मेदवारी दिँदा गठबन्धनको आधिकारीक उम्मेदवार चालिसे भन्दै गठबन्धनले विज्ञप्तिनै निकालेको थियो । एमाले, जसपा, राप्रपाबिच तालमेल भएको भनिए पनि यो निर्वाचन क्षेत्रमा तीनै दलले छुट्टा छुट्टै उम्मेदवारी दिएका छन् । २०७४ सालको निर्वाचनमा एमालेका राई १९ हजार १६९ मत ल्याएर विजयी भएका थिए । उनका प्रतिस्पर्धी कांग्रेसका अम्बिका बस्नेतले १४ हजार ८८४ मत ल्याएकी थिइन् । तेस्रो दल विवेकशील साझा बनेको थियो । २०४८ देखि नै यो क्षेत्र बामपन्थीको पकट क्षेत्र मानिए पनि उम्मेदवारको बलियो उपस्थति नहुँदा बामपन्थी नेता ओझेल परे । २०७० मंसिर ४ मा भएको प्रतिनिधिसभा निर्वाचनमा एमालेका उम्मेदवार रामेश्वर फुयाल निर्वाचित भएका थिए । २०७४ सालको निर्वाचनमा फुयाल प्रदेशमा ओर्लिए । एमालेले प्रतिनिधिसभामा कृष्ण राईलाई उठायो । राईले चुनाव जिते । अहिले पनि एमालेले उनैलाई पत्याएर टिकट दिएको छ । एमाले पोलिटव्यूरो सदस्यसमेत रहेका राई यो क्षेत्रका लोकप्रिय मानिन्छन् । राईले काठमाडौं पार्टीको नेतृत्व सम्हालिसकेका छन् । उनले दोस्रो पटक पनि जित्ने दावीसहित उम्मेदवारमाझ प्रचारमा होमिएका छन् । यस्तै कांग्रेसका चालिसे गोकर्णेश्वर नगरपालीकाका पूर्व मेयर हुन् । कांग्रेस उम्मेदवार चालिसे पार्टीका क्षेत्रीय सभापति समेत हुन् । चालिसे आफू मेयर रहँदा विकास निर्माण कार्य गरेको र जनपक्षिय काम गरेकाले पनि आफ्नो जित निश्चित भएको दावी छ । चालिसेले चुनावी प्रचारप्रसारका क्रममा आफ्नो मूल एजेण्डा सुकुम्बासी समस्या हल गर्ने, सुन्दरीजलबाट माथि ठूलो गाउँमा आवतजावतमा धेरै पैसा तिर्नुपर्ने बाध्यताको अन्त्य गर्ने र बेरोजगारी समस्या हल गर्ने रहेको बताउँदै आएका छन् । यस्तो छ तथ्याकंकाठमाडौं क्षेत्र नम्बर ३ मा ५८ हजार ८८९ मतदाता छन् । २०७४ सालको निर्वाचनमा ५३ हजार ८२४ मतदाता रहेको यो क्षेत्रमा अहिले ५ हजार ६५ मतदाता थपिएका छन् । यो निर्वाचन क्षेत्रमा काठमाडौं महानगरको वडा नम्बर ५ र ६ पर्छन् । ५ नम्बर वडा हाडींगाउँ र ६ वौद्ध क्षेत्र हो । यस्तै, गोकर्णेश्वर नगरपालिकाको १ देखि ९ नम्बर वडा पर्छ । कागेश्वरी मनोहरा नगरपालिकाकाको १, २ र ३ नम्बर वडा यही निर्वाचन क्षेत्रमा पर्छ । गत स्थानीय तहको निर्वाचनमा काठमाडौं ५ को वडाध्यक्षमा एमाले ६ को वडाध्यक्षमा कांग्रेस विजयी भएको थियो । गोकर्णेश्वर नगरपालिकाको मेयरमा कांग्रेस र उपमेयरमा एमाले विजयी भएको थियो । गोकर्णेश्वर नगरपालिकाको वडा नम्बर १,२, ३ को वडाध्यक्षमा एमाले, ४ मा स्वतन्त्र, ५ मा कांग्रेस, ६, ७ मा एमाले, ८ र ९ मा कांग्रेस विजयी भएको थियो । कागेश्वरी मनोहरा नगरपालिकाको मेयरमा कांग्रेस र उपमेयरमा एमाले विजयी भएको थियो । कागेश्वरी मनोहरा नगरपालिकाको ४ मा एमाले, ५ मा कांग्रेस, ६ मा नेकपा एकीकृत समाजवादी, ७, ८ र ९ को वडाध्यक्षमा कांग्रेस विजयी भएको थियो । २०७९ वैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ । कांग्रेसले १६ हजार ६६० मत ल्याएको छ भने दोस्रो दल एमालेले १५ हजार ७६५ मत प्राप्त गरेको थियो । यस्तै, माओवादी केन्द्रले १ हजार ७३०, राप्रपाले १ हजार ५२६, नेकपा एकीकृत समाजवादीले एक हजार ५६ मत ल्याएको थियो । कांग्रेस र नेकपा एकीकृत समाजवादीको जोड्दा १७ हजार ७०७ मत हुन आउँछ । माओवादी केन्द्रको केही मत कांग्रेसका चालिसेलाई जाने स्थानीयको आँकलन छ । स्वतन्त्र उम्मेदवारको चुनावी प्रचार तीव्र रहेकाले मत बाडिँदा कसको मत कति भन्ने अन्यौल नै रहेको विश्लेषण हुने गरेको छ ।"
भक्तपुरमा उम्मेदवारहरू घरदैलो र चुनावी सभामा व्यस्त,"भक्तपुर : भक्तपुर निर्वाचन क्षेत्र नं २ का उम्मेदवार महेश बस्नेत शुक्रबार बिहानै आफ्नो क्षेत्रमा पर्ने सूर्यविनायक नगरपालिका१ सिरुटारमा घरदैलोमा पुगे। लगतै उनी आफ्नो क्षेत्रमै पर्ने मध्यपुर थिमि नगरपालिका६ मध्यपुर थिमिमा पुगे। यता भक्तपुर क्षेत्र नं १ बाट नेपाल मजदुर किसान पार्टीका प्रतिनिधिसभाका उम्मेदवार प्रेम सुवाल साँझ भक्तपुर नगरपालिका९ सूर्यमढीस्थित चुनावी जनसभामा व्यस्त रहे। बस्नेत र सुवाल जस्तै भक्तपुरका सम्पूर्ण उम्मेदवारहरू यतिखेर घरदैलो तथा चुनावी सभामा व्यस्त देखिएका छन्। बिहानदेखि रातिसम्म उनीहरूको व्यस्तता बढेको छ। निर्वाचन आयोगले बिहीबारदेखि प्रचारप्रसार गर्न छुट दिएसँगै उनीहरू चुनावी प्रचारप्रसारको चटारोमा परेका हुन्। यद्यपि यस क्षेत्रमा उनीहरूले यसअघि पनि भेटघाट, छलफल, अन्तर्क्रिया सुरु गरिसकेका थिए। नेपाली कांग्रेससहितको गठबन्धनका संयुक्त उम्मेदवार नेपाली कांग्रेसका तर्फबाट भक्तपुर क्षेत्र नं २ का उम्मेदवार दुर्लभ थापा संयुक्त रूपमा मध्यपुर थिमि नगरपालिका४,५ र ६ को घरदैलोमा व्यस्त रहे। यता नेपाल मजदुर किसान पार्टीकोतर्फबाट भक्तपुर क्षेत्र नं २ को प्रतिनिधि सभा सदस्यका उम्मेदवार अनुराधा थापामगर र भक्तपुर क्षेत्र नं २ (ख) मध्यपुर थिमिका उम्मेदवार रमेश वैद्य दलवलसहित मध्यपुर थिमि नगरपालिका८ बोडे मध्यपुर थिमिको घरदैलोमा व्यस्त रहे। यता भक्तपुर क्षेत्र नं १ को प्रतिनिधिसभा सदस्यका उम्मेदवार प्रेम सुवाल बिहान आफ्नो क्षेत्रमा पर्ने चाँगुनारायण नगरपालिका५ छालिंग क्षेत्रमा घरदैलोमा व्यस्त रहे। उता सोही पार्टीकातर्फबाट भक्तपुर क्षेत्र नं १ क चाँगुनारायणका प्रदेश सभाका सदस्य मीनबहादुर बाटा नगरपालिकाको पूर्वी भेग चितपोल क्षेत्रको घरदैलोमा व्यस्त भेटिए। उता नेपाल कम्युनिष्ट पार्टी एमालेकोतर्फबाट भक्तपुर क्षेत्र नं १ को प्रनिनिधि सभा सदस्यका उम्मेदवार नवराज गेलाल भक्तपुर नगरमा घरदैलोमा व्यस्त रहे। भक्तपुरमा दुई वटा क्षेत्रहरू छन्। त्यसैगरी यहाँ चारवटा प्रदेशहरू छन्। भक्तपुर क्षेत्र नं १ मा नेपाल मजदुर किसान पार्टी (नेमकिपा)का प्रेम सुवाल, नेपाल कम्युनिष्ट पार्टी एमालेका नवराज कोइराला र नेपाली कांग्रेससहितका सता गठबन्धनकातर्फबाट उम्मेदवार बनेका नेकपा एकीकृत माओवादीका सुनिल गोठेबीच प्रतिस्पर्धा हुने अनुमान छ। उता भक्तपुर क्षेत्र नं २ मा भने नेपाल कम्युनिष्ट पार्टी एमालेका महेश बस्नेत, सता गठबन्धन तर्फका सुयंक्त उम्मेदवार नेपाली कांग्रेसका दुलर्भ थापा र नेपाल मजदुर किसान पार्टीकोतर्फका अनुराधा थापामगरवीच प्रतिस्पर्धा हुने अनुमान छ।"
अस्थायी मतदाताको अन्तिम सूची प्रकाशनको तयारीमा आयोग,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि अस्थायी मतदाताको अन्तिम सूची प्रकाशनको तयारीमा निर्वाचन आयोग जुटेको छ। आयोगले आफ्नो निर्वाचन क्षेत्रमा जान नपाउने तथा निर्वाचनमा खटिएका सरकारी कर्मचारी, वृद्धाश्रममा रहेका नागरिक, कैदीबन्दी र सुरक्षाकर्मीका लागि समानुपातिक प्रणालीतर्फ मतदान गर्ने अवसरका लागि अस्थायी मतदाताको व्यवस्था गरेको हो। सो प्रयोजनका लागि सम्बन्धित जिल्ला निर्वाचन कार्यालयले नामावली सङ्कलन गरी आयोगको प्रणालीमा प्रविष्ट हुने क्रम जारी रहेको आयोगका सहायक प्रवक्ता ऋषिराम भुसालले जानकारी दिए। अस्थायी मतदाता सूचीमा समावेश हुन सम्बन्धित व्यक्तिको नाम मतदाता सूचीमा रहेको हुनुपर्ने भएकाले सङ्कलन भएका नामावलीको प्रमाणीकरण भइरहेको छ। हालसम्म एक लाख एक सय ५२ मतदाता अस्थायी नामावलीका लागि प्रमाणीकरण भएका छन्।"
उम्मेदवार बर्तौलाको भाषणप्रति तामाङ घेदुङको आपत्ति,"हेटौंडा : मकवानपुर प्रतिनिधिसभा क्षेत्र नम्बर२ मा नेकपा एमालेबाट उम्मेदवारी दिएका महेशकुमार बर्तौलाले केही दिनअघि कैलाश१ डाँडाखर्कमा आयोजित चुनावी कार्यक्रममा गरेको सम्बोधनलाई लिएर नेपाल तामाङ घेदुङ मकवानपुरले आपत्ति जनाएको छ। घेदुङले शुक्रबार विज्ञप्ति जारी बर्तौलाको सम्बोधनले आम आदिवासी, जनजाति तथा तामाङ समुदायको अपमान भएको भन्दै उनीमाथि कारबाहीको मागसमेत गरेको छ। उनको सम्बोधनले आम आदिवासी जनजाति तथा तामाङ समुदाय केवल रक्सीमा बिक्ने समुदाय हो भन्ने भाव झल्किएको भन्दै यस किसिमको निकृष्ट शब्दको प्रयोग प्रतिनिधिसभाको उम्मेदवारले गर्नु लजास्पद भएको घेदुङले जारी गरेको विज्ञप्तिमा उल्लेख छ। बर्तौलाकै फेसबुकबाट सम्बोधनको भिडियो बाहिरिएपछि सो भिडियोलाई लिएर अहिले सामाजिक सञ्जालमा अनेक टिक्काटिप्पणी भइरहेको छ। यस विषयमा अन्नपूर्ण पोस्ट्सँग प्रतिक्रिया दिँदै उम्मेदवार बर्तौलाले आफूले अधिकांश तामाङ समुदाय रहेको क्षेत्रमा तामाङ भाषामा बोल्दा राजनीतिक पूर्वाग्रह राखेर कुप्रचार गर्न खोजिएको बताए। उनले भने, 'मैले रक्सी मुखमा भोट रुखमा नहालौँ भनेको हुँ। म एमालेको उम्मेदवार हुँ। रुखमा भोट नहाल भन्नु मेरो धर्म हो। त्यसकारण रक्सीले स्वास्थ्य विगार्छ, रुखमा भोट हाल्दा देशको स्वास्थ्य बिग्रन्छ भन्ने मेरो बुझाइ हो त्यसकारण सूर्यमा भोट हाल्नुस् भनेको हुँ।' उम्मेदवार बर्तौलाको सम्बोधन निर्वाचन आचारसंहिता विपरित भएको प्रतिनिधिसभा क्षेत्र नम्बर २ का निर्वाचन अधिकृत मुकुन्दहरि पौडेलले बताए। उनले भने, 'आचारसंहिता अनुगमन समितिसँग समन्वय गरी यो विषयमा हामी थप बुझेर कारबाही गर्नुपर्ने भए निर्वाचन आयोगमा सिफारिस गरी पठाउँछौँ।' उनले निर्वाचन आचारसंहिताविपरित कुनैपनि गतिविधि नगर्न सबैलाई आग्रह गरे।"
गठबन्धनलाई भोट नहाले मुलुक पछि पर्छ,"डडेलधुरा : नेपाली कांग्रेसका सभापति तथा प्रधानमन्त्री शेरबहादुर देउवाले अहिलेको सत्ता गठबन्धनभन्दा बाहेकको सरकार बने मुलुक अझै विकासको गतिबाट पछि पर्ने बताएका छन्। सत्ता गठबन्धनको चुनावीसभालाई सम्बोधन गर्न गृहजिल्ला पुगेका देउवाले बिहीबार यस्तो बताएका हुन्। उनले सम्बोधनको अधिकांश समय नेकपा एमाले अध्यक्ष ओलीको आलोचनामा बिताएका थिए। छिमेकी मुलुकसँगको सहकार्य बिना देशको विकास नहुने तर्क उनको थियो। गफ र कोरा सपनाले मात्रै देश समृद्ध बन्दैन। त्यसका लागि छिमेकी मुलुकसँग मैत्रीपूर्ण व्यवहार क्षमता आपसी समझदारीले मात्रै मुलुक विकसित र समृद्ध बन्छ, उनले भने। परराष्ट्रसँग कूटनीतिक सम्बन्धबाट मात्रै हालसम्मका ठूलठूला समस्या र काम हल भएको उनको भनाइ थियो। अन्य दल र नेता लोकतन्त्र र जनताको मर्म बुझ्ने गरी निर्माण भएको संविधानको बर्खिलापमा लाग्न थालेपछि माओवादी, समाजवादी, जनमोर्चा र अन्य मधेसवादी दलका नेताको सहयोगमा आफूले सरकार र गठबन्धनको नेतृत्व लिएको उनले स्पष्ट पारे। गृहजिल्लामा आयोजना गरिएको चुनावी सभालाई सम्बोधन गर्न डडेलधुरा पुगेका उनले अझै केही समयसम्म गठबन्धन रहने दाबी गरे। विकास र समृद्धिका लागि लामो समयसम्म गठबन्धन गर्नु जरुरी रहेको देउवाको भनाइ छ। उक्त सभामा प्रधानमन्त्री देउवाले माओवादी अध्यक्ष प्रचण्ड र समाजवादीका अध्यक्ष माधवकुमार नेपालका साथै अन्य दलको सहयोगमा आफूले नचाहाँदा पनि प्रधानमन्त्री बन्नु परेको जनाए।"
ओलीले आजै बैतडी र महेन्द्रनगरमा सम्बोधन गर्ने,महेन्द्रनगर : नेकपा एमालेका अध्यक्ष केपी शर्मा ओलीले आज महेन्द्रनगरस्थित खुलामञ्जमा आयोजना गरिने चुनावी सभालाई सम्बोधन गर्ने कार्यक्रम छ । सभालाई सम्बोधन गर्न ओली साँझ ४ बज महेन्द्रनगर पुग्ने नेकपा एमाले कञ्चनपुरका सहसचिव कर्ण बहादुर चन्दले बताए । ओली महेन्द्रनगर आउने भएपछि कार्यक्रमको तयारी तीव्र पारिएको छ । एमाले कञ्चनपुरले उक्त कार्यक्रममा ३० हजार मान्छे उतार्ने दाबी गरेको छ । आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि अध्यक्ष ओलील चुनावी अभियान दार्चुलाबाट सुरु गर्दैछन् । चुनावी सभालाई सम्बोधन गर्न ओली दार्चुला पुगिसकेका छन्। दार्चुलामा सम्बोधनपछि हेलिकोप्टरमार्फत् ओली बैतडीमा हुने चुनावीसभालाई सम्बोधन गर्ने कार्यक्रम रहेको नेताहरुले बताएका छन् । बैतडीको सभालाई सम्बोधन पछि ओली महेन्द्रनगर आउनेछन् ।
निर्वाचन आयोगले भन्यो मतपत्र छपाइको काम सकियो,"काठमाडौं : मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि मतपत्र छपाइ सम्पन्न भएको छ । यसपटक मंसिर ३ गतेसम्म १८ वर्ष उमेर पुगी कायम हुने मतदाताको संख्या १ करोड ७९ लाख ८८ हजार ५७० रहेको छ । प्रत्येक मतदाताले पहिलो हुने निर्वाचित हुने निर्वाचन प्रणालीका लागि चार करोड तथा समानुपातिक निर्वाचन प्रणालीका लागि चार करोड गरी करिब ८ करोड मतपत्र छपाइ गरिएको हो । आयोगले समानुपातिक निर्वाचन प्रणालीअन्तर्गत मतपत्र ढुवानी सम्पन्न गरिसकेको छ । हाल पहिलो हुने निर्वाचित हुने निर्वाचन प्रणाली अन्तर्गतका मतपत्रहरू प्रत्येक निर्वाचन क्षेत्रका लागि धमाधम मतपत्र ढुवानी गरिरहेको छ । यसअन्तर्गत शुक्रबार ताप्लेजुङ, पाँचथर, इलाम, झापा, संखुवासभा, तेह्रथुम, भोजपुर, धनकुटा, मोरङ र सुनसरी जिल्लाको मतपत्र ढुवानी गरिएको छ । गण्डकी, कर्णाली, लुम्बिनी र सुदूरपश्चिम प्रदेशको मतपत्र यसअघि नै ढुवानी भइसकेको छ । शुक्रबार निर्वाचन आयोगका आयुक्त रामप्रसाद भण्डारीले मतपत्र छपाइ कार्यबारे स्थलगत जानकारी लिएका छन्। आयोगले भक्तपुरस्थित जनक शिक्षा सामग्री केन्द्र लिमिटेडमा मतपत्र छपाइ गरेको थियो ।"
सुनसरीका संवेदनशील क्षेत्रमा सेना परिचालन,"धरान: मंसिर ४ गते हुने प्रतिनिधि सभा तथा प्रदेश सभा निर्वाचन सफल बनाउन सुनसरीमा सेना परिचालन गरिएको छ । जिल्ला सुरक्षा समितिले सुनसरीका संवेशनशील र अति संवेदनशील क्षेत्रमा शुक्रबारदेखि सेना परिचालन गरी गस्ती शुरु गरेको छ । निर्वाचन शान्तिपूर्ण र भयरहित सम्पन्न गराउन सुनसरीको धरान तथा इटहरी उपमहानगरपालिका, इनरुवा, दुहबी, रामधुनी र बराहक्षेत्र नगरपालिकामा नेपाली सेना परिचालन गरिएको सुनसरीका प्रमुख जिल्ला अधिकारी इन्द्रदेव यादवले बताए । कोशी, भोक्राहा नर्सिङ, हरिनगरा, देवानगन्ज, अमडुधा गडी गाँपालिकामासमेत सेना परिचालन गरिएको उनले बताए । प्रजिअ यादवले कृष्णदल गण इटहरीका प्रमुख सेनानी अर्जुन दुलालको नेतृत्वमा चारवटा गुल्मका सेना परिचालन गरिएको बताए । निर्वाचनका लागि सुनसरीमा ४४० नेपाली सेना, एक हजार ५८१ नेपाल प्रहरी, ८ सय ७३ सशस्त्र प्रहरी, १६ जना राष्ट्रिय अनुसन्धान र २ हजार ५५९ म्यादी परिचालन गरिएको बताए । निर्वाचन सफल बनाउन मन्त्रिपरिषद बैठकको निर्णयले देशभर सेना परिचालन गर्ने निर्णय गरेअनुसार सुनसरीका चारवटै निर्वाचन क्षेत्र र १२ वटै पालिकामा नेपाली सेनाका सेनानीको कमाण्डमा आवश्यकता अनुसार सेना परिचालन गरिएको प्रमुख सेनानी दुलालले जानकारी दिए । निर्वाचनमा हुने सम्भावित अपराधिक क्रियाकलाप नियन्त्रण गर्न सेनाको टोलीले २४ सै घण्टा निगरानी बढाएको उनले बताए । सेनाले सुनसरीका मतदान स्थल र अपराध हुने सम्भावित क्षेत्रमा गस्ती गर्ने छ । चार निर्वाचन क्षेत्र रहेको सुनसरीमा पूर्वउपप्रधान तथा गृहमन्त्री विजय गच्छदार, सुचना तथा संचारमन्त्री ज्ञानेन्द्र बहादुर कार्की र प्रदेश १ का पूर्वमुख्यमन्त्री भीम आचार्य र पूर्वमन्त्री अशोक राई चुनावी प्रतिपष्पर्धामा रहेकाले सुरक्षा व्यवस्था कडा बनाएको छ । भारतको विहार राज्यसँग सीमाना जोडिएको सुनसरीमा निर्वाचन विफल बनाउन यसअघि पनि विभिन्न समुह सक्रिय रहेकाले सुनसरीको सुरक्षा व्यवस्था कडा पारिएको प्रजिअ यादवले बताएका छन् ।"
निर्वाचन सामग्री पाल्पामा आइपुग्यो,तानसेन : मंसिर ४ गते हुने प्रतिनिधिसभा तथा प्रदेशसभा निर्वाचनका लागि पाल्पामा निर्वाचन सामग्री आइपुगेको छ। मतदानमा आवश्यक पर्ने सामानहरू जिल्ला निर्वाचन कार्यालय पाल्पामा आइपुगेको हो। कार्यालयले निर्वाचन आयोगबाट आएका सबै निर्वाचन सामग्री प्याकिङ गरी मतदान केन्द्रमा पठाउने कार्य अघि बढाएको छ। कार्यालयले मतदानका लागि चाहिने ५६ प्रकारका सामग्रीको रुजु गर्ने तथा प्याकेजिङ गर्ने काम गरिरहेको छ। प्रत्यक्ष तर्फको मतपत्रबाहेक सबै किसिमका निर्वाचन सामग्रीहरू जिल्लामा आइपुगेको कार्यालयका प्रमुख रुकमागत अर्यालले बताए। जिल्लामा ११८ मतदानस्थल र २४६ वटा मतदान केन्द्र कायम गरिएको छ। जिल्लामा २ लाख १ हजार ३ सय २६ मतदाता रहेका छन्।
कर्णालीमा गठबन्धनलाई चुनौती दिँदै बागी,सुर्खेत : कर्णालीमा सत्ता गठबन्धनलाई बागी उम्मेदवारहरू नै चुनौती बन्ने देखिएको छ। गठबन्धनमा भागबण्डा मिलाउँदा टिकट नपाएकाहरूले बागी उम्मेदवारी दिएका छन्। गठबन्धनभित्रकै दलका नेताहरूले धमाधम स्वतन्त्र उम्मेदवारी दिएका कारण आधिकारिक उम्मेदवारहरूलाई हम्मेहम्मे पर्ने देखिएको हो। कालिकोटमा प्रतिनिधिसभाका लागि गठबन्धनको तर्फबाट उम्मेदवार बनेका माओवादी नेता शाहीलाई आफ्नै पार्टीका नेता बरालले बागी उम्मेदवारी दिएर चुनौती दिएका छन्। जिल्लाको रास्कोट नगरपालिकाका पूर्व मेयरसमेत रहेका बरालको उम्मेदवारिका कारण नेता शाहीको मत काटिने त्रासमा सत्ता गठबन्धन रहेको छ। बरालले आफूले जित्ने दाबी गरिरहँदा नेता शाहीले भने गठबन्धनको मतले आफूलाई राहत पुग्ने अपेक्षा गरिरहेका छन्। यस्तै गठबन्धनको तर्फबाट जुम्लाको प्रदेशसभा (क) का उम्मेदवार ललितजंग शाहीविरुद्ध उनकै सहयात्रीबाट बागी उम्मेदवारी परेको छ। कांग्रेसको कर्णाली प्रदेश समितिका सभापति रहेका ललितजंग सत्ता गठबन्धनको तर्फबाट आधिकारिक उम्मेदवार बनेका छन्। तर उनीविरुद्ध कांग्रेसकै नेता देवेन्द्र शाहीले बागी उम्मेदवारी दिएका छन्। देवेन्द्र यसअघि २०७४ मा प्रतिनिधिसभामा कांग्रेसबाट उम्मेदवार बने पनि तत्कालीन बाम गठबन्धनसँग पराजित भएका थिए। जिल्लामा बलियो जनाधार रहेको र पार्टीका अधिकांश कार्यकर्ता पनि उनकै पक्षमा रहेकाले देवेन्द्र आधिकारिक उम्मेदवार ललितजंगका लागि चुनौती बन्ने गठबन्धनकै नेताहरू बताउँछन्। यस्तै सल्यानबाट प्रतिनिधिसभाका लागि गठबन्धनको तर्फबाट उम्मेदवार बनेका एकीकृत समाजवादीका उपमहासचिव प्रकाश ज्वालाविरुद्ध कांग्रेसका राजेन्द्रबहादुर शाहले बागी उम्मेदवारी दिएका छन्। पूर्व राज्यमन्त्रीसमेत रहेका कांग्रेस नेता शाहले बागी उम्मेदवारी दिएपछि गठबन्धन त्रासमा छ। रुकुमपश्चिमबाट प्रतिनिधिसभा उम्मेदवार बनेका माओवादी नेता तथा अर्थमन्त्री जनार्दन शर्माविरुद्ध कांग्रेसका तारक केसीले बागी उम्मेदवारी दिएका छन्। शर्मा गठबन्धनको आधिकारिक उम्मेदवार भए पनि कांग्रेसलाई टिकट नदिइएको भन्दै केसीले गठबन्धनका उम्मेदवारविरुद्ध बागी उम्मेदवारी दिएका छन्। हुम्लामा गठबन्धनको तर्फबाट प्रदेशसभा (क) का उम्मेदवार रणसिंह परियारविरुद्ध काँग्रेसका मंगल शाही र एकीकृत समाजवादीका हस्त शाहीले उम्मेदवारी दिएका छन्। यद्यपी यहाँ पाँच दलीय गठबन्धनले उम्मेदवारीबारे छलफल जारी रहेको जनाएको छ। जुम्लाको प्रदेशसभा (ख) मा गठबन्धनका पदम रोकायाविरुद्ध कांग्रेसका धनबहादुर बस्नेतले बागी उम्मेदवारी दिएका छन्। यसैबीच मुगुमा एमालेका आधिकारिक उम्मेदवारविरुद्ध एमालेकै दुई जनाले बागी उम्मेदवारी दिएका छन्। मुगुबाट प्रतिनिधिसभाका लागि एमालेका आधिकारिक उम्मेदवार राजु कार्की भए पनि एमालेकै नेताहरू कृष्ण सेजुवाल र भीमचन्द्र हमालले बागी उम्मेदवारी दिएका छन्। गठबन्धन भित्रका दलबाटै बागी उम्मेदवार मैदानमा उत्रिएपछि आधिकारिक उम्मेदवारलाई चुनौती थपिएको हो।
दार्चुला पुगेर ओलीले भने: ठूलो भारतले सानो मन गर्नुहुँदैन,"दार्चुला: नेकपा एमालेका अध्यक्ष केपी शर्मा ओलीले दार्चुला पुगेर नेपालको अतिक्रमित भूमि फिर्ता ल्याउन अभियान जारी राख्नुपर्ने बताएका छन् । आफू प्रधानमन्त्री हुँदा लिपुलेक, लिम्पियाधुरा समावेश भएको चुच्चे नक्सा जारी गरेका ओलीले अतिक्रमित भूमि नेपालकै भएकाले त्यसलाई फिर्ता ल्याउन पहल जारी राख्नुपर्ने बताए । उनले ठूलो शक्ति राष्ट्र भारतले सानो मन गर्न नहुने भन्दै अतिक्रमित नेपाली भूमि नेपालकै हुनुपर्ने बताए । ओली नेकपा एमालेको चुनावी अभियानलाई सम्बोधन गर्न दार्चुला पुगेका हुन् । चुच्चे नक्सा जारी गरेपछिको दार्चुला भ्रमण ओलीको यो पहिलो हो ।"
गणेशको पूजा गरेर घरदैलो कार्यक्रममा निस्किए गगन (तस्बिर),काठमाडौं : आम निर्वाचन नजिकिएसँगै चुनावी रौनक बढेको छ। उम्मेदवारहरुले चुनावी सभा र घरदैलो कार्यक्रमलाई तीव्रता दिएका छन्। देशभरका उम्मेदवार चुनाव प्रचारप्रसार र मतदातासमक्ष आफ्ना प्रतिबद्धता प्रस्तुत गरिरहेका छन्। उनीहरु जसरी पनि मत आफ्नो पोल्टामा पार्न अन्तिम कसरतमा छन्। विभिन्न दलका नेता तथा कार्यकर्ताहरु चुनावीसभा र घरदैलो कार्यक्रममार्फत् मतदातालाई रिझाउने प्रयास गरिरहेका छन्। यसै क्रममा नेपाली कांग्रेसका महामन्त्री गगन थापा आजदेखि आफ्नो निर्वाचन क्षेत्रमा चुनावी अभियानको सुरुवात गरेका छन्। उनले शुक्रबार बिहान चाबहिलको गणेशस्थान मन्दिरमा पूजा गरेर घरदैलो अभियान सुरु गरे। आज उनी काठमाडौं क्षेत्र नम्बर ४ का मतदाताको घरदैलोमा छन्। उनी काठमाडौं क्षेत्र नम्बर ४ मा सत्ता गठबन्धनका साझा उम्मेदवार हुन्।
निर्वाचनमा गठबन्धनका सबै उम्मेदवारले जित्नुपर्छ : प्रकाशमान सिंह,"काठमाडौंः नेपाली कांग्रेसका नेता प्रकाशमान सिंहले मुलुकमा राजनीतिक स्थिरता, सुशासन र आर्थिक विकासका लागि गठबन्धन निर्माण भएको बताएका छन् । प्रतिनिधिसभा तथा प्रदेशसभा निर्वाचनका लागि नेपाली कांग्रेस काठमाडौं क्षेत्र नम्बर १ ले शुक्रबार आयोजना गरेको घरदैलो कार्यक्रममा उनले मुलुकमा राजनीतिक स्थिरता, सुशासन र आर्थिक विकासका लागि गठबन्धन निर्माण भएकाले आगामी निर्वाचनमा सो गठबन्धनले जित्नुपर्नेमा जोड दिएका हुन् । संविधानको रक्षा र संविधानले दिएको अधिकारलाई संस्थागत गर्न सबै क्षेत्रमा गठबन्धनका उम्मेदवार विजयी हुनुपर्छ,' नेता सिंहले भने, 'निर्वाचनलाई निष्पक्ष,धाँधलीरहित र स्वतन्त्ररुपमा सम्पन्न गर्न सबै राजनीतिक दलको भूमिका महत्वपूर्ण रहेको छ । यसैगरी आचारसंहितालाई ख्याल गरेर चुनावी अभियान सञ्चालन गर्नुपर्छ, उनले भने । पूर्वउपप्रधानमन्त्रीसमेत रहेका नेता सिंहले नेपाली जनताको लामो त्याग, बलिदान र संघर्षबाट निर्माण भएको संविधानको रक्षा र शान्ति प्रक्रियालाई तार्किक निस्कर्षमा पुर्याउनका लागि लोकतान्त्रिकवाम गठबन्धनको आवश्यकता रहेको बताए ।"
डडेल्धुरामा मेडिकल कलेज खोल्छु भन्नु देउवाको चुनाव जित्ने दाउ मात्रै : ओली,"धनगढी : नेकपा एमालेका अध्यक्ष केपी शर्मा ओलीले चुनाव जित्नका लागि शेरबहादुर देउवाले डडेल्धुरामा मेडिकल कलेज बनाउने आश्वासन बाडिरहेको आरोप लगाएका छन् । नेकपा एमालेको चुनावी सभाको सुभारम्भ गर्न दार्चुला जानुअघि नेता लोखराज भट्टको अत्तरियास्थित निवासमा आयोजना गरिएको पार्टी प्रवेश कार्यक्रमलाई सम्बोधन गर्दै अध्यक्ष ओलीले यस्तो बताएका हुन् । गेटामा ७ अर्बका पूर्वाधार तयार छन् । ९० विघाभन्दा बढी जग्गामा पूर्वाधार बनेका छन् । त्यो ठाउँमा मेडिकल कलेज सञ्चालन गर्न छोडेर गन्यापधुरामा मेडिकल कलेज सञ्चालन गर्छु भन्नु देउवाको चुनाव जित्ने दाउ मात्रै हो ओलीले भने । मेडिकल कलेज सञ्चालनका लागि ३ सय शैयाको अस्पताल तीन वर्ष चलेको हुनुपर्छ,बिरामीको चाप पनि त्यत्तिकै हुनपर्छ, उनको यो आश्वासन अन्तिम पटक डडेल्धुराबाट चुनाव जित्ने दाउ मात्रै हो । उनले ७ अर्बका पूर्वाधार बनिसकेको ठाउँमा मेडिकल कलेज नचलाउनु भनेको सरकारको अकर्मण्यता भएको आरोप लगाए ।यत्रो इन्फास्ट्रक्चरबनिसकेको ठाउँमा मेडिकल कलेज नचलाएर डडेल्धुरामा चलाउनु भन्नु सरकारको अकर्मण्ता हो,' ओलीले भने । एमालेका केन्द्रीय सचिव तथा सुदूरपश्चिम इञ्चार्ज भट्टको निवासमा भएको पार्टी प्रवेश कार्यक्रममा नेकपा एकीकृत समाजवादीका धनगढी नगर अध्यक्ष मदनराज रेग्मीसहित विभिन्न पार्टीबाट २ सयजना कार्यकर्ता एमाले प्रवेश गरेका छन् । ओलीले आजै कालापानी लिपुलेक भएको जिल्ला दार्चुलाबाट चुनावी प्रचार अभियान सुरु गर्दैछन् । बिहीबार श्रीएयरको विमानबाट धनगढी आएका ओली, केही बेरअघि दार्चुलाको खलंगामा आयोजित चुनावी सभालाई सम्बोधन गर्न धनगढी विमानस्थलबाट सिम्रिक एयरको हेलिकोप्टरबाट दार्चुला उडेका छन् । दार्चुलाको चुनावी सभापछि ओलीले बैतडीको पाटन र त्यसपछि आजै कञ्चनपुरको महेन्द्रनगरमा आयोजित चुनावी सभालाई सम्बोधन गर्ने कार्यक्रम रहेको नेकपा एमाले सुदूरपश्चिम प्रदेश कमिटीले जनाएको छ।"
गोरखमा प्रचण्डको प्रतिबद्धता: गोरखकाली रबर उद्योग सञ्चालन गर्छु,"गोरखा: नेकपा माओवादी केन्द्रका अध्यक्ष पुष्पकमल दाहाल प्रचण्डले गोरखाका जनतासँग भोट माग्दै विभिन्न वाचा र प्रतिबद्धता जनाउँदै आएका छन् । जनयुद्धको ऐतिहासिक भूमि गोरखा भन्दै गोरखाका जनतासँग घरदैलो तथा विभिन्न कार्यक्रममा सहभागी हुने क्रममा प्रचण्डले आफूले गोरखाको विकास गर्न यस क्षेत्रमा आएको बताउँदै आएका छन् । यही क्रममा आजको चुनावी सभामा उनले गोरखाकाली रबर उद्योग पुन:सञ्चालन गर्ने प्रतिबद्धता जनाएका छन् । राष्ट्रको गौरवका रुपमा रहेको उद्योगलाई सञ्चालन गरी युवाहरुलाई रोजगारी सिर्जना गर्न आफू लागि पर्ने प्रचण्डको भनाइ छ । राष्ट्रिय रुपमा नै हामी सबैले गौरव गर्नुपर्ने गोरखकाली रबर उद्योग, त्यत्रो संरचना छ, त्यो यत्तिकै पढिरहेको छ, उनले भने, त्यसकारण यसलाई नयाँ योजना र नयाँ व्यवस्थापनसहित यसलाई सञ्चालन गरिनेछ । रबर उद्योग सञ्चालन गरी यस क्षेत्रका जनताको रोजगारी र संवृद्धिका लागि यसलाई उपयोग गरिने विश्वास म तपाईहरुलाई दिलाउन चाहन्छु । यसरी देशका गौरवका आयोजनालाई पूरा गर्न देशभर बाम लोकतान्त्रिक गठबन्धनका उम्मेद्वारलाई भोट हाल्नुपर्ने सर्त प्रचण्डले राखेका छन् । अहिलेको निर्वाचनमा गठबन्धनका पक्षमा सिंगै देशले देख्ने गरी भोट हाल्नुपर्छ, ताकि गोरखा जतासुकै देखियोस्, उनले भने, गोरखामा यस्तो रेकर्ड बन्यो, संपूर्ण जनता एकढिक्का भयो, देशमा अन्यत्र कतैभन्दा गोरखामा अत्याधिक मत ल्याए भन्ने गोरखाको जीत संसारभर देखाउनुपर्छ । गोरखाको मतदानले एउटा शक्ति, उर्जा प्रदान गर्ने उनले बताए ।"
"सन्दीप लामिछानेविरुद्ध मुद्दामा बहस सकियो, आजै आदेश आउने","काठमाडौं : किशोरी बलात्कार आरोपमा प्रहरी हिरासतमा रहेका नेपाली क्रिकेटर सन्दीप लामिछानेविरुद्ध मुद्दाको बहस सकिएको छ। दुवै पक्ष (पीडित र आरोपित) का कानुन व्यवसायीको बहस सकिएसँगै आजै आदेश आउने भएको हो। जिल्ला अदालत काठमाडौंका सूचना अधिकारी दिपक दाहालले सन्दीपको मुद्दामा बहस सकिएको र आजै आदेश आउने अन्नपूर्णलाई जानकारी दिए। जिल्ला अदालत काठमाडौंका न्यायाधीश माधव घिमिरेको इजलासमा मुद्दाको बहस भएको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। मुद्दामा बुधबारबाट थुनछेक बहस सुरु भएको हो। बुधबार र बिहीबार थुनछेक बहस भएपनि नसकिएपछि शुक्रबारका लागि हेर्दाहेर्दैमा राखिएको थियो। बिहीबार सन्दीपको पक्षबाट कानुन व्यवसायीहरुले बहस गरेका थिए। आज सन्दीप र सरकारी पक्षका कानुन व्यवसायीहरुको बहस सकिएपछि मुद्दाको आदेश आजै आउने जनाइएको छ। सन्दीप पक्षका कानुन व्यवसायीले पीडित भनिएकी किशोरी नाबालिग नभएको प्रमाण अदालतमा पेश गरिएको र सन्दिप निर्दोष रहेको जिकिर गरेका छन्। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ।"
राष्ट्रपति भण्डारी ६ दिने आइसल्याण्ड भ्रमणमा जाने,काठमाडौं : राष्ट्रपति विद्यादेवी भण्डारी जनगणतन्त्र आइसल्याण्डको औपचारिक भ्रमणमा जाने भएकी छन्। महिला राजनीतिज्ञको विश्वव्यापी सञ्जाल वुमन पोलिटिकल लिडर्स (डब्लुपीएलकार्यक्रममा सहभागी हुन राष्ट्रपति भण्डारी कात्तिक २१ देखि २६ गतेसम्म आइसल्याण्डको भ्रमणमा जाने परराष्ट्र मन्त्रालयले जनाएको छ । सचिव पौड्यालका अनुसार राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै आइसल्याण्ड भ्रमणमा जाने कार्यतालिका तय भएको छ। राष्ट्रपति भण्डारी कात्तिक २१ गते साँझ ६ बजे कतार एयरवेजको जहाजमार्फत त्यसतर्फ प्रस्थान गर्ने छिन्। मन्त्रालयका अनुसार भण्डारी कात्तिक २६ गते बिहान ७ :३० बजे स्वदेश फर्किने कार्यतालिका छ।
विद्यालयमै पुगेर आचारसंहिता विपरीत कोमल वलीले गरिन् चुनावी प्रचार,"दाङ : नेकपा एमाले दाङ क्षेत्र नम्बर ३ बाट प्रतिनिधिसभा सदस्य उम्मेदवार बनेकी कोमल वलीले निर्वाचन आचारसंहिता विपरीत चुनावी प्रचारप्रसार गरेकी छिन्। उनले विद्यालयमै पुगेर विद्यार्थीको उपस्थितिमा चुनावी प्रचारप्रसार गरेको पाइएको हो। बबई गाउँपालिका गँगटेस्थित सरस्वती जनता माविमा पुगेका वली, पार्टीका जिल्ला अध्यक्ष हुकुम बस्नेतसहितका नेता तथा कार्यकर्ताले घरमा रहेका बुबाआमालाई एमालेको सूर्य चिह्नमा भोट हालिदिन भन्न विद्यार्थीसमक्ष अनुरोध गरेका हुन्। बस्नेत प्रदेश सभा ३ (ख) का उम्मेदवार हुन्। सो क्रममा उम्मेदवारहरूले चुनावको पोस्टर, पम्प्लेट वितरण गर्दै चुनावी भाषणसमेत गरेको बताइएको छ। विद्यालय परिसरबाहिरको मैदानमा कार्यक्रम गरिएको थियो भने विद्यार्थीले उम्मेदवारलाई माला लगाएका थिए।"
९ बुँदे प्रतिबद्धतासहित चुनावी घरदैलो अभियानमा उत्रिए गगन थापा (भिडियो),काठमाडौं: नेपाली कांग्रेसका महामन्त्री गगन थापा चुनावी प्रचार गर्दै घरदैलो अभियानमा उत्रिएका छन् । काठमाडौं क्षेत्र नम्बर ४ मा सत्ता गठबन्धनका साझा उम्मेदवार रहेका थापा ९ बुँदे प्रतिबद्धतासहित चुनावी प्रचारमा हिँडेका हुन् । आज काठमाडौंको चावहिलस्थित गणेशथान मन्दिरमा पूजा गरेर ९ बुँदे प्रतिबद्धतापत्र सार्वजनिक गर्दै जन अपेक्षा अनुसार काम गर्ने बताए । आफू निर्वाचित भएपछि जनतालाई निराश नबनाउने प्रतिबद्धता थापाको छ । उनले संविधानको रक्षा गरेर शान्तिपूर्ण वातावरणमा राजनीतिक स्थिरता कायम गरी समृद्धिको लक्ष्यलाई भेटाउने गरी काम गर्ने बताए । भिडियो हेर्नुहोस्
राष्ट्रपति भण्डारीले गरिन् मुक्तिनाथ दर्शन,मस्ताङ : राष्ट्रपति विद्यादेवी भण्डारीले मुक्तिनाथ दर्शन गरेकी छन्। शुक्रबार बिहान मुस्ताङ आइपुगेकी भण्डारीले मुक्तिनाथ दर्शनसँगै भगवान् बुद्धको मूर्ति अनावरण र विष्णुको मूतिको शिलान्यास गरेकी हुन्। राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन हुने कार्यक्रम छ। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेकी थिइन्।
निर्वाचन तयारीबारे उपराष्ट्रपतिलाई आयोगको जानकारी,"काठमाडौं : निर्वाचन आयोगले आसन्न निर्वाचन निष्पक्ष, भयरहित र स्वतन्त्र वातावरणमा सम्पन्न गर्ने बताएको छ। शुक्रबार उपराष्ट्रपति नन्दबहादुर पुन 'पासाङ' लाई भेट्न उपराष्ट्रपति भवन, हरितगृह पुगेको प्रमुख निर्वाचन आयुक्त दिनेशकुमार थपलियासहितको टोलीले निर्वाचन तयारीबारे उपराष्ट्रपति पुनलाई जानकारी गराएको हो। आयोगका अध्यक्ष थपलियाले निर्वाचनलाई विवादरहित,निष्पक्ष र स्वतन्त्र वातावरणमा सम्पन्न गर्न आयोग युद्धस्तरमा काम गरिरहेको जानकारी गराएका थिए। उनले मतपत्र छपाइको काम सम्पन्न भएको जानकारी गराउँदै उपत्यका बाहिरका जिल्लामा ढुवानीसमेत भइसकेको बताएका थिए। भेटमा उपराष्ट्रपति पुनले निर्वाचनमा अधिकतम मतदाता सहभागी हुनसक्ने वातावरण बनाउनुपर्नेमा जोड दिएका थिए।"
"कैलालीमा नमूना मतदान, बदर मत घट्ने अपेक्षा","कैलाली: मंसिर ४ गते हुने प्रतिनिधि सभा तथा प्रदेश सभा सदस्यको निर्वाचनको तयारीका क्रममा कैलालीको सुख्खडमा नमूना मतदान गरिएको छ । नमूना मतदानमा शत प्रतिशत मत सदर भएको छ । कैलालीको निर्वाचन क्षेत्र नं ३ को सुख्खड स्थित घोडाघोडी नगरपालिकाको कार्यालय परिसरमा आयोजित नमूना मतदानमा ४२ मत खसेकोमा सबै मत सदर भएको थियो । प्रदेश निर्वाचन कार्यालय, धनगढीको पहलमा भएको नमूना मतदानमा नगरपालिकाका प्रमुख खडक रावत र उपप्रमुख गुलियादेवी चौधरीलगायत गाउँघरमा खटिइरहने स्वास्थ्य स्वयम्सेविका, पालिकाका कर्मचारीलगायत सहभागी थिए । नमूना मतदानको अभ्यासलाई निरन्तरता दिन सकेमा आसन्न निर्वाचनमा बदर मत संख्या घट्ने अपेक्षा रहेको नगर प्रमुख रावतले बताए । निर्वाचन कार्यालयका निमित्त प्रमुख प्रेमराज भट्टले निर्वाचनमा बदर मत घटाउने र मतदातालाई मतदाता शिक्षा दिने उदेश्यले नमुना मतदान गरिएको बताए । निर्वाचनमा मतदान गर्ने तरिका लगायतका विषयमा जानकारी दिन यो कार्यक्रम अघि बढाइएको उनले बताए । यस अघि कैलालीको निर्वाचन क्षेत्र नं ४ को गोदावरी नगरपालिका क्षेत्रमा पनि नमूना मतदान कार्य सम्पन्न भएको थियो । जिल्लाका अन्य पालिकामा पनि नमूना मतदानको तयारी गरिएको छ । यसबाहेक यही कात्तिक १८गतेबाट कैलाली जिल्लाका सबै निर्वाचन क्षेत्रका वडा र टोलमा मतदाता शिक्षा कार्यक्रम सञ्चालन गर्न एकसय २६ महिला स्वयम्सेवी परिचालन गर्न लागिएको छ । स्थानीय पालिकाहरुबाट निर्वाचन सम्बन्धी आवश्यक तालिम लिएका महिला स्वयम्सेवीलाई मतदाता शिक्षा कार्यक्रमका लागि परिचालन गर्न लागिएको हो । निर्वाचन कार्यालयले स्थानीय तहको एकजना अधिकृत तहको कर्मचारीलाई निर्वाचन सम्पर्क व्यक्ति (अनुगमन अधिकृत)को रूपमा खटाउन लागेको छ ।"
आमनिर्वाचन : स्याङ्जा प्रदेशसभा १ मा महिला उम्मेदवारबीच टक्कर,"स्याङ्जा : आसन्न निर्वाचनमा महिला उम्मेदवार न्यून रहेका बेला स्याङ्जाको एक प्रदेशसभा निर्वाचनमा महिलामहिलाबीच प्रतिस्पर्धा हुने भएको छ। स्याङ्जा क्षेत्र नं १ को प्रदेशसभा १ मा लोकतान्त्रिक बामगठबन्धनका साझा उम्मेदवार अमृता थापा मगर र नेकपा एमालेका उम्मेदवार सीता सुन्दासबीच चुनावी प्रतिस्पर्धा हुने भएको हो। नेकपा माओवादी केन्द्रका केन्द्रीय स्थायी समिति सदस्य एवं अखिल नेपाल महिला संगठन क्रान्तिकारीका केन्द्रीय अध्यक्ष समेत रहेकी थापा यसअघि २ पटक समानुपातिकतर्फका संसद भइसकेका छन्। नेपालको भूगोल र सामाजिक अवस्थाका बारेमा राम्रो ज्ञान बटुलेका थापासँग सांसद राम्रो अनुभव छ। शिक्षित र बौद्धिक क्षमता भएका उनको सरल जीवन शैली र गाउँले परिवेशमा समेत सजिलै घुलमिल हुन सक्ने क्षमता छ। संविधानसभा सांसद उनको जन्म स्याङ्जाको विरुवा गाउँपालिकामा भएको हो। शिक्षित परिवारमा जन्मेकी उनी तत्कालिन विद्रोहीपक्ष माओवादीको राजनीतिक आन्दोलनमा भूमिगत बेलादेखि नै क्रियाशिल हुन्। दिल्लीमा भएको १२ बुँदे सम्झौताको समयमा गिरीजाप्रसाद कोइरालालगायत तत्कालिन विद्रोही पक्ष माओवादीबीच भेटघाटको प्रवन्ध मिलाउने जिम्मेवारी समेत उनले पाएकी थिइन्। यसैगरी, पुतलीबजार नगरपालिका ७ ठूलाडिही घर भइ हाल सदरमुकाममा बस्दै आएका सुन्दास झण्डै ४० को दशकदेखि अनेरास्वीयू पाचौँमा सहभागी भई राजनीति सुरु गरेकी हुन्। नेपाल उत्पीदित जातीय मुक्ति समाजमा जिल्लादेखि केन्द्रीय कमिटीमा रही, क्षेत्र, जिल्ला प्रदेश, केन्द्रीय वैकल्पिक सदस्य, केन्द्रीय सदस्य हुँदै जिल्ला इन्चार्ज, स्थानीय शान्ति समितिको संयोजक र जिल्ला समन्वय समिति स्याङ्जाको प्रमुखसहित महासंघको अध्यक्ष समेतको अनुभव छ। लामो समयसम्म शिक्षण अनुभव भएका सुन्दासको सरल, नम्र र मिजासिलो स्वाभाव छ। स्थानीय निर्वाचनको मत हेर्दा स्याङ्जा क्षेत्र १ को (१) मा लोकतान्त्रिक बामगठबन्धनका साझा उम्मेदवारलाई सहज देखिन्छ। यद्यपी, सत्ता गठबन्धनका उम्मेदवार नेकपा माओवादीकी अमृत थापा र एमालेकी उम्मेदवार सीता सुन्दास दुबैले निर्वाचन जित्ने दाबी गर्दै चुनावी प्रचार प्रसारका जुटेका छन्। विस २०७४ सालको प्रदेशसभा निर्वाचनमा बाम गठबन्धनतर्फका माओवादी केन्द्रका दीपक थापा मगरले १७ हजार ३९२ मत ल्याई विजयी भएका थिए। त्यतिबेला एमालेसहित माओवादीको गठबन्धन थियो भने उनका प्रतिस्पर्धी नेपाली कांग्रेसका कमलप्रसाद पंगेनी एक्लैले १४ हजार ६६६ मत पाएका थिए। स्याङ्जा क्षेत्र नम्बर १ (१) मा ५४ मतदानस्थल र ८५ मतदान केन्द्र तोएिका छन्। पुतलीबजार नगरपालिका १,२,७,८,९,१०,११, १२, भीरकोट नगरपालिकका १,२,३,४, वालिङ् नगरपालिकाका ३,४, विरुवा गाउँपालिका, हरिनास गाउँपालिकाका ६२ हजार ५ सय ५७ मतदाता छन्। जिल्लाका २ संघ र ४ प्रदेशसभा अन्र्तगत यो क्षेत्रमा नेकपा माओवादीतर्फका उम्मेदवार थापाले टिकट पाएका हुन्। यस क्षेत्रमा थापा, सुन्दासलगायत ७ जना उम्मेदवार चुनावी प्रतिस्पर्धामा छन्। स्वतन्त्र उम्मेदवार दुर्गादत्त भुषालसहित राष्ट्रिय जनमुक्ति पार्टीका भुवनसिंह थापा, मंगोल नेशनल अर्गनाइजेशनका तिरथ गुरुङ, हाम्रो नेपाली पार्टीका मकबुल मिया, राष्ट्रिय प्रजातन्त्र पार्टीका सुर्यलाल श्रेष्ठ भएको मुख्य निर्वाचन अधिकृतको कार्यालयले जनाएको छ।"
झापाका २७१ मतदान केन्द्र अति संवेदनशील,"झापा : भारतसँग सीमा जोडिएको झापाका २ सय ७१ मतदान केन्द्रलाई अति संवेदनशीलको सूचीमा राखिएको छ। यहाँका २ सय ८५ मतदानस्थलमा ७ सय ६६ मतदानकेन्द्र छन्। खुला सीमाना र विभिन्न निर्वाचन विरोधी दल र समूहको प्रभावका हिसाबले झापाका धेरै केन्द्र अनि संवेदनशीलको सूचीमा राखिएको सुरक्षा स्रोतको भनाई छ। झापाका अन्य ३ सय ८१ केन्द्र लाई संवेदनशील र १ सय १४ केन्द्र सामान्यको सूचीमा रहेको झापाका प्रमुख जिल्ला अधिकारी छविलाल रिजालले पुष्टि गरे। झापामा निर्वाचन बिथोल्न सक्ने समूहको पहिचान गर्ने र त्यस्ता गतिविधि हुन नदिन उच्च सुरक्षा सतर्कता बढाइएको छ। साथै निर्वाचन आचारसंहिता उल्लघंनका घटना रोकथामका लागि जिल्लाभर जनशक्ति परिचालन गरिएको जनाइएको छ। नेत्रविक्रम चन्द विप्लव नेतृत्वको नेकपाले आसन्न प्रतिनिधिसभा तथा प्रदेशसभा सदस्य निर्वाचनविरुद्ध देशभर भण्डाफोर अभियान सञ्चालन गर्ने घोषणा गरेसँगै त्यस्ता गतिविधि रोक्न झापामा उच्च सुरक्षा सतर्कता बढाइएको प्रजिअ रिजालले बताए। निर्वाचन लक्षित कसैले मर्यादा नाघेर सडक जाम गर्ने, आवागमन अवरोध गर्ने, संविधान विपरीत काम गर्नेलाई प्रशासनले आवश्यक कारबाही गर्छ, त्यस बारेमा प्रशासन सचेत छ, प्रजिअ रिजालले भने। सबै प्रकारका मतदान केन्द्रहरूको निरन्तर प्रहरीले निगरानी गरिरहेको उनले बताए। जिल्लामा इजाजत लिएर सञ्चालन गर्दै आएका केही व्यक्तिले हातहतियार बुझाएको बताउँदै उनले भने, नबुझाउनेहरूलाई नजिकको प्रहरी युनिटमार्फत फलो गरिरहेको छु। जिल्ला आचारसंहिता अनुगमन समितिका अधिकृत मधु पोखरेलले दल तथा उम्मेदवारहरूले मात्र नभई सबैले निर्वाचन आचारसंहिता पालना गर्नु पर्नेमा जोड दिए। जिल्लामा केही छिटपुट रूपमा आचारसंहिता घटना उल्लंघन भएको छ, उनले भने, गम्भीर रूपमा आचारसंहिता उल्लघंनका घटना भने भएको छैन। आचारसंहिता उल्लंघनका घटना रोकथामका लागि पाँचवटा निर्वाचन अधिकृतको कार्यालय, १५ वटै पालिकामा खटिएका कर्मचारी र प्रहरी परिचालन गरिएको उनले बताए। मौन अवधि सुरु भएसँगै आचारसंहिता उल्लंघनका घटना बढ्ने भएकाले सो अवधिमा जानकारी गराइदिन सञ्चारकर्मीलाई उनले आग्रह गरे। जिल्ला मुख्य निर्वाचन अधिकृत चन्द्रमणि ज्ञवालीको अध्यक्षतामा भएको कार्यक्रममा जिल्ला निर्वाचन कार्यालय झापाका निर्वाचन अधिकारी तुलसीकुमार नेपालले जिल्ला निर्वाचनको तयारी अन्तिम चरणमा पुगेको जानकारी गराए।"
"८२५ सिट, १२००० उम्मेदवार","काठमाडौं : प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन्। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५ सय ७० जना मतदाताले मताधिकार प्रयोग गर्नेछन्। निर्वाचन आयोगको तथ्यांकअनुसार यसपटक १२ हजार ९३ उम्मेदवार छन्। आयोगले बिहीबारबाट चुनावी प्रचारप्रसारका लागि अनुमति पनि दिएको छ। जसअनुसार दलका नेता र उम्मेदवारहरू मतदातको घरदैलोमा पुगेका छन्। कात्तिक १७ गतेदेखि मंसिर १ गतेसम्म राजनीतिक दल तथा उम्मेदवारहरूले निर्वाचन प्रचारप्रसार गर्न सक्ने व्यवस्था गरिएको छ। निर्वाचन आयोगले स्थानीय तहमार्फत मतदाता शिक्षाका लागि कम्तीमा ६ हजार ७ सय ४३ जना स्वंसेवक खटाएको छ। कुन तहमा कति उम्मेदवार ? प्रतिनिधिसभाको प्रत्यक्ष र समानुपातिक गरी २ सय ७५ सिटका लागि मंसिर ४ गते निर्वाचन हुँदैछ। प्रदेशसभाको प्रत्यक्ष र समानुपातिक गरी ५ सय ५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १ सय ६५ सिटका लागि २ हजार ४ सय १२ उमेदवार चुनावी मैदानमा छन्। प्रतिनिधिसभाकै समानुपातिकतर्फको १ सय १० सिटका लागि २ हजार ४ सय २ उम्मेदवार प्रतिस्पर्धामा छन्। त्यसैगरि प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ। उजुरीका चाङ ८२५ सिटका लागि १२ हजार ९३ उम्मेदवार १ करोड ७९ लाख ८५ हजार ५७० मतदाता निर्वाचनको माहौल बढ्दै गएपछि निर्वाचन आचारसंहिता उल्लंघनको क्रम बढेको छ। आचारसंहिता उल्लंघनका विषयमा हालसम्म आयोगमा ७१ वटा उजुरी परेका छन्। उजुरीमा सोधिएका स्पष्टीकरणको जवाफमाथि आयोगले अध्ययन गरिरहेको छ। आयोगले निर्वाचनलाई स्वच्छ, निष्पक्ष, मर्यादित र भयरहित बनाउन प्रमुख निर्वाचन आयुक्त दिनेशकुमार थपलियाले सबैमा आग्रह गरेका छन्। निर्वाचनको निष्ठालाई जोगाएर आचारसंहिताको पालना गर्न दल र उम्मेदवारलाई उनले आग्रह गरेका छन्। निर्वाचन आचारसंहिता कार्यान्वयन तथा अनुगमनका लागि संयन्त्रहरू परिचालन गरिसकिएको प्रमुख आयुक्त थपलियाले बताए। दल तथा उम्मेदवारहरूलाई आचारसंहिता पालना गरेर त्यस्ता संयन्त्रहरू प्रयोजनहीन सावित गरिदिन अपिल गरे। आचारसंहिता आफैंमा एक नैतिक र कानुनी बन्धन हो, प्रमुख आयुक्त थपलियाले भने, यस्तो बन्धन दल, उम्मेदवार अन्य पक्षले नतोड्ने हो भने आयोग र राज्यका संयन्त्रले कारबाहीका लागि कुनै काम गरिरहनु पर्दैन। आचारसंहिता उल्लंघनका घटनामा हालसम्म आयोगले सोधेको स्पष्टीकरणका सम्बन्धमा कात्तिक २५ गतेभित्रै निर्णयमा पुग्ने उनले उल्लेख गरे। पहिलो स्पष्टीकरणमा चित्त नबुझेमा दोस्रो स्पष्टीकरण सोध्ने र उल्लंघनको प्रमाण तथा अवस्था हेरेर सचेत, दण्ड जरिवाना तथा उम्मेदवारी खारेजीसम्मको निर्णयमा जानुपर्ने हुन्छ। हालसम्म चलेको स्पष्टीकरणबारे हामी यही कात्तिक २५ गतेभित्रै निर्णयमा पुग्नेछौ, उनले भने, आयोगका निर्णय र कारबाहीबारे अदालतमा जाँदा पनि आयोगको निर्णय सदर हुने गरी हामीले काम गरिरहेका छौं। मतगणनास्थलमा तारजाली राख्नुपर्ने अवस्था लोकतन्त्रका लागि सुखद् नभएको उनले उल्लेख गरे। त्यस्तो दूरावस्थाबाट सबै माथि उठ्न जरुरी छ, प्रमुख आयुक्त थपलियाले भने। निर्वाचन बिथोल्न हुनसक्ने गतिविधि नियन्त्रणका लागि सुरक्षा निकायसँग आवश्यक समन्वय भइरहेको निर्वाचन आयोगले जनाएको छ।"
जहाँ भोट माग्न उम्मेदवारले खेताला पठाउँछन्,"गोरखा : माओवादी अध्यक्ष पुष्पकमल दाहाल प्रचण्ड भोट माग्न गाउँ आउने भनेपछि अजिरकोट१ घ्याच्चोकका बासिन्दा उनको प्रतीक्षामा थिए। उनी गत शनिबार सिम्जुङ, मिलिम, धारापानीमा पाँचपाँच मिनेटको कार्यक्रम सकेर साँझ ५ बजे घ्याच्चोक पुग्ने भनिएको थियो। दाहाल घ्याच्चोकमा १५ मिनेट रहनेर मल्ले हुँदै भच्चेक जाने कार्यसूची तीन दिनअघि सार्वजनिक भएको थियो। तर, उनी लावालस्कर लिएर घ्याच्चोक नपसी सिधै भच्चेक पुगे। गाउँमा धान काट्ने र कोदो टिप्ने चटारो थियो। तर, प्रचण्ड आउने भनेर गाउँले किसानहरू काममा नगई घरघरमा माला गाँसेर बिहानदेखि स्वागतको तयारीमा थिए। धन्सिरा, चिसाङदेखिका मान्छे आएर भेला भएका थिए, स्थानीयवासी लालु गुरुङ भन्छन्, तर, प्रचण्ड आउनुभएन। सिम्जुङबाट सिधै भच्चेक जानुभयो भन्ने खबर मात्र आयो। खबरले निराश भएका गाउँलेहरू हल्लाखल्ला गर्न थाले। वडाध्यक्ष मनोज गुरुङतिर रिस पोखेर हैरान पारे। फेरि धोका दिने त नेताको चलन नै हो भनेर सबैले मन बुझाएर थमथमिए। यो त एउटा प्रतिनिधि घटना मात्रै हो। प्रायः चुनावमा मतदाताको एकै प्रकृतिको गुनासो सुनिँदै आएको छ नेताहरू चुनावका बेला मात्र गाउँघरमा आउँछन्। मीठामीठा आश्वासन बाँड्छन्। जितेर गएपछि फर्केर आउँदैनन्। तर, चुनावकै धेरै ठाउँका मतदाताले उम्मेदवारको अनुहारसमेत देख्न पाउँदैनन्। यस्तै प्रतिनिधि थलो उत्तरी गोरखाका गाउँमा भोट माग्न उम्मेदवारले खेताला पठाउँछन्। मतदाता भने चिन्दै नचिनेको, मुखै नदेखेको नेतालाई भोट हाल्न बाध्य छन्। जहाँ यातायातको सुविधा छैन। कैयौं दिन पैदल हिँड्नुपर्छ। अजिरकोट१ धन्सिरा, चिसाङ र तालखोला टोलमा ५ सय ५२ मतदाता छन्। तर, यहाँ भोट माग्न नेताहरूले हरेक चुनावमा खेताला मात्रै पठाउँछन्। २०७४ को चुनावमा प्रतिनिधिसभा सदस्य उम्मेदवार डा बाबुराम भट्टराईले सुमन परियार र गणेश तामाङलाई पठाएका थिए। अर्का उम्मेदवार नारायणकाजी श्रेष्ठले दुर्गामान गुरुङलगायत स्थानीय नेता, कार्यकर्ता खटाएका थिए। जुन पार्टीले जिते पनि सहर सहरै रहेछ। कुना कुनै रहेछ। भोट माग्ने बेला त नआउने नेता जितेपछि के आउँलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो विकास गर्देलान् भन्ने आशा हुन्छ ! आउँदै आउँदैनन्। सुनश्रीङ गुरुङ,धार्चे२ गोरखा टाढा भएर हो कि नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु ? के समस्या सुनाउनु ? खेतालाकै भरमा भोट हाल्नुपर्छ। अनि, जितेपछि कोही फर्केर आउँदैनन्।कर्मा लामा,चुमनुब्री१ गोरखा हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो। कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको ! सधैं यस्तै हो। भोट पनि धेरै पटक हालिसकें। हाम्रो अवस्था उस्तै छ। कमिशा गुरुङ, धार्चे२ गोरखा कति चुनाव आए, कति गए तर यहाँ भोट माग्दै कुनै उम्मेदवार आइपुगेका छैनन्। त्यो ठाउँ कस्तो छ ? मतदाताको समस्या के छ ? चाहना के छ ? माग के छ ? जितेर जानेलाई थाहै हुँदैन। कसरी विकास हुनु ?रेशम गुरुङ,अजिरकोट३ गोरखा भोट माग्नसमेत नआउने उम्मेदवारले गाउँमा विकास गर्लान् भनेर आशा गर्ने बाटो नरहेको बताउँछन् धार्चे२ केरौंजाबेंसीका सुन श्रीङ गुरुङ। जुन पार्टीले जिते पनि सहर सहरै रहेछ। कुना कुनै रहेछ, गुरुङ भन्छन्, भोट माग्ने बेला त नआउने नेता जितेपछि के आउलान् ? गाउँमा बिजुली छैन। खानेपानी छैन, स्कुल छैन। यस्तो दुःख हेर्न आए पो, विकास गर्देलान् भन्ने आशा हुन्छ। आउँदै आउँदैनन्, के भोट दिनु ? धेरै चुनाव देखियो, भोगियो। कुरो बुझिसकियो। यसअघिको निर्वाचनमा गठबन्धनका उम्मेदवार हरिराज अधिकारी र रामशरण बस्नेतले चीनको तिब्बतसँग सिमाना जोडिएको चुमनुब्री गाउँपालिकाका अधिकांश ठाउँमा खेताला खटाएरै भोट मागे। र, जिते पनि। छमबहादुर गुरुङ, निमा लामा, लाक्पाडुण्डप लामालगायत स्थानीय नेताले भोट मागेकै भरमा उनीहरूको भागमा जित परेको थियो। कांग्रेसका चीनकाजी श्रेष्ठ पनि भोट माग्न चुमनुब्री पुगेनन्। प्रदेशमा उठेका राजेन्द्र बजगाईं र जिल्ला नेता नन्दप्रसाद न्यौपानेबाटै काम चलाएका थिए। खासमा दुर्गमका बासिन्दाले आफूले कसलाई भोट दिइयो भनेर पनि मुख देख्न पाउँदैनन्। उसको योजना के कस्तो छ भनेर पनि सुन्न पाउँदैनन्, चुमनुब्री ७ का फुर्बा लामा भन्छन्, स्थानीय नेता कार्यकर्ताले नै हामी सबै मिलाइहाल्छौं भनेर ठेक्का लिन्छन्। गाउँमा उम्मेदवार ल्याउलान्, दुःख, समस्या देखाउलान्, गाउँका समस्या समाधान गर्न प्रतिबद्ध गराउलानभन्दा पनि आफंै ठालु पल्टेर जिम्मा लिन्छन्। उम्मेदवार र मतदाताको भेट नगराउनुमा स्थानीय नेता कार्यकर्ताकै दोष रहेको उनको आरोप छ। टाढा भएर हो कि, नेता अल्छी भएर हो, हाम्रो दुर्गम गाउँमा उम्मेदवार पनि आउँदैनन्। जुन चुनावमा पनि खेताला पठाउँछन्। खेतालालाई के दुःख सुनाउनु, के समस्या सुनाउनु, चुमनुब्री १ का कर्मा लामा भन्छन्, खेतालाकै भरमा भोट हाल्छन्। अनि जितेपछि कोही फर्केर आउँदैनन्। चुनावको दिन आउन अब जम्मा १७ दिन बाँकी छ। तर, धार्चे २, केरौंजाका सुकपति गुरुङलाई चुनाव भेड्किएको पत्तो छैन। किनभने उनलाई एकातिर कोदो टिप्ने चटारो छ। अर्कातिर नेताहरू गाउँमा टेक्न आएका छैनन्। गाउँमा चुनाव आएको छैन, उनी भन्छन्, नेता आए पो चुनाव आउँछ। नेतै नआई के चुनाव आउँथ्यो र ? यसअघिका चुनावमा पनि नेतै नआई चुनाव आउने गरेको उनको भनाइ छ। अलिअलि भोट ल्याउने स्वतन्त्रका उम्मेदवारचाहिँ गाउँमा आउँछन्। धेरै भोट ल्याउने, जित्ने जस्ता उम्मेदवारचाहिँ खेताला पठाउँछन्। भोट माग्न त नआउने नेताले जितेपछि गाउँमा आउलान्, हाम्रो दुःख बुझ्लान् र विकास गर्लान् भन्ने आशा छैन, उनी भन्छन्। केरौंजाबेंसीकी कमिशा गुरुङलाई पनि चुनावको कुनै रौनक छैन। हामीलाई त चुनाव आएको केही पत्तो छैन। चुनावका दिनमा गाउँका नेताले जेमा भोट हाल भन्छ, त्यसमा हाल्ने हो, उनी भन्छिन्, कसले जित्छ, कसले हार्छ भन्ने पनि थाहा हुँदैन। जित्ने पनि नचिनेको, हार्ने पनि नचिनेको। सधंै यस्तै हो। भोट पनि धेरै पटक हालिसकियो, हाम्रो अवस्था उस्ताको उस्तै छ। भोट हाल्न पनि केही रमाइलो छैन। अजिरकोट गाउँपालिका ३ घट्टापिलारमा संघ र प्रदेशको चुनावमा मात्र होइन, स्थानीय चुनावमा पनि कुनै उम्मेदवार भोट माग्न जाँदैनन्। कति चुनाव आए, कति गए। यहाँको तामाङ बस्तीमा भोट माग्दै कुनै उम्मेदवार पनि आइपुगेका छैनन्, रेशम गुरुङ भन्छन्, त्यो ठाउँ कस्तो छ, यहाँका मतदाताको समस्या के छ, चाहना के छ, माग के छ भन्ने जितेर जानेलाई थाहै हुँदैन, कसरी विकास हुनु ? दुर्गम गाउँको अवस्था जुन शासन व्यवस्था आए पनि नसुध्रिएको उनको भनाइ छ। चुमनुब्री ६ चुम्चेत गाउँका पासाङ लामा ४२ वर्षका भए। अहिलेसम्म कुनै पनि चुनावमा उम्मेदवार उनको गाउँमा भोट माग्न आएको थाहा पाएका छैनन्। सिर्दिबासम्म आए रे भन्ने सुन्छु। कोहीकोही चुम्लिङसम्म पनि आए रे भन्ने सुन्छु। तर, खालि मूलबाटो मूलबाटो मात्रै हिँड्ने रहेछन्। त्यतै टाउकेटाउकेहरूलाई भेटेर अरू गाउँको जिम्मा लगाउने रहेछन्। चुम्चेत, सिम्चेततिर कोही पस्दैनन्, उनी भन्छन्, खासमा त चुनावअघि नेता घरघरै जनतालाई नमस्कार गर्दै हिँड्ने, चुनाव जितेपछि जनताले नेतालाई नमस्कार गर्नुपर्ने हो नि, तर हाम्रो गाउँमा त त्यस्तो छैन। सडक सञ्जाल पुगेका गाउँपालिकाका केन्द्रमा भने उम्मेदवार पुग्छन्। त्यहाँ पुगेका उम्मेदवार पनि गाउँबस्तीमा नछिर्ने अर्का स्थानीयवासी सेराप गुरुङको गुनासो छ। चुनावका बेला आएका नेता हामीसँगै भुइँमा बस्छन्। चुनाव जितेर गएपछि उनीहरू कुर्चीमा पुग्छन्। हामी भुईँको भुइँमै, उनी भन्छन्, अघिअघि पनि कत्ति आए, कत्ति गए। हाम्रो अवस्था पनि उस्ताको उस्तै, गाउँको अवस्था पनि उस्ताको उस्तै छ। चुनाव आए पनि नआए पनि गाउँठाउँ चहार्ने नेता हुनुपर्ने धार्चे २ केरौंजाका इन्द्रबहादुर गुरुङको भनाइ छ। भोट माग्न आजसम्म कुनै पार्टीका नेता आएका छैनन्। आए भने सबै पार्टीलाई स्वागत गर्छौं, उनी भन्छन्, तर नेता भनेको त गाउँमा सुख, दुःखमा साथ दिन आइरहने, गाउँका मान्छेले चिनेजानेका, गाउँको दुःख, समस्या बुझेका हुनुपर्छ। आंशिकबाहेक अहिलेका धेरै मतदाता टाठाबाठा भइसकेका उनको भनाइ छ। चुनाव लड्ने मनस्थिति बनाएका नेताले पाँच वर्षअघि नै जनताको घरदैलोमा जाने, उनीहरूको सुख दुःखमा साथ दिने गर्नुपर्ने राजनीतिक विश्लेषक भक्ति लामिछानेको भनाइ छ। अहिलेको चुनावकै कुरा गर्ने हो भने जम्मा १७ दिनमा यत्तिका गाउँबस्ती पुग्ने, मतदाता भेटघाट गर्ने सम्भवै भएन, उनी भन्छन्, चुनाव लड्ने मनस्थिति भएका नेताले त पाँच वर्षअघिदेखि नै दूरदराजका गाउँबस्ती चाहार्ने, त्यहाँको जनताको दुःख, सुखमा साथ दिने, त्यहाँको आवश्यकता, समस्या सबै बुझ्ने गर्नुपर्छ। अनि पो चुनावका बेला मतदाताको घरदैलोमा नपुगे पनि केही फरक पर्दैन। यहाँ त काठमाडौंमा बसेर राजनीति गर्ने, टिकट लिने अनि एकैचोटी चुनाव लड्न आएर कसरी जितिन्छ ? जिते पनि स्थानीय जनचाहना अनुसारको विकास कसरी हुन्छ ? टिकट दिँदा पनि केन्द्रीय नेताले गाउँठाउँमा भिजेका, मतदाताले विश्वास गरेका व्यक्तिलाई टिकट दिने नीति हुनुपर्ने उनको भनाइ छ। गोरखामा प्रतिनिधिसभातर्फ दुई र प्रदेशसभातर्फ चार निर्वाचन क्षेत्र छन्। क्षेत्र नम्बर १ मा १ लाख १५ हजार ३ सय ९७ र २ मा १ लाख ५ हजार २ सय ४० गरी २ लाख २० हजार ६ सय ३७ मतदाता छन्। क्षेत्र नं १ मा सत्ता गठबन्धनबाट राजेन्द्र बजगाईं र एमालेबाट रामशरण बस्नेत चुनावी मैदानमा छन्। राप्रपाबाट उदयबहादुर भट्ट, स्वतन्त्र पार्टीबाट सुवर्ण रोकायलगायत १० जना उम्मेदवार छन्। क्षेत्र नं २ मा गठबन्धनबाट माओवादी केन्द्रका अध्यक्ष दाहाल र एमालेबाट अबदुस मियाँ चुनावी प्रतिस्पर्धामा छन्। स्वतन्त्र पार्टीबाट कविन्द्र बुर्लाकोटी, राप्रपाबाट सुशीलबाबु पन्त, राप्रपा नेपालबाट कुलबहादुर बस्नेत, नेपाली कांग्रेस वीपीबाट टीकादत्त पोखरेललगायत १२ जना प्रतिस्पर्धामा छन्। क्षेत्र नं १ (क) मा गठबन्धनबाट कृष्ण धिताल, एमालेबाट सुरेन्द्र थापालगायत ७, (ख) मा गठबन्धनबाट नन्दप्रसाद न्यौपाने, एमालेबाट मोहन भट्टराईलगायत ७ जना चुनावी मैदानमा छन्। क्षेत्र नं २ को (क) मा गठबन्धनबाट फणिन्द्र देवकोटा, एमालेबाट राजु राना मगरलगायत ७ जना र (ख) मा गठबन्धनबाट सुरेन्द्र पाण्डे, नेकपा एमालेबाट वसन्त गुरुङलगायत ६ जना चुनावी प्रतिस्पर्धामा छन्। भौगोलिक बिकटता र निर्वाचन आयोगले दिएको अव्यावहारिक समयसीमाका कारण दूरदराजमा पुग्न नसकेको एमालेका जिल्ला सचिव काजीराम रोकाको तर्क छ। प्रतिनिधिसभा क्षेत्र नं १ मा ५६ वटा वडा छन्। निर्वाचन आयोगले दिएको १७ दिनको समय सीमाभित्र यी सबै वडाका सबै गाउँवस्तीमा पुग्ने कुराको कल्पना पनि गर्न सकिँदैन, रोका भन्छन्, घ्याल्चोकटारदेखि छेकम्पारसम्म सबै ठाउँमा यातायातको साधन पुग्न सक्दैन। त्यसैले मतदाताको सामु पुग्ने चाहना भएर पनि पुग्न सकिँदैन। संगठिन संरचना, सुरक्षाका कारण पनि यस्तो भएको उनको भनाइ छ। भौगोलिक अवस्था, यातायातको पहुँच, हेलिकोप्टर प्रयोग गर्न बन्देज र पहिरोको समस्याका कारण उम्मेदवारहरू सबै गाउँबस्तीमा पुग्न समस्या भएको कांग्रेसका जिल्ला सचिव कृष्ण आलेको दाबी छ। गोरखा जिल्लाको भौगोलिक संरचना निक्कै जटिल खालको छ। सबै ठाउँमा मोटरबाटो छैन। हेलिकप्टर प्रयोग गर्न निर्वाचन आयोगले बन्देज लगाएको छ। सबै ठाउँमा गाडीको पहुँच छैन, आले भन्छन्, त्यसैले उम्मेदवारहरू मतदाता भेट्न सबै गाउँबस्तीमा पुग्न नसकेको हो। तैपनि सहकर्मी साथीहरूमार्फत, फोन सम्पर्कमार्फत मतदातासित भेटघाट भइरहेको छ। आचारसंहिताका कारण उम्मेद्वारहरू घरदैलो अभियानमा थिए। बल्ल खुला प्रचार गर्न पाउने भएका छन्। मौन अवधि नलागेसम्म चुनावी सभा तथा विभिन्न अभियान गर्न बिहीबारदेखि बाटो खुलेको हो।"
विष्णुको मूर्ति शिलान्यास गर्न राष्ट्रपति भण्डारी मुस्ताङमा,मुस्ताङ : राष्ट्रपति विद्यादेवी भण्डारी मुस्ताङ आइपुगेकी छन्। राष्ट्रपति भण्डारी मुक्तिनाथको दर्शनसँगै भगवान् बुद्धको मूर्ति अनावरण र विष्णुको मूर्ति शिलान्यास गर्न मुस्ताङ आएकी हुन्। राष्ट्रपतिबाट मुक्तिनाथको रानीपौवामा निर्माण गरिएको लो मुस्ताङ हिमालयन रिसोर्टको पनि उद्घाटन गर्ने कार्यक्रम छ। भ्रमणलाई लक्ष्य गरी सुरक्षा र व्यवस्थापकीय प्रबन्ध चुस्त पारिएको छ। राष्ट्रपति भण्डारीले गत वर्ष कात्तिकमा पनि मुक्तिनाथमा पूजाआज तथा यस क्षेत्रको भ्रमण गरेकी थिइन्।
पञ्चायतदेखि निरन्तर उम्मेदवार,"हेटौंडा : राजनीतिमा पुस्तान्तरणको चर्को बहस चल्दै आए पनि चुनावी भिडन्तमा भने पञ्चायतकालदेखि प्रतिस्पर्धा गर्ने नेताहरूसम्म छन्। तिनै नेतामध्ये पर्छन् कमल थापा, अर्जुननरसिंह केसी, शरतसिंह भण्डारी, दीपक बोहरा, डा प्रकाशचन्द्र लोहनी र बुद्धिमान तामाङ। कांग्रेसका केसी, लोसपाका भण्डारी, राप्रपाका बोहरा, डा लोहनी र तामाङ २०३८ सालमा राष्ट्रिय पञ्चायत सदस्य निर्वाचित भएका थिए। राप्रपा नेपालका अध्यक्ष थापाले २०३८ मा हार व्यहोरेका थिए। यी नेता ४१ वर्षपछि पनि चुनावी मैदानमा छन्। डा लोहनी र तामाङ समानुपातिक अनि थापा, केसी, भण्डारी र बोहरा प्रत्यक्षतर्फ प्रतिनिधिसभा सदस्य उम्मेदवार छन्। थापा एमालेको सूर्य चुनाव चिह्न लिएर मकवानपुर १ मा उठेका छन्। सिंह नुवाकोट २ मा उम्मेदवार छन्। बोहरा रुपन्देही ३ मा प्रतिस्पर्धा गरिरहेका छन्। भण्डारी महोत्तरी २ मा चुनावी मैदानमा छन्। कमल थापा : दुईपटक जित, एकपटक समानुपातिक धेरै पटक मन्त्री हुनेको सूचीमा पर्नेमध्ये एक नेता हुन्, राप्रपा नेपालका अध्यक्ष थापा। गृहजिल्ला मकवानपुरबाट चुनाव लड्दै आएका उनले विजयको स्वाद भने दुई पटक मात्र पाएका छन्। ६७ वर्षीय थापाले पहिलो पटक २९ वर्षको उमेरमा २०३८ सालमा चुनाव लडेका थिए। पञ्चायत पक्षधर थापा जनमुखी सहकर्मी भनेर चिनिने रूपचन्द्र विष्टसँग पराजित भए। २०४३ सालमा पहिलो पटक निर्वाचित भए। उनले ओमा टेम्पो लामालाई हराएका थिए। बहुदल आएपछि २०४८ सालमा मकवानपुर १ मा एमालेका कृष्णप्रसाद दाहालसँग पराजित भए। दाहालसँग तीनपटक पराजय भोगेका थापा यसपटक एमालेकै चुनाव चिह्नबाट उम्मेदवार बनेका छन्। उनी २०५१ मा मकवानपुर १ बाट विजयी भए। २०५६ मा हार व्यहोरे। २०५१ र २०५६ मा मकवानपुर १ र ३ बाट उठेका थिए। उनी २०५१ मा मकवानपुर ३ र २०५६ मा दुवै क्षेत्रमा पराजित भएका थिए। २०६४ को संविधानसभा निर्वाचन पनि उनलाई फापेन। मकवानपुर ३ र काठमाडौं ५ दुवै क्षेत्रमा हारे। उनी २०७० मा प्रत्यक्षतर्फ उम्मेदवार बनेनन्। समानुपातिकबाट संविधानसभा सदस्य बने। २०७४ मा कांग्रेसको समर्थनमा मकवानपुर १ मा उठे। तर, तेस्रो पटक एमालेका दाहालसँग ५ हजार ९ सय ७३ मतान्तरले पराजित भए। उनले ३४ हजार ६ सय ५८ मत पाएका थिए। उनको पार्टीले थ्रेसहोल्डसमेत कटाउन सकेन। उनी यसपटक एमालेको चुनाव चिह्न लिएर मकवानपुर १ मै उठेका छन्। मकवानपुरे जनताले मलाई माया गरेका छन्। यो पटक मत दिएर विजयी गराउँछन् भन्नेमा म विश्वस्त छु, थापाले भने, एमालेका सबै साथीहरूलाई लिएर म उत्साहका साथ चुनावी प्रचारप्रसारमा जुटिरहेको छु। अर्जुननरसिंह केसी : अन्तिमपटक उम्मेदवारी संसदीय राजनीतिमा पुरानो नाम हो, अर्जुननरसिंह केसी। २०३८ सालमा नुवाकोटबाट उनी हलो चुनाव चिह्न लिएर स्वतन्त्र भएर उठेका थिए। त्यस बेला नुवाकोटबाट केसीसँगै डाप्रकाशचन्द्र लोहनी विजयी भएका थिए। केसी २०४३ मा भने पराजित भए। २०४८ सालमा कांग्रेस उम्मेदवार बनेर नुवाकोट ३ बाट विजयी भए। २०५१ मा पनि उनी नुवाकोट ३ बाटै जितेर सांसद बने। २०५६ र २०६४ को निर्वाचन भने उनलाई फापेन। उनी २०७० मा नुवाकोट ३ छाडेर १ बाट उम्मेदवार बने। निर्वाचन क्षेत्र परिवर्तन गरेपछि भने जित हात पारे। २०७४ को निर्वाचन पनि उनलाई फापेन। वाम गठबन्धनसँग हार व्यहोरे। ७५ वर्षीय सिंह यसपटक नुवाकोट २ मा सत्ता गठबन्धनबाट उम्मेदवार छन्। उनीसँग एमालेका नारायणप्रसाद खतिवडाले प्रतिस्पर्धा गर्दै छन्। खतिवडाले केसीलाई २०७४ मा १० हजार ५ सय ५७ मतले हराएका थिए। यसपटक प्रतिस्पर्धी दोहोरिएका छन्। मेरो उम्मेदवारी नुवाकोटको जनताको माग पनि हो। चुनावको माहौल हेर्दा जित सहजै हुन्छ भन्ने मेरो विश्वास छ, केसीले भने। उनले आफू संसदीय निर्वाचन अन्तिमपटक उम्मेदवार भएको बताए। दीपक बोहरा: कहिले हार, कहिले जित पञ्चायतकालीन राजनीतिका खेलाडी दीपक बोहराको चुनावी दौडान जारी छ। उनले २०३८ सालमा रुपन्देहीबाट राष्ट्रिय पञ्चायत सदस्य जितेका थिए। उनको चुनाव चिह्न बलेको दियो थियो। २०४३ मा पनि उनी रुपन्देहीबाटै विजयी भए। बहुदल आएपछि भने उनले चुनावमा सफलता हात पार्न सकेनन्। २०४८ सालको निर्वाचनदेखि पहिलो संविधानसभा निर्वाचनसम्म उनी लगातार हार व्यहोर्न बाध्य भए। २०७० मा भने बोहरा रुपन्देही २ बाट निर्वाचित भए। २०७४ मा फेरि पराजय भोगे। त्यस बेला एमालेका तत्कालीन उम्मेदवार घनश्याम भुसालसँग पराजित भएका थिए। २०७४ मा कांग्रेसको समर्थनमा चुनाव लडेका बोहरालाई कांग्रेस नेता तथा गृहमन्त्री बालकृष्ण खाँणले आफ्नो क्षेत्र छाडिदिएका थिए। उनी यसपटक खाँणसँगै प्रतिस्पर्धा गर्दै छन्। ४१ वर्षको अवधिमा पटकपटक मन्त्री बनेका बोहराको पार्टी संगठनभन्दा पनि व्यक्तिगत प्रभाव बढी देखिन्छ। शरतसिंह भण्डारी : पाँच जित, तीन हार पुराना राजनीतिक खेलाडी हुन्, शरतसिंह भण्डारी। २०३८ सालदेखि लगातार चुनावी मैदानमा रहेका उनी यसपटक महोत्तरी २ मा लोसपाबाट चुनावी मैदानमा छन्। २०७४ को निर्वाचनमा पनि उनी यही क्षेत्रबाट निकटतम प्रतिद्वन्द्वीलाई झन्डै दोब्बर मत अर्थात् ३० हजार ७ सय २२ मत ल्याएर विजयी भएका थिए। भण्डारी २०३८ मा हाँस चुनाव चिह्नबाट पहिलो पटक सांसद निर्वाचित भएका थिए। त्यसयता उनले प्रायः निर्वाचनमा सफलता हात पार्दै आएका छन्। २०२८ सालदेखि सक्रिय राजनीति गर्दै आएका भण्डारीले २०३८ देखि हरेक संसदीय निर्वाचनमा भाग लिँदै आएका छन्। २०७४ सम्म उनले पाँचपटक चुनाव जितेका छन्। तीनपटक हार व्यहोरेका छन्। २०४३ मा राष्ट्रिय पञ्चायत सदस्य जितेका उनी २०४८ मा भने पराजित भए। २०५१ मा बागी बनेर जिते। कांग्रेसबाट टिकट नपाएपछि उनी बागी बनेका थिए। २०५६ मा कांग्रेसबाट उम्मेदवार बनेका भण्डारी महोत्तरी ३ बाटै विजयी भए। २०६४ मा मधेसी जनअधिकार फोरमबाट उम्मेदवार बनेर महोत्तरी ६ बाट विजयी भए। २०७० मा भने पराजित भए। १५ आंैपटक मन्त्री भएर उनले मधेसबाट धेरैपटक मन्त्री हुन सफल नेताका रूपमा नाम दर्ज गराएका छन्। भण्डारीको यो नवौं पटकको उम्मेदवारी हो। उनले आफ्नो प्रतिस्पर्धी कोही नरहेको र जित नजिक रहेको बताउँदै आएका छन्। डा लोहनी र तामाङ समानुपातिक उम्मेदवार डा प्रकाशचन्द्र लोहनी २०३८ सालमा लालीगुँरास चुनाव चिह्न लिएर नुवाकोटबाट विजयी भएका थिए। उनी २०४३ मा नुवाकोटबाटै निर्वाचित भए। २०४८ मा राप्रपा (चन्द) बाट उम्मेदवार बने। नुवाकोट १ बाट निर्वाचित पनि भए। २०५१ मा नुवाकोट १ बाटै विजयी भएका लोहनीले त्यसपछिका निर्वाचन परिणाम आफ्नो पक्षमा पार्न सकेनन्। त्यसपछि उनी एकपटक समानुपातिकमा बसे भने बाँकी चुनावमा हार व्यहोरे। उनी राप्रपाबाट समानुपातिक उम्मेदवार छन्। बुद्धिमान तामाङ २०३८ मा धादिङबाट निर्वाचित भए। उनको चुनाव चिह्न झोलुंगे पुल थियो। २०४३ मा पराजय भोगेका उनले २०४८ मा पनि जित हासिल गर्न सकेनन्। मध्यावधि निर्वाचन २०५१ मा राप्रपाबाट उम्मेदवार बनेका थिए। उनी धादिङ १ बाट विजयी भए। २०५६ मा राप्रपाबाटै विजयी भए। त्यसपछि भने तामाङ लगातार उम्मेदवार बने पनि जित हात पार्न सकेका छैनन्। संसदीय राजनीतिका पुराना खेलाडी तामाङ यो पटक राप्रपाबाट समानुपातिक उम्मेदवार छन्।"
"एमालेको चुनावी सभा दार्चुलाबाट, ओलीले सम्बोधन गर्ने",धनगढी : नेकपा एमालेले आफ्नो चुनावी सभा दार्चुलाबाट गर्ने भएको छ । एमाले अध्यक्ष केपी शर्मा ओली धनगढीबाट श्री एयरको हेलिकोप्टरबाट दार्चुला जाने भएका छन् । चुनावी सभामा सहभागी हुन ओली बिहीबार धनगढी आइपुगेका थिए। दार्चुला सदरमुकामको खलंगामा दिउँसो १२ बजे ओलीले चुनावी सभालाई सम्बोधन गर्ने कार्यक्रम छ। ओलीले आजै बैतडीको पाटन र कञ्चनपुरको महेन्द्रनगरमा पनि चुनावी सभा सम्बोधन गर्ने जनाइएको छ।
"उम्मेदवारका उही प्रतिबद्धता, निराश मतदाता","धनगढी : कैलालीको धनगढी उपमहानगरपालिका १८ फुलबारीका हंशबहादुर तिरुवा खेतमा काम गरिरहेका थिए। अहिले किसानले धान भिœयाउने र गहुँ छर्न खेतमा खनजोत गर्ने समय हो। तर, काम गरिरहे कै समय घरबाट बोलाए। घरमा चुनाव प्रचारका लागि नेताहरू आइपुगेका रहेछन्, घरबाट बोलाए, आउनै पर्यो, तिरुवाले भने, दिनदिनै भोट माग्ने आउनेहरूले हैरान पारेका छन्। तिरुवाको घरमा गठबन्धनका उम्मेदवारको टोली पुगेर फर्किएको मात्र के थियो। एकैछिनमा नेकपा एमालेको टोली भोट माग्दै पुग्यो। एउटा टोलीको कुरा सुनेर खेततिर गएका तिरुवालाई घरबाट फेरि खबर आयो। फेरि को आएछ भन्दै घर आए, अर्को पार्टीका उमेदवार रहेछन्। उनको पनि कुरा सुने र खेतमा गएँ, तिरुवाले भने। धनगढी १८ फूलबारीकै अमर पौडेलले पनि तिरुवाको जस्तै गुनासो गरे। धान काटेर भिœयाउने चटारो छ, ट्र्याक्टर लगाएर खेत जोत्नु परिरहेको छ। अब गहुँ छर्ने समय पनि भइसक्यो। तर, दिनभरी उमेदवारहरू घरमा आएर हैरान पार्ने गर्छन्, पौडेलले भने। उनले आएका नेताहरूलाई डिजेल र मल उपलब्ध कहिले हुन्छ रु भनेर सोधेको बताए। बजारमा डिजेल सितिमिति पाउँदैन। पाईयो भने पनि भाउ बढेर लिटरको १८० भएको छ। मैले त उम्ेदवारहरूलाई मल कहिले आउँछ रु भनेर सोधे। हामीले मत त दिने, तपाईंहरूले हामीलाई के दिने भनेर सोधे रु पोरसाल यो बाटो पक्की बनाउँछु भनेको होइन रु खै त बनाएको भनेर सोधे रु गाउँमा बिजुली थिएन। पोरसालको चुनावमा लगत्तै आइहाल्छ भनेको होइन रु खै त आएको भनेर सोधें, पौडेलले भने। प्रदेशको राजधानी भएको उपमहानगर भएपछि धनगढीका १४ देखि १९ सम्मको विकास खासै भएको छैन। धनगढी नगरपालिका हुँदा मिलाइएका फूलबारी र उर्मा गाविस भएको क्षेत्र अहिले पनि अविकसित छन्। कैलाली निर्वाचन क्षेत्र नम्बर ५ मा धनगढी उपमहानगर पूरै र अहिलेको कैलारी गाउँपालिकाका २ वडा ९वडा नम्बर ६ र ९० पनि पर्छन्। हरेक पाँच वर्षमा हुने चुनावमा नेताहरू घरमा आएर बाचाकसम गर्ने तर त्यसपछि अर्को चुनावमा मात्र भोट माग्न आउने प्रवृत्ति देखेर मतदातामा निरासा छाएको छ। हाम्रो गाउँमा बाटो पक्की बनाइदिने भनेका थिए, खोलामा तटबन्ध बनाइदिने भनेका थिए। घरघरमा रोजगारी दिन्छौं भनेका थिए। मल, बीउ र इन्धनको कहिल्यै अभाव हुँदैन भनेका थिए, तर यसपालि मल बीना रोपाइँ गरियो, धनगढी वडा नम्बर १९ का बलराम चौधरीले भने। फूलबारी र उर्मा गाउँ बाढीबाट बढी ग्रस्त स्थान हो। त्यहाँ हरेक बर्खामा मोहना नदी, शिवगंगा नदिले कटान र डुबान गर्छ। हरेक पटक जिताएका नेताले यो समस्या समाधान हुन्छ भनेका थिए, तर जितेपछि फर्केर आउँदैनन, अब त भोट पनि नदिऊ कि जस्तो लाग्छ, चौधरीले गुनासो गरे। धनगढी उपमहानगरपालिका १० का राकेश रानालाई पनि नेताहरूको प्रवृत्ति चित्त बुझेको छैन। जसरी भोट माग्ने बेला समस्या के छन रु भनेर नेताहरू घरदैलोमा आउँछन्, त्यसैगरी विपत परेका बेला आउनुपर्यो, विपत परेका बेला जनता मरे पनि चासो हँुदैन, अहिले चुनावका बेला दिनमा दुईदुई पटक समस्या सोध्न आउछन्, अब विश्वास लाग्न छोडिसक्यो, उनले भने। कैलाली निर्वाचन क्षेत्र नम्बर ५ एक पटक प्रधानमन्त्री शेरबहादुर देउवाले जितेको ठाउँ हो। तर, अधिकांश योजना अधुरै छन् ।"
"संघमा १५, प्रदेशमा १० मात्र मन्त्रालय राख्न सुझाव","काठमाडौं : संघीयता कार्यान्वयन अध्ययन तथा अनुगमन संसदीय विशेष समितिले मन्त्रालयको संख्या संघमा १५ र प्रदेशमा ५ देखि १० भन्दा बढी नराख्न सुझाएको छ। यससम्बन्धी प्रतिवेदन बिहीबार समितिका संयोजक डा खिमलाल देवकोटाले राष्ट्रियसभाका अध्यक्ष गणेशप्रसाद तिमिल्सिनालाई बुझाएका छन्। राष्ट्रियसभाको बैठकले गत जेठ २० गते डा देवकोटाको संयोजकत्वमा सात सदस्यीय विशेष समिति गठन गरेको थियो। सातै प्रदेशसहित स्थानीय तहमा छलफल र अन्तक्र्रिया, स्थलगत भ्रमण गरी संकलन गरिएको सुझावका आधारमा प्रतिवेदन तयार पारिएको संयोजक डा देवकोटाले बताए। जसमा ९९ बुँदा समेटिएको छ। संघीयता कार्यान्वयनका सिलसिलामा पछिल्लो पाँच वर्षमा भएगरेका मुख्य उपलब्धि तथा चुनौतीलगायत विषय समेटिएको जनाइएको छ । मन्त्रालय र विभागको चुस्तताका लागि संविधानतः धेरै कार्यजिम्मेवारी प्रदेश र स्थानीय तहमा हस्तान्तरित भएको स्थितिमा विभिन्न आयोग तथा समितिहरूले संघीय स्तरमा रहने मन्त्रालयको संख्या कटौती गर्ने सिफारिस गरेअनुसार संघीय मन्त्रालयहरूको संख्या १५ मा सीमित गर्ने, प्रतिवेदनमा लेखिएको छ, यसैगरी संघीय तहमा रहेका विभागहरू आधाभन्दा बढी कामविहीन अवस्थामा रहेको हुँदा आधा खारेज गर्ने गरी नीतिगत व्यवस्था मिलाउने। यस्तै प्रदेशमा मन्त्रीको संख्या ५ जनाभन्दा कम नहुने गरी प्रदेशसभा सदस्यको १० प्रतिशतमा सीमित गर्न भनिएको छ। प्रदेश मन्त्रालय र मन्त्रीको संख्याको बढोत्तरीका कारण प्रशासनिक खर्चमा भएको वृद्धिलगायतका कारण आम जनतामा संघीयताप्रतिको विश्वाशमा कमी आएको र व्यवस्थाप्रति नै नकारात्मक धारणा प्रवाह भएको स्थितिमा प्रदेश मन्त्रीको संख्या न्यूनतम ५ जनाभन्दा कम नहुने गरी कुल प्रदेशसभा सदस्यको १० प्रतिशतमा सीमित गर्ने, प्रतिवेदनमा लेखिएको छ। समितिले कर्मचारीको जवाफदेहितासम्बन्धी कानुन बनाउन सुझाएको छ। सार्वजनिक सेवा प्रवाह हुने ठाउँमा सीसी क्यामेरा जडान गर्न पनि भनिएको छ। यस्तै प्रधानमन्त्रीको अध्यक्षतामा उच्चस्तरीय प्रशासन सुधार आयोग गठन गर्नुपर्ने बुँदा प्रतिवेदनमा समेटिएको छ। संघमा रहेका आधा कर्मचारी कटौती गर्न, दुई वर्ष सेवा नगरेका कर्मचारीको बढुवा नगर्न सुझाइएको छ। स्थानीय तहको प्रमुख प्रशासकीय अधिकृतको जिम्मेवारी प्रदेश सरकारलाई हस्तान्तरण गर्न सुझाव दिइएको छ। सबै प्रदेशको सवारी साधनकरमा एकरुपता कायम गर्न, कानुनविपरीत सञ्चालित क्रसर उद्योग हटाउन, तीनै तहका सरकारको बजेटको सीमा तय गर्न समितिले सम्बन्धित निकायलाई सिफारिस गरेको छ।"
"प्रधानमन्त्रीमा हिरिक्क हुन्नँ, अवसर आए छाड्दिनँ","आसन्न निर्वाचनमा सत्ता गठबन्धनले बहुमत ल्याउनेमा माओवादी केन्द्रका अध्यक्ष पुष्पकमल दाहाल प्रचण्ड ढुक्क छन्। त्यसो भए चुनावपछि प्रधानमन्त्री को त ? प्रचण्ड भन्छन्, ' प्रधानमन्त्रीका लागि हिरिक्क हुने मान्छे म होइन। तर, अवसर आए भुमिका लिन्छु ।' आसन्न चुनाव, सत्तासमीकरण र समसामयिक राजनितिबारे अन्नपूर्ण पोस्टका अखण्ड भण्डारी र नरेन्द्र साउदले प्रचण्डसँग गरेका कुराकानी : जनयुद्धबाट आएको त्यो गर्विलो र दर्बिलो प्रचण्ड। अहिले अलि निरीह, कमजोर र फितलोजस्तो स्वयं तपाईंलाई लाग्दैन ? मलाई त आफू कमजोर भएको लाग्दैन। मानिसहरूले आआफ्नो ढंगले हेर्ने, मूल्यांकन गर्ने र विश्लेषण गर्ने भइराखेको, देखिरहेकै छु। जनयुद्धमा जस्तो थिएँ, शान्ति प्रक्रियामा आउँदा पनि त्यस्तै थिएँ। संविधानसभामा सबैभन्दा ठूलो पार्टीको नेता हुँदा पनि त्यस्तै थिए। पार्टी विभाजन भएर खुम्चिँदा पनि म त्यत्तिकै सक्रिय छु। पार्टीको काममा लागिराखेकै छु। मलाई केही फरक परेको छैन। पोलिटिकल चार्मिङ त घटेको हो नि ! पोलिटिकल चार्मिङ अलिकति पनि घटेको छैन। बरु, आजभोलि विस्तारै बढेको पो देख्छु। किनभने यो सबै परिवर्तन, संविधान, शान्ति प्रक्रिया, विकाससमृद्धि, समाजवादका लागि प्रचण्ड एउटा अनिवार्य इलिमेन्ट (तत्व) हो भन्ने कुरा जनता र बुद्धिजीवीमा पनि आउँदै गरेको देखेको छु। पार्टीको साइज त घट्यो नि ! पहिलो पार्टीबाट तेस्रो स्थानसम्मको चरणमा कसरी आइपुग्नुभयो ? शान्तिपूर्ण एवं प्रतिस्पर्धाको राजनीतिमा विभिन्न खालका चलखेल र उतारचढाव आईनै रहन्छन। सबैका हुन्छन्। अहिलेका कुन पार्टी सानो भएनन ? कुन पार्टी ठूलो भएन र ? सबै प्रमुख पार्टीले उतार चढाव बेहोरेका छन्। नेपाली कांग्रेस पनि विभाजित भएर ०६४ को निर्वाचनमा कहाँबाट कहाँ पुगेको थियो। एमाले पनि ३३ सिटमा सीमित भएको थियो। यो प्रक्रियाभित्र हुने कुरा हो। यसलाई म अनौठो मान्दिन। माओवादीको साइज घट्नुमा कहाँ कमजोरी भएजस्तो लाग्छ ? मुख्य कुरा त विचार र राजनीतिक एजेन्डा हो। ठूलो सानो हुने कुराले व्यक्ति वा पार्टीको इमेज लाई धेरै असर गर्दैन। कहिलेकाहीँ पार्टी सानो भए पनि व्यक्तित्व ठूलो भइराखेको हुन्छ। कहिलेकाहीँ पार्टी ठूलो भएर व्यक्तित्व खुम्चिएको पनि हुन्छ। विचार र राजनीतिक एजेण्डाको दृष्टिकोणले अहिले पनि नेपालमा माओवादी या प्रचण्ड नै केन्द्रमा छ। सानो भने पनि ठूलो भने पनि। एजेन्डा बलियो भएर पनि माओवादी किन कमजोर त ? संघीयता, गणतन्त्र, धर्म निरपेक्षता, समावेशीता, संविधानसभा, महिला, दलित, मुस्लिम, आदिवासी जनजातिलाई अधिकारको कुरा, यी सबै कसका एजेन्डा हुन् ? कसले स्थापित गर्यो ? कसले सबैभन्दा बढी बलिदानी र संघर्ष गर्यो ? शान्ति प्रक्रियामा आएपछि औपचारिक र आधिकारिक रूपले नै प्रचण्डका एजेन्डाहरू कार्यान्वयनमा गएका छन्। यो कुरा मान्छेहरूले राम्ररी बुझेका छन। कतिपयलाई त्यो स्वीकार्न मन लाग्दैन। माओवादीको एजेण्डामा देश हिँडेको भन्दा त अरू राजनीतिक पार्टीको औचित्यमाथि नै प्रश्नचिन्ह खडा हुन्छ। त्यसकारण अरूले हेर्दा सानो भयो, अलि निरिह भयो जस्तो लाग्छ। तर, म, कत्ति पनि निरिह छैन। बढी कन्फिडेन्टका साथ अघि बढिरहेको छु। माओवादीका अबका मुख्य एजेन्डा केके हुन् ? यो सिष्टम बचाउनुपर्छ। यसमार्फत नै देशमा आर्थिक विकास गर्नुपर्छ। अब एकसूत्रीय एजेन्डा बन्नुपर्छ समृद्धि र आर्थिक विकास। यो नगरिकन राजनीतिक परिवर्तनको औचित्य सिद्ध हुँदैन। आजभोलि एकथरि मान्छेहरूले यी पुरानालाई अव नो नट अगेन भन्न थालेका छन्। स्वतन्त्रका नाममा पनि आइराख्या छन। अब यो सिष्टममार्फत आर्थिक विकासले गति लिएन भने जनतामा फ्रस्टेसन आउन सक्छ। त्यसैले आर्थिक विकास आजको मुख्य आवश्यक्ता हो। मेरो बाँकी जीवन पनि आर्थिक विकास र समृद्धिकै लागि लगाउँछु भनेको कारण पनि त्यही हो। जनतामा त फ्रस्टेसन आइसकेको होइन र ? आइसकेको त होइन। एकथरि मान्छेहरूलाई अब सिद्धिसक्यो जस्तो लाग्या छ। तर, देशैभरि घुम्दा र आधारभूत जनता (जनता भन्या पनि कसलाई भन्ने होला ? मैले आधारभूत जनता भन्या हुँ) को भावनालाई हेर्दा फ्रस्टेसन आएको छैन। अझै पनि पार्टीहरूले गर्नुपर्छ भन्ने भरोसामा जनता छन्। जसलाई यो गणतन्त्र मन परेको छैन, संघीयता मन पर्या छैन। जसलाई लोकतन्त्र र यो समानुपातिक समावेशी मन पर्या छैन, तिनीहरूले चाहिँ निकै बल गर्या छन, सोसल मिडियामा। यो व्यवस्था सिद्धिसक्यो, यो फर्किंदैन भनिरहेका छन। तर, सोसल मिडियामा केहीबेर पानीको फोका जस्तो देखिँदैमा यत्रो ठूलो संघर्ष, बलिदान र जनताको लगानीबाट आएको चिज उल्टिहाल्छ भन्ने सत्य होइन। केही स्वतन्त्रले अपत्यारिलो ढंगले स्थानीय तह चुनावमा जिते। अहिले पनि बग्रेल्ती स्वतन्त्र उम्मेदवार छन्। यसो हुनुमा दलहरू कहीँ न कहीँ चुकेको जस्तो लाग्दैन ? राजनीतिक परिवर्तनसँगै सुशासन र आर्थिक समृद्धि एकसाथ लैजानुपथ्र्यो। पार्टी र नेताहरूको ध्यान राजनीतिक परिवर्तन र प्रचारवाजीमा मात्रै बढी गयो। विकास र समृद्धिमार्फत जनताको दैनिक जीवनमा सकारात्मक परिवर्तन ल्याउने, सुशासन अर्थात् भ्रष्टाचार नियन्त्रण गर्ने, जनतालाई राम्रो शासन दिने र आर्थिक परियोजनाहरू अघि बढाउन सक्नुपथ्र्यो। केही मेघा र मझौला प्रोजेक्टहरूमार्फत देशैभरि विकासको लहर सुरुवात भयो भन्ने सन्देश दिन सक्नुपथ्र्यो, राजनीतिक नेतृत्वले। त्यो नहँुदा जनतामा के हो त ? भन्ने प्रश्न उठेको हो। त्यसैकारण अब पार्टीहरूले सकेनन् भनेर एकाध ठाउँमा केही स्वतन्त्र भनिएका मान्छेहरू देखापरेका हुन्। त्यसैले राजनीतिक परिवर्तनसँग सुशासन र विकास जोडिएन भने यसलाई दिगो बनाउन सकिँदैन। राजनीतिक परिवर्तनको ऐतिहासिकता र त्यसको दिगोपनको निम्ति आर्थिक विकास अपरिहार्य शर्त हो। त्यही भएर पुरानो पुस्ता विरुद्ध नो नट अगेन को अभियानै सुरु भएको हो कि ? केही मान्छेहरूले भन्ने गरेका छन, नो नट अगेन रे। कुनै पार्टी वा नेताले इतिहासमा गरेको योगदानको अपमान हुने गरी जुन प्रचार भइरहेको छ, त्यो न्यायसंगत छैन। विज्ञानसम्मत पनि छैन। मैले सधैं उदाहरण दिने गरेको छु, सत्यमोहन जोशीको। सत्यमोहन जोशीलाई शताब्दी पुरुष भनेर सधैं सम्मान पनि गर्छौ। उहाँले सय वर्षअघि गरेका कामहरूबाट नै ऊर्जा लिन्छौं, प्रेरणा लिन्छौं। किन ? किनभने सबै सय बर्ष पुगेकाबाट ऊर्जा त आउँदैन नि ! सत्यमोहन जोशीबाटै मात्र आयो नि त। किनकी उहाँको योगदान र उहाँको स्पिरिट मुख्य कुरा हो। त्यसैले नो नट अगेन होइन। यो परिवर्तन ल्याउन ठूलो त्याग, तपस्या र बलिदान गरेका र फेरि पनि देशलाई केही नयाँ दिन्छौं भन्ने कमिटमेन्ट गरेका नेताहरूलाई वान्स अगेन पो भन्नुपर्ने हो। सबैलाई एउटै डालोमा हालेर गर्नु भनेको परिवर्तन र जनताप्रतिको अपमान हुन्छ। कतिपयलाई नो नट अगेन भन्न पनि सकिन्छ। तर, कतिपयलाई त वान्स मोर भन्नुपर्ने हो। राजनीतिक परिवर्तनको नेतृत्व गर्ने प्रचण्डको बसाई, लवाइ, खवाइमाथि बारम्वार प्रश्न उठिरहन्छ नि ! मैले समय र परिस्थितिअनुसार आफूलाई एडजष्ट गरिराख्या हुन्छु। जनयुद्धका बेला जनताको घरमा बस्दा जति मिठो, अग्र्यानिक खान्थे र जुन स्वादवाला खान्थे, आजभोलि त्यस्तो स्वादवाला छैन। खानेकुरा त आजभोलि त कस्तो न कस्तो ! त्यति इन्ट्रेष्ट पनि नभाको जस्तो हुन्छ। लाउने कुरा गर्दा, जनयुद्धको बेलामा पनि अरूभन्दा सफा भएर राम्रै लगाएर, सजाएरै हिँड्ने गर्थे। जनयुद्धको बेलाको पनि फोटोहरू हेरिराख्नु भएकै छ। बच्चामा बाले नयाँ कपडा ल्याइदिनु भयो भने चट्ट मिलाउने, आइरन गरेर लगाउने गर्थे। अब आजभोलि वरिपरि सेक्युरिटी लिएर हिँड्नुपर्ने बाध्यता छ। यस्ता घरमा बस्नुपर्ने पनि अर्को बाध्यता हो। म त झुप्रामा पनि मज्जाले बस्न सक्छु। तर, विदेशी राजदूत आउँछन्, प्रधानमन्त्री आउँछन्। उनीहरूलाई झुप्रोमा लग्यो भने नाटक गर्या जस्तो देखिन्छ। नाटक गर्नु नि भएन। व्यापारीको घरमै डेरा खोज्नु पर्ने त थिएन होला नि ! व्यापारीको घरमा होइन, जहाँ सबै चिज मिलेको हुन्छ त्यहाँ बस्नुपर्छ। गाडी राख्ने स्पेश चाहियो, खुला ठाउँ पनि चाहियो। त्यस्तैकोमा भेटिन्छ त। अरूकोमा भेटिंदैन (हाँस्दै)। यस्ता घर भएका कि व्यापारी हुन्छन, कि ठूल्ठूला ब्युरोक्र्याट। केही न केही हुन्छन्। व्यापारीको कुरा आएको हुनाले मैले चितवनमा घर बनाएँ नि त। अब विस्तारै चितवनमा सरौंला। माओवादीको भागमा ४६ सिट परेको थियो। केही सिट अरुलाई छोड्नुभयो। करिब ४० सिटमा लडेर तेस्रो शक्ति हुन्छौ भन्दै हुनुहुन्छ। फेरि भावी प्रधानमन्त्री प्रचण्ड पनि भन्नुहुन्छ। यो त विरोधाभास भयो नि ! भा, छैन। मैले तेस्रो शक्ति हुन्छौ, भनेकै छैन। मेरो कोसिस त दोस्रो शक्ति हुने भन्नेमा छ। नभए नि, तेस्रो निर्णायक त हुन्छ, हुन्छ। गठबन्धनको रक्षाको लागि जित्ने सिटमा पनि सबैभन्दा धेरै सेक्रिफाइस गरेका छौ। माओवादीले सिधै जित्ने सिट पनि गठबन्धनका अरु पार्टनरलाई छोडेका छौं। सहजै जित्ने सिट पनि छोड्नु भएको छ र ? सल्यान हामीले जित्ने हन्ड्रेड प्रसेन्ट ग्यारेन्टी हो। एकीकृत समाजवादीका प्रकाश ज्वालाका लागि त्यहाँ छोड्यौ। पार्टीमा उहाँको भूमिका र माधवजी( माधव नेपाल) कै आग्रहमा त्यहाँ त्याग गर्दा नै उचित ठान्यौ। उदयपुर हामीले जितिराख्या ठाउँ हो। हाम्रै भागमा परेको पनि थियो। तर, माधवजीहरूले जगन्नाथ खतिवडालाई एडजष्ट गर्नैपर्ने भो भनेपछि उहाँहरूको पार्टी राम्रो बनोस् भनेर त्यहाँ पनि त्याग गरेकै हो। घनश्याम भुसाल उठ्नु भएको रुपेन्देही१ हाम्रै भागको सिट हो। प्रभु साहको क्षेत्रमा पनि त्यही हो। त्यसैले घनश्याम, प्रभु, जगन्नाथ, प्रकाश सबैलाई मैले आफ्नै ठान्छु। उहाँहरूलाई पनि समेटर लानुपर्नेछ। एमालेभित्रका साथीहरूसँग पनि मेरो लगातार कुरा भइरहेको छ। माओवादीले जित्ने ठाउँ छोडेको र नजितिने ठाउँ लिएको देखिन्छ, कारण के हो ? त्यसमा पनि प्रधानमन्त्रीको दाबी देखिन्छ ? मैले प्रधानमन्त्रीको दाबी गरेको छैन। मेरा विरुद्ध अतिरञ्जित प्रचार भएको छ। म नै त्यस्तो नेता हो, जसले पटकपटक अफर आउँदा पनि प्रधानमन्त्री बन्दिन भनेर छोडेको छु। ०७४ को निर्वाचनपछि त पाँच वर्ष लिखित रूपमा मलाई प्रधानमन्त्रीको अफर आएकै हो नि ! त्यतिबेला मेरै प्रस्तावमा वामगठबन्धन भयो। जनताको अगाडि कम्युनिष्ट एकताको कुरा मैले नै गरेको थिएँ। जति पनि वामपन्थी आन्दोलनका साथीहरू प्रधानमन्त्री भए नि, ति सबै मेरो कारणले भए। अहिले मान्दैनन। आफैं हुँ जस्तो गर्छन। तर यथार्थ कुरा यही हो। त्यसो भए चुनावपछि प्रधानमन्त्रीमा तपाईको दाबी हुँदैन ? प्रधानमन्त्रीका लागि म हिरिक्क हुने मान्छे हुँदै होइन। परिवर्तनको रक्षा हुनुपर्यो, संविधानको रक्षा हुनुपर्यो। गणतन्त्र, संघीयता बच्नुपर्यो। आर्थिक विकासतिर देश जानुपर्यो। विकास परियोजनातिरै मेरो बढी ध्यान छ। त्यसका निम्ति अवसर आयो भने त म जिम्मेवारी लिन्छु नै। सरकार परिवर्तनका ठूल्ठूला निर्णयमा चमत्कारै गर्नुभयो। चुनाव पछि त्यस्तो सम्भावना छ कि छैन ? जतिबेलासम्म यो संविधान र परिवर्तनमाथि चुनौती देखा परिराख्छ, अहिलेकै गठबन्धन अगाडि जान्छ। तर, जुन दिन यो संविधान र परिवर्तनमा संकट छैन भन्ने आउँछ नि, अरू पनि थुप्रै ढोका खुल्न सक्छन्। फेरि पनि वामगठबन्धनको सम्भावना छ त ? कम्युनिष्ट आन्दोलनको एकता गर्ने मेरो सपना थियो। विशाल पार्टी बनाउने, अनि मुलुकमा आर्थिक विकासलाई गति दिने। सामाजिक न्याय र समृद्धितिर लैजाने। त्यसैकारण पार्टी एकता र वामगठबन्धनको प्रस्तावक बने। त्यतिबेला संविधानमाथि घात होला भनेर प्रस्ताव गर्या त होइन नि ! पार्टी विभाजन गर्नलाई एकता भन्या पनि होइन। तर दुर्घटना भयो। के कारणले दुर्घटना भयो ? ०७४ को चुनावअघि नै तपाई प्रधानमन्त्री भनेर केपी ओलीलाई मैले नै भन्या हो। पछि उहाँ र म बीच पालोपालो प्रधानमन्त्री हुने सहमति पनि गरेकै हो। केपी ओलीलाई संविधानसभा निर्वाचन होला, गणतन्त्र नेपालमा आइहाल्छ भन्ने विश्वास थिएन। पछि आएर मात्रै मान्नुभएको हो। माओवादीले आँधीहुरी ल्याइदियो, त्यसैले मान्नलाई मानिदिएको हो, मलाई चित्त बुझ्या छैन भनेर उहाँले भन्नुहुन्थ्यो। घटनाक्रमले के देखायो भने उहाँ त कति खेर मौका आउँछ र यो संविधानलाई च्यातौला भनेर ढुकेर बस्नु भएको रहेछ। फेरि पुरानै ठाउँमा मुलुकलाई लैजाऔला भनेर पो आउनुभएको देखियो। त्यतिबेला म पनि पार्टीको अध्यक्ष थिएँ। हेर्दाहेर्दै अर्को अध्यक्ष त संविधान च्यात्न खोज्ने, गणतन्त्र उल्ट्याउन खोज्ने देखेपछि त्यो सहन गर्न सक्ने अवस्था भएन। यो परिवर्तनका मुख्य बाहक हुनुको नाताले मेरो लागि त जीवनमरण (लाइफ एन्ड डेथ) को कुरा भयो नि त। मैले त्यति ठूलो विश्वासघात र धोखा नजिकबाट देख्नेभोग्ने मौका पाएँ। वामगठबन्धन छोडेर यसपटक कांग्रेससंग गठबन्धनको मुख्य कारण के हो ? केपी ओलीले कोको संग गठबन्धन गर्नुभएको छ ? त्यो गठबन्धनका अनुहार हेर्नुभयो भने सिधा राजसंस्था पुनस्र्थापना हुनुपर्छ भन्नेहरू छन। यो त सबैले देखेकै कुरा भयो। मेरो लजिक के छ भने यो संविधान, लोकतन्त्र, गणतन्त्र, संघीयता समावेशीताको रक्षामा जो उभिन्छ, त्यो प्रगतिशिल हो। उपलब्धिलाई कमजोर पार्ने र जो राजावादीसँग जान्छ, त्यो पश्चगमनकारी हो। त्यो मान्यतामा उभिएर गठबन्धन बन्या हो। अर्को एउटा प्रसंग सुनाउन चाहन्छु रूस र चीन दुवै कम्युनिष्ट मुलुक। स्टालिनको मृत्यु र खु्रश्चेभको उदयपछि दुवै कम्युनिष्ट मुलुकबीच विचारमा निकै विवाद भयो। खु्रश्चेव र माओत्से तुङ्गबीच विवाद चर्किंदै गएपछि बोर्डरमा सेना खटाउने स्थितिमा पुगे। कुन दिन झडप हुने हो भन्ने त्रास भयो। झडप भइहालेको भए त्यतिबेला रुसले जित्थ्यो। किनकी चीन अहिलेको ठाउँमा पुगिसक्या थिएन। माओले अर्को बाटो अपनाउनुुभयो। उहाँले अमेरिकी राष्ट्रपति निक्सनलाई बेईजिङ बोलाउनुभयो। रातो कार्पेट ओछ्याएर, हात मिलाएर सम्झौता गर्नुभयो। अमेरिका र चीन एकातिर भए। रुसले हमला गर्न सक्ने स्थिती भएन। यो दृष्टिकोणबाट हेर्नुभयो भने केपीजी र मेरोबीच जुन संघर्ष भयो, वैचारिक र राजनीतिक ढंगले। सानो स्केलमा भएपनि घटना त्यस्तै त्यस्तै हो भनेर बुझ्न सकिन्छ। वाम एकता भंग भएको वा पार्टी फुटेकोमा पछुतो लागेको छ कि छैन ? बेस्सरी महसुस भएको छ। आफैले प्रस्ताव गरेर गठबन्धन गरेको, जनताले अनुमोदन गरेको, पार्टीका लाखौलाख कार्यकर्ताले खुसीसाथ समर्थन गरेको चिज भत्किदा सबैभन्दा बढी पीडा त प्रस्तावकलाई नै हुन्छ नि ! त्यसैले त्यसलाई बचाउनका लागि प्रधानमन्त्रीमा आधा आधा कार्यकालको सहमति छोंडे। पाँचै वर्ष ओलीलाई प्रधानमन्त्री तपाई खानुहोस्, मलाई पार्टी चलाउन दिनुहोस् भनेकै हो नि ! मैले बचाउन निकै कोशिस गरेको थिएँ। त्यतिबेला ओलीको लोकप्रियता घटदो थियो। पार्टीभित्र तपाईं र माधव नेपालको बहुमत पनि थियो। पार्टीमा अन्तरसंघर्ष गरेर महाधिवेशनबाट ओलीलाई हटाउने रणनीति लिनुभएको भए पार्टी एकता बच्थ्यो होला नि ! त्यो पनि अपनाइयो। सहमति भयो। तर उहाँ (ओली) ले सहमति लागु हुन दिनु भएन। अध्यक्ष पनि मै हो, प्रधानमन्त्री पनि मै हो। एक नम्वर अध्यक्ष पनि मै हो भनेर बोल्नुभयो। पार्टी चलाउन प्रचण्डलाई दिने भनेपछि केही महिना त धैर्य लिनुपथ्र्यो नि ! उहाँसँग प्रतिवाद गर्नुभन्दा पार्टी एकता बचाउन मैले केन्द्रिय समितिको बैठक बोलाएँ। राष्ट्रियसभा गृहमा मेरो अध्यक्षतामा पहिलो बैठक बस्यो। त्यो बैठक यति राम्रो भयो कि केपीजी र उहाँको सानो टिम आतंकित भयो। उहाँहरू झस्किनुभयो र खुलेआम गुटबन्दी सुरु गर्नुभयो। अर्को कुरा, हामी बैठक बसिराख्या थियौ, त्यहाँ कुनै प्रस्ताव नै नल्याई संसद विघटनको सिफारिस गर्नुभयो। उहाँले त जसरी पनि निहुँ खोज्ने। हामीलाई बढार्ने बाहेक उहाँको दिमाग अरु केही आउंदै नआउने। यस्तो त मैले कहिल्यै देख्दै देखिन। चुनावमा सत्ता गठबन्धनको स्थान के हुन्छ होला ? गठबन्धनको राम्रो बहुमत आउँछ। बहुमत आउनेमा कहीँ कतै दुविधा छैन। एमाले कुन रूपमा आउँला भन्ने अनुमान गर्नुभएको छ ? मेरो विश्लेषणमा एमाले तेस्रो शक्ति हुन्छ भन्ने छ। तर, एमालेले अहिले धेरैसँग गठबन्धन गरेको छ। एमाले एउटा शक्ति त रहिरहन्छ। तपाईंले निर्वाचन क्षेत्र छान्दै, छाड्दै गर्नुभएको छ। अहिले गोरखा पुग्नुको खास कारण के हो नि ? रोल्पा जनयुद्धको प्रतिक जस्तो बन्यो। काठमाडौं जनआन्दोलनको केन्द्र भयो। दुवै ठाउँबाट लडे भने जनयुद्ध र जनआन्दोलनलाई एकताबद्ध बनाएर संविधान बनाउन सहज माहोल बन्ला भनेर ०६४ मा चुनाव लडेँ। पछि सिरहा गएँ। त्यतिबेला मधेसमा अलगवादको हावा चल्या थियो। मधेसमा कहीँ न कहीँ विद्रोह होला कि भन्ने थियो। कोही न कोही राष्ट्रिय नेताले मधेसका जनतालाई विश्वासमा लिएर चुनावी प्रक्रियामा सहभागी गराएन भने त दुर्घटना पो हुन्छ कि। त्यो दुर्घटना कसले रोक्ने त ? यो परिवर्तन, संविधानसभा, गणतन्त्र ल्याउन मुख्य भूमिका खेलेको नेताको नाताले म नै जानुपर्छ भनेर सिरहा गएँ। मधेसी जनतासंग लव छ मेरो भनेर त्यतिबेला भनेकै हो। साँच्चै जनताले पत्याए पनि मलाई। सबैतिर माहोल बन्यो। मधेस पहाड हिमाल एक भयो, अनि, प्रचण्डले ठाउँ छोड्यो भन्न मिल्छ ? प्रचण्डलाई त सबैले बधाई दिनुपर्ने हो। राम्रो राम्रो गर्नु भा छ पो भन्नुपर्ने। त्यसपछि चितवन त जानु नै थियो, मेरो गृहजिल्ला। त्यहाँको जनताको आइदेओस् भन्ने चाहना हुनु स्वाभाविकै हो। मैले चितवन छोडेको होइन, गोरखा गएको हुँ। गोरखा जानु पनि अर्थपूर्ण नै छ । जनयुद्धका लागि हतियार संकलनदेखि फौजी तालिमसम्म सम्पूर्ण तयारी गोरखाको शिरानचोकमा भएको थियो। प्रचण्ड शक्तिशाली, गर्विलो नेता। तर, सिंगल सिंगल भिडन किन हिम्मत आउंदैन ? सिंगल पनि भिडेकै हो। ०६४ र ०७० मा त सिंगलै हो नि ! ०७४ बाट गठबन्धनको शुरुवात भएको हो। किन भयो ? यसको एउटा कारण छ। संविधानमा जुन मि िश्रत निर्वाचन प्रणालीको व्यवस्था गर्यौ नि, मि िश्रत निर्वाचन प्रणालीका कारण एउटै पार्टीको सजिलै बहुमत आउने स्थिती नै छैन। बहुमत आउन ठूलै उथलपुथल हुनैपर्छ। बहुमत बनाउन कसै न कसैसंग मोर्चा बनाउनैपर्ने चुनावी प्रणालीका कारण बाध्यता छ। फेरि संविधानमा गडबड होला भन्ने स्थिती भएपछि संविधान रक्षा गर्ने शक्ति खोज्नुपर्यो। खोज्दा नेपाली कांग्रेस भेटियो। त्यस अनुसार गठबन्धन गरिएको हो। निर्वाचन प्रणालीमा सुधारको खांचो भयो कि ? हामीले त निर्वाचन प्रणालीमा सुधार गरौ भनेका छौं। यो प्रणालीले भ्रष्टाचार रोक्दैन। स्थिरता पनि ल्याउन दिँदैन। नयाँ प्रणाली बनाईयो भने दलहरू आआफ्नो सिद्धान्तअनुसार जनतामा जान्छन्।"
जलवायु परिवर्तनको असर कृषिमा धेरै,"सुर्खेत : सामान्यतयाः स्याउ चैतमा फुल्छ, वैशाखमा फल लाग्दछ। तर, अघिल्लो वर्ष मुगुको गमगढी आसपासका किसानको बगैंचामा मंसिरमै स्याउ फल्यो। पूलल्ने समय पनि अघि सर्यो। समयभन्दा अगाडि नै स्याउ फलेपछि किसान अचम्ममा परे। त्यतिमात्र होइन, बेसिजनमा स्याउ फलेपछि अशुभ हुने भन्दै कोही चिन्तित पनि बने। स्याउको राजधानी भनेर चिनिने जुम्लामा पनि पछिल्ला वर्षमा यस्तै हुन थालेको छ। अर्थात् किसानको बगैंचामा बेमौसममा पनि स्याउ फुल्न थालेको छ, फल्न थालेको छ। चन्दननाथ नगरपालिकास्थित रोकायाबाडाका किसान प्रेमबहादुर रोकाया त्यतिबेला आश्चर्यमा परे, जब चैतमा फुल्नुपर्ने स्याउ असोजमै फुल्यो। वैशाखमा फल लाग्नुपर्ने कात्तिकमै लाग्यो। बेसिजनमा स्याउ फल्न थालेपछि किसान आश्चर्यमा छन्। हिमाली जिल्ला डोल्पाको जुफालमा पनि वैशाखमा फल्नुपर्ने स्याउ पुसमा फल्यो। स्थानीय किसान अजय बुढा भन्छन्, यो त अनौठो भयो। पुसमा पनि स्याउ फल्यो। यस्तो आजसम्म भएको थिएन। वैशाखतिर फल्ने र साउनतिर पाक्ने स्याउ पुसमा पो फल्न थाल्यो। विगत १५ वर्षदेखि स्याउको खेती गर्दै आएका जुम्लाको कनकासुन्दरी२ का किसान रामबहादुर बुढाको बगैंचामा अघिल्लो वर्ष कात्तिकमा स्याउ फल्यो। फल्नुपर्ने समयभन्दा अगाडि नै स्याउ फलेपछि उनले भने, यस्तो पहिले कहिल्यै भएको थिएन, अचेल के हुन लाग्या हो खै ? बोटमा फलेको स्याउ टिपेका थियौं, त्यो बोटमा बैशाखमा पो फल्नुपर्ने हो। तर, कात्तिकमै स्याउ कसरी फलेको होला ? किसान यो विषयमा अलमलमा परे पनि कृषि विज्ञ यसो हुनुमा जलवायु परिवर्तनलाई कारण मान्छन्। हिमाली जिल्लामा स्याउ पाक्ने अवधि छोटो बन्दै गएको छ। तर, यो विषयलाई अझै अनुसन्धान आवश्यक रहेको उनीहरूको तर्क छ। जिल्ला कृषि विकास कार्यालय जुम्लाले जलवायु परिवर्तनको असरले गर्दा समयभन्दा अगावै र बेसिजनमा पनि स्याउ फल्न थालेको जनाएको छ। जुम्लामा पहिलाको तुलनामा तापक्रम वृद्धि भएकाले बेसिजनमा स्याउ फल्न थालेको र चाँडै पाक्न थालेको कार्यालयका सूचना अधिकारी शेरबहादुर भण्डारी बताउँछन्। कृषिमा रोग र किराको प्रकोप जलवायु परिवर्तनको असर सबैभन्दा धेरै कृषिमा परेको छ। हिमाली क्षेत्रमा तापक्रम बढेपछि विगतमा करिब एक वर्षसम्म नपाक्ने स्थानीय बाली अचेल चाँडै पाक्न थालेको छ। विगतमा मंसिरमा छरेको गहुँ करिब एक वर्ष अर्थात् कार्तिकमा मात्र पाक्थ्यो। तर, हिजोआज असारमै पाक्ने गरेको छ। कुनैबेला दैलेखको गुराँसेमा पनि लटरम्म स्याउ फल्थ्यो। तर, पछिल्ला वर्षमा त्यहाँ स्याउ फल्न छाडेको छ। तापक्रम वृद्धि हुँदै गएपछि स्याउ खेती हराउँदै गएको छ भने केही मात्रामा फले पनि साना दाना हुन्छ। जलवायु परिवर्तनले पारेको असर न्यूनीकरणको क्षेत्रमा काम गर्दै आएको सुन्दर नेपाल संस्थाका कार्यकारी निर्देशक भूपेन्द्र कँडेल भन्छन्, जलवायु परिवर्तनको असर कृषिमा धेरै परेको छ, यसले कृषिमा रोग र किराको प्रकोप पनि बढेको छ। उनका अनुसार जलवायु परिवर्तनकै कारण हिमालमा हिउँ कम पर्न थालेको, पानीका मुहान सुक्न थालेको र उत्पादनमा कमी हुँदा खाद्यान्न संकटको जोखिम नै बढ्न थालेको छ। अर्कोतर्फ हमाली क्षेत्रमा हिमपातभन्दा पनि वर्षा धेरै हुन थालेको छ। कृषि विज्ञका अनुसार तापक्रम बढेपछि हिमाली क्षेत्रमा उत्पादन घट्न थालेको छ भने बालीमा रोग र किराको प्रकोप पनि बढ्न थालेको छ। डोजरे विकास मुख्य चुनौती कर्णालीमा डोजरे विकास मुख्य चुनौती बनेको छ। वातावरणीय पक्षलाई ध्यान नदिएर जथाभावी डोजरले सडक खन्नेक्रम बढेको छ। डोजरको जथाभावी प्रयोगकै कारण कर्णालीमा जलवायु परिवर्तनको असरलाई न्यूनीकरण गर्न कठिन भएको हो। स्थानीय तहले विकासको नाममा जथाभावी र अध्ययनबिना नै डोजर प्रयोग गर्दा वातावरण नै खलबलिने अवस्था आएको छ। यसले गर्दा विनासका घटना धेरै हुन थालेका छन्। पछिल्लो समय स्थानीय तहले सडक निर्माणमा जथाभावी डोजरको प्रयोग गर्न थालेका छन्। जसले गर्दा जहाँ सडक निर्माण भएको छ, त्यहाँ पहिरो जाने समस्या छ। हरेक वर्ष वर्षायाम सुरु हुनासाथ डोजरले खनिएका सडकहरू पहिरोका कारण भत्किने गरेका हुन्। डोजरे विकासले पहिरोको जोखिम बढेपछि स्थानीयहरू घरबारविहीन हुनु परेको हो। अधिकांश स्थानीय तहमा डोजरले खनिएको सडकको आसपासबाट पहिरो खसेको खस्ने गरेको छ। यसवर्ष पनि बाढी र पहिलोको जोखिम निकै बढेको छ। अविरल वर्षाका कारण कर्णालीका अधिकांश ग्रामीण सडकहरू पहिरोका कारण अवरुद्ध छन्। करोडौं खर्चेर बनाएका सडकहरूमा मोटरसाइकल पनि गुडाउन सकिने अवस्थामा छैन। अधिकारकर्मी पवित्रा शाही भन्छिन्, स्थानीय तहले विकासको नाममा विनास गर्न थाले, वातावरणीय प्रभाव मूल्यांकनबिना धमाधम डोजरबाट सडक खन्न थालिएको छ। यसले वातावरण विनास भइरहेको छ, जलवायु अनुकूलन र वातावरणमैत्री विकास नहुँदा क्षति धेरै हुनथाल्यो। डोजरे विकासलाई निरुत्साहित नगरेसम्म जलवायु परिवर्तनका कारण हुने क्षति र नोक्सानलाई न्यूनीकरण गर्न नसकिने सरोकारवालाहरू बताउँछन्। चपेटामा सीमान्तकृत समुदाय जलवायु परिवर्तनको असरका कारण सबैभन्दा बढी प्रभावित सीमान्तकृत समुदाय भएका छन्। कर्णालीका जंगलमा फिरन्ते जीवन विताइरहेका राउटे, खोला र नदीको किनारमा बसोबास गर्ने सुकुम्बासी, आर्थिक अवस्था कमजोर भएका परिवार, दलित र अल्पसंख्यक समुदायमा जलवायु परिवर्तनको असर बढी देखिएको छ। जलवायु परिवर्तनको चपेटामा परेका ती समुदायका लागि पनि सरकारी तबरबाट कुनै कार्यक्रम र योजना संचालन हुन सकेको छैन। जलवायु परिवर्तनका कारण जंगलमा काठ र कन्दमुल पाइन छाडेको छ। यसको असर राउेट समुदायमा देखिएको छ। काठका भएभाँडाकुँडा र सामग्री बनाउनु राउटेको मुख्य पेसा हो। तर, पछिल्लो समय जंगल विनास हुँदा भने यो समुदायको पेसा नै संकटमा परेको छ। विकासका नाममा जथाभावी खनिने सडकले वन मासिँदै गएको छ। त्यसको असर सिधै राउटे समुदायमा परेको छ। गिठाभ्याकुर र तरुल लगायतका जंगली कन्दमूलको भरमा छाक टार्दै आएका राउटेहरू हिजोआज छाक कसरी टार्ने भन्ने चिन्तामा छन्। राउटे युवा प्रकाश शाही भन्छन्, पहिले हामी जहाँजहाँ बस्ती बस्थ्यौं, त्यहाँ नजिक कन्दमूल पाइन्थ्यो। अचेल जंगलमा गिठा र तरुल नै पाइँदैन, हामीलाई जंगलमै बसेर बाँच्न समस्या भयो। राउेट समुदायमा मात्र होइन, खोला किनारमा बालुवा चाल्दै आएका बादी समुदाय र नदीमा माछा मार्दै जीविकोपाजर्न गर्ने राजी समुदायमा पनि जलवायु परिवर्तनका असरहरू देखिएका छन्। उनीहरूको परम्परागत पेसा नै संकटमा परेको छ। कारण खोलामा बालुवा र नदीमा माछा नै पाइन छाडेको छ। अर्कोतर्फ जलवायु परिवर्तनका कारण आउने बाढी, पहिरो र खडेरीका कारण आर्थिक अवस्था कमजोर भएका परिवार बढी पीडित भइरहेको अधिकारकर्मी नारायण विक बताउँछन्। उनी भन्छन्, खोला किनारमा प्रायः गरिबहरू नै बस्छन्, बाढी आउँदा उनीहरूकै उठिबास हुन्छ। उत्पादन घट्दा खाद्य संकटको चपेटामा सीमान्तकृत समुदाय नै पर्छन्। बढ्न थाल्यो बाढीपहिरोको बितण्डा कुनै बेला कर्णालीका हिमाली जिल्लामा हिउँदको समयमा पर्याप्त हिउँ पथ्र्यो। तर, वर्षात्को समयमा पानी भने कम पथ्र्यो। तर, पछिल्ला दिनमा हिमाली जिल्लामा हिउँको तुलनामा पानी बढी पर्न थालेको छ। अर्थात् हिउँदमा हिउँ नै नपर्ने र वर्षात्को समयमा अध्याधिक पानी पर्न थालेको छ। पानी धेरै पर्न थालेपछि हिमाली जिल्लामा बाढी र पहिरोको जोखिम पनि बढेको छ। असोज अन्त्यतिर अविरल वर्षाका कारण हुम्ला, जुम्ला, कालिकोट, मुगु र डोल्पामा बाढीपहिरोले वितण्डा नै मच्चायो। लगातारको वर्षाका कारण असोज अन्तिम साता मुगुमा पहिरोले ८ जना र जुम्लामा ७ जनाको मृत्यु भयो। पहिरोले बगाउँदा कालिकोटमा १३ जना मलामी नै बेपत्ता भएका छन्। हुम्ला र डोल्पामा पनि पहिरोमा धेरै नागरिकको मृत्यु भएको छ। बाढी र पहिरोका कारण कर्णालीका जिल्लामा अहिले पनि सयौं परिवार घरबारविहीन भएका छन्। विस्थापितहरूलाई जंगल र त्रिपालमुनि बसाल्नु परेको छ। बाढी र पहिरोकै कारण जाजरकोट, सुर्खेत, दैलेख र रुकुमपश्चिममा ठूलो क्षति भएको छ। यसपटक मात्र होइन, पछिल्ला वर्षको तथ्यांक केलाउँदा कर्णालीमा बाढी र पहिरोको जोखिम धेरै बढेको छ। यसो हुनुको पछाडि जलवायु परिवर्तनको असर नै भएको जानकारहरू बताउँछन्। वातावरणविद् सञ्जित कँडेल भन्छन्, जलवायु परिवर्तनको असर कर्णालीमा धेरै देखिन थाल्यो, हिमालमा पनि लामखुट्टे पाइनु र हिउँभन्दा पानी धेरै पर्नु यसैको उदाहरण हो। जलवायु अनुकूलनका योजना र कार्यक्रम सञ्चालनमा राज्य गम्भीर बन्नैपर्छ, सरकार गम्भिर नभए हामीले ठूलो क्षति भोग्नुपर्छ। बल्ल जुर्मुराउँदै छन् स्थानीय र प्रदेश सरकार कर्णालीमा जलवायु अनुकूलनका लागि हाल सरकारी तबरबाट प्रभावकारी योजना र कार्यक्रम बनेका छैनन्। ठोस योजना र कार्यक्रम सञ्चालन नगरेको प्रदेश सरकारले जलवायु अनुकूलनका लागि प्रदेश स्तरमा जलवायु अनुकूलन समन्वय समिति भने गठन गरेको छ। उद्योग, पर्यटन, वन तथा वातावरण मन्त्रालयका सूचना अधिकारी निरज श्रेष्ठले जलवायु अनुकूलनका लागि प्रदेश सरकारले चालू आर्थिक वर्षका लागि केही कार्यक्रम सञ्चालन गर्ने योजनामा रहेको बताए। प्रदेश सरकारले चालू आर्थिक वर्षलाई वृक्षरोपण वर्षका रूपमा मनाउने घोषणा गरेको छ, श्रेष्ठले भने, वृक्षरोपण अभियानले पनि जलवायु अनुकूलनमा सहयोग पुग्नेछ, जलाधार व्यवस्थापनमा पनि काम गर्दैछौं। उनका अनुसार केही जिल्लामा पानीका मुहान संरक्षण गर्ने योजना पनि प्रदेश सरकारको छ। वन तथा वातावरण मन्त्रालयअन्तर्गतको जलवायु परिवर्तन शाखाका अधिकृत रोजिना श्रेष्ठले मन्त्रालयमार्फत प्रदेश वातावरण संरक्षण नीति निर्माण गरी कार्यान्वयनमा ल्याएको जानकारी दिइन्। उनका अनुसार कर्णालीका १० वटै जिल्लामा जलवायु परिवर्तन अनुकूलनका कार्यक्रमहरू डिभिजन वन तथा अन्य निकायहरूमार्फत सञ्चालन गर्ने योजना छ। जलवायु परिवर्तनका असरहरू देखिन थालेपछि कर्णालीमा अब वातावरणमैत्री विकास आयोजनाहरू सञ्चालन गर्नेतर्फ नीतिगत व्यवस्था गर्ने प्रदेश र स्थानीय सरकारको भनाइ छ। जलवायु परिवर्तनका कारण प्रदेशमा क्षति हुन थाले पनि अब आवश्यक नीति बनाउने तयारी भइरहेको आर्थिक मामिला तथा योजनामन्त्री कृष्णा शाहले जानकारी दिइन्। उनले भनिन्, कर्णालीमा जलवायु परिवर्तनको असर धेरै परेको छ, प्रदेश सरकारले अब जलवायुमैत्री विकास आयोजनाहरू मात्र सञ्चालन गर्नेछ। अब हामी प्रदेशमा विकास योजना निर्माण गर्दा नै जलवायुमैत्री योजना बनाउने छौं, जलवायु परिवर्तनबाट हुने असरलाई न्यूनीकरण गर्न सरकार गम्भीर छ। यस्तै स्थानीय सरकारले पनि अब जलवायु परिवर्तनको असरलाई कम गर्नका लागि आवश्यक योजना बनाउने बताउन थालेका छन्। कर्णालीको राजधानी रहेको वीरेन्द्रनगर नगरपालिका प्रमुख मोहनमाया ढकालले जलवायु परिवर्तनको मुद्दामा स्थानीय सरकार सचेत रहेको बताइन्। उनले भनिन्, हामीले नगरमा विपद्सम्बन्धी ऐन बनाएका छौं, वातावरणमैत्री विकासमा पनि प्रतिबद्ध छौं। उनले अब स्थानीय सरकारले वन संरक्षण गर्दै विनास ननिम्त्याउने गरी विकास आयोजना सञ्चालन गर्ने र त्यसका लागि आवश्यक नीति तथा योजना बनाउने बताइन्।"
शनिबार देशका विभिन्न प्रदेशमा वर्षाको सम्भावना,"काठमाडौं : शनिबार दिउँसो देशका विभिन्न प्रदेशमा वर्षा हुने सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, कर्णाली र सुदूरपश्चिम प्रदेशका पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। देशका बाँकी पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातको समयमा पनि प्रदेश १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ।"
कात्तिक २२ गते चन्द्रग्रहण लाग्ने,"काठमाडौं : यही कात्तिक २२ गते मङ्गलबार कार्तिक शुक्ल पूर्णिमामा ग्रस्तोदित खग्रास चन्द्रग्रहण लाग्ने भएको छ। बेलुकी ०५:११ बजे चन्द्रोदय हुँदादेखि नै ग्रहण लागेर नै उदय हुने भएकाले ग्रस्तोदित चन्द्रग्रहण भनिएको नेपाल पञ्चाङ्ग निर्णायक समितिले जनाएको छ । ग्रहणले पूरै चन्द्रमा ढाक्ने भएकाले खग्रास भनिएको समितिले प्रकाशन गरेको राष्ट्रिय पञ्चाङ्गम् मा उल्लेख छ। बेलुकी ०५:१३ बजे सूर्यास्त भएपछि ग्रहण स्पष्टरुपमा देखिने छ। बेलुकी ०५:२७ बजे ग्रहणको उन्मीलन हुने समितिका कार्यकारी निर्देशक सूर्यप्रसाद ढुङ्गेलले बताए। बेलुकी ०६:३४ बजे ग्रहण सकिन्छ। एक घण्टा २३ मिनेट नेपालबाट ग्रहण देखिने छ। चन्द्रग्रहणको नौ घण्टाअघिदेखि सुतक लाग्ने धर्मशास्त्रका ग्रन्थमा उल्लेख गरिएको धर्मशास्त्रविद् प्रा डा रामचन्द्र गौतमले बताए। कात्तिक २२ गते मङ्गलबार बिहान ०८:११ बजेदेखि बाल, वृद्ध र बिरामी बाहेकलाई भोजन निषेध गरिएको छ। बेलुकी ०६:३४ बजे ग्रहण सकिएपछि मात्र भोजन गर्न हुने पनि उनले जानकारी दिए। ग्रहणका बेला जप, स्नान, ध्यान, पाठलगायत कर्म गर्दा फलदायी हुने शास्त्रीय वचन छ। यसअघि कात्तिक ८ गते मङ्गलबार कार्तिक कृष्ण औँसीका दिन सूर्यग्रहण लागेको थियो। यसरी यो वर्षको कात्तिक महिनाका दुवै पक्षमा ग्रहण लाग्ने समितिले जनाएको छ। रासस"
आज हरिबोधिनी एकादशी : तुलसी र दामोदरको विवाह गरी मनाइँदै,"काठमाडौं : हरिशयनी एकादशीदेखि हरिबोधिनी एकादशीका दिनसम्म चार महिना विष्णुका भक्तले तुलसीको व्रत गरी विशेष पूजा गर्दै आएकामा आज तुलसीको दामोदरसँग विवाह गरिँदैछ । प्रत्येक वर्ष कार्तिक शुक्ल एकादशीका दिनमा भगवान् विष्णुको प्रतीकका रूपमा तुलसीको दामोदरसँग विवाह र विशेष पूजा गरी मनाइने हरिबोधिनी एकादशी पर्व आज मनाइँदैछ । आषाढ शुक्ल एकादशी अर्थात् हरिशयनी एकादशीका दिनमा क्षीरसागरमा सुतेका विष्णु ब्युँझिने भएकाले आजको एकादशीलाई हरिबोधिनी वा प्रवोधिनी एकादशी पनि भनिन्छ । हरिशयनी एकादशीका दिन घरघरमा रोपेर विशेष पूजा गरिएको तुलसीको मठमा गाईको गोबर र रातो माटोले पोतेर सिङ्गारी फूल मालाले सजाएर आज विवाह गरिन्छ । तुलसी विष्णुप्रिया भएकाले यस दिन तुलसीको दामोदरसँग विवाह गर्ने परम्परा बसेको हो । तुलसीको मठ नजिकै विष्णुको प्रतीकका रूपमा निगालाको लिङ्ग गाडेर विधिपूर्वक पूजा गरिन्छ । कात्तिक महिनाभर सबै देवदेवी तुलसीमै निवास गर्छन् भन्ने धार्मिक विश्वास छ । आदिकालदेखि पूजाको परम्परा बसेको तुलसीको महिमा वैज्ञानिकरूपमा पनि लाभदायक प्रमाणित भएको छ । यसैले तुलसीको मठ हुने घरलाई तीर्थ समान मानिन्छ । तुलसीको सुगन्धले दश दिशा पवित्र हुन्छ भनिन्छ । तुलसीको पूजा गरिएको घरमा यमदूत पनि पस्दैनन् भन्ने आस्थाका कारण हिन्दू धर्मावलम्बीले घरमा तुलसीको मठ बनाउँछन् । तुलसीको पात, डाँठ वा फूलको रस रुघाखोकी र औलोलगायत रोगका लागि औषधि हुन्छ । यो रस शरीरमा लगाएर सुतेमा लामखुट्टेले टोक्दैन । तुलसीको मठ भएको स्थल वरपर विषालु सर्प पनि आउँदैन । मठको वरपर वहने हावाले विषालु कीटाणुलाई नष्ट गर्दछ । शरद ऋतुभर सबै प्राणीका लागि तुलसीलाई महाऔषधि मानिन्छ । तुलसीबाट बनेको चिया मानव शरीरमा रोगप्रतिरोधी क्षमता वृद्धि गर्न उपयुक्त मानिन्छ । कोरोनाबाट बच्न तुलसीको चिया नियमित सेवन गर्नाले लाभ मिल्ने आयुर्वेदका चिकित्सक डा वंशदीप शर्मा खरेल बताउँछन्। कात्तिक महिनामा तुलसीको माला लगाउँदा र एक लाख तुलसीपत्र विष्णुलाई अर्पण गर्दा मनोकाङ्क्षा पूरा हुन्छ भन्ने विश्वास छ । गरुड पुराणमा उल्लेख भएअनुसार यस महिनामा एउटा तुलसीपत्र भगवान् विष्णुलाई अर्पण गर्दा १० हजार गाई दान गरे बराबरको फल मिल्दछ । आजका दिन भगवान् विष्णुको मूर्तिलाई रथमा राखी यात्रा गराउने प्रचलन पनि छ । रात्रिमा 'गोविन्द उठ्नुस् तपाईँ सुते जगत् सुत्छ, तपार्इँ उठे जगत् उठ्छ', भन्दै शङ्ख, घण्ट र ढोल बजाएर विष्णुलाई जगाउने गरिन्छ । यसको प्रतीकका रूपमा मानवका पाँच ज्ञानेन्द्रीय र पाँच कर्मेन्द्रीय एवं मन गरी एघार वटालाई जित्न उपयोग गरिने शास्त्रीय मान्यता छ । किसानले उखुको बोट मठमा गाड्छन् । आजको दिन अन्न खान नहुने भएकाले सखरखण्ड, पिँडालु र वनतरुल उसिनेर फलाहार गरिन्छ । यसरी व्रत गरेमा पापको नाश भई पुण्य वृद्धि हुने र मोक्ष प्राप्ति हुन्छ भन्ने धार्मिक विश्वास छ । ठूलो एकादशी पनि भनिने आजको एकादशी व्रतले हजार अश्वमेध यज्ञ तथा राजसूय यज्ञ गरे बराबरको फल पाइने शास्त्रीय मान्यता छ । कात्तिक महिनामा भगवान् विष्णुलाई भक्तिपूर्वक सम्झी गरिएको स्नान, दान, जप र होमले फल पाइने एवं सय जन्मका पापबाट मुक्ति मिल्ने प्रसङ्ग विभिन्न ग्रन्थमा वर्णन गरिएको धर्मशास्त्रविद् प्रा डा देवमणि भट्टराई बताउँछन्। विष्णु क्षीरसागरमा सुतेकाले यी चार महिना विवाह व्रतबन्धजस्ता माङ्गलिक कार्य नगरिने परम्परा छ । यस समयमा खोला, नदी नालामा बाढी पहिरो आउने र सर्पजस्ता जीवको भयका कारण यात्रा नगर्नु शुभ मानिन्छ । आजका दिन काठमाडौँ उपत्यकाका चार नारायण, भक्तपुरको चाँगुनारायण, ललितपुरको विशङ्खुनारायण, काठमाडौँका शेषनारायण र इचँगुनारायण स्थानमा विशेष मेला लाग्छ । यहाँ जान नसक्नेले काठमाडौँको उत्तरमा रहेका बूढानीलकण्ठ नारायणस्थानको दर्शन गर्दा चार नारायणको दर्शन र पूजा गरे बराबरको फल पाइने विश्वास गरिन्छ । आजै देशभरका नारायण मन्दिरमा विशेष पूजा गरी यो पर्व मनाइन्छ । वर्षमा एक दिन धेरै दर्शनार्थीले पूजा आराधना गर्न आउने गरेकाले दक्षिणकालीको शेषनारायण मन्दिरमा विशेष व्यवस्था गरिएको मन्दिर व्यवस्थापन समितिले जनाएको छ ।"
पुर्पक्षका लागि सन्दीप लामिछानेलाई कारागार चलान गर्न आदेश,"काठमाडौं : किशोरी बलात्कार आरोप लागेका नेपाली क्रिकेटर सन्दीप लामिछानेलाई काठमाडौं जिल्ला अदालतले पुर्पक्षका लागि कारागार पठाउने आदेश दिएको छ। मुद्दाको किनारा नलागेसम्म लामिछानेलाई थुनामा पठाउने काठमाडौं जिल्ला अदालतले आदेश दिएको हो। न्यायाधीश माधव घिमिरेको इजलासले राष्ट्रिय क्रिकेट टिमका निलम्बित कप्तान लामिछानेलाई कारागार चलान गर्ने आदेश दिएको हो। न्यायाधीश घिमिरेको इजलासमा मुद्दाको बहस भएको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। बुधबारबाट भएको थुनछेक बहस पछि अदालतले शुक्रबार यस्तो आदेश दिएको हो। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ। सन्दीप लामिछानेलाई थप दुई दिन हिरासतमा राख्न अनुमति १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा सन्दीपविरुद्ध मुद्दामा आज पनि थुनछेक बहस सन्दीप लामिछानेविरुद्ध मुद्दामा बहस सकियो, आजै आदेश आउने"
राष्ट्रपति भण्डारीको मुस्ताङमा एकदिन : बुद्धको मूर्ति अनावरणदेखि रिसोर्ट उद्घाटनसम्म,"जोमसोम : मुक्तिनाथ मन्दिर परिसरमा निर्मित बुद्ध मूर्ति अनावरण तथा बिष्णु भगवानको मूर्तिको शिलान्यास गर्न राष्ट्रपति विद्यादेवी भण्डारी शुक्रबार मुस्ताङका आइन्। राष्ट्रपति भण्डारी नेपाली सेनाको हेलिकोप्टर चढेर बिहान ९:३० बजे मुक्तिनाथ क्षेत्र आइपुगेकी हुन्। राष्ट्रपति भण्डारीलाई भव्य स्वागत गरिएको थियो । राष्ट्रपति भण्डारी पैदल १५ मिनेट उकालो हिँडेर मुक्तिनाथ मन्दिरमा पुगेकी थिइन् । उनीसँगै आमा र छोरी पनि मुक्तिनाथ आएका हुन्। राष्ट्रपति भण्डारीको स्वागतार्थ मुक्तिनाथका स्थानीय र मुक्तिनाथका लामाहरुले स्थानीय भेषभुषा र झाँकी प्रर्दशन गरेका थिए । राष्ट्रपति भण्डारीले मुक्तिनाथ मन्दिरको भीआईपी कक्षमा १५ मिनेट आराम गरिन् । भण्डारीले १०८ धारामा स्नान गरिन् । मुक्तिनाथ मन्दिर परिसरमा बुद्ध मूर्ति अनावरण र बिष्णु मूर्ति शिलान्यास गर्ने शिलशिलामा मुक्तिनाथ पुगेकी राष्ट्रपति भण्डारीले मुक्तिनाथमा स्नान गरेपछि १५ मिनेट मुक्तिनाथको पुजाआजासहित दर्शन गरिन् । कोभिड अघि पनि राष्ट्रपति भण्डारीले मुक्तिनाथको दर्शन गरेकी थिइन् । राष्ट्रपति भण्डारीले मुक्तिनाथ मन्दिरको दर्शन तथा पुजाआजा सकेलगत्तै मुक्तिनाथ मन्दिर परिसरको दक्षिणतर्फ निर्माण हुने ३१ फिट अग्लो बिष्णु भगवानको मूर्तिको शिलान्यास गरिन् ।शिलान्यासमा बौद्ध परम्परा अनुसार पुजापाठ गरेपछि राष्ट्रपति भण्डारीले बिष्णुको मूर्तिको शिलान्यास गरेकी हुन् । त्यसको लगत्तै राष्ट्रपति भण्डारीले मुक्तिनाथ मन्दिर परसरमा निर्माण सम्पन्न भएको ३१ फिट अग्लो बुद्ध भगवानको प्रस्तर मूर्तिको अनावरण गरिन् । सो मूर्ति ६ करोड लागतमा निर्माण गरिएको हो मुक्तिनाथ परिसरमा निर्मित बुद्ध प्रस्तर मूर्ति रहेको पार्कमा आयोजित समुद्घाटन कार्यक्रममा बोल्दै राष्ट्रपतिले मुस्ताङ आउन पाउँदा आफू गौरान्वित भएको उल्लेख गरिन् । राष्ट्रपति भण्डारीले मुक्तिनाथ र मन्दिरलाई अझै व्यापक धार्मिक तथा पर्यटकीय केन्द्रको रुपमा विकास गर्ने अभिप्रायले नीजि स्रोतबाट धार्मिक सम्पदा निर्माण हुनु गौरवको विषय भएको बताइन् । भण्डारीले बहुसांस्कृतिक आयाम बोकेर सदियौंको इतिहास समेटिएको तथा विश्वभरीका हिन्दु तथा बौद्ध समुदायका लागि आस्थाको धरोहर मुक्तिनाथ क्षेत्र एवं मुक्तिनाथ मन्दिर नेपालकै विशिष्ट धार्मिक एवं धार्मिक सम्पदा रहेको चर्चा गरिन् । मुस्ताङको मौलिक कलासंस्कृति,रहनसहन र पर्यटकीय गन्तव्यले यहाँका पर्यटकलाई थप उचाईमा पुर्याउने विश्वास व्यक्त गरिन्। राष्ट्रपति भण्डारीले मुक्तिनाथ क्षेत्रमा ४ घण्टा बिताइन् । समुद्घान कार्यक्रममा एनआरएनका पूर्वअध्यक्ष शेष घलेले मुक्तिनाथ क्षेत्रको धार्मिक पूर्वाधार तथा पर्यटकीय पूर्वाधार निर्माणमा एनआरएनका पूर्वउपाध्यक्ष सोनाम लामाको योगदान अतुलनीय भएको उल्लेख गरे । पूर्वअध्यक्ष घलेले बुद्ध मुर्तिका परिकल्पनाकार लामा सन अफ मुस्ताङ भएको चर्चा गरे । उनले बुद्ध मूर्ति निर्माण गर्न लामाले सन् २०१३ देखिनै पहल गरेको बताए । यसैगरी राष्ट्रपति विद्यादेवी भण्डारीले मुस्ताङ हिमालयन रिसोर्टको उद्घाटन् गरिन् । रिसोर्ट उद्घाटनपछि राष्ट्रपति भण्डारीलाई बुद्धको थान्का उपहार दिइएको थियो।"
दोहोरो नागरिकता र राहदानी बनाएर अमेरिका जान खोज्ने पक्राउ,काठमाडौं : दोहोरो नागरिकता र राहदानी बनाएर अमेरिका जान लागेका एक जना काठमाडौंबाट पक्राउ परेका छन्। पक्राउ पर्नेमा उदयपुरको वेलका नगरपालिका७ घर भएका ४१ वर्षीय ओमबहादुर राई रहेका छन्। काठमाडौं उपत्यका अपराध अनुसन्धान कार्यालयका अनुसार राईले दोहोरो नागरिकता र दोहोरो राहदानी बनाई अमेरिका जान लागेको भन्ने गोप्य सुचनाका आधारमा अमेरिकी दूतावाससँगको समन्वयमा महाराजगंजस्थित राजदूतवास नजिकबाट पक्राउ गरिएको हो। उनलाई नियन्त्रणमा लिई नागरिकता ऐन र राहदानी ऐन अन्तर्गतको कसुरमा आवश्यक कारबाहीका लागि जिल्ला प्रहरी परिसर टेकुमा पठाइएको छ।
'प्राप्त प्रमाणको आधारमा सन्दीप लामिछाने निर्दोष देखिएनन्',"काठमाडौंः काठमाडौं जिल्ला अदालतले राष्ट्रिय क्रिकेट टोलीका निलम्बित कप्तान सन्दीप लामिछानेलाई तत्काल प्राप्त प्रमाणहरुको आधारमा निर्दोष मान्न नसकिने ठहर गरेको छ । अदालतका न्यायाधीश माधव प्रसाद घिमिरेको इजलासले प्राप्त प्रमाणको आधारमा लामिछाने निर्दोष नदेखिएको आदेश दिएको हो । आदेशमा भनिएको छ,यसरी हेर्दा प्रमाण ऐन, २०३१ को दफा १० अनुसार पीडित र मौकामा कागज गर्ने मानिसहरुले व्यक्त गरेको कुरा प्रमाणमा ग्राह्य हुने अवस्था रहेको र ऐ ऐनको दफा १८ (ख) अनुसार थुनछेक प्रयोजनका लागि अधिकार प्राप्त अधिकारीले गराएको मौकाका कागज प्रमाणहरु प्रमाणमा ग्रहण गर्न सकिने कानुनी व्यवस्था रहेको देखिन्छ । उक्त कानुनी व्यवस्थालाई मध्यनजर गरी हेर्दा उल्लेखित तत्काल प्राप्त प्रमाणहरुको आधारमा यी प्रतिवादी निर्दोष रहेछन् भनी मान्न मिलेन । फुटेज, पीडितको स्वास्थ्य परीक्षण प्रतिवेदन, र प्रतिवादीको बयान व्यहोराबीच आपसमा तादात्मयता रहका तथ्य देखिन आएको आदेशमा उल्लेख छ । 'होस्टलमा बस्ने पीडितले आफ्नो बारेमा होस्टललाई कुनै जानकारी नदिई वाहिर गएको अवस्था देखिन्छ । त्यसतर्फ प्रतिवादीले सोको कुनै जानकारी गराएको अवस्था छैन। प्रतिवादीले भोलिपल्ट अन्तराष्ट्रिय स्तरमा क्रिकेट खेल्न जाँदै गर्दाको आफ्नो गहन जिम्मेवारीलाई नहेरी, विचार नगरी, आफ्नो पब्लिक स्ट्याटसलाई पनि ख्याल गर्नुपर्नेमा सो नगरी आफ्नो दिनचर्या एवं क्रियाकलाप पब्लिक अडिट हुन्छ भन्नेतर्फ समेत सचेत रहेको अवस्था देखिएन ,'आदेशमा भनिएको छ। किशोरी बलात्कार आरोप लागेका नेपाली क्रिकेटर सन्दीप लामिछानेलाई काठमाडौं जिल्ला अदालतले पुर्पक्षका लागि कारागार पठाउने आदेश दिएसँगै उनलाई सुन्धारास्थित केन्द्रीय कारागार पठाइएको छ । मुद्दाको किनारा नलागेसम्म लामिछानेलाई थुनामा पठाउने काठमाडौं जिल्ला अदालतले आदेश दिएको हो । सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो । बुधबारबाट भएको थुनछेक बहस पछि अदालतले शुक्रबार यस्तो आदेश दिएको हो । लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ । लामिछानेले भने इन्कारी बयान दिएका छन् । उनीमाथि नाबालिकमाथि जबरजस्ती करणी गरेको आरोप लागेको छ । पीडित पक्षले गत भदौ २१ गते गौशाला प्रहरीमा उजुरी दिएका थिए । उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो।"
वर्षभरी पर्यटक आउने गरी सरकारले योजना बनाउँदैछ: मन्त्री श्रेष्ठ,"काठमाडौं: संस्कृति, पर्यटन तथा नागरिक उडड्यनमन्त्री जीवनराम श्रेष्ठले विश्वभरका पर्यटकलाई नेपाल भित्र्याउने गरी पर्यटन क्षेत्रको विकास गर्ने बताएका छन् । थाहा नगरपालिकाले शुक्रबारदेखि काठमाडौंको बसन्तपुर डबलीमा आयोजना गरेको थाहा पर्यटकीय फोटो प्रर्दशनीको उद्घाटन गर्दै मन्त्री श्रेष्ठले सरकारले पर्यटकलाई आकर्षित गर्ने योजना ल्याउने बताए । विश्वभरका पर्यटकहरुलाई नेपाल भित्र्याउन पर्यटक भ्रमण दशक कार्यक्रमलाई अभियानको रुपमा अघि बढाउने उनको भनाइ छ । मन्त्री श्रेष्ठले कल्चर, नेचर र यहाँ रहेका वैभवका पूर्वाधार विकास गरी नेपालमा १२ महिना पर्यटक आउने गरिको योजना बनाउँदै गरेको मन्त्री श्रेष्ठले बताए । पर्यटन क्षेत्रको समावेशी विकास गर्न आफूले तत्कालीन, मध्यकालीन र दीर्घकालीन योजना तयार परेको उल्लेख गर्दै त्यसको कार्यान्वयन गर्न सबै जुट्नुपर्ने उनको भनाइ छ । आफू पर्यटन मन्त्रालयको जिम्मेवारीमा आइसकेपछि ७३ बुँदाको पर्यटन विकासको कार्यक्रम अघि सारेको मन्त्री श्रेष्ठले बताए । दीर्घकालीन रुपमा पर्यटन क्षेत्रको दीगो विकास गर्ने भनेर २०२३ देखि २०३२ सम्मलाई पर्यटक भ्रमण दशक भनेर घोषणा गरेको पनि उनले बताए । मन्त्री श्रेष्ठले थाहा नगरपालिकाले आयोजना गरेको फोटो प्रर्दशनीले पनि नेपाललाई पर्यटन क्षेत्रको गन्तव्यको रुपमा विकास गराउन सहयोग पुर्याउने बताए । ३ दिनसम्म चल्ने प्रर्दशनीमा थाहा नगरपालिकाको सांस्कृतिक, प्राकृतिक तथा धार्मिक महत्वका सम्पदाहरुको चित्रण गर्ने प्रयास गरिएको थाहा नगरपालिकाले जनाएको छ ।"
सन्दीपविरुद्ध मुद्दामा आज पनि थुनछेक बहस,"काठमाडौं : किशोरी बलात्कार आरोपमा प्रहरी हिरासतमा रहेका नेपाली क्रिकेटर सन्दीप लामिछानेविरुद्धको मुद्दामा आज पनि बहस हुने भएको छ। बिहीबार थुनछेक बहस भएपनि नसकिएपछि शुक्रबारका लागि हेर्दाहेर्दैमा राखिएको थियो। जिल्ला अदालत काठमाडौंका न्यायाधीश माधव घिमिरेको इजलासमा मुद्दाको बहस भइरहेको हो। सरकारी वकिल कार्यालयले जिल्ला अदालत काठमाडौंमा अभियोग पत्र दर्ता गराएसँगै मंगलबार सन्दीपको बयान लिइएको थियो। बुधबारबाट थुनछेक बहस सुरु भएको हो। बिहीबार सन्दीपको पक्षबाट कानुन व्यवसायीहरुले बहस गरेका थिए। आज सन्दीप र सरकारी पक्षका कानुन व्यवसायीहरुले बहस गर्दैछन्। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। लामिछानेले भने इन्कारी बयान दिएका छन्।उनीमाथि नाबालिकमाथि जबरजस्ती करणी गरेको आरोप लागेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। सन्दीप र सरकारी पक्षका वकिलको बहस सकिएपछि उनलाई तारेख, धरौटीमा छाड्ने वा थुनामा पठाउने भन्नेबारे अदालतले आदेश दिनेछ। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा"
बसको ठक्करबाट युवतीको मृत्यु,काठमाडौं : बाराको जितपुरसिमरा उपमहानगरपालिका९ मा शुक्रबार बसको ठक्करबाट एक युवतीको मृत्यु भएको छ। बाराको जितपुरसिमरा उपमहानगरपालिका२ बस्ने २६ वर्षीया गुन्जना श्रेष्ठको मृत्यु भएको हो। बागमती प्रदेश०६००१ ख ०१२२ नम्बरको बसले पैदल हिँडिरहेकी श्रेष्ठलाई शुक्रबार बिहान ८ बजे ठक्कर दिएको हो। गम्भीर घाइते भएकी उनलाई उपचारका लागि अस्पताल लैजाँदै गर्दा बाटोमै मृत्यु भएको हो। बस चालक नियन्त्रणमा रहेको इलाका प्रहरी कार्यालय जितपुरले जनाएको छ।
मकवानपुरको त्रिखण्डी मन्दिरमा एकादशी मेला,"हेटौंडा : हरिबोधिनी एकादशीका दिन शुक्रबार मकवानपुरको भीमफेदी गाउँपालिका१, स्थित त्रिखण्डी मन्दिरमा भक्तजनको मेला लागेको छ। कात्तिक शुक्ल एकादशीका दिन भगवान् विष्णुको प्रतीकका रूपमा तुलसीको विवाह र विशेष पूजा गरी मनाइने हरिबोधिनी एकादशी पर्वमा हरेक वर्षझैँ यसवर्ष पनि त्रिखण्डीमा मेला लागेको हो। शुक्रबार बिहानैदेखि त्रिखण्डी मन्दिरमा ठूलो घुइँचो लागेको छ। त्रिभुवन राजपथ सडकखण्डमा पर्ने सो मन्दिरमा पूजा गर्न र फोटो भिडियो बनाई रमाउन छिमेकी जिल्ला बारा, पर्सा, चितवनबाट पनि मानिसहरु आइपुगेका छन्। मेला अवधिभर मन्दिर परिसरमा भैंसे प्रहरीसँगको सहकार्यमा माछामासु, मदिरा बिक्री रोकिएको र जुवातास खेल्न निषेध गरिएको भीमफेदी गाउँपालिकाले जनाएको छ। मन्दिर परिसरमा राति ८ बजेसम्म भक्तजनको घुइँचो रहने जनाइएको छ। त्यस्तै आज मकवानपुरको थाहा नगरपालिकास्थित ऋषेश्वर मन्दिर र मकवानपुरगढिमा पनि भक्तजनको मेला लागेको छ। आजको दिन अन्न खान नहुने मान्यता रहेकाले सखरखन्ड, पिँडालु र वनतरुल उसिनेर फलाहार गर्ने गरिन्छ। यसरी व्रत गरेमा पाप नाश भइ पुण्य एवम् मोक्ष प्राप्त हुने धार्मिक विश्वास छ।"
सन्दीप लामिछानेलाई केन्द्रीय कारागार सुन्धारामा राखिने,"काठमाडौं : बलात्कार अभियुक्त सन्दीप लामिछानेलाई सुन्धारास्थित केन्द्रीय कारागारमा राखिने भएको छ। जिल्ला अदालत काठमाडौंले शुक्रबार पुर्पक्षका लागि कारागार चलानको आदेश दिएसँगै लामिछानेलाई सुन्धारास्थित केन्द्रीय कारागार जगन्नाथ देवलमा राखिने जिल्ला प्रहरी परिसर काठमाडौंका प्रवक्ता दिनेश मैनालीले अन्नपूर्णलाई जानकारी दिए। लामिछानेविरुद्ध सरकारी वकिल कार्यालयले जिल्ला अदालत काठमाडौंमा अभियोगपत्र दायर गरेको थियो। न्यायाधीश माधव घिमिरेको इजलासले राष्ट्रिय क्रिकेट टिमका निलम्बित कप्तान लामिछानेलाई कारागार चलान गर्ने आदेश दिएको हो। मंगलबार सन्दीपको बयान लिइएको थियो। बुधबारबाट भएको थुनछेक बहसपछि अदालतले शुक्रबार उनलाई जेल पठाउने आदेश दिएको हो। लामिछानेविरुद्ध १७ वर्षीया किशोरीलाई बलात्कार गरेको आरोपमा यही कात्तिक १४ गते मुद्दा दायर गरिएको थियो। प्रहरीले बुझाएको अनुसन्धान प्रतिवेदनका आधारमा सरकारी वकिल कार्यालयले लामिछानेलाई १० देखि १२ वर्षसम्म कैद सजाय हुनुपर्ने माग गरेको छ। पीडित पक्षले गत भदौ २१ गते गौशाला प्रहरीमा उजुरी दिएका थिए। उजुरीका आधारमा प्रहरीले सन्दीपलाई असोज २० गते त्रिभुवन अन्तर्राष्ट्रिय विमानस्थलबाट पक्राउ गरेको थियो। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता सन्दीप लामिछानेको मुद्दा न्यायाधीश घिमिरेको इजलासमा, आज बयान हुँदै बयानका लागि सन्दिप लामिछाने जिल्ला अदालतमा सन्दीपविरुद्ध मुद्दामा थुनछेक बहस सुरु सन्दीप लामिछाने विरुद्धको मुद्दाको बहस आज पनि हेर्दाहेर्दैमा सन्दीपविरुद्ध मुद्दामा आज पनि थुनछेक बहस सन्दीप लामिछानेविरुद्ध मुद्दामा बहस सकियो, आजै आदेश आउने पुर्पक्षका लागि सन्दीप लामिछानेलाई कारागार चलान गर्न आदेश सन्दीप लामिछानेलाई केन्द्रीय कारागार सुन्धारामा राखिने"
धरानको आकासमा प्याराग्लाईडिङसँग रमाउँदै पर्यटक,"धरान: प्रदेश १ को रमणीय पर्यटकीय शहर धरानबाट प्याराग्लाईडिङको व्यावसायिक उडान शुरु भएको छ । धरान उपमहानगरपालिका वडा नम्बर४ स्थित छोटी मोरङबाट धरान स्काई एडभेन्चर प्याराग्लाईडिङ प्रालीले व्यासायिक उडान शुरु गरेको हो । धरान आउने आन्तरिक तथा बाह्य पर्यटकलाई आर्कषित गर्ने उदेश्यले व्यावसायिक उडान थालेको धरान स्काई एडभेन्चरका संचालक तथा पर्यटनकर्मी रोशन अधिकारीले बताए । भेडेटार नजिकैको छोटी मोरङदेखि धरान बजार परिक्रमा गराई धरान रंगशाला र बुढासुबबा मन्दिर मुनिको सेउती खोला किनारमा ल्याडिङ गराईने गरिएको उनले बताए । धरानबाट प्याराग्लाइडिङ उडान शुरु भएसंगै आन्तरिक तथा बाह्य पर्यटकहरू प्याराग्लाईडिङबाट आकासमा उड्न धरान आउन थालेका छन् । धरानबाट प्याराग्लाईडिङ उडानका लागि पाईलटहरू भुपाल चाम्लिङ राई, शालिग्राम खड्का, मिलन तामाङ, राजेश लिम्बु र तारामणि राईले पर्यटकहरूलाई आकासमा उडाईरहेका छन् । पोखराको सारङकोटमा मात्रै उडान हुदै आएको प्याराग्लाईडिङ धरानमा पनि शुरु भएसँगै पर्यटकहरू धरान आउन थालेका छन् । प्याराग्लाईडिङबाट आकासमा उड्ने पर्यटकका लागि ७ हजारमा ३० मिनेटको हवार्य यात्रा गराईने सञ्चालक अधिकारीले बताएका छन् । ३० मिनेटको समयमा पर्यटकहरूलाई फोटो, भिडियो खिच्ने व्यवस्था समेत मिलाईएको उनले बताए । प्याराग्लाईडिङमा उड्ने पर्यटकहरूलाई पर्यटकीय स्थल भेडेटार, धरान बजार, पहाडका रमणीय स्थलहरू र सप्तकोसी नदीको माथिल्लो भागसम्म दृश्यावलोकन गराईने प्याराग्लाईडिङ चालकदलका सदस्य भुपाल चाम्लिङ राईले बताए । केही वर्ष अघिदेखि परीक्षण उडान मात्र गरिए पनि यस वर्षदेखि व्यावसायिक उडान थालिएको उनले बताए । धरान उपमहानगरपालिकाका उपमेयर अईन्द्रविक्रम बेघाले प्याराग्लाईडिङको नियमित उडान थालेपछि पर्यटन प्रवर्द्धनमा टेवा पुग्ने बताए ।"
जीपको ठक्करबाट मृत्यु,काठमाडौं : चितवनको कालिका नगरपालिका७ गैंडाखोलामा गएराति बोलेरो जीपको ठक्करबाट गम्भीर घाइते भएका पुरुषको आज मृत्यु भएको छ। मृत्यु हुनेमा स्थानीय ४९ वर्षीय मीनबहादुर विश्वकर्मा रहेका छन्। दुर्घटनामा गम्भीर घाइते विश्वकर्माको उपचारका क्रममा शुक्रबार बिहान ३ बजे मृत्यु भएको चितवन प्रहरीले जनाएको छ। ना ३ च ७१७८ नम्बरको बोलेरो जीपले पैदल हिँडिरहेका विश्वकर्मालाई गएराति सवा २ बजे ठक्कर दिएको थियो। दुर्घटनापश्चात् फरार रहेका चालकको खोजी भइरहेको छ।
"घोडेपानीमा घोडादौड प्रतियोगिता, हितमान गुरुङ बने विजेता (तस्बिर)","घोडेपानी : म्याग्दीको अन्नपूर्ण गाउँपालिका६ घोडेपानीमा बिहीबार तेस्रो घोडादौड प्रतियोगिता सम्पन्न भएको छ । १६ जना घोडा धावक सहभागी प्रतियोगितामा कास्कीको अन्नपूर्ण गाउँपालिका चुइलेका हितमान गुरुङ प्रथम भए। गुरुङको घोडाले दोस्रो घोडेपानी घोडादौड प्रतियोगितामा पनि प्रथम भएको थियो । अन्नपूर्ण गाउँपालिका५ घोप्टेखर्क देखि घोडेपानीसम्मको सात दशमलब पाँच किलोमिटर दुरी २५ मिनेट ३८ सेकेण्डमा पार गरेर गुरुङको घोडा पहिलो भएको घोडेपानी टोल सुधार समितिका अध्यक्ष विरेन गर्बुजा पुनले जानकारी दिए। २५ मिनेट ५३ सेकेण्डमा दुरी पार गरेका घोडेपानीका याम पुन दोस्रो र कास्कीको छोम्रोङका सुमित गुरुङले २६ मिनेट ५४ सेकेण्डमा निर्धारित दुरी पार गरेर तेस्रो भए। घोडेपानी घोडा व्यवसायी समितिले प्रतियोगिता आयोजना गरेको हो । प्रतियोगितामा विजयी भएका प्रथम, दृतीय र तृतीयलाई क्रमश ५१ हजार, ३१ हजार र २१ हजार नगद पुरस्कार, ट्रफि र प्रमाणपत्र वितरण गरिएको थियो । अन्नपूर्ण गाउँपालिकाका पूर्वअध्यक्ष क्याप्टेन डमबहादुर पुनले प्रतियोगिता उद्घाटन गरेका थिए। 'घोडेपानीको पर्यटन विकासमा घोडाको योगदान छ,' उनले भने, 'सौखिन पर्यटकहरु घोडा चढेर यात्रा गर्न रुचाउँछन् । हिड्न नसक्ने पर्यटकहरु घोडा चढेर गन्तव्यमा पुग्न पाएका छन् । घोडापालनबाट ढुवानीमा सहजताका साथै रोजगारी र आयआर्जनमा पनि सहयोग पुगेको छ । ' प्रतियोगितामा विजयीहरुलाई घोडेपानी होटल व्यवस्थापन समितिका अध्यक्ष मिना पुन, युवा क्लवका अध्यक्ष मिम बुद्धुजा, कोषाध्यक्ष सपना गुरुङ लगायतले पुरस्कार वितरण गरे। घोडेपानी युवा क्लब, आमा समूह, पर्यटन व्यवस्थापन उपसमिति र टोल सुधार समितिसँगको सहकार्यमा प्रतियोगिता आयोजना गरिएको हो । पर्यटन प्रर्वद्धन र घोडाको संरक्षण गर्ने उद्देश्यले प्रतियोगिताको आयोजना गरिएको घोडेपानी घोडा व्यवसायी समितिका अध्यक्ष याम पुनले बताए। घोडादौड अवलोकनका लागि स्थानीयवासीका साथै पर्यटकहरुको पनि उपस्थिति थियो । अन्नपूर्ण गाउँपालिका५ का पूर्ववडा सदस्य धनबहादुर पाइजाले पाउद्धारमा पनि घोडादौड प्रतियोगिता आयोजना गर्ने तयारी भएको जानकारी दिए। पुनहिल र घोडेपानीबाट सुर्योदय, हिमाल, पहाडी भूगोल, जंगलको मनमोहक दृष्य अवलोकन गर्न पर्यटकहरु आउने गर्छन् । म्याग्दीको प्रमुख पर्यटकीय गन्तव्य घोडेपानी विश्व प्रसिद्ध अन्नपूर्ण चक्रीय पदमार्गमा समेटिएको छ । घोडेपानी र घोडाको ऐतिहासिक सम्बन्ध छ । परापूर्व कालमा घोडेपानी भोटमा नुन लिन जाने, दामोदरकुण्डको तिर्थयात्रा गर्ने र चिनीयाँहरुलाई भारतीय बजार जाने आउने गर्ने बाटोमा थियो । समुन्द्र सतहदेखि करिब दुई हजार ८०० मिटरको उचाईमा रहेको घोडेपानीमा बटुवाहरुले घोडालाई पानी खुवाउने गरेकाले घोडेपानी नाम रहन गएको किम्बदन्ती छ । यसअघि बैशाख महिनामा घोडादौड प्रतियोगिता हुने गरेको थियो । घोडेपानीको छिमेकी कास्कीको घान्द्रुकमा घोडेजात्रा पर्वका अवसरमा घोडादौड प्रतियोगिता आयोजना हुँदै आएको छ । दुई ठाउँमा सँगसँगै पर्ने भएकाले घोडेपानीमा यसपालीदेखि शरदयाममा घोडा दौड आयोजना गरिएको हो । सहभागीका लागि दर्ता शूल्क प्रतिव्यक्ति तीन हजार तोकिएको थियो । सहभागी हुने घोडाको लागि दानाको व्यवस्था आयोजकले गरेका थिए । घोडेपानीका होटल व्यवसायी शुशिल पुनले पर्यटकको बसाइ लम्बाउन घोडेपानीदेखि प्यारीबाराही ताल जोड्ने घोडा र साइकल मार्ग, तवेला, चरा अवलोकन स्थल समेत निर्माण गरिएको बताए। आगामी वर्ष यही मार्गमा घोडा दौडाउने उनले बताए।"
साढे आठ तोला सुन र १० लाख रुपैयाँ रकम लुटेर फरार भएका तीन जना पक्राउ,"काठमाडौं : साढे आठ तोला सुन र १० लाख १५ हजार रुपैयाँ रकम लुटेर फरार भएका तीन जना पक्राउ परेका छन्। काठमाडौंका विभिन्न स्थानमा चोरी तथा डाँका सम्बन्धी कसूरमा संलग्न गिरोहका तीन जना व्यक्ति पक्राउ गरिएको प्रहरीले जनाएको छ। पक्राउ पर्नेमा सिन्धुपाल्चोक पाँचपोखरीका २९ वर्षीय जिमी लामा, मेलम्ची नगरपालिकाका २५ वर्षीय दिर्ध लामा र मेलम्ची नगरपालिकाकै २४ वर्षीय बाबु तामाङ रहेका छन्। उनीहरू तीनै जना काठमाडौंको गोकर्णेश्वरमा बस्दै आएका थिए। काठमाडौंको बौद्धस्थित विभिन्न स्थान र मितिमा केही व्यक्तिहरूले गिरोह बनाई चोरी तथा डाँका गरी जनतालाई आतङ्कित पार्ने गरेको भन्ने सूचना प्राप्त भएपछि प्रहरीले खोजतलास सुरु गरेको थियो। उनीहरूलाई शंकरापुर नगरपालिका थलीबाट नियन्त्रणमा लिइएको हो।"
महिलालाई चार महिने कम्प्युटर तालिम,"भक्तपुर : भक्तपुरमा महिला तथा दलित महिलालाई चार महिने आधारभूत तथा विशिष्ट कम्प्युटर तालिम प्रदान गरिएको छ। चाँगुनारायण नगरपालिका९ वडा ताथलीको आयोजनामा कम्प्युटर निओ फ्युजन स्कुल अफ कम्प्युटर, भक्तपुरको सहकार्यमा तालिम सञ्चालन गरिएको हो। तालिममा २९ जनाले प्रमाणपत्र लिएका छन्। तालिममा ३८ जनाको सहभागिता रहेको थियो। तर, बाँकीले निरन्तरता दिएनन्। वडाध्यक्ष गणेश त्यातले तालिमको काममा लगन देखिएपछि सार्थकता पाउने बताए। महिला शिक्षित भएमा घर शिक्षित हुने कुरालाई मध्यनगर गरी महिलालाई पहिलो प्राथमिकता दिएर तालिम दिएको त्यातले जानकारी गराए। कार्यक्रम संयोजक कमला गिरीले यस किसिमका तालिमहरूले महिलालाई समाजमा आफ्ना कर्तव्य पालना गर्न र समाजमा आफ्नो प्रभुत्व राख्न सफल हुने बताउँछिन्। त्यस्तै कार्यक्रममा निओ फ्युनज स्कुल अफ कम्प्युटरका निर्देशक एवं प्रशिक्षक बालकृष्ण बनमालाले आजको आवश्यकतालाई मध्य नजर गरी कोर्षको विकासका साथसाथै व्यवस्थित व्यवहारिक रूपमा प्रशिक्षित गरेको बताए। हाल बजारमा तालिमको नाममा अवैध रूपमा पैसा असुलेकोमा खेद राख्दै तालिम नाफामुखी नभई व्यवहारिक रूपमा हुनुपर्ने बताए। कार्यक्रममा दलित तथा पिछडिएका महिला लक्षित तालिमका कार्यक्रम संयोजक सुमित्रा दर्जीले दलितलाई कतिपय तालिम केन्द्रमा हेपेको र दलित भनि होच्याउने प्रविधि हाम्रो समाज पूर्ण रूपमा निर्मूल नभएको सुनाए।"
मुस्ताङको लोमान्थाङ गाउँपालिकालाई चीनले दियो स्काभेटर उपहार,"जोमसोम : चीन सरकारले मुस्ताङको उत्तरी सीमावर्ती क्षेत्रको लोमान्थाङ गाउँपालिकालाई एक थान स्काभेटर उपहार स्वरूप उपलब्ध गराएको छ। कोरोनाका कारण लगातार बन्द रहेको कोरला नाकाको सीमावर्ती गाउँपालिका लोमान्थाङलाई चीनले स्काभेटर उपलब्ध गराएको लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। चीन सरकारले केही महिना अघि नेपालका उत्तरी नाकामा रहेका ११ वटा गाउँपालिकालाई स्काभेटर उपलब्ध गराएको थियो। चीनले उपहार स्वरूप दिएको स्काभेटरको मूल्य करिब १ करोड २९ लाख रुपैयाँ बराबर पर्छ। बर्खायामको मौसम र अविरल वर्षाका कारण सडक यातायात अवरुद्ध हुँदा निर्धारित समयमा लोमान्थाङ गाउँपालिकाले स्काभेटर बुझ्न नसकेको अध्यक्ष गुरुङले बताए। अध्यक्ष गुरुङले यसै हप्ता गाउँपालिकाको टोली पुगेर रसुवागढी नाकाबाट चीनले उपलब्ध गराएको स्काभेटर बुझेको उल्लेख गरे। यसअघि चीनले उत्तरी कोरलानाकासँग सिमाना जोडिएको लोमान्थाङ र लोघेकर दामोदरकुण्ड गाउँपालिकालाई खाद्यान्न, कृषि सामग्री र विभिन्न सामाग्री उपलब्ध गराउने गरेको गाउँपालिकाकी उपाध्यक्ष छिमी बिष्टले जानकारी दिए।"
कर्णालीमा खाद्य मापन प्रयोगशाला सञ्चालनमा,"सुर्खेत : कर्णाली प्रदेशमा पहिलोपटक खाद्यान्न तथा दुग्ध मापन प्रयोगशाला सञ्चालनमा आएको छ। खाद्य तथा अन्य दैनिक उपभोग्य वस्तुको गुणस्तर मापनका लागि नमूना परीक्षण कर्णालीमै गर्न सुर्खेतमा प्रयोगशाला स्थापना गरी सञ्चालनमा ल्याइएको हो। हालसम्म प्रयोगशाला नहुँदा काठमाडौं पठाउनुपर्ने बाध्यता थियो। खाद्य प्रविधि तथा गुण नियन्त्रण कार्यालयले गत जेठदेखि प्रयोगशाला सञ्चालनमा ल्याएको हो। कार्यालयका निमित्त प्रमुख भेषबहादुर थापाले कर्णालीमै पहिलोपटक ल्याब स्थापनापछि खाद्य गुणस्तर मापनमा सहज भएको र उपभोक्ताको विश्वस्नीयता पनि बढेको जानकारी दिए। 'हामीले कर्णालीमै पहिलोपटक खाद्य वस्तुको गुणस्तर मापनका लागि ल्याब स्थापना गरेका छौँ', उनले भने, 'अहिलेसम्म हामीले दूध, तेल, सागपातलगायतका ९६ वटा नमूना परीक्षण गरिसकेका छौँ, यसले नागरिकको गुणस्तरीय खाद्यान्न प्रयोग गर्न पाउने अधिकारलाई सुनिश्चित गरेको छ।' प्रयोगशाला स्थापनापछि खाद्यान्नप्रतिको नागरिकको गुनासो सम्बोधन हुँदै गएको उनले बताए। प्रयोगशालामा पर्याप्त जनशक्तिको अभाव देखिएको छ। ल्याब मात्र चलाउने नभई कार्यालयमा २१ जनाको दरबन्दी भएको उल्लेख गर्दै उनले अहिले आठ जनामात्रै कर्मचारी रहेको जानकारी दिए। 'कर्मचारी अभावमा हामीलाई सेवा दिन असहज भइरहेको छ, यो समस्या चाँडै समस्या हुनुपर्छ।' कार्यालयले बजार अनुगमनलाई पनि तीव्रता दिएको छ। साउनदेखि असोजसम्म दुई सय ४८ पटक बजार अनुगमन गरिएको र मापदण्ड बाहिर रहेका तीनवटा दलहन उद्योग शिलबन्दी गरिएको छ। अहिले कार्यालयलाई प्रदेशभर हेर्ने जिम्मेवारी दिइएको भए पनि भौगलिक विकता, सीमित स्रोत, साधन र कर्मचारी अभावका कारण काम गर्न चुनौती रहेको थापाले बताए।"
