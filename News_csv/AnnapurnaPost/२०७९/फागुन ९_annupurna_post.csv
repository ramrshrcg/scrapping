शीर्षक,विवरण
"पुरानो उद्योग,नयाँ आशा","उत्पादनमूलक सामग्रीका लागि रकम बिदेसिनुबाट रोक्नुपर्छ। अब आयात होइन, निर्यातको रणनीतिमा सरकार आक्रामक ढंगले उत्पादनमा युद्धमैदान झैं कस्सिनु पर्छ। तत्कालीन प्रधानमन्त्री डाबाबुराम भट्टराईको पालादेखि प्रत्येक आर्थिक वर्षको बजेटमा बन्द हेटौंडा कपडा उद्योग सञ्चालनको घोषणा गरिँदै आएको छ। नयाँ आर्थिक वर्षको बजेटमा घोषणा हुन्छ, तर सरकारले सञ्चालन प्रक्रिया अघि बढाउन सक्दैन। कुनै समय देशको अर्थतन्त्रलाई महत्त्वपूर्ण टेवा दिएको कपडा उद्योगजस्ता दर्जनौं सरकारी उद्योग बन्द तथा रुग्ण अवस्थामा छन्। तीमध्येको प्रमुख एउटा उदाहरण हो, वीरगन्ज कृषि औजार कारखाना। २०२४ सालदेखि उत्पादन सुरु गरेको यो उद्योग मन्त्रिपरिषद्ले २०५९ मा बन्द गर्ने निर्णय गर्यो। सयभन्दा बढी प्रकारका कृषि औजार र कृषि यन्त्र उत्पादन गर्ने उक्त कारखानामा बजारमूल्यभन्दा आधामा किसानले औजार पाउँथे। उद्योगभित्र राजनीतिक हस्तक्षेपका कारण क्रमशः घाटामा जान थालेपछि उद्योग बन्द गर्नु परेको थियो। उद्योग सञ्चालनका लागि सरकारले महावीर पुन नेतृत्वको आविष्कार केन्द्रसँग सम्झौता गरेपछि हाल परीक्षण उत्पादन गर्ने तहमा पुगेको छ। अब यसलाई पूर्ण क्षमतामा सञ्चालन गर्ने वा परीक्षणमै सीमित गर्ने भन्ने सरकारको हातमा छ। कुनै समय थियो, नेपालमै कृषि औजारसँगै चिनी, चुरोट, धागो र टायर उत्पादन हुने। ती सामग्री सरकारको स्वामित्वमा रहेका उद्योगहरूले उत्पादन गर्ने गर्थे। राजनीतिक हस्तक्षेप र कार्यकर्ता भर्ती केन्द्र यसको कारक हो। बन्द रहेका हेटौंडा कपडा उद्योग, विराटनगर जुट मिल्स, जनकपुर चुरोट कारखाना, गोरखकाली रबर उद्योग आदि सरकारी स्वामित्वमा छन्। तिनलाई पनि पुनर्जीवन दिने जिम्मा सरकारकै हो। थप लगानी गरेर आधुनिक प्रविधिमा स्तरोन्नति वा निजी क्षेत्रमार्फत विभिन्न निकायसँगको सहकार्यमा सञ्चालन गर्नुपर्ने विकल्पमा सरकारसँग छ। सरकारी उद्योगहरू धमाधम रुग्ण र बन्द हुँदै जानु देश र नागरिकका लागि दुर्भाग्य हो। नेपालको अर्थतन्त्रमा स्वदेशी उत्पादनमूलक उद्योगहरूको कुल गार्हस्थ्य उत्पादन (जीडीपी) मा ५१ प्रतिशतमात्र योगदान रहेको सरकारी तथ्यांक छ। निजी क्षेत्रलाई लगानी बढाउने वातावरण निर्माणमा पनि सरकारले जोड दिनुपर्छ। कृषिमा उच्च निर्भर रहेको नेपालका लागि उत्पादन उद्योग बढाउनु नै अर्थतन्त्र मजबुत बनाउने अचुक उपाय हो। यस्ता बन्द र रुग्ण उद्योगहरू पुनः सञ्चालनको विकल्प पनि छैन। त्यसैले वातावरण निर्माण गरेर नेपालको अर्थतन्त्रमा योगदान दिनैपर्छ। वार्षिक नौ खर्ब रुपैयाँको हाराहारीमा भित्रने रेमिट्यान्सको ७० प्रतिशत जति हिस्सा उपभोगमा खर्च भइरहेको अध्ययनहरूले बताएको छ। त्यसैले यो अवस्था थप नबिग्रँदै ठूला उद्योगहरू समेत स्थापना गर्नुपर्छ। उत्पादन बढाउनु पर्छ। उत्पादनमूलक सामग्रीका लागि रकम बिदेसिनुबाट रोक्नुपर्छ। अब आयात होइन, निर्यातको रणनीतिमा सरकार आक्रामक ढंगले उत्पादनमा युद्धमैदान झैं कस्सिनु पर्छ।"
थारू आरक्षण नपाएसम्म न्यायिक लडाइँ जारी रहन्छ,"थारू आरक्षणबारे सर्वोच्च अदालतको परमादेश तपाईँहरूले भनेजस्तै फैसला आयो कि आएन ? हामी सबै थारूहरू यो फैसलाले खुसी हुनुपर्छ। १७० वर्षदेखि थारू समुदायलाई राज्यले ऐन, कानुनमार्फत पछि पारेको थियो। तर, अहिले न्याय पाएको महसुस गरेका छौं। यसलाई हामीले उपलब्धिको रूपमा लिएका छौं। सदियौंदेखि विभेदमा पारिँदा थारूहरूलाई कानुन भनेको सानो मान्छेलाई मात्र लाग्छ, ठूलोलाई लाग्दैन भन्ने नकारात्मक सोच पसेको थियो। यो फैसलापछि न्याय हाम्रा लागि पनि हुने रहेछ भन्ने थारूहरूमा सकारात्मक ऊर्जा प्रदान गरेको छ। परमादेश दिए पनि अहिल्यै भर गर्न नसकिने थारूकै पक्षमा बहस गर्ने अधिवक्ताहरूले भनिरहेका छन् नि ! लागू हुनेमा ढुक्क हुनुहुन्छ ? न्यायिक लडाइँमा हामीले एक स्टेप पार गरेका छौं। अब पनि सरकारले थारूहरूलाई न्याय दिँदैन भने यही फैसलालाई टेकेर हामी अर्को न्यायिक लडाइँ लड्न सक्छौं। परमादेशले कानुन बनाउन बाटो खोलिदिएको छ। त्यसमाथि निश्चित समय तोकेरै कानुन बनाउन निर्देशनात्मक आदेश दिएको छ। यद्यपि, कानुनलाई कानुन व्यवसायीहरूले आआफ्नो तरिकाले व्याख्या गर्ने ठाउँ छ। जारी फैसलामा पनि संविधानको धारा १८ र ४२ लाई व्याख्या गरेको छ। आशा गरौं भर नपरौं कसैले भन्छ भने यसअघि अधिवक्ता शान्ति मोदीले दायर गरेको रिटको फैसला सुनाएपछि थारू आयोग गठन त भयो नि। पहिलो चरणको आन्दोलन हामीले जितेका छौं। फैसला कार्यान्वयन नभएसम्म हामी न्यायिक आन्दोलनमा यसैगरी लाग्नेछौं। सरकारबाट कस्तो प्रतिक्रिया आएको छ ? थारू कल्याणकारिणी सभा (थाकस)को समूहले प्रधानमन्त्री पुष्पकमल दाहालज्युलाई भेट्यो। यसअघिका प्रधानमन्त्री शेरबहादुर देउवा, एमाले अध्यक्ष केपी शर्मा ओलीजीसँग पनि यस विषयमा संवाद भएको छ। सबैले हाम्रो मागलाई जायज भन्नुभयो। उहाँहरूले त झन् ६६ भनेको ७ प्रतिशत हो भनेर जोड गर्नुभयो। थारूहरूलाई ७ प्रतिशत नै आरक्षण व्यवस्था हुने आश्वासन पनि दिनुभएको छ। मधेसी, दलित, मुस्लिमहरूले सुरुदेखि नै आरक्षण पाए। तर, थारू समुदायलाई किन छुटाइयो ?मधेसी, दलित कोटा २०६३ को अन्तरिम संविधानलाई टेकेर बनाएको हो। २०७२ को संविधान आइसकेपछि संघीय निजामती ऐन नबनेको अवस्था छ। ऐन नबन्दा अहिलेसम्म खुलेका सबै विज्ञापन अन्तरिम संविधान २०६३ र निजामती सेवा ऐन २०६६ लाई टेकेर खुलेका हुन्। धारा ४७ ले पनि ३ वर्षभित्र कानुन बनाएर कार्यान्वयन गर्ने निर्देशन दिएको छ। तर, थारू समुदायले धारा ४७ बाट पनि न्याय पाउने अवस्था नआएपछि थारू कल्याणकारिणी सभाले शान्तिपूर्ण न्यायिक आन्दोलनको घोषणा गरेको हो। रिट हाल्ने योजना कसरी बन्यो ? हालसम्म कति रिट दायर गर्नुभयो ?२०७८ को कात्तिकतिर हामीले यस सम्बन्धमा बैठक बस्यौं। थारू आयोगका अध्यक्षकै संयोजकत्वमा थारू कानुन व्यवसायीको समेत सहभागितामा आरक्षणको विषयमा छलफल चल्यो। आयोगले आरक्षणका लागि आफूहरू लोक सेवा आयोग र संघीय मामिला तथा सामान्य प्रशासन र कानुन मन्त्रालयमा समेत सिफारिस पठाएको बतायो। आयोगका पदाधिकारीहरूले आफूहरू कानुन बनाउने निकाय नभई बनेको कानुनलाई लागू गर्ने हो भनी जवाफ दिनुभयो। छलफलकै क्रममा सर्वोच्च अदालतमा रिट हाल्ने कुरा आयो। रिटमाथि आउने फैसला अन्तिम नभए पनि कानुन बनाउने बाटो त खुल्छ भन्ने निष्कर्ष निस्क्यो। तर, रिट हाल्ने कुरा निस्किँदा अयोग र कानुन व्यवसायीहरू पन्छिनुभयो। आयोगले आर्थिक सहयोग पनि गर्न नमिल्ने बतायो। पछि शान्ति मोदीले चिया खर्चको जिम्मा लिनुभयो। अनि बाँकी आर्थिक पाटोको जिम्मा मै लिन्छु भनेर म सहमति जनाएँ। अन्ततः थारू कल्याणकारिणी सभाको नाममा रिट निवेदन दिने काम सरु भयो। हालसम्म ५३ वटा रिट दर्ता गरेका छौं। त्यसमा विपक्षीबाट दसवटा जति भ्याकेट निवेदनसमेत पर्यो। कुनै दिन त ४५ वटासम्म पेसी हुन्थ्यो। हालसम्म ३८ वटा मुद्दाको सुनुवाई भएको छ। मुद्दा लड्न सार्वजनिक रूपमै आर्थिक संकलनको आह्वान गर्नुभएको थियो। संकलन अनि खर्च कति भयो ? खर्च व्यवस्थापन कसरी गर्नुभयो ? आर्थिक संकलनबाट साढे ५ लाखभन्दा बढी जम्मा भयो। देश विदेशमा बस्ने थारूहरूबाटै सहयोग स्वरूप आएको रकम हो, यो। तर, खर्च भने योभन्दा बढी भइसकेको छ। हामीले सबै हिसाब सुरक्षित राखेका छौं। यसलाई समय आएपछि सार्वजनिक पनि गर्छौं। खर्च विवरणको कुरा गर्नुपर्दा, चिया नास्ता, डकुमेन्टेसन र केही अधिवक्ता साथीहरूलाई यातायात खर्च दिएका छौं। शुल्क भने कसैलाई दिएका छैनौं। तर, यो रकम उठाउन हामीलाई हम्मेहम्मे नै भयो। कतिपयले थाकससँग पैसा हुँदाहुँदै पनि उठायो भन्ने आरोप पनि लाग्यो। एक समय त यतिसम्म ह्यारेस भएँ कि बेकार यो जिम्मा लिएजस्तो पनि भयो। कतिपयले भने संस्थागतभन्दा पनि साथीको हैसियतले सहयोग गर्नुभयो। एनजीओ आईएनजीओले आर्थिक सहयोग गर्ने प्रस्ताव नगरेका भने होइनन्। तर, हामीले मुद्दा कमजोर हुन्छ भनेर प्रस्ताव स्वीकारेनौं। अरुको इन्ट्रेस्ट मुद्दामा पर्न दिएनौं। हामीले सबै थारूहरूको भावना कदर होस् भनेर एक रुपैयाँ सहयोग अभियान पनि चलायौं। न्यायको लडाइँमा सबै थारू एकमत भयौं भने विजय निश्चित छ। एउटा मुद्दा दर्ता गर्दा कम्तीमा २० हजार खर्च लाग्ने भनिएको थियो। तर, उत्प्रेषण मुद्दा दर्ता ५ सयमै हुने रहेछ। संविधानले दिएको अधिकार पाउन थारूहरूले लडिरहनुपर्ने अवस्था कहिलेसम्म ? कतिपय कुराहरू नमागिकन नपाइँदो रहेछ। संविधानमा थारूको पहिचान लेखाउनमा थाकस र थारू राजनीतिज्ञहरूको ठूलो भूमिका छ। तर, संविधान कार्यान्वयनका सबालमा भने उहाँहरू चुक्नुभयो। उहाँहरूले संविधानमा थारूको पहिचान लेखाउन जति लड्नुभयो त्यति कार्यान्वयनका सबालमा लड्नुभएन। अधिकार भन्ने कुरा नलडी नपाइने रहेछ भनेरै यसपटक हामी कानुनी लडाइँ लड्न बाध्य भयौं। वरिष्ठ अधिवक्तज्यूहरूले हाम्रो लागि, थारूहरूको न्यायका लागि सतप्रतिशत बहस गरिदनिुभयो, जसका कारण आज यो सम्भव भएको मैले बुझेको छु। परमादेशमा थारूलाई क्षतिपूर्तिसहितको आरक्षण दिन भनिएको छ, पाउँछन् ? यो आर्थिक वर्ष २०७९८० मा जति पनि विज्ञापन खुले वा खुल्नेछन्। त्यसमा क्षतिपूर्तिसहितको व्यवस्था गर्न आदेश दिएको छ। यसमा हामीले पनि चलाखी भएर लाग्नुपर्ने भएको छ। कुनकुन पदका लागि कति विज्ञापन खुले त्यसको तथ्यांक राख्नुपर्नेछ। कानुन बनिसकेको अवस्थामा पनि विज्ञापन आह्वान हुँदा थारूहरूलाई दिने भनिएको क्षतिपूर्ति एड्रेस गयो कि गरेन हेर्नुपर्ने भएको छ। हामी अपडेट भएनौं भने त्यसमा तलमाथि गर्नसक्छन्। तर, न्यायाधीशद्वय विश्वम्भरप्रसाद श्रेष्ठ र आनन्दमोहन भट्टराईज्युले हामीलाई न्याय दिनेगरी नै फैसला गर्नुभएको छ। कतिपय प्रदेशमा थारूलाई जनसंख्याको आधारमा आरक्षण व्यवस्था नगरेको पाइएको छ ? यसबारे थाकसको योजना के छ ? प्रदेशको संरचना जसरी गरिए पनि सातवटै प्रदेशमा थारूहरूको उपस्थिति रहेको छ। भलै, कुनै प्रदेशमा थोरै, कुनैमा धेरै छौं। साँच्चै न्यायको प्रत्याभूति गराउने हो भने हामीलाई सातवटै प्रदेशमा जनसंख्याको आधारमा आरक्षणको व्यवस्था गर्नुपर्छ। यदि त्यसो भएन भने हामी यसलार्य विभेद भन्छौं र न्यायको लागि लड्छौं। अब हामी ९ महिनासम्म कुर्छौं र परमादेश कार्यान्वयनका लागि लागिपर्छौं। प्रत्येक जिल्लामा थाकसको शाखाहरू छन् ती शाखामार्फत मुद्दा हाल्ने विषयमा छलफल भइरहेको छ। प्रदेशसभाका थारू सांसदहरूलाई संसद्मा तथ्यांक दिएरै दबाब बढाउन भनिरहेका छौं। थाकस केन्द्रकै पहलमा दाङ जिल्लाले उच्च अदालतमा रिट दायर गरेको थियो। लुम्बिनीमा १५२ प्रतिशत थारूहरू छन्। सोही आधारमा थारूहरूले आरक्षण माग गर्दै हाम्रै पहलमा रिट दायर भएको हो। सुदूरपश्चिम प्रदेशले थारू र राना थारूलाई एउटै कलस्टर बनाएको छ। सोही आधारमा विज्ञापन आह्वान गरिरहेको छ। जबकि हालै सरकारले राना थारूलाई छुट्टै जातिको रूपमा सूचीकृत गरेको छ। यसलाई कसरी लिनुभएको छ ?थारू र राना थारूको मुद्दा अझै समाधान भएको छैन। आदिवासी जनजाति प्रतिष्ठानले पनि राना थारूलाई छुट्टै जातिको रूपमा सूचीकरण गरेको अवस्था छैन। उहाँहरू (राना थारू) सिधै मन्त्रिपरिषद्बाट निर्णय गराएर जानुभयो। प्रक्रिया पनि पयाउनु भएको छैन। त्यसैले अब थारू कोटामा राना थारूलाई मिसाउने कि नमिसाउने सबालमा निश्चित निर्णय भइसकेको छैन। सुदूरपश्चिममा थारूहरू दोस्रो स्थानमा रहँदा राना थारूहरूको जनसंख्या धेरै पछाडि छ। उनीहरूलाई फाइदा त थारू कलस्टरमै रहेर हुन्छ जस्तो लाग्छ। तर, उहाँहरू हामी छुट्टै जाति हौं, हामी थारू होइनौं वा थारूभन्दा फरक हौं भन्नुहुन्छ भने थारू कोटामा दाबी गर्नु भएन। यतिबेला संघीय मामिला तथा सामान्य प्रशासनमन्त्री पनि थारू समुदायकै हुनुहुन्छ। यसबारे उहाँसँग छलफल भयो ? उहाँ मन्त्री नियुक्त भएपछि सार्वजनिक रूपमै भन्नुभएको छ, म सुरुमा संघीय निजामती ऐन बनाएर संसद्बाट पास गराउँछु। मन्त्री हुनुअघि पनि उहाँले यस विषयमा पटकपटक आवाज उठाउँदै आउनुभएको छ। पछिल्लो पटकको भेटघाटमा उहाँले थारूहरूलाई ७ प्रतिशत नै आरक्षण छुट्याउनुपर्ने आश्वासन दिनुभएको छ। प्रधानमन्त्रीजीले पनि यसलाई प्राथमिकतामा राख्नुभएको छ। त्यसैले उहाँलाई थारू समुदायका लागि ऐतिहासिक काम गर्ने अवसर पनि हो यो। उहाँले सम्मानित अदालतको फैसलालाई कायान्वयन गर्नुहुन्छ भन्नेमा हामी ढुक्क छौं। उत्प्रेषण मुद्दा भएकाले यदि थारू परीक्षार्थीले रिट निवेदन दिएको भए विज्ञापन रद्द हुन्थ्यो वा थारू आरक्षणसहितको विज्ञापन आउँथ्यो कि ? विद्यार्थी भए पनि नभए पनि हाम्रो माग भनेको उत्प्रेषण नै थियो। विद्यार्थीले गरेको भए सायद अर्कै फैसला पनि आउनसक्थ्यो। तर, विद्यार्थीले निवदेदन दिँदा खर्चको कुरा पनि फरक हुन्थ्यो होला। त्यसमाथि विद्यार्थीलाई अदालत धाउने पनि समस्या हुनसक्थयो। त्यसैले पढ्ने विद्यार्थीलाई गाह्रो हुनसक्छ भनेरै हामी त्यतातिर गएनौं। विद्यार्थीको भविष्यमाथि खेलवाड गर्ने हाम्रो अधिकार पनि छैन। ढिलै भए पनि हाम्रै जित भएको छ। समावेशी आयोगले थारूसहित १६ थरको वर्चस्व देखिएको भन्दै आरक्षण हटाउन माग गर्र्दै आएको छ। यसमा थाकसको भनाइ के छ ? समावेशी आयोगमा पक्कै पनि विद्वान व्यक्तित्वहरू हुनुहुन्छ होला। तर, उहाँहरूले कुनै वर्ग लक्षित गलत रिपोर्ट सार्वजनिक गर्नुहुन्छ भने त्यसको हामी सधैं विरोध गर्छौं। किनकि तथ्यांक हामीसँग पनि छ। लोक सेवा आयोगमा, सरकारी निकायहरूमा, प्रहरी, सेनामा, न्याय सेवा, शिक्षक सेवामा कति थारूहरू छन्, हामीसँग सम्पूर्ण तथ्यांक छ। के ती सबै क्षेत्रमा थारूहरूको उपस्थिति ६६ प्रतिशत छ त ? हामी उहाँहरूलाई प्रश्न गर्न चाहन्छौं। यदि छ भने उहाँहरूले प्रमाण पनि प्रस्तुत गरोस्। त्यसैले कोही समुदायको तथ्यांक हेरेर थारूसमेतलाई मुछेर यस्तो प्रतिवेदन निकाल्नु सरासर गलत हो। यसको हामी पहिले पनि विरोध गरेकै हो। र, अब समावेशीताको सबालमा कसैले प्रश्न उठाउँछ भने हामी फेरि पनि विरोध गर्छौं। आरक्षणबाट क्षमताहीन मान्छे सेवामा प्रवेश गरे भन्ने आरोप पनि लाग्ने गर्छ नि ! यो गलत हो। आरक्षणबाट गएकाहरू के फाराम भर्नेबित्तिकै नाम निकाले ? होइन उनीहरू पूरा मेहनतका साथ नाम निकालेका छन्। लोक सेवाबाट कमजोर मान्छे कहिल्यै पनि प्रवेश गर्न पाउँदैन। पास गरेकै हुनुपर्छ। विभिन्न कलस्टरबाट थारूहरू ०००१ प्रतिशतले मात्र अवसर पाएका छन्। आरक्षण माग्नुको अर्को कारण हो, हामी पनि पास गरेर सरकारी सेवामा प्रवेश गर्न सक्छौं भन्ने मनोबल थारू युवामा बढ्न सकोस्। यसले थारू युवा पिँढीमा एक खालको उल्लास भने अवश्य ल्याउँछ। अहिले लाखौं थारू युवा शिक्षित भइसक्दा पनि अवसर नपाउँदा उनीहरूमा नकारात्मक असर परिरहेको छ। त्यसलाई यो आरक्षणको व्यवस्थाले पक्कै पनि निर्मुल पार्न मद्दत गर्छ। थाकसको अबको योजना के छ ? हाम्रो न्यायिक आन्दोलन अझै सकिएको छैन। यसका लागि हामी लागि नै रहन्छौं। अब थाकसको योजना थारू युवाहरूलाई लोक सेवा आयोगप्रति आकर्षित गर्न तयारी कक्षालगायत थारू मानक भाषा बनाउने अभियानमा लाग्ने हो। प्रस्तुति : इन्द्र चौधरीमदन चौधरी"
"हिउँदमा खडेरी, खाद्य संकटको जोखिम","काठमाडौं : हिउँदयाम लागेयता माघ मसान्तसम्ममा मुलुकभर ११६ मिलिमिटर मात्र वर्षा भयो। यो समय सम्ममा सरदर ३०७ देखि ७१२० मिलिमिटरभन्दा बढी वर्षा हुनुपर्छ। त्यसभन्दा कम भए खडेरी लाग्छ। खाद्य सुरक्षामा जोखिम बढ्छ। अहिले त्यस्तै भएको छ। सन् २००० यता मात्रै ८ वटा हिउँदमा औसतभन्दा कम पानी परेको जल तथा मौसम विज्ञान विभागको तथ्यांकले देखाउँछ। विज्ञ भन्छन्, यसपटक पनि हिउँदे वर्षा नहुँदा खाद्य सुरक्षामा जोखिम बढ्न सक्छ। जल तथा मौसम विज्ञान विभागको जलवायु विश्लेषण शाखामा कार्यरत मौसमविद् सुदर्शन हुमागार्इंका अनुसार यस वर्षको हिउँद लागेयता हालसम्म सुदूरपश्चिम, कर्णाली र लुम्बिनी प्रदेशको पश्चिमी क्षेत्रमा मात्रै पानी परेको छ। गण्डकी प्रदेशदेखि पूर्वसम्म पानीको थोपै झरेन। हुमागाईंका अनुसार सन् २००१, २००६, २००८, २००९, २०१६, २०१७, २०१८ र २०२१ मा औसतभन्दा कम वर्षा भए। उनी भन्छन्, सन् २००० पछि ८ वटा वर्षमा खडेरी परेको छ। सन् २०१६ पछि पानी नपर्ने टेन्ड दोहोरिएको छ। यसले खाद्यान्न असुरक्षा थप्ने र पारिस्थितिक प्रणालीमा नै असर गर्ने देखिएको छ। त्रिभुवन विश्वविद्यालयको जल तथा मौसम विज्ञान केन्द्रीय विभागका सहप्राध्यापक डा विनोद पोखरेलका अनुसार हिउँदमा झन्झन् सुक्खा हुँदैछ। पानी नपर्ने ट्रेन्ड छिटोछिटो बढिरहेको छ। उनले भने, ग्लोबल क्लाइमेट मोडलले भविष्यमा समग्रमा धेरै पानी पर्ने देखाएको छ, उनले थपे, तर मनसुनमा अत्यधिक र हिउँदमा थोरै पानी पर्ने आकलन गरेको छ। सन् २००० भन्दा पहिला एक वर्ष धेरै र अर्को वर्ष थोरै वर्षा भएको देखिन्छ। पोखरेल थप्छन्, त्यो रेगुलर प्रकिया हो। अहिले एक वर्ष पानी धेरै पर्ने अर्को वर्ष थोपै नझर्ने प्रवृत्ति छिटोछिटो दोहोरियो। उनका अनुसार पहिलाको भन्दा (भेरिबिलिटी) परिवर्तनशीलता उच्च देखिएको र वर्षात् घटदो क्रममा छ। धेरै पानीले विध्वंस निम्त्याउने र हिउँदे वर्षा नहुँदा खाद्यान्न, पारिस्थितिक प्रणाली (इकोसिस्टम), कृषि उत्पादनलाई असर गरेको छ। युरोपियन स्याटालाइट प्रडक्टको रेकर्डअनुसार सन् २०२० को अक्टोबरदेखि २०२१ फेबु्रअरीसम्म मुलुकभरमा अत्यन्त न्यून वर्षा भयो। नेपालभरि अक्टोबर, नोभेम्बर, डिसेम्बर, जनवरी र फेब्रुअरीमा क्रमशः २८, २२, १७, २५ र ३५ मिलिमिटर वर्षा भएको थियो। उक्त समयमा सन् १९५० देखि २०२१ सम्ममा औसतभन्दा कम वर्षा भएको मानिएको छ। सन् २०१६ मा प्रकाशित अध्ययनले पनि न्यून वर्षाले पश्चिममा मात्रै ८७ प्रतिशत उत्पादनमा ह्रास आएको प्रकाश पारेको छ। कृषि मन्त्रालय, विश्व खाद्य कार्यक्रम, खाद्य तथा कृषि संगठन, अमेरिकाले संयुक्त रूपमा गरेको अध्ययनमा सन् २००८ र २००९ मा औसतमा ५० प्रतिशतभन्दा कम पानी परेको देखाउँछ। सन् २००९ मा नेपाल खाद्य मूल्यांकन सिस्टमले एउटा इमर्जेन्सी सूचना जारी गरेको थियो। पानी नपरेपछि बैतडीको सिगास गाउँपालिका९ का किसानको सुकेको गहुँ खेती । तस्बिर : कृष्ण बिष्ट जसले गहुँ तथा जौंको ३० देखि ७० प्रतिशतले गिरावट आएको जनाएको छ। जसका कारण खाद्यान्नको मूल्य बढेको थियो। मूल्य चर्किएपछि ६६ प्रतिशत ग्रामीण भेगका नागरिक प्रभावित भएका थिए। सुदूर तथा मध्यपश्चिमका पहाडी र हिमाली भेगमा खाद्यान्न अभावले डरलाग्दो रूप लिएको अध्ययनले देखाएको छ। विश्व खाद्य कार्यक्रम (डब्लूएफपी) का अनुसार सन् २००८ को जनवरीमा १३ लाख (१३ मिलियन) मानिसलाई तत्काल खाद्य सहयोग चाहिएको थियो। ३७ लाख (३७ मिलियन) मानिस चर्को मूल्यको जोखिमले जीवनधान्न मुस्किल परेको अवस्थामा रहेको जनाएको छ। ९९ प्रतिशत गम्भीर खाद्य असुरक्षाको मारमा नेपालमा खाद्य सुरक्षाको अवस्था र भोकमरीको विषयमा, पाटन बहुमुखी कलेजका भव दत्त सापकोटाले गरेको अध्यनयले खाद्य सुरक्षा र भोकमरी अत्यन्त नराम्रो तरिकाले बढिरहेको देखाउँछ। वर्षभरि हेर्ने हो भने ४२२ प्रतिशतको मात्रै खाद्य सुरक्षामा पहुँच छ। सहरमा खाद्य पहुँच भए पनि पहाड र हिमाली क्षेत्रमा समस्या छ। सन् २००० पछि ८ वटा वर्षमा खडेरी परेको छ। सन् २०१६ पछि पानी नपर्ने ट्रेन्ड दोहोरिएको छ। यसले खाद्यान्न असुरक्षा थप्ने र पारिस्थितिक प्रणालीमा नै असर गर्ने देखिएको छ।सुदर्शन हुमागाईं, मौसमविद् वर्षात्को शैली फेरिएको छ। यस्ता प्रतिकूल परिस्थितिसँग जुध्न अनुकूलनका प्रविधिलाई प्राथमिकता दिनुपर्छ। हामीसँग बलियो अनुसन्धानहरू छैनन्। सबै कुरालाई मध्यनजर गर्दा अनुकूलन अत्यावश्क छ।वरिष्ठ वैज्ञानिक टीकाबहादुर कार्की, प्रमुख, राष्ट्रिय कृषि अनुसन्धान केन्द्र, खुमलटार ग्लोबल क्लाइमेट मोडलले भविष्यमा समग्रमा धेरै पानी पर्ने देखाएको छ। तर मनसुनमा अत्यधिक र हिउँदमा थोरै पानी पर्ने आकलन गरेको छ। अहिले एक वर्ष पानी धेरै पर्ने अर्को वर्ष थोपै नझर्ने प्रवृत्ति छिटोछिटो दोहोरियो।डा विनोद पोखरेल,सहप्राध्यापक, त्रिभुवन विश्वविद्यालय करिब ८१ प्रतिशत जनसंख्या दैनिक क्यालोरी खपतको तथा खाद्यसुरक्षाका मामलामा बञ्चित भएका छन्। ९९ प्रतिशत भने गम्भीर खाद्य असुरक्षाको मारमा रहेको अध्ययनले देखाएको छ। तर, विश्व भोकमरीको सूचीमा नेपाल गम्भीर अवस्थाबाट मध्यममा आएको छ। सरकारले खाद्य अवरुद्धको दर ३६ बाट २४ प्रतिशतमा सन् २०२५ सम्ममा झार्ने लक्ष्य राखेको छ। अनुकूलन मा जोड राष्ट्रिय कृषि अनुसन्धान केन्द्र, खुमलटारका प्रमुख वरिष्ठ वैज्ञानिक टीकाबहादुर कार्की जलवायु परिवर्तनले पछिल्लो समय असाधारण खालका घटना बढिरहेको बताउँछन्। भन्छन्, वर्षात्को शैली फेरिएको छ। यस्ता प्रतिकूल परिस्थितिसँग जुध्न अनुकूलनका प्रविधिलाई प्राथमिकता दिनुपर्ने पर्छ। हामीसँग बलियो अनुसन्धानहरू छैन। सबै कुरालाई मध्यनजर गर्दा अनुकूलन अत्यावश्क छ। लामो समय पानी नपर्दा उत्पादनमा कमी आएको छ। उर्बर भूमि तथा पानी लाग्ने ठाउँ विकासले समेत खाएकोमा उनले असन्तुष्टि जनाए। उनका अनुसार समयमा पानी नपर्दा हिउँदमा लगाइने तोरीलाई खासै समस्या पर्दैन। शीत को पानीले तोरीलाई सिँचाइ पुगेको छ। तर, केही बाली सतप्रतिशत नष्ट भएर जान्छ। पहाडमा लगाएको जौं, उवा, गहुँको उत्पादन ५० प्रतिशत घटेको छ। मध्यपहाड र उच्चपहाडमा हिउँले चिस्यान हुन्थ्यो। कार्कीले भने हिउँदे वर्षा र हिउँको अभावमा १० मुरी फल्ने ठाउँमा तीन, चार मुरी मात्रै फल्छ। राम्रो उत्पादन नहुँदा परनिर्भर भयौं। तर, खाद्य उत्पादन कति प्रतिशत प्रभाव पर्छ भनेर अझै प्रक्षेपण नभएको उनले बताए। सामान्यतया एक किलो गहुँ उत्पादन गर्न २२ सय लिटर पानी आवश्यक पर्छ। मकैका लागि ८ सय र धानका लागि ३२ देखि ३५ सय लिटर चाहिन्छ। बालीलाई फुल्नु अगाडि, फुल्ने बेला र कोसा लाग्ने समयमा पानी अत्यन्त बढी आवश्यक पर्छ। कतिपय स्थानमा पानी नपर्दा बाली लगाउनै नपाएको र लगाएकामा पनि उत्पादन घटेको बताइएको छ। वर्षात्लाई कुर्दा कुर्दै बाली लगाउन समय घर्किसकेको हुन्छ। त्यसैले पनि अनुकूलनका काम अत्यन्त आवश्यक छ। कृषि अनुसन्धान केन्द्र खुमलटारमा विभिन्न मितिमा लगाएको बाली उत्पादनमा आएको अन्तरालले सही समयमा सही बाली लगाउनुपर्ने सन्देश दिएको पनि कार्कीले बताए। माघ बितिसक्दा पनि वर्षा नहुनुले खाद्य सिस्टम तथा उत्पादनमा असर गर्ने पूर्वबाली तथा बागवानी निर्देशक, हरिकृष्ण उप्रेती बताउँछन्। गहुँ, मसोरो, चना र अन्य तरकारी लगायतका हिउँदे बालीमा असर पर्छ । हिउँ नपर्दा उच्चपहाडी क्षेत्रमा समस्या हिउँ कम परेको छ। यसले उच्चपहाडी क्षेत्रमा स्याउको उत्पादन कम गराउँछ। नहुँदा। (चिलिङ रिक्वायरमेन्ट) नहुँदा फूल फुल्दा असर गर्छ। ओखर र फलफूलमा पनि असर गर्छ। उच्चपहाडी क्षेत्रमा गहुँ, उवाजस्ता बालीलाई हिउँ पग्लिए लामो समय चिस्यान हुँदा समस्या थपिएको छ। वस्तुभाउका लागि चरिचरनमा घाँस नउम्रने हुँदा पशु उत्पादन कम हुने। लगायतका समस्या हिउँदे वर्षाको अभावमा भइरहेको छ। जलवायु परिवर्तका कारण हिउँदमा सुक्खा हुने र मनसुनमा असामान्य पानी पर्ने शैलीले माटो बगाएर लैजान्छ। ठूलो वर्षा हुँदा जमिनले पानी नपाउँदा उत्पादन घट्दै गएको उप्रेतीले बताए। त्यसैले अनुकूलनका काम गर्दै जानुपर्नेमा उनले पनि जोड दिए। कालीकोटको पलाँता गाउँपालिका २ खाडामा आकाशे पानीको भरमा हिउँदे बाली लगाएको खेत । यहाँको गहुँबाली खडेरीका कारण सुकेर नष्ट भएपछि खेत खाली छ । तस्बिर : बिस्नप्रसाद न्यौपाने छोटो समयमा लगाउने बालीमा अनुकूलनका काम भए पनि लामो समय लाग्ने बालीमा अनुकूलनका काम हुन सकेका छैन। यस्ता विषयमा अध्ययन, अनुसन्धान हुन आवश्यक रहेको उनको भनाइ छ। मौसम अनुमान लामो समयको चाहिने उनको तर्क छ। भन्छन्, अनुसन्धान र मौसम पूर्वानुमानमा अझै राम्रो गर्नसक्नुपर्छ। नेपालमा जम्मा तीन दिनको मात्रै अनुमान गर्ने प्रविधि छ। जौं खेती लगभग नील त्रिभुवन विश्वविद्यालय, ग्रामीण विकास केन्द्रीय विभागमा खाद्य सुरक्षामा अनुसन्धानरत, नरकुमार चुहानका अनुसार हिमाली क्षेत्रमा मानिसहरूको खानपीनको शैलीमा परिवर्तन देखेको छ। संखुवासभाको मकालु गाउँपालिकामा १० वर्ष पहिला र अहिलेको अवस्थालाई अध्ययन गर्दा उत्पादनमा फरक देखिएको उनले बताए। उनका अनुसार जौं खेती लगभग नील भइसकेको छ। आलुलाई स्थायी बालीका रूपमा हेरिन्थ्यो। तर, समयमा हिउँ नपर्ने, किरा लाग्ने, नफल्ने भएपछि आलु उत्पादनमा कमी देखिएको छ। आयातीत आलुले ठाउँ लिएको छ। उनले भने १० वर्ष पहिला समग्र जिल्लाभरिको मान्छे मकालुमा बीउ किन्न जाने गर्थे। अहिले आयातीत आलु खानुपर्ने बाध्यता छ। चुहानका अनुसार उक्त ठाउँमा जलवायु परिवर्तनको असरले विभिन्न खालका परिणाम निम्त्याउँदा साँस्कृतिक महत्व बोकेको बालीहरू नासिँदै गएका छन्। जनजातिले विशेष गरी उत्पादन गर्दै आएका जुनेलो, फापर, दालहरूको उत्पादन शून्यमा झरेको छ। धान, मकै, कोदोको ठाउँमा अलैंचीले ९५ प्रतिशत ठाउँ लिएको छ। यस्ता उत्पादनमा रोग धेरै लाग्ने, किरा र खडेरीले कारण ह्रास आएकाले स्थानीयहरू मारमा परेको बताए। समयमा पानी नपर्दा कतिपय स्थानमा अलैंचीका बोट सुकेका छन्। अलैंचीको उत्पादन र मूल्य दुवै घटेको छ। समग्र उत्पादनमा जलवायुको असर धेरै नेपाल एग्रिकल्चर रिसर्च जर्नलल फेब्रुअरीमा प्रकाशित गरेको अनुसन्धानले धानको उत्पादन पर्याप्त नभएको बताउँछ। अन्न खपतको ६७ प्रतिशत ठाउँ धानले ओगट्छ। खाद्य र पोषण सुरक्षामा धानले प्रमुख भूमिका खेले तापनि आयातमा भर पर्नु परेको छ। तर, प्रतिकूल जलवायुको असर तथा बढ्दो मागको बाबजुद धानको उत्पादन सन् २०३० देखि २०५० सम्ममा आफैं पूरा गर्नसक्ने आकलन गरीएको अध्ययनले देखाएको छ। विभिन्न खालका १२ वटा परिदृश्यको मूल्यांकन गर्दा यस्तो देखिएको हो। अहिलेको अवस्थामा १४७ प्रतिशत धान उत्पादन वृद्धि छ। र, विगत तीन दशकमा १३ प्रतिशत प्रतिवर्ष जनसंख्या वृद्धि भएको हिसाबले सन् २०५० सम्ममा पनि आत्मनिर्भर नहुने देखिन्छ। जलवायु परिवर्तनले धान उत्पादनलाई झनै नाजुक बनाएको छ। हिउँदे बाली मात्रै नभएर समग्र उत्पादनमा जलवायु परिवर्तनको प्रतिकूल असर पारेको प्रष्ट्याउँछ। जल तथा मौसम विज्ञान विभागका मौसमविद् हुमागाईंका अनुसार यतिबेला प्रसान्त महासागरमा लानिना को अवरोध छ। त्यसले पश्चिमी वायुको गतिविधि कम गर्छ। र पानी कम पर्ने संभावना हुन्छ। तर अब लानीना तटस्थ अवस्थामा जाने क्रममा छ। यो वर्ष तापक्रममा वृद्धि हुने र वर्षामा कम हुने हिउँद सुरु हुनुभन्दा पहिला नै प्रक्षेपण गरिएको थियो। समग्रमा हिउँदमा सरदरभन्दा कम नै पर्ने देखिएको हो। त्रिभुवन विश्वविद्यालयका सहप्राध्यापक डा पोखरेलले हिउँदे वर्षा अझै पर्ने संभावना नभएको बताए। बुधबारसम्म अलि कति चिसो रहने र पुर्वी पहाडमा हल्का हिउँ पर्ने देखिएको बताए।"
राष्ट्रपतिमा माओवादी सहकार्य स्वार्थ मिल्नेसँग,"महराले भने, उसले (एमाले) भन्ने कुरो छुट्टै हो। राजनीतिक परिस्थिति बदलिएको छ। हाम्रो स्वार्थ जोसँग मिल्छ उसैलाई सघाउँछौं। हाम्रो स्वार्थसँग मिल्यो भने एमालेलाई पनि सघाउन सक्छौं। काठमाडौं : राष्ट्रपति निर्वाचनमा कसको पक्षमा लाग्ने भन्ने विषयमा सोमबार माओवादी केन्द्रले केही निर्णय गर्ला भन्ने अपेक्षा देखिन्थ्यो। तर, गरेन। बरु यसबारे निर्णय गर्ने अधिकार पदाधिकारी बैठकले अध्यक्ष एवं प्रधानमन्त्री पुष्पकमल दाहाललाई दिएको छ। हामी हाम्रो पार्टीको स्वार्थमा केन्द्रित रहेर राष्ट्रपति निर्वाचनका निम्ति राष्ट्रिय सहमति खोजी गर्ने नै निर्णय भएको छ, पार्टी प्रवक्ता कृष्णबहादुर महराले भने, गणतन्त्र र संविधानको रक्षा एवं शान्ति प्रक्रिया टुंगो लगाउने यी तीनवटा कुरो नै हाम्रो स्वार्थ हो। यो हाम्रो स्वार्थमा राष्ट्रिय सहमति खोजी गर्ने कुरोमा पार्टी बैठकमा छलफल भयो। राष्ट्रपति को हुने प्रश्नमा महराले अहिले व्यक्तिको टुंगो नलगाइएको जानकारी दिए। कुनै पनि पात्रको सवालमा पार्टीमा छलफल भएन, उनले भने। फागुन १२ गतेभित्र राष्ट्रिय सहमति जुट्ने दाबी महराले गरे। तर, पुस १० गते एमालेसँगको सहमति अब लागू गर्ने अवस्था नरहेको माओवादीको ठहर छ। एमालेलाई राष्ट्रपति दिने माओवादी सहमति गरेको थियो नि भन्ने प्रश्नमा महराले भने, उसले (एमाले) भन्ने कुरो छुट्टै हो। राजनीतिक परिस्थिति बदलिएको छ। हाम्रो स्वार्थ जोसँग मिल्छ उसैलाई सघाउँछौं। हाम्रो स्वार्थसँग मिल्यो भने एमालेलाई पनि सघाउन सक्छौं। दलविशेष व्यक्तिलाई राष्ट्रपति बनाउन नसकिने माओवादी महासचिव देव गुरुङले बताए। संविधानमा दलको व्यक्तिलाई राष्ट्रपति बनाउने कल्पना नै नगरिएको उनले उल्लेख गरे। दलविशेषलाई राष्ट्रपति बनाउन सकिँदैन। राष्ट्रपति राष्ट्रिय एकताको प्रतीक हो, महासचिव गुरुङले भने, राष्ट्रपतिका लागि दलहरूको सिफारिस हुन्छ। तर, साझा सहमति बन्न सक्ने व्यक्ति हुनुपर्छ। सबैले समर्थन गर्न सक्ने व्यक्तिलाई राष्ट्रपति बनाउनुपर्छ। दलको क्यान्डिडेटलाई मान्न सकिँदैन। अध्यक्ष दाहालले सोमबार एक कार्यक्रममा बाह्रबुँदे समझदारी, विस्तृत शान्ति सम्झौता र संविधान निर्माणका बेला एक ठाउँ उभिएका शक्ति फेरि पनि एकजुट हुनुपर्ने बताएका थिए। पार्टीको गण्डकी प्रदेश समितिको छैटौं पूर्ण बैठकलाई सम्बोधन गर्दै उनले राजनीतिमा दूषित हावा चलेको उल्लेख गरे। गणतन्त्र र संविधानको रक्षा एवं शान्ति प्रक्रिया टुंगो लगाउने यी तीनवटा कुरो नै हाम्रो स्वार्थ हो। यसमा राष्ट्रिय सहमति खोजी गर्ने कुरोमा पार्टी बैठकमा छलफल भयो।कृष्णबहादुर महरा,प्रवक्ता, माओवादी केन्द्र मुलुक राजनीतिक र आर्थिक रूपले अप्ठ्यारो परिस्थितिमा छ। राजनीतिमा दूषित हावा देखिएको छ। अर्थतन्त्र अप्ठ्यारो ठाउँमा छ, दाहालले भने, १२ बुँदे समझदारी, विस्तृत शान्ति सम्झौता र संविधान निर्माणका बेला जुनजुन शक्ति एक ठाउँ उभिएका थिए, फेरि पनि ती शक्तिहरू एक ठाउँ उभिन आवश्यक छ। राष्ट्रिय सहमतिमार्फत मुलुकका समस्या समाधान गर्नुपर्ने आवश्यकता रहेको उनको भनाइ थियो। भने, राष्ट्रपति र उपराष्ट्रपतिमा राष्ट्रिय सहमति होस् भन्ने हाम्रो चाहनाको अन्तर्य पनि यही हो। दाहालले पार्टी बैठकअघि एकीकृत समाजवादीका अध्यक्ष माधवकुमार नेपालसँग सिंहदरबारमा भेट गरेका थिए। दाहालले राष्ट्रिय सहमतिबाटै राष्ट्रपति चयन गर्ने विषयमा छलफल गरेका थिए। राष्ट्रिय सहमतिका लागि विभिन्न बिकल्प छन्। ठूला पार्टी एक ठाउँ उभिन सक्ने अवस्था छैन, पार्टी कार्यक्रममा दाहालले भनेका थिए, राज्यका मुख्य ठाउँहरूमा समझदारीका साथ अघि बढ्न सकिन्छ। हाम्रा लागि यही मान्छे भन्ने छैन। जहाँ सहमति हुन्छ त्यहाँबाट अघि बढौं। तर, ठूला दलहरू एक ठाउँ उभिनुपर्छ भन्ने हाम्रो प्रष्ट मान्यता छ। कांग्रेस शीर्ष नेता र दाहालबीच आइतबार साँझ नै छलफल चलेको थियो। फागुन २५ मा राष्ट्रपति निर्वाचन तोकिएको छ। त्यसका लागि आउँदो १३ गते मनोनयन दर्ताको तालिका छ। जसका लागि कांग्रेसको मतभार १६ हजार २ सय २१ छ। जसमा एक जना संघीय सांसद निलम्बन हुँदा १६ हजार १ सय ४२ हुन्छ। मतभार एमालेको १५ हजार २ सय ८१, माओवादीको ७ हजार ७ सय ९३ छ। राष्ट्रपति निर्वाचनको जम्मा मतभार ५२ हजार ७ सय ८६ छ। २६ हजार ३ सय ९४ मतभार ल्याउने उम्मेदवार राष्ट्रपतिमा निर्वाचित हुन्छ। यो मतभार २०६८ सालको जनसंख्या आधार निर्धारण गरिएको हो।"
ढोरपाटनमा सिकारको दोस्रो सिजन,"यस वर्षको पहिलो सिकार यामका लागि ८ नाउर र ५ वटा झारलको सिकारको अनुमति रहेकोमा पाँच नाउर र चार झारलको मात्रै सिकार भएको थियो। बागलुङ : नेपालकै एक मात्र सिकार आरक्षमा यस वर्षको दोस्रो सिकारयाम सुरु भएको छ। आगामी सिजन (२०७९ फागुन२०८० वैशाख)का लागि ढोरपाटनमा सिकार गर्न इच्छुकबाट प्रस्ताव आह्वान भएको छ। ढोरपाटन सिकार आरक्ष राष्ट्रिय निकुञ्जमा सिकार प्रतिस्पर्धाबाट गराउनका लागि राष्ट्रिय निकुञ्ज तथा वन्यजन्तु संरक्षण विभागले बिहीबार दरभाउपत्र आह्वान गरेको हो। १५ दिनभित्र पेश हुने प्रस्तावहरूबाट बढीबढाउका आधारमा सिकार कम्पनीले नाउर, झारल र बँदेलको सिकार अनुमति पाउने छन्। आरक्षमा यस आर्थिक वर्षको दोस्रो यामका लागि १२ नाउर र ८ झारलको सिकार कोटा तोकिएको छ। यस सिजनमा नेपाली नागरिकका लागि ७ बँदेल र विदेशी नागरिकका लागि ४ बँदेल गरी जम्मा ११ वटा बँदेल सिकार कोटा तोकिएको आरक्षका प्रमुख संरक्षण अधिकृत बिरेन्द्र कँडेलले बताए। विभागका अनुसार आरक्षमा तोकिएको ब्लक र निर्धारण गरिएको कोटाको आधारमा प्रतिस्पर्धाबाट नाउर, झारल र बँदेलको सिकार गरिने भएको छ। यसका लागि व्यक्ति तथा संघसंस्थाले निवेदन दिन सक्ने विभागले जनाएको छ। आरक्षमा बर्सेनि असोजमंसिर र फागुनवैशाख गरी दुईपटक सिकार खुल्छ। विभागले गराउने अन्तर्राष्ट्रिय बोलपत्रको प्रतिस्पर्धाबाट छानिएका कम्पनीले विदेशी व्यवसायिक सिकारीलाई नेपाल भित्र्याउँछन्। यस वर्षको पहिलो सिकार यामका लागि ८ नाउर र ५ वटा झारलको सिकारको अनुमति रहेकोमा पाँच नाउर र चार झारलको मात्रै सिकार भएको थियो। अघिल्लो सिकार याममा सिकार हुन नसकेका नाउर र झारल समेतलाई थप गरेर वर्षको दोस्रोयाममा सिकार अनुमति दिन लागिएको हो। पहिलो सिकारयाममा कुनै पनि नेपाली र विदेशीले सिकारका लागि चासो नदेखाए पनि दोस्रोयाममा बँदेलको सिकारका लागि प्रस्ताव आह्वान गरिएको छ। अनुमति लिएका विदेशीले निःशुल्क बँदेलको सिकार गर्न पाउँछन्, कँडेलले भने, नेपालीलाई पनि सामान्य शुल्क लिएर सिकारका लागि अनुमति लिन प्रस्ताव आह्वान गरिएपनि अहिलेसम्म कोही आएका छैनन्। सिकार पर्यटनबाट प्रतिवर्ष करोडौं रुपैयाँ राजश्व जम्मा हुन्छ। सिकार कम्पनीको प्रतिस्पर्धाका आधारमा सिकारको राजश्व दर घटबढ हुने हो। ढोरपाटनमा सिकार गरेपछि अधिकांश सिकारीले मासु खाएर सिंङ, खुर र छाला मात्रै आफ्नो देशमा लैजान्छन्।"
"पुरानो उद्योग,नयाँ आशा","उत्पादनमूलक सामग्रीका लागि रकम बिदेसिनुबाट रोक्नुपर्छ। अब आयात होइन, निर्यातको रणनीतिमा सरकार आक्रामक ढंगले उत्पादनमा युद्धमैदान झैं कस्सिनु पर्छ। तत्कालीन प्रधानमन्त्री डाबाबुराम भट्टराईको पालादेखि प्रत्येक आर्थिक वर्षको बजेटमा बन्द हेटौंडा कपडा उद्योग सञ्चालनको घोषणा गरिँदै आएको छ। नयाँ आर्थिक वर्षको बजेटमा घोषणा हुन्छ, तर सरकारले सञ्चालन प्रक्रिया अघि बढाउन सक्दैन। कुनै समय देशको अर्थतन्त्रलाई महत्त्वपूर्ण टेवा दिएको कपडा उद्योगजस्ता दर्जनौं सरकारी उद्योग बन्द तथा रुग्ण अवस्थामा छन्। तीमध्येको प्रमुख एउटा उदाहरण हो, वीरगन्ज कृषि औजार कारखाना। २०२४ सालदेखि उत्पादन सुरु गरेको यो उद्योग मन्त्रिपरिषद्ले २०५९ मा बन्द गर्ने निर्णय गर्यो। सयभन्दा बढी प्रकारका कृषि औजार र कृषि यन्त्र उत्पादन गर्ने उक्त कारखानामा बजारमूल्यभन्दा आधामा किसानले औजार पाउँथे। उद्योगभित्र राजनीतिक हस्तक्षेपका कारण क्रमशः घाटामा जान थालेपछि उद्योग बन्द गर्नु परेको थियो। उद्योग सञ्चालनका लागि सरकारले महावीर पुन नेतृत्वको आविष्कार केन्द्रसँग सम्झौता गरेपछि हाल परीक्षण उत्पादन गर्ने तहमा पुगेको छ। अब यसलाई पूर्ण क्षमतामा सञ्चालन गर्ने वा परीक्षणमै सीमित गर्ने भन्ने सरकारको हातमा छ। कुनै समय थियो, नेपालमै कृषि औजारसँगै चिनी, चुरोट, धागो र टायर उत्पादन हुने। ती सामग्री सरकारको स्वामित्वमा रहेका उद्योगहरूले उत्पादन गर्ने गर्थे। राजनीतिक हस्तक्षेप र कार्यकर्ता भर्ती केन्द्र यसको कारक हो। बन्द रहेका हेटौंडा कपडा उद्योग, विराटनगर जुट मिल्स, जनकपुर चुरोट कारखाना, गोरखकाली रबर उद्योग आदि सरकारी स्वामित्वमा छन्। तिनलाई पनि पुनर्जीवन दिने जिम्मा सरकारकै हो। थप लगानी गरेर आधुनिक प्रविधिमा स्तरोन्नति वा निजी क्षेत्रमार्फत विभिन्न निकायसँगको सहकार्यमा सञ्चालन गर्नुपर्ने विकल्पमा सरकारसँग छ। सरकारी उद्योगहरू धमाधम रुग्ण र बन्द हुँदै जानु देश र नागरिकका लागि दुर्भाग्य हो। नेपालको अर्थतन्त्रमा स्वदेशी उत्पादनमूलक उद्योगहरूको कुल गार्हस्थ्य उत्पादन (जीडीपी) मा ५१ प्रतिशतमात्र योगदान रहेको सरकारी तथ्यांक छ। निजी क्षेत्रलाई लगानी बढाउने वातावरण निर्माणमा पनि सरकारले जोड दिनुपर्छ। कृषिमा उच्च निर्भर रहेको नेपालका लागि उत्पादन उद्योग बढाउनु नै अर्थतन्त्र मजबुत बनाउने अचुक उपाय हो। यस्ता बन्द र रुग्ण उद्योगहरू पुनः सञ्चालनको विकल्प पनि छैन। त्यसैले वातावरण निर्माण गरेर नेपालको अर्थतन्त्रमा योगदान दिनैपर्छ। वार्षिक नौ खर्ब रुपैयाँको हाराहारीमा भित्रने रेमिट्यान्सको ७० प्रतिशत जति हिस्सा उपभोगमा खर्च भइरहेको अध्ययनहरूले बताएको छ। त्यसैले यो अवस्था थप नबिग्रँदै ठूला उद्योगहरू समेत स्थापना गर्नुपर्छ। उत्पादन बढाउनु पर्छ। उत्पादनमूलक सामग्रीका लागि रकम बिदेसिनुबाट रोक्नुपर्छ। अब आयात होइन, निर्यातको रणनीतिमा सरकार आक्रामक ढंगले उत्पादनमा युद्धमैदान झैं कस्सिनु पर्छ।"
उपप्रधानमन्त्री श्रेष्ठले दिए काम नगर्ने ठेकेदारलाई चेतावनी,"निर्माण व्यवसायीको धारणा बुझेपछि मन्त्री श्रेष्ठले सबै आयोजनाका निर्माण व्यवसायीलाई आफ्नो आयोजनाको काम कहिले सक्ने हो ? भन्ने प्रश्न गर्दै भने, काम सक्ने मिति दिनोस्, होइन भने ठेक्का तोडिन्छ। काठमाडौं : निर्माण कम्पनीको चरम लापरबाहीका कारण रुग्ण बनेका देशभरका ३८ परियोजनाका निर्माण कम्पनीले समयमै काम सक्ने प्रतिबद्धता गरेका छन्। सडक विभागअन्तर्गतको ४ निर्देशनालयले सडक तथा पुल परियोजना रुग्ण बनाएका निर्माण कम्पनीले उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठसामु यस्तो प्रतिबद्धता गरेका हुन्। अन्नपूर्ण पोस्ट्मा माघ २४ गते ठेकेदारको बेइमानीले अल्झिए १३० आयोजना शीर्षकमा कभर स्टोरी सम्प्रेषण भएको थियो। रुग्ण भन्नाले जति सुरुको अवधि तोकिएको छ, त्यति नै अवधि थप्दा पनि नसकिएका परियोजना भन्ने बुझिन्छ। ठेक्कामा दिएको परियोजनाका धेरैसो साइटमा ठेकेदार नै नहुँदा अलपत्र छन्। कुनैको काम सुस्त छ। यसरी दर्जनौंको संख्यामा पुल र सडक १४ वर्षदेखि बनिरहेका छन् तर सम्पन्न हुने कुनै टुंगो छैन। देशभरको विभिन्न सडक डिभिजन कार्यालय, पुल सेक्टर, निर्माणाधीन राजमार्ग निर्देशनालय तथा सडक योजनाअन्तर्गत भइरहेका काममध्ये १३० को संख्यामा रुग्ण परियोजना छन्। सोमबार भौतिक पूर्वाधार तथा यातायात मन्त्रालयको सभाहलमा तीन दर्जनको संख्यामा निर्माण कम्पनीका प्रतिनिधिको उपस्थिति थियो। समयमै काम नसक्ने ठेकेदारको लहररमा नेपाल निर्माण व्यवसायी महासंघका अध्यक्ष रवी सिंहसमेत थिए। सिंहको महादेव खिम्ती निर्माण सेवा पनि समयमै काम नसकेर कालोसूचीमा पर्न लागेको छ। उपप्रधानमन्त्री श्रेष्ठल हुलाकी राजमार्ग निर्देशनालय, पुष्पलाल (मध्यपहाडी) राजमार्ग निर्देशनालय, सडक सुधार तथा विकास आयोजना निर्देशनालय र उत्तर दक्षिण तथा व्यापारिक मार्ग विस्तार आयोजना निर्देशनालयअन्तर्गत व्यवसायीको लापरबाहीका कारण रुग्ण बनेका निर्माण कार्यका ठेकेदारका प्रतिनिधिलाई सोमबार बोलाएर छलफल गरे। छलफलमा धुलिखेल निर्माण सेवाका टंकप्रसाद चौलागाईं, मैनाचुली कन्स्ट्रक्सनका मदन अधिकारी, लुम्बिनी बल्डिर्सका विष्णू शर्मा, गौरीपार्वती निर्माण सेवाका रामकुमार थापा, बिरुवा कन्स्ट्रक्सनका पेम्बा लामा, मृग सञ्जिवनी निर्माण सेवाका गौरी उप्रेती, सूर्य कन्स्ट्रक्सनका डा सूर्यबहादुर खड्कालगायत निर्माण व्यवसायी सहभागी थिए। उपप्रधानमन्त्री श्रेष्ठले उनीहरूलाई मन्त्रालयमा डाकेर समस्या बुझ्दै तोकेको समय र गुणस्तरमा निर्माण कार्य सम्पन्न गर्न निर्देशन दिए। मन्त्रालयका अनुसार हुलाकी राजमार्ग निर्देशनालयअन्तर्गत ७ ठेक्का रुग्ण बनेका छ। यस्तै, पुष्पलाल (मध्यपहाडी) राजमार्गनिर्देशनालयअन्तर्गत १७, सडक सुधार तथा विकास आयोजना निर्देशनालयअन्तर्गत ५ र उत्तर दक्षिण तथा व्यापारिक मार्ग विस्तार आयोजना निर्देशनालयअन्तर्गत ९ ठेक्का व्यवसायीको लापरबाहीका कारण रुग्ण बनेका छन्। कसको कस्तो प्रतिबद्धता ? हुलाकी राजमार्ग निर्देशनालयअन्तर्गत मोहना खेलाडोकेबजारबेलौरीकञ्चनपुर सडकमार्गको जिम्मा पाएको शर्मा राजेन्द्र जेभीले असार मसान्तसम्म निर्माण सक्ने प्रतिबद्धता गरेको छ। यसैगरी धाँधर खोला पुल र पतरी खोला पुल निर्माणको जिम्मा पाएको लोहनी ब्रदर्सले १० दिनमा कामलाई गति दिनेछ। नत्र कम्पनीले ठेक्का तोड्ने सहमत भएको छ। हुलाकी राजमार्गअन्तर्गत नै गोपीगन्जनारायणचोकपरासीचोक सडकखण्ड निर्माणको जिम्मा पाएको कञ्चनजंघा बिरुवा शवशक्ति जेभीले २५ दिनमा काम सक्ने बताउँदा कमला नदी पुल बनाउने जिम्मा लिएको पप्पुलुम्बिनी जेभीले नयाँ डिजाइन प्राप्त भएपछि काम थाल्ने प्रतिबद्धता गरेको छ। हुलाकी राजमार्गअन्तर्गतको मनमतकलैयामतिरर्वा सडक बनाउने ठेक्का लिएको सप्तकोसी जलाधार ओमसाई जेभी र मोहनाडोकेबजारबेलौरी सडकको निर्माणको जिम्मा पाएको बाबाहंश शिद्धिसाई सम्पर्कमा आएको छैन। सडक सुधार तथा विकास आयोजनाअन्तर्गत ५ रुग्ण परियोजनामध्ये भेडेटारराँके सडक निर्माणको जिम्मा पाएको आप्को इन्फ्रा इन्डियाले चालू आवमा २५ किलोमिटर र आगामी वर्षको अन्त्यसम्म सम्पूर्ण निर्माण कार्य सम्पन्न गर्ने प्रतिबद्धता गरेको छ। लमहीघोराहीतुल्सीपुर सडकखण्ड बनाउने जिम्मा पाएको तथ्य इन्जिनियरिङ कम्पनीले ८ मार्चसम्म उल्लेख्य प्रगति नगरे ठेक्का तोड्न सहमति दिएको छ। मुडेचरीकोट सडक बनाउने काम चैतसम्म सक्ने निर्माण कम्पनी सुनौला खिम्तीले जनाएको छ। यसैगरी एआईपीएल शैलुङ जेभीले बनाइरहेको भक्तपुर नगरकोट सडकको निर्माण कार्य चैतसम्म सम्पन्न हुनेछ। दिनेशचन्द्र शंकर माली जेभीले निर्माण गरिरहेको बसन्तपुरपपरादी सडकको काम असार मसान्तसम्म ४५ प्रतिशत सकिनेछ। यता पुष्पलाल राजमार्गअन्तर्गत ५ वटा परियोजना रुग्णको सूचीबाट हटेका छन्। रुग्णमध्ये आरुघाटओख्ले सडक असार मसान्तसम्म सकिने निर्माणको जिम्मा लिएको सूर्य कन्स्ट्रक्सनले जनाएको छ। जोरसालतमोरसंक्रान्तिम्याङलुङ सडकका विभिन्न खण्ड विभिन्न निर्माण कम्पनीले आउने असार मसान्तसम्म काम सक्ने जनाएका छन्। यो खण्डमा भरत, मैनाचुली, सिद्धिसाई, कन्टेक, गौरीपार्वती, कोशीलगायत निर्माण कम्पनीले काम गरिरहेका छन्। मध्यपहाडीअन्तर्गत हिलेलेगुवा सडक निर्माणको जिम्मा पाएको रौतामाई सन्तोषी बिरुवा जेभीले जेठसम्म काम सक्ने जनाएको छ। यसैगरी खण्डुवा खोलामा पुल निर्माण कार्य वैशाख १५ मा सकिने बिरुवा गल्वा जेभीले जनाएको छ। भोजपुर दित्तेल सडकको काम असारभित्र सकिने भरत मैनाचुली सिद्धिसाई जेभीको दाबी छ। सिरुवा कन्स्ट्रक्सनले बनाइरहेको पंखु खोला पुल जेठसम्म निर्माण सम्पन्न हुनेछ। यसैगरी देउरी सामरी भञ्ज्याङ कटुञ्जे सडकको जिम्मा पाएको लुम्बीनी मृत सञ्जीवनी जेभीले असारसम्म काम सक्ने प्रतिबद्धता गरेको छ। पाटीहाल्नेरुकुमकोट सडकको काम असारसम्म सकिनेछ। सो कामको जिम्मा मरत महादेव खिम्ती जेभीले पाएको हो। ओख्लेघ्याम्पेसालखहरे सडक बनाउँदै गरेको एमपी एसपी एफईसीसी जेभीले असारसम्म र र पिपलटारदेउडी सडकको जिम्मा पाएको गौरी पार्वती महालक्ष्मी नागार्जुन जेभीले पनि असारभित्रै काम सक्ने बताएका छन्। उत्तर दक्षिण तथा व्यापारिक मार्ग विस्तार आयोजना निर्देशनालयअन्तर्गत ९ वटा रुग्ण परियोजनामध्ये ३ वटा पुल छन्। खहरे खोला पुल र रुप्से खोला पुल बनाइरहेको सिरुवा कन्स्ट्रक्सन र गजुरमुखीसँगको ठेक्का तोडिसकिएको छ। यांगर खोलाको पुल धुलिखेल निशान जेभीले चीनबाट सामान आइसकेको र असारभित्र काम सक्ने बताएको छ। झैतेकोरोला सडक बनाइरहेको तामाङ गौरी पार्वती कोसी न्यौपाने जेभी, घासाजोमसोम कोरोला बनाइरहेको पप्पु गौरी पार्वती कोसी न्यौपाने जेभी, मिर्मिफलेबासकुस्मा सडकखण्ड निर्माण गरिरहेको सूर्य कन्स्ट्रक्सनले असार मसान्तसम्म काम सक्ने बताएका छ। हिल्सासिमिकोटसल्लीसल्ला सडक र सिमिकोटखर्बुहुम्ला बनाइरहेका अनक कविन्द्र माउन्टेनले जेभीले जग्गा विवाद समाधान भए काम सक्ने प्रतिबद्धता गरेका छन्। बुटवलबेलहिया सडक कञ्चनगंघा बिरुवाजेभीले असारसम्म काम सक्ने बताएका छ। रुकुमपूर्वको काँक्रीमैकोट खण्डको ३८ किमि सडक चौडा गरी ग्राभेल स्तरमा उन्नति गर्ने काम जिम्मा पाएको न्यौपाने जेभीको ठेक्का तोडिएको छ भने जोमसोम कोगबेनी बनाइरहेको रौता आत्रेय सारस जेभी सम्पर्कमा आएको छैन। सम्पर्कमा आएनन् यी कम्पनी उपप्रधानमन्त्री श्रेष्ठ, सचिव केशव शर्मा, सडक विभागका महानिर्देशक, निवर्तमान महानिर्देशक, निर्देशनालय प्रमुखले आमन्त्रण गर्दा पनि आधा दर्जन निर्माण व्यवसायी उपस्थित भएनन्। सद्धिसाई, कान्छाराम, स्वच्छन्द, बज्रगुरु, पप्पु, रौताहा, शैलुङ र आत्रेय निर्माण कम्पनी उपस्थित भएनन्। उनीहरूलाई निर्देशनालय प्रमुखले बैठकबाटै टेलिफोन गरेका थिए। तीमध्ये सिद्धसाई र कान्छाराम सम्पर्कमा आएनन्। सम्पर्कमा आएको शैलुङले २५ दिनमा कालोपत्रे सक्ने प्रतिबद्धता गरेको छ। यस्तै, बज्रगुरुले तमोर सडकमा असारमा गाडी चलाउन मिल्ने बनाउने र रौताहाले आफ्नो काम अर्का वर्षको मध्य अवधिसम्म सक्ने बतायो। काम सक्ने मिति दिनुहोस् नत्र, ठेक्का तोडिन्छ : उपप्रधानमन्त्री श्रेष्ठ छलफलमा उपप्रधानमन्त्री श्रेष्ठले काम सम्पन्न हुन ढिलाइ तथा कम गुणस्तरका काम भएका आयोजनाको निर्माण व्यवसायीलाई समयमै र गुणस्तरीय कार्य गर्न प्रतिबद्धता गराए। उनले निर्माण व्यवसायीलाई आफ्ना समस्या राख्न पनि सुझाव दिँदै रुग्ण परियोजना कहिले सम्पन्न हुने भन्ने लिखित प्रतिबद्धता गराए। श्रेष्ठको प्रश्न थियो, काम ओगटेर बसेकाले काम नभएको हो वा मन्त्रालयले सहजीकरण नगरेर वा भुक्तानी र कर्मचारीको समस्या हो ? निर्माण व्यवसायीको धारणा बुझेपछि मन्त्री श्रेष्ठले सबै आयोजनाका निर्माण व्यवसायीलाई आफ्नो आयोजनाको काम कहिले सक्ने हो ? भन्ने प्रश्न गर्दै भने, काम सक्ने मिति दिनोस्, होइन भने ठेक्का तोडिन्छ। श्रेष्ठका अनुसार अबका हरेक १५१५ दिनमा निर्देशनालय प्रमुखबाट रुग्ण आयोजनाको प्रगति विवरण लिइनेछ।"
नेपाललाई राष्ट्रपतिमा ओलीको प्रस्ताव,"कांग्रेसलाई राष्ट्रपति दिनुभन्दा नेपाललाई बनाउनु उपयुक्त हुने निष्कर्षसहित ओलीले यो प्रस्ताव राखेको स्रोतको दाबी छ। काठमाडौं : राष्ट्रपति चुनावलाई लिएर रस्साकस्सी चलिरहेका बेला सोमबार एमाले अध्यक्ष केपी शर्मा ओली र एकीकृत समाजवादीका अध्यक्ष माधवकुमार नेपालबीच भेटवार्ता भएको छ। उक्त भेटमा राष्ट्रपति निर्वाचनलगायत समसामयिक विषयमा करिब डेढ घण्टा संवाद चलेको हो। एमाले अध्यक्ष ओलीले पार्टी एकतासहित राष्ट्रपतिमा नेपाललाई प्रस्ताव गरेका छन्। कांग्रेसलाई राष्ट्रपति दिनुभन्दा नेपाललाई बनाउनु उपयुक्त हुने निष्कर्षसहित ओलीले यो प्रस्ताव राखेको स्रोतको दाबी छ। रामचन्द्र पौडेल, कृष्णप्रसाद सिटौलाभन्दा माधवकुमार नेपाल नै राम्रो नि !, एमालेका एक पदाधिकारीले भने। ती पदाधिकारीका अनुसार यसो गर्दा पार्टी एकता पनि हुन्छ र कांग्रेससँग संसदमा हैसियत बराबर हुन्छ। संविधानको धारा ७६ (३) मा जान सजिलो गराउँछ। प्रतिनिधिसभामा एमालेका ७९ र कांग्रेसका ८९ सांसद छन्। एकीकृत समाजवादीका १० जना एमालेमा थपिँदा कांग्रेससँग बराबर हुन्छ। पार्टी एकतासहित ओलीले गरेको प्रस्तावमा नेपाल सकारात्मक रहेको स्रोतको भनाइ छ। ती स्रोतका अनुसार नेपाल राष्ट्रिय सहमतिमा आफू राष्ट्रपति बन्न तयार छन्। जसका लागि एमाले र माओवादीको प्रस्ताव र कांग्रेसको समर्थन हुनुपर्ने उनको अडान छ। एकीकृत समाजवादीका उपमहासचिव एवं प्रवक्ता जगन्नाथ खतिवडाले दुई नेताबीच सिंहदरबारमा भेटवार्ता भएको पुष्टि गरे। एमालेबाट पार्टी एकतासहित राष्ट्रपतिमा नेपाललाई प्रस्ताव आएको कुरा भने नभएको खतिवडाले भने बताए। प्रचण्ड (माओवादी अध्यक्ष एवं प्रधानमन्त्री) कांग्रेसलाई राष्ट्रपति बनाउने जोडमा हुनुहुन्छ, उनले भने, दुई नेता (ओली र नेपाल)को भेटमा यस्तो कुराकानी भएको छैन। विचार आदानप्रदान भएको छ। उनका अनुसार दुई नेताबीच समसामयिक विषयमा छलफल भएको हो। पार्टी एकता यत्तिकै हुने कुरा पनि होइन। पार्टी एकताजस्तो विषय दुई नेताबाट टुंगिने कुरा होइन। आम कार्यकर्ताको भावनाअनुसार मात्रै हुन्छ, उनले भने। नेपालले २०७८ भदौ २ मा एमाले फुटाएर एकीकृत समाजवादी बनाएका थिए। ओली र नेपालबीच लामो समयदेखि कटुता रहँदै आएको थियो। प्रधानमन्त्री पुष्पकमल दाहाल पुस १० को सहमतिबाट टाढिँदै कांग्रेससँग नजिक हुन थालेपछि ओली र नेपालबीच भेटवार्ता भएको हो। उनीहरूबीच वाम गठबन्धनबाट राष्ट्रपति बाहिर जान दिन नहुने विषयमा छलफल भएको छ। नेपाल र दाहालबीच पनि सोमबार नै भेट भएको थियो। कांग्रेस सभापति शेरबहादुर देउवासहित नेतासँग आइतबार साँझ दाहालको भेट भएको थियो। उनले कांग्रेस नेतासँग पनि एमालेले नेपालको नाम प्रस्ताव गर्न सक्ने संकेत गरेका थिए। माओवादीले पदाधिकारी बैठक नै बसाएर स्वार्थ मिल्नेसँग राष्ट्रपति निर्वाचन सहकार्य हुने निर्णय गरेको छ। राष्ट्रपति निर्वाचनको विषयमा निर्णय गर्ने अधिकार अध्यक्ष प्रचण्डलाई दिएको छ। उसले कांग्रेस वा एमाले कसको प्रस्तावको पक्षमा लाग्ने भन्ने निर्णय भने गरेको छैन। एमालेका उपमहासचिव एवं प्रचार विभाग प्रमुख पृथ्वीसुब्बा गुरुङले ओली र नेपालबीचको भेट अर्थपूर्ण रहेको बताए। यद्यपि उक्त भेटघाटबारे उनले अनभिज्ञता जनाए। दुई वामपन्थी नेताबीच भेटघाट हुनु सकारात्मक भएको गुरुङले बताए। जे जति खेल भए पनि १० गतेको सहमति आजसम्म भत्किएको छैन, उनले भने, त्यो सहमतिअनुसार एमालेकै प्रस्तावित उम्मेदवार राष्ट्रपति हुन्छन्। एस पार्टीका नेता मेटमणि चौधरीसहित भैरहवा पुगेका छन्। सभामुख देवराज घिमिरे, उपप्रधान एवं अर्थमन्त्री विष्णु पौडेल पनि भैरहवा नै पुगेका छन्। नेपाल सोमबार साँझ ७ः४१ बजे उडानबाट भैरहवा पुगेको स्रोतले जनाएको छ। नेपाल राति ८ः१२ बजे भैरहवा अवतरण गरेर वार्तास्थलमा पुगेका छन्। ती स्रोतका अनुसार दुवै पक्षबीच वार्ता भएको छ। छिट्टै पार्टी एकताको घोषणा हुने र राष्ट्रपतिमा एमालेका तर्फबाट नेपाल उम्मेदवार बन्ने उनको दाबी छ।"
"मुआब्जापीडित आन्दोलित, भन्सारको काम ठप्प","आन्दोलित बनेका मुआब्जा पीडितहरूले सोमबार दिनभर सीमा नाका ठप्प पार्दै सडकमै टायर बालेर विरोध प्रदर्शन गरे। झापा : भद्रपुर मेची किनारका मुआब्जा पीडितहरू फेरि आन्दोलित बनेका छन्। आन्दोलित बनेका मुआब्जा पीडितहरूले सोमबार दिनभर सीमा नाका ठप्प पार्दै सडकमै टायर बालेर विरोध प्रदर्शन गरे। आक्रोशित बनेका आन्दोलनकारीहरूले भद्रपुर भन्सार कार्यालयको मूल ढोकामा तालाबन्दी गर्नुका साथै भन्सारको ढाट तेर्साएर ६ घण्टा सडक जाम गरेका थिए। सडक अवरुद्ध भएका कारण नेपालभारत आउजाउ गर्ने सवारीसाधन सडकमै रोकिएका थिए। आन्दोलनका कारण भद्रपुर भन्सार कार्यालयको कामकाज दिनभर प्रभावित बन्यो । बिहान ११ बजेदेखि आन्दोलनमा उत्रिएका उनीहरूले सडकमै धर्ना बसेर हाम्रो माग पूरा गर, जनता ढाँट्न पाइँदैन, मुआब्जा छिटो दे र सरकार तेरो पाराले, दुःख पायो साराले भन्दै चर्को नाराबाजी गरेका थिए। आन्दोलनलाई साम्य बनाउन बाक्लो संख्यामा सशस्त्र र नेपाल प्रहरी परिचालन गरिएको थियो। आन्दोलनकारीले टायर बाल्ने क्रममा सुरक्षाकर्मीहरूसँग घम्साघम्सीसमेत भएको थियो। उनीहरूले एकसुत्रीय माग सम्बोधन नभएसम्म आन्दोलन जारी राख्ने घोषणा गरे। आन्दोलन जारी राखेका उनीहरूले बेलुका ५ बजेपछि मात्र सिमानाका खुलाइएको थियो। भद्रपुर भन्सारको विस्तारसँगै नयाँ भौतिक संरचना निर्माण गर्न भद्रपुर५ स्थित स्थानीयको नम्बरी जग्गा (९ बिघा) भन्सारले अधिग्रहण गर्न लागेको छ। मुआब्जा वितरणसम्बन्धी भन्सारको सबै कानुनी प्रक्रिया पूरा गरी जिल्ला प्रशासन कार्यालय झापाले जमिनको मुआब्जा तथा घर टहराको क्षतिपूर्तिबापत दिनुपर्ने १०९ वटा कित्ताको रकम तोकेर गत पुस ६ गते १५ दिने सूचना निकालेको थियो। सूचना निकालेको डेढ महिना बित्न लाग्दासमेत सम्बन्धित निकायले जग्गाधनीहरूलाई रकम उपलब्ध नगराएपछि उनीहरू फेरि आन्दोलित बनेका हुन्। प्रशासनले स्थानीयको नम्बरी जमिन जिल्ला मालपोत तथा भूमि सुधार कार्यालय झापामा रोक्का राखेको २८ महिनापछि मुआब्जासम्बन्धी सूचना निकालेको हो। भन्सारले २०७७ साउन २७ गतेदेखि हामी सबैको जग्गा रोक्का राखिदियो, स्थानीय जग्गाधनी आशा पण्डितले भनिन्, २८ महिनापछि बल्लतल्ल मुआब्जाको सूचना निकाल्यो। अहिले रकम छैन भनेर फेरि हामीलाई अल्झाउने काम गरिरहेको छ। अब हामीलाई मुआब्जाको रकम तत्काल उपलब्ध गर्नुपर्यो कि सरकारले हामी सबैको जग्गा फुकुवा गर्नुपर्यो। त्यस्तै, सरकारसँग पैसा छैन भने किन हाम्रो जमिन लिन खोजेको हो त ? भन्दै स्थानीय मञ्जु मण्डलले आक्रोश पोखिन्। उनले भनिन्, मुआब्जा नपाउन्जेल हाम्रो आन्दोलन जारी रहनेछ। यता भद्रपुर भन्सार प्रमुख अमित तिवारीका अनुसार जिल्लाबाट गर्नुपर्ने सबै काम सकाएर भन्सार विभागमा पठाइसकिएको छ। प्रशासन कार्यालयले मुआब्जा वितरणसम्बन्धी सूचना निकालिसकेको छ। मुआब्जाबापत ६० करोड दिनुपर्ने हुन्छ, उनले भने, यसबारे भन्सार विभागमा बुझ्दा विभागले अर्थ मन्त्रालयमा फाइल पठाइसकेको छ। अर्थ मन्त्रालयमा फाइल रोकिँदा समस्या भएको उनको भनाइ छ। मुआब्जा पीडितहरू रकम माग्दै प्रायःजसो भन्सार धाइरहनु हुन्छ। कहिले रकम आउँछ भनेर उनीहरूलाई दिने जवाफ मसँग पनि छैन, उनले भने। त्यस्तै, नगरपालिकाकी उपप्रमुख राधा कार्कीका अनुसार मुआब्जाका बारेमा केही दिनअघि मात्र उपप्रधान एवं ऊर्जा, जलस्रोत तथा सिँचाइमन्त्री राजेन्द्रप्रसाद लिङ्देनसँग पनि कुराकानी भएको थियो। उपप्रधानमन्त्री लिङ्देनज्यूले मुआब्जा रकम उपलब्ध गराउन सक्दो पहल गरिरहनु भएको छ, उपप्रमुख कार्कीले भनिन्, सरकारले रकम दिन सक्दैन भने स्थानीयको नम्बरी जमिन फुकुवा गरिदिनुपर्छ भनेर उहाँले भन्नुभएको छ।"
सम्भव छ मधेसी दलबाट राष्ट्रपति र उपराष्ट्रपति?,"काठमाडौं : मधेसवादी दलहरूले राष्ट्रपति र उपराष्ट्रिपति पदका लागि लबिङ थालेका छन्। संवैधानिक पदहरूमा समावेशी प्रतिनिधित्वका सबाललाई मधेस आश्रित दल जनता समाजवादी पार्टी (जसपा) र लेकतान्त्रिक समाजवादी पाटी (लोसपा)ले उठाएका छन्। लोसपाले महन्थ ठाकुरलाई राष्ट्रपति बनाउन प्रस्ताव लिएर अघि बढेका छन् भने जसपाले उपराष्ट्रपति पद माग्दै आएको छ। जसका कारण जसपा अहिलेसम्म सरकारमा सहभागी भएको छैन। सत्तासीन दल माओवादी केन्द्रले सोमबार आफ्नो स्वार्थ केन्द्रित राष्ट्रपतिका लागि राष्ट्रिय सहमतिको पात्र खोज्ने अधिकारिक निर्णय गरेको थियो। त्यसको २४ घण्टा नबित्दै लोसपाका नेताहरूले मंगलबार साँझ माओवादी अध्यक्ष तथा प्रधानमन्त्री पुष्पकमल दाहाललाई बालुवाटारमा भेटेका छन्। माओवादीले खोजेको पात्र महन्थ ठाकुर भएको लोसपाका नेताहरूले प्रधानमन्त्रीलाई प्रस्ताव गरेका छन्। गणतन्त्र र संविधानको रक्षा एवं शान्ति प्रक्रिया टुंगो लगाउने पात्रलाई राष्ट्रिय सहमतिका आधारमा राष्ट्रपति बनाउने माओवादी केन्द्रले नीति बनाएको छ। लोसपाका वरिष्ठ नेता राजेन्द्र महतोले प्रधानमन्त्रीले खोजेको साझा पात्र लोसपाका अध्यक्ष महन्थ ठाकुर भएकोबारे जानकारी गराएको पुष्टि गरे। तपाईंले राष्ट्रपतिमा राष्ट्रिय सहमतिको कुरो गरिरहनुभएको छ। यसमा हाम्रो पनि समर्थन छ। राष्ट्रिय सहमतिका लागि सबैभन्दा उपयुक्त पात्र महन्थ ठाकुरजी हुनुहुन्छ, प्रधानमन्त्रीलाई भनेको कुरा नेता महतोले अन्नपूर्णसँग भने। प्रधानमन्त्री दाहालले लोसपाका नेताहरूलाई महन्थ ठाकुर राष्ट्रपतिका लागि उपयुक्त पात्र रहेको बताउँदै यसका लागि प्रमुख दलका नेताहरूसँग छलफल गर्ने लोसपाका नेताहरूलाई आश्वासन दिएका थिए। तपाईंको यो प्रस्ताव ठीक छ। कुनै दलसँग स्पष्ट बहुमत छैन। सबै दृष्टिकोणले महन्थ ठाकुरजी राष्ट्रपतिका लागि उपयुक्त उम्मेदवार हो, प्रधानमन्त्रीले लोसपाका नेताहरूसँग भने। राष्ट्रिय, अन्तर्राष्ट्रिय जगतमा राष्ट्रिय सहमतिका उम्मेदवारवार उहाँ (महन्थ ठाकुर) भएको प्रचण्डको भनाइ उद्धृत गर्दै महतोले बताए। राष्ट्रपतिका लागि कुनै पनि पात्रको नाममा अहिले निर्णय नभएको र यसका लागि कांग्रेस, एमालेलगायतका पार्टीसँग छलफल भइरहेको प्रचण्डले बताएका थिए। महन्थ ठाकुरको नाममा राष्ट्रिय सहमति कामय गर्न लोसपाका नेताहरू कांग्रेस, एमाले र माओवादीका नेताहरूसँग भेटघाट बढाएका छन्। बालुवाटारमा प्रधानमन्त्री दाहाललाई भेटेर लोसपाका अध्यक्ष महन्थ ठाकुर नेतृत्वको टोलीहरू राजेन्द्र महतो, शरतसिंह भण्डारी, अनिल कुमार झा, सर्वेन्द्रनाथ शुक्लाले एमाले अध्यक्ष केपी शर्मा ओलीलाई बालकोटमा भेटेका छन्। उनीहरूले लोसपा अध्यक्ष ठाकुरलाई राष्ट्रिपत बनाउन आग्रह गरेका थिए। महन्थ ठाकुरलाई राष्ट्रपति बनाउनुपर्ने प्रस्तावलाई एमाले अध्यक्ष केपी शर्मा ओलीले सकारात्मक प्रतिक्रिया दिएको लोसपाका नेता शरतसिंह भण्डारीले बताए। राष्ट्रिय सहमतिबाट राष्ट्रपति बनाउनुपर्ने राष्ट्रिय चर्चाको जो विषय यसका लागि हाम्रो पार्टीको अध्यक्ष महन्थ ठाकुर सबै हिसाबले उपयुक्त रहेको हामीले ओलीजीलाई भनेका छौं। उहाँ यस विषयमा सकारात्मक पनि हुनुहुन्छ, उनले भने, ओलीजीले यस विषयमा पार्टीभित्र छलफल चलाउने विश्वास दिनुभयो। यही प्रस्ताव लिएर लोसपाका नेताहरू कांग्रेसका सभापति शेरबहादुर देउवालाई बुधबार भेट्ने कार्यक्रम तय गरेका छन्। विगतमा राष्ट्रपति विद्यादेवी भण्डारी र रामवरण यादवले चलेका कदमहरू विवादित भएको कांग्रेस, माओवादी, जसपा, लोसपाको ठहर छ। राष्ट्रपति साझा हुनुपर्छ। सबै पार्टीको साँझा पात्र पनि हुनुपर्छ। विगतमा राष्ट्रपति पदको दुरुपयो भयो। यसले राष्ट्रपतिको बारेमा दलहरूबीचमा सोचनीय विषय भयो, महतोले भने, कांग्रेस र एमालेको राष्ट्रपति भएर उहाँहरूले काम गर्नुभयो। उहाँहरू एकतर्फी रूपमा पार्टीका लागि काम गर्नुभयो। एकल पार्टीको पात्रलाई राष्ट्रपति बनाउँदा फेरि पनि दुरुपयोग हुनसक्ने उनले शंका व्यक्त गर्दै भने, त्यसैले राष्ट्रपतिका लागि साँझा उम्मेदवार हुनुपर्छ। राष्ट्रजीवनका साझा व्यक्ति हुनुपर्छ। एमाले राष्ट्रपतिमा कांग्रेसलाई मान्न तयार छैन। विगतमा एमालले राष्ट्रपति दुरुपयोग गरेको कांग्रेसको ठहर छ। अर्कोतिर माओवादीले पुस १० मा गरेको सहमतिअनुसार आफूहरूले राष्ट्रपति पद पाउनुपर्ने एमालेको दाबी छ। तर प्रधानमन्त्रीमा कांग्रेसले विश्वासको मत दिएपछि यो अवस्था बदलिएको माओवादी प्रवक्ता कृष्णबहाहुर महराले बताए। यसका लागि माओवादीले शर्त अघि सारेको छ, 'ती पात्र गणतन्त्र र संघीयताको रक्षा एवं शान्ति प्रक्रियालाई टुङ्गोमा पुर्याउने खालेको हुनुपर्छ।' यसका लागि प्रधानमन्त्री दाहालले राष्ट्रिपति पदमा राष्ट्रिय सहमति हुनुपर्ने रट लगाएका छन्। प्रधानमन्त्री दाहालले आफ्नो अनुकुलको राष्ट्रपति खाजिरहेको राजनीतिक विश्लेषक चन्द्रकिशोरले बताए। प्रचण्डले आफ्नो कार्यकारी अधिकारमा अवरोध नहोस् भनेर आफ्नो अनुकुलको राष्ट्रपति बनाउन चाहेका छन्, उनले भने, प्रचण्डलाई आफ्नो अन्तिम कार्यकाललाई उपलब्धिमूलक बनाउन चाहन्छन्। आन्दोलनबाट आएको उपलब्धिलाई संस्थागत गर्न र जनतालाई महसुस गराउन आफू पाँचै वर्ष प्रधानमन्त्री बन्न चाहिरहेको बताउँदै उनले थपे, यो उनको भित्रि इच्छा छ। कांग्रेसले विश्वासको मत दिए पनि अहिले उनको बार्गेनिङ क्यापेसिटी बढेको छ। माओवादी अध्यक्ष दाहालले आफ्नो पार्टीबाट कोर मान्छे दिने स्थितिमा छैन। तर उनले परिवर्तनको सिम्बोल खोजिरहेका छन्। प्रधानमन्त्री दाहालको नजरमा गणतन्त्र र संघीयताका रक्षा र कार्यान्वयनको नजरमा महन्थ ठाकुरलाई देखिरहेका छन्। अर्को शान्ति प्रक्रियाको बाँकी काम पूरा गर्नका लागि माधव कुमार नेपाल राष्ट्रपतिको रूपमा ल्याउन खोजेको विश्लेषक चन्द्रकिशोरको भनाइ छ। नागरिक समाजका अगुवा तथा कांग्रेस नेता दमननाथ ढुंगनालाई पनि यो पदका लागि उनी प्राथमिकताका रोखेको उनले बताए। नेता महतोले प्रधानमन्त्री दाहालले खोजेको पात्र नै महन्थ ठाकुर रहेको ठोकुवा गरे। प्रधानमन्त्री एउटा समुदायबाट छन्। समाभुख पनि एउटा समुदायबाट छन्। अरु समुदायबाट राष्ट्रपति बन्नुपर्छ। त्यसपछि मात्रै राज्य समावेशी भएको अनुभूति हुन्छ, उनले भने, संघीयताका लागि लामो लडाईँ गरेर आएको व्यक्तिको महन्थजी हुनुहुन्छ। उहाँ १२ बुँदे शान्ति सम्झौका लगायत सारा विषयमा सामेल हुनुहुन्छ। उपराष्ट्रपति पद पाउनुपर्ने माग राख्दै आएको जसपा भने पर्ख र हेरको अवस्थामा रहेको जसपाका नेता राजकिशोर यादवले बताए। प्रमुख दलहरूले के गर्छन् हामी हेर्दैछौं। तर जसपालाई उपराष्ट्रपति पद दिनुपर्छ भन्ने हाम्रो माग छ, उनले भने, 'यसका लागि सबै पार्टीका नेतासँग छलफल भइरहेको छ। यस विषयमा प्रधानमन्त्री प्रचण्ड, कांग्रेस नेता शेरबहादुर देवाउ, एकीकृत समाजवादीका अध्यक्ष माधव कुमार नेपालजीसँग भेटेरै कुरा भएको छ। उनले राष्ट्रिपतिमा कुन कुन पार्टीको सकीकरण बन्छ, उम्मेदवार कोको आउँछ, त्यहीअनुसार आफ्नो पार्टीको धारण बनाउने बताए। राष्ट्रपतिका लागि महन्थ ठाकुरको नाममा सहमति भयो भने जसपाले के गर्छ भन्ने प्रश्नमा उनले भने, त्यसका लागि हामी विचार गर्छौं। यता महतोले पनि उपराष्ट्रपतिको विषयमा खुल्न चाहेनन्।"
"शुक्ल भन्छन् प्रचण्डजीलाई भेटेर भन्यौं, अब देउवा र ओलीजीलाई पनि भेट्दैछौं","काठमाडौं : लोकतान्त्रिक समाजवादी पार्टी (लोसपा)ले अध्यक्ष महन्थ ठाकुरलाई राष्ट्रपति बनाउन लबिङ थालेको छ। मंगलबार प्रधानमन्त्री पुष्पकमल दाहाल 'प्रचण्ड'लाई भेटेरै लोसपाका शीर्ष नेताहरूले ठाकुरलाई राष्ट्रपति बनाउन प्रस्ताव गरेका हुन्। राष्ट्रपतिमा राष्ट्रिय सहमतिको विषय उठिरहेका बेला लोसपाले सर्वसम्मतरूपमा ठाकुरलाई उम्मेदवार बनाउन प्रस्ताव गरेको लोसपा नेता सर्वेन्द्रनाथ शुक्लले जानकारी दिए। अध्यक्ष ठाकुरसहित नेताहरू राजेन्द्र महतो, शरतसिंह भण्डारी, सर्वेन्द्रनाथ शुक्ल र अनिल झा बालुवाटार पुगेका थिए। बैठकपछि शुक्लले अन्नपूर्णसँग कुरा गर्दै भने, हामी राष्ट्रिय सहमतिमै राष्ट्रपति हुनुपर्छ भन्ने प्रधानमन्त्रीज्यूको भनाइलाई समर्थन गर्छौं। त्यही भएर त्यस्तो व्यक्ति महन्थ ठाकुर नै हुनुहुन्छ भनेर प्रस्तावसहित डेलिगेसनमा गएका हौं। अब शेरबहादुर देउवा र केपी शर्मा ओलीज्यूलाई भेट्न जाँदैछौं। माओबादी केन्द्रले एमालेका उम्मेदवारलाई समर्थन नगर्ने बताइरहेका बेला महन्थ उपयुक्त साझा पात्र रहेको शुक्लको भनाइ छ। उनले थपे, 'राष्ट्रपति निर्वाचनमा प्रधानमन्त्रीको पनि भूमिका महत्वपूर्ण हुन्छ। महन्थजी स्वच्छ छबिको व्यक्ति पनि हुनुहुन्छ। गणतन्त्रको आवाज उठाउनेदेखि १२ बुँदे समझदारीमा पनि महन्थजी हुनुहुन्थ्यो। प्रधानमन्त्री प्रचण्ड यस विषयमा सकारात्मक रहेको उनको भनाइ छ।"
नयाँ वर्षलाई स्वागत गरी मनाइयो ग्याल्पो ल्होसार,"काठमाडौं : प्रत्येक वर्ष फागुन शुक्ल प्रतिपदाका दिन शेर्पा समुदायले मनाउने सांस्कृतिक पर्व ग्याल्पो ल्होसार विविध कार्यक्रम आयोजना गरी मनाइएको छ। नयाँ वर्षका रुपमा शेर्पा समुदायले २१५० औँ ग्याल्पो ल्होसार आज बाघ वर्षलाई बिदाइ गरी खरायो वर्षलाई स्वागत गरेर मनाएका हुन्। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र बराह गरी १२ वर्गमा ग्याल्पो ल्होसारलाई विभाजन गरिएको छ। ल्होसार शब्दले नयाँ वर्ष बुझाउँछ। आजदेखि शेर्पा समुदायको २१५० औँ साल सुरु भएको छ। ग्याल्पो ल्होसार फागुन शुक्ल प्रतिपदादेखि पूर्णिमासम्म विविध कार्यक्रम आयोजना गरी भव्यरुपमा मनाउन परम्परा शेर्पा समुदायमा छ। ग्याल्पो ल्होसार भोटका नवौँ राजा उदे गुङ्ग्यालका पालादेखि वसन्त पर्वका नामले मनाउन सुरु गरिएको हो। समय क्रममा ग्याल्पो ल्होसार नामकरण भएको अनुसन्धाता टीका शेर्पाले बताए। विगतमा हिमाली क्षेत्रका १२ जिल्लामा मनाइने ग्याल्पो ल्होसार हाल हाल २२ जिल्लामा मनाइन्छ। शेर्पा जातिको बसाइँसराइसँगै यो पर्व मनाउने जिल्ला बढेको हो। पुस १५ मा गुरुङ समुदायले तमु र माघ शुक्ल प्रतिपदाका दिन तामाङ समुदायले पनि सोनाम ल्होसारका नाममा यो पर्व मनाउँछन्। यस अवसरमा बौद्ध स्तूप र शेर्पा सेवा केन्द्रमा पूजाआजा गरिएको छ। पूजा आराधनासँगै शेर्पा समुदायको सांस्कृतिक नाच एवं वेशभूषा प्रदर्शन हुने गरी कार्यक्रमको आयोजना पनि गरिएको थियो । आज सुरु भएको ग्याल्पो ल्होसार शेर्पा समुदायले विविध कार्यक्रम आयोजना गरी १५ दिन अर्थात् फागुन शुक्ल पूर्णिमासम्म मनाउँछन्।"
माधव नेपाल राष्ट्रपति भए एमालेलाई आपत्ति छैन : भट्टराई,"कांग्रेसले सडकमा फालेको प्रचण्डलाई एमालेले सिंहदरबारको आसनमा राखेको हो । दैलेख : नेकपा एमालेका सचिव योगेश भट्टराईले माधवकुमार नेपाल राष्ट्रपति भए एमालेलाई आपत्ति नहुने बताएका छन्। राष्ट्रपति चुनावलाई लिएर रस्साकस्सी चलिरहेका एमाले सचिव भट्टराईले नेपालको राष्ट्रपतिमा प्रस्ताव आए एमाले लचक हुने बताएका हुन्। कांग्रेसको राष्ट्रपति हुने कुराको कुनै पनि औचित्य छैन्, माधव नेपाल जी हुनुहुन्छ भने ठिक छ, उहाँले कांग्रेस माओवादी लगाएतका दलको समर्थन लिनुहुन्छ भने हामी सकारात्मक छौँ भनेर हाम्रो अध्यक्ष केपी ओलीले संकेत गर्नुभएको हो। मंगलबार प्रेस चौतारी नेपाल, दैलेखले आयोजना गरेको पत्रकार भेटघाटमा सचिव भट्टराईले भने नेपाल राष्ट्रपति भएपनि नेकपा एमालेको समर्थनमा हुने हो, यसमा हामी लचक छौँ। एमालेले माओवादी केन्द्रबाट उद्धार खोजेको हो ? भन्ने प्रश्नमा भट्टराईले भने एमाले नेपालको राष्ट्रिय राजनीतिको मियो हो, हामीले माओवादीबाट उद्धार खोजेको छैनौँ। उनले एमालेको मियोमा नेपालका सबै कम्युनिष्टहरुलाई एक ठाउँमा ल्याउने बताए। नेपालका अरु कुनै पनि दलको मियोमा नेपालको कम्युनिष्टहरु एक ठाउँमा हुन नसक्ने सचिव भट्टराईको दाबी छ। कांग्रेसले सडकमा फालेको प्रचण्डलाई एमालेले सिंहदरबारको आसनमा राख्यो एमाले सचिव भट्टराईले कांग्रेसको राष्ट्रपति उम्मेदवारलाई वर्तमान सत्ता गठबन्धनबाट समर्थन गर्ने कुरा नैतिक रुपमा पनि नमिल्ने बताए। गत पुस १० मा आफू प्रधानमन्त्री बन्ने र राष्ट्रपति र सभामुख एमालेलाई भनेर माओवादी अध्यक्ष पुष्पकमल दाहाल प्रचण्डले नै प्रस्ताव गरेको भट्टराईको भनाई छ। नेपाली कांग्रेसले सडकमा फालेको प्रचण्डलाई एमालेले सिंहदरबारको आसनमा राखेको उनले बताए। उहाँ (प्रचण्ड) लाई कांग्रेसले सडकमा फालेको थियो, उहाँ हामीलाई खोज्दै आउनुभयो, हामीले उद्दार गरेका हौँ, उनले भने, त्यसपछि सिंहदरबारमा पुर्यायौँ, उनले भने। भट्टराईले प्रचण्ड नेपाली राजनीतिको अस्थिर नेता रहेको टिप्पणी गरे। पत्रकार भेटघाटमा बोल्दै एमाले सचिव योगेश भट्टराई। तस्बिर : हिक्मतबहादुर नेपाली माथिल्लो कर्णाली जलविद्युत आयोजनाबारे पत्रकारहरुले सोधेको प्रश्नमा सचिव भट्टराईले जलविद्युत आयोजना निर्माण अघि बढ्ने बताए। समयमै काम गर्ने कम्पनीसँगको सम्झौता खारेज गरेर नयाँ कम्पनीसँग सम्झौता गरेर भएपनि जलविद्युत आयोजना निर्माणको काम अघि बढ्छ, उनले भने। एमाले अध्यक्ष ओली नेतृत्वको सरकारले दैलेखमा सुरुवात गरेको पेट्रोलियम पदार्थ अन्वेषणका लागि अहिले जग्गा अधिग्रहणको प्रक्रिया अघि बढेको बताए। नेपालमा सबैभन्दा ठूलो व्यापार घाटा पेट्रोलियम पदार्थ आयातमा छ, उनले भने दैलेखमा पेट्रोलियम पदार्थ अन्वेषणले पूर्णता पाए नेपालको आर्थिक समृद्धिमा टेवा पुग्छ। सचिव भट्टराईले कर्णाली भर्जिन ल्याण्ड भएको बताए।"
राष्ट्रपतिबारे माधव नेपालले भने पावर सेयरिङमा हाम्रो पार्टीको भूमिका हुनुपर्छ,"दाङ : नेकपा एकीकृत समाजवादी पार्टीका अध्यक्ष माधवकुमर नेपालले राष्ट्रपति निर्वाचनलाई पावर सेयरिङको रुपमा लिने संकेत गरेका छन् । दाङको भालुबाङमा पत्रकारसँग कुरा गर्दै उनले राष्ट्रपति बन्न आफूलाई ठोस प्रस्ताव नआएको दावी गरे । 'अहिले बजारमा हल्लाहरू धेरै छन् । चर्चापरिचर्चाहरू धेरै छन् । यस सन्दर्भमा कुनै टुंगोमा लागेको छैन,' उनले भने चाहना राख्ने कुरा बेग्लै हो । मैले नै आफू के गर्ने सोचिसकेको छैन । हाम्रो पार्टीले पनि के गर्ने भन्ने कुरा निर्णय गरिसकेको छैन । तर,पार्टीको धारणा के छ भन्दा खेरि पावर सेयरिङमा हाम्रो पार्टीको भूमिका हुनुपर्दछ ।' पावर सेयरिङमा भूमिका नगरेर अरुकै लागि सधैं बलिदान नहुने भन्दै उनले अरुले फाइदा उठाउने कुरा मान्य नहुने बताए । राष्ट्रपतिको लागि बृहत छलफलको आवश्यकता रहेको उल्लेख गरे । एमाले अध्यक्ष केपी शर्मा ओलीले राष्ट्रपति बन्न नेपाललाई प्रस्ताव गरेको समाचार सार्वजनिक भएपनि नेपालले कतिपय कुराहरूलाई पर्दाभित्रै रहन दिँदा उपयुक्त हुने बताए । 'प्रेसमा आएका सबै समाचारहरू साँचो हुन्छन् भन्ने छैन,' उनले भने,'अहिले नै बोल्ने कुराको हतार गर्नु हुन्न । हतार नगरिकन पर्दाभित्र नै रहन दिनुपर्छ ।' पूर्वप्रधानमन्त्री समेत रहेका नेपालले पार्टीको ध्यान देशको हितमा रहेको बताए । चुनावअघि राष्ट्रपति पदमा झलनाथ खनालको नाममा नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल 'प्रचण्ड 'सहमत रहेको खुलाए । तर,झलनाथ खनाल निर्वाचनमा पराजय भएपछि राष्ट्रपति को बन्ने भन्ने विषयमा ठोस निर्णय नभएको उनले दावी गरे ।"
संसदलाई प्रेसमैत्री बनाउन भूमिका खेल्छु : उपसभामुख न्यौपाने,"वीरेन्द्रनगर : कर्णाली प्रदेश सभाकी उपसभामुख यशोदा न्यौपाने(पूर्णिमा)ले प्रदेश संसदलाई प्रेसमैत्री बनाउन भूमिका खेल्ने बताएकी छन्। मंगलबार सुर्खेत स्थित क्रियाशील पत्रकारहरूसँगको भेटघाट कार्यक्रममा उपसभामुख न्यौपानेले नीति निर्माण र जनजीविकाका सवालहरूमा छलफल हुने थलो संसदलाई प्रेसमैत्री बनाउनका लागि आफूले सक्दो भूमिका खेल्ने बताएकी हुन्। उनले अहिले आफूरुले संसदलाई कसरी प्रभावकारी रुपमा संचालन गर्ने भन्ने विषयमा अध्ययनमा रहेको बताउँदै संसदका सूचनाहरू पाउन पत्रकारहरूलाई समस्या रहेको आफूलाई जानकारी भएकाले त्यसलाई समाधान गरी सूचनामैत्री संसद बनाउनका लागि समन्वय गर्ने बताइन्। उनले भनिन्, 'अहिलेको सभामुख पनि निकै मेहनती, परिवर्तनकारी र ऊर्जाशील हुनुहुन्छ। उत्कृष्ट कार्यसम्पादनका लागि सबैको सुझाव उहाँले पक्का लिनुहुनेछ। यसमा संसदमा गएर सहज रुपमा रिपोर्टिङ गर्ने वातावरण बनाउनका लागि म सभामुख ज्यूसँग छलफल गर्छु।' पत्रकारहरूले उपसभामुखसँग विगतमा संसदको रिपोर्टिङ गर्न जाँदा पत्रकारहरूले डायरी, कलम, मोबाईल र क्यामेरा बाहिर राख्नुपर्ने, पत्रकारहरू बस्ने सिटहरूमा सांसदका आसेपासे गमक्क बसेर समस्या पार्ने, संसदमा भएका कुराहरू बोल्न नमान्ने, फोन नउठाउने, संसदको भिडियो लिन दुई दिन कुर्नुपर्ने जस्ता समस्याहरू दर्शाएपछि उपसभामुख न्यौपानेले गितका समस्याहरूलाई क्रमिक रूपमा सुधार गर्दै पत्रकारहरूलाई सहज बनाउने बताइन्। उपसभामुख न्यौपानेले कर्णालीमा संसदको नेतृत्व महिलाहरूको भयो भनेर खुसीयाली बनाउने मात्र नभई महिलाहरूको नेतृत्व स्थापित गर्न आफूहरूलाई चुनौती रहेको बताइन्।"
स्वास्थ्य सेवालाई सुदृढ बनाउन तीनै तहको सरकारले ध्यान दिनुपर्छ : राष्ट्रपति भण्डारी,"स्वास्थ्य सेवा र शिक्षाको लागि ठूलो मात्रामा विदेश पलायन भइरहेको पुँजीलाई रोक्न स्वदेशमै गुणस्तरीय स्वास्थ्य शिक्षा उपलब्ध गराउने कार्यमा यस प्रतिष्ठानले महत्वपूर्ण भूमिका खेल्ने राष्ट्रपति भण्डारीको अपेक्षा छ। हेटौंडा : राष्ट्रपति विद्यादेवी भण्डारीले स्वास्थ्य सेवा प्रवाहलाई सुदृढ बनाउन तीनै तहको सकारले ध्यान दिनुपर्ने बताएकी छन्। मंगलबार हेटौंडामा मदन भण्डारी स्वास्थ्य विज्ञान प्रतिष्ठान, हेटौंडाको स्वास्थ्य भवन उद्घाटन गर्दै उनले उक्त कुरा बताएकी हुन्। राष्ट्रपति भण्डारीले भनिन्, बेला बखत महामारीको रुपमा आउने कोभिड, डेंगु जस्ता महामारीसँग जुध्न सार्वजनिक स्वास्थ्य सेवा प्रवाह सुदृढ बनाउनुपर्छ। आधारभूत स्वास्थ्य सेवा नागरिकको मौलिक हक भएकाले गुणस्तीय स्वास्थ्य सेवा सबै नागरिकको पहुँचमा पुर्याउनुपर्नेमा भण्डारीले जोड दिइन्। स्वस्थ नागरिक उत्पादनको लागि विद्यार्थी तहदेखि नै बालबालिकालाई हेरचाहसहित पोशणयुक्त खाना खुवाउनुपर्ने उनले बताइन्। स्वास्थ्य सेवा र शिक्षाको लागि ठूलो मात्रामा विदेश पलायन भइरहेको पुँजिलाई रोक्न स्वदेशमै गुणस्तरीय स्वास्थ्य शिक्षा उपलब्ध गराउने कार्यमा यस प्रतिष्ठानले महत्वपूर्ण भूमिका खेल्ने राष्ट्रपति भण्डारीको अपेक्षा छ। कार्यक्रममा बोल्दै मुख्यमन्त्री तथा प्रतिष्ठानका कुलपति शालिकराम जम्कट्टेलले प्रदेशका दुर्गम क्षेत्रहरुमा स्वास्थ्यकर्मी उपलब्ध गराउन प्रतिष्ठानले भूमिका खेल्नुपर्नेमा जोड दिए। प्रदेश सरकारले प्रदेशभित्र राम्रो स्वास्थ्य शैक्षिक प्रतिष्ठान बनाउने उदेश्यले यो प्रतिष्ठान निर्माण गरेका हो, उनले भने, दुर दराजमा पनि स्वास्थ्य सेवा प्रवाह गुणस्तरीय बनाउन हामीले काम गरिरहेका छौं। कार्यक्रममा बागमती प्रदेशका पूर्व मुख्यमन्त्री डोरमणि पौडेल, बागमती प्रदेशका स्वास्थ्य मन्त्री रामेश्वर श्रेष्ठ र हेटौंडा उपमहानगरपालिकाका मेयर मिना लामाले प्रतिष्ठानको काम र अपेक्षाबारे बोलेका थिए। प्रतिष्ठानका उपकुलपति प्राडा विश्वराज जोशीले प्रदेशको स्वास्थ्य र शैक्षिक गन्तब्य हेटौंडालाई बनाउन प्रतिष्ठानले महत्वपूर्ण भूमिका खेल्ने बताए। नयाँ भवन निर्माण गरेर प्रतिष्ठानले हेटौंडा अस्पतालालाई ५० बेडबाट १५० मा स्तरोन्ननी गरेको छ। संघीय सरकारको ३५ करोड सहयोगमा प्रतिष्ठानले ७० बेडको नयाँ भवन निर्माण गरेको हो।"
सरुवामा भनसुन प्रवृत्ति अन्त्य गर्छौंः मन्त्री मोदी,"मोरङ: संघीय मामिला तथा सामान्य प्रशासन मन्त्री अमन लाल मोदीले कर्मचारीको सरुवामा अब कसैको भनसुन नचल्ने बताएका छन्। विराटनगरमा आज नेपाल राष्ट्रिय कर्मचारी संगठन १ नम्बर प्रदेशको दोस्रो सम्मेलनलाई सम्बोधन गर्दै मन्त्री मोदीले अब भनसुन प्रवृत्ति अन्त्य गरिने बताए। कर्मचारी सरुवाको बेथिति न्युनीकरण गर्न केही नीतिगत व्यवस्था गर्ने बताउँदै मन्त्री मोदीले भने, 'सरुवामा नेताले भनिदिनुपर्ने वा नेतालाई भन्न लगाएर सुगम ठाउँमा बस्ने जुन प्रवृत्ति छ, त्यसको अन्त्य गर्न केही नीतिगत व्यवस्था गर्छौ, सरुवामा अब भनसुन चल्दैन।' माओवादी नेतृत्वको सरकार भएको बेला माओवादी निकटका कर्मचारीहरुले भनेकै ठाउँमा सरुवा हुनुपर्छ भन्ने मानसिकता त्याग्न समेत मन्त्री मोदीले आग्रह गरे। उनले भने, 'मेरो आग्रह छ, माओवादीको सरकार छ, हामीले भनेकै ठाउँमा सरुवा हुनुपर्छ भन्ने तपाईहरुको मानसिकता छ भने त्यो मानसिकताबाट मुक्त हुनुहोला।' ट्रेड युनियनमार्फत् राजनीतिमा सक्रिय कर्मचारीले पनि पहिला जनताको सेवालाई प्राथमिकता राख्न निर्देशन दिए। जनताको सेवाभन्दा बढी राजनीतिमा क्रियाशील भएको पाइए निर्मम भएर कानूनी रुपमा कारबाहीको दायरामा ल्याउने मन्त्री मोदीले चेतावनी दिए।"
रुपक सापकोटा प्रधानमन्त्रीको परराष्ट्र मामिला सल्लाहकार नियुक्त,"काठमाडौंः प्रधानमन्त्री पुष्पकमल दाहालप्रचण्डको परराष्ट्र मामिला सल्लाहकारमा डा रुपक सापकोटा नियुक्त भएका छन्। मन्त्रिपरिषद् बैठकले सापकोटालाई परराष्ट्र मामिला सल्लाहकार नियुक्त गरेको हो। सापकोटाले चीनबाट अन्तर्राष्ट्रिय सम्बन्धमा विद्यावारिधी गरेका छन्। यसअघि उनी परराष्ट्र मामिला अध्ययन प्रतिष्ठानका उपकार्यकारी निर्देशक थिए। त्रिभुवन विश्वविद्यालयमा अन्तर्राष्ट्रिय सम्बन्ध तथा कुटनीतिक विषयमा प्राध्यापन गराउँदै आएका सापकोट त्रिभुवन विश्वविद्यालयको अन्तराष्ट्रिय सम्बन्ध तथा कुटनीति विषय समिति सदस्यका रुपमा पनि काम गर्दै आएका छन्। अन्तर्राष्ट्रिय सम्बन्ध, भूराजनीति, विदेश नीति, राष्ट्रिय सुरक्षा एवं रणनीतिक मामिलाका विषयमा उनी जानकार छन्।"
पूर्वमन्त्री डामथुरालाई ओलीलगायत नेताले दिए श्रद्धाञ्जली,काठमाडौं :सोमबार निधन भएका सामुदायिक चिकित्साका अगुवा एवं पूर्वस्वास्थ्यमन्त्री प्राडामथुराप्रसाद श्रेष्ठप्रति श्रद्धाञ्जली अपर्ण गरिएको छ। मंगलबार काठमाडौंको शिक्षण अस्पतालमा एमाले अध्यक्ष केपी शर्मा ओलीलगायका नेताहरू पुगेर श्रेष्ठप्रति श्रद्धाञ्जली अर्पण गरेका हुन्। दमलगायत रोगबाट पीडित ८८ वर्षीय उनको उपचारका क्रममा सोमबार अन्नपूर्ण न्यूरो अस्पतालमा निधन भएको हो । श्रेष्ठ २०४६ सालपछि बनेको सरकारमा नागरिक समाजका तर्फबाट स्वास्थ्य मन्त्रीसमेत बनेका थिए। उनको आज पशुपति आर्यघाटमा अन्त्येष्टि गरिँदैछ।
प्रधानमन्त्रीलाई भेटेपछि राष्ट्रपतिको प्रस्ताव लिएर महन्थ ठाकुरको टोली बालकोटमा,"काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर नेकपा एमाले अध्यक्ष केपी शर्मा ओलीलाई भेट्न बालकोट पुगेका छन्। उनले आफूलाई राष्ट्रपतिको साझा उम्मेदवार बनाउन प्रस्ताव लिएर बालकोट गएका हुन्। उनले आफ्नो नाममा राष्ट्रिय सहमति जुटान भन्दै लबिङ थालेका छन्। मंगलबार दिउँसो ठाकुरसहितका नेताहरू प्रधानमन्त्री पुष्पकमल दाहाल प्रचण्डलाई भेट्न बालुवाटार पुगेका थिए। उनले राष्ट्रिय सहमति गर्दा आफूहरूको समर्थन रहेको र आफूलाई साझा उम्मेदवारको रूपमा अगाडि बढाउन प्रस्ताव गरेका थिए। उनले यस विषयमा बृहत् छलफल गर्ने आश्वासन दिएका थिए। लोसपा नेता राजेन्द्र महतोले राष्ट्रिय र अन्तर्राष्ट्रिय जगतमा पनि स्थापित र नेपालको राजनीतिक यात्रामा अहम् भूमिका निर्वाह गरेका ठाकुरलाई राष्ट्रपतिको उम्मेदवार बनाउन प्रस्ताव गरेको बताए। 'प्रचण्डजीले राष्ट्रपतिमा राष्ट्रिय सहमतिको कुरो गरिरहनुभएको छ। राष्ट्रिय सहमतिका लागि यसका लागि सबैभन्दा उपयुक्त पात्र महन्थ ठाकुर हुन्छ। तपाईंको यो प्रप्ता ठीक छ। कुनै दलसँग स्पष्ट बहुमत छैन। मूल्यमान्यता हिसाबलगायत सबै दृष्टिकोणले महन्थ ठाकुर राष्टपतिका लागि उपयुक्त उम्मेदवार हो,' उनले भने। उनले यस विषयमा सबै दलसँग कुरा गरेर अगाडि बढ्ने बताए। यसै विषयमा छलफल गर्न ओली निवास आएको उनले बताए। छलफलमा ठाकुरसहित राजेन्द्र महतो, अनिल झा र सर्वेन्द्रनाथ सुक्ल र शरतसिंह भण्डारी सहभागी छन्।"
सम्पत्ति शुद्धीकरणसँग जोडिएका कानुनमा हुँदैछ यी संशोधन,"काठमाडौं : सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयक, २०७९ अघिल्लो हप्ता संसद्मा दर्ता भएको छ। प्रतिनिधि सभामा दर्ता भएको यो विधेयकमार्फत् विभिन्न बीस वटा कानुन संशोधन गर्न लागिएको छ। 'सम्पत्ति शुद्धीकरण, आतङ्ककारी कार्य वा आम विनाशका हातहतियार निर्माण तथा विस्तारमा वित्तीय लगानी वा सम्बद्ध कसुरको शङ्कास्पद कारोबारसम्बन्धी प्रतिवेदन वा सूचना प्राप्त गर्न, सोको विश्लेषण गर्न तथा विश्लेषणको निष्कर्ष प्रवाह गर्न स्वायत्त निकायको रुपमा वित्तीय जानकारी इकाइ रहनेछ,' विधेयकमा भनिएको छ। हालः नेपाल राष्ट्र बैंकको एउटा महाशाखाले वित्तीय जानकारी इकाइको रुपमा काम गरिरहेको छ। स्वायत्त संस्थाका रुपमा वित्तीय जानकारी इकाई बनाउन सकिने र त्यसका शाखासमेत खोल्न सकिने गरी कानुन संशोधन हुँदैछ। कुनै व्यक्तिले आफूले आर्जन गरेको सम्पत्तिको स्रोत खुलाउन नसकेमा त्यस्तो सम्पत्तिको कर तिरेर त्यसलाई वैध बनाउन सकिने व्यवस्था पनि विधेयकमा राखिएको छ। 'सम्पत्तिको स्रोत खुलाउन नसकेको र अनुसन्धान गरिएको व्यक्ति उपरसम्बन्धी कसुर वा सम्पत्ति शुद्धीकरणको कसुरमा मुद्दा चल्ने अवस्था नदेखिएको अवस्थामा सोको अभिलेख राखी स्रोत खुलाउन नसकेको सम्पत्तिको हदसम्म कर निर्धारण तथा असुलीका लागि आन्तरिक राजस्व विभागमा लेखी पठाउनुपर्नेछ,' विधेयकमा भनिएको छ। आन्तरिक राजस्व विभागले करसम्बन्धी कसुर गरे वा नगरेको यकिन गर्नेछ। कर छली गरेको नपाइएमा त्यस्तो व्यक्तिको सम्पत्तिलाई चालु आर्थिक वर्षको आय मानी कर निर्धारण गर्नुपर्नेछ। त्यस्तै विद्युतीय र डिजिटल माध्यमबाट हुने सम्पत्ति शुद्धीकरणको विषयलाई पनि कानुनी दायराभित्र ल्याउन सकिने गरी ऐन संशोधन गर्न लागिएको छ। बैंक तथा वित्तीय क्षेत्र, सहकारी र पुँजीबजारसँग जोडिएका कानुनमा केही महत्वपूर्ण संशोधनसहित विधेयक तयार पारिएको छ। यो विधेयकमार्फत नेपाल राष्ट्र बैंक ऐन, २०५८ मा संशोधन गरी बचत तथा ऋणको कारोबार गर्ने ठूला सहकारी संस्थालाई नेपाल राष्ट्र बैंकको नियामकीय क्षेत्राधिकारभित्र ल्याउन लागिएको छ। 'रु पच्चीस करोड भन्दा बढी शेयर पुँजी भएका वा वार्षिक ५० करोडभन्दा बढीको बचत तथा ऋणको मुख्य कारोबार गर्ने सहकारी संस्थाको सहकारीसम्बन्धी प्रचलित कानुनको समेत अधिकार प्रयोग गरी नियमन, निरीक्षण तथा सुपरिवेक्षणको काम नेपाल राष्ट्र बैंकले गर्नेछ,' विधेयकमा भनिएको छ। बचत तथा ऋणको कारोबार गर्ने सहकारीको नियमन, निरीक्षण तथा सुपरिवेक्षणका लागि निर्देशन एवम् मापदण्ड जारी गर्ने अधिकार पनि नेपाल राष्ट्र बैंकलाई दिन लागिएको छ। यो विधेयकमार्फत् सहकारी ऐन, २०७४ पनि संशोधन हुँदैछ। सहकारी संस्थाको नियमनका लागि नेपाल राष्ट्र बैंक, सम्बन्धित स्थानीय तह र प्रदेश सरकारको क्षेत्राधिकार पनि तोक्नेगरी कानुन बनाउन लागिएको छ। 'बचत तथा ऋणको मुख्य कारोबार गर्ने सहकारी संस्थाको नियमन, निरीक्षण र सुपरीवेक्षण गर्ने निकायले सो सम्बन्धमा नेपाल राष्ट्र बैंकले जारी गरेको निर्देशन तथा मापदण्डको पालना गर्नुपर्नेछ,' सहकारी ऐनमा गर्न लागिएको संशोधनबारे विधेयकमा भनिएको छ। सहकारी संस्थाको कारोबार रकमका आधारमा संघ, प्रदेश र स्थानीय तहको नियामकीय अधिकार तोक्न लागिएको छ। विधेयकमा भएको व्यवस्थाअनुसार स्थानीय तहमा दर्ता भई वार्षिक रू २५ करोडसम्मको कारोबार गर्ने सहकारीको नियमन, अनुगमन र सुपरीवेक्षण सम्बन्धित स्थानीय तहले नै गर्नेछन्। तर, स्थानीय तहमा दर्ता भई वार्षिक रू २५ करोड भन्दा बढी र रू ५० करोड सम्मको कारोबार गर्ने सहकारी संस्थाको नियमन भने प्रदेश सरकारबाट गर्ने व्यवस्था गर्न लागिएको छ। स्थानीय तह वा प्रदेशमा दर्ता भएका र वार्षिक रू ५० करोड भन्दा बढीको कारोबार भएका सहकारी संस्थाको नियमन भने सहकारी विभागले गर्ने गरी कानुन संशोधन गर्न लागिएको छ। धितोपत्रसम्बन्धी ऐन, २०६३ संशोधनका लागि पनि यो विधेयकमार्फत् प्रस्ताव गरिएको छ। धितोपत्रको कारोबारसँग सम्बन्धित कसुरको अनुसन्धान र कारबाहीका लागि ऐन संशोधनमार्फत् केही महत्वपूर्ण व्यवस्था थप्न लागिएको छ। 'कुनै व्यक्तिले धितोपत्रको कारोबारसँग सम्बन्धित कसुर गरेको भन्ने जानकारीको व्यहोरा बोर्डलाई प्राप्त भएमा वा त्यस्तो कसुर भएको छ भन्ने लागेमा धितोपत्र बोर्डको अध्यक्षले तत्काल अधिकृतस्तरको कर्मचारीमार्फत् त्यस्तो उजुरीको प्रारम्भिक जाँचबुझ गराउनुपर्नेछ,' प्रस्तावित विधेयकमा भनिएको छ। धितोपत्रको शङ्कास्पद कारोबारबारे धितोपत्र बोर्डले अनुसन्धान गर्न नसकेमा प्रहरीमार्फत् गराउने व्यवस्था पनि विधेयकमा राखिएको छ। 'उजुरीबारे बोर्डबाट तोकिएको अवधिभित्र कुनै निर्णय नभएमा प्रहरी प्रधान कार्यालयले कम्तीमा प्रहरी निरीक्षक दर्जाको प्रहरी कर्मचारीलाई अनुसन्धान अधिकारी तोकी कसुरको अनुसन्धान गराउनुपर्नेछ,' विधेयकमा भनिएको छ। निकासी पैठारी (नियन्त्रण) ऐनमा संशोधन गरेर व्यापार पारदर्शीता इकाई गठनको व्यवस्था राख्न लागिएको छ। यस्तो इकाइको व्यापारमा पारदर्शीता कायम गर्न स्थापित अन्तरदेशीय निकायसँग समन्वय गर्ने मुख्य काम रहनेछ। मालपोत ऐनमा संशोधन गरेर घरजग्गासम्बन्धी कारोबार गर्न इजाजत लिनुपर्ने व्यवस्था राख्न विधेयकमा प्रस्ताव गरिएको छ। 'नेपाल सरकारले नेपाल राजपत्रमा सूचना प्रकाशन गरी तोकेको क्षेत्रमा सोही सूचनामा उल्लेख भएको क्षेत्रफल वा रकमको सीमाभन्दा बढीको घरजग्गासम्बन्धी कारोबार गर्दा इजाजत लिनुपर्नेछ,' विधेयकमा भनिएको छ। त्यस्तै पर्यटन ऐनमा क्यासिनोसँग सम्बन्धित व्यवस्था संशोधन गर्न लागिएको छ। नेपाल राष्ट्र बैंक ऐनमा संशोधन गरेर बचत तथा ऋणको कारोबार गर्ने संस्थाको नियमन, निरीक्षण तथा सुपरीवेक्षणको काम राष्ट्र बैंकको अधिकार क्षेत्रभित्र ल्याउन लागिएको छ। कुन कुन ऐन संशोधन हुँदैछन् ? प्रतिनिधिसभामा दर्ता भएको सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवद्र्धनसम्बन्धी केही ऐनलाई संशोधन गर्न बनेको विधेयक, २०७९ मार्फत् निकासी पैठारी (नियन्त्रण) ऐन २०१३, पानी जहाज दर्ता ऐन २०२७, मालपोत ऐन २०३४, पर्यटन ऐन २०३५, भवन ऐन २०५५, दामासाहीसम्बन्धी ऐन २०६३, धितोपत्रसम्बन्धी ऐन २०६३, नेपाल राष्ट्र बैंक ऐन २०५८, मानव बेचबिखन तथा ओसारपसार (नियन्त्रण) ऐन, २०६४ र कसूरजन्य सम्पत्ति तथा साधन (रोक्का, नियन्त्रण र जफत) ऐन २०७० मा संशोधन गर्न लागिएको छ। त्यस्तै सम्पत्ति शुद्धीकरण (मनी लाउन्डरिङ) निवारण ऐन २०६४, पारस्पारिक कानुनी सहायता ऐन २०७०, संगठित अपराध निवारण ऐन २०७०, विद्युत् नियमन आयोग ऐन २०७४, सहकारी ऐन २०७४, विदेशी लगानी तथा प्रविधि हस्तान्तरण ऐन २०७५ र बीमा ऐन २०७९ मा संशोधन गर्न लागिएको छ। मुलुकी अपराधसंहिता २०७४ र मुलुकी फौजदारी कार्यविधिसंहिता २०७४ मा पनि विधेयकमार्फत् संशोधनको प्रस्ताव गरिएको छ।"
प्रधानन्यायाधीश नियुक्तिका लागि सिफारिसबारे छिट्टै निष्कर्षमा पुग्छौं : प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले प्रधानन्यायाधीश नियुक्तिका लागि सिफारिस गर्नुपर्ने महत्त्वपूर्ण विषय भएको र यसलाई छलफल गरेर छिट्टै निष्कर्षमा पुर्याउने बताएका छन्।
विदेशमा रहेका नेपालीले अर्थतन्त्रको ठूलो हिस्सा धानेका छन् : प्रधानमन्त्री,"साउदी जेलमा रहेका दिनेशलाई नेपाल ल्याउने प्रधानमन्त्रीको प्रतिवद्धता काठमाडौं : प्रधानमन्त्री पुष्पकमल दाहाल 'प्रचण्ड'ले विदेशमा रहेका नेपालीले नेपालको अर्थतन्त्रको ठूलो हिस्सा धानेको बताए। मंगलबार बिहान बालुवाटारमा उक्त कुरा बताएका हुन्। उनले विदेशमा रहेका नेपालीको हकहित र सुरक्षाको प्रबन्ध गर्नु पनि राज्यको जिम्मेवारी भएको बताए। 'वर्तमान सरकार विदेशमा रहेका नेपाली श्रमिक तथा कामदारको हकहित र सुरक्षामा सबैभन्दा बढी संवेदनशील छ', प्रधानमन्त्रीले भने, 'विदेशमा रहेका नेपालीहरूले राष्ट्रिय अर्थतन्त्रको ठूलो हिस्सा धानेका छन्, उनीहरूको हकहित र सुरक्षाको प्रबन्ध गर्नु राज्यको जिम्मेवारी हो। वैदेशिक रोजगारीमा रहेका नेपालीहरूको आत्मस्वाभिमान र उनीहरूले आर्जन गरेको पुँजी, सीप र प्रविधिलाई नेपालको हितअनुकूल परिचालन गर्न सरकार प्रतिवद्ध छ।' मंगलबार बिहान विगत २ वर्षदेखि साउदी जेलमा रहेका दिनेश कार्कीका बुवा गणेशबहादुर कार्कीसहितको टोलीलाई बालुवाटारमा प्रधानमन्त्रीले भेटेका थिए। उक्त भेटमा प्रधानमन्त्रीले कार्कीलाई नेपाल फिर्ता गर्ने प्रतिवद्धता गरेका छन्। धनकुटा जिल्लाको चौबिसे गाउँपालिका वडा नं४ निवासी कार्की २ वर्षअघि ट्राफिक नियम उल्लंघन गरेको कसुरमा साउदी जेलमा रहेका छन्।"
"भाषा, कला, संस्कृति, सभ्यता हाम्रा साझा राष्ट्रिय सम्पत्ति हुन् : प्रचण्ड","ग्याल्बो ल्होसारले आन्तरिक राष्ट्रियता सुदृढ गर्दै आपसी सद्भाव, सहकार्य र एकतालाई थप मजबूत बनाउने विश्वास व्यक्त गरेका छन्। काठमाडौं : प्रधानमन्त्री पुष्पकमल दाहाल प्रचण्डले ग्याल्बो ल्होसारले आन्तरिक राष्ट्रियता सुदृढ गर्दै आपसी सद्भाव, सहकार्य र एकतालाई थप मजबूत बनाउने विश्वास व्यक्त गरेका छन्। ग्याल्बो ल्होसारको शुभकामना दिँदै उनले देशभित्रका सबै भाषा, कला, संस्कृति, सभ्यता र ऐतिहासिकता हाम्रा साझा राष्ट्रिय सम्पत्ति भएको उल्लेख गरेका छन्। प्रचण्डले भनेका छन्,नेपाल बहुजातीय, बहुभाषिक, बहुसांस्कृतिक विशेषताले भरिपूर्ण विश्वकै एक स्वाधीन र सुन्दर मुलुक हो। देशभित्रका सबै भाषा, कला, संस्कृति, सभ्यता र ऐतिहासिकता हाम्रा साझा राष्ट्रिय सम्पत्ति हुन्। तिनीहरूको रक्षा रप्रवद्र्धन गर्नु हामी सबैको साझा जिम्मेवारीसमेत हो। उनले विविधतामा एकतासहित सबै वर्ग, जाति, क्षेत्र, लिंग र समुदायको पहिचान र अधिकारलाई संरक्षण र प्रवद्र्धन गरेर मात्र राष्ट्रिय एकता सुदृढ गर्न सकिने बताएका छन्। प्रधानमन्त्री प्रचण्डले सामाजिक न्याय, सुशासन र समृद्धिको लक्ष्यसहित अगाडि बढेको वर्तमान सरकार आन्तरिक एकता सुदृढ गर्दै राष्ट्रिय स्वाधीनता र स्वाभिमानको रक्षा गर्न प्रतिवद्ध भएको उल्लेख गरेका छन्। सन्देशमा भनिएको छ, ग्याल्बो ल्होसार नेपालका विभिन्न भूभागमा बसोबास गर्ने शेर्पा समुदायको नयाँ वर्ष हो, ऐतिहासिक र प्रेरणादायी दिन हो। विभिन्न मिष्ठान्न भोजनका साथै शेर्पा समुदायको मौलिक संस्कृति र परम्पराअनुसारको सांस्कृतिक कार्यक्रमसहित हर्ष उल्लासका साथ यो पर्व मनाउने गरिन्छ। यस पर्वमा मान्यजनहरूबाट आशिर्वाद ग्रहण गर्नुका साथै परिवार र आफन्तजनको सुस्वास्थ्य र दीर्घायुको कामना गर्ने परम्परा रहिआएको छ।"
नेपाललाई राष्ट्रपतिमा ओलीको प्रस्ताव,"कांग्रेसलाई राष्ट्रपति दिनुभन्दा नेपाललाई बनाउनु उपयुक्त हुने निष्कर्षसहित ओलीले यो प्रस्ताव राखेको स्रोतको दाबी छ। काठमाडौं : राष्ट्रपति चुनावलाई लिएर रस्साकस्सी चलिरहेका बेला सोमबार एमाले अध्यक्ष केपी शर्मा ओली र एकीकृत समाजवादीका अध्यक्ष माधवकुमार नेपालबीच भेटवार्ता भएको छ। उक्त भेटमा राष्ट्रपति निर्वाचनलगायत समसामयिक विषयमा करिब डेढ घण्टा संवाद चलेको हो। एमाले अध्यक्ष ओलीले पार्टी एकतासहित राष्ट्रपतिमा नेपाललाई प्रस्ताव गरेका छन्। कांग्रेसलाई राष्ट्रपति दिनुभन्दा नेपाललाई बनाउनु उपयुक्त हुने निष्कर्षसहित ओलीले यो प्रस्ताव राखेको स्रोतको दाबी छ। रामचन्द्र पौडेल, कृष्णप्रसाद सिटौलाभन्दा माधवकुमार नेपाल नै राम्रो नि !, एमालेका एक पदाधिकारीले भने। ती पदाधिकारीका अनुसार यसो गर्दा पार्टी एकता पनि हुन्छ र कांग्रेससँग संसदमा हैसियत बराबर हुन्छ। संविधानको धारा ७६ (३) मा जान सजिलो गराउँछ। प्रतिनिधिसभामा एमालेका ७९ र कांग्रेसका ८९ सांसद छन्। एकीकृत समाजवादीका १० जना एमालेमा थपिँदा कांग्रेससँग बराबर हुन्छ। पार्टी एकतासहित ओलीले गरेको प्रस्तावमा नेपाल सकारात्मक रहेको स्रोतको भनाइ छ। ती स्रोतका अनुसार नेपाल राष्ट्रिय सहमतिमा आफू राष्ट्रपति बन्न तयार छन्। जसका लागि एमाले र माओवादीको प्रस्ताव र कांग्रेसको समर्थन हुनुपर्ने उनको अडान छ। एकीकृत समाजवादीका उपमहासचिव एवं प्रवक्ता जगन्नाथ खतिवडाले दुई नेताबीच सिंहदरबारमा भेटवार्ता भएको पुष्टि गरे। एमालेबाट पार्टी एकतासहित राष्ट्रपतिमा नेपाललाई प्रस्ताव आएको कुरा भने नभएको खतिवडाले भने बताए। प्रचण्ड (माओवादी अध्यक्ष एवं प्रधानमन्त्री) कांग्रेसलाई राष्ट्रपति बनाउने जोडमा हुनुहुन्छ, उनले भने, दुई नेता (ओली र नेपाल)को भेटमा यस्तो कुराकानी भएको छैन। विचार आदानप्रदान भएको छ। उनका अनुसार दुई नेताबीच समसामयिक विषयमा छलफल भएको हो। पार्टी एकता यत्तिकै हुने कुरा पनि होइन। पार्टी एकताजस्तो विषय दुई नेताबाट टुंगिने कुरा होइन। आम कार्यकर्ताको भावनाअनुसार मात्रै हुन्छ, उनले भने। नेपालले २०७८ भदौ २ मा एमाले फुटाएर एकीकृत समाजवादी बनाएका थिए। ओली र नेपालबीच लामो समयदेखि कटुता रहँदै आएको थियो। प्रधानमन्त्री पुष्पकमल दाहाल पुस १० को सहमतिबाट टाढिँदै कांग्रेससँग नजिक हुन थालेपछि ओली र नेपालबीच भेटवार्ता भएको हो। उनीहरूबीच वाम गठबन्धनबाट राष्ट्रपति बाहिर जान दिन नहुने विषयमा छलफल भएको छ। नेपाल र दाहालबीच पनि सोमबार नै भेट भएको थियो। कांग्रेस सभापति शेरबहादुर देउवासहित नेतासँग आइतबार साँझ दाहालको भेट भएको थियो। उनले कांग्रेस नेतासँग पनि एमालेले नेपालको नाम प्रस्ताव गर्न सक्ने संकेत गरेका थिए। माओवादीले पदाधिकारी बैठक नै बसाएर स्वार्थ मिल्नेसँग राष्ट्रपति निर्वाचन सहकार्य हुने निर्णय गरेको छ। राष्ट्रपति निर्वाचनको विषयमा निर्णय गर्ने अधिकार अध्यक्ष प्रचण्डलाई दिएको छ। उसले कांग्रेस वा एमाले कसको प्रस्तावको पक्षमा लाग्ने भन्ने निर्णय भने गरेको छैन। एमालेका उपमहासचिव एवं प्रचार विभाग प्रमुख पृथ्वीसुब्बा गुरुङले ओली र नेपालबीचको भेट अर्थपूर्ण रहेको बताए। यद्यपि उक्त भेटघाटबारे उनले अनभिज्ञता जनाए। दुई वामपन्थी नेताबीच भेटघाट हुनु सकारात्मक भएको गुरुङले बताए। जे जति खेल भए पनि १० गतेको सहमति आजसम्म भत्किएको छैन, उनले भने, त्यो सहमतिअनुसार एमालेकै प्रस्तावित उम्मेदवार राष्ट्रपति हुन्छन्। एस पार्टीका नेता मेटमणि चौधरीसहित भैरहवा पुगेका छन्। सभामुख देवराज घिमिरे, उपप्रधान एवं अर्थमन्त्री विष्णु पौडेल पनि भैरहवा नै पुगेका छन्। नेपाल सोमबार साँझ ७ः४१ बजे उडानबाट भैरहवा पुगेको स्रोतले जनाएको छ। नेपाल राति ८ः१२ बजे भैरहवा अवतरण गरेर वार्तास्थलमा पुगेका छन्। ती स्रोतका अनुसार दुवै पक्षबीच वार्ता भएको छ। छिट्टै पार्टी एकताको घोषणा हुने र राष्ट्रपतिमा एमालेका तर्फबाट नेपाल उम्मेदवार बन्ने उनको दाबी छ।"
चुनाव जितेरै दुई सातापछि कांग्रेसको राष्ट्रपति : शेखर कोइराला,"सिन्धुली: नेपाली कांग्रेस नेता डाक्टर शेखर कोइरालाले अबको दुई सातापछि राष्ट्रपति पद कांग्रेसले पाउने दावी गरेका छन् । मंगलबार सिन्धुलीमाढीमा आयोजित पत्रकार भेटघाट कार्यक्रममा बोल्दै कोइरालाले सके सहमतिमा राष्ट्रपति पद कांग्रेसले लिने नभए जितेर देखाउने ठोकुवा गरे। राष्ट्रपतिको निर्वाचनमा कांग्रेसले आधिकारिक उम्मेदवार दिने निर्णय गरेको छ । उम्मेदवारी दिएपछि जितेरे देखाउँछ,उनले भने । राष्ट्रपति निर्वाचनबारे बाहिर जेजस्तो कुरा आएपनि नेपाली कांग्रेसको उम्मेदवारले जित्नेमा आफू ढुक्क भएको उनले दावी गरे । डाक्टर कोइरालाले कांग्रेसमा विचार र सिद्धान्त विस्तारै कमजोर हुँदै गएको बताए । कांग्रेसभित्र अवसरबादीहरूको झुन्डले घेर्ने गरेको आरोप उनको छ।"
चन्द्र भण्डारीलाई भेन्टिलेटरबाट हटाइयो,"काठमाडौंः नेपाली कांग्रेसका नेता चन्द्र भण्डारीलाई भेन्टिलेटरबाट हटाइएको छ। बिहीबारदेखि भारतको मुम्बईस्थित नेशनल बर्न सेन्टरमा उपचाररत भण्डारीलाई स्वास्थ्यमा सुधार आएपछि भेन्टिलेटरबाट हटाइएको हो। भण्डारीका सहयोगी योगराज शर्मा कँडेलले भण्डारीको स्वास्थ्य अवस्था क्रमिक रुपमा सुधार आउन लागेको जानकारी दिए। उनले भने, आज बिहान डा मुकेश मिश्रा र डा अमोल मात्रेसँग काउन्सिलिङ्ग सम्पन्न भइ सकेको छ। उनको ईटी ट्यूव निकालिएको छ। अहिले रिजरभायर व्याग मास्कबाट १५ लिटर अक्सिजन दिइएको छ। डाक्टरहरुको योजना बमोजिम १५ लिटरलाई घटाउँदै लगिनेछ। उपचारमा संलग्न चिकित्सकका अनुसार भण्डारीको सबै पारामिटर नर्मल छन्। फोक्सोको तल्लो भागमा थोरै इन्फेकसन देखिएको तर डराउनुपर्ने अवस्था नरहेको डाक्टरबाट जानकारी प्राप्त भएको छ। अहिले भण्डारी बोल्न थालेका छन्। भण्डारीको प्रत्येक दिन छातीको फिजियो भइरहेको छ। सुन्निएको अनुहार पुरानो अवस्थामा फर्केको छ। कुनै कुनै ठाउँमा रातो रातो नयाँ छाला पलाएको देखिएको छ। डाक्टर र नर्सहरुले भण्डारीले घेरै कुरा गर्न खोजिरहेका तर आफूहरुले नबुझेको बताए। गत बुधबार राति आफ्नो निवासमा ग्यास सिलिन्डर चुहिएर सांसद डा भण्डारीसहित उनकी आमा हरिकला भण्डारी घाइते भएका थिए। घट्नालगत्तै दुबैजनाको कीर्तिपुरस्थित कीर्तिपुर बर्न अस्पतालमा उपचार गरिएको थियो। आमा हरिकलाको भने उपचारका क्रममा बिहीबार बिहान निधन भएको थियो। नेता डा भण्डारीलाई नेपालमा यथोचित उपचार सम्भव नभएपछि बिहीबार नै श्री एयरलाइन्सको विमानमार्फत मुम्बइमा थप उपचारका लागि लगिएको थियो।"
राष्ट्रपतिमा माओवादी सहकार्य स्वार्थ मिल्नेसँग,"महराले भने, उसले (एमाले) भन्ने कुरो छुट्टै हो। राजनीतिक परिस्थिति बदलिएको छ। हाम्रो स्वार्थ जोसँग मिल्छ उसैलाई सघाउँछौं। हाम्रो स्वार्थसँग मिल्यो भने एमालेलाई पनि सघाउन सक्छौं। काठमाडौं : राष्ट्रपति निर्वाचनमा कसको पक्षमा लाग्ने भन्ने विषयमा सोमबार माओवादी केन्द्रले केही निर्णय गर्ला भन्ने अपेक्षा देखिन्थ्यो। तर, गरेन। बरु यसबारे निर्णय गर्ने अधिकार पदाधिकारी बैठकले अध्यक्ष एवं प्रधानमन्त्री पुष्पकमल दाहाललाई दिएको छ। हामी हाम्रो पार्टीको स्वार्थमा केन्द्रित रहेर राष्ट्रपति निर्वाचनका निम्ति राष्ट्रिय सहमति खोजी गर्ने नै निर्णय भएको छ, पार्टी प्रवक्ता कृष्णबहादुर महराले भने, गणतन्त्र र संविधानको रक्षा एवं शान्ति प्रक्रिया टुंगो लगाउने यी तीनवटा कुरो नै हाम्रो स्वार्थ हो। यो हाम्रो स्वार्थमा राष्ट्रिय सहमति खोजी गर्ने कुरोमा पार्टी बैठकमा छलफल भयो। राष्ट्रपति को हुने प्रश्नमा महराले अहिले व्यक्तिको टुंगो नलगाइएको जानकारी दिए। कुनै पनि पात्रको सवालमा पार्टीमा छलफल भएन, उनले भने। फागुन १२ गतेभित्र राष्ट्रिय सहमति जुट्ने दाबी महराले गरे। तर, पुस १० गते एमालेसँगको सहमति अब लागू गर्ने अवस्था नरहेको माओवादीको ठहर छ। एमालेलाई राष्ट्रपति दिने माओवादी सहमति गरेको थियो नि भन्ने प्रश्नमा महराले भने, उसले (एमाले) भन्ने कुरो छुट्टै हो। राजनीतिक परिस्थिति बदलिएको छ। हाम्रो स्वार्थ जोसँग मिल्छ उसैलाई सघाउँछौं। हाम्रो स्वार्थसँग मिल्यो भने एमालेलाई पनि सघाउन सक्छौं। दलविशेष व्यक्तिलाई राष्ट्रपति बनाउन नसकिने माओवादी महासचिव देव गुरुङले बताए। संविधानमा दलको व्यक्तिलाई राष्ट्रपति बनाउने कल्पना नै नगरिएको उनले उल्लेख गरे। दलविशेषलाई राष्ट्रपति बनाउन सकिँदैन। राष्ट्रपति राष्ट्रिय एकताको प्रतीक हो, महासचिव गुरुङले भने, राष्ट्रपतिका लागि दलहरूको सिफारिस हुन्छ। तर, साझा सहमति बन्न सक्ने व्यक्ति हुनुपर्छ। सबैले समर्थन गर्न सक्ने व्यक्तिलाई राष्ट्रपति बनाउनुपर्छ। दलको क्यान्डिडेटलाई मान्न सकिँदैन। अध्यक्ष दाहालले सोमबार एक कार्यक्रममा बाह्रबुँदे समझदारी, विस्तृत शान्ति सम्झौता र संविधान निर्माणका बेला एक ठाउँ उभिएका शक्ति फेरि पनि एकजुट हुनुपर्ने बताएका थिए। पार्टीको गण्डकी प्रदेश समितिको छैटौं पूर्ण बैठकलाई सम्बोधन गर्दै उनले राजनीतिमा दूषित हावा चलेको उल्लेख गरे। गणतन्त्र र संविधानको रक्षा एवं शान्ति प्रक्रिया टुंगो लगाउने यी तीनवटा कुरो नै हाम्रो स्वार्थ हो। यसमा राष्ट्रिय सहमति खोजी गर्ने कुरोमा पार्टी बैठकमा छलफल भयो।कृष्णबहादुर महरा,प्रवक्ता, माओवादी केन्द्र मुलुक राजनीतिक र आर्थिक रूपले अप्ठ्यारो परिस्थितिमा छ। राजनीतिमा दूषित हावा देखिएको छ। अर्थतन्त्र अप्ठ्यारो ठाउँमा छ, दाहालले भने, १२ बुँदे समझदारी, विस्तृत शान्ति सम्झौता र संविधान निर्माणका बेला जुनजुन शक्ति एक ठाउँ उभिएका थिए, फेरि पनि ती शक्तिहरू एक ठाउँ उभिन आवश्यक छ। राष्ट्रिय सहमतिमार्फत मुलुकका समस्या समाधान गर्नुपर्ने आवश्यकता रहेको उनको भनाइ थियो। भने, राष्ट्रपति र उपराष्ट्रपतिमा राष्ट्रिय सहमति होस् भन्ने हाम्रो चाहनाको अन्तर्य पनि यही हो। दाहालले पार्टी बैठकअघि एकीकृत समाजवादीका अध्यक्ष माधवकुमार नेपालसँग सिंहदरबारमा भेट गरेका थिए। दाहालले राष्ट्रिय सहमतिबाटै राष्ट्रपति चयन गर्ने विषयमा छलफल गरेका थिए। राष्ट्रिय सहमतिका लागि विभिन्न बिकल्प छन्। ठूला पार्टी एक ठाउँ उभिन सक्ने अवस्था छैन, पार्टी कार्यक्रममा दाहालले भनेका थिए, राज्यका मुख्य ठाउँहरूमा समझदारीका साथ अघि बढ्न सकिन्छ। हाम्रा लागि यही मान्छे भन्ने छैन। जहाँ सहमति हुन्छ त्यहाँबाट अघि बढौं। तर, ठूला दलहरू एक ठाउँ उभिनुपर्छ भन्ने हाम्रो प्रष्ट मान्यता छ। कांग्रेस शीर्ष नेता र दाहालबीच आइतबार साँझ नै छलफल चलेको थियो। फागुन २५ मा राष्ट्रपति निर्वाचन तोकिएको छ। त्यसका लागि आउँदो १३ गते मनोनयन दर्ताको तालिका छ। जसका लागि कांग्रेसको मतभार १६ हजार २ सय २१ छ। जसमा एक जना संघीय सांसद निलम्बन हुँदा १६ हजार १ सय ४२ हुन्छ। मतभार एमालेको १५ हजार २ सय ८१, माओवादीको ७ हजार ७ सय ९३ छ। राष्ट्रपति निर्वाचनको जम्मा मतभार ५२ हजार ७ सय ८६ छ। २६ हजार ३ सय ९४ मतभार ल्याउने उम्मेदवार राष्ट्रपतिमा निर्वाचित हुन्छ। यो मतभार २०६८ सालको जनसंख्या आधार निर्धारण गरिएको हो।"
अस्ताए सामुदायिक चिकित्साका अगुवा,"दम रोग र उच्च रक्तचापबाट पीडित श्रेष्ठको स्वास्थ्य अवस्था निमोनिया, पोस्ट कोभिड लक्षणका कारण नाजुक बन्दै गएको थियो। काठमाडौं : सामुदायिक चिकित्साका अगुवा एवं पूर्वस्वास्थ्यमन्त्री प्राडा मथुराप्रसाद श्रेष्ठको ८८ वर्षको उमेरमा सोमबार बिहान निधन भएको छ। उनी माघ २९ गतेदेखि माइतीघरस्थित अन्नपूर्ण न्युरो अस्पतालमा उपचाररत थिए। दम रोग र उच्च रक्तचापबाट पीडित श्रेष्ठको स्वास्थ्य अवस्था निमोनिया, पोस्ट कोभिड लक्षणका कारण नाजुक बन्दै गएको थियो। अस्पतालका अध्यक्ष डा बसन्त पन्तका अनुसार कोभिड१९ संक्रमणपश्चात् श्रेष्ठलाई छातीको समस्याले सताएको थियो। भेन्टिलेटरमा उपचाररत रहेकै अवस्थामा सोमबार बिहान ४ बजेर २० मिनेटमा निधन भएको अस्पतालले जनाएको छ। प्राडा श्रेष्ठ ०४७ सालमा गठित कृष्णप्रसाद भट्टराई नेतृत्वको अन्तरिम मन्त्रिपरिषद्मा नागरिक समाजका तर्फबाट स्वास्थ्यमन्त्री बनेका थिए। तत्कालीन मन्त्रिपरिषद्मा कानुन तथा न्यायमन्त्री रहेका नीलाम्बर आचार्यले प्रजातन्त्र पुनःस्थापना र मानव अधिकारको पक्षमा निरन्तर आवाज उठाउने अगुवालाई गुमाउनुपरेको बताए। एउटा राम्रो जीवन अस्तायो, आचार्यले भने, प्रजातान्त्रिक आन्दोलनमा उहाँको योगदान स्मरणीय रहिरहनेछ। श्रेष्ठले ०४७ सालमा संविधान लेखनका बेला गठित संविधान सुझाव सुधार आयोगलाई व्यावहारिक सुझाव दिएका थिए। संविधान निर्माणका बेला छलफल गरेका थियौं, आचार्यले अन्नपूर्ण पोस्ट्सँग भने, वामपन्थी र कांग्रेसबीच समझदारी हुनुपर्छ भन्नेमा जोड दिनुहुन्थ्यो।मानवअधिकारका रक्षक एवं सामुदायिक चिकित्सा क्षेत्रका अगुवाको निधन भएकामा पूर्वप्रधानमन्त्री, चिकित्सकले शोक व्यक्त गरेका छन्। पूर्वप्रधानमन्त्री केपी शर्मा ओलीले श्रद्धाञ्जली व्यक्त गर्दै लेखेका छन्, मानवअधिकार आन्दोलनका अगुवा वरिष्ठ वामपन्थी बुद्धिजीवी डा मधुराप्रसाद श्रेष्ठको निधनको खबरले दुःखी छु। केही दिनअघि प्राप्त भएको उहाँलाई सम्मान गर्ने अवसर नै अन्तिम भेटको रूपमा स्मरण गर्दै उहाँप्रति भावपूर्ण श्रद्धाञ्जली अर्पण गर्दछु। शोकाकुल परिवारजनमा गहिरो समवेदना। त्रिभुवन विश्वविद्यालय चिकित्साशास्त्र अध्यन संस्थान (आईओएम)का पहिलो प्राध्यापक डा श्रेष्ठको अग्रसरतामा महाराजगन्ज मेडिकल कलेजमा सामुदायिक चिकित्सा (कम्युनिटी मेडिसिन)को पढाइ सुुरु भएको थियो। आईओएमका पूर्वडीन प्राडा जगदीश अग्रवालका अनुसार सामुदायिक चिकित्सा क्षेत्रमा प्राडा श्रेष्ठको अग्रणी योगदान छ। सामुदायिक चिकित्सा विभागमा पहिलो प्राध्यापकका रूपमा योगदान गर्नुभएको थियो। समुदायमा गएर चिकित्सा शिक्षा अध्ययनको अवधारणा ल्याउनुभएको थियो, प्राडा अग्रवालले भने, चिकित्सा विषयमा समुदायमा आधारित पाठ्यक्रमको अवधारणामा प्राडा श्रेष्ठको धेरै ठूलो योगदान छ। सन् १९७८ को पाठ्यक्रममा सामुदायिक चिकित्सालाई पनि समेटिएको थियो। प्राडा अग्रवालका अनुसार समुदायमा आधारित पाठ्यक्रम आजको समयमा झन् सान्दर्भिक देखिएको छ। वरिष्ठ न्युरो सर्जन डा बसन्त पन्तका अनुसार प्राडा श्रेष्ठले नेपालमा सरकारी मेडिकल कलेजको आवश्यकतामा व्यापक अनुसन्धान गरेका थिए। प्राध्यापक मोहिन शाहसँग मिलेर अनुसन्धान गरिएको थियो। त्यसपछि जाइकाले नेपालको चिकित्सा शिक्षालाई सहयोग गरेको थियो। फलस्वरूप त्रिभुवन विश्वविद्यालय शिक्षण अस्पताल महाराजगन्जमा स्थापना भएको थियो। सामाजिक चिकित्सा क्षेत्रको सशक्त वकालत गर्नुहुन्थ्यो, डा पन्तले फेसबुकमा लेखेका छन्, सामुदायिक चिकित्साको महत्वलाई जोड दिनुहुन्थ्यो। आईसीयूमा रहेर पनि दुई दिनअघि मात्र नेपालमा अनुसन्धानको महत्व र चीनले गरिरहेको प्रगतिबारे व्याख्यान दिनुभएको थियो। नागरिक अगुवाको पहिचान बनाएका श्रेष्ठले २०४६ र २०६२६३ को जनआन्दोलनमा सक्रिय सहभागिता जनाएका थिए। लोकतन्त्रका लागि सम्झौताहीन संघर्ष गरेका उनी प्रगतिशील सामाजिक रूपान्तरणमा लागेका थिए। पूर्वसभामुख एवं अधिकारकर्मी दमननाथ ढुंगानाका अनुसार प्राडा श्रेष्ठ चिकित्सा पेसामा निपूर्ण थिए। त्यसका साथै उच्च राजनीतिक चेतना थियो। मुलुकको विकास होस र राजनीतिक स्वच्छ होस् भन्ने देशभक्तिको भावना भएको व्यक्ति हुनुहुन्थ्यो, ढुंगानाले भने । प्राडा श्रेष्ठको शव त्रिवि शिक्षण अस्पताल महाराजगन्ज राखिएको छ। अस्पतालका निर्देशक डा दिनेश काफ्लेका अनुसार प्राडा श्रेष्ठको पार्थिव शरीरमा मंगलबार विहान ८ बजेदेखि श्रद्धाञ्जली कार्यक्रम राखिएको छ। त्यसपछि पशुपति आर्यघाटमा अन्त्येष्टि गरिने जनाइएको छ।"
ग्याल्पो ल्होसारले समुन्नत मुलुक निर्माणका लागि प्रेरणा मिलोस् : राष्ट्रपति,"काठमाडौं : राष्ट्रपति विद्यादेवी भण्डारीले ग्याल्पो ल्होसार पर्वले समुन्नत मुलुक निर्माणका लागि अघि बढ्न सबैलाई प्रेरणा प्रदान गरोस् भन्ने कामना गरेकी छन्। ग्याल्पो ल्होसार, २०७९ को शुभकामना दिँदै उनले सबैलाई एकताबद्ध भएर आर्थिक, सामाजिक र सांस्कृतिक रूपले समुन्नत मुलुक निर्माणका लागि अघि बढ्न प्रेरणा मिलोस् भन्ने कामना गरेकी हुन्। राष्ट्रपति भण्डारीले नेपाल बहुजातीय, बहुभाषिक, बहुसांस्कृतिक तथा भौगोलिक विविधतायुक्त राष्ट्र भएको उल्लेख गरेकी छन् । भण्डारीले पर्वले राष्ट्रिय एकतालाई थप सुदृढ गर्न सघाउने विश्वास व्यक्त गरेकी छन्। सन्देशमा भनिएको छ,ग्याल्पो ल्होसार जस्ता पर्वहरूबाट सबै नेपाली बीच आपसी सद्भाव, सहिष्णुता र बन्धुत्वको भावना अभिवृद्धि हुने र यसबाट राष्ट्रिय एकतालाई थप सुदृढ गर्न सघाउ पुग्ने मैले विश्वास लिएको छु। नेपालको हिमाली क्षेत्रमा बसोबास गर्ने शेर्पा लगायत महायान बौद्ध धर्मावलम्बी समुदायद्वारा फागुन शुक्लपक्ष प्रतिपदा तिथिका दिन नयाँ वर्षको रूपमा ग्याल्पो ल्होसार मनाइन्छ । सन्देशमा भनिएको छ,यस पर्वको अवसरमा शेर्पा समुदायले आफ्नो घरआँगन, बाटोघाटो तथा पानीका स्रोतहरूको सरसफाई गर्ने, घरको छत लगायत गुम्बा र चैत्यहरूमा नयाँ ध्वजाहरू राख्ने, गुथुक र खाप्से जस्ता परिकार खाने अनि आपसमा शुभकामना आदानप्रदान गर्दै नयाँ वर्षको स्वागत गर्ने परम्परा रहेको छ।"
विज्ञान र प्रविधिमा लगानी नगरि विकास सम्भव छैन: प्रधानमन्त्री,"काठमाडौं : प्रधानमन्त्री पुष्पकमल दाहाल'प्रचण्ड'ले विज्ञान र प्रविधिको विकास नभइ नेपालको विकास नहुने बताएका छन्। मंगलबार प्रधानमन्त्री निवास बालुवाटारमा राष्ट्रिय आविष्कार केन्द्रका प्रमुख महावीर पुनसँगको छलफलका क्रममा प्रधानमन्त्री प्रचण्डले विज्ञान र प्रविधिको विकासमा जोड दिएका हुन्। वर्तमान युग विज्ञान र प्रविधिको भएकाले कुनै पनि देशको अस्तित्वका लागि यसको विकास अपरिहार्य भएको बताए। प्रधानमन्त्रीले भने,' अहिलेको युग नै विज्ञान र प्रविधिको हो । जसले लगानी र प्रगति गर्छ त्यो टिक्छ,जसले गर्दैन त्यो टिक्दैन ।' विज्ञान र प्रविधिको क्षेत्रमा राज्यको यथेष्ट लगानी गर्नुपर्ने विषयमा ध्यानाकर्षण भएको बताउँदै प्रधानमन्त्री प्रचण्डले अहिले विद्यमान ऐन कानुन तथा कार्यान्वयनमा देखिएका समस्या हल गर्दै अघि बढनुपर्नेमा जोड दिए। आविष्कार केन्द्रका प्रमुख महावीर पुन नेतृत्वको टोलीले नेपालको विकासका लागि विज्ञान र प्रविधिका क्षेत्रमा संस्थाले खेल्दै आएको भूमिकाबारे प्रधानमन्त्रीलाई जानकारी गराएको थियो । कृषि, शिक्षा,स्वास्थ्यलगायतका क्षेत्रमा नवीनतम आविष्कारका माध्यमबाट आत्मनिर्भर नेपालको निर्माण गर्न सकिने अनुभव राख्दै पुनले राज्यका तर्फबाट यो क्षेत्रलाई विशेष प्राथमिकतामा राख्नुपर्ने बताएका थिए।"
"माटोको ढिस्कोले पुरिएर प्यूठानमा महिलाको मृत्यु, तीन जना घाइते",प्यूठान : घर पोत्ने माटो खन्न गएकी झिमरुक गाउँपालिका५ ओखरकोट जावुने प्यूठानकी एक महिलाको ढिस्कोले पुरिएर मृत्यु भएको छ। मंगलबार स्थानीय ४२ वर्षीया पार्वता पोखरेलको ढिस्कोले पुरिएको अवस्थामा बाहिर निकाल्दै गर्दा मृत्यु भएको वडाध्यक्ष दधिराम पोखरेलले जानकारी दिए। अन्य तीन जना सामान्य घाइते भएका छन्। घाइते भएका तीन जना महिलालाई ढिस्कोले उछिट्याएको र पोखरेललाई च्यापेको वडाध्यक्ष पोखरेलले जानकारी दिए।
सामुदायिक कुकुरको बन्ध्याकरण गर्दै सिद्धार्थनगर,"भैरहवा : सामुदायिक (छाडा) कुकुरहरूका कारण समस्या बढेपछि सिद्धार्थनगर नगरपालिकाले शिविर सञ्चालन गरी सामुदायिक कुकुरहरूको बन्ध्याकरण थालेको छ। नगरपालिकाले भेटेरीनरी अस्पताल तथा पशु सेवा विज्ञ केन्द्र रुपन्देहीको सहकार्य र हिमालयन एनिमल रेस्क्यू ट्रष्ट संस्थाको प्राविधिक सहयोगमा मंगलबारदेखि तीन दिने शिविर सञ्चालन गरी सामुदायिक कुकुरहरूको बन्ध्याकरण थालेको हो। सामुदायिक कुकुरहरूको संख्यामा कमी ल्याउन र रेबिजको प्रकोप न्यूनीकरण गर्न सामुदायिक कुकुरहरूको बन्ध्याकरणका लागि शिविर सञ्चालन गरिएको सिद्धार्थनगर नगरपालिकाका प्रमुख इश्तियाक अहमद खानले बताए। उनले शिविरमा खटिएको विज्ञ सहितको टोलीले नगरको टोलटोलमा पुगेर कुकुरहरूलाई नियन्त्रणमा लिई शिविर स्थलमा ल्याई बन्ध्याकरण लगायत उपचार गरे पश्चात नियन्त्रण लिइएको स्थानमै छाड्ने गरेको बताए। उनले यस शिविरले सामुदायिक कुकुरहरूको संख्यामा कमी र रेबिजको प्रकोप न्यूनीकरण हुनेमा विश्वास लिइएको बताए। तर, खुल्ला सिमाना भएकाले भारत र अन्य पालिकाबाट पनि सामुदायिक कुकुरहरू आउने गरेको कारण समस्या रहेको बताए। नगरपालिकाका प्रमुख प्रशासकीय अधिकृत नवराज पौड्यालले तीन दिनको शिविरमा एक सय ५० देखि दुई सय सामुदायिक कुकुरको बन्ध्याकरण गर्ने लक्ष्य राखिएको बताए। उनका अनुसार मंगलबार ५० वटा सामुदायिक कुकुरको बन्ध्याकरण गरिएको छ। यसका साथै शिविरमा सामुदायिक कुकुरहरूलाई रेबिज विरुद्ध खोप समेत लगाउने गरिएको छ। नगरपालिकाको कार्यालयले सामुदायिक कुकुरहरूको बन्ध्याकरणका लागि सूचना जारी गरेर वडाटोलमा रहेका सामुदायिक कुकुरबारे जानकारी गराउन नगरवासीलाई आग्रह समेत गरेको छ। अहिले तीन दिने शिविरमा सके जतिको बढी कुकुरहरूको बन्ध्याकरण गर्छौँ सिद्धार्थनगर नगरपालिकाका कृषि विकास तथा पशु सेवा शाखाका प्रमुख योगेन्द्र प्रसाद यादवले भने, फलदायी देखिएमा अर्को पटक बजेट र समयावधी बढाएर शिविर सञ्चालन गर्ने सोचमा छौँ। हिमालयन एनिमल रेस्क्यू ट्रष्टका संस्थापक तथा सञ्चालक खगेश्वर भट्टराईका अनुसार कुकुर बन्ध्याकरणका लागि ट्रष्टबाट तीन जना पशु चिकित्शक, दुई जना प्राविधिकसहित १२ जनाको टोली खटिएको छ। यसबाहेक नगरपालिका र भेटेरीनरी अस्पताल तथा पशु सेवा विज्ञ केन्द्रबाट पनि जनशक्ति खटिएको छ।"
दुई छोरासहित गण्डक नहरमा हाम फालेकी प्रतिमासहित तीनै जनाको शव भेटियो,परासी : नवलपरासीको गण्डक नहरमा दुई छोरा लिएर हाम फालेकी आमासहित तीनै जना मृत भेटिएका छन्। नवलपरासीको सुस्ता गाउँपालिका२ हरकपुराकी २९ वर्षीया प्रतिमा थारूले ९ वर्षीय क्रिस र ७ वर्षीय सुमितलाई लिएर गण्डक नहरमा हाम फालेकी थिइन्। हाम फालेको सूचना पाएर खोजी गर्न पुगेको प्रहरी टोलीले घटनास्थलदेखि एकसय मिटर तल तीनै जनाको शव फेला पारेको जिल्ला प्रहरी कार्यालयका सूचना अधिकारी डिएसपी भोजराज पाण्डेले बताए। आफ्नो दायाँ र बायाँ हातमा छोराहरूको हातलाई सलले बाँधेर नहरमा हाम फालेको उनले बताए। उनको मानसिक सन्तुलन बिग्रिएको स्थानीयले बताएका छन्। उनका श्रीमान् वैदेशिक रोजगारीमा छन्। आत्महत्याबारे अनुसन्धान भइरहेको प्रहरीले जनाएको छ।
झापामा एक युवकले गरे पेट्रोल छर्किएर आत्मदाहको प्रयास,"झापा : झापाको बिर्तामोडमा एक युवकले आत्मदाहको प्रयास गरेका छन्। बिर्तामोडको मुक्तिचोकमा मंगलबार अपराह्न ४ बजे शरीरमा पेट्रोल छर्किएर विजय चौधरीले आत्मदाहको प्रयास गरेको जिल्ला प्रहरी कार्यालयका डीएसपी खगेन्द्रप्रसाद रिजालले जानकारी दिए। बिर्तामोड७ निवासी ३४ वर्षीय चौधरी बीएण्डसी हस्पिटलमा चालकको काम गर्थे। उनी दुर्गा प्रसाईंको सहयोगीका रूपमा रहेका थिए। तर, केही महिनादेखि उनी बेरोजगार रहेको बताइएको छ। घटनापछि चौधरीलाई उपचारका लागि बीएण्डसी अस्पताल लगिएको डीएसपी रिजालले बताए। पेट्रोल छर्किएर आत्मदाहको प्रयास गरेका चौधरीलाई प्रहरी र स्थानीयले तत्काल उद्धार गरी अटोमा हालेर हस्पिटल पुर्याइएको बताइएको छ। उनको शरीरको पछाडिको भाग १५ देखि २० प्रतिशत जलेको छ। उनको बीएण्डसी हस्पिटलको एचडीयुमा उपचार भइरहेको छ। उनले आत्मदाह गर्नुको कारण अझै नखुलेको डीएसपी रिजालको भनाइ छ।"
वीरगन्जमा १० हजार बढीको घरमै निःशुल्क उपचार,"वीरगन्ज: वीरगन्ज महानगरपालिकाले सञ्चालन गरेको मेयर घरदैलो स्वास्थ्य शिविर कार्यक्रमबाट महानगरका १० हजारभन्दा बढी बिरामीले घरदैलोमै स्वास्थ्य उपचार सेवा पाएका छन्। महानगरले भदौ अन्तिम सातादेखि चार महिनासम्म सञ्चालन गरेको मेयर घरदैलो स्वास्थ्य शिविर कार्यक्रममार्फत महानगरको ग्रामीण भेगको वडाका १० हजार ८८५ जनाले स्वास्थ्य उपचार सेवा लिएका हुन्। महानगरले जनताको घरदैलोमै पुगेर उपचार सेवा दिने उद्देश्यले गत भदौ २६ गतेदेखि कार्यक्रम सञ्चालन गरेको थियो। महानगरपालिकाले वडा वडामै विशेषज्ञ चिकित्सक सहितका स्वास्थ्यकर्मीलाई टोली पठाएर स्वास्थ्य उपचार सेवा प्रदान गरेको हो । सहरको पहुँचबाट टाँढा रहेका महानगरका ग्रामीण भेगका १२ वटा वडामा सञ्चालित कार्यक्रममार्फत उनीहरूले उपचार सेवा पाएका महानगरका स्वास्थ्य महाशाखा प्रमुख रितेश जयसवालले बताए। तीमध्ये २ हजार १७२ जनाले ल्याब सेवा (रगत , खकार , दिशा , पिसाबको जाँच), ४ सय ५३ जनाले युएसजी (अल्ट्रा साउण्ड) र ६७ जनाले इसिजी सेवा पनि लिएका महानगरका स्वास्थ्य महाशाखा प्रमुख जयसवालले जानकारी दिए। ओपिडी, ल्याब, युएसजी र इसिजि सेवा लिएका बिरामीहरूलाई रोग अनुसारको निःशुल्क औषधी पनि वितरण गरिएको जयसवालले बताए। शिविरमा विशेषज्ञ चिकित्सक (मेडिकल अफिसर) तीन जनाका साथै स्टार्फ नर्स, हेल्थ असिस्टटेण्ट, ल्याब टेक्निसियन र अनमी गरि २५ जना स्वास्थ्यकर्मी खटिएका थिए। मेयर राजेशमान सिंहले हरेक नगरवासीको घरदैलोमै स्वास्थ्य उपचारको सेवा पुगोस् भन्ने उद्देश्यले यो कार्यक्रम सञ्चालन गरेको बताए। मेयर सिंहले भने ,महानगरका ग्रामीण भेगका वडाहरुमा सहरको जस्तो सुविधा सम्पन्न अस्पताल र स्वास्थ्य संस्था छैनन्, त्यहाँ कोही बिरामी परे उपचारका लागि सहर नै धाउनुपर्ने बाध्यता छ, त्यसैले ग्रामीण भेगका जनतालाई लक्षित गरी यो कार्यक्रम सञ्चालन गरेका थियौं।"
तीन वर्षमा पुल निर्माणको काम २० प्रतिशत मात्र,जोमसोम : मुस्ताङको थासाङस्थित कालिगण्डकी नदीमा निर्माणधीन लेतेधम्पु जोड्ने पक्की मोटरेबल पुल निर्माण सुरु भएको तीन वर्ष भयो। गण्डकी प्रदेशको भौतिक पूर्वाधार मन्त्रालयअन्तर्गत पूर्वाधार विकास कार्यालय मुस्ताङले २०७६ साल फागुन २९ गते पुलको ठेक्का सम्झौता गरेको थियो। पुलको सम्झौता सुरुवाती सम्झौता २०७९ साल साउन ३० गते सकिएपछि २०७९ साल चालु वर्षको चैत २८ गतेसम्म म्याद थप गरिएको थियो। लेतेधम्पु जोड्ने ३५ मिटर पुलको ३ वर्ष बितिसक्दा जम्मा भौतिक प्रगती २० प्रतिशत मात्र छ। पुल निर्माणका लागि ५ करोड ५० लाख लागतमा देव एण्ड सायर कन्न्ट्रक्सन काठमाडौंले ठेक्का सम्झौता गरेको थियो। अहिले पुलको कालिगण्डकी बायाँतर्फ फाउन्डेसन वाल निर्माणको काम भइरहेको पूर्वाधार विकास कार्यालय मुस्ताङका कार्यालय प्रमुख बिवेक सिक्देलले जानकारी दिए। थासाङको लेतेधम्पु जोड्ने सडक पुल निर्माणको सुरुवाती चरणमा कालिगण्डकी नदीको बाढी आउँदा फाउन्डेसन संरचना पुरिएको थियो। निर्माण कम्पनीले पुरिएको संरचना सफा गरी पुलको काम सञ्चालनमा ल्याएको हो।सुरुवाती चरणमै पुल निर्माण गर्नुअघि सो स्थानमा ल्याव टेस्ट लगायतका काममा ढिलाई हुँदा अपेक्षा गरेअनुरुप भौतिक प्रगती हुन नससकेको कार्यालय प्रमुख सिक्देलको भनाइ छ।
पृथ्वीराजमार्गको दुवैतर्फ पैदलमार्ग निर्माण,"तनहुँ : तनहुँको आँबुखैरेनी गाउँपालिकाले पृथ्वीराजमार्गअन्तर्गत आँबुखैरेनी बजारको मुख्य सडकको दायाँबायाँ पैदल मार्ग निर्माण सुरु गरेको छ। गाउँपालिकाले सडकको दायाँबायाँ नाला बाहेक तीन मिटरभित्र पैदल मार्ग निर्माण थालेको हो। यसअघि पैदल मार्ग निर्माणका लागि गाउँपालिकाले आँबुखैरेनी चोकदेखि पालिकाको कार्यालयसम्म र आँबुखैरेनी चोकदेखि तल्लो बजारसम्म सडकको नाला बाहेक तीन मिटरभित्र पर्ने संरचना हटाएको थियो। पैदलमार्ग निर्माण गरी बजार क्षेत्रलाई व्यवस्थित गर्न लागिएको प्रमुख प्रशासकीय अधिकृत विष्णुप्रसाद शर्माले जानकारी दिए। विसं २०७९ माघ १५ गतेदेखि निर्माण थालेको पदमार्ग २०८० जेठभित्र सम्पन्न गर्ने लक्ष्य छ। बजार क्षेत्रलाई व्यवस्थित गर्न, सडक दुर्घटना न्युनीकरण गर्न, बजार क्षेत्रलाई सफा तथा सडक बत्ती र सिसी क्यामेरा जडान गरी सुरक्षित बनाउने योजना छ। उक्त कार्य गाउँपालिकाले रु ६२ लाख ४० हजार लागतमा निर्माण गर्न लागेको गाउँपालिकाका अध्यक्ष शुक्र चुमानले बताए।"
माघमा ६४ हजार बढीले लिए श्रम स्वीकृति,"काठमाडौं : गत माघमा ६४ हजारभन्दा बढी नेपालीले वैदेशिक रोजगारीमा जानका लागि श्रम स्वीकृति लिएका छन्। वैदेशिक रोजगार विभागका अनुसार माघमा ५८ हजार चार सय ४७ पुरुष र पाँच हजार आठ सय ३७ जना महिला गरी कूल ६४ हजार दुई ८४ जनाले वैदेशिक रोजगारीमा जान श्रम स्वीकृति लिएका हुन्। यो संख्या पहिलोपटक वैदेशिक रोजगारीमा जान व्यक्तिगत श्रम स्वीकृति लिने, संस्थागत नयाँ श्रम स्वीकृति लिने र पुनः श्रम स्वीकृति लिनेको हो। यसैगरी नयाँ श्रम स्वीकृति लिने नेपालीको संख्या ३९ हजार एक सय २४ जना रहेको छ। जसमा चार हजार दुई सय ६६ जना महिला र ३४ हजार आठ सय ५८ जना पुरुष रहेको विभागले जनाएको छ। जसमा सबैभन्दा धेरै मलेसिया जानका लागि श्रम स्वीकृति लिनेको संख्या १९ हजार सात सय ८३ जना रहेको छ। कतार जानका लागि १२ हजार सात सय चार जना, साउदीका लागि १० हजार पाँच सय ७६ जना, युएईका लागि नौ हजार सात सय ७० जना र कुवेतका लागि दुई हजार नौ सय ९२ जनाले श्रम स्वीकृति लिएका छन्। साइप्रसका लागि चार सय १७ जनाले, क्रोएसियाका लागि चार सय ७१ जनाले, जापानका लागि आठ सय ८२ जनाले, माल्टाका लागि दुई सय ७० जनाले, पोल्याण्डका लागि सात सय २० जनाले, पोर्चुगलका लागि ४५ जनाले र रोमानियाका लागि आठ सय चार जनाले श्रम स्वीकृति लिएको विभागले जनाएको छ।"
पोखरीमा बालक मृत फेला,पोखरा : पोखरा महानगरपालिका५ पर्स्याङस्थित खुँडेपोखरीमा डुबेर एक बालकको ज्यान गएको छ। पर्वत घर भई हाल पोखरा५ धारापानीमार्गमा बस्दै आएका सुनिता केसीका चार वर्षीय छोरा सुहान केसी सोमबार साँझ ६ बजेदेखि हराइरहेकामा खोजी गर्ने क्रममा खटिएको प्रहरी टोलीले मंगलबार पोखरीमा शव फेला पारेको जिल्ला प्रहरी कार्यालयका प्रहरी निरीक्षक ज्ञानबहादुर खड्काले जानकारी दिए। सशस्त्र प्रहरी र नेपाल प्रहरीको रेस्क्युटोलीले बालक पोखरीमा डुबेको आशंकामा खोजी गरेको थियो। घरबाट खेल्न निस्केका केसी अबेरसम्म घर नफर्केपछि परिवारले प्रहरीलाई खबर गरेपछि हिजोदेखि नै खोजी सुरु गरिएको खड्काले बताए। बालकको शवपरीक्षणका लागि पोखरा स्वास्थ्य विज्ञान प्रतिष्ठान अन्तर्गतको पश्चिमाञ्चल क्षेत्रीय अस्पतालमा राखिएको र आफन्तलाई जिम्मा लगाउने तयारी भइरहेको प्रहरीले जनाएको छ। बालक खेल्ने क्रममा पोखरीमा खसेको हुन सक्ने प्रहरीको अनुमान छ।
'त्रिभुवन विश्वविद्यालयमा सूचनाको हक' पुस्तक विमोचन,"काठमाडौं : त्रिभुवन विश्वविद्यालयमा कार्यरत शाखा अधिकृत नोदनाथ त्रितालले लेखेको पुस्तक त्रिभुवन विश्वविद्यालयमा सूचनाको हक विमोचन गरिएको छ। नेपाल ल क्याम्पसको सभाहलमा उक्त पुस्तकको कानून संकायका डीन प्राडा कृष्णप्रसाद बस्याल, नेपाल ल क्याम्पसका क्याम्पस प्रमुख डा डिएन पराजुली र राष्ट्रिय समाचार समितिका अध्यक्ष धर्मेन्द्र झाले संयुक्त रूपमा विमोचन गरेका हुन्। कार्यक्रमलाई सम्बोधन गर्दै डीन बस्यालले कानुनी अनुसन्धानबाट नविनतम् नतीजा निकालेर सम्बन्धित निकायलाई पृष्ठपोषण गर्न एलएलबी तहका विद्यार्थीहरूले सिर्जनात्मक अनुसन्धान गर्न सक्ने उदाहरण पुस्तकले प्रस्तुत गरेको बताए। यस्तै, क्याम्पस प्रमुख पराजुलीले क्याम्पसबाट उत्पादित विद्यार्थीबाट यस प्रकारको अनुसन्धान प्रतिवेदनलाई पुस्तकका रूपमा ल्याएको पाउँदा खुशी लागेर आफूले स्वीकृति र समर्थन दिएको बताए। लेखक त्रितालले कानुनी अनुसन्धानबाट निस्किएको निस्कर्षलाई सम्बन्धित निकायहरुमा पृष्ठपोषण प्रदान गर्दै भविष्यमा कानुनका विद्यार्थीहरुले सन्दर्भ स्रोतका रूपमा पुस्तकलाई उपयोग गर्न सक्ने बताए।"
गण्डक नहरमा दुई छोरा लिएर हाम फालिन् प्रतिमा,परासी : नवलपरासीको गण्डक नहरमा एक महिलाले दुई छोरासहित हाम फालेकी छन्। मंगलबार दिउँसो २ बजेतिर उनले दुई छोरा लिएर हाम फालेकी हुन्। उनीहरूको अवस्था अज्ञात छ। नवलपरासीको सुस्ता गाउँपालिका२ हरकपुरास्थित गण्डक नहरमा कोही वडाको महलबारी बस्ने २९ वर्षीया प्रतिमा थारूले ९ वर्षीय छोरा क्रिश र ७ वर्षीय सुमितलाई लिएर हाम फालेको जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए। मानसिक सन्तुलन बिग्रेको उनले दुवै छोरालाई दुईतिर काखमा लिएर हाम फालेको प्रत्यक्षदर्शीलाई उद्दृत गर्दै प्रहरीले जनाएको छ। उनका श्रीमान् वैदेशिक रोजगारमा गएका छन्। उनले के कति कारणले हाम फालिन् भन्नेबारे अनुसन्धान भइरहेको र नहरमा बेपत्ता तीनैजनाको खोजी कार्य भइरहेको डीएसपी पाण्डेले बताए।
प्रधानन्यायाधीशको नियुक्ति चाँडो टुंगाउन नेपाल बारको माग,"काठमाडौं : कानुन व्यवसायीहरूको छाता सङ्गठन नेपाल बार एसोसिएसनले प्रधानन्यायाधीशको नियुक्ति चाँडो टुङ्ग्याउन माग गरेको छ । एसोसिएसनका अध्यक्ष गोपालकृष्ण घिमिरे नेतृत्वको टोलीले आज बालुवाटारमा प्रधानमन्त्री पुष्पकमल दाहाल प्रचण्डलाई भेटेर अविलम्ब प्रधानन्यायाधीश नियुक्तिका लागि सिफारिस गर्न माग गरेको हो । सर्वोच्च अदालतमा प्रधानन्यायाधीश र अन्य न्यायाधीश खाली हुँदा न्याय सम्पादनमा असर परेकाले यसलाई चाँडो टुङ्ग्याउन प्रधानमन्त्रीको ध्यानाकर्षण गराइएको अध्यक्ष घिमिरेले बताए। सरकारले प्रधानन्यायाधीश र न्यायाधीश नियुक्तिलाई विशेषरूपमा लिनुपर्ने उनको भनाइ थियो । अध्यक्ष घिमिरेले लामो समयदेखि कायममुकायमको भरमा सर्वोच्च अदालत चलिरहेकाले तत्काल प्रधानन्यायाधीश नियुक्तिका लागि सिफारिस गर्न प्रधानमन्त्रीसमक्ष माग गरिएको बताए । प्रधानमन्त्री संवैधानिक परिषद्को अध्यक्ष रहने संवैधानिक व्यवस्था छ । १ वर्षदेखि सर्वोच्च अदालत कामु प्रधानन्यायाधीशको भरमा छ। भेटमा अध्यक्ष घिमिरेसहित महासचिव अञ्जिता खनाल,बागमती प्रदेश उपाध्यक्ष हर्क रावल, वरिष्ठ अधिवक्ता कृष्णप्रसाद भण्डारीलगायत सहभागी थिए।"
"हिउँदमा खडेरी, खाद्य संकटको जोखिम","काठमाडौं : हिउँदयाम लागेयता माघ मसान्तसम्ममा मुलुकभर ११६ मिलिमिटर मात्र वर्षा भयो। यो समय सम्ममा सरदर ३०७ देखि ७१२० मिलिमिटरभन्दा बढी वर्षा हुनुपर्छ। त्यसभन्दा कम भए खडेरी लाग्छ। खाद्य सुरक्षामा जोखिम बढ्छ। अहिले त्यस्तै भएको छ। सन् २००० यता मात्रै ८ वटा हिउँदमा औसतभन्दा कम पानी परेको जल तथा मौसम विज्ञान विभागको तथ्यांकले देखाउँछ। विज्ञ भन्छन्, यसपटक पनि हिउँदे वर्षा नहुँदा खाद्य सुरक्षामा जोखिम बढ्न सक्छ। जल तथा मौसम विज्ञान विभागको जलवायु विश्लेषण शाखामा कार्यरत मौसमविद् सुदर्शन हुमागार्इंका अनुसार यस वर्षको हिउँद लागेयता हालसम्म सुदूरपश्चिम, कर्णाली र लुम्बिनी प्रदेशको पश्चिमी क्षेत्रमा मात्रै पानी परेको छ। गण्डकी प्रदेशदेखि पूर्वसम्म पानीको थोपै झरेन। हुमागाईंका अनुसार सन् २००१, २००६, २००८, २००९, २०१६, २०१७, २०१८ र २०२१ मा औसतभन्दा कम वर्षा भए। उनी भन्छन्, सन् २००० पछि ८ वटा वर्षमा खडेरी परेको छ। सन् २०१६ पछि पानी नपर्ने टेन्ड दोहोरिएको छ। यसले खाद्यान्न असुरक्षा थप्ने र पारिस्थितिक प्रणालीमा नै असर गर्ने देखिएको छ। त्रिभुवन विश्वविद्यालयको जल तथा मौसम विज्ञान केन्द्रीय विभागका सहप्राध्यापक डा विनोद पोखरेलका अनुसार हिउँदमा झन्झन् सुक्खा हुँदैछ। पानी नपर्ने ट्रेन्ड छिटोछिटो बढिरहेको छ। उनले भने, ग्लोबल क्लाइमेट मोडलले भविष्यमा समग्रमा धेरै पानी पर्ने देखाएको छ, उनले थपे, तर मनसुनमा अत्यधिक र हिउँदमा थोरै पानी पर्ने आकलन गरेको छ। सन् २००० भन्दा पहिला एक वर्ष धेरै र अर्को वर्ष थोरै वर्षा भएको देखिन्छ। पोखरेल थप्छन्, त्यो रेगुलर प्रकिया हो। अहिले एक वर्ष पानी धेरै पर्ने अर्को वर्ष थोपै नझर्ने प्रवृत्ति छिटोछिटो दोहोरियो। उनका अनुसार पहिलाको भन्दा (भेरिबिलिटी) परिवर्तनशीलता उच्च देखिएको र वर्षात् घटदो क्रममा छ। धेरै पानीले विध्वंस निम्त्याउने र हिउँदे वर्षा नहुँदा खाद्यान्न, पारिस्थितिक प्रणाली (इकोसिस्टम), कृषि उत्पादनलाई असर गरेको छ। युरोपियन स्याटालाइट प्रडक्टको रेकर्डअनुसार सन् २०२० को अक्टोबरदेखि २०२१ फेबु्रअरीसम्म मुलुकभरमा अत्यन्त न्यून वर्षा भयो। नेपालभरि अक्टोबर, नोभेम्बर, डिसेम्बर, जनवरी र फेब्रुअरीमा क्रमशः २८, २२, १७, २५ र ३५ मिलिमिटर वर्षा भएको थियो। उक्त समयमा सन् १९५० देखि २०२१ सम्ममा औसतभन्दा कम वर्षा भएको मानिएको छ। सन् २०१६ मा प्रकाशित अध्ययनले पनि न्यून वर्षाले पश्चिममा मात्रै ८७ प्रतिशत उत्पादनमा ह्रास आएको प्रकाश पारेको छ। खाद्य संकटको जोखिम कृषि मन्त्रालय, विश्व खाद्य कार्यक्रम, खाद्य तथा कृषि संगठन, अमेरिकाले संयुक्त रूपमा गरेको अध्ययनमा सन् २००८ र २००९ मा औसतमा ५० प्रतिशतभन्दा कम पानी परेको देखाउँछ। सन् २००९ मा नेपाल खाद्य मूल्यांकन सिस्टमले एउटा इमर्जेन्सी सूचना जारी गरेको थियो। पानी नपरेपछि बैतडीको सिगास गाउँपालिका९ का किसानको सुकेको गहुँ खेती । तस्बिर : कृष्ण बिष्ट जसले गहुँ तथा जौंको ३० देखि ७० प्रतिशतले गिरावट आएको जनाएको छ। जसका कारण खाद्यान्नको मूल्य बढेको थियो। मूल्य चर्किएपछि ६६ प्रतिशत ग्रामीण भेगका नागरिक प्रभावित भएका थिए। सुदूर तथा मध्यपश्चिमका पहाडी र हिमाली भेगमा खाद्यान्न अभावले डरलाग्दो रूप लिएको अध्ययनले देखाएको छ। विश्व खाद्य कार्यक्रम (डब्लूएफपी) का अनुसार सन् २००८ को जनवरीमा १३ लाख (१३ मिलियन) मानिसलाई तत्काल खाद्य सहयोग चाहिएको थियो। ३७ लाख (३७ मिलियन) मानिस चर्को मूल्यको जोखिमले जीवनधान्न मुस्किल परेको अवस्थामा रहेको जनाएको छ। ९९ प्रतिशत गम्भीर खाद्य असुरक्षाको मारमा नेपालमा खाद्य सुरक्षाको अवस्था र भोकमरीको विषयमा, पाटन बहुमुखी कलेजका भव दत्त सापकोटाले गरेको अध्यनयले खाद्य सुरक्षा र भोकमरी अत्यन्त नराम्रो तरिकाले बढिरहेको देखाउँछ। वर्षभरि हेर्ने हो भने ४२२ प्रतिशतको मात्रै खाद्य सुरक्षामा पहुँच छ। सहरमा खाद्य पहुँच भए पनि पहाड र हिमाली क्षेत्रमा समस्या छ। सन् २००० पछि ८ वटा वर्षमा खडेरी परेको छ। सन् २०१६ पछि पानी नपर्ने ट्रेन्ड दोहोरिएको छ। यसले खाद्यान्न असुरक्षा थप्ने र पारिस्थितिक प्रणालीमा नै असर गर्ने देखिएको छ। सुदर्शन हुमागाईं, मौसमविद् वर्षात्को शैली फेरिएको छ। यस्ता प्रतिकूल परिस्थितिसँग जुध्न अनुकूलनका प्रविधिलाई प्राथमिकता दिनुपर्छ। हामीसँग बलियो अनुसन्धानहरू छैनन्। सबै कुरालाई मध्यनजर गर्दा अनुकूलन अत्यावश्क छ। वरिष्ठ वैज्ञानिक टीकाबहादुर कार्की, प्रमुख, राष्ट्रिय कृषि अनुसन्धान केन्द्र, खुमलटार ग्लोबल क्लाइमेट मोडलले भविष्यमा समग्रमा धेरै पानी पर्ने देखाएको छ। तर मनसुनमा अत्यधिक र हिउँदमा थोरै पानी पर्ने आकलन गरेको छ। अहिले एक वर्ष पानी धेरै पर्ने अर्को वर्ष थोपै नझर्ने प्रवृत्ति छिटोछिटो दोहोरियो। डा विनोद पोखरेल,सहप्राध्यापक, त्रिभुवन विश्वविद्यालय करिब ८१ प्रतिशत जनसंख्या दैनिक क्यालोरी खपतको तथा खाद्यसुरक्षाका मामलामा बञ्चित भएका छन्। ९९ प्रतिशत भने गम्भीर खाद्य असुरक्षाको मारमा रहेको अध्ययनले देखाएको छ। तर, विश्व भोकमरीको सूचीमा नेपाल गम्भीर अवस्थाबाट मध्यममा आएको छ। सरकारले खाद्य अवरुद्धको दर ३६ बाट २४ प्रतिशतमा सन् २०२५ सम्ममा झार्ने लक्ष्य राखेको छ। अनुकूलन मा जोड राष्ट्रिय कृषि अनुसन्धान केन्द्र, खुमलटारका प्रमुख वरिष्ठ वैज्ञानिक टीकाबहादुर कार्की जलवायु परिवर्तनले पछिल्लो समय असाधारण खालका घटना बढिरहेको बताउँछन्। भन्छन्, वर्षात्को शैली फेरिएको छ। यस्ता प्रतिकूल परिस्थितिसँग जुध्न अनुकूलनका प्रविधिलाई प्राथमिकता दिनुपर्ने पर्छ। हामीसँग बलियो अनुसन्धानहरू छैन। सबै कुरालाई मध्यनजर गर्दा अनुकूलन अत्यावश्क छ। लामो समय पानी नपर्दा उत्पादनमा कमी आएको छ। उर्बर भूमि तथा पानी लाग्ने ठाउँ विकासले समेत खाएकोमा उनले असन्तुष्टि जनाए। उनका अनुसार समयमा पानी नपर्दा हिउँदमा लगाइने तोरीलाई खासै समस्या पर्दैन। शीत को पानीले तोरीलाई सिँचाइ पुगेको छ। तर, केही बाली सतप्रतिशत नष्ट भएर जान्छ। पहाडमा लगाएको जौं, उवा, गहुँको उत्पादन ५० प्रतिशत घटेको छ। मध्यपहाड र उच्चपहाडमा हिउँले चिस्यान हुन्थ्यो। कार्कीले भने हिउँदे वर्षा र हिउँको अभावमा १० मुरी फल्ने ठाउँमा तीन, चार मुरी मात्रै फल्छ। राम्रो उत्पादन नहुँदा परनिर्भर भयौं। तर, खाद्य उत्पादन कति प्रतिशत प्रभाव पर्छ भनेर अझै प्रक्षेपण नभएको उनले बताए। सामान्यतया एक किलो गहुँ उत्पादन गर्न २२ सय लिटर पानी आवश्यक पर्छ। मकैका लागि ८ सय र धानका लागि ३२ देखि ३५ सय लिटर चाहिन्छ। बालीलाई फुल्नु अगाडि, फुल्ने बेला र कोसा लाग्ने समयमा पानी अत्यन्त बढी आवश्यक पर्छ। कतिपय स्थानमा पानी नपर्दा बाली लगाउनै नपाएको र लगाएकामा पनि उत्पादन घटेको बताइएको छ। वर्षात्लाई कुर्दा कुर्दै बाली लगाउन समय घर्किसकेको हुन्छ। त्यसैले पनि अनुकूलनका काम अत्यन्त आवश्यक छ। कृषि अनुसन्धान केन्द्र खुमलटारमा विभिन्न मितिमा लगाएको बाली उत्पादनमा आएको अन्तरालले सही समयमा सही बाली लगाउनुपर्ने सन्देश दिएको पनि कार्कीले बताए। माघ बितिसक्दा पनि वर्षा नहुनुले खाद्य सिस्टम तथा उत्पादनमा असर गर्ने पूर्वबाली तथा बागवानी निर्देशक, हरिकृष्ण उप्रेती बताउँछन्। गहुँ, मसोरो, चना र अन्य तरकारी लगायतका हिउँदे बालीमा असर पर्छ । हिउँ नपर्दा उच्चपहाडी क्षेत्रमा समस्या हिउँ कम परेको छ। यसले उच्चपहाडी क्षेत्रमा स्याउको उत्पादन कम गराउँछ। नहुँदा। (चिलिङ रिक्वायरमेन्ट) नहुँदा फूल फुल्दा असर गर्छ। ओखर र फलफूलमा पनि असर गर्छ। उच्चपहाडी क्षेत्रमा गहुँ, उवाजस्ता बालीलाई हिउँ पग्लिए लामो समय चिस्यान हुँदा समस्या थपिएको छ। वस्तुभाउका लागि चरिचरनमा घाँस नउम्रने हुँदा पशु उत्पादन कम हुने। लगायतका समस्या हिउँदे वर्षाको अभावमा भइरहेको छ। जलवायु परिवर्तका कारण हिउँदमा सुक्खा हुने र मनसुनमा असामान्य पानी पर्ने शैलीले माटो बगाएर लैजान्छ। ठूलो वर्षा हुँदा जमिनले पानी नपाउँदा उत्पादन घट्दै गएको उप्रेतीले बताए। त्यसैले अनुकूलनका काम गर्दै जानुपर्नेमा उनले पनि जोड दिए। कालीकोटको पलाँता गाउँपालिका २ खाडामा आकाशे पानीको भरमा हिउँदे बाली लगाएको खेत । यहाँको गहुँबाली खडेरीका कारण सुकेर नष्ट भएपछि खेत खाली छ । तस्बिर : बिस्नप्रसाद न्यौपाने छोटो समयमा लगाउने बालीमा अनुकूलनका काम भए पनि लामो समय लाग्ने बालीमा अनुकूलनका काम हुन सकेका छैन। यस्ता विषयमा अध्ययन, अनुसन्धान हुन आवश्यक रहेको उनको भनाइ छ। मौसम अनुमान लामो समयको चाहिने उनको तर्क छ। भन्छन्, अनुसन्धान र मौसम पूर्वानुमानमा अझै राम्रो गर्नसक्नुपर्छ। नेपालमा जम्मा तीन दिनको मात्रै अनुमान गर्ने प्रविधि छ। जौं खेती लगभग नील त्रिभुवन विश्वविद्यालय, ग्रामीण विकास केन्द्रीय विभागमा खाद्य सुरक्षामा अनुसन्धानरत, नरकुमार चुहानका अनुसार हिमाली क्षेत्रमा मानिसहरूको खानपीनको शैलीमा परिवर्तन देखेको छ। संखुवासभाको मकालु गाउँपालिकामा १० वर्ष पहिला र अहिलेको अवस्थालाई अध्ययन गर्दा उत्पादनमा फरक देखिएको उनले बताए। उनका अनुसार जौं खेती लगभग नील भइसकेको छ। आलुलाई स्थायी बालीका रूपमा हेरिन्थ्यो। तर, समयमा हिउँ नपर्ने, किरा लाग्ने, नफल्ने भएपछि आलु उत्पादनमा कमी देखिएको छ। आयातीत आलुले ठाउँ लिएको छ। उनले भने १० वर्ष पहिला समग्र जिल्लाभरिको मान्छे मकालुमा बीउ किन्न जाने गर्थे। अहिले आयातीत आलु खानुपर्ने बाध्यता छ। चुहानका अनुसार उक्त ठाउँमा जलवायु परिवर्तनको असरले विभिन्न खालका परिणाम निम्त्याउँदा साँस्कृतिक महत्व बोकेको बालीहरू नासिँदै गएका छन्। जनजातिले विशेष गरी उत्पादन गर्दै आएका जुनेलो, फापर, दालहरूको उत्पादन शून्यमा झरेको छ। धान, मकै, कोदोको ठाउँमा अलैंचीले ९५ प्रतिशत ठाउँ लिएको छ। यस्ता उत्पादनमा रोग धेरै लाग्ने, किरा र खडेरीले कारण ह्रास आएकाले स्थानीयहरू मारमा परेको बताए। समयमा पानी नपर्दा कतिपय स्थानमा अलैंचीका बोट सुकेका छन्। अलैंचीको उत्पादन र मूल्य दुवै घटेको छ। समग्र उत्पादनमा जलवायुको असर धेरै नेपाल एग्रिकल्चर रिसर्च जर्नलल फेब्रुअरीमा प्रकाशित गरेको अनुसन्धानले धानको उत्पादन पर्याप्त नभएको बताउँछ। अन्न खपतको ६७ प्रतिशत ठाउँ धानले ओगट्छ। खाद्य र पोषण सुरक्षामा धानले प्रमुख भूमिका खेले तापनि आयातमा भर पर्नु परेको छ। तर, प्रतिकूल जलवायुको असर तथा बढ्दो मागको बाबजुद धानको उत्पादन सन् २०३० देखि २०५० सम्ममा आफैं पूरा गर्नसक्ने आकलन गरीएको अध्ययनले देखाएको छ। विभिन्न खालका १२ वटा परिदृश्यको मूल्यांकन गर्दा यस्तो देखिएको हो। अहिलेको अवस्थामा १४७ प्रतिशत धान उत्पादन वृद्धि छ। र, विगत तीन दशकमा १३ प्रतिशत प्रतिवर्ष जनसंख्या वृद्धि भएको हिसाबले सन् २०५० सम्ममा पनि आत्मनिर्भर नहुने देखिन्छ। जलवायु परिवर्तनले धान उत्पादनलाई झनै नाजुक बनाएको छ। हिउँदे बाली मात्रै नभएर समग्र उत्पादनमा जलवायु परिवर्तनको प्रतिकूल असर पारेको प्रष्ट्याउँछ। के भइरहेछ मौसम प्रणालीमा ? जल तथा मौसम विज्ञान विभागका मौसमविद् हुमागाईंका अनुसार यतिबेला प्रसान्त महासागरमा लानिना को अवरोध छ। त्यसले पश्चिमी वायुको गतिविधि कम गर्छ। र पानी कम पर्ने संभावना हुन्छ। तर अब लानीना तटस्थ अवस्थामा जाने क्रममा छ। यो वर्ष तापक्रममा वृद्धि हुने र वर्षामा कम हुने हिउँद सुरु हुनुभन्दा पहिला नै प्रक्षेपण गरिएको थियो। समग्रमा हिउँदमा सरदरभन्दा कम नै पर्ने देखिएको हो। त्रिभुवन विश्वविद्यालयका सहप्राध्यापक डा पोखरेलले हिउँदे वर्षा अझै पर्ने संभावना नभएको बताए। बुधबारसम्म अलि कति चिसो रहने र पुर्वी पहाडमा हल्का हिउँ पर्ने देखिएको बताए।"
सप्तरीमा असईको हत्या गर्ने प्रहरी जवान खत्रीलाई जन्मकैद,"राजविराज : कार्यालयभित्रै सशस्त्र प्रहरीका असईको हत्या गरेको अभियोगमा प्रहरी जवानलाई जन्मकैदको सजाय तोकिएको छ। जिल्ला न्यायाधीश नविनकुमार जोशीको इजलाशले सशस्त्र प्रहरी जवान ३९ वर्षीय होमबहादुर खत्रीलाई सोमबार जन्मकैद सजाय भएको हो । उनले सशस्त्र प्रहरी बल गण नम्बर ६ हेडक्वाटर राजविराजमा दरबन्दी भई छिन्नमस्ता गाउँपालिका३ मोहनपुरस्थित सशस्त्र प्रहरीको बोर्डर आउटपोस्ट (बीओपी)मा कार्यरत असई ४५ वर्षीय सत्यनारायण यादवको हत्या गरेका थिए । जिल्ला न्यायाधीश श्यामबिहारी मौर्यको इजलाशले कात्तिक २२ गते खत्रीलाई पुर्पक्षका लागि कारागारमा पठाउने आदेश दिएको थियो। अदालतले सोमबार अभियुक्त खत्रीलाई जन्मकैदका साथै तीन लाख रुपैयाँ क्षतिपूर्ति भराउने र फौजदारी कसूर पीडित राहत कोषमा २ हजार ८ सय रुपैयाँ जम्मा गराउने फैसला गरेको हो । सिरहा जिल्ला भगवानपुर गाउँपालिका२ नरहाका असई यादव र ओखलढुङ्गा जिल्ला खिजिदेम्वा गाउँपालिका२ निवासी खत्री सप्तरीको छिन्नमस्ता गाउँपालिका३ मोहनपुरस्थित सशस्त्र प्रहरीको बोर्डर आउटपोस्ट (बीओपी)मा कार्यरत थिए । बयानका क्रममा अभियुक्त खत्रीले २०७९ असोज १९ गते राति असई यादवको हत्या गरेको स्वीकारेका थिए । खत्रीले वियर खाएर यादवले आफूमाथि लाठीले हिर्काएको बताएका थिए । रिस थाम्न नसकी हुत्याउँदा यादवको टाउकोमा चोट लागेको र दोहोर्याएर धकेल्दा टाउको पछाडि ठोक्किएर घ्यार घ्यार गर्न थालेपछि घाँटी थिचेर हत्या गरेको खत्रीले बयानमा भनेका थिए। बीओपीभित्रै हत्या गरिएका यादवको शव भने नेपालभारत सीमाभन्दा तीन किलोमिटर दक्षिण भारत बिहार राज्यको मधुवनी जिल्लाअन्तर्गत जिरोगा पुनर्वासस्थित खोलामा असोज २० गते फेला परेको थियो । अभियुक्तले यादवको शव समेत घिसार्दै लगेर खोलामा मिल्काएको बयान दिएका थिए। घटनामा अन्य व्यक्तिको पनि संलग्नता रहेको मृतक परिवारले बताएका छन्। शव फेला परेको एक सातापछि असोज २६ गते अभियुक्त खत्रीलाई पक्राउ गरिएको थियो । खत्रीले हत्यादेखि शव लुकाउने,छिपाउनेसम्मका काम आफू एक्लै गरेको बयान दिएका थिए। भारतीय प्रहरीले शव बुझाउन खोज्दा सुरुमा छिन्नमस्ता बीओपीका इञ्चार्ज सई कृष्णबहादुर मगरले आफ्नो मान्छे नभएको भन्दै शव बुझ्न अस्वीकार गर्दै घटना लुकाउन खोजेका थिए । मृतकका छोरा अमोदकुमार यादवले प्रहरीले आफूहरूलाई घटनास्थल समेत जान रोकिएको बताएका थिए । रोक्दारोक्दै जबरजस्ती भारत गएर शव पहिचान गरेपछि स्थानीयबासी र भारतीय प्रहरीको दबाबमा मात्र शव नेपाल ल्याइएको उनले बताए।"
गैंडाको आक्रमणबाट पूर्वी चितवनमा १ जनाको मृत्यु,"चितवन : पूर्वी चितवनमा गैंडाको आक्रमणबाट एक जनाको मृत्यु भएको छ । मृत्यु हुनेमा रत्ननगर नगरपालिका वडा नं ९ का ६० वर्षीय चन्द्रबहादुर तामाङ छन् । चितवन राष्ट्रिय निकुञ्जका अनुसार मंगलबार बिहान बाटोमा हिँड्ने क्रममा रत्ननगर९ लालपर्सा नजिक उनलाई गैंडाले आक्रमण गरेको हो । बिहान ६ बजेको समयमा तामाङ मृतावस्थामा भेटिएको र घटनाको प्रकृति एवं चोट हेर्दा गैंडाले आक्रमण गरेको देखिएको निकुञ्जका सूचना अधिकारी गणेशप्रसाद तिवारीले बताए। चालु आर्थिक वर्षमा वन्यजन्तुको आक्रमणबाट जिल्लामा ५ जनाले ज्यान गुमाएका छन् । ज्यान गुमाउनेमा बाघको आक्रमणबाट एक , हात्तीको आक्रमणबाट एक र गैंडाको आक्रमणबाट तीन रहेका उनले जानकारी दिए। रासस"
शिलान्यासको २ वर्षमा कार्यालय स्थापना,"महेन्द्रनगर : कञ्चनपुरको बहुचर्चित दैजीछेला औद्योगिक क्षेत्रको जग्गा औद्योगिक क्षेत्र व्यवस्थापन लिमिटेडको नाममा भोगाधिकार प्राप्त नहुँदै दुई वर्षअघि तत्कालीन प्रधानमन्त्री केपी शर्मा ओली शिलान्यास गरे। अढाइ दशकदेखि चर्चामा रहेको यो औद्योगिक क्षेत्र शिलान्यास भएको यही फागुन १० गते २ वर्ष पुग्दैछ। २ वर्षभित्र पूर्वाधार निर्माण गरिसक्ने लक्ष्य लिइएको दैजीछेलामा भौतिक पूर्वाधारतर्फ अहिलेसम्म कुनै पनि काम सुरु हुन सकेको छैन। अहिले पनि सो जग्गाको भोगाधिकार प्राप्त नहुँदै सोमबार उद्योग वाणिज्य तथा आपूर्ति मन्त्री दामोदर भण्डारीले औद्योगिक क्षेत्रको सम्र्पक कार्यालयको उद्घाटन गरेका छन्। कञ्चनपुरको वेदकोट नगरपालिका२ स्थित औद्योगिक क्षेत्रको शिलान्यासको दुई वर्षपछि अहिले रूख छपानको काम भइरहेको छ। औद्योगिक विकास लिमिटेडले शिलान्यास भएको १ महिनाभित्र उद्योग स्थापनाका लागि आशयपत्र आह्वान गर्ने, त्यसको आधारमा ६ महिनाभित्र उद्योगीहरूलाई चाहिने न्यूनतम् पूर्वाधार (अस्थायी सडक, विद्युत्, पानीलगायत)को व्यवस्थापन गरी औद्योगिक क्षेत्रको काम अघि बढ्ने बताएको थियो तर दुई वर्षभित्र उद्यमीका लागि आवश्यक पूर्वाधार तयार गरी सञ्चालनमा ल्याउने र ५ वर्षभित्र सम्पूर्ण पूर्वाधार निर्माण गरिसक्ने लक्ष्य राखेको कम्पनीले आशयपत्र आह्वान र रूख छपानको कामबाहेक अन्य भौतिक प्रगति गर्न सकेको छैन। वेदकोट नगरपालिकामा २०५१ सालदेखि छेलामा औद्योगिक क्षेत्र स्थापनाको चर्चा हुँदै आएको छ। नगर प्रमुख भोजराज बोहराले औद्योगिक क्षेत्रमा अहिले रूख छपानको काम भइरहेका बताए। अहिले औद्योगिक क्षेत्रमा ४० हजार रूख छपान भइसकेका छन्। यसको वातावरणीय प्रभाव मूल्याङ्कन गर्ने बेला करिब २७ हजार रूख थिए, नगर प्रमुख बोहराले भने, केही प्राविधिक जटिलताले यहाँका जनताको उद्योग स्थापना गर्ने सपना ढिला नहोस। उनले अब विकास सुदूरपश्चिमबाट हुनुपर्ने रऔद्योगिक क्षेत्र स्थापनाले यस क्षेत्रका जनताले रोजगारीका प्रसस्त अवसर पाउने दाबी गरे। औद्योगिक क्षेत्रसँगै सडक विस्तार गर्नुपर्ने उनको सुझाव छ। सम्पर्क कार्यालयको स्थापना गर्दै उद्योग वाणिज्य तथा आपूर्ती मन्त्री दामोदर भण्डारीले कार्यालय स्थापना भएसँगै औद्योगिक क्षेत्रको काम अघि बढ्ने बताए। म जति दिन मन्त्री रहेपनि औद्योगिक क्षेत्रको काम अघि बढाउन लाग्ने छु, उनले बाचा गरे, जग्गाको भोगाधिकारको एक महिनाभित्र मन्त्रिपरिषदबाट निर्णय गराउँछु। सुक्खा बन्दरगाह र यो औद्योगिक क्षेत्रको कामका लागि बजेट अभाव नहुने मन्त्री भण्डारीले आश्वासन दिए। उनले यस क्षेत्रका गौरवका योजनाहरूलाई सम्पन्न गर्नका लागि आफू लागिपरेको बताए। २०७७ साउन १८ मा स्वीकृत भएको वातावरण प्रभाव मूल्यांकनअनुसार दैजीछेलामा करिब २५ हजार रूख कटानी गर्नुपर्नेछ। सो क्षेत्रमा अहिले ४४ हजार रूख रहेकाले पुनःसमस्या आउनसक्ने बताउँदै नगर प्रमुख बोहराले मन्त्रीको ध्यानाकर्षण गराए। औद्योगिक क्षेत्र व्यवस्थापन लिमिटेडका महाप्रबन्धक संजयलाल मानन्धरले रूख छपानको काम सकिएर मन्त्रिपरिषद्बाट भोगाधिकार दिने निर्णय भएपछि मात्र रूख कटानदेखि भौतिक संरचना निर्माण अघि बढ्ने उनले बताए। औद्योगिक क्षेत्र लिमिटेडका अनुसार उक्त औद्योगिक क्षेत्रमा एक उद्योगका लागि पाँच कठ्ठादेखि पाँच बिघा जमिन छुट्टयाइएको छ। औद्योगिक क्षेत्र निर्माणका लागि ९ अर्ब रुपैयाँ खर्च हुने अनुमान छ, महाप्रबन्धक मानन्धरले भने, उद्योग स्थापना भएमा प्रत्यक्ष तथा अप्रत्यक्ष गरी २२ हजारले रोजगारी पाउँनेछन्। सयवटा औद्योगिक प्लट रहने दैजीछेला औद्योगिक क्षेत्रमा साना उद्योगका लागि २३, मझौला उद्योगका लागि ४४ र ठूला उद्योगका लागि ३३ प्लट छुट्टयाइएको छ। यो औद्योगिक क्षेत्रको निर्माण सम्पन्न भएर उद्योगहरू सञ्चालनमा आए सुदूरपश्चिमकै आर्थिक विकासले फड्को मार्ने अपेक्षा गरिएको छ।"
६ वर्षमा फेरिए ९ प्रमुख प्रशासकीय अधिकृत,"जाजरकोट : जाजरकोटको जुनीचाँदे गाउँपालिकाको पहिलो प्रमुख प्रशासकीय अधिकृत (हाकिम) कृष्णबहादुर शाह थिए। उनी गाउँपालिकामा मुस्किलले चार महिना टिके। २०७३ फागुनमा प्रमुख प्रशासकीय अधिकृत भएर आएका उनी २०७४ वैशाखमै सरुवा भएका थिए। शाहपछि प्रमुख प्रशासकीय अधिकृत भएका बखतबहादुर खड्का पनि छोटो समयमै सरुवा भए। २०७४ सालमै तेस्रो प्रमुख प्रशासकीय अधिकृत भए, राजेन्द्र पौडेल। गाउँपालिकामा उनका लागि पनि लामो समय टिक्ने वातावरण बनेन। पौडेल पनि छोटो समयमै सरुवा भए। पौडेलपछि २०७५ सालमा सर्वदल शाही प्रमुख प्रशासकीय अधिकृतका रूपमा आए। उनको स्थायी ठेगाना जुनीचाँदेको दह हो। स्थानीय भएकै कारण अरूभन्दा केही समय बढी टिक्न सफल भए। शाहीपछि २०७७ सालमा टेकबहादुर शाही आए। ०७७ भदौ ११ गते आएका उनी चार महिना पनि टिकेनन्। ०७७ पुस ३० गते उनी सरुवा भए। उनी सरुवा भएपछि २०७७ सालमै प्रमुख भए दीपककुमार शाही। शाहीको कार्यकाल पनि त्यति लामो हुन सकेन्। उनीपछि २०७८ सालमा गणेशबहादुर बस्नेत आए। २०७८ फागुनमा प्रमुख भएका उनी चैतमा सरुवा भए। बस्नेतपछि २०७९ मा प्रेमप्रकाश केसी प्रमुख भएर आए। केसी पनि ६ महिना नपुग्दै सरुवा भए। वैशाखमा नगरपालिकामा आएका उनी असोज नलाग्दै सरुवा भए। पछिल्लो छ महिनादेखि प्रमुख प्रशासकीय अधिकृत भएर आएका छन् पित्रीभक्त गिरी। उनी असोजमा मात्रै सरुवा भएर आएका हुन्। गिरी पनि कति समय टिक्छन् भन्ने कुनै टुंगो छैन्। यसरी हेर्दा पछिल्लो छ वर्षको अवधिमा जुनीचाँदे गाउँपालिकामा ९ जना प्रमुख प्रशासकीय अधिकृत फेरिएका छन्। सर्वदल शाही बाहेक अरु हाकिमहरू छ महिनासम्म टिक्न सकेनन्। स्थानीय सरकारको मुख्य प्रशासनिक काम गर्ने ब्यक्ति नै पालिकामा टिक्न नसक्दा विकास निर्माणका साथै अन्य प्रशासनिक कामकाज र गाउँसभा र गाउँकार्यपालिकाले गरेका निर्णय कार्यान्वयनमा समस्या देखिएको छ। स्थानीय रेशम खड्का प्रमुख प्रशासकीय अधिकृत फेरिनुको एउटै कारण आर्थिक स्वार्थ भएको बताउँछन्। कर्मचारीलाई जनप्रतिनिधिहरूले आफू अनुकूल काम गराउन खोज्नु र कर्मचारी आर्थिक लाभ हुने काम मात्र गर्न खोज्ने प्रवृतिका कारण जुनीचाँदेमा हाकिमहरू टिक्न गाह्रो भएको उनले बताए।"
दिसिनपा डोटीको प्रथम स्थानीय तह,"डोटी : कार्यसम्पादन मूल्यांकनमा दीपायल सिलगढी नगरपालिका डोटी जिल्लाको पहिलो स्थानीय तह भएको छ। राष्ट्रिय प्राकृतिक स्रोत तथा वित्त आयोगले आर्थिक वर्ष २०८०८१ का लागि वित्तीय समानीकरण अनुदान सिफारिस गर्ने प्रयोजनका लागि कार्य सम्पादन सूचकाङ्कका आधारमा सबै तहका सरकारको कार्यसम्पादन मूल्यांकन गर्ने गर्छ। आयोगले दिएको जानकारीअनुसार दिसिनपाले ६८ दशमलव ८६ प्रतिशत अंक प्राप्त गर्दै कार्यसम्पादन मूल्यांकनमा डोटीको पहिलो स्थानीय तह भएको हो। त्यसैगरी पूर्वीचौकी गाउँपालिकाले ५२ दशमलव ०३ प्रतिशत अंक प्राप्त गर्दै कार्यसम्पादन मूल्यांकनमा डोटीको अन्तिम स्थानीय तह भएको छ। केआइसिंह गाउँपालिका ६१ दशमलव ८१ प्रतिशत अंक प्राप्त गर्दै कार्यसम्पादन मूल्यांकनमा डोटीको दोस्रो स्थानीय तह भएको छ। त्यस्तै, आदर्श गाउँपालिका ६० दशमलव २७ प्रतिशत अंक प्राप्त गर्दै कार्यसम्पादन मूल्याङ्कनमा तेस्रो स्थानीय तह भएको छ भने चौथोमा बोगटान फुड्सिल गाउँपालिकाले ६० दशमलव १४ अंक प्राप्त गरेको छ। त्यसैगरी क्रमशः कार्यसम्पादन मूल्यांकनमा वडीकेदार गाउँपालिकाले ५८ दशमलव ४९ प्रतिशत अंक, शिखर नगरपालिकाले ५५ दशमलव १६ प्रतिशत अंक, सायल गाउँपालिकाले ५३ दशमलव ८३ प्रतिशत अंक, जोरायल गाउँपालिकाले ५२ दशमलव ३४ प्रतिशत अंक प्राप्त गरेको छ। कार्यसम्पादन मूल्यांकन गर्न स्थानीय तहका लागि १७ सूचक तय गरिएको थियो। पालिकाले समयमै बजेट पेस गरेरनगरेको, असार मसान्तभित्र बजेट पास गरेरनगरेको, स्थानीय तहले करबापत उठेको रकममध्ये प्रदेश सरकारलाई दिनुपर्ने ४० प्रतिशत रकम सञ्चित कोषमा जम्मा गरे नगरेको, आउँदो आर्थिक वर्षको लागि आय र व्ययको प्रक्षेपण गरिएको तथ्यांकसहितको विवरण पुस मसान्तभित्र अर्थ मन्त्रालयमा पेस गरेरनगरेको, बजेट कार्यान्वयनको वार्षिक समीक्षा गरी हरेक वर्षको कार्तिक मसान्तभित्र सार्वजनिक गरेरनगरेको लगायतका विषयमा मूल्यांकन गरेको थियो। त्यस्तै, आन्तरिक राजस्वको लक्ष्य र संकलन, अघिल्लो वर्षको बजेट र खर्चको अवस्था, बेरुजु, सूत्रको प्रयोग, आवधिक योजना तय गरे नगरेको, विद्यालयमा विद्यार्थी भर्नाको अवस्था, गर्भवती महिलाको संख्या, संस्थागत प्रसूति संख्यालगायत शीर्षकका सूचकका आधारमा आयोगले स्थानीय तहलाई अंक भार दिएको हो।"
बेवारिसे युवकको उद्धार,"लामो समयदेखि ढल छेउमा कष्टकर जीवन बिताउँदै आएका ती युवकलाई उद्धार गरिएको हो। वीरगन्ज : वीरगन्जको सडकमा कष्टकर जीवन व्यतित गरिरेहका एक युवकलाई मानव सेवा आश्रमले उद्धार गरेको छ। वीरगन्जको मुर्ली चोकस्थित ढल छेउमा लामो समयदेखि बस्दै आएका मानसिक अवस्था कमजोर भएका अन्दाजी ३५ वर्षीय युवकलाई आश्रमले आइतबार राति उद्धार गरेको हो। फोहोरको ढलछेउमा अत्यन्त कष्टपूर्ण अवस्थामा बस्दै आएका ती युवकलाई आश्रमको टोलीले सामाजिक अभियन्ता र प्रहरीको सहयोगमा राति उद्धार गरि आश्रममै राखेको छ। उद्धार गरिएका ती युवकको मानसिक अवस्था ठिक नरहेकाले उनले आफ्नो नाम पनि बताउन नसकेको आश्रमका मधेस प्रदेश संयोजक देवेश गुप्ताले बताए। आइतबार राति सडकबाट उद्धार गरि आश्रममा राखिएका ती युवकको सोमबार बिहान कपाल दाह्री काट्नुका साथै नुहाइदिएर सफासुग्घर पारिएको गुप्ताले जानकारी दिए। अब आश्रममै स्वास्थ्यकर्मीको टोली बोलाएर उनको उपचार पनि सुरु गरिने भन्दै गुप्ताले भने, स्वास्थ्य र मानसिक अवस्था ठिक भएपछि उनको परिवारको सोधिखोजी गर्नेछौं, त्यसपछि पारिवारिक पुनर्मिलन गराइदिनेछौं। यसअघि गत सोमबार भ्यालेन्टाइन डेका दिन पनि वीरगन्जमै रात्रि गस्ती गरेर आश्रमको टोलीले खुला आकाशमुनि कष्टकर जीवन बिताइरहेका दुईजनाको उद्धार गरेको थियो। उनीहरूलाई पनि आश्रमकै संरक्षणमा राखिएको छ। वीरगन्ज महानगरपालिका२५ सिर्सिया छोटी भन्सारस्थित मानव सेवा आश्रममा हाल १ बालक, ३ बालिका, ७ पुरुषसहित ५२ जना आश्रित छन्।"
एक वर्षदेखि ओढारको बास,"बेनी : बेनी नगरपालिकाको वडा नं ७ मा पर्ने कुरिलाखर्कको सडक र पैदलमार्ग भएर दैनिक सयौं सवारीसाधन र मानिस ओहोरदोहोर गर्छन्। बेनी५ भिरमुनिका ५० वर्षीय राहुल विकले एक वर्षदेखि सोही सडकको छेउमा रहेको ओढारमा आश्रय लिइरहेका छन्। छोराहरूको मृत्यु, श्रीमतीले दोस्रो विवाह गरेको र आफन्तले हेला गरेपछि ओढारमा बस्नुपरेको उनले बताए। 'शक्ति र उमेर हुँदासम्म ३५ वर्ष भारतमा काम गरेँ', उनले भने, 'उमेर घर्किएपछि गाउँ फर्कँदा साथ दिने कोही भएनन्। हेला गर्न थालेपछि घर छाडेर ओढारमा बस्न थालेको हुँ।' राहुलले कन्दमूल खोज्ने र मागेर ल्याएको अन्नबाट दैनिकी चलाउने गरेको बताए। सो ओढार बेनी बजारबाट करिब एक किलोमिटर नजिकको दूरीमा छ। उनी सडकको कान्लामाथिको सानो ओढारमा फाटेका कपडा ओछ्याएर सुत्छन्। शारीरिक कमजोरीका कारण श्रम गर्न नसक्ने राहुल बोल्न र कुराकानी गर्न सक्दैनन्। ' राहुल विक मेरो भैंसी फार्मसँगै जोडिएको ओढारमा बस्न थाल्नुभएको एक वर्षजति भयो', कुरिलाखर्कका सुरेस ढुङ्गानाले भने, 'उहाँ काम गर्न सक्दिनँ। मलाई यही ठिक छ भन्नुहुन्छ।' ढुङ्गानाको भकारो छेउको गोलभेँडा टिपेर तरकारी बनाउने राहुल अरु खाद्यान्न माग्न बजार झर्छन्। दिउँसोमा घाम लागे पनि रातमा चिसो हावा सिधैँ ओढारभित्र छिर्छ। उनलाई मागेर जुटाएको खाद्यान्न बाँदरबाट जोगाउनै हम्मे पर्छ। रातमा चितुवाको समेत डर छ। कुरिलाखर्ककी बासिन्दासमेत रहेकी बेनी नगरपालिकाका उपप्रमुख ज्योति लामिछानेले राहुललाई ओढारबाट घरमा पठाउने प्रयास गरे पनि नमानेको बताए। 'ओढारमा बसेको देख्नेबित्तिकै खोजीनीति गरेको हो', उनले भने, 'अन्त जाने ठाउँ छैन, यहाँबाट नपठाउनु भनेर मान्दै मान्दैनन्।' रासस"
"विराटनगर उड्न लागेको सौर्यको जहाजमा समस्या, पार्किङवेमै फिर्ता",काठमाडौं : त्रिभुवन अन्तर्राष्ट्रिय विमानस्थलबाट विराटनगरका लागि आज उड्न लागेको सौर्य एयरलाइन्सको जहाजमा समस्या देखिएपछि पार्किङवेमै फिर्ता भएको छ। विराटनगर उड्न धावनमार्ग नजिकै पुगेको उक्त जहाजको इन्डिकेटरले समस्या देखाएपछि फिर्ता भएको बताइएको छ। यात्रु बोर्डिङ पूरा गरी धावनमार्ग नजिकै पुगेको एसएयू ७२१ उडान नम्बरको जहाजमा इन्डिकेटरले समस्या रहेको देखाएपछि उडान नगरी फिर्ता भएको विमानस्थलका प्रवक्ता टेकनाथ सिटौलाले जानकारी दिए। उनका अनुसार जहाजमा के समस्या देखिएको हो भन्ने खुलेको छैन। जहाज अहिले पार्किङवेमै छ। जहाज कम्पनीका इञ्जिनीयरले उक्त जहाजमा भएको समस्याका विषयमा छानबिन गरी उडानका लागि योग्य भन्ने जानकारी गराएपछि मात्रै उडान अनुमति पाउने विमानस्थलले जनाएको छ।
खुसीको आधार,"नैतिक शिक्षा : त्यति नै लिनुहोस् जति तपाईं सम्हाल्न सक्नुहुन्छ। एउटा बालक सधैंजस्तै बाटोमा हिडिँरहेको थियो। उसले बाटोमा हिँडिरहेकै बेला बदामले भरिएको एक बयाम देख्यो। बयाम ठूलै थियो तर त्यसको मुख भने एकदमै सानो थियो। बदाम देख्नेबित्तिकै खानका लागि बालकको मन लोभियो। जुन स्वाभाविकै थियो। अतः उसले बयाममा हात हाल्यो। सके जति बदाम हातमा लियो र मुठ्ठी बनायो। तर, जब उसले आफ्नो हात बयामबाट बाहिर निकाल्न खोज्यो तब उसको हात बयामको मुखमा अड्कियो। बालकले धेरै प्रयास गर्यो कि हात बाहिर निकाल्न सकौं त्यो पनि बदाम सबै लिएर। यद्यपि बालकको हात बाहिर निस्किरहेको थिएन। तर पनि बालक बदामलाई हातबाट छोड्नका लागि तयार थिएन। फलतः ऊ निराश भयो तथा रुन सुरु गर्यो। एक व्यक्तिले टाढाबाट उसको यो सबै दृश्यलाई हेरिरहेको थियो। बच्चालाई के कष्ट भइरहेको छ भन्ने कुरा उसले बुझिसकेको थियो। अतः त्यस मान्छेले बालकको नजिकै आएर उसलाई भन्यो, बाबु ! यति धेरै लोभ नगर। एक पटकमा यसको आधा बदाम निकाल। तिम्रो हात बाहिर निस्किने छ। यदि चाहन्छौं भने अर्को पटक हात हालेर फेरि बदाम लिन सक्छौ। बालकले कुरा बुझ्यो र उसले त्यस व्यक्तिको कुरा मान्यो। यस प्रकार उसको हात निस्कियो र ऊ निकै खुसी भयो। नैतिक शिक्षा : त्यति नै लिनुहोस् जति तपाईं सम्हाल्न सक्नुहुन्छ।"
युक्रेनमा थप हतियार पठाउने बाइडेनको प्रतिबद्धता,वासिङटन डिसी : अमेरिकी राष्ट्रपति जो बाइडेनले सोमबार युक्रेनको राजधानीको आकस्मिक भ्रमण गरी हतियार आपूर्ति बढाउने वाचा गरेका छन्। ह्वाइट हाउस पुलले जनाएअनुसार उनी उक्त प्रतिबद्धता जनाएर किभबाट फिर्ता भएका हुन्। राष्ट्रपति बाइडेनको किभ भ्रमण एक्कासि आयोजना भएकाले यसले राजनीतिक तरङ्ग थपेको छ। पश्चिमाहरूले समर्थन गरेको युक्रेनमा रुसको आक्रमणको पहिलो वर्षगाँठ अघि राष्ट्रपति बाइडेनद्वारा गरिएको किभ भ्रमणलाई राजनीतिक एवं कूटनीतिकरूपमा विशेष चासोको रूपमा हेरिएको छ । रासस
कर्तव्य ज्यान मुद्दाका फरार प्रतिवादी दुई वर्षपछि पक्राउ,"दैलेख : दुई वर्षदेखि फरार रहेका कर्तव्य ज्यान मुद्दाका प्रतिबादी पक्राउ परेका छन् । दैलेखको नौमुले गाउँपालिकाबाट तीनजनालाई प्रहरीले पक्राउ गरेको हो । नौमुले गाउँपालिका४ बाङ्गेबजार र वडा नम्बर १ नौमुले बजारबाट उनीहरू पक्राउ परेका हुन्। नौमुले गाउँपालिका४ बाङ्गेबजार बस्ने ३० वर्षीय छबिन्द्र बुढा मगर,३१ वर्षीय कमल सारु मगर र ४२ वर्षीय कर्मसिंह दर्लामीलाई पक्राउ गरिएको जिल्ला प्रहरी कार्यालय दैलेखका प्रहरी निरीक्षक दिपकसिंह विस्टले बताए । उनीहरू २०७७ भदौदेखि फरार थिए । उनीहरूमाथि थप अनुसन्धान भइरहेको प्रहरी निरीक्षक विस्टले बताए ।"
"मुआब्जापीडित आन्दोलित, भन्सारको काम ठप्प","आन्दोलित बनेका मुआब्जा पीडितहरूले सोमबार दिनभर सीमा नाका ठप्प पार्दै सडकमै टायर बालेर विरोध प्रदर्शन गरे। झापा : भद्रपुर मेची किनारका मुआब्जा पीडितहरू फेरि आन्दोलित बनेका छन्। आन्दोलित बनेका मुआब्जा पीडितहरूले सोमबार दिनभर सीमा नाका ठप्प पार्दै सडकमै टायर बालेर विरोध प्रदर्शन गरे। आक्रोशित बनेका आन्दोलनकारीहरूले भद्रपुर भन्सार कार्यालयको मूल ढोकामा तालाबन्दी गर्नुका साथै भन्सारको ढाट तेर्साएर ६ घण्टा सडक जाम गरेका थिए। सडक अवरुद्ध भएका कारण नेपालभारत आउजाउ गर्ने सवारीसाधन सडकमै रोकिएका थिए। आन्दोलनका कारण भद्रपुर भन्सार कार्यालयको कामकाज दिनभर प्रभावित बन्यो । बिहान ११ बजेदेखि आन्दोलनमा उत्रिएका उनीहरूले सडकमै धर्ना बसेर हाम्रो माग पूरा गर, जनता ढाँट्न पाइँदैन, मुआब्जा छिटो दे र सरकार तेरो पाराले, दुःख पायो साराले भन्दै चर्को नाराबाजी गरेका थिए। आन्दोलनलाई साम्य बनाउन बाक्लो संख्यामा सशस्त्र र नेपाल प्रहरी परिचालन गरिएको थियो। आन्दोलनकारीले टायर बाल्ने क्रममा सुरक्षाकर्मीहरूसँग घम्साघम्सीसमेत भएको थियो। उनीहरूले एकसुत्रीय माग सम्बोधन नभएसम्म आन्दोलन जारी राख्ने घोषणा गरे। आन्दोलन जारी राखेका उनीहरूले बेलुका ५ बजेपछि मात्र सिमानाका खुलाइएको थियो। भद्रपुर भन्सारको विस्तारसँगै नयाँ भौतिक संरचना निर्माण गर्न भद्रपुर५ स्थित स्थानीयको नम्बरी जग्गा (९ बिघा) भन्सारले अधिग्रहण गर्न लागेको छ। मुआब्जा वितरणसम्बन्धी भन्सारको सबै कानुनी प्रक्रिया पूरा गरी जिल्ला प्रशासन कार्यालय झापाले जमिनको मुआब्जा तथा घर टहराको क्षतिपूर्तिबापत दिनुपर्ने १०९ वटा कित्ताको रकम तोकेर गत पुस ६ गते १५ दिने सूचना निकालेको थियो। सूचना निकालेको डेढ महिना बित्न लाग्दासमेत सम्बन्धित निकायले जग्गाधनीहरूलाई रकम उपलब्ध नगराएपछि उनीहरू फेरि आन्दोलित बनेका हुन्। प्रशासनले स्थानीयको नम्बरी जमिन जिल्ला मालपोत तथा भूमि सुधार कार्यालय झापामा रोक्का राखेको २८ महिनापछि मुआब्जासम्बन्धी सूचना निकालेको हो। भन्सारले २०७७ साउन २७ गतेदेखि हामी सबैको जग्गा रोक्का राखिदियो, स्थानीय जग्गाधनी आशा पण्डितले भनिन्, २८ महिनापछि बल्लतल्ल मुआब्जाको सूचना निकाल्यो। अहिले रकम छैन भनेर फेरि हामीलाई अल्झाउने काम गरिरहेको छ। अब हामीलाई मुआब्जाको रकम तत्काल उपलब्ध गर्नुपर्यो कि सरकारले हामी सबैको जग्गा फुकुवा गर्नुपर्यो। त्यस्तै, सरकारसँग पैसा छैन भने किन हाम्रो जमिन लिन खोजेको हो त ? भन्दै स्थानीय मञ्जु मण्डलले आक्रोश पोखिन्। उनले भनिन्, मुआब्जा नपाउन्जेल हाम्रो आन्दोलन जारी रहनेछ। यता भद्रपुर भन्सार प्रमुख अमित तिवारीका अनुसार जिल्लाबाट गर्नुपर्ने सबै काम सकाएर भन्सार विभागमा पठाइसकिएको छ। प्रशासन कार्यालयले मुआब्जा वितरणसम्बन्धी सूचना निकालिसकेको छ। मुआब्जाबापत ६० करोड दिनुपर्ने हुन्छ, उनले भने, यसबारे भन्सार विभागमा बुझ्दा विभागले अर्थ मन्त्रालयमा फाइल पठाइसकेको छ। अर्थ मन्त्रालयमा फाइल रोकिँदा समस्या भएको उनको भनाइ छ। मुआब्जा पीडितहरू रकम माग्दै प्रायःजसो भन्सार धाइरहनु हुन्छ। कहिले रकम आउँछ भनेर उनीहरूलाई दिने जवाफ मसँग पनि छैन, उनले भने। त्यस्तै, नगरपालिकाकी उपप्रमुख राधा कार्कीका अनुसार मुआब्जाका बारेमा केही दिनअघि मात्र उपप्रधान एवं ऊर्जा, जलस्रोत तथा सिँचाइमन्त्री राजेन्द्रप्रसाद लिङ्देनसँग पनि कुराकानी भएको थियो। उपप्रधानमन्त्री लिङ्देनज्यूले मुआब्जा रकम उपलब्ध गराउन सक्दो पहल गरिरहनु भएको छ, उपप्रमुख कार्कीले भनिन्, सरकारले रकम दिन सक्दैन भने स्थानीयको नम्बरी जमिन फुकुवा गरिदिनुपर्छ भनेर उहाँले भन्नुभएको छ।"
गर्मी बढ्यो,"काठमाडौं: यस वर्षको हिउँदे याम नसकिँदै गर्मी सुरु भएको छ। पछिल्ला दिनमा तापक्रम निरन्तर वृद्धि हुँदै गएकाले गर्मी महसुस गरिएको जल तथा मौसम विज्ञान विभाग, मौसम पूर्वानुमान महाशाखाले जनाएको छ। महाशाखाका मौसमविद् रोजन लामिछानेले हिउँदे वर्षा पर्याप्त नहुँदा सुक्खापन बढेकाले यो वर्ष चाँडै गर्मी सुरु भएको बताए। उनले भने, 'अहिले अधिकतम तथा न्यूनतम तापक्रम बढिरहेको छ। पश्चिमी वायु सक्रिय नभएकाले वर्षा नहुँदा चिसो बढ्न नसकेकाले पनि तापक्रम बढेर चाडै गर्मी महसुस गरिएको हो। अघिल्लो वर्ष हिउँदमा पश्चिमी वायु बढी सक्रिय रहेकाले हिउँदे वर्षा राम्रोसँग भएको थियो। यस पटक वर्षा गराउने मौसमी प्रणाली प्रभावकारी नभएकाले वर्षा हुन नसकेको मौसमविद्को भनाइ छ। मौसमविद् लामिछानेका अनुसार प्रि मनसुनको सिजन नजिकिएकाले पनि तापक्रम बढिरहेको छ । हिउँदे वर्षा गराउने मौसमी प्रणाली विकसित भए पनि त्यसको सक्रिय प्रभाव नभएकाले देशका सुदूरपश्चिम र कर्णाली प्रदेशमा बढी वर्षा भएको छ। बाँकी क्षेत्रमा अपेक्षित वर्षा नभएकाले बाली लगाएका किसानसमेत मर्कामा परेका छन्। सुक्खापनले पर्यावरणमा समेत असर परेको छ । सामान्यतया नेपालमा हिउँदे वर्षा मङ्सिर दोस्रो सातामा सुरु भएर फागुन दोस्रो सातासम्म रहन्छ। तर यस वर्ष हिउँदे वर्षा पर्याप्त मात्रामा हुन सकेन। महाशाखाको पछिल्लो विवरणमा आज काठमाडौँको न्यूनतम तापक्रम १० र अधिकतम तापक्रम २४ डिग्री सेल्सियस छ। धार्मिक विश्वासअनुसार शिवरात्रि पर्वका बेला मौसम धुम्मिन्छ र केही मात्रामा चिसोसमेत हुन्छ। तर यो वर्ष शिवरात्रिका बेला पनि पानी पर्न सकेन। हाल देशमा पश्चिमी वायुको आंशिक प्रभाव छ। उक्त मौसमी प्रणालीको प्रभावले अहिले प्रदेश नं १ लगायत देशका पहाडी भूभागमा आंशिकदेखि सामान्य बदली तथा देशका बाँकी भूभागहरुमा आंशिक बदली छ । प्रदेश नं १ का पहाडी भेगका एक दुई स्थानमा हल्का वर्षाको सम्भावना रहेको छ । देशका उच्च पहाडी तथा हिमाली भेगका थोरै स्थानहरुमा हल्का हिमपातको सम्भावना रहेको महाशाखाले जनाएको छ।"
अमेरिकामा बन्दुक हिंसामा ५ हजार ८ सयको मृत्यु,वासिङटन डिसी : आइतबारसम्मको विवरणअनुसार अमेरिकामा बन्दुकजन्य हिंसामा यो वर्ष पाँच हजार आठ सय जनाको मृत्यु भएको छ । बन्दुकजन्य हिंसासम्बन्धी अभिलेख अद्यावधिक गर्ने कार्यालयले सार्वजनिक गरेको विवरणमा उक्त सङ्ख्या उल्लेख गरिएको छ । सोमबार टेनेसीको मेम्फिसमा भएको गोली काण्डमा एक जनाको ज्यान गएको छ भने अन्य १० जना घाइते भएका छन् । मेम्फिस प्रहरीका अनुसार गोलीकाण्ड राति एउटा नाइट क्लब र त्यसको आसपासको क्षेत्रमा भएको थियो । गोलीकाण्डको विवरण सार्वजनिक गरिएको छैन भने आक्रमणकारीका बारेमा पनि केही खुलाइएको छैन । घाइतेहरूलाई स्थानीय अस्पतालमा भर्ना गरिएको छ । घाइतेमध्ये पाँच जनाको अवस्था गम्भीर रहेको प्रहरीले जनाएको छ । गत शुक्रबार मिसिसिपीको एउटा ग्रामीण क्षेत्रमा गोली हानाहान हुँदा छ जनाको ज्यान गएको थियो ।
उदयपुरको विकासका लागि एकीकृत योजना बनाइने,"उदयपुर : उदयपुरको क्षेत्र नम्बर २ को विकासका लागि एकीकृत योजना अघि सारिने भएको छ । प्रतिनिधिसभा सदस्य संसद अम्बरबहादुर रायमाझीको विशेष पहलमा आयोजित अन्तरक्रिया कार्यक्रममा क्षेत्र नं २ का जनप्रतिनिधिहरूले यस्तो प्रस्ताव अघि सारेका हुन् । छलफलमा अन्तरपालिका सडक संजाल,शिक्षा,स्वास्थ्य,खानेपानी र विद्युतलगायतको विकासमा साझा एजेण्डा बनाइ एकीकृत योजनाको रुपमा लैजान उनीहरू सहमत देखिएका हुन् । उनीहरूले सबै पालिकासँग जोडिने योजनालाई साझा लक्ष्य बनाएर अघि सार्नु पर्ने धारणा व्यक्त गरे । जनप्रतिनिधिहरूले विकासको पूर्वाधार भनेकै सडक भएकाले ग्रामिण सडक विस्तार,स्तरोन्नति गर्नुपर्नेमा जोड दिए । कार्यक्रममा संघीय संसद रायमाझीले आआफ्नो तहको कामलाई एकीकृत गरी क्षेत्रको विकास गर्न जनप्रतिनिहरू एक हुनुको विकल्प नभएको बताए । उनले भने,निर्वाचनका समयमा जुनसुकै पार्टीबाट निर्वाचित भएपनि निर्वाचन पछि सबैले साझा उद्देश्यले क्षेत्रको विकास गर्नुपर्ने दायित्व हामी जनप्रतिनिधिको हो ।' रायमाझीले विकासलाई राजनीतिभन्दा टाढा राखेर हेर्न अनुरोध गर्दै ठूलाठूला योजनालाई साझा चरित्रकोरुपमा लैजान सके पाँच वर्षभित्र विकासमा क्षेत्रनं २ अब्बल बनाउन सकिने बताए । कार्यक्रममा बोल्दै कटारी नगरपालिकाका मेयर राजेशचन्द्र श्रेष्ठले विकासको पूर्वाधार भनेकै सडक रहेको बताए । उनले सडकमार्फत सबै विकास सम्भव हुने भएकाले सडकको विकाससँगै कृषि,शिक्षा तथा स्वास्थ्यमा जोड दिनुपर्ने बताए । ताप्ली गाउँपालिकाका अध्यक्ष ढुंगाराज विश्वकर्माले गाउँपालिकाको समस्या भनेकै सडक रहेको औल्याए । वर्षा लाग्ने वित्तिकै सडक सञ्जालबाट पालिकाबासीले सास्ती खेप्नुपर्छ,लामो समय सडक सञ्जालबाट विच्छेद हुनुपर्ने अवश्था छ,'उनले भने,वर्षाको समयमा सीमा जोडिएका पालिकाले आफ्नो क्षेत्रको सडक मर्मत मात्रै गर्ने हो भने पनि जनतालाई सहज हुने छ ।' लिम्चुङबुङ गाउँपालिकाका अध्यक्ष मेजर राईले क्षेत्रको विकासमा निस्वार्थ भावले लाग्नुपर्ने बताए । रौतामाई गाउँपालिकाका अध्यक्ष वीरेन्द्रकुमार मगरले नीतिगतरुपमा अघि बढे विकास सम्भव हुने बताए । त्यसैगरी उदयपुरगढी गाउँपालिकाका अध्यक्ष मानबहादुर मगरले छलफल हुनु सकारात्मक भएपनि यसको कार्यन्वयन फितलो हुने बताए । कार्यक्रममै कटारी नगरपालिकाका उपमेयर गिता खड्काले कटारी घुर्मी सडकको स्तरोन्नतिमा जोड दिइन् । त्यस्तै ताप्ली गाउँपालिकाका उपाध्यक्ष धना मगरले वेतेनीमाझखर्क, घुर्मीकुमलटार, नुनथलारुपाटारठानागाउँ सडकको स्तरोन्नती र ताप्ली पोखरीको पर्यटन प्रर्वद्धनका लागि सहयोगसहकार्य गर्न अन्य पालिकाहरूलाई आग्रह गरिन् ।"
निरु बिक हत्याप्रकरण : डेढ वर्षपछि दुई जना पक्राउ,बीरेन्द्रनगर : बलात्कारपछि हत्या गरिएकी कालिकोटकी निरु बिकको हत्यामा संलग्न रहेको भन्दै प्रहरीले दुई जनालाई पक्राउ गरेको छ। कालिकोटको खाँडाचक्र नगरपालिका६ दाहाँकी कक्षा ९ मा अध्यायनरत निरु बिकको हत्या भएको डेढ वर्षपछिघटनामा संलग्न रहेको आशंकामा दुई जना परेका हुन्। पक्राउ पर्नेमा खाँडाचक्र नगरपालिका६ दाँहाँका वर्षीया कमला विक र सोही ठाउँका हाल खाँडाचक्र नगरपालिका३ ताडी बस्ने ४७ वर्षीय अने नेपाली छन्। जिल्ला प्रहरी कार्यालय कालिकोटका प्रमुख डीएसपी जयस्वर रिमालले केही तथ्य तथा परिस्थितिजन्य प्रमाणका आधारमा उनीहरूलाई पक्राउ गरिएको बताए।
तानसेन बुटवल सडक दैनिक ८ घण्टा बन्द,तानसेन :सिद्धार्थ राजमार्गको तानसेन बुटवल सडकखण्ड दैनिक ८ घण्टा बन्द हुने भएको छ । तानसेन बुटवल सडकखण्डको सिद्धबाबामा सुरुङमार्ग निर्माणको लागि तिनाउ जलविधुतको ड्याममाथि सडक डाइर्भसन निर्माण गर्न दैनिक ८ घण्टा सडक बन्द गरी काम सुरू गरिएको हो। यही फागुन १३ गते शनिबारदेखि दिउँसो र राति गरी दुई पटक सडक बन्द गर्न लागिएको हो । दिउँसो ११ बजेदेखि २ बजेसम्म र राति १० बजेदेखि बिहान ३ बजे सम्म सडक बन्द गर्ने निर्णय जिल्ला राजमार्ग सुरक्षा समितीको बैठकले गरेको प्रमुख जिल्ला अधिकारी जगन्नाथ पन्तले बताए । चाइना स्टेट कन्स्ट्रक्सन इन्जिनियरिङ कर्पोरेसनले ७ अर्ब ३४ करोड २१ लाख रूपैयाँमा सुरुङमार्गको ठेक्का लिएर पूर्वतयारीको काम गरिरहेको छ । सिद्धवावा मन्दिरदेखि रामापिथेकस पार्कसम्म १ हजार १ सय २६ मिटर दुरी रहेको सुरुङको पूर्वतयारीको काम भइरहेको सिद्धबाबामा सुरुङमार्ग योजनाका प्रमुख होमबहादुर एसीले बताए । सडक बन्द रहेको समयमा आकस्मिक रुपमा यात्रा गर्नुपर्ने र साना र हलुका सवारी साधनका लागि दोभानदेखि नुवाकोटहुँदै बेलबास सडक मार्ग प्रयोग गर्न जिल्ला प्रशासन कार्यालय पाल्पाले अनुरोध गरेको छ । दोभाना नुवाकोट वेलवास बैकल्पिक सडक मार्गमा भएका अवरोध तथा खाल्टाखुल्टी पुरपार गर्न सम्बन्धित क्षेत्रको कार्यालयलाई आग्रह गरिएको प्रमुख जिल्ला अधिकारी पन्तले बताए । सुरुङमार्ग निर्माण कम्पनीले सम्झौताअनुसार डीपीआरको काम सकेर सडक विभागलाई बुझाइसकेको छ ।
अव्यवस्थित तारले दुर्घटनाको जोखिम,"रौतहट : केवल र इन्टरनेटका अव्यवस्थित तारले चन्द्रपुरका मुख्य बजारमा दुर्घटनाका साथै आगलागीको जोखिम बढेको छ । तारका कारण सडक किनारबाट हिँड्ने पैदल यात्री र साना सवारी साधनले सास्ती खेप्नु परेको छ। राजमार्ग छेउ लत्रिएका इन्टरनेटका तार दुर्घटनाका कारक बन्ने गरेको स्थानीय बताउँछन्।जिल्लाको सदरमुकाम गौर,गरुडा,शिवनगर,कहटरिया,बजारहरूमा इन्टरनेट तथा केबल टिभी सञ्चालकले बिजुलीका पोलमा तार झुन्ड्याएका छन् । चन्द्रपुर नगरपालिका५ स्थित विद्युत् पोलमा एक साताअघि आगो लागेको थियो ।इन्टरनेटका तारहरू सर्ट हुँदा त्यहाँ आगो लागेको थियो । बिजुलीको पोलमा इन्टरनेट नेटवर्कले राखेको तार चुँडिएर विद्युतको नांङ्गो तारमा टाँसिएर आगो लाग्ने गरेको स्थानीय बताउँछन् । दुई महिनाअघि चन्द्रपुरको मुख्य चोकमा विद्युतको पोलमा झुन्ड्याइएको तारमा आगो लागेको थियो । तत्काल दमकलको सहयताले आगो निभाइएको थियो । बेला बेला तारमा विधुत सर्ट हुँदा तारमा आगो लाग्ने गरेको छ। इन्टरनेट कम्पनीले पोलमा बाँधेको तार भुइँमा झर्दासमेत वास्ता नगरेको स्थानीयको गुनासो छ । इन्टरनेट,केबल र टेलिकमको पोलबाट लत्रिएका तारले बजार क्षेत्र कुरूप देखिनुका साथै पैदल यात्रु र मोटरसाइकल चालक जोखिममा रहेको चन्द्रपुरका स्थानीय चुडामणि आचार्यको भनाइ छ । पोलमा टाङ्गिएका तार व्यवस्थित नहुँदा तार हल्लिएर नांगो तारमा छुने र सर्ट भई आगलागीका घटना हुन थालेको विद्युत प्राधिकरण चन्द्रपुर शाखाका प्रमुख धीरेन्द्र यादवले बताए । चन्द्रपुर नगरपालिकाका मेयर सन्जय काफ्लेले विद्युतको पोलमा झुन्ड्याइएका तारले नगरको सुन्दरता नै बिगारेकाले त्यसलाई व्यवस्थित गर्न सम्बन्धित निकायलाई अनुरोध गर्ने बताए । तार व्यवस्थित नगर्दा दुर्घटनाको जोखिम उत्तिकै बढेको र व्यवस्थित गर्न अनुरोध गर्ने मेयर काफ्लेको भनाइ छ । बिजुलीका पोलमा दर्जनौं कम्पनीका तारैतार हुँदा सर्ट भइ आगलागी हुँदा नजिकैको घरमा पनि सल्किने जोखिम रहेको चन्द्रपुर४ का वडाअध्यक्ष रवि रानामगर बताए। इन्टरनेट सेवाप्रदायक कम्पनीले राखेको प्रतिबक्स ६ सयका दरले र प्रतिकिलोमिटर ७ हजारका दरले विधुत प्राधिकरणले बिजुलीका पोलको भाडा वापतको रकम लिने गरेको छ । तार टागे बापत इन्टरनेट सेवाप्रदायक कम्पनीले विधुत प्राधिकरणलाई तोकिएको भाडा तिर्ने गरेको विधुत प्राधिकरण चन्द्रपुर शाखाले जनाएको छ ।"
आज ग्याल्पो ल्होसार मनाइँदै,"नयाँ वर्षका रुपमा शेर्पा समुदायले २१५०औँ ग्याल्पो ल्होसार मनाउन लागेका हुन्। काठमाडौं : प्रत्येक वर्ष फागुन शुक्ल प्रतिपदाका दिन शेर्पा समुदायले मनाउने सांस्कृतिक पर्व ग्याल्पो ल्होसार विविध कार्यक्रम आयोजना गरी आज मनाइँदैछ। नयाँ वर्षका रुपमा शेर्पा समुदायले २१५०औँ ग्याल्पो ल्होसार मनाउन लागेका हुन्। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र बराह गरी १२ वर्गमा ग्याल्पो ल्होसारलाई विभाजन गरिएको छ। ग्याल्पो ल्होसार फागुन शुक्ल प्रतिपदादेखि पूर्णिमासम्म विविध कार्यक्रम आयोजना गरी भव्यरुपमा मनाइन्छ। ग्याल्पो ल्होसार भोटका नवौँ राजा उदे गुङ्ग्यालका पालादेखि वसन्त पर्वका नामले मनाउन शुरु गरिएको हो। समय क्रममा ग्याल्पो ल्होसार नामकरण भएको अनुसन्धाता टीका शेर्पाले सुनाए। यो ल्होसारलाई कसैले ग्याल्पो र कसैले ग्याल्बो उच्चारण गर्ने गरेको जानकारी पनि उनले दिए। विगतमा हिमाली क्षेत्रका १२ जिल्लामा मनाइने ग्याल्पो ल्होसार हाल २२ जिल्लामा मनाइन्छ। शेर्पा जातिको बसाइ सराइसँगै यो पर्व मनाउने जिल्ला बढेको हो। पुस १५ मा गुरुङ समुदायले तमु र माघ शुक्ल प्रतिपदाका दिन तामाङ समुदायले पनि सोनाम ल्होसारका नाममा यो पर्व मनाइसकेका छन्।  रासस"
ढोरपाटनमा सिकारको दोस्रो सिजन,"यस वर्षको पहिलो सिकार यामका लागि ८ नाउर र ५ वटा झारलको सिकारको अनुमति रहेकोमा पाँच नाउर र चार झारलको मात्रै सिकार भएको थियो। बागलुङ : नेपालकै एक मात्र सिकार आरक्षमा यस वर्षको दोस्रो सिकारयाम सुरु भएको छ। आगामी सिजन (२०७९ फागुन२०८० वैशाख)का लागि ढोरपाटनमा सिकार गर्न इच्छुकबाट प्रस्ताव आह्वान भएको छ। ढोरपाटन सिकार आरक्ष राष्ट्रिय निकुञ्जमा सिकार प्रतिस्पर्धाबाट गराउनका लागि राष्ट्रिय निकुञ्ज तथा वन्यजन्तु संरक्षण विभागले बिहीबार दरभाउपत्र आह्वान गरेको हो। १५ दिनभित्र पेश हुने प्रस्तावहरूबाट बढीबढाउका आधारमा सिकार कम्पनीले नाउर, झारल र बँदेलको सिकार अनुमति पाउने छन्। आरक्षमा यस आर्थिक वर्षको दोस्रो यामका लागि १२ नाउर र ८ झारलको सिकार कोटा तोकिएको छ। यस सिजनमा नेपाली नागरिकका लागि ७ बँदेल र विदेशी नागरिकका लागि ४ बँदेल गरी जम्मा ११ वटा बँदेल सिकार कोटा तोकिएको आरक्षका प्रमुख संरक्षण अधिकृत बिरेन्द्र कँडेलले बताए। विभागका अनुसार आरक्षमा तोकिएको ब्लक र निर्धारण गरिएको कोटाको आधारमा प्रतिस्पर्धाबाट नाउर, झारल र बँदेलको सिकार गरिने भएको छ। यसका लागि व्यक्ति तथा संघसंस्थाले निवेदन दिन सक्ने विभागले जनाएको छ। आरक्षमा बर्सेनि असोजमंसिर र फागुनवैशाख गरी दुईपटक सिकार खुल्छ। विभागले गराउने अन्तर्राष्ट्रिय बोलपत्रको प्रतिस्पर्धाबाट छानिएका कम्पनीले विदेशी व्यवसायिक सिकारीलाई नेपाल भित्र्याउँछन्। यस वर्षको पहिलो सिकार यामका लागि ८ नाउर र ५ वटा झारलको सिकारको अनुमति रहेकोमा पाँच नाउर र चार झारलको मात्रै सिकार भएको थियो। अघिल्लो सिकार याममा सिकार हुन नसकेका नाउर र झारल समेतलाई थप गरेर वर्षको दोस्रोयाममा सिकार अनुमति दिन लागिएको हो। पहिलो सिकारयाममा कुनै पनि नेपाली र विदेशीले सिकारका लागि चासो नदेखाए पनि दोस्रोयाममा बँदेलको सिकारका लागि प्रस्ताव आह्वान गरिएको छ। अनुमति लिएका विदेशीले निःशुल्क बँदेलको सिकार गर्न पाउँछन्, कँडेलले भने, नेपालीलाई पनि सामान्य शुल्क लिएर सिकारका लागि अनुमति लिन प्रस्ताव आह्वान गरिएपनि अहिलेसम्म कोही आएका छैनन्। सिकार पर्यटनबाट प्रतिवर्ष करोडौं रुपैयाँ राजश्व जम्मा हुन्छ। सिकार कम्पनीको प्रतिस्पर्धाका आधारमा सिकारको राजश्व दर घटबढ हुने हो। ढोरपाटनमा सिकार गरेपछि अधिकांश सिकारीले मासु खाएर सिंङ, खुर र छाला मात्रै आफ्नो देशमा लैजान्छन्।"
