शीर्षक,विवरण
'माटो जोगाऔं' अभियानमा जुट्न नेपाली युवालाई सद्गुरुको आह्वान,"काठमाडौं : सदगुरुले माटो जोगाऔँ अभियानमा सरिक हुन आम नेपालीलाई आग्रह गरेका छन्। उनले नेपाली युवाहरुलाई सम्बोधन गर्दै आफ्नो समयको महत्वपूर्ण १० मिनेट माटो जोगाऔं अभियानमा लगाउन आह्वान गरेका हुन्। 'हामीले अधिकांश समय मोबाइलमा विताइरहेका हुन्छौं। त्यही मोबाइलको माध्यमबाट हामीले माटो जोगाऔं अभियानलाई बुलन्द बनाउन सक्छौं। म सबै युवाहरुलाई आग्रह गर्न चाहन्छु। दिनको कम्तिमा १०१२ मिनेट माटो जोगाऔं अभियानमा लगाउनुस्,' गोदावरीको सनराइज कन्भेन्सन सेन्टरमा शुक्रबार उनले भने। त्यस्तै नेपाल सरकारले सद्गुरुको माटो जोगाऔं अभियानमा एक्यबद्धता जनाएको छ। सरकारको तर्फबाट वनमन्त्री प्रदीप यादवले सद्गुरुको अभियानले एकदिन सार्थकता पाउने भन्दै नेपाल सरकारको तर्फबाट एक्यबद्धता जनाए। उनले सद्गुरुको नाममा ३० हजार रुख रोप्ने उद्घोष गरे। 'सरकारले सद्गुरुको नाममा खोला नाला, ताल तलैया र सहरहरुमा ३ हजार रुख रोप्छ,' उनले भने। कार्यक्रममा मन्त्री यादवले सद्गुरुलाई एक्यवद्धता पत्र हस्तान्तरण गरेका थिए। माटो जोगाऔँ अभियान माटोको विनाशलाई सम्बोधन गर्नका लागि ईशा फाउण्डेशन नामको लाभ रहित मानव सेवी संस्थानका संस्थापक सद्गुरुद्वारा पहल गरिएको विश्वव्यापी अभियान हो। माटोलाई स्वस्थ राखिरहनका लागि विश्वभरिका मानिसहरूलाई एकजुट गर्ने साथै उब्जाउयोग्य माटोमा जैविक पदार्थको मात्रा वृद्धि गर्नका लागि हरेक राष्ट्रमा राष्ट्रिय नीति निर्माण र कार्यान्वयन गर्न सबै राष्ट्रका नेतृत्वकर्ताहरूलाई सहयोग गर्ने अभियानको उद्देश्य रहेको छ।"
शिक्षकलाई ल्यापटप वितरण,"नुवाकोट : आधुनिक शिक्षामा जोड दिँदै नुवाकोटको त्रिशूलीमा रहेको सामुदायिक विद्यालयमा कार्यरत शिक्षकहरूलाई ल्यापटप वितरण गरिएको छ। विद्यार्थीलाई प्रभावकारी शिक्षा प्रदान गर्नुका साथै शिक्षकको पेशागत विकासका लागि शुक्रबार विभिन्न विषय अध्यापन गराइरहेका शिक्षकहरूलाई ल्यापटप वितरण गरिएको प्रधानाध्यापक महेन्द्र रावतले जानकारी दिए। विद्यार्थी तथा शिक्षकहरूको सिकाइ तथा क्षमता अभिवृद्धि कार्यक्रमअन्तर्गत विद्यालयका ६ जना शिक्षकहरूलाई ल्यापटप वितरण गरिएको हो। विद्यालयमा आयोजित कार्यक्रममा विदुर नगरपालिका मेयर राजन श्रेष्ठले शिक्षकहरुलाई सो ल्यापटप हस्तान्तरण गरे। उनले विद्यार्थीहरूलाई आधुनिक शिक्षा प्रदान गर्न प्रविधिले सरल बनारउने बताए। प्रतिथान ६५ हजार रुपैयाँ पर्ने ल्यापटपमध्ये पाँच थान विद्यालय र एक थान प्रभु बैंक बट्टारले प्रदान गरेको हो। बैंकले आधुनिक शिक्षाको आत्मसात गर्दै सामाजिक उत्तरदायित्वको भावनाले ल्यापटप प्रदान गरिएको प्रभु बैंक बट्टारका प्रमुख सूर्यकान्त न्यौपानेले जानकारी दिए। प्रविधि हस्तान्तरण कार्यक्रममा विद्यालय व्यवस्थापन समितिका अध्यक्ष नविन्द्रमान प्रधान, पूर्वअध्यक्ष उपेन्द्र बुढाथोकी, सदस्य विराज तामाङ, प्रधानाध्यापक महेन्द्र रावत लगायतले आधुनिक प्रविधिले विद्यार्थीहरूलाई पठनपाठन तथा अन्य कार्य गर्न शिक्षकहरुलाई सुविधा पुगेको वताए। हालसम्म सो कार्यक्रमबाट सो विद्यालयका २० जना शिक्षकहरूलाई ल्यापटप वितरण गरिसकिएको विद्यालयका सहायक प्रधानाध्यापक राजेन्द्र दवाडीले जानकारी दिए। आगामी वर्ष पनि ल्यापटप वितरण कार्य गरिने उनको भनाइ छ।"
बृहस्पतिका विद्यार्थीले मनाए इन्द्रजात्रा,"काठमाडौं : नक्सालस्थित बृहस्पति विद्या सदन स्कुलले शुक्रबार विद्यालय परिसरभित्रै इन्द्रजात्रा मनाएको छ। कार्यक्रममा विद्यार्थीले विभिन्न नाटक र लाखे नाच, कुमारी नाच, गणेश, महकाली, सेतो हात्ती नाचलगायतका प्रस्तुति देखाए। विद्यार्थीले बाजागाजासहित नाच्दै गाउँदै इन्द्रजात्राको रथ तानेर यस जात्रालाई भव्य रूपमा मनाएका थिए। कार्यक्रमका प्रमुख अतिथि इतिहास एवं संस्कृतिविद् दिनेशराज पन्तले विद्यार्थी एवं विद्यालय परिवारलाई इन्द्रजात्राको ऐतिहासिक महत्वका विषयमा बताउँदै सबैलाई शुभकामना दिए। बृहस्पति स्कुलको नाम जुराइदिने व्यक्तिका रूपमा पनि परिचित इतिहासविद् पन्तले भने, 'हाम्रो प्राचीन पद्धतिमा इन्द्र देवतालाई अत्यन्तै महत्व दिइन्थ्यो। संस्कृति र सम्पदा भनेको बग्दै जाने कुरा हो। त्यो किसिमको महत्व अहिले केही घटेकै छ। प्राचिन कालमा इन्द्रजात्राको महत्व ज्यादै माथि रहेको थियो। इन्द्रजात्रामा लिंगो ठडाउने विषय हाम्रा विभिन्न धार्मिक ग्रन्थमा उल्लेख छ।' नेपालमा अहिले राष्ट्रवादका कुरा धेरै हुन थालेका बताउँदै उनले भने, 'त्यो राष्ट्रवादलाई म अन्धो राष्ट्रवाद भन्न रुचाउँछु। विद्याको क्षेत्रमा राष्ट्रवाद भन्ने हुँदैन।' काठमाडौंका अन्तिम मल्ल राजा जयप्रकाश मल्लको पालादेखि सानो लिंगो ठड्याएर इन्द्रजात्रा मनाउने प्रचलन सुरु भएको इतिहासविद् पन्तले बताए। त्यसैगरि विद्यालयका प्रधानाध्यापक कुमार थापाले विद्यालयका पाठ्यपुस्तकमा पढाइने यस इन्द्रजात्रालाई विद्यार्थीले पढेरभन्दा पनि आफैं गरेर जानकारी हासिल गरुन् भन्ने उद्देश्यले कार्यक्रम आयोजना गरिएको बताए। 'विद्यालयमा यस जात्राको तयारीका क्रममा विद्याथीले मात्र नभई मैले पनि इन्द्र जात्राको संस्कृतिका विषयमा धेरै सिकेको महसुस भएको छ।' त्यसैगरि कक्षा पाँचका विद्यार्थी सुवोद सापकोटाले सामाजिक शिक्षाको परियोजनाअन्तर्गत इन्द्रजात्रा मनाउने सोचलाई अगाडि बढाइएको बताए। 'वर्षा र सहकालका देवता इन्द्रलाई पूजा गर्दै इन्द्रजात्रा मनाइने चलन छ। साइत हेराएर मात्र इन्द्र जात्रामा लिंगो ठडाउने चलन छ', जात्राको विषयमा बताउँदै उनले भने, ' यस जात्रामा विभिन्न देवीदेवताका नृत्यहरु देखाइन्छ। यो जात्रामा गणेश, भैरव र कुमारीको रथ निकालिन्छ। इन्द्रजात्रालाई काठमाडौं उपत्यकामा बसोबास गर्ने नेवार समूदायले मनाउने गर्छन्। ' अभिभावक प्रभाकर श्रेष्ठले इन्द्रजात्राको धार्मिक र सांस्कृतिक पक्षका बारेमा जानकारी गराए। इन्द्रजात्रा भाद्र शुक्ल द्वादशीदेखि आश्विन कृष्ण चतुर्थीका दिनसम्म मनाइने गरिन्छ। यस जात्रा मनाउने प्रचलन करिब १५ सय वर्ष अगाडिदेखि सुरु भएको हो। आफ्नी आमा वसुन्धराको व्रतका निम्ति पूजामा सजाउन स्वर्गलोकका राजा इन्द्र काठमाडौं आएर पारिजातको फूल टिप्न थाले। यसो गर्दा उनलाई चोर भनेर नियन्त्रणमा लिएर डोरीले एउटा लिंगोमा पाता कसी राखे। यसरी बीच सडकमै उनलाई पाता कसेर जात्रा गरेको दिनलाई इन्द्रजात्राका रूपमा मनाउन थालिएको हो। पारिजातको फूल लिएर छोरा लामो समयसम्म नफर्किएपछि बसुन्धराले छोरा खोज्न ऐरावत हात्तीलाई पठाइन्। हात्तीले इन्द्रलाई बीच बाटोमा अप्ठेरोमा परेको भेटे। पछि उक्त बन्धनबाट मुक्त गराउन इन्द्रकी आमा स्वयं काठमाडौं आएर छोराको बदलामा कुहिरो दिने वाचा गरी इन्द्रलाई फर्काएर लग्छिन्। त्यही कुहिरोले गर्दा धानबाली समयमा पाक्ने भयो भन्ने कथन अझै पनि जनजिब्रोमा छ। यी विभिन्न कथामा आधारित प्रस्तुतिहरू विद्यार्थीले विद्यालय परिसरमा आयोजित इन्द्रजात्रा कार्यक्रममा प्रदर्शन गरेका विद्यालयकी शिक्षिका डोल्मा लामा शाहले जानकारी दिइन्।"
प्रत्यक्षमा महिला उम्मेदवार बढाउन महिला नेत्रीको माग,"काठमाडौं : आगामी मंसिर ४ गते हुने संघ र प्रदेशको निर्वाचनमा प्रत्यक्षतर्फ महिलाको उम्मेदवारी बढाउन पहल गरिदिन महिला नेत्रीले सञ्चार माध्यमलाई आग्रह गरेका छन्। शुक्रबार राजधानीमा आयोजित एक अन्तरसंवाद कार्यक्रममा आगामी निर्वाचनमा प्रत्यक्षतर्फ कम्तीमा पनि एक तिहाइ महिला उम्मेदवारी सुनिश्चित गर्न महिला नेत्रीले माग गरेका हुन्। कार्यक्रममा एमाले सांसद विन्दा पाण्डेले हालै सम्पन्न स्थानीय निर्वाचनमा कानुनमा रहेको एउटा छिद्रका कारण कम्तीमा प्रमुख र उपप्रमुखमा महिला उठाउनै पर्ने व्यवस्था गरिएपनि, एउटा मात्र उम्मेदवारी दिँदा यो बाध्यात्मक नहुने भनिए पछि गठबन्धनका नामका दुवै पुरुषल उमेदवारहरू दिने स्थिति रहेको बताइन्। यसैका कारण १६३ वटा पालिकामा प्रमुख र उपप्रमुखमा पुरुष रहेका पनि उनले सुनाइन्। जबसम्म कानुन नै बनाएर बाँध्दैनौं, तबसम्म राजनीतिक दलका नेताहरूले जति सुकै पार्टी हितमा गएर कुरा गरे पनि यो मान्नेवाला छैनन् भन्दै उनले भनिन्, 'किलो बलियो भयो भने मात्र दाईं राम्रो हुन्छ भन्थे हाम्रो गाउँघरतिर, अहिले किलो भनेको निर्वाचन आयोग रहेछ, दाम्लो चाही कानुन रहेछ। त्यही कानुनमा बाँधेर राजनीतिक दललाई घुमाउन सकियो भने दाईं राम्रो हुने रहेछ। न किलो गतिलो भइराखेको छ, न हामीले दाम्लो बाँध्न सकेका छौं।' अहिले सबैतिर उम्मेदवारी दिँदा कम्तीमा ८३ जना महिला हुनुपर्ने उनले बताइन्। 'यो सम्भव हुँदैन भने कम्तीमा एक तिहाइ देउ भनिरहेका छौं। त्यसो हुँदा ५५ जनाको उम्मेदवारी दिनुपर्ने रहेछ। यो पनि सम्भव हुँदैन भने कम्तीमा २०६४ को अन्तरिम संविधानअनुरूप गएर उम्मेदवारीमा ३७ जना महिला दिनुपर्ने रहेछ', उनले भनिन्। संविधानमा लेखेका कुरामा दलहरू तयार हुँदैनन् भने जति सुकै संघीय लोकतान्त्रिक गणतन्त्रलाई संस्थागत गर्ने, संविधानलाई बचाउने जोगाउने भने पनि हुनेवाला नभएको सांसद पाण्डेले जनाइन्। 'मिडियाले को उठ्दैछ, के गर्दैछ भन्दा पनि संविधानको कार्यान्वयन प्रमुख राजनीतिक दलहरूको प्रमुख विषय बन्नुपर्छ कि पर्दैन भनेर जानु राम्रो हुन्छ', उनको सुझाव छ। नेपाली कांग्रेसकी सहमहामन्त्री महालक्ष्मी (डीना) उपाध्यायले अहिले एक तिहाइ निर्वाचन क्षेत्र आफूहरूको माग रहेको बताइन्। 'निर्वाचन क्षेत्रमा काम गरेका महिलालाई एक तिहाई उम्मेदवारी चाहिन्छ भन्ने हो', उनले भनिन्, ' बरु क्षतिपूर्ति चाहिएन हामीलाई, समानुपातिकमा पुरुषलाई नै लैजानु।' नेपाली कांग्रेसमा प्रत्यक्षमा महिला उम्मेदवारी बढ्छ भन्नेमा आफू विश्वस्त रहेको उनले जनाइन्। त्यसैगरी नेपाली कांग्रेसकी केन्द्रीय सदस्य नानु बास्तोलाले आगामी निर्वाचनमा प्रत्यक्षतर्फ कम्तीमा पनि एक तिहाई महिला उम्मेदवारी सुनिश्चित गर्ने सन्दर्भमा सञ्चारमाध्यमको भूमिका महत्वपूर्ण रहने विचार राखिन्। माओवादी केन्द्रकी सांसद अन्जना विशंखेले यदि महिला पनि पितृसत्तात्मक संरचनाअन्तर्गत ढलेका छन् भने मात्र उनीहरू रातारात नेता हुने र मिडियामा छाउँने बताइन्। पार्टी भित्र पनि पुरुष जस्तै भएर अगाडि बढ्नेलाई मात्र पार्टीले टिकट दिने गरेको बताउँदै उनले प्रश्न गरिन्, 'आफ्नो बिचारलाई अडानका साथ राख्नेलाई पार्टी, समाज र मिडियाले कति स्थान दिएको छ त? ' सांसद जयन्ती राईले संघ र प्रदेशको निर्वाचनमा प्रत्यक्षतर्फ महिलालाई उम्मेदवारी दिने विषय महिलाको अधिकार स्थापित गर्ने कुरा मात्र नभई संविधानको पूर्ण कार्यान्वयन गर्ने विषय पनि भएको धारणा राखिन्। उनले भनिन्, 'अहिले सबै महिलाले टिकट मागिरहेको र हामी निर्वाचन क्षेत्रमा जान्छौं भनिरहेको अवस्था छ। तर पनि अझै तिमीसँग कति पैसा छ र तिमि लड्न सक्छौं कि सक्दैनौ भन्ने प्रश्न गरिन्छ महिलालाई।' त्यसैले विचारका आधारमा पनि चुनाव जित्न सकिन्छ भनेर मिडियाले अभियान चलाउनुपर्ने उनले सुझाव दिइन्। एमाले सांसद सुजीता शाक्यले वर्तमान अवस्थामा धारा ३८ (४) अनुसार कानुन नबनेकाले प्रत्यक्षमा महिला उम्मेदवारी बढाउनका लागि पार्टीका नेतालाई बाध्यकारी बनाउनुपर्ने बताइन्। त्यसैगरी राष्ट्रिय सभा सांसद पार्वती रावलले हामीहरू सबैले आफू जहाँ जहाँ छौं त्यहीबाट सकारात्मक भूमिका निभाएर महिलालाई नेतृत्वमा पुर्याउन पहल गर्नुपर्ने बताइन्।"
पाल्पा बुटवल सडक खण्डमा भासिने समस्या जटिल बन्दै,"तानसेन : भासिएको सडकको भित्तामा डाइभर्सन गरेर एकतर्फी रूपमा सडक सञ्चालनमा आएको छ। सिद्धार्थ राजमार्गको पाल्पा बुटवल सडक खण्डको विभिन्न स्थानमा सडक भासिदा सडक यात्रा जोखिमपूर्ण बन्दै गएको छ। पाल्पा बुटवल सडक खण्डको तिनाउँ गाउँपालिका ५ हिउदै खोलामा ६० मिटर सडक पूर्ण रूपमा भासिदा बुटबल तानसेनको यात्रा जोखिमपूर्ण बन्दै गएको छ। अस्थायी रूपमा निर्माण भएको सडक पानी परेमा पुन बग्ने खतरा रहेको छ। पाल्पा बुटवल सडक खण्डको चौविस माइल, हिउदै खोला, झुम्सा, र दोभान क्षेत्रमा विगत केही वर्षदेखि सडक भासिँदै आएको छ। चुरेको कमजोर भूभाग र सडक क्षमताभन्दा बढी भारवहनयुक्त सवारी साधन सञ्चालन हुँदा समय समयमा पाल्पा बुटवल सडक खण्ड भासिँदै आएको छ। हिउदेखोलामा भासिएको क्षेत्रको सडक पाँच सय मिटर तलदेखि नै भासिँदै गएको छ। सडक भासिदा मानवीय क्षति नभएपनि यात्रुहरूले दुःख पाएका छन। सिद्धार्थ राजमार्ग दक्षिणदेखि उत्तर जोड्ने प्रमुख राजमार्ग लुम्विनी प्रदेशको अस्थायी मुकामदेखि गण्डकी प्रदेशको राजधानी जोड्ने सडक रहेकाले सवारी साधनको चाप उच्च रहेको छ। सिद्धार्थ राजमार्गबाट पाल्पा, गुल्मी, स्याङजा, कास्की, पर्वत, बाग्लुङ, म्याग्दी, मुस्ताङ जिल्लासम्म आवतजावत तथा खाद्यान्न ढुवानी हुँदै आएको छ। भासिएको सडक क्षेत्रमा पानीको मुल रहेको, मुलको सही व्यवस्थापन गरेर मात्र सडक निर्माण गरेमा दिगो हुने सडक व्यवस्थापनमा खटिएका तिनाउ गाउँपालिकाका अध्यक्ष प्रेम श्रेष्ठले बताए। सिद्धार्थ राजमार्गको बुटवल चिडियाखोलादेखि बृन्दावन बासटारीसम्म निकै जोखिम सडक क्षेत्र भएकोले जुनसुकै समयमा पनि दुर्घटनाको जोखिम रहेको सवारी चालकहरूको भनाइ रहेको छ। आफूहरूले जोखिम मौलेर सवारी चलाउँदै आएको चालक केशर बहादुर थापाले बताए। वर्षाको समयमा सडक भासिने, पहिरो खस्ने समस्या रहेको पाल्पा बुटवल सडकमा हिउदको सिद्धवावा क्षेत्रमा धुले पहिरो र ढुङ्गा खस्ने कारण यात्रा जोखिमपूर्ण बनेको हो। करिब १ महिनादेखि सामान्य रूपमा भासिँदै गएको सडक केही दिनअघि अवरुद्ध भई सामान्य मर्मत पछि सञ्चालनमा आएको थियो। बुधबार भासिन सुरु भएको सडक बिहीबार पूर्णरूपमा भासिएको छ। सडक सञ्चालनका लागि डिभिजन सडक कार्यालय पाल्पाले तीनवटा मेशिन परिचालन गरेको डिभिजन सडक कार्यालय पाल्पाका सूचना अधिकारी महेश्वर लम्सालले बताए। गण्डकी र लुम्बिनी प्रदेशको राजधानी जोड्दै र नेपालको भारतीय प्रमुख व्यापारिक नाका सुनौली सडकलाई जोड्ने सिद्धार्थ राजमार्गको पाल्पा बुटवल खण्ड सबैभन्दा जोखिम रहेको छ।"
सिरहामा करेन्ट लागेर तीनको मृत्यु,सिरहा : सिरहामा पानी तान्ने विद्युतीय मोटरमा करेन्ट लागेर एक हप्ताभित्र तीन जनाको मृत्यु भएको छ। बिहीबार इनारभित्रै करेन्ट लागेर बुबाछोराको मृत्यु भएको छ। मृत्यु हुनेमा गोलबजार नगरपालिका६ ग्रामीण बजार बस्न ४२ वर्षीय विजय साह र उनका छोरा १९ वर्षीय अमर रहेको प्रहरीले जनाएको छ। पानी तान्ने मोटरमा खराबी आएपछि पहिला बुबा इनारभित्र पसेका थिए। बुबालाई करेन्ट लागेपछि छोरासमेत इनारभित्र पस्दा करेन्ट लागेर घाइते भएका दुवै बाबुछोरालाई उपचारका लागि लहान लाने क्रममा बाटैमा मृत्यु भएको इलाका प्रहरी कार्यालयका प्रहरी निरीक्षक निरीक्षक राजु केसीले बताए। सिरहा नगरपालिकामा करेन्ट लागेर एक बालिकाको यही भदौ ११ गते मृत्यु भएको थियो। कलमा नुहाउन जाँदा पानी तान्ने मोटरबाट करेन्ट प्रवाह हुँदा सिरहा नगरपालिका८ लबका टोल बस्ने चन्द्रदेव यादवको छोरी आठ वर्षीया रागनीकुमारी यादवको मृत्यु थियो। करेन्ट लागेर गम्भीर घाइते भएकी यादवलाई प्रादेशिक अस्पताल सिरहा लाँदा डाक्टरले मृत घोषणा गरेको जिल्ला प्रहरी कार्यालय प्रवक्ता प्रहरी नायब उपरीक्षक सुवास बुढाथोकीले जानकारी दिए।
आठ महिनामा भित्रिए तीन लाख २६ हजार विदेशी पर्यटक,"काठमाडौं : कोभिड१९ महामारीपछि विदेशी पर्यटक आगमनमा सुधार देखिएको छ। अङ्ग्रेजी वर्ष सन् २०२२ को सुरुवाती चरणदेखि पर्यटक आगमन सुधारोन्मुख रहेको पर्यटक आगमनको आँकडाले देखाउँछ। अध्यागमन विभागलाई उदृत गर्दै नेपाल पर्यटन बोर्डले उपलब्ध गराएको तथ्याङ्कअनुसार वर्षको आठ महिनामा कूल तीन लाख २६ हजार छ सय ६७ पर्यटक नेपाल भित्रिएका छन्। यो हवाई मार्ग भएर भित्रिएका पर्यटकको विवरण हो। बोर्डका अनुसार गत अगष्टमा ४१ हजार तीन सय चार विदेशी पर्यटकले नेपाल भ्रमण गरेका छन्। कोभिडपूर्व सन् २०१९ को अगष्टमा ७३ हजार आठ सय १४ पर्यटक नेपाल भित्रिएका छन। तुलनात्मक रुपमा अगष्टमा कम पर्यटक आउँछन्। वर्षायाम भएकाले पर्यटकको सङ्ख्यामा कमी आएको बोर्डले जनाएको छ। सेप्टेम्बर महिना पर्यटनमा उपयुक्त सिजन मानिन्छ। यो सिजनमा उल्लेख्य सङ्ख्यामा पर्यटक भित्रिने गरेका छन्। समग्रमा पर्यटक आगमन सुधारोन्मुख रहेको बोर्डका निर्देशक मणिराज लामिछानेले बताए। वर्षको सुरुवातदेखि नै पर्यटक आगमन सुधार (७५ प्रतिशतसम्म) 'रिभाइब' भइरहेको अवस्थामा अगष्टमा केही कमी आएको उनको भनाइ छ। 'अघिल्लो महिनाको भन्दा अवस्था हेर्दा केही घटेको देखिन्छ, अमेरिका, बङ्गलादेश र भारतको सकारात्मक बढोत्तरी थियो, समग्रमा ६५ प्रतिशत रिभाइब भएको देखिन्छ', निर्देशक लामिछानेले भने। इन्धनको मूल्यवृद्धि भएसँगै गन्तव्य मुलुकमा पुग्ने हवाइ भाडा महङ्गो भएकाले पनि पर्यटक आवागमनमा केही असर परेको अनुमान गर्न सकिने उनले बताए। अगष्टमा १६ हजार एकसय ४७ भारतीय नेपाल आएका छन्। एसिया र अन्य मुलुकबाट १८ हजार पाँच सय चार, युरोपबाट तीन हजार दुई सय २७ पर्यटक नेपाल आएका छन्। यस्तै अमेरिकाबाट चार हजार ६६ पर्यटक नेपाल आएका छन्। कुन महिनामा कति पर्यटक भित्रिए बोर्डको विवरणमा जनवरीमा १६ हजार नौ सय ७५, फेब्रुअरीमा १९ हजार सात सय ६६, मार्चमा ४१ हजार छ, अप्रिलमा ६१ हजार पाँच सय ८९, मेमा ५३ हजार ६०८, जुनमा ४६ हजार नौ सय ६७, जुलाईमा ४४ हजार चार सय ६२, अगष्टमा ४३ हजार दुई सय ४९ विदेशी पर्यटकले नेपाल भ्रमण गरेका छन्। रासस"
अबको केही दिनमै स्वास्थ्य बिमाको समस्या समाधान प्रतिवेदन ल्याउँछौं : स्वास्थ्य राज्यमन्त्री,"काठमाडौं : स्वास्थ्य बिमा सुदृढीकरण निर्देशक समितीको दोस्रो बैठक शुक्रबार बसेको छ। स्वास्थ्य तथा जनसंख्या राज्यमन्त्री हिराचन्द्र केसीको संयोजकत्वमा गठित निर्देशक समितिको दोस्रो बैठक बसेको हो। बैठकमा स्वास्थ्य बिमाका प्रशासनिक सुधार, व्यवस्थापकीय पाटोका विषयमा छलफल भएको समितिका सदस्य सचिव नारायण ढकालले जानकारी दिए। बैठकमा स्वास्थ्य बिमामा भएको बेथितिका विषयमा पनि औंल्याइएको थियो। यस्तै स्वास्थ्य बिमा कार्यक्रमको वर्तमान स्थितिको आँकलन गरिएको थियो। सो क्रममा राज्यमन्त्री केसीले स्वास्थ्य बिमालाई आम जनतासँग जोड्नुपर्ने र यो कार्यक्रमलाई व्यवस्थित गर्न आवश्यक रहेको बताए। उनले भने, 'केहीदिन प्रतिवेदन बाहिर ल्याउँछौं। बिमा कार्यक्रमलाई आम विमितसँग जोड्ने र जनजनको कार्यक्रम बनाउन म केन्द्रित छुँ।' गत साउन २६ मा स्वास्थ्य मन्त्रालयमा बसेको मन्त्रीस्तरीय बैठकले स्वास्थ्य बिमासम्बन्धी समस्या समाधान गर्न स्वास्थ्य राज्यमन्त्री केसीको अध्यक्षतामा ५ सदस्यीय स्वास्थ्य बिमा सुदृढीकरण निर्देशक समिती गठन गरेको थियो। समितिलाई स्वास्थ्य बिमा कार्यक्रमको अवस्था र चुनौती अध्ययन, विश्लेषण एवं समिक्षा गरी स्वास्थ्य बिमा कार्यक्रममा विद्यमान समस्या समाधानका लागि तीन साताभित्र प्रतिवेदन पेश गर्न अख्तियारी दिइएको थियो।"
"केन्याविरुद्ध आसिफको शतक प्रहार, नेपाल ७ विकेटले विजयी",काठमाडौं : नेपालले केन्याविरुद्धको पहिलो एक दिवसीय खेल ७ विकेटले जितेको छ। आसिफ शेखले ११० रनको शतकीय पारी खेलेपछि नेपालले ४७२ ओभरमा ३ विकेटको क्षतिमा केन्याले दिएको लक्ष्य पूरा गर्यो। आसिफले १२० बलमा १०८ रन बनाए। त्यस्तै अर्जुन साउद ९८ बलमा ६१ रन बनाए। ज्ञानेन्द्र मल्ल २४ रनमा आउट हुँदा दीपेन्द्र सिंह ऐरीले अविजित १५ रन बनाए। त्यसअघि केन्याले नेपाललाई जीतका लागि दुई सय १९ रनको लक्ष्य दिएको थियो। यसअघि नेपाल र केन्याबीच भएको पाँच खेलको टी ट्वान्टी सिरिज नेपाल ३२ ले विजयी भएको थियो।
"कक्षा १२ नतिजा : ३६१ देखि ४ जीपीए ल्याउने ४१ सय ७९, ग्रेड वृद्धि परीक्षा असोज ३० र ३१ गते","काठमाडौं : राष्ट्रिय परीक्षा बोर्डले सार्वजनिक गरेको कक्षा १२ को परीक्षामा उच्च जीपीए ल्याउने ४ हजार १७९ रहेका छन्। बोर्डका अनुसार ३६१ देखि ४ जीपीए ल्याउने परीक्षार्थीको संख्या ४ हजार १ सय ७९ रहेको छ। बोर्डले नियमित ग्रेड वृद्धि र आन्तरिक परीक्षाको नतिजा सार्वजनीक गरेको हो। बोर्डका सदस्य सचिव दुर्गाप्रसाद अर्यालले नियमिततर्फ ३ लाख ६३ हजार ८, ग्रेड वृद्धितर्फ ३० हजार ४५ र आंशिक ३ हजार १३२ परीक्षार्थी सहभागी रहेको बताए। ४३ जना परीक्षार्थीको परीक्षा रद्द भएको बोर्डले जनाएको छ। ३५ प्रतिशतभन्दा कम अंक ल्याउनेलाई ग्रेडवृद्धि परीक्षाको अवसर दिइने छ। ग्रेडवृद्धि परीक्षा असोज ३० र ३१ गते हुने छ। एक लाख ३० हजार ८७८ जनाले ग्रेड वृद्धि परीक्षाको अवसर पाउने छन्।"
राष्ट्रियसभाबाट पनि हुबहु पारित भयो नागरिकता विधेयक,"काठमाडौं : राष्ट्रियसभाबाट नागरिकता विधेयक जस्ताको त्यस्तै पारित भएको छ। राष्ट्रपति विद्यादेवी भण्डारीबाट सन्देशसहित फिर्ता भएको नेपाल नागरिकता (पहिलो संशोधन) विधेयक २०७९ राष्ट्रिय सभाले हुबहु पारित गरेको हो। गृहमन्त्री बालकृष्ण खाँणले राष्ट्रपतिबाट पुनर्विचारका लागि फिर्ता भइ प्रतिनिधिसभाबाट सन्देशसहित प्राप्त नेपाल नागरिकता विधेयक (पहिलो संशोधन) विधेयक २०७९ लाई पारित गरियोस् भन्ने प्रस्ताव बहुमतले पारित भएको हो। यसअघि प्रतिनिधि सभाले नागरिकता विधेयक जस्ताको त्यस्तै पारित गरी सन्देशसहित राष्ट्रिय सभामा पठाएको थियो। राष्ट्रिय सभाले विधायन व्यवस्थापन समितिमा छलफलका लागि पठाएको थियो। विधायन समितिले पनि बिनासंशोधन पारित गरी राष्ट्रिय सभामा पठाएपछि विधेयकमाथि छलफल सुरु भएको हो। राष्ट्रपति भण्डारीले संघीय सदनका दुवै सदनबाट पारित भएको नागरिकता विधेयक पुनरविचार गर्न भनेर १५ बुँदे सन्देशसहित फिर्ता गरेकी थिइन्। संसदका दुवै सदनबाट पास भइसकेको नेपाल नागरिकता ऐन २०६३ लाई संशोधन गर्न बनेको विधेयक १५ साउनमा सभामुख अग्निप्रसाद सापकोटाले राष्ट्रपतिकहाँ प्रमाणीकरणका लागि पठाएका थिए। तर ,राष्ट्रपति भण्डारीले नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनःविचार हुन आवश्यक देखिएकाले संविधानको धारा ११३ को उपधारा ९३० बमोजिम १५ बुँदे सन्देशसहित साउन २९ गते साँझ प्रतिनिधिसभामा फिर्ता पठाएकी थिइन्। संशोधन आवश्यक नदेखिएपछि विधेयक दुवै सदनबाट जस्ताको त्यस्तै पास भएको हो। संसदका दुवै सदनबाट पास भएको विधेयक अब प्रमाणीकरणका लागि पुन : राष्ट्रपतिकहाँ जानेछ। राष्ट्रपतिबाट प्रमाणीकरण भए विधेयकले कानुनको रुप लिनेछ।"
प्रदेश १ : नामकरणमा एमालेलाई दोष देखाउँदै सकियो प्रदेशसभाको कार्यकाल,"विराटनगर : नामकरण नगर्दै प्रदेश १ प्रदेशसभाको पाँच वर्षे कार्यकाल सकिएको छ। प्रदेश नामकरणको मुद्दा नटुङ्ग्याई शुक्रबार पाँच वर्षे कार्यकालको अन्तिम बैठक बस्दै प्रदेशसभाको चालु बजेट अधिवेशन अन्त्य गरिएको हो। मुख्यमन्त्री हुँदै गर्दा राजेन्द्रकुमार राईले प्रदेश नामकरणको विषय आफ्नो पहिलो प्राथमिकतामा रहने बताएका थिए। नामकरणका लागि भन्दै उनले सत्ता गठबन्धनबाट जनता समाजवादी पार्टीका तर्फबाट मन्त्री जयराम यादवको नेतृत्वको समितिसमेत गठन गरेका थिए। तर, समितिले औपचारिक बैठकबाहेक नामकरणको सवालमा अरू केही पनि गर्न सकेन्। कार्यकालको अन्त्यमा प्रमुख प्रतिपक्षमा पुगेको नेकपा एमाले पनि राजनीतिक मौकाका रूपमा प्रदेश नामकरणको विषयलाई प्रमुख मुद्दा बनाउँदै पूर्व आन्तरिक मामिला तथा कानुनमन्त्री हिक्मतकुमार कार्कीको नेतृत्वमा समिति गठन गरेको थियो। तर, गठबन्धनमा रहेका दलहरू नै नामकरणका विषयमा एकमत नहुँदा एमालेले पनि त्यसमा सफलता हात पारेन। मुख्यमन्त्री राईले जातीय पहिचानसहित नामकरण गरिनुपर्ने अडान नछाडेपछि गठबन्धन र प्रमुख प्रतिपक्षिबिच नामकरणको सवालमा सहमति जुट्न सकेन। अन्ततः अङ्कगणितीय पहिचान बोक्दै आएको प्रदेश १ लाई नामविहीन बनाउँदै प्रदेशसभाको कार्यकाल सकिएको छ। शुक्रबार बजेट अधिवेशनको अन्तिम बैठकमा बोल्दै नेकपा एमाले संसदीय दलका नेता भीमप्रसाद आचार्यले प्रदेश संरचनाले नामकरण गर्न नसकेको विषयप्रति खेद प्रकट गर्दै संघीय सरकारले सबै अधिकार मुठ्याएर राखेको आरोप लगाए। 'किराँत शब्द जात होईन, सभ्यता हो,' उनले भने, 'किराँत सभ्यतालाई तोडमोड गर्दा विवाद उत्पन्न भएर नामकरण हुन नसकेको हो। जनताले जवाफ पाउनुपर्छ।' प्रदेश जोगिले जस्तो कमण्डल बोकेर थाप्दै हिँड्ने र दिएको खाने खालको भएको भन्दै उनले व्यङ्ग्य गरे। १ वर्षमा सकिने कामलाई प्रदेश सरकारले पाँच वर्ष लाएर समय मात्र व्यतित गरेको उनको भनाइ थियो। उनले भने, 'यो विषयको आत्मालोचना र समीक्षा आवश्यक छ।' नेपाली कांग्रेस संसदीय दलका नेता राजीव कोईरालाले संरचना निमार्णका सरकारले राम्रो उपलब्धि हाँसिल गरेको बताए। तर, प्रदेशको नामकरण नहुनुमा उनले एमालेलाई नै दोषारोपण गरे। प्रदेशलाई नाम दिन नसक्नु आफूहरूको पनि कमजोरी रहेको भन्दै रोष्टमबाटै हात जोड्दै उनले माफी समेत मागे। नेकपा (एकीकृत समाजवादी) का तर्फबाट बोल्दै सांसद सरिता थापाले ५ वर्षमा उल्लेख्य कानून निर्माणको काम भएको बताइन्। संघीय सरकारसँग सहकार्य र समन्वयको अभावमा केही कामहरू नभएको भन्दै उनले असन्तुष्टि व्यक्त गरिन्। बैठकमा बोल्दै जसपा संसदीय दलका नेता तथा प्रदेश १ का स्वास्थ्य मन्त्री जयराम यादवले निमार्ण भएका कानूनहरू कार्यन्वयनमा लैजान आवश्यक भएको बताए। नामकरणको सवालमा उनले पनि एमालेलाई नै दोषी ठहर्याए। उनले भने, 'ठूलो दलको हिसाबमा आफूले भनेकै हुनुपर्छ भन्ने एमालेको घमण्डका कारण नामकरण हुन नसकेको हो।' बैठकको अन्त्यमा सभामुख प्रदीपकुमार भण्डारीले २०७४ माघ २२ गतेबाट सुरु भएको प्रदेशसभाले पछिल्लो ५ वर्षमा प्राप्त गरेको उपलब्धी कार्यप्रगति विवरण पढेर सुनाए। प्रदेश प्रमुखको कार्यालयबाट प्राप्त दशौं अधिवशेन अन्त्य भएको पत्र पढेर सुनाएपछि प्रदेशसभाको पाँचवर्षे कार्यकाल सकिएको हो।"
गिरिराजमणि पोखरेलले भने जमिन्दारले रकम लिएको ५० वर्ष बितिसक्दा पनि किसानको जग्गा पास भएन,"काठमाडौं : सांसद गिरिराजमणि पोखरेलले मिटरब्याजीको नयाँ प्रवृत्तिबारे उजागर गरेका छन् । शुक्रबार प्रतिनिधि सभा बैठकमा बोल्दै सांसद पोखरेले महोत्तरीको मनरासिस्वाको मनराकट्टीका जमिन्दारले रकम लिएको ५० वर्ष बित्दा पनि गरिबहरुको नाममा जग्गा पास नगरेको तथ्य बाहिर ल्याएका हुन् । मनराकट्टी बस्नेत तत्कालीन जमिन्दार भुपनारायण, नरनारायण र चन्द्रिका सिहंबाट ५० वर्षअघि गौशाला नगरपालिका१२ पडरिया कान्तिबजार (साविक भरतपुरखोर गाविस९)का ९५ जना गरिब, दलित, किसानले खरिद गरेकाथिए । तर, साहुले रकम लिएर पनि जग्गा पास नगरेको पीडितहरुले बताएका छन्,' संसद्मा बोल्दै नेता पोखरेलले भने, किनेको जमिन भोग चलन गर्दै आएकोमा अझैं पनि उनीहरुको नाममा नामसारी नगरेको पाइएको छ । ती व्यक्तिहरुको नाममा लालपुर्जा बनेको नै छैन । विभिन्न बाहना बनाएर अहिलेसम्म पास नगरेको तथ्य खुलेको छ । गौशाला नगरपालिका १२ का पीडित रामनाथ महतोले आफूले दु:खले कमाएर किनेको जमिनको मालिक नै नबनी मरिएला की भन्ने चिन्ताले पिरोल्ले गरेको बताउँछन्। जमिन्दारले भोलिभोलि भन्दै ५० वर्ष बित्दा पनि रकम लिएर जग्गा पास नगरेको उनीहरुले बताएका छन् । गाउँमै पीडितको समस्या बुझेर फर्किएका नेता पोखरेलले पीडकमाथि कारवाही गर्न माग गरेका छन् । कतिपय पीडितहरु जग्गा आफ्नो नाममा नामसारी गर्न नपाई वितिसकेका रहेछन्,' उनले भने । आफ्नो पसिना र श्रमले किनेको जमिनमा विगत ५० वर्षदेखि भोग चलन र श्रम गर्दै आएपनि जति दु:ख कष्ट गरे पनि जग्गा आफ्नो नाममा नामसारी गरी जग्गा धनी बन्न नपाउँदा पीडित मनोज राउत बरैले तत्त्कालीन जमिन्दारको छलछामप्रति आक्रोश व्यक्त गरेकोबारे उनले बताए । 'पीडितहरुले हालसम्म न्याय नपाएकोमा दु:ख व्यक्त गरेका छन् र सरकारप्रति न्यायको अपेक्षा राखेका छन् । जनताको सम्पतिको सुरक्षा गर्ने काम सरकारको होइन र ? उनीहरुको हकलाई रक्षा गर्न सरकारले तुरुन्तै कानुनी कदम चाल्न ध्यानाकर्षण गर्न चाहन्छु ,' उनले भने, 'दोषीलाई कानुनको दायरामा ल्याइ जनतालाई न्याय प्रदान गर्न जोडदार माग गर्दछु । मधेश तराईमा मिटर ब्याजीविरुद्धमा धमाधम मुद्दाहरु दर्ता भइरहेकोमा उनले खुशी व्यक्त गरे । तर, मुद्दा कमजोर नमाउन सरकारका निकायलाई उनले सचेत गराए। उनले भने,'केही सुदखोरहरु जाली फटाहाहरु पक्राउ परिरहेको समाचारहरु सुनिरहेका छौं । महोत्तरीका मिटरब्याजी अनिरुद्ध साह पक्राउ परेका छन् । यस कार्यका लागि सरकारलाई धन्यवाद व्यक्त गर्न चाहान्छु । मुद्दालाई कमजोर नबनाउन पनि आग्रह गर्दछु,' उनले भने ।"
एकै परिवारका तीन जनाको हत्या,"उदयपुर : उदयपुरको बेलका नगरपालिका७ गौधाटारमा एक जनाले शुक्रबार एकै परिवारका तीन जनालाइ धारिलो हतियार प्रयोग गरी हत्या गरेका छन। घरबाट खेतीतर्फ जाँदै गरेका ३७ वर्षीय राजकुमार बस्नेत, उनकी श्रीमती ३० वर्षीया सरिता बस्नेत र १२ वर्षीय छोरा सुजन बस्नेतको हत्या भएको हो। हत्या लगत्तै फरार रहेका आरोपित ४० वर्षीय नरबहादुर बस्नेतलाइ नियन्त्रणमा लिइएको जिल्ला प्रहरी कार्यालयका सूचना अधिकारी डिएसपी राकेस पोदारले जानकारी दिए। आरोपितले राजकुमारलाइ खेतमा जाँदै गरेको अवस्थामा चौवाटे कुलो र आमाछोरालाई स्थानीय बबिङ खोलामा खुकुरी प्रहार गरी हत्या गरेको उनले बताए। घटनाको कारण बारे केही खुलेको छैन। घटनास्थलतर्फ प्रहरी निरीक्षकको नेतृत्वमा टोली भर्खरै गएकाले थप विवरण आउन बाँकी रहेको उनले बताए।"
झापा ३ बाट कांग्रेस नेता सिटौला सर्वसम्मत सिफारिस,"झापा : झापा क्षेत्र नम्बर ३ बाट प्रतिनिधिसभा सदस्य प्रत्यक्षतर्फ नेपाली कांग्रेसका नेता कृष्णप्रसाद सिटौलाको नाम सर्वसम्मत सिफारिस भएको छ। नेपाली कांग्रेस भद्रपुर नगर समितिको कार्यालयमा शुक्रबार बसेको ३ नम्बर क्षेत्रीय समितिको बैठकले प्रतिनिधिसभा सदस्य प्रत्यक्षतर्फ नेता सिटौलाको नाम सर्वसम्मत सिफारिस गरिएको क्षेत्रीय सभापति गणेश पोखरेलले जानकारी दिए। त्यस्तै बैठकले प्रतिनिधिसभा समानुपातिकतर्फ भारतेन्दुकुमार मल्लिक, सुशीला ढकाल, राजेन्द्र घिमिरे र डम्बरसिंह सिंगुको नाम सिफारिस गरिएको उनले बताए। त्यस्तै प्रदेश सभा सदस्य (क) बाट भूमिप्रसाद राजवंशी र प्रदेश (ख) बाट नवीन बिमली, भगीरथ पोद्दार र भरत प्रसाईँको नाम प्रत्यक्षतर्फ सिफारिस गरिएको छ। नेता सिटौला ७औं पटक यस क्षेत्रबाट उठ्न लागेका छन्। २०४८ सालको संसदीय निर्वाचनमा एमालेका द्रोणप्रसाद आचार्यसँग सिटौला पराजित भएका थिए। २०५१ सालको संसदीय निर्वाचनमा एमालेका पुष्पराज पोखरेलसँग सिटौला दोस्रो पटक पराजित भए। २०५६ सालको संसदीय निर्वाचनमा एमालेका नारायण राजवंशीलाई पराजित गर्दै सिटौला पहिलो पटक यस क्षेत्रबाट निर्वाचित भई संसदमा पुगेका थिए। २०६४ सालको पहिलो संविधानसभा निर्वाचनमा माओवादीका पूर्णसिंह राजवंशीसँग सिटौला फेरि पराजित भए । २०७० सालको दोस्रो संविधानसभा निर्वाचनमा राप्रपाका राजेन्द्रप्रसाद लिङदेनलाई पराजित गर्दै सिटौला फेरि निर्वाचित भएका थिए। २०७४ सालको पहिलो प्रतिनिधिसभा सदस्य निर्वाचनमा सिटौलालाई पराजित गर्दै राप्रपाका लिङदेन पहिलो पटक निर्वाचित भएका थिए। २०७९ सालको दोस्रो प्रतिनिधिसभा सदस्य निर्वाचनमा सिटौलासँगै यस क्षेत्रबाट पुनः राप्रपाका अध्यक्ष लिङदेन उठ्ने लगभग पक्कापक्की भइसकेको छ।"
सहकारीमा मर्जर लहर : ९ वटा संस्था मर्जरमा जाने,"काठमाडौं : सहकारीमा मर्जर लहर सुरु भएको छ। केही समयअघि पाँचवटा सहकारी मर्ज गर्न सम्झौता गरे लगत्तै शुक्रबार काठमाडौं र ललितपुरका ९ वटा सहकारीले मर्ज गर्न सम्झौता गरेका छन्। न्यूरोडको जीवनदिप, कोटेश्वरको सदस्य सेवा, कोटेश्वरकै शुभलाभ, भोटाहिटीको शुभरत्न, न्यूरोडको अष्ट, चाबहिलको एभरट्रष्ट, न्युरोडको हाम्रो सेवा, चाबहिलको सर्वोच्च संमृद्धि बचत तथा ऋण सहकारी र कुमाटीपाटीको गंगाजल बहुउद्देश्यीय सहकारी मर्ज गर्न सम्झौता गरेका छन्। तीन महिनाभित्र मर्ज गरी शुभसेवा बहुउद्देश्यीय सहकारी संस्थाको नामबाट एकीकृकत कारोबार हुनेछ। एक महिनाभित्र सबै संस्थाले साधारणसभा गर्ने छन्। एकीकृत संस्थाको अध्यक्ष यम्बर कार्की र कार्यकारी प्रमुखमा शितलप्रसाद शर्मा रहने सहमति भएको छ। त्यस्तै संस्थाको उपाध्यक्षमा छत्रबहादुर बस्नेत, सचिवमा दीपक थापा मगर, कोषाध्यक्ष भवानी पोखरेल हुनेछन्। सञ्चालकमा नीरबहादुर श्रेष्ठ, सुरेश शर्मा, अनिल खड्का हुनेछन्। लेखा समितिको संयोजकमा एकराज बस्नेत र सदस्यमा प्रेमबहादुर बस्नेत, कृष्णप्रसाद पौडेल हुने सहमति भएको छ। मर्जरपछि संस्थाको सेयर पुँजी २७ करोड ३० लाख हुनुका साथै कुल कारोबार ६ अर्ब ४९ करोड हुने छ। ४ अर्ब ८९ करोड ६५ लाख निक्षेप संकलन गरी ५ अर्ब ३० करोड २८ लाख कर्जा प्रवाह हुने छ। संस्थाका सदस्य ६१ हजार ७ सय ४९ जना हुनेछन्। संस्थाका ऋणी सदस्य २ हजार ६३ जना हुनेछन्। संस्थाको तरलता ९७ करोड ८९ लाख अर्थात २० प्रतिशत रहेको छ। हस्ताक्षर कार्यक्रममा बोल्दै राष्ट्रिय सहकारी बैंकका अध्यक्ष केबी उप्रेतीले तरलता अभाव बढ्दै गएकाले त्यसलाई नियन्त्रण गर्न मर्जर अभियान उपयुक्त हुने बताए। वास्तविक रूपमा एकीकरण हुन सके संस्थाको संख्या कम हुनुका साथै सदस्यलाई गुणस्तरीय सेवा दिन सकिने बताए। एकीकृत प्रस्तावित संस्थाका अध्यक्ष कार्कीले छिट्टै मर्जर प्रक्रिया टुंग्याएर एकीकृत कारोबार सुरु गर्ने बताए। 'मर्जरले तरलता अभाव न्यूनीकरण गर्न सघाउने छ,' उनले भने, 'सदस्यलाई गुणस्तरीय सेवा दिन सहज हुनेछ।' मर्जर गर्नका लागि शुभलाभका अध्यक्ष याम्बरबहादुर कार्की, जीवनदीपका छत्रबहादुर बस्नेत, सदस्य सेवाका अध्यक्ष शितलप्रसाद शर्मा, शुभरत्नका अध्यक्ष भवानी पोखरेल, एभरट्रष्टका अध्यक्ष दीपक थापा मगर, गंगाजलका अध्यक्ष नीरबहादुर श्रेष्ठ, हाम्रो सेवाका अध्यक्ष सुरेश शर्मा, अष्टका अध्यक्ष अनिल खड्का, सर्वोच्च संमृद्धिका अध्यक्ष एकराज बस्नेतले हस्ताक्षर गरे।"
जलवायु परिवर्तन विज्ञसँग छलफल,"काभ्रे : जलवायु परिवर्तनबारे जलवायु क्षेत्रमा रहेका विज्ञहरूसँग धुलिखेलमा छलफल भएको छ। अन्नपूर्ण मिडिया नेटवर्कको आयोजनामा सञ्चालित कार्यक्रममा बिहीबार र शुक्रबार जलवायु परिवर्तन क्षेत्रमा रहेका विज्ञहरू र विभिन्न जिल्लाका पत्रकारहरूको सहभागिता रहेको थियो। पहिलो दिन भएको जलवायु परिवर्तनका विषयमा जलवायु विज्ञ अर्जुन ढकाल, प्रोफेसर बिरज सि थापा, जलवायु कम्युनिकेशन सुजता कार्की र अन्नपूर्ण पोस्टको राजनीतिक ब्यूरो प्रमुख नरेन्द्र साउदले जलवायु परिवर्तनले हुन सक्ने असर, समस्या र चुनौतीबारे छलफल गरिएको थियो। दोस्रो दिन भएको छलफलमा अन्नपूर्ण पोस्टका सम्पादक अखण्ड भण्डारी, एपी वान टेलिभिजनका सम्पादक टिकाराम यात्री, रेडियो अन्नपूर्णका स्टेशन प्रमुख सिरोमणि दवाडीले पत्रकारिताको क्रममा जलवायु परिवर्तनबारे गरिने रिर्पोटिङ विषयमा प्रस्तुति राखेका थिए। युएस एडको सहयोगमा नेटवर्कले जलवायु परिवर्तनबारे विभिन्न बहस गर्दै आएको छ। देशका विभिन्न स्थानमा प्रत्यक्ष रिर्पोटिङमा रहेका पत्रकारहरूलाई केन्द्रित गरेर कार्यक्रम सञ्चालन गरिएको थियो। जलवायु र यस विषयमा कसरी समाचार तयार गर्न सकिन्छ भन्ने विषयमा छलफल भएको थियो। पछिल्लो समय जलवायु परिवर्तनका विषयहरूमा नेटवर्कले सरोकारवालासँग समय समयमा बहस गर्दै आएको प्रमुख चिरञ्जीवि न्यौपानेले बताए। जलवायुबारे देशभर प्रचार र यस विषयमा थप लेखनवृतिका लागि नेटवर्कले पत्रकारहरू बीच समेत छलफल कार्यक्रम तय गरेर धुलिखेलमा सञ्चालन गरिएको न्यौपानेले बताए। जलवायु परिवर्तन बारे विज्ञहरूबाट देशभरका पत्रकारहरू बीच सिक्ने अवसर प्रदान होस् भनेर नेटवर्कले यो कार्यक्रम आयोजना गरेको उनको भनाइ छ।"
खान र लान पल्केका अवसरवादीहरुलाई भोट नहाल्नुस् : ओली,"विराटनगर : एमाले अध्यक्ष एवं पूर्वप्रधानमन्त्री केपी शर्मा ओलीले आउँदो निर्वाचनमा गम्भीरतापूर्वक मतदान गर्न विद्यार्थीहरुलाई आग्रह गरेका छन्। शुक्रबार विराटनगरमा अनेरास्ववियुको प्रदेश स्तरीय प्रशिक्षण कार्यक्रमलाई सम्बोधन गर्दै अध्यक्ष ओलीले यस्तो आग्रह गरेका हुन्। उनले मुलुकलाई विकासको दिशामा अघि लैजाले पार्टीलाई मतदान गर्नुपर्ने बताए। विचारहीन, गन्तव्यहीन, दिशाहीन पार्टीहरुलाई मतदान गर्न हुँदैन, उनले भने, लान पल्केका, खान जन्मेका अवसरवादीहरुका लागि तपाईँहरुको पहिलो भोट खेर जानुहुँदैन। पहिलोपटक मतदान गरिरहेका विद्यार्थीहरुलाई सम्बोधन गर्दै अध्यक्ष ओलीले राष्ट्रियता र देशभक्तिका लागि मतदानको आवश्यकता रहेको जिकिर गरे। लिपुलेक र लिम्पियाधुरा समेटिएको नेपालको नयाँ नक्सा, हुलाकी राजमार्ग, मदन भण्डारी राजमार्ग, सुरुङ मार्ग तथा निःशूल्क खानेपानी वितरण लगायतको पक्षमा मतदानको आवश्यकता रहेको भन्दै उनले घुमाउरो शैलीमा एमालेलाई मतदान गर्न आग्रह गरे। त्यसअघि पत्रकारहरुसँग कुरा गर्दै अध्यक्ष ओलीले नेपाली कांग्रेसका नेता डा शेखर कोइरालासँग राजनीतिक कुरा मात्र भएको बताए। गठबन्धन भन्ने बित्तिकै इरिटेट हुन्छ भन्दै उनले बिहीबार भएको करिब २ घण्टाको कुराकानीलाई राजनीतिक रुपमामात्र लिन अनुरोध गरे। आगामी मंसिर ४ पछि जनताले राष्ट्रिय फैसला गर्ने भएकाले जनताको मतको रक्षामा अहिलेदेखि नै जुट्नुपर्ने उनले बताए।"
लमजुङमा प्रतिनिधि सभाका लागि कांग्रेसबाट १२ जना सिफारिस,"बेंसीसहर : नेपाली कांग्रेस लमजुङले प्रतिनिधि सभा निर्वाचनका लागि १२ जनाको नाम उम्मेदवारमा सिफारिस गरेको छ। शुक्रबार बसेको जिल्ला कार्यसमिति बैठकले प्रतिनिधिसभाको उम्मेदवारका लागि प्रत्यक्षतर्फ ७ जना र समानुपातिकतर्फ ५ जनाको नाम सिफारिस गरेको हो। जिल्ला सभापति डा टकराज गुरुङ, पूर्व सभापति तुलसीनारायण श्रेष्ठ, संविधानसभा सदस्य चन्द्रबहादुर कुंवर, नेपाल सांस्कृतिक महासंघका अध्यक्ष तीर्थबहादुर थापा, नेताहरू विष्णुप्रसाद धिताल, यमबहादुर गुरुङ र डा बासुदेव गिरी सिफारिस भएका हुन्। यस्तै समानुपातिकतर्फ कोपिला विक, कृष्णमाया विक, तिरकाशी गुरुङ, शुभनाथ मिश्र र गर्जबहादुर गुरुङको नाम सिफारिस भएको छ। पूर्व केन्द्रीय सदस्य दिलबहादुर घर्ती भने यसपटक जिल्लाबाट प्रत्यक्ष र समानुपातिक दुवैमा परेका छैनन्। उनी २०६४ र २०७४ को निर्वाचनमा लमजुङबाट पराजित भएका थिए। कांग्रेसबाट प्रतिनिधिसभामा उम्मेदवार सिफारिस भएपनि यहाँ नेकपा (माओवादी केन्द्र) का महासचिव देव गुरुङले सत्ता गठबन्धनबाट उठ्ने इच्छा देखाएका छन्। उनी सत्ता गठबन्धनको सिट बाँडफाँड कार्यदलमा क्रियाशील छन्। नेपाली काँग्रेस लमजुङका सभापति डा टकराज गुरुङले केन्द्रको निर्णयपछि जुन सिट छोड्नुपर्ने भएपनि आफूहरू तयार रहेको बताए। 'केन्द्रमा सिट बाँडफाँटको तयारी भइरहेको छ, हामी प्रतिनिधि या प्रदेश सभा जुन छोड्न पनि तयार छौं', गुरुङले भने। प्रक्रियागत रूपमा अहिले सिफारिस भएका नामहरू गठबन्धन हुँदा केन्द्रबाट हेरफेर हुनसक्ने उनले बताए। कांग्रेस कार्यकर्ताहरूले आफ्नै पार्टीबाट उम्मेदवार हुनुपर्ने आवाज उठाए पनि नेतृत्व तह भने गठबन्धन गरेरै निर्वाचनमा जाने मुडमा छ। २०७४ को निर्वाचनमा बाम गठबन्धन हुँदा प्रतिनिधि सभा र प्रदेश सभाका तीनै सिट गुमाएको कांग्रेस यसपटक गठबन्धन गरेर भएपनि पुरानो साख फर्काउने मुडमा छ। २०७४ को निर्वाचनमा बाम गठबन्धनबाट प्रतिनिधि सभामा देव गुरुङले कांग्रेसका दिलबहादुर घर्तीलाई पराजित गरेका थिए।"
राष्ट्रियसभाका विषयगत समितिका सभापतिको निर्वाचन भदौ २३ गते,"काठमाडौं : राष्ट्रियसभाअन्तर्गत्को विषयगत समितिका सभापतिहरुको निर्वाचन भदौ २३ गते हुने भएको छ। राष्ट्रिय सरोकार समिति, प्रत्यायोजित व्यवस्था समिति, दीगो विकास तथा सुशासन समिति र विधायन समितिको सभापति चयन हुने भएको हो। राष्ट्रिय सभामा दीगो विकास तथा सुशासन समिति, विधायन व्यवस्थापन समिति, प्रत्यायोजित व्यवस्थापन तथा सरकारी आश्वासन समिति र राष्ट्रिय सरोकार तथा समन्वय समिति छन्। राष्ट्रिय सभा उपाध्यक्ष पद २०७८ फागुनदेखि रिक्त छ। उपाध्यक्ष पदमा भने दलहरुबिच सहमति जुटेको छैन।"
कुटपिट विरुद्धको निवेदन दर्ता नगरेको पीडितको आरोप,मुगु : निवेदन दिएको चारदिन बितिसक्दासमेत जिल्ला प्रहरी कार्यालय मुगुले दर्ता नगरेको पीडितले आरोप लगाएका छन्। जिल्ला अस्पतालमा सुरक्षार्थ खटिएका प्रहरी हवलदारले कुटपिट गरेपछि अस्पतालमा कार्यरत ल्याव टेक्निसियन प्रकास भण्डारीले प्रहरीमा निवेदन दिएका थिए। भदौ १४ गते राति साढे ९ बजे जिल्ला अस्पतालको कर्मचारी क्वार्टर अगाडि तीजको नाजगान गर्दै गर्दा प्रहरी हवल्दार शिवदत्त न्यौपानेले बिनाकारण आफूलाई कुटपिट गरेको उनले बताए। अस्पतालमा कार्यरत महिला कर्मचारीले तिजको नाचगान गरिरहेको बेला प्रहरी हवलदार न्यौपानेले समय सकिएको भन्दै साउण्ड बक्स आफ्नो कोठामा लगेका थिए। साउण्ड बक्स माग्न गएका नायब सुब्बा देबराज गिरीसँग विवाद भएको भन्ने सुनेको तर उक्त विवादमा आफू नभए पनि ड्युटी जाँदै गर्दा हवल्दार न्यौपानेले अस्पातल अगाडि आफूलाई बिना कारण कुटपिट गरेका उनले बताएका छन। कुटपिटबाट उनको नाक र टाउकोमा चोट लागेको छ। 'आफू बिनाकारण कुटिएका कारण प्रहरीमा निवेदन दिएको हुँ यसको प्रक्रिया अगाडि बढाईदिन प्रमुख जिल्ला अधिकारी र जिल्ला प्रहरी कार्यालयका डिएसपीलाई समेत अनुरोध गरेको भए पनि आफ्नो निवेदनमाथि कुनै सुनुवाइ भएको छैन।' तीजको नाचगान गर्दा केही कर्मचारी र प्रहरी हवल्दार न्यौपानेबीच विवाद भएको हो। घटनापछि दुवै पक्षले प्रहरीमा निवेदन दिएका छन। दुवै पक्षलाई छलफलमा राखेर प्रक्रिया अगाडि बढाउने जिल्ला प्रहरी कार्यालयका सूचना अधिकारी सुदर्शन पन्थीले जानकारी दिएका हुन । निवेदनको सुनुवाई नभए राष्ट्रिय मानव अधिकार आयोगसम्म पुग्ने पीडित भण्डारीले बताएका छन्।
कक्षा १२ को नतिजा सार्वजनिक,काठमाडौंः राष्ट्रिय परीक्षा बोर्डले कक्षा १२ को नतिजा सार्वजनिक गरेको छ । बोर्डको शुक्रबार बसेको बैठकले नतिजा सार्वजनिक गरेको हो । परीक्षामा झण्डै चार लाख १० हजार परीक्षार्थी सहभागी थिए । देशभरका १ हजार २ सय ९२ परीक्षा केन्द्रमा परीक्षा सञ्चालन भएको थियो ।
"नागरिकता विधेयक हुबहु पारित गर्नु हुँदैन, राष्ट्रपतिको अपमान हुन्छ : बामदेव गौतम","काठमाडौंः राष्ट्रिय सभा सदस्य वामदेव गौतमले संसदमा प्रस्तुत भएको नागरिकता विधेयक हुबहु पारित गर्न नहुने बताएका छन् । राष्ट्रिय सभामा बोल्दै गौतमले नागरिकता विधेयक जस्ताको त्यस्तै राष्ट्रपतिकहाँ प्रमाणीकरणका लागि पठाउन नहुने बताएका हुन् । गौतमले भने, यदि हामीले यो विधेयक जस्ताको त्यस्तै पारित गरियो भने राष्ट्रपतिको अपमान हुन्छ । विधायन समितिमा विधेयक त गयो राष्ट्रपतिले सन्देशमा उठाएका हरेक बुँदाको जवाफ समितिले दिने अपेक्षा गरेको थिएँ । तर, त्यसो पाएन । उनले राष्ट्रपतिले सुझाएको कुराहरु ग्रहणयोग्य रहेको भन्दै विधेयक सम्बन्धमा पुर्नविचार गर्नुपर्ने बताए ।"
मुस्ताङको वारागुङ मुक्तिक्षेत्रमा यार्तुङ महोत्सव सुरु,"जोमसोम : हिमाली जिल्ला मुस्ताङको वारागुङ मुक्तिक्षेत्रमा शुक्रबारदेखि यार्तुङ महोत्सव सुरु भएको छ। वारागुङ मुक्तिक्षेत्र गाउँपालिका अन्तर्गतका १९ वटा गाउँहरूमा बर्सेनि आलोपालो महोत्सव सञ्चालन हुँदै आएको छ। यस वर्ष छुक नरसिंह युवाक्लव छुसाङको आयोजना तथा वारागुङ मुक्तिक्षेत्र गाउँपालिकाको आर्थिक सहयोगमा चौथो संस्करणको यार्तुङ महोत्सव सञ्चालन गरिएको हो। बर्खायामको मौसममा खेतीपातीको काम सकेर अन्नबाली घरभित्र भित्र्याई सकेपछि वारागुङ मुक्तिक्षेत्रका गुरुङ समुदायका मानिसहरूले यार्तुङ पर्व मनाउने गरेका छन्। वारागुङका १९ वटै गाउँहरूमा पर्व मनाइने गरिएपनि पछिल्लो समय महोत्सवको रूपमा मनाउन थालिएको हो। यार्तुङ पर्वमा सबै गाउँका ईष्टमित्र, छरछिमेक र आफन्तहरू एकै ठाउँमा भेला हुने, मौलिक भेषभुषामा सजिएर सांस्कृतिको उजागर गर्ने, मिठो खाने र आत्मियता साटासाट गर्ने प्रचलन छ। यातुङ पर्वमा पुरुषहरू घोडा दौडाएर साहसिकता प्रदर्शन गर्ने, तारो हान्ने खेल खल्ने गर्छन भने महिलाहरू सांस्कृतिक कार्यक्रममा सरिक भएर स्याब्रो नाच देखाउन गर्छन्। केही वर्षदेखि धार्मिक तथा ऐतिहासिक महत्व बोकेको यो पर्वलाई स्तरवृद्धि गर्दै विभिन्न प्रतियोगिता समावेश गरेर महोत्सवको रूपमा सञ्चालन गर्ने गरिएको छ। महोत्सवमा कलासंस्कृति र परम्परालाई संरक्षण गर्दै सेभेन ए साईड फुटबल, तारो हान्ने खेल, डोरी तान्ने खेल र घोडा दौड प्रतियोगिता सञ्चालन हुने छुक नरसिंह युवा क्लवले जनाएको छ। गण्डकी प्रदेशका युवा तथा खेलकुद मन्त्री राजिव गुरुङ (दिपक मनाङे)ले महोत्सवको उद्घाटन गरे। उनले यार्तुङ महोत्सव २०७९ लेखिएको ब्यानरमा हस्ताक्षर पनि गरेका छन्। महोत्सवको उद्घाटन गर्दे मन्त्री गुरुङले सांस्कृतिक पर्वलाई संस्थागत गर्दै खेलकुद क्षेत्रको विकास गर्न पर्याप्त सम्भावना रहेको बताए। हिमाली जिल्ला मुस्ताङमा कृषि र पर्यटनका साथसाथै हाईअल्टिच्युड खेल पर्यटनले समेत जोड्न सके पर्यटन क्षेत्रको विकासमा योगदान पुग्ने उनको भनाइ छ। गण्डकी प्रदेशका सांसद महेन्द्रबहादुर थकालीले यार्तुङ पर्वले खेलकुद क्षेत्रको विकास र आपसी सम्बन्धलाई घनीभूत बनाएर लैजान महत्वपूर्ण भूमिका निर्वाह गर्ने बताए। उनले मुस्ताङमा खेलकुदको प्रचृर सम्भावना रहेको र वारागुङ२ को छेङ्गुरमा हाईअल्टिच्युड खेल पूर्वाधार निर्माण गर्न जग्गा समेत प्राप्त भइसकेको बताए। महोत्सव अवलोकन गर्न वारागुङ मुक्तिक्षेत्रका १९ वटै गाउँका मानिसहरू उपस्थित भएका छन्। महोत्सवका खेलकुद संयोजक एवं छुक क्लवका अध्यक्ष टसी नाम्ग्या गुरुङ (कान्छा)ले वारागुङ मुक्तिक्षेत्रको १९ वटै गाउँहरूलाई चिनाउन महोत्सव आयोजना गरिएको बताए। परम्परागत सांस्कृतिक पर्वलाई संस्थागत गर्दै खेलकुद क्षेत्रको विकास गर्न यार्तुङ पर्व महोत्सवको रूपमा सञ्चालन हुन थालेको उनले उल्लेख गरे। महोत्सव तीन दिनसम्म सञ्चालन हुने छ। महोत्सवमा परम्परागत घोडा दौड प्रतियोगिताको च्याम्पियनलाई नगद ५० हजारसहित मेडल,ट्रफी र प्रमाणपत्र, दोस्रो हुनेलाई ३० हजारसहित मेडल, ट्रफी र प्रमाणपत्र प्रदान गरिने छ। तारा खेलतर्फ प्रथम हुने टोलीले क्रमशः २० हजार र १० हजार सहित मेडल, ट्रफी र प्रमाणपत्र, सेभेन ए साईड फुटबल तर्फको च्याम्पियनले ५० हजार र उपविजेता टिमले ३० हजारसहित मेडल, ट्रफी र प्रमाणपत्र पाउने छन्। बर्सेनि जनैपूर्णिमाको सेरोफेरोमा वारागुङ मुक्तिक्षेत्रमा यार्तुङ पर्व मनाउने चलन रहेको वारागुङ मुक्तिक्षेत्र गापाका अध्यक्ष रिङझिङ नाम्गेल गुरुङले बताए। धर्मसंस्कृतिलाई साथसाथै लिएर गाउँपालिकाले खेलकुद क्षेत्रको विकास र प्रर्वद्धन गर्न यार्तुङ महोत्सवलाई बजेट विनियोजन गर्ने गरेको अध्यक्ष गुरुङले उल्लेख गरे। पालिका भित्रका कुनै वडाले यार्तुङ महोत्सव सञ्चालन गर्न चाहे बर्सेनि आलोपालो बजेट उपलब्ध गराउने उनले बताए। वारागुङ मुक्तिक्षेत्रका कूल १६ वटा क्लवले यार्तुङ महोत्सवको विभिन्न खेलमा भाग लिने छुक नरसिंह युवा क्लवले जनाएको छ। प्रसिद्ध धार्मिक स्थल मुक्तिनाथको पुराङ रानीपौवाबाट सुरु गरिएको यार्तुङ महोत्सव कागबेनी, फल्याक हुँदै यसवर्ष छुसाङले आयोजना गरेको हो। महोत्सवका लागि वारागुङ मुक्तिक्षेत्रले १० लाख विनियोजन गरेको छ। महोत्सवको क्रममा साँझ विभिन्न सास्कृतिक कार्यक्रमसमेत आयोजना गरिने बताइएको छ।"
"सामसङले ल्यायो ग्यालेक्सी बड्स २ प्रो, ग्यालेक्सी वाच ५ र वाच ५ प्रो","काठमाडौं : सामसङले ग्यालेक्सी बड्स २ प्रो, ग्यालेक्सी वाच ५ र वाच ५ प्रो नेपाली बजारमा ल्याएको छ। सामसङको ताररहित स्टेरियो ग्यालेकसी बड्स २ प्रोमा गुणस्तरीय साउण्ड रहेको छ। यसमा जडित ताररहित हाइ फाइ २४ बिट अडियो र एक तीक्ष्ण ३६० अडियोले भीडमा बसेर पनि युट्युब हेर्न तथा अडियो सुन्न सकिने छ। सबै प्रयोगकर्ताको सुविधा र सहजतालाई ध्यानमा राखेर परिवर्तन गरिएको कम्पनीले जनाएको छ। यसको बजार मूल्य २७ हजार ९९९ मात्र कायम गरिएको छ। ग्यालेक्सी वाच ५ र वाच ५ प्रो मा पहिलेको संस्करणलाई सुधार गरेर यसको ब्याट्रीको जीवन, टिकाउपनालगायत उपकरणको सम्पूर्ण सुन्दरतामा स्तरोन्नति गरिएको छ। दुवै ग्यालेक्सी वाच ५ र वाच ५ प्रोमा भएको बायोएक्टिभ सेन्सरको प्रयोगले ग्राहकले राम्ररी बुझन् सक्ने छन्। बढाइएको सतह क्षेत्र र ग्राहकको नाडीसँग धेरै सिधा सम्पर्क हुनाले अझ बढी सही रूपमा नाप्न सकिन्छ र प्रयोगकर्ताको स्वास्थ्य एवं कुशलताको बारेमा सुक्ष्म रूपले बुझ्न सबै सेन्सरले एकैसाथ काम गर्छन। यसमा वाच जिपिएक्स जडित भएकोले वाच ५ प्रोले तपाईंको चालको पनि रेकर्ड राख्ने छ। दुवैमा शरीर संरचना मापन गर्ने यन्त्र जडान गरिएकाले प्रयोगकर्ताले वर्कआउट वा प्रशिक्षणद्वारा आफ्नो व्यक्तिगत लक्ष्य तोक्न सक्ने छन्। विछ्यौनाबाट लडेमा वा ठेस लागेमा आकस्मिक कलको लागि राखिएका नम्बरमा जानकारी दिने, निदाएको स्कोरको ट्रयाक राख्ने, आरामको समय बढाउने, निन्द्रा खलबलिन नदिन बत्ती, एसी र टीभी समेतको तालमेल मिलाउने स्मार्ट थिङ्स एप पनि यसमा रहेका छन्। वाच ५ (४० एमएम) को ३९ हजार ९९९ रुपैयाँ, वाच ५ (४४ एमएम) को ४४ हजार ९९९ र वाच ५ प्रोको मुल्य ६४ हजार ९९९ रुपैयाँ कायम गरिएको छ ।"
"अन्तिम बैठकले पनि टुंगो लगाएन प्रदेशको नाम, थरुहट कोचिला नामाकरण माग गर्दै प्रदर्शन","विराटनगर : प्रदेश १ सभाको ५ वर्षे कार्यकालको अन्तिम बैठक चलिरहँदा बाहिर प्रदर्शन भएको छ। प्रदेशसभाको चालु बजेट अधिवेशनको अन्तिम बैठक बसेपछि थरुहट कोचिला प्रदेशको नमाकरण गनुपर्ने भन्दै प्रदेशसभा बाहिर प्रदर्शन भएको हो। प्रदेश २ अन्तर्गत पर्ने सप्तरी जिल्लाका थारु अगुवाहरुले समेत प्रदेशको नाम थरुहट कोचिला राख्नुपर्ने भन्दै प्रदर्शन गरेका हुन्। प्रदेशसभा अगाडि थरुहट कोचिला संयुक्त संघर्ष समिति प्रदेश १ र बहुल राष्ट्रिय समाजवादी पार्टी नेपाल प्रदेश १ ले संयुक्तरुपमा प्रदर्शन गरेका हुन्। अरु दिन प्रदेशसभाको बैठक सुरु हुनसाथ लिम्बुवान किराँत प्रदेश नामाकरणको माग गर्दे संघीय लोकतान्त्रिक राष्ट्रिय मञ्चले प्रदर्शन गर्दे आए पनि अन्तिम बैठकमा प्रदर्शन गरेन। किशोर कुमार विश्वासको नेतृत्वमा रहेको बहुल राष्ट्रिय समाजवादी पार्टी नेपाल प्रदेश १ ले संयुक्तरुपमा अगाडि थरुहट कोचिला संयुक्त संघर्ष समिति प्रदर्शन गरेका हुन्। प्रदेश १ ऐतिहासिक अधारमा थारु र राजवंशीको भूमि भएकाले प्रदेश १ को नामाकरण गर्दा थरुहट कोचिला राख्नुपर्ने उनीहरुले माग गरेका हुन्। थरुहट कोचिला बाहेकका नाम आफूहरुले स्वीकार नगर्ने बहुल राष्ट्रिय समाजवादी पार्टी नेपालका अध्यक्ष किशोर कुमार विश्वासले बताए। उनले संघीयतामा मुलुक गएपछि ऐतिहासिक पहिचानको अधारमा थारु र राजवंशीलगायतका तराईका आदिवासी जनजातिको पहिचानको अधारमा नमाकरण प्रदेशको नभए आफू आन्दोलनमा जाने बताए। पाँच वर्षसम्म नमाकरण गर्न नसक्ने प्रदेशसभाका सांसदलाई निक्मा भन्दै उनले भने, ९० जना सांसद भत्ता र सुविधा लिनमात्र लगेकाले नमाकारण हुन नसकेको हो।' थारु र राजवंशीको पहचानको मेटिने काम भए राष्ट्रिय मुक्ति आन्दोलनमा जाने उनले बताए। 'अहिले कास्टिङमात्र हो। अब आन्दोलनको आँधीबेहरी ल्याउनेछौं,' उनले भने। पहिचान स्थापना गर्न जुनसुकै बलिदानी दिन भूमिपुत्र थारु, मधेसी तयार रहेको बताउँदै उनले आउने निर्वाचनमा नमाकरण गर्न नसकिने पार्टीका सांसदको भन्डाफोरसमेत गर्ने बताए। विश्वास पहिलो मधेस आन्दोलनको नेतृत्वकर्ता समेत हुन्। मधेस आन्दोलनको मर्मविपरित राज्यसँग तत्कालीन फोरमले सम्झौता गरेको भन्दै आफ्नै नेतृत्वमा पार्टी बनाउन लामो समय गृहकार्य गरेर बहुराष्ट्रिय समाजवादी पार्टी बनाएर थारु, राजवंशी, धिमाल, मधेसीलयातका समुदायको पहिचान स्थापित गर्न सक्रिय भएको विश्वासको भनाइ छ। शुक्रबारको बैठक बसेपछि प्रदेशसभाको चालु बजेट अधिवेशन शुक्रबार राति १२ बजेदेखि अन्त्य हुने छ। असोज १ गतेबाट प्रदेशसभाको म्याद समाप्त हुने भएकाले यो नै प्रदेशसभाको ५ वर्षे कार्यकालको अन्तिम बैठक थियो। प्रदेश प्रमुख पर्शुराम खापुङलेर प्रदेश मन्त्रिपरिषद्को भदौ १२ गतेको निर्णयबमोजिम शुक्रबार राति १२ बजेदेखि प्रदेशसभाको चालु बजेट अधिवेशन अन्त्य भएको विज्ञप्तिमार्फत् जानकारी गराएका थिए। प्रदेश प्रमुख खापुङले अभिवेशन अन्त्य भएको विज्ञप्तिमार्फत् जानकारी गराएपछि सभामुख प्रदिपकुमार भण्डारीले शुक्रबार दिउँसो १ बजे प्रदेशसभा बैठक बोलाएका थिए।"
नेपाल फोटो पत्रकार महासंघ बाराको अध्यक्षमा भण्डारी चयन,"बाराः नेपाल फोटो पत्रकार महासंघ बाराको दोस्रो जिल्ला अधिवेशन शुक्रबार निजगढमा सम्पन्न भएको छ। अधिवेशनले दिवाकर भण्डारीको अध्यक्षतामा ९ सदस्यीय कार्यसमिति चयन गरेको छ। समितिको उपाध्यक्षमा श्याम गुप्ता, सचिव ईन्दिप कोइराला, कोषाध्यक्षमा प्रलाद तिमिल्सिना रहेका छन्। यसैगरी सदस्यमा प्रदीप गौतम, राधेश्याम पटेल, एसएस पटेललगायत चयन भएका छन्। अधिवेशनले गोकुल घोरसाईनेसहित लक्ष्मी साह, रेशम तिवारी, प्रकाश लम्साल, सिकेन्द्र पासवान र फैजुल्लाह आलमलाई सल्लाहकार चयन गरेको छ। अधिवेशनको बन्द सत्रले वार्षिक तथा आर्थिक प्रतिवेदन पारित गर्दै महासंघको भवन निर्माणका लागि निजगढ नगरपालिकासँग जग्गा प्राप्तिका लागि यसअघि गरिएको निवेदनमा गम्भीर हुन आग्रह गर्ने निर्णय गरेको छ। महासंघले लामो समयदेखि निजगढमा जमिन प्राप्तिका लागि माग राख्दै आएको छ।"
पहिरोले बारपाक थलीडाँडाको दुई घरमा क्षति,"गोरखा : गोरखाको बारपाक सुलिकोट गाउँपालिका वडा नम्बर २ थलीडाँडामा पहिरोले दुई घरमा क्षति पुगेको छ। बुधबारदेखि सुरु भएको अविरल वर्षा पछिको पहिरोले स्थानीय विनोद गुरुङ र लालबहादुर गुरुङको घरमा क्षति पुगेको हो। 'पहिरोले हाम्रो घर र हाम्रोभन्दा तल्लो लालबहादुरको घरमा क्षति पुगेको छ', स्थानीय विनोद गुरुङले भने, 'अहिले हामी भत्केका घर र आँगन मर्मत गर्दैछौँ। दिनदिनै पानी परिरहेकाले अझै खतरा छ।' वर्षैपिच्छे पहिरो जाने गरेको र जोखिमयुक्त बस्ती स्थानान्तरण गर्न सरकारले आवश्यक सहयोग नगर्दा समस्या परेको उनले बताए। बस्ती नजिकको साँखर खोलामा पानीको बहाव बढेपछि बस्ती क्षेत्र कटान भएको र जोखिममा परेको उनले बताए। निरन्तरको वर्षाका कारण घरमा बस्न डर लागेर दुई दिनदेखि छिमेकीको घरमा बसेको रमेश गुरुङले बताए। निरन्तर वर्षा भएको र बारपाकको ठूलो गाउँबाट आउने पानीको भलले बस्ती नै जोखिममा रहेको उनले बताए। भूकम्पअघि नौ घर रहेको थलीडाँडामा बसाइँसराइका कारण अहिले तीन घर मात्र बाँकी रहेकामा ती घरहरू पनि भत्किएर समस्या भएको उनले बताए। माथिबाट आएको भलले सबै माटो बगाएर लगेको उनले जानकारी दिए।"
मूल्य वृद्धिविरुद्ध आयल निगममा धर्ना,"काठमाडौं : पेट्रोलियम पदार्थको मूल्यवृद्धिविरुद्ध विद्यार्थीहरुले नेपाल आयल निगमको केन्द्रीय कार्यालयमा धर्ना दिएका छन्। शुक्रबार नेकपा(क्रान्तिकारी माओवादी) निकट अखिल (क्रान्तिकारी)ले तत्काल पेट्रोलियम पदार्थको मूल्यवृद्धि खारेजी गर्नुपर्ने भन्दै निगममा धर्ना दिएको हो। अन्तर्राष्ट्रिय बजारमा पेट्रोलियम पदार्थको मूल्य घट्दा नघटाउने तर बढ्दामात्र बढाउने गरेको भन्दै उनीहरुले विरोध गरेका छन्। उनीहरुले मूल्यवृद्धि खारेज गर, बढ्दो महँगी नियन्त्रण गर लगायतका नारा लगाएका छन्। अखिल (क्रान्तिकारी)का अध्यक्ष हरिकृष्ण गजुरेलले सरकारले जनताको ढाड सेकिने गरि मूल्यवृद्धि गरेको र संघर्षमा उत्रनुपरेको बताए। पेट्रोलियम पदार्थको मूल्यवृद्धिले अन्य क्षेत्रमा पर्ने असरबारे सरकार मौन रहेको उहाले आरोप लगाए। इन्डियन आयल कर्पोरेशन (आइओसी) बाट पेट्रोलियम पदार्थको खरिद मूल्य बढेर आएको भन्दै डिजेल र मट्टितेलको प्रतिलिटर ६ रुपैयाँले वृद्धि गरेको थियो। पेट्रोल, हवाई इन्धन तथा खाना पकाउने एलपी ग्यासको मूल्य भने हाललाई यथावत राखिएको छ।"
"संघ  प्रदेश सभा निर्वाचन : प्रचण्ड, नारायणकाजी र हितराजको नाम गोरखाबाट सिफारिस","गोरखा : मंसिर ४ मा हुने संसदीय निर्वाचनका लागि माओवादी केन्द्रका अध्यक्ष, वरिष्ठ उपाध्यक्ष र सचिव तीनैजनाको नाम गोरखाबाट सिफारिस भएको छ । पार्टीको जिल्ला समन्वय समितिले अध्यक्ष पुष्पकमल दाहाल 'प्रचण्ड' को नाम क्षेत्र नं १ बाट र वरिष्ठ उपाध्यक्ष नारायणकाजी श्रेष्ठको नाम क्षेत्र नं २ बाट सिफारिस गरी पठाएको जनाएको छ । त्यस्तै केन्द्रीय सचिव हितराज पाण्डेको नाम पनि गोरखा २ बाटै सिफारिस गरेको छ । क्षेत्र नं २ बाट पूर्वप्रधानमन्त्री बाबुराम भट्टराई पनि माओवादी केन्द्रकै चुनाव चिन्हबाट चुनाव लड्ने बन्ने चर्चा छ । प्रचण्डको नामसँगै क्षेत्र नं १ बाट बहालवाला सांसद हरिराज अधिकारी र सुशीला सिंखडाको नाम पनि सिफारिस गरेको माओवादी केन्द्रले जनाएको छ । क्षेत्र नं २ बाट वरिष्ठ उपाध्यक्ष श्रेष्ठ, केन्द्रीय सचिव हितराज पाण्डेसहित चार जनाको नाम सिफारिस भएको छ । केन्द्रीय सदस्य चुडामणि खड्का र लेखनाथ न्यौपानेको नाम सिफारिस भएको हो । त्यस्तै क्षेत्र नम्बर १ को प्रदेश कमा केन्द्रीय सदस्य लेखबहादुर थापा मगर, अमरबहादुर गुरुङ र परशुराम रम्तेलको नाम सिफारिस भएको छ । ख बाट केन्द्रीय सदस्य कृष्ण धिताल, गण्डकी प्रदेश समितिका सचिव जगन्नाथ खनाल र गण्डकी प्रदेश समितिका सदस्य धु्रब भट्टको नाम सिफारिस भएको माओवादी केन्द्र गोरखाले जनाएको छ । क्षेत्र नम्बर २ को प्रदेश क्षेत्र कमा केन्द्रीय सदस्य खोपबहादुर कँडेल, कमला नहर्र्की र प्रदेश समिति सदस्य धना तमुको नाम सिफारिस भएको छ भने प्रदेश क्षेत्र ख बाट केन्द्रीय सदस्य भगवती तिवारी, बारपाक सुलिकोट गाउँ कमिटीका अध्यक्ष नरबहादुर गुरुङ र बासु पोखरेलको नाम सिफारिस भएको छ । समानुपातिक तर्फ पनि नाम टुङ्गो लगाइएको बताइएको छ तर सार्वजनिक गरिएको छैन ।"
"कोरोनाबाट थप तीन जनाको मृत्यु, मृतकको संख्या १२००५ पुग्यो",काठमाडौं : पछिल्लो २४ घण्टामा कोरोना संक्रमणबाट तीन जनाको मृत्यु भएको छ। यो सँगै नेपालमा कोरोनाबाट ज्यान गुमाउनेको संख्या करिब १२ हजार नाघेको छ। स्वास्थ्य तथा जनसंख्या मन्त्रालयका अनुसार हालसम्म कोरोनाका कारण १२ हजार ५ को मृत्यु भइसकेको छ। यो कूल संक्रमितको १२ प्रतिशत हो। कोरोना सुरु भएयता पीसीआर विधिबाट ५८ लाख ९३ हजार ५३० र एन्टिजेनबाट १३ लाख ६१ हजार ४८४ नमूनाको परीक्षण गर्दा पीसीआरबाट ९ लाख ९७ हजार ६६० र एन्टिजेनबाट १ लाख ५० हजार ७७३ नमूनाको रिपोर्ट पोजिटिभ आएको हो। कोरोना देखिएकामध्ये ९८४ प्रतिशत अर्थात् ९ लाख ८२ हजार ७६४ जना निको भएका छन्। हाल सक्रिय कोरोना संक्रमितको संख्या २८९१ रहेको छ।
"बालेनको अभियानविरुद्ध व्यवसायीहरुको धर्ना, धरपकड बन्द गर्न माग (फोटो फिचर)","काठमाडौं : काठमाडौं महानगरपालिकाका मेयर बालेन्द्र साहले अवैध संरचना हटाउने अभियान थालेपछि व्यवसायीहरु आन्दोलित बनेका छन्। महानगरपालिकाले आफूहरुमाथि अत्याचार गरेको भन्दै सडक स्वरोजगार व्यावसायीहरुले शुक्रबार माइतीघर मण्डलमा विरोध प्रदर्शन गरेका हुन्। 'गरिखान दे, धरपकड बन्द गर, स्वदेशमै रोजगारी ग्यारेन्टी गर'लगायत नारासहित उनीहरु धर्नामा बसेका हुन्। महानगरले पछिल्लो समय अवैध संरचना र अनधिकृत पार्किङ विस्थापित गर्ने अभियानलाई तिव्रता दिएको छ। फुटपाथमा व्यवसायी गर्दै आएकाहरुले काम गरी खान दे भन्दै आन्दोलनमा छन्।"
मानव बेचबिखनविरुद्ध सरकार र दल प्रतिवद्ध,"काठमाडौं : मानव बेचबिखन विरुद्धको १६औं राष्ट्रिय दिवसको सन्दर्भमा आयोजित कार्यक्रममा नेपाल सरकार र विभिन्न राजनीतिक दलले मानव बेचविखनविरुद्ध आफ्नो प्रतिवद्धता जनाएका छन्। माइती नेपालको आयोजनामा बिहीबार राजधानीमा आयोजित कार्यक्रममा प्रमुख अथिति प्रधानमन्त्री शेरबहादुर देउवाले मानव वेचविखनविरुद्ध सम्पूर्ण नेपाली एक जुट भएर लाग्नुपर्ने बताए। राजनीतिक रूपमा पहिले पनि यस विषयमा प्रतिवद्धता जायर भए पनि हालसम्म पूर्ण रूपमा लागू नभएको उनको भनाइ छ। चेलिबेटी बेचबिखनको समस्यालाई सरकार तथा गैरसरकारी र सामाजिक संस्था मिलेर समाधान गर्नु आवश्यक रहेको उनले औंल्याए। माइती नेपालका कार्यकारी निर्देशक विश्वराम खड्काले मानव बेचबिखनको समस्याले समाजमा जरो गाडिसकेको र विकृतिकै रूपमा मौलाएको विभिन्न तथ्यांकले पुष्टि गर्ने बताए। उनका अनुसार आन्तरिक रूपमा बढ्दो बेचविखनको समस्या चुनौतिपूर्ण हुन थालेको छ। विभिन्न प्रलोभनमा पारेर भिजिट भिसामा वैदेशिक रोजगारमा लगेर बेचबिखनमा पार्ने गरेकाले यस विषयमा नेपाल सरकार र विभिन्न दलका प्रतिनिधिको ध्यान जानुपर्नेमा उनले जोड दिए। त्यसैगरी कार्यक्रममा पीडित पक्षबाट बोल्दै काभ्रे घर भई काठमाडौंमा आएर होटलमा काम गर्ने शिलशिलामा एक चिनेकै दाइ पर्ने व्यक्तिबाट पीडित भएकी सीता (नाम परिवार्तन)ले ती व्यक्तिले राति कोठामा आएर आफूलाई जबरजस्ती गर्ने गरेको बताइन्। 'उसले ब्लेडले मेरो घाटीमा काट्दा रगताम्मे अवस्थामा साथीको सहयोगले म भाग्न सफल भएँ', उनले भनिन्। हाल उनी माइती नेपालमा छिन्। माइती नेपालकै सहयोगमा आफूलाई पीडा दिने व्यक्ति समातिएकाले शक्ति र पैसाको आडमा उक्त अपराधी नछुटोस् भन्ने उनले इच्छा व्यक्त गरिन्। 'सम्माननीय मन्त्री ज्यूले आवाज विहीनको आवाजलाई सुनिदिनुहुन्छ भन्ने आशा गरेकी छु', उनले भनिन्। अर्की पीडित भगवती (नाम परिवर्तन) को घर कैलाली हो। भारतमा रहेका उनका बुबाआमा भेटाइदिन्छु भन्दै एक दाजु पर्ने व्यक्तिले उनलाई काठमाडौं ल्याए। यहाँ ल्याएर आफ्नो अस्तित्व नै मेटाएको उनले पीडा पोखिन्। सिन्धुली घर भएकी एक युवती बुबाले कुटपिट गरेपछि साथीको लहैलहैमा भारत लागिन्। त्यहाँ एक डान्स बारमा काम गर्न थालिन्। तर त्यहाँ पनि बारकै साहुँले दुर्व्यवहार गरेपछि उनकी छिमेकी आन्टिले थाहा पाएर प्रहरीलाई खबर गरिन्। उमेर नपुगेकी बालिका बोर्डर पार गरेको भन्दै उक्त साहुलाई प्रहरीले प्रक्राउ गरी थुन्यो। उनलाई माइती नेपालले संरक्षणमा लियो। आफूजस्ता हजारौं चेलिबेटी बेचबिखनमा परेर भारत पुगेका उनले सुनाइन्। 'कैयौं बेचिएका छन्। नेपाल सरकारले हामीजस्ता चेलीबेटीको कहिले उद्धार गर्ने?', उनले गुनासो पोखिन्। दोलखा घर भएकी अर्की युवतीलाई गरिबीका कारण उनकै बुवाआमाले भारत लगे। बुबाको मृत्यु भयो। त्यसको केही समय पछि आमाको पनि मृत्यु भयो। उनी र उनका तीन भाइ थिए। 'हामीलाई ठुलोबाबाले नेपाल ल्याउनुभयो। गरिबीको कारण काम खोज्दै घर छाडेर हिँडे। बाटोमा हिँड्दै गर्दा माइती नेपालको सम्पर्कमा आएँ र उहाँहरूकैमा आश्रय पाएँ। हामी जस्ता गरिबलाई सरकारको कहिले हेर्ला?', उनको गुनासो छ। 'आवाज विहीनहरूको आवाज' नामक प्रस्तुतिमा यी पीडित बालिका एवं युवतीले आफ्ना पीडा पोखेकी हुन्। माइती नेपालकी संस्थापक अध्यक्ष अनुराधा कोइरालाको अध्यक्षतामा सम्पन्न कार्यक्रममा नेकपा एमालेकी स्थायी कमिटी सदस्य सुजिता शाक्य, लोकतान्त्रिक समाजवादी पार्टीकी स्थायी कार्यकारिणी सदस्य पुष्पा ठाकुर, राष्ट्रिय प्रजातान्त्रिक महिला संगठन प्रमुख अन्जना शाह रावल लगायतले महिला बेचबिखनविरुद्ध आफू र आफ्नो दल प्रतिवद्ध रहेको जनाए।"
नेप्से लगातार ओरालोतिर : ६९ करोडको सेयर कारोबार,काठमाडौं : सेयर कारोबारको अन्तिम दिन शुक्रबार नेप्से परिसूचक १६७ अंकले ओरालो लागेको छ। ६९ करोडको सेयर कारोबार भएको छ। लगानीकर्ताका लागि यो साता दु:खद रह्यो।साताको सुरुदेखि घटेको बजार शुक्रबारसम्म कायमै रह्यो। कारोबारको पहिलो दिन आइतबार नेप्से परिसूचक ३३३६ अंकले ओरालो लागेको थियो। आज नेप्से १६७ अंकले घटेर १९७०६२ विन्दुमा झरेको छ। यसदिन २१९ कम्पनीको १८ लाख १ हजार २७३ कित्ता सेयर ६९ करोड ८८ लाख ५ हजार ९५१ रुपैयाँमा खरिदबिक्री भयो। ओरालो लागेको बजारमा दुई कम्पनीको मूल्य ९ प्रतिशत बढिले बढेको छ। सर्पोर्ट लघुवित्त र रु रु जलविद्युत परियोजनाको मूल्य ९ प्रतिशत बढिले बढेको हो। नेपाल दूरसंचार कम्पनीको १० करोड मूल्य बराबरको सेयर कारोबार भयो। यसदिन ३ समूहको सूचक बढ्दा १० को घट्यो।
राष्ट्रिय सभामा नागरिकता विधेयकमाथि छलफल सुरु,काठमाडौं : राष्ट्रिय सभामा नेपाल नागरिकता विधेयक २०७९ माथि दोस्रो दिन छलफल सुरु भएको छ। नेपाल नागरिकता विधेयक (पहिलो संशोधन)२०७९ माथि बिहीबारबाट छलफल सुरु भएको हो। छलफलमा भाग लिने सांसदहरुको बोल्नेक्रम नसकिएपछि आजका लागि बैठक बोलाइएको हो। विधेयकमाथि छलफल सकिएपछि आजको बैठकमा गृहमन्त्री बालकृष्ण खाडले राष्ट्रपतिबाट पुनरविचारका लागि फिर्ता भइ प्रतिनिधि सभाबाट सन्देशसहित प्राप्त नेपाल नागरिकता विधेयक (पहिलो संशोधन) विधेयक २०७९ लाई पारित गरियोस् भन्ने प्रस्ताव प्रस्तुत गर्नेछन्। यसअघि प्रतिनिधि सभाले विधेयक जस्ताको त्यस्तै पारित गरेर सन्देशसहित राष्ट्रिय सभामा पठाएको थियो। राष्ट्रिय सभाले विधायन व्यवस्थापन समितिमा छलफलका लागि पठाएको थियो। विधायन समितिले पनि बिनासंशोधन पारित गरी राष्ट्रिय सभामा पठाएपछि विधेयकमाथि छलफल सुरु भएको हो। राष्ट्रपति विद्यादेवी भण्डारीले संघीय सदनका दुवै सदनबाट पारित भएको नागरिकता विधेयक पुनरविचार गर्न भनेर १५ बुँदे सन्देशसहित फिर्ता गरेकी थिइन्। अब राष्ट्रिय सभाबाट विधेयक पारित भए प्रमाणीकरणका लागि पुन : राष्ट्रपतिकहाँ जानेछ। राष्ट्रपतिबाट प्रमाणीकरण भए विधेयकले कानुनको रुप लिनेछ।
सांसदहरुले भने मिडिया काउन्सिल स्वायत्त हुनुपर्छ,"काठमाडौं : प्रतिनिधिसभाका सांसदहरुले मिडिया काउन्सिल स्वायत्त र प्रभावकारी हुनुपर्नेमा जोड दिएका छन्। प्रतिनिधिसभाको आजको बैठकमा राष्ट्रियसभाको सन्देशसहितको नेपाल मिडिया काउन्सिल विधेयक, २०७६ माथि विचार गरियोस् भन्ने प्रस्तावमाथिको छलफलमा उहाँहरुले मिडियालाई अनुगमन तथा व्यवस्थित गर्न काउन्सिल सक्षम हुनेगरी गठन गर्नुपर्नेमा बताए। बैठकमा सांसद खगराज अधिकारीले मिडिया काउन्सिलसम्बन्धी विधेयक धेरै महत्वपूर्ण रहेको बताउँदै काउन्सिललाई स्वायत्त बनाउनका लागि सोहीअनुसार गठनको व्यवस्था गर्न सुझाव दिए। उनले यसअघि सरकारले नियुक्ति गर्ने पाँच जना निर्वाचन प्रक्रियाबाट आउनुपर्छ भन्दा रोकिएको स्मरण गरे। सांसद अञ्जना विशङ्खेले विधेयकको स्वागत र समर्थन गर्दै पत्रकारिताको विकास, संरक्षण र सम्वर्द्धन गर्न नियामक निकायको व्यवस्था गरिएको बताए। काउन्सिललाई अधिकारको क्षेत्र कति दिने र दायित्व कति हुने भन्ने विषय प्रष्ट हुनुपर्ने उनको भनाइ थियो। यी विषयलाई स्वतन्त्र र स्वायत्त बनाउनका लागि छलफल गर्न जरुरी रहेको उनको भनाइ थियो। सांसद प्रकाश स्नेही रसाइलीले मिडियाले सरकार, न्यायालय, संवैधानिक निकायका बारेमा समेत लेख्नुपर्ने भएकाले मिडिया राज्यको चौथो अङ्ग हुन नसक्ने बताउँदै लोकतान्त्रिक व्यवस्थामा यो स्वायत्त हुनुपर्ने बताइन्। उनले मिडियामा केही विकृति विसङ्गति देखिएको भन्दै यसको मापदण्ड र वर्गीकरणसमेत तोक्नुपर्ने बताइन्। सांसद गोकुल बाँस्कोटाले विधेयक केही विकृत भएर आएको आफूलाई अनुभव भएको बताउँदै काउन्सिल स्वायत्त बनाउन लागि यसको गठन प्रक्रिया पनि सोहीअनुसार हुनुपर्नेमा जोड दिए। यसमा अनुगमनको प्रणालीलाई प्रभावकारी बनाउनुपर्ने र अपुरो कुरालाई पूर्ण बनाउनपर्ने उनको भनाइ थियो। सांसद प्रेम सुवालले ऐनको नाम मात्र परिर्वतन गर्दा नौलोपन नहुने बताउँदै प्रिन्ट मिडियाका लागि आवश्यक कागज उत्पादन गर्ने मुलुकको कारखाना बन्द भएपछि अहिले विदेशबाट महँगोमा कागज किन्नुपरेको बताए। उनले काउन्सिल गठनमा निर्वाचनबाट चयन हुने व्यवस्था गर्नसके स्वायत्त हुने धारणा व्यक्त गरे। सांसद दिलकुमारीले सञ्चारमाध्यमले लेख्ने समाचार पक्षपात हुने गरेको गुनासो गर्दै कसैले थोरै काम गर्दा पनि धेरै प्रचार हुने गरेको र कसैले धेरै काम गर्दा पनि समाचार नबन्ने गरेको बताइन्। यस सम्बन्धमा काउन्सिल जस्ता संस्थाले अनुगमन गर्नुपर्ने होइन भनी उनले प्रश्न गरिन्। सांसद नवराज सिलवालले मिडिया काउन्सिल स्वायत्त हुनुपर्ने बताउँदै यसलाई प्रभावकारी र जिम्मेवार पनि बनाउनुपर्ने उल्लेख गरे। विनाप्रमाण समाचार लेख्ने मिडियालाई जिम्मेवार बनाउनुपर्ने उनको भनाइ थियो। मिडियालाई पनि जिम्मेवार बनाउनुपर्नेमा जोड दिँदै उनले मिडिया मुलुक, राष्ट्रियता र सार्वभौमसत्ताप्रति संवेदनशील हुनुपर्ने बताए। सांसद दिव्यमणि राजभण्डारीले व्यावहारिकता र अन्तर्राष्ट्रिय प्रयोगका आधारमा काउन्सिलको गठन र अधिकार तय गर्नुपर्ने बताउँदै समावेशी र समानुपातिक पनि हुनुपर्ने धारणा व्यक्त गरे। सांसद चाँदतारा कुमारीले अहिलेको विश्वमा मिडिया अति नै शक्तिशाली भएको बताउँदै विभिन्न प्रकारका सञ्चारमाध्यमका कारण अहिले सानो घटना पनि गाउँमा पुग्ने गरेको बताए। सांसद खेमप्रसाद लोहनीले आमसञ्चारमाध्यमलाई सही सदुपयोग हुनुपर्ने गरी व्यवस्थित गर्नुपर्ने बताउँदै समाजमा सूचनाका लागि मिडियाको अहम् भूमिका हुने बताए। यसको महत्व र गम्भीरतालाई ध्यान राखेर आवश्यक प्रबन्ध गर्नुपर्ने बताउँदै उनले मिडियालाई छाडा छोड्न नहुने बताए। सञ्चार तथा सूचना प्रविधिमन्त्री ज्ञानेन्द्रबहादुर कार्कीले राष्ट्रियसभाको सन्देशसहितको 'नेपाल मिडिया काउन्सिल विधेयक, २०७६ माथि विचार गरियोस्' भनी प्रस्तुत गर्नुभएको प्रस्ताव बैठकले बहुमतले स्वीकृत गरेको छ।"
युवाको सक्रियतामा नमुना बन्यो सामुदायिक विद्यालय,"बर्दिबास : महोत्तरीको बर्दिबास नगरपालिका९ पशुपतिनगरस्थित राष्ट्रिय माध्यमिक विद्यालय पशुपतिनाथ बनरझुल्लाला अकर्षक बनाइएको छ। करोना महामारीले लकडाउन भएपछि विभिन्न ठाउँबाट गाउँ फर्केका युवाहरुको समूहले विद्यालयलाई पुनर्निर्माण गरेका हुन्। उनीहरुले मुठ्ठी दान अभियान सञ्चालन गरेर करिब ५३ लाखको लागतमा जनसहयोगी युवा सञ्जालकाले विद्यालयमा बगैँचा निमार्ण गरेका थिए। सञ्जालका अध्यक्ष परमेश्वर महतोका अनुसार तीन पुस्तामा नबदलिएको सामुदायिक स्कुल कोरोना महामारीकालमा समुदायकै सहयोगमा रुपान्तरण भएको छ। विद्यालयमा युवाहरुको समूहले बालउद्यान, चौतारा, खेलमैदानलगायत विद्यालयमा वृक्षारोपन गरेका थिए। स्थानीय पत्रकारद्वय अमृत कुमार महतो र राजकरण महतोको सक्रियतामा विद्यालयमा रुपान्तरण अभियान चलाइएको थियो। शिक्षा समाज रुपान्तरणको शक्तिशाली हतियार हो भने विद्यालय असल नागरिक उत्पादन गर्ने कारखाना, राजकरण भन्छन्, जहाँ हाम्रो बाल्यकाल बितेको थियो, अहिले कलिला नानीहरुको दैनिकी बितिरहेको छ। आजको स्कुल कस्तो छ? त्यसले भोलिको समाज र राष्ट्र कस्तो बन्छ भन्ने कुरा निर्धारण गर्छ। हाम्रो विद्यालयमा प्रदान गर्ने शिक्षा र त्यहाँको वातावरणले शैक्षिक गुणस्तर निर्धारण गर्छ। यही मर्म र धर्मलाई पक्रेर हामीले विद्यालय रुपान्तरण अभियान सुरु गरेका थियौं। २५ जना युवाहरुको समूहले ६ महिना लगाएर बालउद्यानको भौतिक संरचना बनाएका थिए। बालउद्यान निर्माणपछि युवाहरुले विद्यालयमा कक्षा कोठा निर्माण, प्राविधिक शिक्षा, नेपाली सेनाले प्रदान गर्ने एनसीसी ट्रेनिङ्गका लागि पहल गरेका थिए। अहिले विद्यालयमा डिप्लोमा तहको कम्प्युटर शिक्षा सञ्चालनमा आएको विद्यालय व्यवस्थान समितिका अध्यक्ष रामजतन महतोले बताए। सरोकारवला पक्षको लगानीमा विद्यालयमा नमुना कक्षा कोठा निर्माण भएको छ। युवा सञ्जालको कठोर मेहनतले आज विद्यालयले उपलब्धि चुमिरहेको विद्यालयका विद्यालयका सहायक प्रधानाध्यपाक सञ्जित कुमार महतोले बताए। युवाहरुको योजना र मेहनतले विद्यालय परिसर रमणीय बन्दै गएको छ। हामीले गरेको रचनात्मक कामले चर्चा पाउँदा हामी फुरुङ्ग छौं,' अमृत कुमार भन्छन्, हामीले निर्माण गरेको सुन्दर बगैँचामा बालबालिकाहरु हाँस्दै खेलिरहेको देख्दा लाग्छ समाज रुपान्तरणका लागि काम गर्दा दिने खुसी यही हो।"
गोल्डेन ओक १२औं कृति अवार्डमा उत्कृष्ट मनोनयन घोषणा,"काठमाडौं : गोल्डेन ओक १२औं कृति अवार्ड २०७९ को उत्कृष्ट मनोनयन घोषणा भएको छ। तीन शीर्षकमध्ये मेनस्ट्रिम अन्तगर्तका विधाहरूमा उत्कृष्ट५ तथा टेक्निकल र क्याम्पेन शीर्षक अन्तर्गतका विधाहरूमा उत्कृष्ट तीनतीन छनोटको आज शुक्रबार घोषणा गरिएको हो। अवार्डका लागि ३१ वटा विधामा ४५ वटा एजेन्सीहरूले ४२५ वटा नोमिनेसन दर्ता गराएका थिए। नेपाल विज्ञापन संघ (आन)ले होटल याक एण्ड यतिमा कार्यक्रम आयोजना गरेको हो। यसको मुख्य प्रायोजकमा गोल्डेन ओक, पावर बाईमा बाल्ट्रा र डिस होम रहेको छ। त्यसैगरि कार्यक्रमको अन्य प्रायोजकमा बैंकिङ पार्टनरका रूपमा मुक्तिनाथ विकास बैंक, ट्राभल पार्टनरमा गुरु ट्राभल्स, सपोर्टेड बाईमा आइटिपिएफ, प्रभु बैक, सफ्टि हाइजिन, सेल पे, र राष्ट्रिय वाणिज्य बैंक रहेका छन्। यसको मूल समारोह होटल सोल्टीमा भदौ २५ गते शनिबार हुँदैछ। कार्यक्रममा बाह्रौं कृतिका ट्राभल पार्टनरगुरु ट्राभल्स र आन बीच सहकार्यका लागि समझदारीपत्रमा हस्ताक्षर गरिएको थियो। उक्त कार्यक्रममा विज्ञापन व्यवसायी, मिडिया, विज्ञापनदाता तथा विज्ञापनकर्मीको उपस्थिति रहेको थियो।"
महिला साफ च्याम्पियनसिप फुटबलको तयारी पूरा,"काठमाडौं : अखिल नेपाल फुटबल संघ (एन्फा) ले अर्को सातादेखि काठमाडौंमा आयोजना हुने महिला साफ च्याम्पियनसिप फुटबलको सम्पूर्ण तयारी पूरा भएको जनाएको छ । एन्फाले शुक्रबार काठमाडौंमा पत्रकार सम्मेलन गर्दै भदौ २१ देखि असोज ३ गतेसम्म हुने साफ च्याम्पियनसिप फुटबलको सम्पूर्ण तयारी पूरा भएको जनाएको हो । प्रतियोगितामा आयोजक नेपालसहित भारत, श्रीलंका, भुटान, बंगलादेश, पाकिस्तान र माल्दिभ्सको सहभागिता रहेको छ । प्रतियोगिता संचालनका लागि अनुमानित कुल बजेट ३ करोड ४७ लाख ६७ हजार ६ सय ८० रुपैयाँ लाग्ने एन्फाले जनाएको छ । प्रतियोगिताको टिकट र ब्रोडकास्टिङ अधिकार ६५ लाखमा भारतीय कम्पनीमा हन्ड्रेड स्पोर्टसलाई दिईएको एन्फा प्रवक्ता सुरेश शाहले जानकारी दिए । प्रतियोगिताका लागि सामान्य प्यारापिटतर्फ ३ सय र भीआईपीतर्फ ५ सयको टिकट दर राखिएको एन्फाले जनएको छ । प्रतियोगिताका लागि भुटान र पाकिस्तान नेपाल आईसकेको र अन्य टोली आइतबारसम्म आईपुग्ने प्रवक्ता शाहले बताए। त्यस्तै एन्फाका वरिष्ठ उपाध्यक्ष तथा साफ आयोजक समितिका संयोजक वीरबहादुर खड्काले प्रतियोगीताका लागि नेपाली महिला टिमले पनि तयारी गरिरहेको र नेपालमा आएका अन्य देशका टिमले पनि अभ्यास गरिरहेको जानकारी दिनुभयो । उहाले प्रतियोगीताले महिला फुटबलमा नयाँ उचाई हासिल गर्ने जिकिर गरे। साफले सहभागी ७ टोलीलाई दुई समूहमा विभाजन गरेको छ । नेपाल समूह बी रहेको छ । नेपालको समूहमा श्रीलंका र भुटान रहेको छ । यस्तै समूह ए मा साविक विजेता भारत, माल्दिभ्स, बंगलादेश र पाकिस्तान रहेको छ । राउन्ड रोविनका आधारमा हुने समूह चरणपछि शीर्ष २ टोली सेमिफाइनल पुग्नेछन् । उद्घाटन खेलमा भाद्र २१ गते नेपालले भुटानको सामना गर्ने एन्फाले जनाएको छ ।"
'अफ सिजन' पर्यटकले खुम्बुका व्यवसायी उत्साहित,"सोलुखुम्बु : विश्वको सर्वोच्च शिखर सगरमाथासहित दर्जनौं हिमालहरूको प्रवेशद्वार मानिने खुम्बुमा यस वर्ष 'अफ सिजन'मा पनि पर्यटक आवागमन रोकिएको छैन। सगरमाथा क्षेत्रमा सिजनमा पर्यटकले भरिभराउ हुने र 'अफ सिजन'मा प्रायः सुनसान हुने गर्दछ। तर यस पटक भने 'अफ सिजन'मा पनि पर्यटक आवागमन नियमित हुँदा व्यवसायीहरू उत्साहित बनेका छन्। खुम्बुमा वर्षको दुई सिजन वैशाख, जेठ, असार, असोज, कार्तिक, मंसिरलाई मुख्य पर्यटकीय सिजन मानिन्छ। विगतका वर्षहरूमा सिजन सकिएपछि सुनसान हुने खुम्बु क्षेत्रमा यस वर्ष पर्यटकको आवागमन नियमित हुँदा आफूहरूमा उत्साह थपेको नाम्चेकी होटल व्यवसायी आङ डोल्मा शेर्पाले बताइन्। सिजनमा पर्यटकले भरिभराउ हुने यस क्षेत्रमा यो वर्ष भने सिजन सकिएपछि पनि पर्यटक आवागमन नरोकिदा लुक्लामा हवाई उडान समेत बाक्लिएको छ। तर मौसमले भने केही चुनौति थपेको तारा एयरलाइन्स लुक्लाका इन्चार्ज अमृत मगरले बताए। उनले भने 'मौसमले च्यालेन्ज दिँदा उडान प्रभावित भइरहेको छ। उडान हुँदा त विदेशी तथा स्वदेशी पर्यटकहरू आइरहेका छन्, राम्रो छ यो सिजन त पर्यटकको। अघिल्लो वर्ष 'अफ सिजन'मा बन्द हुने होटलहरू पनि अहिले खुला छ। पर्यटकको चाप अझ बढ्दै छ।' 'अफ सिजन'मा खुम्बु भ्रमण गर्ने पर्यटकहरूबाट सगरमाथा राष्ट्रिय निकुञ्जले ३२ लाख ७० हजार १०० रुपैयाँ राजस्व संकलन गरेको छ। गत असारदेखि भदौ १५ सम्म १२९९ विदेशी र १७६ नेपाली पर्यटक प्रवेश शुल्कबाट सो राजस्व संकलन भएको हो। निकुञ्जले सार्क मुलुकका पर्यटकबाट प्रतिव्यक्ति १५००, अन्य मुलुकका पर्यटकबाट ३००० र नेपाली पर्यटकबाट १०० रुपैयाँ प्रवेश शुल्क लिने गरेको छ। पर्यटक संख्या बढेसँगै उनीहरूको इन्ट्रि तथा चेक जाँच गर्नमा निकुञ्जका कर्मचारीहको व्यस्तता बढेको निकुञ्जका निमित्त प्रमुख विष्णु रोकायले बताए। 'अघिल्लो वर्ष तिर त यतिखेर पर्यटक आगमन ठप्प नै हुन्थ्यो, हाम्रा निकुञ्जका कर्मचारीहरू पनि फु्र्सदिला हुन्थे, तर यो वर्ष त 'अफ सिजन' मा पर्यटक आवागमन बढेसँगै चेकपोष्टका हाम्रा साथीहरूमा पनि व्यस्तता बढेको छ,' उनले भने। अघिल्लो वर्षहरूमा कोरोनाका कारण लामो समय घर तथा कोठाभित्रै सीमित बनेका पर्यटकहरू अहिले 'अफ सिजन'को समेत प्रवाह नगरि भ्रमणमा निस्किन थालेका छन्। लामो समय कोरोनाले थलिएको पर्यटनलाई उकास्नका लागि स्थानीय सरकारसँगै होटल व्यवसायी संघले विशेष प्याकेजका कार्यक्रम सञ्चालन गर्न सकेमा अफ सिजनमा पनि खुम्बुमा पर्यटकको आवागमन हुने सरोकारवाला बताउँछन्।"
कर्तव्य ज्यान मुद्दामा फरार अभियुक्त १४ वर्षपछि पक्राउ,झापा : कर्तव्य ज्यान मुद्दामा अदालतले जन्मकैद फैसला सुनाएका एक अभियुक्त १४ वर्षपछि पक्राउ परेका छन्। पक्राउ पर्नेमा झापा शिवसताक्षी नगरपालिका ८ निवासी ३७ वर्षीय दिप्सन लावती रहेको प्रहरी कार्यालय झापाका डीएसपी वसन्त पाठकले जानकारी दिए। प्रदेश प्रहरी कार्यालय विराटनगर र प्रहरी कार्यालय झापाबाट खटिएका प्रहरी टोलीले लावतीलाई बिहीबार सुरुंगाबाट पक्राउ गरेको हो। लावतीलाई झापा जिल्ला अदालतको २०६३ असोज ३ गतेको फैसला पुनरावेदन परी तत्कालीन पुनरावेदन अदालतबाट मिति २०६५ बैशाख १७ गते जन्मकैद हुने गरी फैसला भएको थियो। सो फैसला उपरसमेत पुनरावेदन परी सर्वोच्च अदालतबाट २०६५ फागुन २३ गते पुनरावेदन अदालतबाट भएको फैसला सदर भई जन्मकैद ठहर भएको थियो। पक्राउ परेका लावती एक वर्ष ७ महिना २४ दिन थुनामा बसिसकेको र १८ वर्ष ४ महिना ६ दिन कैद भुक्तान गर्न बाँकी छ। अदालतको आदेशबमोजिम उनलाई कैद भुक्तानका लागि झापा कारागार भद्रपुर पठाइएको प्रहरी कार्यालय झापाले जनाएको छ।
त्रिविले स्थगन गर्यो भारतका ४ विश्वविद्यालयको समकक्षता,"काठमाडौं : त्रिभुवन विश्वविद्यालयले भारतका केही विश्वविद्यालयबाट उच्च शिक्षा हासिल गरेका विद्यार्थीलाई समकक्षता स्थगन गरेको छ। त्रिविले सिंघानियाल विश्वविद्यालय, मेवार विश्वविद्यालय, साइनाथ विश्वविद्यालय, झारखण्ड र लभ्ली प्रोफेसनल विश्वविद्यालय, पञ्जावबाट उच्च शिक्षा लिएका विद्यार्थीलाई समकक्षता प्रदान गर्न स्थगन गरेको हो। त्रिवि शिक्षाध्यक्षको कार्यालय पाठ्यक्रम विकास केन्द्रले एक सूचना जारी गर्दै भारतबाट उच्च शिक्षा लिएका विद्यार्थीलाई समकक्षता प्रदान गर्न स्थगन गरेको छ। सूचनामा विभिन्न तहको शैक्षिक योग्यताको उपाधि लिएका विद्यार्थीलाई केन्द्रबाट प्रदान गरिने समकक्षता हाललाई स्थगन गरिएको उल्लेख छ।"
एक दिवसीयमा केन्याले नेपाललाई दियो २१९ रनको लक्ष्य,काठमाडौं : नेपाल र केन्याबीचको तीन एक दिवसीय सिरिजअन्तर्गत आज भएको पहिलो खेलमा घरेलु टोली केन्याले नेपाललाई जीतका लागि दुई सय १९ रनको लक्ष्य दिएको छ। केन्याको नैरोबीस्थित जिमखाना क्रिकेट मैदानमा टस जितेर पहिले व्याटिङ रोजेको केन्याले ४८ दशमलव १ ओभरमा सबै विकेट गुमाउँदै दुई सय १८ रनको योगफल बनाएको हो। केन्याका लागि रकिप पटेलले सर्वाधिक ६७ रनको योगदान दिए भने कोलिन्स ओबुयाले ६२ रन बनाए। त्यसैगरी इरफान करिमले ३० रन जोड्दा सचिन भुडियाले २६ रन बनाए। बलिङतर्फ नेपालका सोमपाल कामी र करण केसीले समान ३३ विकेट लिए भने आदिल अन्सारी र पवन शर्राफले ११ विकेट हात पारे। नियमित कप्तान सन्दिप लामिछाने क्यारेबियन प्रिमियर लिग खेल्न वेस्टइन्डिज गएपछि आजको खेलमा रोहितकुमार पौडेलले नेतृत्व गर्दैछन्। उक्त सिरिजअन्तर्गतको दोस्रो खेल भालि शनिबार र तेस्रो खेल सोमबार हुनेछ। यसअघि नेपाल र केन्याबीच भएको पाँच खेलको टी ट्वान्टी सिरिज नेपाल ३२ ले विजयी भएको थियो। नेपाल अहिले जवाफी ब्याटिङमा उत्रेको छ।
विपद् व्यवस्थापनमा छुट्याइएको रकम शतप्रतिशत सदुपयोग हुनुपर्छ : गृहमन्त्री,"काठमाडौं : गृहमन्त्री बालकृष्ण खाणले विपद् व्यवस्थापनका सन्दर्भमा छुट्याइएको रकम शतप्रतिशत सदुपयोग हुनुपर्ने बताएका छन्। शुक्रबार सिंहदरबारमा बसेको राष्ट्रिय विपद् जोखिम न्यूनीकरण तथा व्यवस्थापन कार्यकारी समितिको बैठकमा गृहमन्त्री खाणले आर्थिक पद्धति र प्रक्रिया तथा प्रचलित कानुनअनुसार रकम खर्च गर्नुपर्ने बताए । विपद् व्यवस्थापनका लागि रकमको अभाव हुने र भएका रकम पनि समयमा नै खर्च गर्न नसक्ने प्रवृतिलाई अन्त्य गर्नुपर्ने उनले बताए । उनले गतवर्ष विभिन्न भूभागमा बाढी र पहिरोले क्षति गरेको र यस वर्ष पनि केहि भूभागमा क्षति पुगेकाले केन्द्रले नै समन्वयन गर्नुपर्ने धारणा राखे। सरकारको व्यवस्थापन कोष भए पनि स्थानीय तहमा प्राविधिक जनशक्ति व्यवस्थापन भइनसकेकाले अन्य निकायसँग समन्वय गर्नुपर्ने अवस्था रहेको उनको भनाइ छ। बैठकमा पाँचथर, उदयपुर, गोरखा, डडेल्धुरा, बझाङलगायत अन्य जिल्लामा मनसुनजन्य विपद्वाट क्षतिग्रस्त भएका अत्यावश्यक संरचनाहरुको तत्का पुननिर्माणका लागि विपद् व्यवस्थापन कोषको बजेट उपलव्ध गराउने सम्बन्धमा छलफल भएको थियो भने खोटाङ र लमजुङ जिल्लामा भूकम्पबाट क्षतिग्रस्त भएका निजि आवासहरुको पुननिर्माण सम्बन्धमा पनि छलफल भएको थियो ।"
कक्षा १२ को नतिजा सार्वजनिक हुँदै,"काठमाडौंः कक्षा १२ को नतिजा सार्वजनिक गर्ने तयारी गरिएको छ । त्यसका लागि आज बेलुकी परीक्षा बोर्डको बैठक डाकिएको छ । परीक्षा नियन्त्रक कृष्णप्रसाद शर्माका अनुसार आज बेलुकी बोर्डको बैठक बोलाइएको छ । शर्माले अन्नपूर्णसँग भने,बोर्डको बैठक बोलाइएको छ । बैठकले जे भन्छ त्यहि निर्णय हुन्छ। बोर्डले सबै संकायको नतिजा सार्वजनिक गर्नेछ । परीक्षामा झण्डै चार लाख १० हजार परीक्षार्थी सहभागी थिए । देशभरका १ हजार २ सय ९२ परीक्षा केन्द्रमा परीक्षा सञ्चालन भएको थियो ।"
संक्रमणकालीन न्यायसम्बन्धी विधेयक संसदीय समितिमा,"काठमाडौंः संक्रमणकालीन न्यायसम्बन्धी विधेयक दफावार छलफलका लागि संसदीय समिति पठाएको छ । शुक्रबार बसेको प्रतिनिधि सभा बैठकले 'बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकदफावार छलफलका लागि संसदीय समिति पठाएको हो। प्रतिनिधि सभामा कानुन, न्याय तथा संसदीय मामिलामन्त्री गोविन्दप्रसाद बन्दीले विधेयकलाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गरेका थिए । सो प्रस्ताव सर्वसम्मत स्वीकृत भएको हो । प्रतिनिधि सभाको अर्को बैठक भदौ १९ गते आइतबार दिउँसो २ बजेका लागि बोलाइएको छ।"
"तालाबन्दी र हड्तालले विश्वविद्यालय सुध्रिदैन, संवादबाट समाधान खोज्नुपर्छ : प्रधानमन्त्री","काठमाडौंः प्रधानमन्त्री शेरबहादुर देउवाले विश्वविद्यालयमा तालाबन्दी र हड्ताल नगर्न आग्रह गरेका छन् । शुक्रबार शंकरदेव क्याम्पसको नवनिर्मित भवनको उद्घाटन गर्दै प्रधानमन्त्री देउवाले तालाबन्दी, हड्ताल गरी अध्ययन अध्यापनमा अनावश्यक हस्तक्षेप नगर्न सम्बद्ध पक्षलाई आग्रह गरेका हुन् । देउवाले भने, 'तालाबन्दी गर्ने, हड्ताल गर्ने, अध्ययन अध्यापनमा अनावश्यक हस्तक्षेप गर्ने जस्ता कार्यले विश्वविद्यालयलाई फाइदा पुग्दैन । सम्बन्धित पक्ष बसेर समस्याको समाधान निकालिनुपर्छ । गुणस्तरीय शिक्षाको विकासका लागि विश्वविद्यालयको भूमिका अग्रणी रहने देउवाले बताए । उनले भने, विश्व बजारमा बिक्ने शैक्षिक जनशक्ति उत्पादन गर्नुपर्छ । शैक्षिक क्षेत्रमा चुनौतिहरु छन् । पदाधिकारीहरु, प्राध्यापक, विद्यार्थी, अभिभावकबीच समन्वयमार्फत् संवाद खोजिनुपर्छ । प्रधानमन्त्री देउवाले राजनीति आग्रह र पूर्वाग्रहबाट माथि उठेर विश्वविद्यालयका समस्याको रचनात्मक हल पहिल्याउन सबै प्रतिवद्धत हुनुपर्ने पनि बताए। शैक्षिक क्षेत्रमा देखिने समस्या समाधानका लागि विद्यार्थी, प्राध्यापक लगायत सरोकारवाला सबै गम्भीर हुनुपर्ने उनको भनाइ छ । प्रधानमन्त्री देउवाले व्यवस्थापन शिक्षाका लागि ठाउँ अभाव भएको विषयमा क्याम्पसलाई आवश्यक जग्गा उपलब्ध गराउने जिकिर गरे। उनले शंकरदेव क्याम्पस ऐतिहासिक कलेज रहेको बताए ।"
अनधिकृत संरचना भत्काउँदै ललितपुर महानगर,ललितपुर : ललितपुर महानगरपालिकाले फुटपाथ (सडकपेटी) मिचेर बनाइएका संरचना हटाउन सुरु गरेको छ । शुक्रबार महानगरले ललितपुरको लगनखेलमा रहेको महानगरकै भवनमा रहेको एक होटलले नियम विपरीत बनाएको संरचना हटाएको हो । सो क्रममा महागरले फुटपाथमा व्यापार नगर्न आग्रह गरेको छ । ललितपुर महानगरपालिकाका प्रहरी प्रमुख सिताराम हाछेथुले फुटपाथ मिचेर बनाइएका संरचना हटाउन आफ्नै मातहतको कार्यालयबाट सुरु गरिएको जानकारी दिए। महानगरभित्र अनधिकृत रुपमा बनेका संरचनामा व्यापार व्यवसाय गर्नेहरूलाई भने दशैपछि हटाउने र सूचना जारी समेत भइसकेको उनले बताए । अनधिकृत संरचना कसैले अटेर गरी नहटाएको पाइएमा प्रक्रिया पूरा गरेर महानगरले हटाउने उनको भनाई छ । हाछेथुले अहिले नै महानगरभित्र डोजर लगाउने अवस्था नरहेको र महानगरले दिएको समयमा व्यवसायीहरु आफैले अनाधिकृत संरचना हटाउने विश्वास व्यक्त गरे।
बर्खामा सधैं दु:ख दिने केराबारीको पहिरो (फोटोफिचर),चितवन : खोलासँगै बगेको लेदोले नारायणघाट मुग्लिन सडक अवरुद्ध भएको छ । भरतपुर महानगरपालिका २९ केराबारीमा पहिरो खस्दा सडक अवरुद्ध भएको छ। वर्षाका कारण बिहान करिब ६ बजेतिरबाट सडक अवरुद्ध भएको छ। पहिरो खसेर दुईतर्फी बाटो बन्द हुँदा सवारी जाममा परेका छन् । पहिरो पन्छाएर बाटो खुलाउने प्रयास भइरहेको जिल्ला प्रहरी कार्यालय चितवनका प्रवक्ता डीएसपी नरहरि अधिकारीले बताए। सडक डिभिजनसँग समन्वय गरी पहिरो पन्छाउने काम भइरहेको छ। हरेक वर्ष वर्षात् सुरु भएसँगै यो सडक खण्डमा पहिरो जाँदा यात्रुले सास्ती खेप्दै आएका छन्। यो सडक भएर यात्रा गर्ने जो कोही यात्रुरुले यात्रा गर्नुअघि नै 'बन्द बाटो'को सास्ती व्यहोर्न तयार भएर हिँड्नुपर्छ।
पहिरोले भासियो सडक,"तानसेनबेंसीसहर : सिद्धार्थ राजमार्गअन्तर्गत पाल्पाको तिनाउ गाउँपालिका५, हिउँदे खोला क्षेत्रमा पाल्पाबुटवल सडक भासिएको छ। दुई दिनसम्म अविरल वर्षाका कारण ४० मिटर सडकको अधिकांश भाग क्षतिग्रस्त भएको छ। बिहीबार बिहान केही समय यातायात अवरुद्ध हुँदा मर्मतपछि सवारीसाधन सञ्चालन गरिएको थियो। तर, दिउँसो ३ बजेदेखि सडक अवरुद्ध बनेको छ। केही सानो बाटो बनाइ हलुका सवारीसाधन जिप, कार, मोटरसाइकललाई आवतजावत गराइएको सडक डिभिजन कार्यालय पाल्पाका डिभिजन प्रमुख प्रदीपमणि निरौलाले बताए। उनका अनुसार ससाना सवारीसाधन पास गराएपछि बाटो बन्द गरी ३ वटा मेसिन परिचालन गरी मर्मत थालिएको छ। सडक शुक्रबार दिउँसोसम्ममा खुल्न सक्ने सूचना अधिकारी इन्जिनियर महेश्वर लम्सालले बताए। कार्यालय पाल्पाले अनुरोध गरेको छ। पहिरोले बेंसीसहरचामे सडक क्षतविक्षत मनाङ सदरमुकाम चामे जोड्ने एक मात्र बेंसीसहरचामे सडक बाढी पहिरोले क्षतविक्षत बनाएको छ। लगातार परिरहेको वर्षाले बेंसीसहरचामे सडकअन्र्तगत बेसीसहर नगरपालिका६ खरखरे र दलदलेमा करिब एक किलोमिटर सडकमा पहिरो गएको छ। सो क्षेत्रमा भासिएको सडक मर्मत र आएको पहिरो हटाउन नसक्दा गत जेठदेखि सडक अवरुद्ध छ। लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एक मात्र यो सडक अवरुद्ध हुँदा सिंगो मस्र्याङ्दी गाउँपालिका र मनाङबासी समस्यामा परेका बेंसीसहर चामे सडक सरोकार समितिका संयोजक सूर्यप्रकाश कतिलाले बताए।"
"बैतडी एमालेले दुवै क्षेत्रमा उम्मेदवारको टुंगो लगायो : संघमा भण्डारी, प्रदेशमा भट्ट र पाल सिफारिस",बैतडी : मंसिर ४ मा हुने प्रतिनिधि सभा र प्रदेश सभा निर्वाचनका लागि बैतडीबाट नेकपा एमालेले उम्मेदवारको टुंगो लगाएको छ । प्रत्यक्षतर्फ प्रतिनिधि सभाका लागि वर्तमान प्रतिनिधि सभा सदस्य समेत रहेका दामोदर भण्डारीलाई नै उम्मेदवार बनाउने सहमति भएको छ । दामोदर भण्डारी दोस्रो संविधान सभाको निर्वाचनमा त्यसपछि बाम गठबन्धनबाट प्रतिनिधि सभा निर्वाचन २०७४ मा विजयी भएका हुन् । उनी नेकपा एमालेका प्रदेश कमिटी अध्यक्ष समेत हुन् । यसैगरी प्रदेशसभाका लागि दुई निर्वाचन क्षेत्र रहेको बैतडीमा उम्मेदवारको टुङ्गो लगाएको छ । क्षेत्र नं (क) बाट एमालेका जिल्ला अध्यक्ष समेत रहेका नेता सुरेन्द्र पाल र क्षेत्र नं (ख)बाट लिलाधर भट्टलाई उम्मेदवार बनाउने सहमति भएको छ । लिलाधर भट्ट वर्तमान प्रदेश सभा सदस्य समेत हुन् । सर्बसहमतिअनुसार तीनैजनाको नाम प्रदेश तथा केन्द्रमा सिफारिस गर्ने सहमति भएको नेकपा एमालेका जिल्ला कमिटी उपसचिव लोकेन्द्र भण्डारीले जानकारी दिए । स र्बसहमतिअनुसार उम्मेदवारको नाम सिफारिस गरिएको हुनाले संघबाट उनीहरुको नै नाम आउने उपसचिव भण्डारीले बताए । बिहीबार साँझ बसेको बैठकबाट बैतडीबाट प्रदेश तथा प्रतिनिधि सभा सदस्य उम्मेदवारहरुको टुङ्गो लगाएको हो । एमालेले २२ गतेभित्र जिल्ला र क्षेत्रबाट उम्मेदवारको टुङ्गो लगाउन निर्देशन दिएको छ।
त्रिभुवन विश्वविद्यालयलाई तालामुक्त गरौं : शिक्षामन्त्री,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले त्रिभुवन विश्वविद्यालयलाई तालामुक्त गर्न आग्रह गरेका छन्। शंकरदेव क्याम्पसमा आयोजित ६९ औं वाणिज्य दिवस तथा भवन उद्घाटन समारोहमा बोल्दै मन्त्री पौडेलले पठनपठानलाई नियमित गर्न विश्वविद्यालय तालामुक्त गर्नुपर्ने बताए। 'त्रिभुवन विश्वि विद्यालयमा तमाम समस्या छन्। ती समस्याको समाधान सहमतिबाट गरौं,वार्ताबाट गरौं। विश्वविद्यालयलाई तालामुक्त गरौं,'उनले भने। उनले विश्विविद्यालयलाई तालामुक्त गर्न अभियानमा जुट्न समेत आग्रह गरे। शिक्षा सुधार्न सकिएन भने केही पनि सुधार्न नसकिने उनको भनाइ छ। पठनपाठन राम्रो हुनलाई विश्विविद्यालयहरु राम्रो हुनुपर्ने उनले बताए। उनले भने,' शिक्षा सुधारका लागि विश्वविद्लाय राम्रो हुनुपर्छ। विश्वविद्यालय सुधारका निम्ति विश्विविद्यालमा भौतिक पूर्वाधार, शिक्षण सिकाइमा सुधार र कानुनी सुधार हुनु आवश्यक छ।' उनले शंकरदेव क्याम्पसमा नेपालको मात्र नभइ अन्य देशका विद्यार्थीहरु पढ्न आउने वातावरण बनाउन आग्रह गरे। उनले भने,' म्यानेजमेन्टको क्षेत्रमा शंकरदेव क्याम्पस राम्रो छ। यो क्याम्पसलाई हेर्नलायक बनाउनुपर्छ।' उनले शंकरदेव क्याम्पस भवनको पुनरसंचरनाको लागि आफूले सक्दो सहयोग गर्ने बताए।"
गठबन्धन सहमतिनजिक,"काठमाडौं : सत्तारुढ गठबन्धनमा सिट भागबन्डाको विषय निष्कर्षनजिक पुगेको छ। गठबन्धन दलका शीर्ष नेतासहित बिहीबार दिनभर बालुवाटारमा भएको छलफलमा कांग्रेसले केही मात्रमा लचकता देखाएपछि गठबन्धनमा सिट बाँडफाँटको विषय एउटा निष्कर्षमा पुग्न लागेको हो। कार्यदलका एक सदस्यका अनुसार कांग्रेस सय सिटको अडानमा थियो। बिहीबारको छलफलमा ९० सम्मको लचकतामा कांग्रेस देखिएको छ। शुक्रबार बस्ने गठबन्धनको बैठकले कसलाई कति सिट दिने भन्ने अन्तिम निर्णय गर्ने भएको छ। कार्यदलका सदस्य मध्येका एक माओवादी केन्द्रका महासचिव देव गुरुङले कांग्रेसले लचकता देखाउनेबित्तिकै सिट बाँडफाँटमा सहमति जुट्ने बताए। अब सहमतिको नजिक पुगेका छौं यद्यपि छलफलकै क्रममै छौं, गुरुङले भने, कांग्रेसले यदि सय सिटको दाबी नछाड्ने हो भने सहमति हुन सक्दैन भन्ने थियो। गठबन्धनकै अन्य दलहरूले भने कांग्रेसलाई ८० सिटसम्ममा थन्क्याउन खोजेका छन्। कांग्रेसको नेतृत्व भने ९० सिटभन्दा तल झर्ने अवस्थामा छैन। कांग्रेस भित्रकै डा शेखर कोइराला पक्षले सय सिटको अडान नछाड्न र यदि छाडेदेखि पार्टीभित्रै विद्रोह हुने खबरदारी पार्टी सभापतिलगायतको पदाधिकारीलाई पटकपटक गर्दै आएको छ। बिहीबारको कार्यदलसहितको गठबन्धनका शीर्ष नेताको छलफलमा कांग्रेसबाहेक माओवादी केन्द्रलाई ४५ देखि ४७, एकीकृत समाजवादीलाई १५ देखि १८ र जसपालाई १२ देखि १३ सिट र राष्ट्रिय जनमोर्चालाई १ सिटमा बस्ने गरी सहमति बनेको छलफलमा सहभागी भएका कांग्रेसका एक नेताले बताए। संभावित २, ४ सिटमा फेरबदल हुन सक्ने अरू यस्तै स्वरूप हुने गुरुङले बताए। जित्ने सम्भावना बोकेका सिटभन्दा बढी सिट लिएर हार्नुभन्दा जित्ने गरी सिट लिनु उपयुक्त हुने गरी शीर्ष नेताहरू छलफलमा जुटेका थिए। नेपाली कांग्रेसका प्रवक्ता डा प्रकाशशरण महतले कांग्रेसको दाबी स्वाभाविक नै भनिए पनि कांग्रेस केही लचक हुन तयार रहेको बताए। प्रधानमन्त्री देउवाले शेखर समूहसँग पनि सय सिट लिएर ५० सिट जित्नुभन्दा बरु केही सिट घटेर धेरै सिट जित्नु राम्रो हुने प्रस्ताव राख्दै आएका थिए।"
डिजिटल प्रिन्टिङ कार्पेट भित्र्याउने लक्ष्य छ,"३५ वर्षअघि वितरक कम्पनीका रूपमा सुरु भएको फेसन फर्निसिङ ट्रेडिङ कम्पनीले अहिले आफ्नै उत्पादन सुरु गरिसकेको छ। आन्तरिक कम्पनीमा कार्पेट र गलैंचा उत्पादनमा प्रेस्टिजले छुट्टै पहिचान बनाउन सफल भएको छ। उत्पादनलाई उपभोक्तामाझ पुर्याउनका लागि नै कम्पनीले आगामी फर्निचर तथा फर्निसिङ एक्स्पोमा टाइटल स्पोन्सर पनि गरेको छ। कम्पनीका सञ्चालक अनिल महेश्वरीसँग अन्नपूर्णकर्मी सुनिता कार्कीले गरेको कुराकानी। यस फेसन फर्निसिङ ट्रेडिङ कम्पनीले के कसरी काम गर्दै आइरहेको छ ? फेसन फर्निसिङ ट्रेडिङ कम्पनी ३५ वर्षअघि स्थापना भएको हो। सुरुवात गर्दा भारतबाट सामान ल्याएर नेपाली बजारमा बेच्ने वितरकको रूपमा कम्पनी चलेको थियो। नेपालमा उद्योग कलकारखाना खुल्न थालेपछि यहाँको स्थानीय उद्योगको वितरक बन्यौं। सबैभन्दा पहिला नेपाली उत्पादन एसटी कार्पेटको वितरक बन्यौं। त्यसपछिका वर्षमा क्रमशः प्रेसटिज म्याट, त्रिवेणी गु्रपको डल्फिन चेयर, हेरिटेज कार्पेटलगायतको एकमात्र वितरकको भूमिकामा काम गर्यौं। भारतबाट पनि किंगक्वाल म्याट्रेस, क्वायटप म्याट्रेसको वितरक रूपमा रह्यौं। पछि, भारतकै ग्रिनप्यानल भन्ने ल्यामिनट पार्केटिङ नेपालमा भित्र्याउने हामी नै हौं। यो गर्दा गर्दा हामीले सन् २००२ देखि तेस्रो मुलुकबाट गलैंचा र कार्पेट आयात सुरुगर्यौं। बेल्जियम, दुबईलगायतका तेस्रो मुलुकबाट सेन्थेटिक कार्पेट आयात गर्न सुरु गरेका हौं। कार्पेट र गलैंचा आयात गर्न थालेको पनि २० वर्ष भइसक्यो। प्रेस्टिज कार्पेटको उदय कसरी भयो ? विभिन्न अन्य कम्पनीका उत्पादनको वितरकको रूपमा काम गर्दै गयौं। यसले हामीलाई ती उत्पादनको ज्ञान र बजारका बारेमा जानकारी हुँदै गयो। बजार जसोजसो बढ्दै गयो। सोही अनुरूप सन् २०१८ मा हामीले आफ्नै उद्योग सञ्चालन गर्नुपर्छ भनेर प्रेस्टिज कार्पेट सुरुगर्यौं। हाम्रो उद्योगले अहिले बनाइरहेको कार्पेट पहिला युरोपबाट आयात गर्ने गथ्र्यौं। अहिले हामीले युरोपले प्रयोग गर्ने प्रविधिको नै प्रयोग गरी आन्तरिक रूपमा कार्पेट उत्पादन सुरु गर्न थालेका छौं। कोभिड आएपछि व्यवसायमा अलिकति मन्दी आएको थियो। पछिल्लो डेढ वर्षयता पुनः पूर्ण क्षमतामा नै सञ्चालन भइरहेको छ। हाम्रो उद्योग वीरगन्जको परवानीपुरमा अवस्थित छ। अहिले कार्पेटको आयात घट्दै गइरहेको छ। नेपालमा प्रयोग हुने कार्पेटको ७५ प्रतिशत हिस्सा आन्तरिक उत्पादनले नै धानिरहेको छ। कम्पनीले आगामी दिनमा कस्ता उत्पादन ल्याउँदै छ ? हाम्रो लक्ष्य भनेको डिजिटल प्रिन्टिङ कार्पेट नेपालमा भिœयाउने हो। करिब तीन महिनामा यसको उत्पादन सुरु गर्छौं। नेपालमा बनिरहेको कार्पेट भनेको धागोले बुनेको हो। अहिले एउटा नयाँ प्रविधि आएको छ जसमा प्लेन कार्पेटमा प्रिन्ट गर्न मिल्ने हुन्छ। यसलाई होटलहरूको बैक्वट हलमा हाल्ने करिडोर कार्पेट अब हामी उत्पादन गर्न सक्छौं। हामीले आवश्यक मेसिनहरू अर्डर गरिसकेका छौं। कार्पेट तथा गलैंचाको बजार कस्तो छ ? अहिलेको बजार आर्थिक संकटले गर्दा गतिशून्य भएको छ। तर, होटल थपिँदै छन्। यस्ता संरचनाको रिनोभेसन गर्दा पनि हाम्रा उत्पादन प्रयोग हुने गरेको छ। कार्पेटको मार्केट हामीले ठूलै देखेका छौं। सरकारले केही सहयोग गर्ने हो भने हामी निर्यात पनि गर्न सक्छौं। निर्यात गर्न सरकारले के गर्नुपर्ने हो ? भारत, मलेसिया, इन्डोनेसिया, बंगलादेशजस्ता देशमा निर्यात गर्न सक्ने सम्भावना छ। तर यसका लागि सरकारले अनुदान दिनुपर्र्यो। हाम्रो वस्तु उत्पादनका लागि सबै कच्चापदार्थ बाहिरबाट आउँछन्। यसले खर्च बढाउँछ। यस्तोमा निर्यात गर्दा पनि सरकारले अनुदान नदिने हो भने हामी दुबईको, युरोपको कम्पनीसँग प्रतिस्पर्धा गर्नै सक्दैनांै। चाइनिज उत्पादनसँग हाम्रो उत्पादनको प्रतिस्पर्धा कस्तो छ ? चाइनामा कार्पेट बाहिर बेच्ने गरी बढी उत्पादन हँुदैन। उनीहरूले निर्यातका लागि नै उत्पादन गर्ने गर्छन्। हाम्रो बढी आउने भनेको युरोपबाट हो। तीसँग प्रतिस्पर्धा गर्न सक्ने क्षमता छ। तर सरकारले हामीलाई हेर्दिनुपर्र्यो। निर्यातका लागि यहाँबाट कोलकाता कन्टेनरमा बोडिङ गर्दाको खर्च नै बढी छ। प्रतिकन्टेनर २५ सय अमेरिकी डलर तिर्नुपर्ने हुन्छ। त्यहाँबाट दुवै वा अन्य मुलुक लैजाँदा थप भन्सार तिर्नुपर्छ। त्यसले गर्दा ५ देखि ७ प्रतिशतले हाम्रो लगानी बढी पर्छ। यसमा सरकारले अनुदान दिन जरुरी छ। सरकारले हाम्रो कस्टिङलाई घटाउने हो भने विदेशी उत्पादनसँग प्रतिस्पर्धा गर्न सक्छौं। हाम्रा उत्पादन अरू भन्दा भिन्न कसरी छन् ? हामीले नेपालमा बनाइरहेको प्रेस्टिजको कार्पेट भनेको अमेरिकन र अस्ट्रेलियन प्रविधिबाट बनाइरहेका छौं। जुन कार्पेट उद्योगमा विश्वकै वेस्ट प्रविधि हो। हाम्रा मेसिन इन्डियन वा चाइनिज छैनन्। प्रविधिमा हामीले सम्झौता नगरेको हुनाले उच्चस्तरीय गुणस्तर र फिनिसिङ कार्पेट उत्पादन गर्दै आइरहेका छौं। हाम्रा उत्पादनमा मूल्य प्रतिस्पर्धी पनि छन्। आयातितभन्दा १५ देखि २० प्रतिशतले हाम्रो उत्पादन सस्तो छ। हाम्रा कार्पेट ९ सय रुपैयाँ मिटरदेखि ३ हजार रुपैयाँ मिटरसम्मका छन्। अहिले हामीले आईएसओ गुणस्तर पाउनका लागि पनि कसरत गरिरहेका छौं। यो भयो भने गुणस्तरको प्रत्याभूतिसँगै सरकारी टेन्डरमा प्रतिस्पर्धा पनि गर्न सक्छौं। ४० करोडको लगानीमा स्थापनाको भएको यो कम्पनीले करिब ५५ जनालाई रोजगारी दिइरहेको छ। ६ वितरक कम्पनीबाट बिक्री वितरण गर्दै आइरहेका छौं। आन्तरिक उत्पादनलाई बढावा दिन के हुनुपर्छ जस्तो लाग्छ ? उत्पादनका लागि सरकारको नीति सजिलो हुन पर्र्यो। कच्चा पदार्थ आयातमा भन्सार छुट भयो भने राम्रो उत्पादन बजारमा आउन सक्छ। मूल्य समायोजन हुन सक्छ। निर्यात हुन नसक्दा हाम्रो उद्योग पूर्ण क्षमतामा चल्न सकेको छैन। मासिक ३ लाख वर्गमिटरसम्म उत्पादन गर्न सक्ने क्षमता भए पनि ५० प्रतिशत मात्रै उत्पादन हुँदै आइरहेको छ। निर्यात गर्न नसकेर पूर्ण क्षमतामा चल्न सकेको छैन। नेपालमा भएको मागको पूर्ति भइरहेको छ। उच्चस्तरीय प्रविधि भएकोले बिजुली खपत पनि कम छ। अटोमेटिक मेसिन छ। निर्यात गर्न पाए हुन्थ्यो। कच्चा पदार्थका लागि धागो पनि बाहिरबाट ल्याउनुपर्छ भने त्यसलाई बाँध्ने केमिकलहरू पनि बाहिरबाट नै ल्याउनुपर्छ। एक्स्पोको टाइटल स्पोन्सर नै गर्नुको कारण के होला ? अब हुन गइरहेको एक्स्पोमा आन्तरिक रूपमा कार्पेट र गलैंचा उत्पादनमा हामी सक्षम छौं, भन्ने उपभोक्तालाई देखाउन चाहन्छौं। आयातीत कार्पेटभन्दा नेपाली कार्पेट कमका छैन भन्ने देखाउन पनि यो एक्स्पोमा भाग लिन लागेका हौं। अहिले पनि उपभोक्ताको धारणा नै नेपाली उत्पादन राम्रो हुँदैन भन्ने छ। तर, हामीले गुणस्तरलाई प्रमाणीकरण गरेपछि विदेशी उत्पादनलाई किन महँगो तिर्ने ? उपभोक्तालाई नेपाली उत्पादन पनि विदेशीभन्दा भन्ने कम छैन भन्ने बुझाउनका लागि यो मेलाले सहयोग गर्ने अपेक्षा छ। अहिले आर्थिक संक्रमणको बेलामा यस्तो आयातलाई झन् निरुत्साहित गर्नुपर्छ भन्ने हेतुले नै फर्निचर एक्स्पोको टाइटल स्पोन्सर लिइएको हो। प्रेस्टिज कार्पेट, विदेशीभन्दा पनि राम्रो भन्ने नाराका साथ आगामी फर्निचर तथा फर्निसिङ सामग्रीको बृहत् प्रदर्शनीको स्पोन्सर गरेका हौं। हामीले लगातार यो तेस्रो पटक टाइटल स्पोन्सर गरेका हौं। योभन्दा अघिका दुई वटा एक्स्पोमा आयातित वस्तु जेम्स फ्लोरिङका साथ टाइटल स्पोन्सर गरेका थियौं। पहिलोपटक आफ्नै र स्वदेशी उत्पादनलाई चिनाउनका लागि प्रेस्टिज कार्पेटका नाममा टाइटल स्पोन्सर गरेका हौं। नेपाली भन्दैमा नराम्रो हुँदैन भन्ने वस्तुको पहिचान दिलाउने यो मेलाको मुख्य उद्देश्य रहेको छ।"
संघ र प्रदेश सभा निर्वाचनमा उम्मेदवार बन्न कांग्रेसबाट स्याङ्जामा १०९ आकांक्षी,"स्याङ्जा : मंसिर ४ गते हुने संघीय तथा प्रादेशिक निर्वाचनका लागि नेपाली कांग्रेस स्याङ्जाकातर्फबाट १ सय ९ जनाको आकांक्षा रहेको छ। यहाँका २ संघीय र ४ प्रादेशिक निर्वाचनका लागि एक सय ९ जनाले उम्मेदवार बन्न इच्छा गर्दै उम्मेदवारी पार्टी कार्यालयमा दर्ता गराएका हुन। कांग्रेसका क्रियासिल व्यक्तिले इच्छाएको पदमा उम्मेदवार दर्ता गराउन पाउने प्रावधान अनुरुप दर्ता आब्हान गरिएको थियो। एक दिनका लागि गरिएको आब्हानमा प्रत्यक्षतर्फ ५१ जना र समानुपातिकतर्फ ५८ जनाले उम्मेदवारी दर्ता गराएका हुन् प्रतिनिधि सदस्यका लागि क्षेत्र नं १ बाट ८ जना र क्षेत्र नं २ बाट १० जना प्रत्यक्षतर्फ आकांक्षी देखिएका हुन्। एकतर्फ कांग्रेस केन्द्रीय उपसभापति धनराज गुरुङ, केन्द्रीय सदस्य गोपालमान श्रेष्ठ, जिल्ला सभापति राजु थापा, महासमिति सदस्य गोविन्दबहादुर रानाभाट, निवर्तमान कार्यबहाक सभापति बुद्धिबहादुर राना (कुमार), पूर्वप्रवक्ता इन्द्रबहादुर गोदार, काँग्रेस नेता खुमाप्रसाद अर्याल र सुवोधकुमार अधिकारी छन्। क्षेत्र २ मा केन्द्रीय उपसभापति धनराज गुरुङ, केन्द्रीय सदस्य गोपालमान श्रेष्ठ, केन्द्रीय सदस्य सरस्वती तिवारी, गण्डकी प्रदेश सांसद एवं कांग्रेस सचेतक भागवतप्रकाश मल्ल, संघीय सांसद मोहन पाण्डे, पूर्वसांसद शंकर पाण्डेय, पूर्वसभापति खगेन्द्रराज रेग्मी, पूर्व नगरप्रमुख भोजराज अर्याल, लालगोपाल अर्याल र काँग्रेस नेता खुमा अर्यालले दर्ता गरेका हुन्। यसैगरी, क्षेत्र नं १ (क) मा प्रत्यक्षतर्फ प्रवक्ता भरतप्रसाद लम्साल, गण्डकी प्रदेशका शिक्षामन्त्री मेखलाल श्रेष्ठ, प्रदेश सदस्य अजित क्षेत्री, महाधिवेशन प्रतिनिधि इन्द्रबहादुर रिजाल, बोधराज अर्याल, जनकराज काफ्ले, केशरबहादुर खाँण, जिल्ला सदस्य नवराज सुवेदी, विद्यार्थी नेता पवन नेपालगरी ९ जनाले उम्मेदवारी दर्ता गरेका हुन्। क्षेत्र नम्बर १ (ख) मा प्रत्यक्षतर्फ ८ जना उम्मेदवारी दर्ता गरेका हुन। महासमिति सदस्य तुलसी गिरी, महासमिति सदस्य ईन्जिनियर अनुप श्रेष्ठ, आँधीखोला गाउपालिका अध्यक्ष नरेन्द्रराज पौडेल, फेदिखोला गाउँपालिका अध्यक्ष महेन्द्र थापा, कांग्रेस नेताहरु जगदिश पौडेल, रामचन्द्र पौडेल, पदमबन्धु पोखरेल, शिवबहादुर थापा छन्। क्षेत्र नम्बर २ (क) मा प्रत्यक्षतर्फका ८ जना मध्ये अर्जुनप्रकाश अर्याल, दामोदर लम्साल, केदार काफ्ले, पूर्वप्रमुख छाँयाराम खनाल, महाधिवेशन प्रतिनिधि कल्पना तिवारी, महाधिवेशन प्रतिनिधि विष्णु पौडेल, अर्जुनप्रसाद खनाल र टंकप्रसाद गैरे छन्। क्षेत्र २ (ख) मा प्रत्यक्षतर्फ नगर सभापति महेश भट्टराई, नेता शेषकान्त पुरी, पुर्व नगरउपप्रमुख शिव गिरी, नेता यामप्रसाद पाण्डे, महाधिवेशन प्रतिनिधीहरु युवराज पाण्डे, धुर्बप्रसाद शर्मा, श्यामप्रसाद बस्याल र रामभक्त भट्टराईगरी ८ जना छन्। यसैगरी, संघको १ मा समानुपातिकतर्फ १० र २ मा ४ जनाले दर्ता गरेका छन्।प्रदेश १ को क मा ८ जना, ख मा १५, प्रदेश २ को क मा ११ र ख मा १० जनाले उम्मेदवारी दर्ता गराएको कांग्रेस प्रवक्ता भरतप्रसाद लम्सालले जानकारी दिए। दर्ता गराउनेमा पूर्वमन्त्री, मन्त्री, सांसद, पूर्व सांसद, जिल्ला सभापति, पूर्व सभापति र स्थानीय तथा वडास्तरका नेताहरु समेत रहेका छन्। नेपाली कांग्रेस पाार्टी कार्यालय स्याङ्जा । तस्बिर : भवानी अधिकारी"
उदयपुर सदरमुकाममा भएका अवैद्य टहरामा नगरपालिको डोजर,"उदयपुर : उदयपुरको त्रियुगा नगरपालिकाले सडक अतिक्रमण गरी बनाइएका घर टहराहरु भत्काउन सुरु गरेको छ। नगरपालिकाको इजाजत बिना सडक अतिक्रमण गरी बनाइएको सदरमुकाम गाईघाट आसपासका क्षेत्रका सबै घरटहरा डोजर लगाएर भत्काउन सुरु गरिएको हो। सडक छेउमा बनेका अबैध घर टहराका संरचना र फुटपाथले दुर्घटना बढ्दै गएको र नगरपालिकासमेत कुरुप बन्दै गएपछि हटाउने कार्य सुरु गरिएको मेयर बसन्तकुमार बस्नेतले बताए। बजार आसपासका क्षेत्र साँघुरो र अत्याधिक भीडभाडले अस्तव्यस्त बन्न थालेपछि डोजर लिएर निस्कन बाध्य भएको उनले बताए। उनले भने, अतिक्रमण गरी बनाइएका टहरा र फुटपाथका पसल उठाउन पटकपटक आग्रह गर्यौं। सुनवाई नभएपछि डोजर निकाल्न बाध्य भयौं।' पैदल यात्री हिँड्ने बाटोलाईसमेत अवरोध गर्ने र बजारको सौन्दर्यतालाई बिगार्ने गरी बनाइएका सबै टहरा र व्यवसायलाई हटाइने मेयर बस्नेतले बताए। हामीले यसअघि नै सूचना निकालेर हटाउन जानकारी दिएका छौं, बजारलाई व्यस्थित गर्ने हामी सबैको दायित्व र कर्तव्य हो,' उनले भने, बजारको सौन्दर्य बिगार्ने कसैलाई छुट छैन र तोकिएकै ठाउँमा व्यवसाय संचालन गरिनु पर्छ।' उनले बजारको सुरक्षा व्यवस्थालाई व्यवस्थित बनाउन पनि फुटपाथको पसल र अनधिकृत टहरा हटाउनु पर्ने बताए। नगरपालिकाले पहिलो चरणमा सदरमुकाम रहेको वडा नं ११ मा भत्काउन सुरु गरेको हो। ११ नम्बरका वडाअध्यक्ष सुमन्त कोईरालाले फुटपाथ पसललाई व्यवस्थित गर्न विकल्प दिँदासमेत व्यापारीले अटेर गरेपछि भत्काउन सुरु गरिएको बताए। उनले भने, नगरपालिकाले बजार व्यवस्था गर्न लाखौँ रुपैँया खर्च गरेर टहरा बनाएको छ, त्यहाँ कोही नजाने मुख्य चौक नै सबैलाई चाहिने त्यसैले हटाएका हौं।' उनले सफा र स्वच्छ शहर सँगै दुर्घटना न्युनीकरण गर्न यस कार्यले ठुलो भुमिका खेल्ने बताए। त्रियुगा नगरपालिका र त्रियुगा उद्योग वाणिज्य संघको संयुक्त प्रयासमा त्यस्ता फुटपाथका पसल हटाउने कार्य सुरु गरिएको त्रियुगा उद्योग वाणिज्य संघका अध्यक्ष रमेश रसाईलीले बताए।"
कन्टेनर दुर्घटनामा चालकको मृत्यु,नुवाकोट : रसुवागढीबाट सामान बोकेर काठमाडौं जाँदै गरेको कन्टेनर कालिकाको कच्ची सडकमा दुर्घटना भएको छ । दुर्घटनामा सोही कन्टेनरमा मालिकसमेत रहेका चालकको ज्यान गएको छ । बिहीबार ना३ख १९१ नं को मालबाहक कन्टेनर दुर्घटना हुँदा दोलखाको गौरिशंकर ५ का २३ वर्षीय चालक विश्वनाथ भुजेलको मृत्यु भएको रसुवाका प्रहरी प्रहरी नायव उपरीक्षक कुलदीप चन्दले जानकारी दिए । पहिरोका कारण पासाङल्हामु मार्ग अन्तरगत वनुवाघुम्तीकालिकास्थान सडकमार्ग अवरुद्ध भएपछि बैकल्पिक मार्ग धारापानीजिरोकिलो सडकबाट गएको ट्रक चौकीपारवा भन्ने स्थानको कच्ची सडकबाट एकसय मिटर तल भीरमा खसेर थियो। दुर्घटनामा भुजेल गम्भीर घाइते भएका थिए। उनलाई उपचारका लागि नुवाकोट जिल्ला अस्पताल त्रिशूली ल्याइएको थियो । त्रिशूली अस्पतालमा उनको प्रारम्भिक उपचार गरी थप उपचारका लागि त्रिवि शिक्षण अस्पताल महाराजगन्ज पुर्याइएको थियो। सोही अस्पतालमामा उपचारका क्रममा बिहीबार बेलुकी चालक भुजेलको ज्यान गएको डिएसपि चन्दले बताए । ट्रक रसुवागढीस्थित भन्सारबाट तयारी पोशाक लिएर काठमाडौं जाँदै थियो ।
जहाँ गाडी चढ्न लाइन बसिन्छ,"काठमाडौं : काठमाडौंमा सार्वजनिक यातयातको कमी छैन। छिनछिनमै गाडी चड्न र फेरिरहन पाइन्छ। तर, काठमाडौंमै एउटा यस्तो ठाउँ पनि छ जहाँ लाइन बसेर गाडी चड्ने चलन अझै कायमै छ। रत्नपार्कदेखि बानियाँटार जाने बाटोमा गाडी चढ्न हरेक यात्रु लाइनमा बसेर गाडी चड्छन्। रत्नपार्कबाट बानियाँटारसम्म मात्र एउटा गाडी जान्छ। त्यहाँ यात्रुको संख्या थोरै वा धेरै भए पनि सबै अनुशासित भएर लाइनमै बस्छन्। पालैसँग सिटमा बस्छन् र सिट नपाए अर्को गाडी पर्खिन्छन्। यो दृश्य हेर्दा सबैलाई लाग्छ, आहा कति राम्रो चलन। यस्तै चलन सबै ठाउँमा भए कति जाति हुन्थ्योहोला। त्यही लाइनमा थिइन् रबिना आचार्य। उनी बानियाँटार जानलाई लाइनमा बसेकी थिइन्। उनले लाइनमा बस्नुले अनुशासित यात्रु छन् भन्ने देखाउने बताइन्। रत्नपार्कदेखि बानियाँटारसम्मको बाटोमा मात्रै गाडी चड्न लाइन बस्ने चलन छ। यो चलन बानियाँटार, धन्यश्वोर, गंगबु जालपाचोकलागायत अरू दुई तीन चोकमा मात्रै छ। यो चलन हो, उनले भनिन्, तर, लाइन बस्दा पनि कहिलेकाहीँ सिट पाइँदैन। त्यतिबेला दुःख लाग्छ। तर, अरू रुटका गाडीमा जस्तो ठेलामठेल भने नुहुने उनका बताइन्। त्यस्तै, सबिना बिष्ट पनि बानियाँटार जान बस कुरिरहेको बताइन्। कहिलेकाहीँ लाइन नबसेकाहरू आएर गाडी चढ्न खोज्दा हुलमुल हुने उनले बताइन्। सबैले लाइन बसेर गाडी चढ्नुलाई राम्रो भनिरहेका बेला रामप्रसाद कार्की भने यो सिस्टम राम्रो नभएको बताउँछन्। उनी भन्छन्, अफिस समयमा गाडी पाइँदैन। लाइन बस्दा पनि सिटै पाउँन गाह्रो हुन्छ। बाहिरी सिस्टम हेर्दा राम्रो छ। तर, याुत्रलाई गाह्रो नै छ। त्यसैगरी अर्का यात्री सिद्धार्थ खड्का व्यवस्थापन राम्रो भएको बताउँछन्। उनले भने, तर, गाडीलाई धेरै समय कुर्नुपर्छ। गाडीको संख्या धेरै छ। अरू स्थानमा धेरै बेर रोक्दै आउँदै गर्नाले यहाँसम्म आउँदा समय धेरै लाग्छ। पावर्ति तनुगा सो रुटमा पहिलेदेखि नै यो चलन लागू भएको बताउँछिन्। अरू ठाउँमा भन्दा यो ठाउँको चलन राम्रो हो। र यो ठाउँमा व्यवस्थापन राम्रो पनि छ। तछाडमछाड गरेर चढ्नु पर्दैन, उनले भनिन्। त्यसैगरी हरि अछमले काठमाडौंका अन्य रुटमा नि यसरी नै लाइन बसेर गाडी चढ्ने चलन भए धेरै राम्रो हुने बताए। लक्ष्मी ओली कहिलेकाहीँ लाइन बसेर सिट नपाउँदा गारो हुने बताउँछिन्। भीडभाडमा यसै तछाडमछाड गरेर कुद्नुभन्दा लाइन बसेर चढ्नु राम्रो रहेको इसा अधिकारीले बताइन्। बानियाँटारबाट आउँदा लाइन बस्नै पर्दैन। जति पनि गाडीहरू पाइन्छ। यताबाट जाँदा भने लाइन बस्र्नुपर्छ, उनले भनिन्। गाडी चालक विनोद भण्डारीका अनुसार अरू ठाउँमा यो चलन छैन। लाइन बसेर चड्नु धेरै राम्रो हो। यो नियम लागू भएको २३ वर्ष नै हुन लाग्यो। धेरै भीड हुँदा लाइन हुन्छ। थोरै भको बेला लाइन नबसी चढ्छन्, उनले भने, माइक्रो गाडी मात्रै जानेआउँने गर्छन्। गाडीहरू एउटा जाने अर्को आउने गरी पालैपालो छुट्छन्। अरू ठाउँमा यो चलन छैन। बानियाँटाररत्नपार्कसम्म मात्रै यस्तो चलन लागू भएको छ। ड्यूटीमा खटिएका ट्राफिक प्रहरी मेखराज जोसी यो नियम ट्राफिकहरूले नै गर्न लगाएको बताउँछन्। मान्छेको जनसंख्या धेरै र गाडीको संख्या कम भएका कारण लाइन लागेर चड्ने चलन लागू गरिएको हो, उनले भने, यो चलन अन्तको हकमा छैन। यही क्षेत्रमा मात्रै हो। अझै राम्रो व्यवस्थापन गरेर अगाडि बढ्नुपर्छ।"
"प्रतिनिधि सभा बैठक बस्दै, के छन् एजेन्डा ?","काठमाडौं : प्रतिनिधि सभा बैठक बस्दैछ। बैठक दिउँसो १ बजेका लागि डाकिएको छ। आजको बैठकमका संचार तथा सूचना प्रविधि मन्त्री ज्ञानेन्द्रबहादुर कार्कीले राष्ट्रिय सभाको सन्देश सहितको नेपाल मिडिया काउन्सिल विधेयक २०७६ माथि विचार गरियोस् भनी प्रस्ताव प्रस्तुत गर्ने संभावित कार्यसूची रहेको छ। कानुन , न्याय तथा संसदीय मामिलामन्त्री गोविन्द प्रसाद शर्मा (कोइराला) ले वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग ( तेस्रो संशोधन) विधेयक २०७९ लाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गर्ने संभावित कार्यसूची रहेको प्रतिनिधि सभाको सचिव गोपालनाथ योगीले जानकारी दिए।"
अर्थमा जथाभावी सरुवा,"काठमाडौं : अर्थ मन्त्रालयमा कर्मचारीको जथाभावी सरुवा भइरहेको छ। अघिल्लो हप्ता मात्रै ठूलो संख्यामा कर्मचारी सरुवा गरिएको छ। निजामती सेवा ऐनविपरीत अधिकांश कर्मचारी एक वर्ष पनि नपुग्दै सरुवा भएका छन्। ऐनमा कुनै पनि कर्मचारी सरुवा एकदेखि दुई वर्षमा हुनुपर्ने प्रावधान छ। बुधबार ५५ जना उपसचिवको सरुवा भएको थियो। त्यसमा २० प्रतिशत एक वर्ष नपुगेका छन् । त्योभन्दा अघि १० जना सहसचिवको हेरफेर भयो। अहिले सहसचिव र उपसचिवको व्यापक सरुवा भइरहेका छन्। छिटै ठूलो संख्यामा शाखा अधिकृत र नायब सुब्बाको सरुवा तयारी गरिरहेको अर्थ मन्त्रालय स्रोतले बताएको छ। कर्मचारीहरूको भन्सारमा जान तँछाडमछाड नै हुन्छ। तर, आन्तरिक राजस्वमा कर्मचारी आकर्षण घट्दै गएको छ। चुनाव खर्च जुटाउने अर्थमा मात्रै होइन अन्य मन्त्रालयमा पछिल्लो समय सरुवा व्यापक भइरहेको कर्मचारीहरू नै गुनासो गर्छन्। कतिपयको काजबाटै सरुवा गर्ने गरिएको छ। परीक्षणकालमा सरुवा गरिएका उदाहरण पनि छन्। संस्थागत अस्थिरता, प्रणाली लथालिंग भएको गलत प्रवृत्ति हाबी भएको छ। नेताको आशीर्वादले प्रशासनयन्त्र कमजोर, भद्रगोल भएको कर्मचारीहरू नै बताउँछन्। मन्त्रालयले निकटलाई आकर्षक ठाउँमा सरुवा गरेको छ। केही भन्सार प्रमुखमा समेत हेरफेर भएका छन्। वीरगन्ज भन्सार कार्यालय र त्रिभुवन विमानस्थल भन्सार कार्यालयमा सरुवा गरिएको छ। पछिल्लो समय भन्सारलगायतका कार्यालयमा जान कर्मचारीको तँछाडमछाड नै छ। सबैभन्दा आकर्षक रहेको वीरगन्ज भन्सार प्रमुखमा महालेखा नियन्त्रक कार्यालयका नवराज ढुंगानालाई खटाइएको छ। वीरगन्ज भन्सार कार्यालयका प्रमुख अरुण पोखरेललाई त्रिभुवन विमानस्थल भन्सार कार्यालय प्रमुखको जिम्मेवारी दिइएको छ। त्रिभुवन विमानस्थल भन्सार कार्यालयका प्रमुख महेश भट्टराईलाई भन्सार विभागको उपमहानिर्देशकमा सरुवा गरिएको छ। मन्त्रालयले मध्यमस्तरीय करदाता कार्यालयका प्रमुख शम्भुप्रसाद मरासिनीलाई महालेखा नियन्त्रकको कार्यालयमा सरुवा गरेको छ। उनी पूर्वअर्थसचिव मधुकुमार मरासिनीका भाइ हुन्। उनलाई महालेखा नियन्त्रक कार्यालयको प्रवक्ता बनाइएको छ। त्यस्तै भन्सार विभागका उपमहानिर्देशक आनन्द काफ्लेलाई अर्थ मन्त्रालयमा ल्याइएको छ। काफ्लेलाई अर्थ मन्त्रालयको प्रवक्ता बनाइएको छ। मन्त्रालयका प्रवक्तासमेत रहेका ढुण्डीप्रसाद निरौलालाई मध्यमस्तरीय करदाताको प्रमुख बनाइएको छ। ठूला करदाता कार्यालयका प्रमुख शिवलाल तिवारीलाई सार्वजनिक वित्त व्यवस्थापन तालिम केन्द्रमा सरुवा गरिएको छ। मन्त्रालयका शक्तिशाली मानिएका सहसचिव राजेश्वर ज्ञवालीलाई ठूला करदाताको प्रमुखमा बनाइएको छ। सार्वजनिक वित्त व्यवस्थापन तालिम केन्द्रका प्रमुख सुमन दाहाललाई अर्थ मन्त्रालयको वित्तीय संघीयता महाशाखाको प्रमुख बनाइएको छ भने वित्तीय संघीयता महाशाखा प्रमुख बाबुराम सुवेदीलाई आर्थिक नीति विश्लेषण महाशाखामा सारिएको छ। त्यस्तै, अर्थ मन्त्रालयले बुधबार मात्रै ५५ जनाभन्दा बढी उपसचिवको सरुवा गरेको छ। कतिपयलाई आकर्षक स्थानमा सरुवा गरिएको छ। कतिपयलाई आकर्षक स्थानबाट तानिएको छ। प्रायः सबैजसो कार्यालय प्रमुख हेरफेर गरिएको छ। प्रमुख कर अधिकृतदेखि भन्सार प्रमुखसम्म फेरिएका छन्। कर्मचारीका आधिकारिक टेड युनियनका कार्यवाहक अध्यक्ष भोलानाथ पोखरेल पूर्वअनुमान योग्य सरुवाको व्यवस्था गर्नुपर्ने बताउँछन्। निश्चित मापदण्ड बनाएर सरुवा गर्नुपर्छ, छानीछानी गरिने सरुवा गलत हो, उनले भने, सरुवाले कर्मचारीलाई न्याय दिनुपर्छ, मन्त्रीले चाहेको, सचिवले चाहेको र विभागीय प्रमुखले चाहेअनुसारको सरुवा हुनु हुँदैन।"
बस्नेतको समय साक्षी,"काठमाडौं : वरिष्ठ पत्रकार बबिता बस्नेतको समय साक्षी पुस्तक सार्वजनिक भएको छ। बुक हिलद्वारा प्रकाशित पुस्तकको नेपालका पहिलो गभर्नर हिमालयशम्शेर राणा, साहित्यकार भुवन ढुंगाना र लेखक बस्नेतकी आमा राधा बस्नेत र बुबा मोहनबहादुर बस्नेतले संयुक्त रुपमा लोकार्पण गरेका हुन्। गभर्नर राणाले यात्रा गर्दाको दैनिकीका रुपमा पुस्तक आएको बताए। तीन चार पृष्ठका छोटा अध्याय रहेकाले पुस्तक पढ्न रुचिकर रहेको उनले बताए। लेखक बस्नेतले यात्राका बेला भेटेका विषयवस्तुलाई महिला अधिकारसँग जोडेर कृति तयार पारेको बताइन्। उनले यात्रा धेरैले गरे पनि अभिलेख नराख्ने गरेको सुनाउँदै आफूले यात्राका बेला भेटिएका विषयवस्तुलाई समेटेर पुस्तक तयार पारेको जानकारी दिइन्। यात्रालाई स्मरणीय बनाउनुपर्छ र यसलाई रेकर्डको रुपमा राख्नुपर्छ भन्ने उनको कृतिको मूल मर्म हो। साहित्यकार ढुंगानाले पुस्तकमा दुई सय १२ वटा यात्रा संस्मरण समेटिएको बताइन्। विदेश गएका बेलाको यात्रा संस्मरणका विषय बढी रुचि लाग्ने खालका भएको उनले बताइन्। चीन भ्रमणका बेला ग्रेटवालजस्ता ऐतिहासिक स्थलको विषयमा लेखिनुपर्ने थियो, यस्ता विषय छुटेको छ, कतिपय शीर्षक अंग्रेजीमा राखिएको छ, उनले भनिन्, नेपालीमै मात्र राखे राम्रो हुन्थ्यो। पुस्तक यात्रा संस्मरणभन्दा पनि दैनिकीजस्तो बन्न पुगेको छ।"
नेपाली कांग्रेस लमजुङले गर्यो प्रदेश सभामा उम्मेदवार सिफारिस,"बेंसीसहर : नेपाली कांग्रेस लमजुङले प्रदेश सभा निर्वाचनका लागि प्रदेश सभा क र ख का लागि उम्मेदवार सिफारिस गरेको छ । आगामी मंसिर ४ गते हुने निर्वाचनका लागि कांग्रेसले नाम सिफारिस गरेको हो । नेपाली कांग्रेसले प्रत्यक्षतर्फ प्रदेश कका लागि ४ जना र प्रदेश खका लागि ७ जनाको नाम सिफारिस गरेको छ । सिफारिस हुनेमा पूर्व सभापतिदेखि भातृ संगठनका प्रमुखसम्म छन् । प्रदेश सभा कका लागि पूर्व सभापति शंकरकान्त जोशीसहित नेताहरु डिकेन्द्रराज कंडेल, रामकृष्ण कंडेल र सुवाश पौडेल छन् । यस्तै प्रदेश सभा खका लागि निवर्तनमान जिल्ला सभापति भेषबहादुर पौडेल, वर्तमान उपसभापति आनन्द घिमिरे, जिल्ला सभापतिका प्रत्यासि एवं जिल्ला सदस्य गमप्रसाद गुरुङ, महाधिवेशन प्रतिनिधि एवं तरुण दल लमजुङका अध्यक्ष ललित गुरुङ, नेविसंघका पूर्व केन्द्रीय कोषाध्यक्ष शिवराज रिमाल, नेताहरु डा लक्ष्मीकान्त पौडेल र नवराज न्यौपाने उम्मेदवार सिफारिस भएका छन् । कांग्रेस स्रोतका अनुसार प्रदेश सभा क मा पूर्व सभापति शंकरकान्त जोशी र प्रदेश सभा खमा निवर्तमान सभापति भेषबहादुर पौडेलले टिकट पाउने प्रवल सम्भावना छ । यी दुवै नेता कांग्रेस भित्र जनाधार भएका नेताका रुपमा चिनिन्छन् । संसदीय क्षेत्रमा यी दुवै नेताले पहिलोपटक डेब्यु गर्न लागेका हुन् । जोशी जिल्ला विकास समिति लमजुङका पूर्व सभापति हुन भने पौडेल २०७४ को स्थानीय चुनावमा बेसीसहर नगरपालिकाको मेयरमा पराजित भएका हुन् । कांग्रेस लमजुङले प्रतिनिधि सभातर्फ भने उम्मेदवार सिफारिस गरेको छैन् । गठबन्धनबाट प्रतिनिधि सभा सदस्य एवं नेकपा (माओवादी केन्द्र) का महासचिव देव गुरुङले टिकट पाउने सम्भावना भएकाले उम्मेदवार सिफारिसमा हतार नगरेको काँग्रेस स्रोतले बताएको छ । यद्यपि प्रतिनिधि सभा सदस्यका लागि पूर्व केन्द्रीय सदस्य दिलबहादुर घर्ती, पार्टी सभापति डा टकराज गुरुङ, पूर्व सभापति तुलसीनारायण श्रेष्ठलगायत आकांक्षी रहेका छन् । ०७४ को निर्वाचनमा बाम गठबन्धन हुँदा प्रतिनिधि र प्रदेश सभातर्फ तीनै सिट गुमाएको काँग्रेस यसपटक जित निकाल्ने लक्ष्यमा छ ।"
'श्रीमान र श्रीमती दुवै उम्मेदवार हुने नियम खारेज गरौं',"काठमाडौंः निर्वाचनमा श्रीमान र श्रीमती उम्मेदवार हुन नपाउने विषय उठेको छ । शुक्रबार बसेको प्रतिनिधि सभा बैठकमा सांसद जीपछिरीङ लामाले श्रीमान र श्रीमती दुईवटै उम्मेदवार भए त्यो खारेज गर्ने नियम बनाउनुपर्ने माग गरे। उनले भने, 'श्रीमानले प्रत्यक्षमा टिकट पाएपछि श्रीमतीले समानुपातिकमा र श्रीमानले समानुपातिकमा टिकट पाएपछि श्रीमतीले प्रत्यक्षमा टिकट पाउने परिपाटी हटाउनुपर्छ । श्रीमान र श्रीमती दुवैले टिकट पाउँदा अरु कार्यकर्ताले टिकट नपाउने र सधैं समस्या परिरहेका छन् । आयोगले नियमावली संशोधन गरेर श्रीमान र श्रीमती दुबैजनाले उम्मेदवार पाउने व्यवस्था खारेज गर्नुपर्ने उनको भनाइ छ।"
एमालेसँग तत्काल सहकार्य हुँदैन : प्रचण्ड,"सुर्खेत : नेकपा माओवादी केन्द्रका अध्यक्ष पुष्पकमल दाहाल (प्रचण्ड) ले एमालेसँग सहकार्यको सम्भावना नरहेको बताएका छन्। सत्ता गठबन्धनभित्र सिट बाँडफाँडको काम सहमती नजिक पुगेको भन्दै उनले तत्कालका लागि एमालेसँग कुनै पनि प्रकारको सहकार्य नहुने बताए। पार्टीको कर्णाली प्रदेश भेलालाई सम्बोधन गर्न शुक्रबार सुर्खेत आइपुगेका प्रचण्डले यस्तो बताएका हुन्। सुर्खेत विमानस्थलमा पत्रकारहरुसँगको भेटमा प्रचण्डले भने,हामी गठबन्धनभित्रै सहमतीको प्रयासमा छौं, सिट बाँडफाँडको काम अन्तिम चरणमा पुगेको छ। सिटको संख्या र निर्वाचन क्षेत्रबारे पनि टुंगो लाग्दैछ, निर्वाचनमा वर्तमान गठबन्धन नै एक भएर जान्छ। एमाले प्रतिगमनकारी शक्ति भएकाले तत्काल सहकार्यको सम्भावना नरहेको उनले बताए। उनले भने,एमालेसँग तत्काल कुनै सहकार्यको सम्भावना छैन, प्रतिगमनकारी शक्तिसँग हामी सहकार्य गर्दैनौं। बरु यही गठबन्धनलाई थप शसक्त बनाएर निर्वाचनमा जान्छौं। आउँदो प्रतिनिधिसभाको निर्वाचनमा आफू चितवन क्षेत्र नं ३ बाट उम्मेदवार बन्ने पनि प्रचण्डले जानकारी दिए। एमाले नेता रामबहादुर थापा (बादल) सँग आफ्नो कुनै तुलना नहुने भन्दै उनले चितवन ३ बाटै चुनाव लड्ने बताए। वर्तमान सत्ता गठबन्धनभित्रका सबै दलहरुलाई न्याय हुने गरी सिट बाँडफाँड हुने भन्दै उनले भने, कुनै दलले एक्लै जित्ने क्षेत्रमा पनि गठबन्धनभित्रको अर्को दललाई सिट दिइने छ, संघमा एउटा दलको उम्मेदवार भए प्रदेशमा अर्को दलको उम्मेदवार हुनेगरी सहमति हुँदैछ। यसो भएमा गठबन्धनभित्रको मत बाहिर जाँदैन, हामीले जित्ने सुनिश्चित पनि हुन्छ। साथै उनले नेकपा एकीकृत समाजवादीसँग पार्टी एकताको प्रयास भइरहेको भन्दै चाँडै दुई दल एक हुने दाबी गरे। कर्णाली प्रदेश माओवादीको आधार क्षेत्र भएको र पार्टीको उपस्थिति पनि बलियो भएकाले कर्णालीमा माओवादीको सरकार बनाउने गरी प्रदेशको सिट बाँडफाँडको प्रयास भइरहेको प्रचण्डको भनाइ छ।"
"राष्ट्रिय सभा बैठक बस्दै, नागरिकता विधेयक आजै पास गर्ने तयारी","काठमाडौं : नागरिकता विधेयक राष्ट्रिय सभाबाट आजै पारित गर्ने तयारी भएको छ। बैठक दिउँसो २:५९ बजे बोलाइएको छ। विधेयकमाथि छलफल सकिएपछि आजको बैठकमा गृहमन्त्री बालकृष्ण खाडले राष्ट्रपतिबाट पुनरविचारका लागि फिर्ता भइ प्रतिनिधि सभाबाट सन्देशसहित प्राप्त नेपाल नागरिकता विधेयक (पहिलो संशोधन) विधेयक २०७९ लाई पारित गरियोस् भन्ने प्रस्ताव प्रस्तुत गर्ने संभावित कार्यसूची रहेको छ। राष्ट्रिय सभामा नेपाल नागरिकता विधेयक (पहिलो संशोधन) माथि बिहीबारबाट छलफल सुरु भएको हो। तर, छफलमा भाग लिने सांसदहरुको बोल्नेक्रम नसकिएपछि बैठक आजका लागि बोलाइएको हो। यसअघि प्रतिनिधि सभाले विधेयक जस्ताको त्यस्तै पारित गरेर सन्देशसहित राष्ट्रिय सभामा पठाएको थियो। राष्ट्रिय सभाले विधायन व्यवस्थापन समितिमा छलफलका लागि पठाएको थियो। विधायन समितले पनि बिनासंशोधन पारित गरी राष्ट्रिय सभामा पठाएको हो। राष्ट्रपति विद्यादेवी भण्डारीले संघीय सदनका दुवै सदनबाट पारित भएको नागरिकता विधेयक पुनरविचार गर्न भनेर १५ बुँदे सन्देशसहित फिर्ता गरेकी थिइन्। अब राष्ट्रिय सभाबाट विधेयक पारित भए प्रमाणीकरणका लागि पुन : राष्ट्रपतिकहाँ जानेछ। राष्ट्रपतिबाट प्रमाणीकरण भए विधेयकले कानुनको रुप लिनेछ।"
उम्मेदवारी दिएको भन्दै कांग्रेसकी नेतृ महतोमाथि बैठकस्थलमै दुर्व्यवहार,महोत्तरी : नेपाली कांग्रेसको तर्फबाट समानुपातिकतर्फ उम्मेदवारी दिएको भन्दै पूर्व मेयर विनोद यादवले महिला नेतृ ममता महतोलाई हातपातको प्रयास गरेका छन्। बिहीबार दिउँसो नेपाली कांग्रेसको बैठक जारी रहेको समयमा बलवा नगरपालिकाको पूर्व मेयर तथा नेपाली कांग्रेसका महाधिवेशन प्रतिनिधि यादवले आफ्नै पार्टीका जिल्ला कार्य समिति सदस्य महतोलाई पार्टीको बैठकस्थलमै दुर्व्यवहार गरेका हुन्। महोत्तरीको लोहारपट्टीस्थित शिवचन्द्र भवनमा क्षेत्र नम्बर २ (क) प्रदेश निर्वाचन क्षेत्रीय कार्यसमिति बैठकमै नेता महतोले प्रदेशसभाको समानुपातिक तर्फ आफ्नो उम्मेदवारी दिएकी थिइन्। त्यसपछि पूर्वमेयर यादवले नेतृ महतोलाई 'किन उम्मेदवारी दिएको? यो तिम्रोको बाउको पार्टी हो। तिमी यहाँबाट निस्किहाल' जस्ता शब्द प्रयोग गर्दै पूर्व मेयर यादवले कुट्न आएको पीडित नेतृ महतोले बताइन्। २०७४ र २०७९ मा सम्पन्न स्थानीय तहको निर्वाचनका बेला पनि बलवा नगरपालिकाको उपमेयर पदमा टिकट पाएको र पूर्व मेयर यादवको समूहले बाटैबाट खोसेको नेतृ महतोले बताइन्। विवादपछि बैठक स्थगित भएको छ।
दिनहुँ बढ्दै डेंगुका बिरामी,"देशका धेरै जिल्लामा डेंगुको संक्रमण फैलिएको छ। सबैभन्दा बढी तराईका जिल्लामा फैलिएको छ भने अन्य जिल्लामा पनि यसका बिरामी भेटिन थालेका छन्। राजधानी काठमाडांैसहित झापा, उदयपुर, चितवन, मकवानपुर, सिन्धुली, रामेछाप, बुटवल र जाजरकोटमा यसको बढी संक्रमित भेटिएको सम्बन्धित जिल्ला अस्पतालहरूको तथ्यांक छ। एडिस जातको लामखुट्टेको टोकाइबाट हुने यो रोगको संक्रमणका कारण बिरामीमा अत्याधिक ज्वरो आउने, मांसपेशी दुख्ने, आँखा दुख्ने, टाउको दुख्ने, कमजोरी हुने लगायतका लक्षण देखिने गरेका छन्। बिरामी बढेसँगै अस्पतालमा चाप बढेको छ। परीक्षणको किट गुणस्तरहीन जिल्ला अस्पताल उदयपुरमा आएका बिरामीमा डेंगुको लक्षण देखिए पनि हालसम्म पहिचान हुन सकेको छैन। डेंगु रोग परीक्षणका लागि प्रदेश सरकारले उपलब्ध गराएको किटको विश्वसनीयतामाथि प्रश्न उठेपछि बिरामीको पहिचान हुन नसकेको हो। एक वर्षअघि प्रदेश स्वास्थ्य आपूर्ति व्यवस्थापन केन्द्रले पठाएको किटबाट परीक्षण गर्दा रिपोर्टमा शुद्धता नआउँदा किटको गुणस्तरीयतामा प्रश्न उठेको हो। डेंगुका लक्षण देखिएका बिरामीलाई परीक्षण गर्दा नेगेटिभ रिपोर्ट आउने र सामान्य अवस्थाका बिरामीलाई परीक्षण गर्दा पोजेटिभ देखिने गरेको जिल्ला अस्पतालका प्रमुख मेडिकल सुपरिटेन्डेड (मेसु) मुकेश झाले बताए। भने, बिरामीको रिपोर्ट हेर्दा किटको समस्या हो कि भन्ने लागेको छ। त्यसैले नयाँ किट मगाएर पुनः परीक्षण गर्ने तयारीमा लागेका छौं। जिल्ला स्वास्थ्य कार्यालयका डेंगु रोग नियन्त्रण फोकलपर्सन लौकाजी राईले, अघिल्लो वर्षको किटबाट परीक्षण गर्दा रिपोर्टमा शुद्धता नआएको बताए। भने, केही किटमा समस्या देखिएको छ, ल्याबमा राखेर हेर्दा कहिले पोजेटिभ, कहिले नेगेटिभ देखिने र धेरैजसो धमिलो देखिएर पहिचान नै नहुने समस्या छ। अघिल्लो वर्षको किटमा समस्या देखिएपछि त्यसको प्रयोगमा रोक लगाइएको उनले बताए। भने, प्रदेश सरकारले भर्खरै ३ सय नयाँ किट पठाएको छ सबै पालिकामा वितरण गरेर परीक्षणको तयारी गरेका छौं। डेंगु नियन्त्रणका लागि बजेट भर्खरै आएकाले परीक्षणको दायरा फराकिलो बनाइ उपचार सेवा र सचेतनामूलक कार्यक्रम सञ्चालनको तयारीमा रहेको उनले बताए। प्रदेश स्वास्थ्य आपूर्ति व्यवस्थापन केन्द्रका प्रमुख शम्भु साहले कतैबाट पनि किटमा समस्या आएका बारेमा जानकारी नभएको बताए। भने, किटमा समस्या आएको भए हामीलाई जानकारी गराउनुपर्ने हो, त्यस्तो कहीँ कतैबाट आएको छैन, यदि त्यस्तो रहेछ भने त्यसको गुणस्तरीयताको परीक्षण गर्छौं। यता, स्थानीय तहले भने डेंगु रोग नियन्त्रणका लागि खासै चासो दिएको पाइँदैन। महामारी, विपद्सम्बन्धी आपतकालीन बजेट सबै स्थानीय तहले विनियोजन गरे पनि डेंगु रोग नियन्त्रणका लागि कसैले योजना बनाएका छैनन्। रोग नियन्त्रणका लागि सचेतनामूलक कार्यक्रम सञ्चालन, प्रभावकारी उपचार सेवा र परीक्षणको दायरा फराकिलो बनाउनुपर्नेमा कुनै पनि स्थानीय तहले त्यस्तो खालका योजना हालसम्म बनाएको पाइएको छैन। जिल्लाका चारवटै नगरपालिका त्रियुगा, कटारी, चौदण्डी, बेलका लामखुट्टे प्रभावित क्षेत्र हुन्। यी क्षेत्र तराईसँग जोडिएका र अत्याधिक गर्मी ठाउँ भएकाले लामखुट्टे अत्याधिक पाउने गर्छ। आर्थिक वर्ष ०७६०७७ मा जिल्लामा १९ जनामा डेंगु रोग देखापरेको थियो। झापामा पनि डेंगु, छैन बिरामीको तथ्यांक झापामा पनि डेंगु संक्रमणका बिरामी देखा पर्न थालेको छ। जिल्लाका निजी अस्पतालहरूमा डेंगु संक्रमणका बिरामी देखा पर्न थालेका हुन्। जिल्लामा डेंगु संक्रमित फेला परे पनि स्थानीय पालिकाका स्वास्थ्य शाखा र जिल्ला स्वास्थ्य कार्यालय झापासँग भने डेंगु बिरामीको यकिन तथ्यांक नै छैन। झापाका पत्रकार अम्बिका भण्डारीलाई डेंगु संक्रमण भएको छ। डेंगु संक्रमण पुष्टि भएपछि उनले भद्रपुरस्थित ओम साई पाथीभरा हस्पिटलमा उपचार गराएकी छिन्। हाल घरमा आराम गरिरहेकी उनले सामाजिक सञ्जालमा लेखेकी छिन, फेरि जाँच्दा ल्याब रिपोर्टले डेंगु पोजेटिभ नै भन्यो। त्यति मात्र नभएर अहिले निजी अस्पतालहरूमा पनि डेंगु संक्रमणका बिरामीहरू उपचार गराइरहेको छ। केही दिनअघि बिर्ता सिटी अस्पतालमा केही डेंगुका बिरामी उपचार गराउन पुगेको जानकारी प्राप्त भएको स्वास्थ्य कार्यालय झापाका जनस्वास्थ्य निरीक्षक विश्वनाथ श्रेष्ठले जानकारी दिए। स्वास्थ्य कार्यालयले पालिकाहरूसँग समन्वय मात्र गर्ने हो, उनले भने, लार्भा नष्टदेखि डेंगु नियन्त्रण तथा रोकथामसम्बन्धी सम्पूर्ण काम पालिकाको स्वास्थ्य शाखाहरूले गर्नुपर्ने हो। जिल्लामा डेंगु संक्रमित भेटिन थाले पनि पालिका र स्वास्थ्य कार्यालयले अहिलेसम्म कुनै ठोस कदम नचालेको पाइएको छ। पालिकाहरूलाई डेंगु संक्रमण रोकथाम तथा नियन्त्रणका लागि उच्च सतर्कता अपनाउन स्वास्थ्य कार्यालयले पत्राचार गर्न लागेको स्वास्थ्य कार्यालय झापाका डेंगुका फोकल पर्सन वीरेन्द्र दासले बताए। पालिकाका स्वास्थ्य शाखाहरूले नियमित रूपमा रिपोर्टिङ नगर्दा जिल्लाको यकिन तथ्यांक कार्यालयसँग नभएको जानकारी दिँदै उनले भने, हाल निजी अस्पतालहरूमा डेंगुका बिरामीहरू भेटिएको जानकारी आयो, पालिकाहरूसँगै त्यसको कुनै आधिकारिक जानकारी छैन, हामीले बिरामीको तथ्यांक माग गरिरहेका छौं, उनले भने। जिल्लाको सहरी क्षेत्र दमक, बिर्तामोड, मेचीनगर र भद्रपुर डेंगु संक्रमणको उच्च जोखिममा रहेको स्वास्थ्य कार्यालयका तथ्यांक अधिकृत तथा सूचना अधिकारी चूडामणि लुइँटेलले जानकारी दिए। अहिलेसम्म सुन्नमा आएको बिरामीहरू त्यही क्षेत्रमा भेटिएको उनले बताए। देशभर डेंगुको महामारी फैलिरहेकाले स्वास्थ्य कार्यालय झापाले गत साउन ११ गते नै प्रदेश १ को सामाजिक विकास मन्त्रालयलाई डेंगु परीक्षणका लागि ३ सय किट माग गरेको थियो। तर, मन्त्रालयले ५० किट मात्र पठाएको उनले बताए। २०७६ सालमा जिल्लामा डेंगु महामारीका रूपमा फैलिएको थियो। त्यस वर्ष एक हजार बढी डेंगुका बिरामी भेटिएको थियो। त्यसपछि दुई वर्ष खासै बिरामी भेटिएन। अहिले फेरि डेंगुका बिरामी भेटिन थालेको छ, उनले भने। बागमतीमा फैलिँदै डेंगु स्वास्थ्य कार्यालय चितवनको तथ्यांकअनुसार साउन महिनामा जिल्लामा संक्रमित भएपछि ७६ जनामा डेंगु संक्रमण देखिएको छ। भरतपुरमा उपचारका लागि आएका चितवनमा सहित नवलपरासी र मकवानपुरका ९ सय ८९ जनाको परीक्षण गरिएको थियो। सुरुवाती समयमा देखिएको संक्रमणको संख्याअनुसार चितवनमा संक्रमण बढ्ने अनुमान जिल्ला स्वास्थ्य कार्यालय चितवनले गरेको छ। डेंगुको संक्रमणको जोखिम हुने मौसम सुरु भएकाले बढ्न सक्ने स्वास्थ्य कार्यालय चितवनका सूचना अधिकारी रामकुमार केसीले बताए। चितवनमा सबैभन्दा धेरै संक्रमित खैरहनी नगरपालिकाका छन्। गत आर्थिक वर्षमा ३ सय ३ जनामा डेंगु संक्रमण भएको थियो। गत वर्ष ५ हजार ४ सय ५५ जनामा थियो। मकवानपुरमा बढ्दै संक्रमित मकवानपुरमा पनि डेंगुको संक्रमण बढेको छ। आर्थिक वर्षको सुरु डेढ महिनामै जिल्लाका ५ सय ५८ जनामा संक्रमण देखिएको स्वास्थ्य कार्यालय मकवानपुरका सूचना अधिकृत लक्ष्मण घिमिरेले जानकारी दिए। संक्रमण दर हेर्दा संक्रमितको यो संख्या गत आर्थिक वर्षभन्दा झन्डै तेब्बर हो। गत आर्थिक वर्ष २०७८७९ मा वर्षभरि संक्रमित हुनेको संख्या १ सय ९५ थियो। यस वर्ष भदौ १५ गतेसम्म नै संक्रमितको संख्या ५ सय ५८ पुगेको हो। बागमती प्रदेशको राजधानीसमेत रहेको हेटौंडा उपमहानगरपालिकामा डेंगुका संक्रमित धेरै देखिएका छन्। उपमहानगरका ४ र ५ नम्बर वडामा बढी संक्रमित छन्। १०, ११ लगायत हेटौंडाका अधिकांश वडामा डेंगुको संक्रमण फैलिएको स्वास्थ्य कार्यालयले जनाएको छ। त्यसैगरी जिल्लाको बागमती गाउँपालिका, बकैया गाउँपालिका, भीमफेदी, मनहरी लगायतका स्थानीय तहमा पनि डेंगुका बिरामी फेला परेका छन्। हेटौंडा उपमहानगरपालिका४, ५, १० र ११ मा अत्यधिक डेंगुको संक्रमित फेला परेपछि उपमहानगरपालिकाले डेंगु नियन्त्रण गर्न भन्दै प्रत्येक टोलको घरदैलोमा पुगेर सन्देशमूलक अभियान चलाएको छ। जसमा लामखुट्टे नियन्त्रणको विभिन्न उपायहरूको अवलम्बन गर्न सुझाव दिइएको उपमहानगरपालिको स्वास्थ्य महाशाखाले जनाएको छ। सामान्य लक्षण देखिएका अधिकांश बिरामीहरू चितवनको भरतपुर अस्पताल र मकवानपुरको हेटौंडा अस्पतालमा भर्ना भई उपचार गराइरहेको जनस्वास्थ्य निरीक्षक भोला चौलागाईंले बताए। उनका अनुसार डेंगुबाट प्रभावितभई गम्भीर प्रकृतिका बिरामीहरूको भने काठमाडौंको शिक्षण अस्पताल, वीर अस्पताल र पाटन अस्पतालमा उपचार भइरहेको छ। सिन्धुलीमा पनि संक्रमण बढ्दै सिन्धुलीमा पनि पछिल्लो समय डेंगुको संक्रमण बढ्दै गएको छ। जनस्वास्थ्य कार्यालय सिन्धुलीका अनुसार जिल्ला सदरमुकामस्थित कमलामाई नगरपालिका, दुधौली नगरपालिका र मरिण गाउँपालिकामा डेंगुको संक्रमणका बिरामीहरू पाइएको छ। कमलामाई नगरपालिकामा २०, मरिण गाउँपालिकामा ४ र दुधौली नगरपालिकामा १ जनामा संक्रमण पुष्टि भएको स्वास्थ्य कार्यालय सिन्धुलीका डेंगु फोकलपर्सन गंगाराम कार्कीले बताए। संक्रमणमा परेकामध्ये एक जनाको अवस्था गम्भीर छ। कमलामाई नगरपालिका६ का संक्रमितको स्वास्थमा थप समस्या आएपछि उनलाई काठमाडौं लैजाने तयारी गरिएको छ। संक्रमितको सिन्धुली अस्पताललगायत विभिन्न स्वास्थ्य संस्थाहरूमा राखेर उपचार थालिएको छ। यस्तै पालिकास्थित स्वास्थ्य संस्थाहरूमा समेत उपचारको व्यवस्था मिलाइएको बताइएको छ। सिन्धुली अस्पतालसहित विभिन्न पाँचवटा स्वास्थ्य संस्थामा स्वास्थ्य परीक्षणको व्यवस्था मिलाइएको छ। जिल्लाको हरिहरपुरगढी, सुनकोसी, घ्याङलेख, गोलन्जोर, फिक्कल र तीनपाटन गाउँपालिकामा भने हालसम्म डेंगुका संक्रमण पुष्टि भएको छैन। जिल्लामा ज्वरोका बिरामीहरूको संख्यासमेत बढ्दै गएको छ। डेंगु नियन्त्रणमा रामेछापको सक्रियता पछिल्लो समय देखिएको डेंगु रोगको प्रकोप रामेछापमा पनि भित्रिएको छ। जिल्लामा एक दर्जन मानिसमा रोगको लक्षण देखिएको जिल्ला स्वास्थ्य कार्यालय रामेछापका प्रमुख जितेन्द्र शाहले जानकारी दिए। जसमध्ये मन्थली नगरपालिकामा तीन जना र रामेछाप नगरपालिकामा ८ जनामा परीक्षण गर्दा डेंगुको लक्षण देखिएको पनि शाहले बताए। डेंगुको लक्षण देखिएका बिरामी केहीको उपचार भइरहेको र केही उपचारपछि घर फर्केको पनि शाहले जानकारी दिए। पालिकामा रहेका स्वास्थ्य शाखाहरूलाई पनि डेंगुको लक्षण देखिएका बिरामी भए जिल्ला स्वास्थ्य कार्यालयलाई जानकारी गराउन निर्देशन दिएको उनले बताए। डेंगु रोगको परीक्षण गर्ने किट अभावको कारण पालिकाहरूले परीक्षण गराउन सकेका छैनन्। रामेछाप जिल्लाका आठवटा स्थानीय तहाले डेंगु रोग नियन्त्रण तथा रोकथामका लागि भने जनचेतनामूलक कार्यक्रमहरू सञ्चालन गरिरहेका छन्। लामखुट्टेबाट बच्ने उपाय र घर वरिपरि रहेका पानी जम्ने खाल्डाखुल्डी पुर्ने र पानीका भाँडाहरू खुला नराख्न जनचेतनामूलक कार्यक्रम सञ्चालन गरिएको खाँडादेवी गाउँपालिकाका स्वास्थ्य शाखा प्रमुख ओमप्रकाश श्रेष्ठले जानकारी दिए। दिनहुँ थपिँदै बिरामी, छैन नियन्त्रणको प्रयास बुटवलमा नगरपालिका र जनस्वास्थ्य कार्यालयले डेंगुरोग नियन्त्रणसम्बन्धी देखिने गरी काम गरेका छैनन्। लार्भा मार्नका लागि बुटवल उपमहानगरपालिकाले झारा टार्ने मात्र गरेको नगरवासीहरूले गुनासो गरेका छन्। डेंगुकै कारण यसै साता मालारानी गाउँपालिका १ अर्घाखाँची घर भई हाल बुटवल ११ बस्ने ७६ वर्षीय चुरामणि आचार्यको मृत्यु भएको छ। मृतक आचार्य अर्घाखाँची साविक मरेङ गाविस पूर्वउपाध्यक्ष हुन्। लुम्बिनी प्रादेशिक अस्पतालका वरिष्ठ फिजिसियन डाक्टर नन्दु पाठकका अनुसार सरकारी र निजी अस्पतालमा गरी बुटवलभरिमा ५० जना बढी डेंगुका बिरामी उपचाररत रहेको जानकारी गराए। लुम्बिनी प्रादेशिक अस्पतालमा आउने बिरामीहरूमध्ये कम्तीमा २५३० जना बिरामी डेंगुका आउने गरेका छन्। प्रादेशिक अस्पतालका अनुसार ओपीडीमा दैनिक ३ सय बढी बिरामी आउने गर्छन्। वर्षात् र गर्मी मौसम, बुटवलको मुख्य सडकसहित भित्री सडकहरू विस्तार हुँदा खाल्डोमा संकलन भएको फोहोर पानी र लामखुट्टे निराकरणसम्बन्धी सचेतनामूलक कार्यक्रमहरू नहुँदा डेंगुका बिरामीहरू बढ्दै गएको लुम्बिनी प्रादेशिक अस्पतालका मेडिकल सुपरिटेन्डेन्ट डाक्टर इन्द्र ढकालको भनाइ छ। न सचेतना, न पूर्वतयारी जाजरकोटमा हालसम्म डेंगुका बिरामी देखिएका छैनन्। टाइफाइड र ज्वरोका बिरामी अस्पतालमा आए पनि परीक्षण गर्दा डेंगुका बिरामी फेला नपरेको जिल्ला अस्पतालका डाक्टर औसरसिंह राठौरले बताए। तर, छिमेकी जिल्ला रुकुमपश्चिममा भने डेंगुका बिरामी बढेका छन्। जिल्ला अस्पताल सल्ले र निजी अस्पतालमा पछिल्लो एक सातामा १० जना बिरामी फेला परेका हुन्। जिल्ला अस्पताल सल्लेमा तीन जना र साझा मुराल अस्पतालमा सात जना डेंगुका बिरामीको उपचार भएको छ। जिल्ला अस्पताल सल्लेका निमित्त स्वास्थ्य सेवा व्यवस्थापक विष्णुबहादुर बुढाथोकीका अनुसार पछिल्लो एक सातामा अस्पतालमा तीन जना डेंगुका बिरामी फेला परेर उपचार गरिएको छ। मुसिकोट नगरपालिका१ मा रहेको साझा मुराल अस्पतालमा पनि एक सातामा सात जना डेंगुका बिरामी फेला परेका छन्। अस्पतालका प्रबन्धक डा दीपक पुनका अनुसार दुई जनालाई डिस्चार्ज गरिएको छ भने ५ जना अस्पतालमा उपचाररत छन्। घर छेउछाउमा थुप्रिएको फोहोर, खोल्साखोल्सीमा जम्मा हुने पानी लगायतका कारण बढेका लामखुट्टेको टोकाइ, सचेतनाको अभावलगायतका कारण डेंगुका बिरामी फेला पर्न थालेको डाक्टर पुनले बताए। विशेषगरी साँझ बिहानको समयमा सक्रिय हुने एडिज एजिप्टी र एडिस एल्बोपिक्टस प्रजातिको लामखुट्टेको टोकाइबाट डेंगुको संक्रमण फैलिने गरेको उनको भनाइ छ। रुकुमपश्चिममा डेंगुको संक्रमण बढिरहदा स्थानीय सरकारले सचेतनाको कार्यक्रम सञ्चालन नगरेको जनगुनासो बढेको छ। भरत खड्काउदयपुर पार्थ मण्डल झापा अनिल ढकालचितवन शुभलक्ष्मी विकमकवानपुर राजन गाउँलेसिन्धुली सन्तोष ढुंगेलरामेछाप केशरराज क्षेत्रीबुटवल राजेन्द्र कार्कीजाजरकोट"
मतपत्रको रङ फेरिँदै,"काठमाडौं : प्रदेशसभा र प्रतिनिधिसभाको निर्वाचनमा प्रयोग हुने मतपत्रको रंग फेरिने भएको छ। निर्वाचन आयोगले २०७४ को भन्दा अहिलेको निर्वाचनमा प्रयोग हुने मतपत्रको रंगमा हेरफेर गर्ने भएको हो। प्रतिनिधिसभा र प्रदेशसभाको प्रत्यक्ष तथा समानुपातिक दुवैतर्फको निर्वाचनका लागि सेतो कागजमा फरकफरक रंगको प्रयोग गरी मतपत्रमा चुनावको विवरण र चुनाव चिह्न छाप्ने तयारी गरेको तयारी भएको छ। सुन्तला, सुनौलो, रातो र कालो गरी चार रंगको प्रयोग गरेर छुट्टाछुट्टै मतपत्र छाप्ने तयारी गरेको आयोगले जनाएको छ। २०७४ को निर्वाचनमा आयोगले कालो, रातो र हरियो रंगको प्रयोग गरेर प्रतिनिधिसभा र प्रदेशसभाको प्रत्यक्ष तथा समानुपातिकतर्फको मतपत्रको छपाइ गरेको थियो। आयोगका सहायकप्रवक्ता सूर्यप्रसाद अर्यालका अनुसार मंसिर ४ गते हुने निर्वाचनका लागि प्रतिनिधिसभाको प्रत्यक्षतर्फ रातो रंगको प्रयोग गरेर मतपत्र छापिने तयारी भएको छ भने कालो रंगको प्रयोग गरेर समानुपातिकतर्फको मतपत्र छपाइको तयारी छ। २०७४ को प्रतिनिधिसभाको प्रत्यक्षतर्फ हरियो र समानुपातिकतर्फ रातो रंगको प्रयोग गरेर मतपत्र छापिएको थियो। सहायक प्रवक्ता अर्यालकाअनुसार आसन्न प्रदेशसभाको प्रत्यक्षतर्फको निर्वाचनका लागि सुन्तला रंगको प्रयोग गरेर मतपत्र छाप्ने आयोगको योजना छ भने समानुपातिकतर्फ सुनौलो रंगको प्रयोग गरिँदैछ। २०७४ को निर्वाचनमा प्रदेशसभाको प्रत्यक्षमा कालो र समानुपातिकतर्फको मतपत्रमा रातो रंग प्रयोग गरेर मतपत्रको छपाइ गरिएको थियो। स्थानीय तहको निर्वाचनमा मतपत्रको रंग फेर्दा दलहरूले आपत्ति जनाएका थिए। मतपत्र छपाइका लागि आयोगले साढे ८ मेट्रिक टन कागज किन्न बोलपत्र आह्वान गरेको अर्यालले बताए। हामीलाई ११ सय मेट्रिक कागज चाहिन्छ। तर, २ सय ५० मेट्रिक टन कागज मात्रै मौजात छ, उनले भने, प्रदेशसभा र प्रतिनिधिसभाको प्रत्यक्ष र समानुपातिक तर्फको निर्वाचनका लागि चार प्रकारका ८ करोड मतपत्र चाहिन्छ। कागज किन्ने प्रक्रिया अन्तिम चरणमा पुगेको उनले बताए। आयोगले असोज ४ पछि समानुपातिक तर्फको मतपत्र छपाइ गर्ने जनाएको छ। प्रत्यक्षतर्फको मतपत्र छाप्न आयोगलाई असोजको अन्तिम साता कुर्नुपर्ने छ। समानुपातिक तर्फको उम्मेदवारको बन्दसूची दलहरूले असोज २ गते बुझाउँदैछन्। समानुपातिकतर्फ कति दलले भाग लिन्छन् भन्ने कुरा त्यसले एकिन गर्छ। अनि त्यसपछि समानुपातिक तर्फको मतपत्र छपाइ गरिने छ, उनले भने, असोजको २२ पछि मात्रै प्रदेशसभा र प्रतिनिधिसभाको प्रत्यक्ष तर्फबाट मनोनयन दर्ता हुन्छ। उम्मेदवारको अन्तिम नामावली प्रकाशन गरेर निर्वाचन चिह्न दिएपछि प्रत्यक्षतर्फ चुनावमा कति दलले उम्मेदवारी दिन्छ त्यसका आधारमा मतपत्र छपाइ गरिने छ। आयोगले नमूना मतपत्रको डिजाइन गर्न थालेको उनले बताए। आयोगले जनक शिक्षा सामग्री केन्द्रमा मतपत्र छाप्ने तयारी गरेको छ।"
प्रमाणका साथ बोलिरहेछु : जबरा,"काठमाडौं : निलम्बित प्रधानन्यायाधीश चोलेन्द्रशमशेर जबराले महाभियोग सिफारिस समितिमा प्रमाणका साथ बोलिरहेको बताएका छन्। बरु आफूलाई सोधिएका प्रश्न औचित्यहीन भएको उनको भनाइ छ। समिति सदस्यले बिहीबार बयानका क्रममा जबरालाई अक्षम भएको प्रश्न गरेका थिए। जवाफमा जबराले भने, तपाईंहरूले सोधेका प्रश्नहरू औचित्यहीन छन्। म प्रमाणका साथ जवाफ दिइरहेको छु। जबराले आफू सर्वोच्च अदालतमा स्वार्थपूर्ण लाभतिर नलागेको दाबी गरेका छन्। जबरालाई थप दुई प्रश्न सोधिएको थियो। उनले न्यायालयको सुदृढीकरणका लागि काम गर्दागर्दै विवादमा मुछिनुपरेको बताए। आफूविरुद्ध ल्याइएको महाभियोग प्रस्ताव संविधान र नियमावलीविपरीत भएको उनको दाबी थियो। उनले आफू सर्वोच्चमा हुँदा जनताको न्यायका लागि नै काम गरेको उल्लेख गर्दै स्वार्थ पूरा गर्न केही व्यक्तिहरूले विवादमा तानेको बताए। आफ्नै नेतृत्वमा व्यक्तिका नाममा भएका सरकारी जग्गा सार्वजनिक कायम र करछलीका मुद्दा फैसला भएको उनले दाबी गरे।"
पर्यावरण संकटमा विकासोन्मुख मुलुक,"संयुक्त राष्ट्रसंघको मातहतमा रहेको जलवायु परिवर्तनसम्बन्धी अन्तरसरकारी समूह इन्टरगभर्नमेन्टल प्यानल अन क्लाइमेट चेन्ज र अमेरिकाका पूर्वउपराष्ट्रपति अलगोरलाई नर्वेको नोवेल कमिटीले सन् २००७ मा संयुक्त रूपमा नोबेल शान्ति पुरस्कार प्रदान गर्यो। मानव सिर्जित जलवायु परिवर्तनबारे ज्ञानको निर्माण र प्रसार गर्न भूमिका खेलेको साथै पर्यावरण संकटसित जुध्न प्रतिरोधका आवश्यक उपायबारे सचेत गराएकाले उक्त पुरस्कार प्रदान गरेको थियो। सन् २००१ अमेरिकाको राष्ट्रपतीय निर्वाचनमा जर्ज डब्लू बुससित झिनो मतले पराजित गोरले त्यसयता जलवायु परिवर्तन र वातावरणको विषयलाई विश्वव्यापी एजेन्डा बनाई पैरवी गर्दै आएका छन्। पृथ्वीमा बढ्दो तापक्रम र जलवायु परिवर्तनका कारण मानव अस्तित्व नै संकटमा पर्न सक्ने विचारलाई उनले प्रस्तुत गरे, भाषण गरे। त्यही अभिया(नबाट प्रेरित भएर निर्माण भएको वृत्तचित्र एन इनकनभेनिएन्ट ट्रुथले जलवायु परिवर्तनको मुद्दालाई विश्वव्यापी बनाउन थप बल पुर्यायो। एन इनकनभेनिएन्ट ट्रुथ अर्थात् एउटा असुविधायुक्त सत्य वृत्तचित्रमा वैज्ञानिक तथ्य र गहन अनुसन्धानहरूमा आधारित प्रमाणहरू देखाएर गोरले जलवायु परिवर्तनका कारणले गर्दा हिमाली क्षेत्र, ग्रिनल्यान्ड र अन्टार्कटिकाको हिउँको मात्रामा आएको उल्लेखनीय कमी, मौसमी चक्रको असन्तुलनले निम्त्याएको भीषण प्राकृतिक विपद्, मानवीय गतिविधि र वन फँडानीका कारण देखिएको असाधारण हरितगृह ग्यास उत्सर्जनजस्ता विषयमा प्रकाश पारेका छन्। वृत्तचित्र विधामा हलिउडको ओस्कार अवार्ड हात पार्न सफल एन इन्कनभिनिएन्ट ट्रुथ होस् वा पश्चिमी विकसित मुलुकहरूबाट उत्पत्ति भएका अधिकांश पर्यावरण अभियानका भाष्यहरूमा चुकेको एउटा महŒवपूर्ण शीर्षक विकासशील देशहरू माथि थोपरिएको एउटै डालोमा सबै दृष्टिकोण हो। अफसोच्, गोरको एन इनकनभिनिएन्ट ट्रुथ पनि यो विषयमा अपवाद हुन सकेन। यद्यपि, वास्तविक एउटा असुविधायुक्त सत्य यो पनि हो कि पर्यावरण संकटलाई २१औं शताब्दीको मुख्य चुनौती भनेर भाष्य निर्माण गरेका र औद्योगीकरणको जगमा निर्माण भएका राष्ट्रहरूले यो परिस्थितिलाई साझा चुनौती भन्दै विकासशील मुलुकहरूलाई मौन बस्न बाध्य तुल्याए। जलवायु संकट निम्तिनुमा कसको कति योगदान भन्ने विषयमा प्रवेश गर्नुपूर्व औद्योगिक क्रान्ति र कार्बन उत्सर्जनको इतिहासदेखि एन इन्(कन्भिनिएन्ट ट्रुथ अर्थात् आजसम्मको असहज यात्राका विषयमा संक्षेपमा थोरै घोत्लिनु पर्छजस्तो लाग्छ। सन् १८औं शताब्दीको मध्यतिरबाट बेलायतमा सुरु भएको औद्योगिक क्रान्तिले बेलायती समाजलाई कृषि र कुटिर उद्योगहरूमा आधारित अर्थतन्त्रबाट ठूला कलकारखाना र मेसिन निर्माणको प्रभुत्वमा रूपान्तरण गर्ने प्रक्रियामा अघि बढायो। बेलायतबाट सुरु भएको औद्योगिक क्रान्ति विश्वका अन्य भागमा फैलियो र समाज अनि अर्थतन्त्रलाई मौलिक रूपमा परिवर्तन गर्न थाल्यो। चीन र भारतजस्ता मुलुकले २०औं शताब्दीमा मात्र बृहत् ढंगले मुलुकलाई औद्योगीकरणको प्रक्रिया लगेका हुन्। औद्योगीकरण र पर्यावरण विनाशको सम्बन्ध उत्तरी अमेरिकाका मूल बासिन्दा आदिवासी नेटिभ अमेरिकनहरूको एउटा भनाइ पर्यावरण बचाऊ आन्दोलनकर्ता माझ निकै लोकप्रिय मानिन्छ। पृथ्वीमा जब अन्तिम रूख काटिनेछ, अन्तिम माछा समातिनेछ र अन्तिम नदी प्रदूषित हुनेछ। तब हामीलाई यो कुरा बुझ्न ढिला भइसकेको हुनेछ कि वास्तविक धन बैंकको खातामा नहुने रहेछ। पैसालाई खानाका रूपमा खान नसकिने रहेछ। भौतिक विकासको अस्वस्थ प्रतिस्पर्धाले गहिरो जरा गाडिसकेको आजको यथार्थभित्र हामीले अपनाएको आधुनिक जीवनशैली र प्रकृतिसँगको सम्बन्धका विषयमा नेटिभ अमेरिकनहरूका यी हरफहरू मर्मस्पर्शी त छँदैछन्, दूरदृष्टि पनि छ। परम्परागत कृषि समाजमा आधारित जीवनशैली आधुनिक र औद्योगिक समाजमा रूपान्तरण भइरहेको आजको यथार्थबीच उच्च आर्थिक वृद्धिदरसहितको भौतिक विकास या दिगो अनि समतामूलक विकास भन्ने मुद्दा विश्वव्यापी बहसको विषय बनेको छ। तीव्र जनसंख्या वृद्धिसँगै औद्योगीकरणले निम्त्याएको सहरकेन्द्रित संरचना र उपभोक्तावादी संस्कृति पनि विकराल हुँदै गइरहेको जलवायु संकटको प्रमुख कारक तŒव हो। जलवायु परिवर्तन र पृथ्वीमा बढिरहेको तापक्रममा खासै कुनै योगदान नै नभएका विकासोन्मुख मुलुकहरू यति बेला पर्यावरण संकटका मुख्य भागीदार बनेका छन्। जो विकसित औद्योगिक राष्ट्रहरूको प्रवचन सुन्नुपर्ने बाध्यात्मक अवस्थामा पुगेका छन्। एउटा असुविधायुक्त सत्य यो पनि हो। कुनै पनि मुलुकको आर्थिक विकासमा औद्योगिक विकासले निःसन्देह महŒवपूर्ण भूमिका खेलेको हुन्छ। सीमित स्रोत र साधनको अधिकतम उपयोग र परिचालन गर्दै तीव्र आर्थिक वृद्धिदर हासिल गर्न र मुलुकलाई आर्थिक स्थायित्व प्रदान गर्दै आत्मनिर्भर बनाउन सक्ने उत्तम माध्यम पनि औद्योगीकरण नै हो। औद्योगीकरणको सबैभन्दा महŒवपूर्ण योगदान भनेको ठूला उद्योग र कलकारखानाहरूमा रोजगारीका अवसरहरू सिर्जना गर्नु पनि हो। औद्योगिक अर्थतन्त्रले नागरिकको आय वृद्धि गर्न र जीवनस्तर उकास्न महŒवपूर्ण भूमिका निर्वाह गरेको हुन्छ। यति हुँदाहुँदै पनि पूर्णतः औद्योगिक अर्थतन्त्रमा आधारित समाजले पर्यावरणलाई नजरअन्दाज गर्दा अपरिवर्तनीय मूल्य चुकाइरहेको हुन्छ। यो भन्दै गर्दा फेरि एकपटक एउटा असुविधायुक्त सत्यतर्फ फर्कन चाहन्छु। सायद गोरको एन इनकनभेनिएन्ट ट्रुथलाई पर्यावरण संकटको कटु सत्य पनि भन्न मिल्छ होला। पृथ्वीको प्राकृतिक स्रोतको उच्चतम भोगचलन गरिरहेका औद्योगिक दृष्टिले सम्पन्न राष्ट्रहरू अहिले विकासशील देशहरूलाई पर्यावरणीय जोखिमका बारेमा पढाइरहेका छन्। पृथ्वी सबैको साझा ग्रह भएकाले पनि यो आपत्तिजनक त कदापि होइन। तर, विज्ञान र अनुसन्धानहरूमा टेकेर प्रमाणसहितको धारणा निर्माण गर्ने पश्चिमी संस्कृतिलाई कदर गर्दै कार्बन उत्सर्जनको तथ्यांकलाई पनि छुनुपर्छ। पर्यावरण संकट साझा मात्र नभएर एउटा गम्भीर विषय पनि हो। त्यसैले पनि प्राकृतिक स्रोतको उपयोग र कार्बन उत्सर्जनको तथ्यांकलाई प्रकाशमा ल्याउनु पर्छ। को कति भागीदार ? दुई सय वर्षयता जीवाश्म इन्धन र उद्योगहरूबाट पृथ्वीको वायुमण्डललाई नकारात्मक असर गर्ने हरितगृह ग्यास उत्सर्जनको ५० प्रतिशतको भागीदार देशहरू छन्। तर तिनै अमेरिका, क्यानडालगायत अधिकांश पश्चिमी युरोपेली मुलुकले विश्व जनसंख्यामा जम्मा १२ प्रतिशत मात्र ओगटेका छन्। औद्योगिक क्रान्तिपछिको यो अवधिमा पृथ्वी लगभग ११ डिग्री सेल्सियसले तातेको वैज्ञानिकहरूले बताउँदै आएका छन्। परिणामतः सुक्खा खडेरी, बाढी, अकल्पनीय हिमपात, डँढेलो र भर्खरै मात्र बेलायतलगायत युरोपेली मुलुकहरूले अनुभव गरेको उच्च तापको लहर अब सामान्य हुँदै जाने पक्का छ। हाम्रोजस्तो औद्योगीकरणको प्रक्रियामा पनि गइनसकेको र संवेदनशील भौगोलिक अवस्थितिसँगै विविधतापूर्ण भूजलवायु प्रणाली भएको मुलुकले जलवायु परिवर्तनको असरका कारण प्राकृतिक प्रकोपको जोखिम र विपद्को चुनौती झेल्न तयार हुनुपर्ने हुन्छ। केही वर्षयता नेपालमा देखिएको सुक्खा खडेरी, वन डँढेलो र बाढीपहिरोजस्ता समस्या र मौसमी चक्रमा आएको असरबाट पनि स्पष्ट हुन्छ कि हामी अब पर्यावरणको यो संकटबाट अछुतो रहेनौं भनेर। खेतीकिसानी गर्न मनसुनी वर्षामा निर्भर रहने कृषकहरू मनसुन ढाँचामा आएको परिवर्तनले आफू थप गरिबी र असमानताको अवस्थामा धकेलिने हो कि भन्ने भयले चिन्तित छन्। जलवायु परिवर्तनको खतराको घण्टी हाम्रो दैलो सामु बजिसकेको यो ज्वलन्त उदाहरण हो। सम्पन्न देशहरूका कारण निम्तिएको यो विकराल समस्याको भागीदार विकासशील मुलुकका कृषक भएका छन्। जुन हाम्रो एन इनकन्भेनियन्ट ट्रुथ हो। जाँदाजाँदै भुटान भनिन्छ, हरेक समस्याको समाधान हुन्छ। मानव सभ्यताको हजारौंं वर्षको इतिहासलाई अध्ययन गर्ने हो भने अनेकौं कठिनाइ पार गर्दै र चुनौतीहरूको सामना गर्दै वैज्ञानिक चमत्कारको यो युगसम्म मान्छे आइपुगेको छ। आधुनिकताको होड र प्रकृतिलाई प्रतिस्पर्धी ठान्दा मानव सभ्यता चुकेको भने पक्कै हो। वैज्ञानिकहरूले मानवअस्तित्वलाई नै खतरा भनेर संज्ञा पाएको जलवायु परिवर्तनको चुनौतीको यो पृष्ठभूमिमा दक्षिण एसियाली मुलुक भुटानबारे चर्चा गरौं। नेपालसँग घनिष्ठ सामाजिक र सांस्कृतिक सम्बन्ध भएको भूपरिवेष्ठित हिमाली मुलुक भुटानले अपनाएको पर्यावरणमैत्री नीति र प्रकृति संरक्षणका प्रयासहरूले गर्दा विश्व समुदायको ध्यान आकर्षण गर्न सफल भएको छ। दिगो विकास र पर्यावरण संरक्षणलाई मुलुकको मूल मुद्दा बनाएको भुटानको कुल गार्हस्थ्य उत्पादनभन्दा नागरिकको खुसी भन्ने नारा विश्व प्रसिद्ध नै छ। नेपालजस्तै अल्पविकसित मुलुक भुटानले पनि समयसमयमा भीषण बाढी, हिमतालको प्रकोप, बाढी, डँढेलो र पहिरोजस्ता बढ्दो जलवायु जोखिमहरूको सामना गरिरहेको छ। आठ लाख जनसंख्या भएको यो सानो राष्ट्रले दिगो विकासको अवधारणासँगै विपद् जोखिम व्यवस्थापन र मौसम अनुगमन, पानी, कृषि, सहरी यातायात, सूचना तथा सञ्चार प्रविधि, जलविद्युत् र वन व्यवस्थापनका नीतिहरूमा जलवायु परिवर्तनको चुनौतीलाई आफ्नो अर्थसामाजिक नीतिको मूलप्रवाहमा ल्याउने दृष्टिकोण लिएको छ। विश्वकै पहिलो कार्बन नेगेटिभ देश भनेर आफ्नो गर्वलाग्दो पहिचान निर्माण गरिरहेको भुटान अब हरित लगानी र हरित अर्थतन्त्रलाई अँगालेर एउटा नयाँ सन्देश दिँदैछ। जुन विकासित र अल्पविकसित सबै देशहरूका निम्ति गतिलो उदाहरण हुनेछ।"
स्पष्टीकरणमा अनेक बहाना,"धनगढी हेटौंडा : सुदूरपश्चिमका साढे ९६ प्रतिशत उम्मेदवारहरूले आफ्नो चुनावी खर्चको विवरण बुझाएका छैनन्। प्रदेशका ९ जिल्ला कैलाली, कञ्चनपुर, डोटी, डँडेलधुरा, दार्चुला, बाजुरा, अछाम, बझाङ र बैतडीमा स्थानीय निर्वाचनका लागि १३ हजार १७ जनाले उम्मेदवारी दिएका थिए। तीमध्ये ३ हजार ६ सय ६५ जनाले मात्रै आफ्नो चुनावको खर्चको विवरण बुझाएका छन्। प्रदेशका नौवटै जिल्ला निर्वाचन कार्यालयहरूले दिएको जनाकारीअनुसार ९ हजार ४३२ जना अर्थात् साढे ९६ प्रतिशत उम्मेदवारले चुनावको खर्चको विवरण बुझाएनन्। आयोगले साउन मसान्तभित्र चुनावी खर्चको विवरण सम्बन्धित निर्वाचन कार्यालयमा बुझाउन भन्दै पटकपटक तोकेता गरे पनि उम्मेदवारहरूले लापरबाही गरेका हुन्। आयोगले भदौ १ देखि ७ गतेसम्मको समय सीमा तोक्दै, चुनावी खर्चको विवरण किन नबुझाएको ? भनेर नबुझाएका उम्मेदवारलाई विभिन्न पत्रपत्रिकामा सूचना प्रकाशित गरेर स्पष्टीकणसमेत सोधेको थियो। तर, केही उम्मेदवारले मात्र स्पष्टीकरण बुझाएका छन्। निर्वाचन कार्यालयहरूका अनुसार ९ हजार ४ सय ३२ जना उम्मेदवारहरूलाई स्पष्टीकरण सोधिएकोमा २ हजार ४ सय २२ जनाले मात्रै स्पष्टीकरण बुझाए। कैलालीका ८२ प्रतिशत उम्मेदवारले चुनावी खर्चको विवरण बुझाएका छैनन्। निर्वाचन कार्यालय कैलालीका अनुसार कैलालीका १३ स्थानीय तहका ६ सय ५६ पदका लागि ३ हजार ७३ जनाले विभिन्न पदमा उम्मेदवारी दिएका थिए। प्रदेश निर्वाचन कार्यालय रहेको, प्रदेशको राजधानीसमेत रहेको कैलालीमा ३ हजार ७३ जना उम्मेदवारमध्ये ५ सय ६४ जना (२० प्रतिशत)ले मात्रै चुनावी खर्चको विवरण बुझाएको प्रदेश निर्वाचन कार्यालय कैलालीका प्रमुख प्रेमराज भट्टले बताए। उनले भने, आयोगको निर्देशनअनुसार हामीले भदौ १ गते विवरण नबुझाएका २ हजार ५०९ जनालाई नै स्पष्टीकरण सोध्यौं, तर ती मध्ये ४५० जनाले मात्रै स्पष्टीकरण पठाएका छन्। स्थानीय तह निर्वाचन ऐन २०७३ मा निर्वाचनको मत परिणाम घोषणा भएको मितिले ३० दिनभित्र हरेक उम्मेदवारले आफ्नो चुनावी खर्चको विवरण सम्बन्धित निर्वाचन कार्यालयमा बुझाउने प्रावधान छ। कैलालीको ६ वटा स्थानीय तहका प्रमुख उपप्रमुखले समेत विवरण बुझाएका छैनन्। निर्वाचन कार्यालय कैलालीका अनुसार गोदावरी नगरपालिकाका उपमेयर लक्ष्मी रोकायाले समयमै खर्च विवरण बुझाए पनि मेयर वीरेन्द्रप्रसाद भट्टले भने भदौको १२ गतेसम्म बुझाएका थिएनन्। मेयरसहितका अधिकांश वडाध्यक्ष र सदस्यहरूले विवरण बुझाएका छैनन्। यस्तै, घोडाघोडी नगरपालिकाका उपमेयर गुलियाकुमारी चौधरी, चुरे गाउपालिकाका अध्यक्ष चक्रबहादुर बोगटी र उपाध्यक्ष धनादेवी थापा, मोहन्याल गाउँपालिकाका अध्यक्ष देवीदत्त उपाध्याय, लम्कीचुहा नगरपालिकाका मेयर सुशीला शाही र उपमेयर जुना चौधरी, जानकी गाउँपालिकाका अध्यक्ष गणेश चौधरी र उपाध्यक्ष लालमतीदेवी कठरियाले समेत चुनावी खर्चको विवरण नबुझाएको निर्वाचन कार्यालयका प्रवक्ता राजेश चौधरीले बताए। त्यस्तै, धनगढी उपमहानगरका १९ वडामध्ये निर्वाचित ९ जना वडाध्यक्षसमेत खर्चको विवरण बुझाएका छैनन्। दोस्रोपटक वडाध्यक्ष जितेका वडा१ का अध्यक्ष सन्तोष मुडभरी, वडा९ प्रेमबहादुर भण्डारी, वडा१० का वडाध्यक्ष शिवकुमार राना, वडा११ का वडाध्यक्ष रूपबहादुर कुँवर, वडा१२ का वडाध्यक्ष शेरबहादुर महरा, वडा१३ का वडाध्यक्ष विजयराज जोशी, वडा१४ का वडाध्यक्ष मानबहादुर बिष्ट, वडा१५ का वडाध्यक्ष शुकदेव रानाथारू, र वडा१७ का वडाध्यक्ष माधवराज रानाले चुनावी खर्चको विवरण बुझाएका छैनन्। निर्वाचन कार्यालयले साउन मसान्तभित्र सबै उम्मेदवारहरूलाई विवरण बुझाउन तीनपटकसम्म सूचना जारी गरेको जनाएको छ। तीनपटकसम्म सूचना जारी गर्यौं तर खासै रेस्पोन्स भएन। अनि आयोगको निर्देशनमा भदौ १ गते सबैलाई स्पष्टीकरण सोध्यौं। स्पष्टीकरण बुझाउने समय भदौको ७ गतेसम्म थियो। ४५० जनाले मात्रै बुझाए, प्रवक्ता चौधरीले भने। स्पष्टीकरण बुझाएका अधिकांश जनप्रतिनिधिहरूले आफू चुनावपछि बिरामी भएकाले विवरण पेस गर्न नसकेको प्रतिक्रिया पठाएका छन्। तर, निर्वाचन कार्यालयमा प्राप्त साढे चार सय स्पष्टीकरणपत्रमा बिरामी परेको, उपचार गराएको कुनै प्रेस्क्रिप्सन फेला परेन। प्रवक्ता चौधरीले हामीले स्पष्टीकरण पठाएकाहरूको जस्ताको तस्तै आयोगलाई प्रविष्ट गरिदिने हो। निर्वाचनको आफ्नै कानुन छ। निर्वाचित जनप्रतिनिधिहरूले त झन् कानुनको पालना गर्ने र गराउने पनि हो। तर, अधिकांश आलटाले प्रतिक्रिया दिएका छन्। धनगढी उपमहानगर१३ का वडाध्यक्ष विजयराज जोशीले भने, चुनावमा धपेडी भएकाले बिरामी भए र समयमै खर्चको विवरण बुझाउन सकिएन। स्पष्टीकरणपत्रका साथमै चुनावी खर्चको विवरण पठाउन चाहेको तर निर्वाचन कार्यालयले स्पष्टीकरण मात्रै बुझ्ने भनेपछि त्यही पठाएको उनले बताए। त्यस्तै, वडा११ का वडाध्यक्ष रूपबहादुर कुँवरले पनि आलटाले प्रतिक्रिया दिए। उनले भने, चुनावपछि स्वास्थ्यमा समस्या आयो। एक महिनाभित्र बुझाउनै पर्ने कानुनी प्रावधान छ भन्ने पनि थाहा भएन। त्यसैले पनि विवरण बुझाउन छुट्यो। निर्वाचन कार्यालयका अनुसार निर्वाचित जनप्रतिनिधिभन्दा बरु पराजित उम्मेदवारहरूले समयमा विवरण बुझाएका छन्। त्यसैगरी विवरण नबुझाएको भन्दै स्पष्टीकरण खाएका जानकी गाउँपालिकाका अध्यक्ष गणेश चौधरी भने आफूले मतदान सकिए लगत्तै आफ्नो पार्टी (नागरिक उन्मुक्ति पार्टी) का सबै जना उम्मेदवारको चुनावी खर्चको विवरण गाउँपालिकामै रहेको निर्वाचन अधिकृतको कार्यालयमा बुझाएको बताए। हामीले चुनाव सकिए लगत्तै हाम्रो पार्टीका सबै उम्मेदवारको विवरण गाउँपालिकामै रहेको निर्वाचन अधिकृतको कार्यालयमा बुझाएका छौं। त्यसको दर्ता नम्बर पनि छ। तर निर्वाचन कार्यालयले लापरबाही गरेर प्रविष्ट गरिदिएन, चौधरीले भने। सजायको व्यवस्था निर्वाचन आयोग ऐन २०७३ अनसार चुनावी खर्च बढी गर्ने र समयमा चुनावी खर्चको विवरण नबुझाउनेलाई ५ लाखसम्म जरिवाना, ६ वर्षसम्म चुनावमा उम्मेदवार हुनबाट रोक र निर्वाचित जनप्रतिनिधिको पद स्वतः बदर हुनेसम्मको कारबाहीको व्यवस्था छ। ऐनको परिच्छेद ५ दफा २६ (१) अुनसार तोकिएको अवधिमा खर्चको विवरण पेस नगर्ने वा तोकिएको भन्दा बढी खर्च गर्ने राजनीतिक दल वा उम्मेदवारलाई निजले निर्वाचनमा गरेको खर्च वा आयोगबाट निर्धारित खर्चको हदमध्ये जुन बढी छ, सोही बराबरको जरिवानाको व्यवस्था छ। निर्वाचन खर्च सार्वजनिक गर्न उम्मेदवारहरूको अटेरी स्थानीय निर्वाचनमा उम्मेदवार बनेकाहरूले निर्वाचनमा भएको खर्च विवरण निर्वाचन कार्यालयमा बुझाउन र सार्वजनिक गर्न अटेरी गरेका छन्। निर्वाचन सम्पन्न भएको ३० दिनभित्र जिल्ला निर्वाचन कार्यालयमा खर्च विवरण बुझाएर सार्वजनिक गर्नुपर्ने प्रावधान छ। तर, निर्वाचन सम्पन्न भएको तीन महिना बितिसक्दासमेत मकवानपुरमा ८३ प्रतिशत उम्मेदवारले खर्च विवरण नबुझाएको जिल्ला निर्वाचन कार्यालयले जनाएको छ। पटकपटकको ताकेतापछि पनि खर्च विवरण नबुझाएपछि कार्यालयले उम्मेदवारहरूलाई भदौ सात गतेसम्मको म्याद दिएको थियो। उक्त अवधिमा १९३ जनाले स्पष्टीकरणसहित विवरण बुझाएको कार्यालयका शाखा अधिकृत गोविन्द पौडेलले बताए। उक्त अवधि सकिएपछि १४ जनाले स्पष्टीकरण बुझाएको उनले जानकारी दिए। दलहरूलाई पत्र पनि काटेका छौं, फोन गरेका छौं, उनले भने, उम्मेदवारहरूलाई पनि भनेका छौं। तर धेरैले खर्च विवरण बुझाउनुभएको छैन। स्थानीय तहको निर्वाचन २०७४ मा भन्दा पनि कम उम्मेदवारले मात्र यो पटक खर्च विवरण बुझाएका हुन्। अघिल्लो स्थानीय निर्वाचनमा २१ सय उम्मेदवार रहेकोमा १ हजार २२९ जनाले खर्च विवरण बुझाएका थिए। त्यस्तै, संघीय र प्रदेशमा निर्वाचन लडेकामध्ये संघीय निर्वाचनमा उम्मेदवार बनेका २७ जनामा ९ जनाले खर्च विवरण बुझाएका थिए। त्यस्तै, प्रदेश निर्वाचनमा उम्मेदवार बनेका ४१ जनामध्ये पनि ९ जनाले मात्र खर्च विवरण बुझाएको निर्वाचन कार्यालयले जनाएको छ। जिल्ला निर्वाचन कार्यालयमा खर्च विवरण बुझाएकामध्ये पनि जम्मा सात जनाले मात्र खर्च सार्वजनिक गरेका छन्। लाखौं रुपैयाँ खर्च गरेका उम्मेदवारहरू न्यून मात्रमा खर्च देखाएका छन्। स्थानीय तह प्रमुखका उम्मेदवारमध्ये राप्रपा दीपक सिंहले मात्र खर्च विवरण सार्वजनिक गरेका छन्। उनले निर्वाचन कार्यालयमा बुझाएको र सार्वजनिक गरेको विवरणअनुसार निर्वाचनमा जम्मा ३ लाख ५९ हजार खर्च भएको छ। निर्वाचन कार्यालयमा हेटौंडा उपमहानगरपालिकाका मेयर मीना लामाले निर्वाचनमा जम्मा ५ लाख ५० हजार खर्च भएको विवरण बुझाएको छ। नेकपा एमालेका मेयर उम्मेदवार अनन्त पौडेलले ३ लाख ४३ हजार ३ सय खर्च भएको विवरण पेश गरेका छन्। निर्वाचन आयोगले निर्वाचनमा उमहानगरको प्रमुखउपप्रमुखका उम्मेदवारलाई ५ लाख ५० हजार, नगरपालिका प्रमुख उपप्रमुखका उम्मेदवारलाई ४ लाख ५० हजार र पालिका प्रमुखउपप्रमुखका उम्मेदवारलाई ४ लाख ५० हजार खर्चको सीमा तोकेको छ। तर, निर्वाचनमा उम्मेदवारहरूले उक्त सीमा अंकको दसौं गुणा बढी रकम खर्च गरेका छन्। निर्वाचन कार्यालयले पटकपटक ताकेता गर्दा पनि खर्च विवरण नबुझाउनेमा निर्वाचन आयोगको कमजोरी रहेको सरोकारवालाहरूको भनाइ छ। निर्वाचन आयोगले खर्च विवरण नबुझाउने र सार्वजनिक नगर्नेलाई अर्को निर्वाचनमा उम्मेदवार बनाउनु हुन्न, निर्वाचन पर्यवेक्षण समिति (नियोग) मकवानपुरका अध्यक्ष दीपेन्द्र पाठकले भने, यो प्रावधान राखिनुपर्छ, र आयोगले प्राप्त अधिकार राम्ररी प्रयोग गर्नसक्नुपर्छ। आयोगले अघिल्लो स्थानीय निर्वाचनमा उम्मेदवार बनेर खर्च विवरण नबुझाएकाहरूलाई कुनै कारबाही नगर्दा अराजकता बढेको उनको भनाइ छ। निर्वाचन आयोगलाई त्यस्ता उम्मेदवारहरूलाई १ लाख रुपैयाँसम्म जरिवाना र कैदसम्म गराउनसक्ने अधिकार रहेको जिल्ला निर्वाचन कार्यालय प्रमुख लुम्बनाथ पोखरेलले बताए। यो कुरामा आयोग दृढ भएर उभिनसके सबै उम्मेदवारले निर्वाचनमा भएको खर्च विवरण नियमित र सहजै सार्वजनिक गर्नसक्छ, उनले भने।"
आज यी स्थानमा मेघगर्जनसहित ठूलो पानी पर्ने,"काठमाडौं : शुक्रबार देशभर आंशिकदेखि सामान्य बदली रही केही स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । जल तथा मौमस विज्ञान विभागका अनुसार देशभर आंशिकदेखि सामान्य बदली रही केही स्थानमा मेघगर्जनचट्याङसहित हल्कादेखि मध्यम वर्षा तथा लुम्बिनी, गण्डकी र सुदूरपश्चिम प्रदेशका एकदुई स्थानमा भारी वर्षाको सम्भावना छ । विभागले आगामी २४ घण्टा देशका केही स्थानमा मेघगर्जनचट्याङसहित हल्कादेखि मध्यम वर्षाका साथै लुम्बिनी र गण्डकी र सुदूरपश्चिम प्रदेशका एकदुई स्थानमा भारी वर्षा हुने जनाएको छ । उक्त प्रदेशका भूभागमा भूक्षय, पहिरो तथा गेग्रान बहावको जोखिम रहनुका साथै नदीनाला तथा खहरे खोलामा पानीको सतह बढ्न सक्ने र दैनिक जनजीवनयातायात क्षेत्र प्रभावित हुनसक्ने भएकाले आवश्यक सतर्कता अपनाउन अनुरोध गरेको छ । राति देशभर आंशिकदेखि सामान्य बदली रही प्रदेश नं १, बागमती, गण्डकी र लुम्बिनी प्रदेशका केही स्थानमा तथा बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षा तथा गण्डकी प्रदेशका एकदुई स्थानमा भारी वर्षाको सम्भावना छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २० दशमलव आठ डिग्री र अधिकतम तापक्रम २७ दशमलव आठ डिग्री सेल्सियस छ । आज सबैभन्दा कम जुम्लाको न्यूनतम तापक्रम १६ दशमलव चार डिग्री र सबैभन्दा धेरै दिपायलको अधिकतम तापक्रम ३३ दशमलव दुई डिग्री सेल्सियस छ ।"
"डिजेल र मट्टितेलको मूल्य बढ्यो : निगम भन्छ, अझै प्रति महिना ६१ करोड घाटा हुन्छ","काठमाडौं : नेपाल आयल निगमले इन्डियन आयल कर्पोरेशन (आइओसी) बाट पेट्रोलियम पदार्थको खरिद मूल्य बढेर आएको भन्दै बिहीबार रातिदेखि लागू हुने गरी डिजेल र मट्टितेलको मूल्य वृद्धि गरेको छ। निगम सञ्चालक समितिको बैठकले बिहीबार डिजेल र मट्टितेलको मूल्यमा प्रतिलिटर ६ रुपैयाँले वृद्धि गरेको हो। मूल्य बढेसँगै डिजेल र मट्टितेलको मूल्य प्रतिलिटर रु १७८ रुपैयाँ पुगेको छ। यसअघि डिजेल र मट्टितेलको खुद्रा बिक्री मूल्य प्रतिलिटर रु १७२ थियो। पेट्रोल, हवाई इन्धन तथा खाना पकाउने एलपी ग्यासको मूल्य भने हाललाई यथावत राखिएको छ। पेट्रोलको बिक्री मूल्य प्रतिलिटर रु १८१, हवाई इन्धन (आन्तरिक) को रु १९०, हवाई इन्धन (बाह्य)को एक दशमलव ६४ अमेरिकी डलर र एलपी ग्यासको मूल्य प्रतिसिलिण्डर रु एक हजार ८०० कायमै छ। अन्तर्राष्ट्रिय बजारमा प्रशोधित पेट्रोलियम पदार्थ केही समय घट्दो क्रममा रहेको भए पनि पछिल्लो १५ दिनमा पुनः मूल्य बढ्न थालेको छ। आइओसीबाट बिहीबार निगमलाई प्राप्त नयाँ मूल्यसूची अनुसार पेट्रोलमा प्रति लिटर एक रुपैयाँ ३९ पैसा, डिजेलमा छ रुपैयाँ १२ पैसा र हवाई इन्धनमा आठ रुपैयाँ एक पैसाले बढेर आएको छ। मट्टितेल र खाना पकाउने एलपी ग्यासमा केही घटेर आएको निगमले जनाएको छ। एलपी ग्यासमा अझै प्रतिसिलिण्डर ३७८ रुपैयाँ सात पैसा तथा डिजेलमा प्रतिलिटर ११ रुपैयाँ १८ पैसा घाटा रहेको निगमले जनाएको छ। निगमलाई पेट्रोलमा दुई रुपैयाँ ८२ पैसा नाफा छ। मूल्य समायोजनपश्चात् पनि एक महिनामा ६१ करोड घाटा हुने निगमले अनुमान गरेको छ। आइओसीलाई २१ अर्ब तिर्न बाँकी पेट्रोलियम पदार्थ खरिद बापतको रकम समयमा नै भुक्तानी गर्न नसक्दा बक्यौता रकम बढ्दै छ। लामो समयदेखि पेट्रोलियम पदार्थमा भइरहेको नोक्सानीका कारण दैनिक बिक्रीबाट सङ्कलन हुने रकम आइओसीलाई भुक्तानी गर्दा पनि बुधबारसम्म करिब २१ अर्ब तिर्न बाँकी रहेको निगमले जनाएको छ। आइओसीको बक्यौता रकम भुक्तानी गर्दै पेट्रोलियम पदार्थको आपूर्ति व्यवस्था सहज गर्नुपर्ने विषय निगमको लागि चुनौतिपूर्ण रहेको प्रवक्ता विनितमणि उपाध्यायको भनाइ छ। सञ्चित बचत सकिएपछि पेट्रोलियम पदार्थ खरिद गर्ने पैसा नहुँदा सरकारले गत असार अन्तिममा निगमलाई सात अर्ब ऋण उपलब्ध गराएको थियो। पेट्रोलियम पदार्थको आपूर्तिलाई सहज बनाउन निगमले राष्ट्रिय वाणिज्य बैंकबाट समेत तीन अर्ब ऋण लिएको थियो। रासस"
न्यायिक क्षेत्रमा भूकम्प !,"पूर्वप्रधानन्यायाधीश चोलेन्द्रशमशेर जबराले एकै पटक राजनीतिक र न्यायिक क्षेत्रमा ८ रेक्टर स्केलको भूकम्प सिर्जना गरिदिएका छन्। ससाना भूकम्पले त खासै असर गर्दैन तर ठूलो भूकम्पले जमिनहरूको धाजा फाँट्ने, कहीँ पानीको मुहान सुक्ने त कहीँ नयाँ देखा पर्ने हुन्छ। ठीक त्यसै किसिमको उथलपुथल यसपालि चोलेन्द्रको संसदीय समितिको बयानले सिर्जना गर्न खोजेको छ। कहिलेकाहीँ नयाँ सिर्जना र शुद्धीकरणका लागि पनि पर्दाभित्र लुकेको कुरा बाहिर आउनुपर्छ। त्यसले पर्दाभित्रका खेलाडीहरूलाई हानि गरे पनि देश समाज र जनताको लागि भने फाइदा नै गर्छ। यसर्थ चोलेन्द्रले बुधबार संसदीय सुनुवाइ समितिमा आफूविरुद्ध लागेकोे महाअभियोग प्रस्तावको खण्डन गरे। सोे सिलसिलामा दिएको जवाफले न्यायिक र राजनीतिक पात्र र प्रवृत्तिबारे बुझ्न ठूलो मद्दत गरेको छ। हिजोका दिनसम्म समस्याहरू लुकेर बसेका थिए तर आज सतहमा आइपुगेका छन्। यसलाई चिनेर सफल अप्रेसन गर्न सके न्यायिक र राजनीतिक क्षेत्रमा ठूलो शुद्धीकरण ल्याउन सकिन्छ। न्यायिक क्षेत्रको शुद्धीकरण न्याय परिषद्मार्फत गर्न सकिन्छ भने राजनीतिक क्षेत्रको शुद्धीकरण चुनावहरूमार्फत गर्न सकिन्छ। चुनाव पनि निकट समयमा आउँदैछ। जसरी सर्पको खुट्टा सर्पले मात्र देख्छ भन्ने गरिन्छ हो उसैगरी न्यायिक क्षेत्रको विकृति, विसंगति त्यही क्षेत्रमा बसेको मान्छेले मात्र राम्रोसँग देख्न सक्छ। खराब पात्रले अरूको पनि खराबी जान्छ, खराबीको रेकर्ड राख्ने गर्छ। निश्चय नै चोलेन्द्र प्रवृत्ति निकै घातक थियो। उनको कार्यकालमा भागबन्डा र सेटिङले सीमा नै नाघेको थियो। संवैधानिक अंगहरूमा चोलेन्द्र भागै माग्थे। बिचौलियाहरूले न्यायपालिका पूरै कब्जा गरेका थिए। न्यायाधीश राजकुमार कोइराला र अधिवक्ता रुद्र पोखरेलको संवादले पनि बिचौलिया सबै तहमा हाबी थियो भन्ने पुष्टि गरेको छ। यस्तो अवस्थालाई चिर्न पनि चोलेन्द्रमाथि महाअभियोग लगाउनु जरुरी थियो। पात्र चोलेन्द्र र उनको प्रवृत्ति कुनै पनि विधिको शासनको लागि स्विकार्य थिएन। महाअभियोग प्रकरणमा यदि एमाले पार्टीले उनलाई साथ दिएमा त्यसले आउने चुनावमा एमालेलाई पनि नकारात्मक असर पार्छ। तथापि न्यायालय बदनाम केवल चोलेन्द्रजस्तो एक पात्रको कारणले मात्र भएको थिएन, छैन। त्यहाँ चोलेन्द्रले नै उठाएको न्यायाधीश प्रकाशमान सिंह राउत, हरिकृष्ण कार्की, न्याय परिषद्ले हालै निलम्बन र बर्खास्त गरेका आधा दर्जनभन्दा बढी न्यायाधीशहरू जस्ता थुप्रै पात्रका कारण आज न्यायालय बदनाम हुन पुगेको छ। राजनीतिक भागबन्डाको आधारमा न्यायाधीशहरू नियुक्त हँुदा पनि यी समस्याहरू आएका हुन्। चोलेन्द्रले समकक्षी न्यायाधीश प्रकाशमानसिंह राउतले घुसको बार्गेनिङ गर्ने स्थान, महिला हिंसा र दिनहुँ आफैंलाई नचिन्ने गरी रक्सी धोकेर आचरणविपरीत काम गरेको आरोप लगाएका छन्। जसको न्याय परिषद्ले छानबिन गर्नु जरुरी छ। उनले नेपाल बारका अध्यक्ष चण्डेश्वर श्रेष्ठ र महासचिव लीलामणि पौड्यालले आफूहरूलाई न्यायाधीश बनाउन भनेर बार्गेनिङ गरेको कुरा पनि संसदीय समितिमा उठाएका छन्। ती सबै कुराको छानबिन गरी न्यायालय कसरी शुद्धीकरण गर्ने ? भन्ने दायित्व यतिखेर जनप्रतिनिधिको सर्वोच्च थलो संसद्को काँधमा आइपुगेको छ। यो चोलेन्द्रले ल्याइदिएको सुवर्ण अवसर हो। यसलाई सदुपयोग गरौं। गोपाल देवकोटा, जोरपाटी, काठमाडौं"
ऋणको सुर्कने गाँठो,"७३ वर्षीया वृद्धा सुनैनादेवी यादवले बुधबार वीरगन्जमा पत्रकारसामु पोखेका दुःख र उनले बगाएको आँसु समाचारमा रूपान्तरण भयो। उनको दुःखको पहाड राज्यको नजरमा पर्ला या नपर्ला, तर यो उमेरमा न्यायको याचना सार्वजनिक भएको छ। तर, यसरी न्यायका लागि भौतारिने उनी एक्ली होइनन्। १४ लाख रुपैयाँ ऋणले उनको जीवनमा यस्तो सुर्कने गाँठो पारेको छ कि जति उम्कन खोज्यो उत्ति नै कस्सिँदै गइरहेको छ। त्यही सुर्कने डोरीले तानेर रौतहटको मौलापुर नगरपालिका२ सोनरनियाकी यादवका छोरा दयाशंकरलाई जेल पुयाइसकेको छ। नाता पर्ने बारा कलैयाका अनिल यादव प्रियदर्शनीसँग लिएको ऋण फिर्ताका नाममा ४४ लाख रुपैयाँ बुझाइसक्दा पनि सुनैनादेवीलाई मुक्ति मिलेन। पटकपटक बुझाएका चेक बाउन्स भएका आधारमा उनका छोरा जेलमा छन्। लिएको ऋणको तेब्बर तिर्दा पनि न वृद्धा सुनैनादेवीका छोरालाई मुक्ति छ, न ऋण सकिन्छ। पश्चिम नवलपरासीका किसानहरू गएको साउनमा यस्तै ऋणको सुर्कने गाँठोबाट मुक्ति खोज्दै राजधानीमा धर्ना बस्न आइपुगेका थिए। सिरहा र सर्लाहीका किसानको हालत पनि उही थियो। खासगरी तराई मधेसमा जीवित सुदखोर प्रथाले वृद्धा सुनैनादेवी र अरू थुप्रैलाई ऋणको सुर्कने गाँठो लगाएर घाँटी अठ्याइरहेको छ। सुनैनादेवीका साहु अनिलले अर्का व्यक्तिलाई ७५ लाख दिएर पाँच करोड असुलिसकेको उजुरी त प्रहरी, प्रशासनकहाँ परिसकेको छ। ऋणको साँवाको ब्याज र ब्याजको स्याज गर्दै सुदखोरहरूले सोझासाधा गाउँलेलाई कस्ने गरेका छन्। अहिलेको भाषामा मिटरब्याज भनिने चक्रबर्ती ब्याजको यो कुप्रथा सुदखोरी हो। खेतबारी नै बेचेर तिर्न नसकिने ऋणको पासोमा परेका सयौं सुनैनादेवीलाई राज्यले खास मलतव गरेको प्रतीत हुँदैन। जुनसुकै समस्या आइपरे पनि छानबिन समिति बनाउने र त्यसको प्रतिवेदन धमिराको आहारा बनाउने प्रवृत्ति राज्यको गैरजवाफदेहिताको द्योतक हो। जेठ वा साउनमा ऋण पीडित किसान र मधेसका स्थानीयले गरेको आन्दोलनमा पनि समिति गठनकै नाटक रच्यो। मिटरब्याज पीडितलाई उजुरी दिन निश्चित समय तोक्यो। सरकारले तोकेको म्यादपछि नै वृद्धा सुनैनादेवीको कथा सार्वजनिक भएको छ। उनी र उनीजस्ता निमुखा, निर्धा नागरिकलाई सरकारले बनाउने समितिको के अर्थ हुन्छ ? उजुरी दिन गरिने आह्वान कुन बेला गुज्रन्छ, उनीहरूलाई कसरी थाहा हुन्छ ? मिटरब्याज पूरापर आपराधिक क्रियाकलाप भएको हुँदा राज्यले सुदखोरहरूलाई खोरमा थुन्ने र पीडितलाई न्याय दिने द्रुततर कार्यक्रम ल्याउनुपर्छ। ठूलो अभियानै चलाएर सुदखोरहरूको कठालो नसमातेसम्म यो प्रथाको जरो काटिन्न। कुनै न कुनै रूपमा रहिरहन्छ। अर्काेतिर खर्चपानीका लागि वा भैपरि आउँदा बेलाबेला चाहिनसक्ने ऋण सजिलै पाइने व्यवस्था गर्ने कर्तव्य राज्यको हो। त्यसका लागि वित्तीय पहुँच पुयाउनुपर्छ। मुलुकमा दुई दर्जन जति त वाणिज्य बैंक नै छन्। त्यसभन्दा धेरै विकास बैंक र फाइनान्स छन्। लघुवित्त संस्था पाँच दर्जनभन्दा बेसी छन्। तर किसानले ऋण लिन साहु सुदखोरकहाँ पुग्न बाध्य हुनुपर्छ भने त्यो किसानको होइन राज्यको कमजोरी हो। त्यही कमजोरीको फाइदा उठाउँदै सुदखोरहरूले कतिसम्मको सुर्कने गाँठो किसानको घाँटीमा बाँधेका छन्। ऋण तिर्न नसकेबापत हरूवाचरुवासमेत बस्न बाध्य पारिएको छ। मधेससहित कर्णाली र सुदूरपश्चिममा हरूवाचरुवा कुप्रथाको अवशेष जीवित आजसम्म पनि रहनुको कारण अरू केही होइन, त्यही मिटरब्याजी भनिने ऋणको सुर्कने गाँठो हो। हुन त सरकारले त्यस्ता ऋणको कागजातलाई अवैध भन्दै खारेजको घोषणा गरेको भन्दै राजधानीबाट फर्मना जारी पनि गर्छ। तर मिटरब्याजीहरू फुक्काफालै हुन्छन्, अरू सुनैनादेवीका सन्तान दयाशंकरहरू जेल पर्छन्। राज्य भनेको प्रमुख रूपमा सुरक्षा र न्याय हो। जुन न सुनैनादेवीका लागि छ, उनका सन्तानका लागि छ। बरु सुदखोरहरूलाई संरक्षित छन्। राज्यका निकायहरूमा उनीहरूकै पहँुच छ, त्यही पहँुचका आधारमा निर्धा किसानको घरखेत निखन्ने, उस्तै परे आत्महत्यै गर्न बाध्य पार्ने ब्याजको मिटर घुमाइरहन्छन्। त्यस्तो मिटरका सुई र सुदखोर प्रथाको ढाड भाँच्ने कानुनको लौरो राज्यले जतिसक्दो धेरै छिटो सक्रियतापूर्वक चलाउनुपर्छ।"
राजनीतिको चंगुलमा कसरी पर्यो न्यायालय ?,"काठमाडौं : विजयकुमार गुप्ता ३९ वर्षको उमेरमा न्यायाधीश (तत्कालीन पुनरावेदन अदालत हेटौंडा)मा सिफारिस हुँदा आश्चर्यमा परे। रेडियोको समाचार सुनेपछि चिनेजानेका व्यक्तिले बधाई दिए। तर, उनी खुसी भएनन्। न्यायाधीशको नियुक्ति हर्ष नभई विष्मातझैं भयो। २०४८ कात्तिक १८ गते भएको नियुक्ति उनले अस्वीकार गरे। न्यायाधीश नहुने वचनमा अडिग यी कानुन व्यवसायीलाई धेरैले सम्झाए। तत्कालीन प्रधानन्यायाधीश विश्वनाथ उपाध्यायदेखि तत्कालीन कानुन तथा न्यायमन्त्री तारानाथ रानाभाटसम्म पनि सम्झाउन लागे। न्याय परिषद्को सिफारिसमा तत्कालीन राजा वीरेन्द्रले गरेको नियुक्ति थियो त्यो। त्यसलाई अस्वीकार नगर्न धेरै शुभेच्छुकले सुझाए। तर, उनी चट्टानी अडानमा अडिग रहे। बाँके नेपालगन्जका वरिष्ठ अधिवक्ता गुप्ताले अन्नपूर्ण पोस्ट्सित टेलिफोनमा भने, त्यो बेला नियुक्ति लिएको भए रोलक्रमअनुसार प्रधानन्यायाधीश हुने पक्का थियो। गुप्ता कानुन व्यवसायमै रमाए। सँगै सिफारिसमा परेका गोपाल पराजुली, दीपकराज जोशी र मोहन सिटौलाले भने नियुक्ति बुझे। तीनै जना सर्वोच्च अदालतसम्म पुगे। पराजुली प्रधानन्यायाधीश नै बने। तर, विवादित हुँदै सेवानिवृत्त भए। जोशी प्रधानन्यायाधीशमा सिफारिस भए पनि संसदीय सुनुवाइ समितिबाट अस्वीकृत भए। सिटौला सर्वोच्चको न्यायाधीशबाटै सेवानिवृत्त भए। उमेरले म कान्छो थिएँ। मैले नियुक्ति पाएको भए पराजुली, जोशी न्यायाधीशबाटै सेवानिवृत्त हुने पक्का थियो, गुप्ताले भने, आफू प्रधानन्यायाधीश हुनेनहुने हिसाबकिताब गरेकाले हो कि ? नियुक्ति लिने कि नलिने भन्दै पराजुलीले फोन गर्नुभएको थियो। तत्कालीन कानुनमन्त्री तारानाथ रानाभाटका अनुसार योग्यता, क्षमतालाई आधार मानेर नै न्यायाधीश नियुक्तिको सिफारिस गरिएको थियो। तर, छनोट गरिएका कानुन व्यवसायी राजनीतिक रूपमा कांग्रेसप्रति आस्था राख्थे। योग्य र क्षमतावान् भएकाले नै न्यायाधीशमा सिफारिस गरिएको थियो, रानाभाटले भने, राजनीतिक आस्था त हेरिहालिन्छ नि ! अलिअलि पृष्ठभूमि (राजनीतिक) नहेर्ने पनि हुन्छ र ? पराजुली र जोशीलगायत न्यायाधीशले सर्वोच्चमा नियुक्ति पाउँदा पनि कांग्रेसकै सरकार थियो। २०७१ जेठमा सर्वोच्चमा न्यायाधीश भएका पराजुली र जोशीको अवकाश अप्रिय रह्यो। पराजुली र जोशीसँगै सर्वोच्चमा प्रवेश गरेका चोलेन्द्रशमशेर जबरा महाभियोगको सामना गरिरहेका छन्। निलम्बित प्रधानन्यायाधीश जबराले संसद्को महाभियोग सिफारिस समितिमा राजनीतिको चंगुलमा न्यायालय परेको टिप्पणी गरेका छन्। न्यायाधीश नियुक्तिबाटै राजनीति कानून न्याय तथा संसदीय मामिलामन्त्री गोविन्दप्रसाद कोइरालाले असार १२ गते राष्ट्रियसभाको बैठकमा न्यायालयमा विकृति र विसंगतिको सुरुवात न्यायाधीश नियुक्तिबाट भइरहेको बताएका थिए। यसरी न्यायाधीश नियुक्तिमा राजनीतिक दबाब दिने कार्य प्रजातन्त्रको पुनःस्थापनापछि बढेको विज्ञहरू बताउँछन्। २०४६ सालअघि राजाले न्यायाधीश नियुक्त गर्थे। नेपाल अधिराज्यको संविधान २०४७ ले न्यायाधीश नियुक्तिमा नयाँ व्यवस्था गरेको थियो। उक्त संविधानको धारा ८७ मा न्याय परिषद्को सिफारिसमा मात्र न्यायाधीश हुने व्यवस्था राखिएको थियो। न्याय परिषद्को सिफारिसमा न्यायाधीशहरू र संवैधानिक परिषदको सिफारिसमा प्रधानन्यायाधीशको नियुक्ति राजाद्वारा गर्ने व्यवस्था भयो। तत्कालीन पुनरावेदन र जिल्ला अदालतमा न्यायाधीशको नियुक्ति न्याय परिषदको सिफारिसमा राजाद्धारा नै हुन्थ्यो। न्याय परिषद अध्यक्षमा प्रधानन्यायाधीश हुने संवैधानिक व्यवस्था थियो। न्यायमन्त्री, सर्वोच्च अदालतका दुई वरिष्ठ न्यायाधीश र श्री ५ बाट तोकिएको विशिष्ट कानुनविद् सदस्य रहेको न्याय परिषदको संरचना थियो। तत्कालीन कानूनमन्त्री रानाभाटका अनुसार न्यायाधीश नियुक्तिमा राजनीतिक हस्तक्षेपको प्रयास हुन्थ्यो। तत्कालीन प्रधानमन्त्री गिरिजाप्रसाद कोइरालाले आफूनिकट व्यक्तिलाई सिफारिस गर्न दबाब दिन्थे। तर, आफ्नो पालामा न्यायालयमा राजनीति नभित्रिएको दाबी उनी गर्छन्। त्यति धर्म राखेका थियौं, रानाभाटले भने, भन्न नहुने मान्छे (प्रधानमन्त्री)ले भनेका व्यक्ति पनि न्यायाधीशको सिफारिसमा परेनन्। त्यसैकारण पनि रिसाए। कोइराला रिसाएपछि कानूनमन्त्री रानाभाट शान्त भए। तर, तत्कालीन प्रधानन्यायाधीश विश्वनाथप्रसाद उपाध्यायका कन्सिरिका रौं ताते। आफूले सिफारिस गरेका व्यक्ति नभएपछि प्रधानमन्त्री कोइराला रिसाउनुभएको थाहा पाएँ। म त पार्टी कार्यकर्ता भएकोले चुप बसें, रानाभाटले भने, विश्वनाथजी खुरुखुरु महाराजगन्जस्थित घर (प्रधानमन्त्री गिरिजाप्रसाद कोईरालाकहाँ) जानुभएछ। मैले त योग्य न्यायाधीशलाई सिफारिस गर्ने हो। मेरो काम तपाईंका मान्छे सिफारिस गर्ने हो र भन्दै उफ्रनुभएछ। प्रधानमन्त्रीको सामुन्ने न्यायाधीश उफ्रेको देखेर ५०६० जना प्रत्यक्षदर्शीहरू छक्क परेछन्। तापनि पछि राजनीतिक आस्थाकै आधारमा न्यायाधीश नियुक्ति गरियो। रानाभाट न्यायालयको नेतृत्व प्रधानन्यायाधीश हुने भएकाले निर्भीक, निष्पक्ष हुनुपर्नेमा जोड दिन्छन्। संवैधानिक परिषदको सदस्य र न्याय परिषदको अध्यक्ष नै प्रधानन्यायाधीश हुन्छन्। सक्षम र योग्य प्रधानन्यायाधीशले अक्षम न्यायाधीशलाई सिफारिस गर्ने कुरै आउँदैन, उनले भने, प्रधानन्यायाधीश विश्वनाथजीका अगाडि राजनीतिले महत्व पाएन। मेरो मनले राजनीतिक आस्था हेरे पनि विश्वनाथजीले योग्यता हेर्नुभयो। योग्यतम ठहर भएर नै न्यायाधीश नियुक्त भएका हुन्। मुद्दा जित्न न्यायालय छिरे दलहरू प्रजातन्त्र पुनःस्थापनापछि संसद विघटन गरियो। तीसम्बन्धी मुद्दा सर्वोच्च अदालतमा दर्ता भए। त्यसपछि न्यायालय पनि राजनीतिक विवादमा तानिन थाल्यो। तत्कालीन प्रधानमन्त्री गिरिजाप्रसाद कोईरालाले २०५१ सालमा आफ्नै ३६ (छत्तिसे भनिने) सांसदले धोका दिएपछि संसद विघटनको सिफारिस गरे। त्यसविरुद्ध दुर्गा सुवेदी, हरिप्रसाद नेपाललगायतले बदरको माग गर्दै निवेदन दिए। सर्वोच्च अदालतले २०५१ भदौ २७ गते संविधानसम्मत ठहर्याई फैसला गर्यो। त्यसपछिका सरकारहरूले पनि संसद विघटनलाई निरन्तरता दिए। विघटनका मुद्दा सर्वोच्च अदालतमा परे। २०४७ सालपछि हालसम्म ६ पटक संसद् विघटन भएको छ। तत्कालीन प्रधानमन्त्री मनमोहन अधिकारीको पालामा दोस्रो पटक संसद विघटन भयो। सर्वोच्चले २०५२ भदौ १२ गते प्रतिनिधिसभा विघटन गर्न नमिल्ने फैसला गर्यो। तत्कालीन प्रधानमन्त्री सूर्यबहादुर थापा, शेरबहादुर देउवाले पनि संसद विघटनको सिफारिस गरे। पछिल्लो पटक तत्कालीन प्रधानमन्त्री केपी शर्मा ओलीले २०७८ जेठ ८ गते दोस्रो पटक संसद विघटन गरे। सर्वोच्च अदालतले असार २८ गते बदर गर्यो। प्रतिनिधिसभा पुनःस्थापना भयो। एमाले कानून विभाग प्रमुख रमेश बडाल न्यायालयले राजनीतिमा हात हाल्दा विवादित बनेको बताउँछन्। राजनीतिक मुद्दामा हात हालेको दिनदेखि नै न्यायालय विग्रन शुरुवात भएको हो, पूर्वमहान्यायाधिवक्ता बडालले भने, जहिले जहिले अदालतले राजनीतिक मुद्दामा हात हाल्छ, त्यति खेर न्यायालय विवादित बन्छ। राजनीतिक विषयवस्तुलाई राजनीतिक कोर्शबाट जान दिनुपर्छ। अदालतले राजनीति गर्न थालेपछि राजनीतिज्ञले पनि अदालतको प्रयोग गरेको बरिष्ठ अधिवक्ता बडालको भनाइ छ। बडालले भने, राजनीतिबाट टाढा रहने आत्मसंयम अदालतले जुन दिनबाट शुरु गर्छ त्यहीं दिन न्यायालयमा शुद्धिकरणको प्रारम्भ हुन्छ। निलम्बित प्रधानन्यायाधीश जबराले पनि न्यायालयमा राजनीति प्रवेश भएर फैसला गर्न रोकेको संसदीय समितिमा बताएका छन्। न्याय परिषदको संरचना फेरेर हस्तक्षेप न्यायाधीशको नियुक्ति सिफारिस गर्ने काम न्याय परिषदले गर्छ। सर्वोच्च अदालतको न्यायाधीश सिफारिस संवैधानिक परिषदबाट हुन्छ। उच्च र जिल्ला अदालतमा आफूनिकट न्यायाधीश नियुक्तिका लागि दलहरूले न्यायाधीश सिफारिस गर्ने संयन्त्र न्याय परिषदको संरचना नै फेरे। नेपालको अन्तरिम संविधान ०६३ मा न्याय परिषदको अध्यक्षमा प्रधानन्यायाधीशको व्यवस्था भयो। तर, सदस्यमा कानुनीमन्त्री, सर्वोच्च अदालतका बरिष्ठतम न्यायाधीश, राष्टपतिले प्रधानमन्त्रीको सिफारिसमा नियुक्त गरेको कानूनविद् र नेपाल बार एशोसिएशनको सिफारिसमा राष्ट्रपतिबाट नियुक्त कानून व्यवसायि रहने संवैधानिक व्यवस्था गरियो। जुन व्यवस्था २०७२ सालको नेपालको संविधानमा पनि निरन्तरता दिइयो। २०७२ साउन १७ गते सर्वोच्च अदालतमा ११ जना न्यायाधीश नियुक्त गरियो। जुन नियुक्ति राती गरिएको थियो। राती नियुक्त गरिएकोमा मुद्दासमेत पर्यो। त्यस्तै २०७३ पुस २८ गते उच्च अदालतमा ८० न्यायाधीश नियुक्त गरियो। यी दुवै नियुक्ति विवादमा तानिए। संविधानविद् डा भीमार्जुन आचार्य प्रधानमन्त्रीको सिफारिसमा कानूनविद र बार एशोसिएशनको सिफारिसमा कानून व्यवसायिलाई सदस्यमा राख्ने संरचनामार्फत न्यायालयभित्र राजनीति प्रवेश गराइएको बताउँछन्। न्याय परिषदको पुरानो संरचना फेरिएपछि न्यायालयलाई राजनीतिक थलो बनाइयो, उनले भने, न्याय परिषदको अहिलेको संरचना अविलम्ब खारेज हुनु पर्छ। उनका अनुसार न्यायालयलाई राजनीतिक चंगुलमा पार्ने काम मुख्यतः काँग्रेस, एमाले र माओवादीबाट भएको छ। पहिला फाट्टफुट्ट थियो। २०६१६२ को आन्दोलनपछि उत्कर्ष रुप लिन थालेको हो, उनले भने, न्यायाधीशका पदहरू पनि राजनीतिक भागवण्डा हुन थाल्यो। सर्वोच्च अदालतका पूर्वन्यायाधीश बलराम केसी न्यायालयको सुधारमा प्रधानन्यायाधीश सर्वेसर्वा हुने बताउँछन्। न्याय परिषदको संरचनालाई दोष दिन मिल्दैन। प्रधानन्यायाधीशले संवैधानिक अधिकारको प्रयोग नै गरेका छैनन्, पूर्वन्यायाधीश केसीले भने, न्यायालयमा आफूनिकट व्यक्ति सिफारिस होस भन्ने चाहना राजनीतिक दलहरूमा भइहाल्छ। त्यसलाई रोक्न नसक्नु न्यायिक नेतृत्वको कमजोरी हो। न्यायालयमा राजनीतिक होइन न्यायिक व्यक्ति सिफारिस गर्न सक्नु पर्छ। जबराको स्विकारोक्ति : भताभुंग न्यायालय निलम्बित प्रधानन्यायाधीश जबराले पनि न्यायालयमा राजनीतिक हस्तक्षेप कसरी हुन्छ र राजनीतिको फेर समातेर न्यायालय कसरी लरबराउँछ भन्ने पोल खोले। उनले बुधबार संसद्को महाभियोग सिफारिस समितिमा बयान दिएका हुन्। मेरै नेतृत्वको इजलासले गरेको परमादेशबाट यो सरकार बनेको छ। त्यो आदेश गलत थियो भने के यो सरकार ठीक भयो त ? त्यो आदेश ठीक थियो भने ममाथि महाभियोग किन लगाउनुपर्यो ?, उनले प्रतिप्रश्न गर्दै भने, निवेदककर्ताहरू (देउवा, दाहाल र नेपाललगायत १४६ सांसद) का तर्फबाट न्यायाधीशहरूलाई म्यानुपुलेट (प्रभावित) गरियो। उनीहरूलाई प्रधानन्यायाधीश बनाउँछु भनेर आश्वासन दिएर मेरा विरुद्धमा यो स्थिति सिर्जना गरियो। आफूमाथिको महाभियोग प्रतिवाद गर्ने क्रममा उनले प्रतिनिधिसभा पुनःस्थापनामा सहकर्मी न्यायाधीशलाई आश्वासन दिएको खुलासा गरे। उनले बारका तत्कालीन अध्यक्ष चण्डेश्वर श्रेष्ठले न्यायाधीश पद मागेको दाबी गरे। त्यस्तै तत्कालीन महासचिव लीलामणि पौडेलले चेम्बरमै पुगेर न्यायाधीश पद मागेको जिकिर गरे। ललिता निवासको सरकारी जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध पनि मुद्दा चलाउनुपर्ने माग गर्दै सर्वोच्चमा दायर मुद्दा विचाराधीन छ। उक्त मुद्दामा पूर्वप्रधानमन्त्रीद्वय नेपाल र भट्टराईलाई पनि मुद्दा चलाउनुपर्छ भन्ने फैसला पनि सुनाउने तयारी गर्दा आफूविरुद्ध आन्दोलन सुरु गरिएको जिकिर उनले गरे। २०७८ कात्तिक ७ गते फैसला सुनाउने दिन तोकिएको थियो। त्यसको एक साताअघिदेखि नै गोलाप्रथाको विवाद निकालियो। इजलास बस्नै नसक्ने तुल्याइदिनुभयो। न्यायपालिकालाई भताभुंग पारियो। जबराको दलीय तालमेल राजनीतिक दलले न्यायालयलाई विकृत बनाइरहेको अभिव्यक्ति दिएका जबरा राजनीतिक दलसँग तालमेल मिलाउन खप्पिस मानिन्छन्। उनीमाथि कार्यपालिकामा भागवण्डा खोजेको आरोप छ। प्रधानन्यायाधीशको कोटाबाट जेठान नाता पर्ने गैरसांसद गजेन्द्र हमाललाई आपूर्तिमन्त्रीको बनाएको अभियोग छ। जबराको वर्तमानसँगै पृष्ठभूमि पनि विवादास्पद छ। तत्कालीन प्रधानन्यायाधीश विश्वनाथप्रसाद उपाध्याय पछिका बरिष्ठतम् न्यायाधीश थिए, सुरेन्द्रप्रसाद सिंह। २०५२ सालमा जबरा कानून व्यवसायिका रुपमा काठमाडौं महानगरपालिकामा करारमा कार्यरत थिए। सिंहले प्रधानन्यायाधीश हुन उमेर सच्याएको पत्ता लगाए। प्रधानन्यायाधीश गराउन नहुने जिकिर गर्दै सर्वोच्चमा निवेदन दिए। बहसका क्रममा जबराले कुरा फेरे। उमेर सच्याएको प्रमाण नपुग्ने भन्दै बहस गरे। सिंह २०५२ साल असोजमा प्रधानन्यायाधीश बने। उनले २०५३ बैशाखमा जबरालाई गुन तिर्दै तत्कालीन पुनरावेदन अदालत जनकपुरमा अस्थायी न्यायाधीश बनाए। त्यसपछि जबराले सत्तामा रहेका सबै राजनीतिक दलसँग तालमेल मिलाए। पुनरावेदन अदालत, विशेष अदालतको अनुभव लिंदै सर्वोच्च अदालतको न्यायाधीश र प्रधान न्यायाधीश बन्न जबरा सफल भए। योग्य र क्षमतावान् भएकाले नै न्यायाधीशमा सिफारिस गर्ने चलन पहिले थियो। तर, राजनीतिक आस्था त हेरिहालिन्छ नि ! अलिअलि पृष्ठभूमि नहेर्ने पनि हुन्छ र ? तारानाथ रानाभाट पूर्वकानुनमन्त्री न्यायालयमा आफूनिकट व्यक्ति सिफारिस होस् भन्ने चाहना राजनीतिक दलहरूमा भइहाल्छ। यसलाई रोक्न नसक्नु न्यायिक नेतृत्वको पनि कमजोरी हो। न्यायालयमा राजनीतिक होइन न्यायिक व्यक्ति सिफारिस गर्न सक्नुपर्छ। बलराम केसी पूर्वन्यायाधीश जहिलेजहिले अदालतले राजनीतिक मुद्दामा हात हाल्छ, त्यति खेर न्यायालय विवादित बन्छ। राजनीतिक विषयवस्तुलाई राजनीतिक कोर्सबाट जान दिनुपर्छ। रमेश बडाल पूर्वमहान्यायाधिवक्ता न्यायपरिषद्को पुरानो संरचना फेरिएपछि न्यायालयलाई राजनीतिक थलो बनाइयो। न्यायपरिषद्को अहिलेको संरचना अविलम्ब खारेज हुनुपर्छ। डा भीमार्जुन आचार्य संविधानविद्"
यसकारण कल्याणकारी राज्य,"जनहितको सर्वोच्चतालाई स्वीकार गरी प्रत्येक जनताको आधारभूत मानवअधिकारलाई अंगीकार गरेको राज्य कल्याणकारी राज्य हो। जसले उत्पादन र वितरणको सन्तुलन, सामाजिक न्याय, मानवअधिकार र जनतालाई स्तरीय सेवा प्रदान गर्दै आफूलाई जनहितमा समर्पित गर्छ। नागरिकको आर्थिक एवं सामाजिक उन्नतिमा महŒवपूर्ण भूमिका निभाउँछ। अवसरको समानता, धन सम्पत्तिको समान वितरण तथा नागरिकका लागि न्यूनतम जीवनस्तर उपलब्ध बनाउनुलाई उत्तरदायित्व सम्झन्छ। कल्याणकारी राज्यको तात्पर्य कुनै विशेष वर्गको कल्याण नभएर सम्पूर्ण जनताको कल्याण हो। प्राध्यापक एजे लास्कीका अनुसार लोक कल्याणकारी राज्य समाजको यस्तो संगठन हो, जसमा सबैको सामूहिक रूपमा आधिकारिक हित निहीत हुन्छ। कल्याणकारी राज्यको पृष्ठभूमि १८औंदेखि १९औैं शताब्दीमा व्यक्तिवादी विचार हावी हुँदै गयो। यसले राज्यको भूमिकालाई सीमित गर्नुपर्ने कुरामा जोड दियो। व्यक्तिवादी विचारकका अनुसार राज्यको कार्य एक अनिवार्य कार्यमा मात्रै सीमित हुनुपर्छ। जस्तैः देशलाई बाह्य आक्रमणबाट रक्षा गर्न, शान्ति तथा सुव्यवस्था कायम गर्न, कानुन निमार्ण गर्न। व्यक्तिवादी विचारअनुसार योभन्दा बाहिर राज्यको उपस्थिति हुन आवश्यक देखिएन। आर्थिक क्षेत्रमा लेसेज फेयर (अहस्तक्षेप) हुँदा पुँजीवादको तीव्र विकास भयो। उत्पादनको लाभ थोरै व्यक्तिमा केन्द्रित भई समाज धनी र गरिब वर्गमा विभाजित भयो। यसबीच केही देशमा लोकतन्त्रको प्रयोग हुन थाल्यो। लोकतन्त्रको विकास भनेकै व्यक्तिवाद तथा समाजवादबीचको मध्यमार्ग हो। खास लोकतन्त्रवादीहरूको मत न राज्यको कार्यक्षेत्र सम्पूर्ण कुरामा हुनुपर्छ भन्ने थियो। न त राज्यलाई पूर्ण नियन्त्रणमा राखी व्यक्तिलाई प्राथमिकतामा राख्नुपर्छ भन्ने नै। राज्यले यस्ता व्यापक कार्य गर्नुपर्छ जुन जनताको सर्वांगीण विकासका लागि होऊन्। लोकतन्त्रको पूर्ण परिभाषा अब्राहम लिंकनले दिएका छन् जनताको जनताबाट जनताका लागि। तर त्यो सधैं जनताका लागि भएन। लोकतन्त्र सधैं तानाशाही व्यवस्थाको विकल्प मात्र भइरह्यो। यस परिप्रेक्षमा अझै उन्नत पद्धतिको खोजी र चासोको परिणामस्वरूप कल्याणकारी राज्यको बहसको आवश्यकता महसुस भइरह्यो। लोक कल्याणकारी राज्यको विकासक्रम सर्वप्रथम कल्याणकारी शब्दको प्रयोग आर्क विसप टैनिलले आफ्नो पुस्तक सिटिजन एन्ड चर्च मेन मा गरेका हुन्। लोक कल्याणकारी राज्यका अग्रदूत ग्रिन वुडलाई मानिन्छ। उनले नै सर्वप्रथम अज्ञानता, दरिद्रता र नशाखोर यी तीन अवस्थाका उपचारमा राज्यले नै जबर्जस्ती पहल लिनुपर्छ भनी वकालत गरेका थिए। यही मान्यताअनुरूप बेलायतका तत्कालीन स्वास्थ्यमन्त्री सर हेनरी अर्मस्टङले विश्वयुद्धको दौरानमा आफ्नो देशको सामाजिक सेवा वा कल्याणकारी स्थिति कस्तो छ ? भनी पत्ता लगाउन विलियम बेवरिजको नेतृत्वमा एउटा कार्यदल बनाए। अनुसन्धानपछि बेवरिजले बेलायतका पाँच समस्या र तिनको निदानसहितको रिपोर्ट (१९४३) सार्वजनिक गरे। बिरामी, बेरोजगारी, भोकमरी, अज्ञानता र आश्रय अभाव उक्त रिपोर्टमा औंल्याइएका पाँच सामाजिक समस्या थिए। बेलायतमा यो रिपोर्ट निकै चर्चा र बहसको विषय बन्यो। लेबर पार्टी यसको समर्थनमा त थियो। लेबर पार्टीले यही रिपोर्टलाई नारा बनायो। लगत्तै भएको चुनावमा उसैले बढी स्थान जित्यो। जसका नेता क्लिमेन्ट एट्ली प्रधानमन्त्री भए। क्लिमेन्टले सन १९४५५१ सम्मको शासन अवधिमा यो रिपोर्टको कार्यान्वयन गरे। र, बेलायतलाई कल्याणकारी राज्यको मापदण्डमा प्रवेश गराए। यसरी बेलायत आधुनिक कालको प्रथम कल्याणकारी मुलुकको रूपमा चिनिन्छ भने कल्याणकारी राज्यको आधार स्तम्भको रूपमा यही बेवरिज रिपोर्टलाई लिइन्छ। जनजिवीकाको सवालमा राज्यभन्दा ठूलो अभिभावक अरू कोही हुन नसक्ने भएकाले राज्यमा नवउदारवाद वा संसारबाट लुप्तप्रायः भइसकेको शास्त्रीय समाजवादको ठाउँमा कल्याणकारी राज्य नै अपरिहार्य बनिसकेको छ। कल्याणकारी राज्यको उद्देश्य कल्याणकारी राज्यको उद्देश्य जनताको स्तर माथि उठाई उनीहरूलाई खुसी बनाउनु हो। यसले व्यक्तिवाद र समाजवाद दुवैलाई समन्वय गर्छ। कल्याणकारी राज्य आधुनिक पुँजीवाद र साम्यवादको अतिवादबाट मुक्त छ। यो सामूहिकता र सामाजिकतामा केन्द्रित प्रतिस्पर्धासहितको शासन व्यवस्थामा आधारित समाज व्यवस्था हो। यसले मानवतालाई केन्द्रविन्दुमा राखेको हुन्छ। प्रजातान्त्रिक समाजवादसँग नजिकको वैचारिक साइनो गाँस्ने कल्याणकारी राज्य शासन व्यवस्थालाई प्रायोगिक रूपमा कार्यान्वयन गर्न सकिने व्यावहारिक समाज व्यवस्था हो। राज्यको कल्याणकारी सिद्धान्तले जनताको सर्वोपरी हितका आधारमा शासन गर्ने राज्यको स्वरूपलाई जनाउँछ। राज्यले नागरिकको आर्थिक, सामाजिक, नैतिक र मानसिक विकासका लागि आवश्यक जिम्मा लिन्छ। समाजमा शोषणको अन्त्य गरी मानिसको सर्वांगीण विकासका लागि आवश्यक व्यवस्था मिलाउँछ। यसले हामी सबैका लागि हौं र सबै हाम्रा लागि हुन् भन्ने भावनाको विकासमा जोड दिन्छ। कल्याणकारी राज्यको गुण सामाजिक न्यायः अवसरहरूको समान वितरणले मात्र समाज सन्तुलित रूपमा अगाडि बढ्न सक्छ। त्यसैले कल्याणकारी राज्यमा अवसरको समान वितरण गरिन्छ। जनतालाई समान अवसर नदिने हो भने समाजमा अनेकौं विकृति र अपराधजन्य कार्यहरू जन्मन थाल्छन्। मानिसलाई चोरी गर्नैपर्ने, झुटो बोल्नैपर्ने बाध्यता आउन सक्छ। जब मानिस भोको हुन्छ, पेट भर्नकै लागि अपराध कार्य गर्नुपर्ने हुन सक्छ। तब राज्यमा सबैलाई न्यूनतम आवश्यकताको परिपूर्ति गरिँदैन, गरिबी हटाइँदैन। त्यहीबाट पापकर्म जन्मिछन् र समाज अराजकतातिर उन्मुख हुन्छ। त्यसैले कल्याणकारी राज्य समाजिक न्यायको सन्दर्भमा सधैं सजग रहन्छ। राज्यको प्रगतिशील धारणाः अन्धविश्वास, जातीय भेदभाव, पक्षपात, शोषण, दमन र उत्पीडन कल्याणकारी राज्यका चुनौती हुन्। यी समस्याहरूले राज्यलाई गन्तव्यमा पुग्न दिँदैनन्। त्यसैले कल्याणकारी राज्यले सबैभन्दा पहिले यी र यस्ता समस्यालाई हटाउनु पर्छ। तर समाजमा सदियौंदेखि जात, वर्ग र अन्धविश्वासले राज्यहरू पूर्णरूपमा प्रगतिशील बन्न सकेका छैनन्। समाजमा अन्धविश्वासलाई सामाजिक मान्यता रहुञ्जेलसम्म राज्यको प्रगतिशील रूपान्तरण सम्भव छैन। आत्मनिर्भरताः आर्थिक रूपमा आत्मनिर्भरता मानव जीवनको अनिवार्य पाटो हो। आत्मनिर्भर नबनेसम्म समाज अभावमा प्रताडित हुने भएकाले यस्तो समाजले अपराधलाई निमन्त्रणा गर्छ। अपराधीलाई जति कडा सजाय दिए पनि आर्थिक समस्या समाधान नभएसम्म अपराध समाप्त हँुदैन। समाजमा अपराध कम गर्न जनतालाई स्वावलम्बी र आत्मनिर्भर बनाउनै पर्छ। कुटदन्त सूत्रअनुसार अपराधीलाई सजाय दिएर अपराध कम गर्नुभन्दा उनीहरूको आर्थिक सुधारका लागि काम गर्नुपर्छ। त्यसैले कल्याणकारी राज्यको नभई नहुने गुण आत्मनिर्भरता हो। सेवामुखी राज्यः कल्याणकारिता नै सेवा भएकाले कुनै पनि कल्याणकारी राज्य सेवामुखी नै हुन्छ। सेवा दुई किसिमका हुन्छन्। एक व्यक्तिले अर्को व्यक्तिलाई गर्ने सहयोग व्यक्तिगत सेवा हो। व्यक्तिलाई राज्यको तर्फबाट गरिने सहयोग राजकीय सेवा हो। लोक कल्याणकारी राज्यले यी दुवै सेवाको अनिवार्यता ठान्छ। व्यवहारिक प्रयोग पनि गर्छ। राज्यले जनतालाई सकेसम्म सेवा दिनुपर्छ। जनताका आधारभूत आवश्यकता परिपूर्ति गर्न राज्यले उत्तरदायित्व सम्झनु पर्छ। यस्तो राज्यमा मात्र कोही दुःखी हँुदैनन्। निस्वार्थ सेवा गर्ने कुरालाई सबैले कर्तव्य ठान्न सकेको खण्डमा मात्र त्यो राज्य सेवामूलक र कल्याणकारी हुन्छ। नेपाललाई कल्याणकारी राज्य बनाउने आधार जमिनमा सबैको पहुँचः दुई शताब्दीभन्दा बढी लामो विभेद शोषण र सामन्ती भूमि व्यवस्थाले नेपालमा गम्भीर भूमिहीनता जन्माएको छ। यूएनडीपी मानव विकास प्रतिवेदन २००४ ले नेपालमा लगभग २९ प्रतिशत ग्रामीण घरपरिवारसँग खेतीयोग्य जमिनको स्वामित्व नभएको देखाएको छ। अन्य अनुसन्धान प्रतिवेदनमा पनि १० प्रतिशत नेपाली पूर्ण भूमिहीन छन्। नेपालमा भूमिहीनताले जनतालाई निरपेक्ष गरिबीको रेखामुनि त पार्ने नै भयो। यसले जीवनयापनको पर्याप्त स्तरको अधिकारमा फरक पारेको छ भने अर्को भूमिहीनताले मोहीको शोषण, न्याय प्रणालीमा पहँुच राख्न नसक्ने असक्षमता निम्त्याउँछ। र, अस्तित्वमा रहेको विभेदप्रति अझ बढी ग्रहणयोग्य बनाउँछ। तसर्थ कल्याणकारी राज्यका लागि जमिनमा सबैको समान पहँुच एक अनिवार्य सर्त हो। शिक्षा र स्वास्थ्यमा एकद्वार प्रणालीः शिक्षा र स्वास्थ्य दुवैलाई सेवा मान्नुपर्छ, व्यापार होइन। व्यापारले फाइदा मात्र हेर्छ, सेवाको बेवास्ता गर्छ। शिक्षा र स्वास्थ्य सबैले किन्न सक्तैनन् तर किन्न नसक्नेले पनि पढ्न पाउनु पर्छ। पैसा नहुने पनि उपचार गर्न पाउनु पर्छ। बाँच्न पाउनु पर्छ। व्यापारीले नाफा मात्र हेर्छ। घाटा खाएर जनतालाई शिक्षा र स्वास्थ्य सेवा उपलब्ध बनाउन कोही अग्रसर हुँदैन। राज्यले गरिबधनी सबैलाई शिक्षा र स्वास्थ्य सेवा दिन्न भन्न मिल्दैन। तर, नेपालको सन्दर्भमा शिक्षा र स्वास्थ्यजस्तो राज्यको आधारभूत तŒवलाई निजीकरण र व्यापारीकरण गरेर यति महँगो बनाइएको छ कि सर्वसाधारणका लागि सम्मानजक शिक्षा सोच्नै नसक्ने छ। त्यसैले राज्यले सर्वसाधारणको न्यूनतम मानवअधिकारलाई सम्मान गर्दैनः शुल्क र गुणस्तरीय शिक्षा र स्वास्थ्यसेवा एकद्वार प्रणालीबाट सञ्चालन गर्नुपर्छ। सामाजिक लोकतन्त्रको प्रत्याभूतिः लोकतन्त्र संस्थागत संरचनाको रूपमा मात्र रहने होइन कि जनताको जीवनशैलीको रूपमा रहनुपर्छ। लोकतन्त्र जीवनशैली नबनेको खण्डमा संस्थागत लोकतन्त्र टिक्न सक्तैन। लोकतन्त्र सहजीवनको एउटा त्यस्तो ढाँचा हो, जसले प्रत्येक मानवलाई समान रूपले आफ्नो विचार, इच्छा र स्वतन्त्रतालाई खतरामा नपारी अधिकतम सम्भावित सीमासम्म आफ्ना सीमाहीन सम्भाव्यताको विकास गर्न समर्थ बनाउँछ। तर, नेपालमा मन्दिर प्रवेश गरेकै कारणले भीमबहादुर मारिन्छन्। प्रेम गरेकै कारण नवराज मारिन्छन्। विद्यालयबाट फर्किंदा किशोरी बलात्कृत हुन्छिन्। यस्तो अवस्थामा सामाजिक लोकतन्त्रको प्रत्याभूति दिलाउनु नै कल्याणकारी राज्य निर्माणको पूर्वसर्त हुन्छ। शक्तिशाली सुशासन आयोग ः नेपालमा सुशासनको अभावमा राज्यका हरेक संरचना बेकम्मा सावित भएका छन् भने राज्यको काम कार्बाही अस्तव्यस्त। अर्कोतिर हरेक प्रशासनिक अंगमा भ्रष्टाचारको जालोले देशलाई खोक्रो बनाएको छ। यसलाई नियन्त्रणको लागि सजिलो सूत्र छैन। हामीसँग भएको अख्तियार दुरुपयोग अनुसन्धान आयोग राजनीतिक पार्टीको भर्तीकेन्द्र मात्र भएको छैन नेताहरूको सुरक्षा कवज पनि। यस्तो निरीह आयोगले भ्रष्टाचारलाई नियन्त्रण गर्न सक्तैन। तसर्थ स्वतन्त्र र प्रबुद्ध व्यक्तिको नेतृत्वमा स्वायत्त र शक्तिशाली सुशासन आयोग निर्माण गर्नुपर्छ। यसरी राज्यको स्रोत र साधनको समूचित उपयोग गरेर समन्यायिक काम गरेमा कल्याणकारी राज्यको आधार तयार हुन्छ। अन्तमाः हर्बट स्पेन्सरले भनेका थिए पहिले उदारवादको कार्य राजाहरूको शक्ति सीमित गर्ने थियो। भविष्यको उदारवादको कार्य व्यवस्थापिकाको शक्ति सीमित गर्ने हुनेछ। नभन्दै आज उदारवाद यति विकृत पुँजीवादमा रूपान्तरण भइदियो कि व्यक्ति राज्यभन्दा शक्तिशाली हुन थाले। सरकार र राज्यलाई बिचौलिया र दलालहरूले चलाउने भएपछि के भन्ने ? यसको सबैभन्दा दुःखद् पक्ष यो हो कि आज संसारका एक प्रतिशत मानिससँग ९९ प्रतिशत सम्पत्ति छ। एक प्रतिशत मानिसको सम्पत्तिप्रतिको आशक्तिका कारण संसारमा ९९ प्रतिशत मानिसले निकै कष्टकर र अभावको जिन्दगी बाँचिरहेका छन्। अभाव र जटिल जीवन बिताइरहेका ९९ प्रतिशत मानिसलाई न्याय दिन सक्ने कल्याणकारी राज्यले मात्रै हो, जसको प्रमुख लक्ष्य भनेकै न्याय, भातृत्व र समतामूलक समृद्धि"
बैतडीमा यात्रुवाहक बस दुर्घटना,बैतडी : बैतडीमा बालबालिकासहित ५४ जना सवार रहेको बस दुर्घटनामा परेको छ । महेन्द्रनरबाट बैतडीको मेलौली गइरहेको पवनदुत यतायातको ना ७ ख २५७० नम्बरको रात्रीबस दशरथचन्द राजमार्गको पाटन नगरपालिका ८ स्थित हरिचन मोडमा दुर्घटना भएको हो । बस शुक्ररबार बिहान करिब ४ बजे दुर्घटनमा परेको खोडपे प्रहरी चौकीका प्रमुख ऐन बहादुर पालले जानकारी दिए । बसमा सवार सबै सकुशल रहेको उनले बताए । केहीलाई समान्य चोटपटक लागेको भए पनि उनीहरुको सिद्धेश्रवर स्वास्थ्य चौकीमा उपचार भइरहेको उनले बताए । बस सडकबाट अन्दाजी १० मिटर तल खसेको छ ।
समृद्धिको सकस,"तोकिएकै समयमा निर्वाचन हुने करिब निश्चित भएसँगै देशैभर चुनावी सरगर्मी ह्वात्तै बढेको छ। एक्लाएक्लै भिड्ने हिम्मत नभएपछि आपसमा अपमानको विष पिउँदै एमालेविरुद्ध सत्तासीन दलहरू गठबन्धन बनाएरै गत स्थानीय निर्वाचनमा पनि होमिएकै हुन्। पुनः एमालेसँगकै प्रतिस्पर्धाका लागि गठबन्धनकारी दलहरू एकअर्कामा चरम आशंकाबीच सिटको भागबन्डामा केन्द्रित छन्। समृद्धि, सुशासन र राष्ट्रियताको सवालमा तत्कालीन केपी शर्मा ओली नेतृत्वको सरकारले लिएको विशेष पहलक(दमीले एमाले जनतामाझ सर्वप्रिय राजनीतिक पार्टीका रूपमा स्थापित भइसकेको छ। प्रजातन्त्रको बहाली, लोकतान्त्रिक गणतन्त्रको स्थापना र संविधान निर्माणका निम्ति एमालेले सधैं नेतृत्वदायी भूमिका खेल्दै आएको सर्वविदितै छ। २०५१ सालमा अल्पमतको सरकार बनाएदेखि नै समृद्धि, सुशासन, राष्ट्रियताको रक्षा र समाजवादको आधार निर्माणका निम्ति ऐतिहासिक कार्यारम्भ गर्यो। समृद्धिको लक्ष्य कुनै पनि मुलुकको समृद्धिका निम्ति नेतृत्वमा दूरदृष्टि र देशप्रति जिम्मेवारीबोध हुनुपर्छ। नागरिकप्रति गैरजिम्मेवार, बदनाम र अक्षम शासकहरूबाट समृद्ध मुलुक निर्माणको आकांक्षा राख्नु कोरा कल्पनामात्रै हुन्छ। वर्तमान परमादेशी सरकारबाट समृद्धि, सुशासन, समावेशी विकास र सबल राष्ट्रियताको अपेक्षा गर्नु सर्पलाई दूध पिलाएर अमृत खोज्नुसरह हुने देखिन्छ। खासमा नेकपाकालीन ओली सरकारले समृद्ध नेपाल सुखी नेपालीजस्तो ऐतिहासिक राष्ट्रिय कार्यक्रम अघि बढायो। त्यसले निराश जनतामा विकासप्रति ह्वात्तै आशा जगाइदियो। नेपालमा विकास लामो कालखण्डसम्मै प्रभुत्वशाली पुँजीपति वर्गको नियन्त्रणभित्रै रहँदा सीमान्त वर्गको पहुँचमा पुगेन। त्यसो हुँदा विकासका पक्षधर जनता समृद्धिको कार्यक्रमप्रति आकर्षित भए। भौतिक तथा मानवीय दुवै क्षेत्र सम्बद्ध समृद्धिको कार्यक्रम ल्याएको हुनाले एमालेप्रति नागरिकमा झन् विश्वास बढेको थियो। भौतिक पूर्वाधारको विकासमा ओली सरकारले दीर्घकालीन महŒवको कार्यारम्भ गर्यो। छोटो समयमा सात प्रतिशतभन्दा माथिको आर्थिक वृद्धि गर्न सफल रह्यो। नेपाल संयुक्त राष्ट्रसंघबाट विकासशील मुलुकको स्तरोन्नतिका लागि सिफारिस भयो। ठूलो मात्रामा बाह्य लगानी भित्रियो। दिगो विकास लक्ष्य, मानव विकास सूचकांक, शान्ति, खुसी, खाद्यसुरक्षा, बहुआयामिक गरिबी, व्यावसायिक सहजता, लैंगिक समानतालगायत विश्वव्यापी सूचकहरूमा नेपालले उल्लेख्य सुधार गर्यो। देशभर ४ हजार ३ सय ६२ किलोमिटर सडक कालोपत्रे भयो भने ७ सय २५ पालिका केन्द्र सडक सञ्जालमा जोडिए। हुलाकी राजमार्गको निर्माणकार्य अन्तिम चरणमा पुग्यो। निर्वाचन क्षेत्र रणनीतिक सडक निर्माण दु्रत गतिमा अघि बढ्यो। भैरहवा विमानस्थलको विस्तार, पोखरा विमानस्थलको निर्माण सम्पन्न र त्रिभुवन विमानस्थलको स्तरोन्नति भयो। तुइनलाई विस्थापन गर्दै दुई हजारभन्दा बढी झोलुंगे पुलहरू निर्माण गरिए। धरहरा, रानीपोखरीलगायत सयौं महŒवपूर्ण ऐतिहासिक र धार्मिक सम्पदा पनि पुनर्निर्माण गरिए। लार्चा र टिमुरेमा बहुउद्देश्यीय एकीकृत भन्सार चौकी र चोभारमा सुक्खा बन्दरगाह बने। वीरगन्ज र विराटनगरमा एकीकृत जाँचचौकी निर्माणपश्चात् सञ्चालनमा ल्याउनुका साथै सीमापार पेट्रोलियम पाइप(लाइन निर्माण भयो। जनकपुरजयनगरकुर्ता रेलमार्ग निर्माण गरी सञ्चालनमा आयो भने पूर्वपश्चिम रेलमार्गको कार्यारम्भ भयो। दुर्गम हिमाली जिल्ला हुम्ला र डोल्पा राष्ट्रिय सडक सञ्जालमा जोडिए। दशरथ र पोखरा रंगशालाहरूको निर्माणकार्य सम्पन्न भयो। संघीय संसद् भवन र मुख्यमन्त्री कार्यालयहरूको निर्माण अघि बढ्यो। स्वास्थ्य सेवाको क्षेत्रमा पाँचदेखि पन्ध्र शय्याका आधारभूत अस्पतालहरूको निर्माण कार्य प्रारम्भ भयो। ३ सय ९६ पालिकामा अस्पतालको शिल्यान्यास र प्रत्येक वडामा स्वास्थ्यचौकीको स्थापना भए। सातैवटा प्रदेशमा विशेषज्ञ सेवासहितको प्रादेशिक, सरुवारोग अस्पताल र सरकारी मेडिकल कलेजहरूको निर्माणकार्य अघि बढ्यो। केन्द्रीय अस्पतालहरूको क्षमता तथा स्वास्थ्य बिमा विस्तार र कोभिड नियन्त्रणमा सकेसम्म निःशुल्क एवं न्यूनतम मूल्यमा सरकारले स्वास्थ्यसेवाको प्रबन्ध गर्यो। बाल तथा मातृमृत्युदरको नियन्त्रण, आधारभूत स्वास्थ्यसेवा र सरसफाइको सूचकमा उल्लेख्य प्रगति भयो। राष्ट्रपति महिला उत्थान कार्यक्रमअन्तर्गत जोखिममा परेका हजारौं सुत्केरीहरूको उद्धार गर्यो। ज्येष्ठ नागरिकको निःशुल्क स्वास्थ्य बिमा, मदन भण्डारी विज्ञान तथा प्रविधि र योगमाया आयुर्वेद विश्वविद्यालयको स्थापना हुन पुग्यो। भूकम्पपश्चात् क्षतिग्रस्त करिब १० हजार विद्यालय भवनको निर्माण सम्पन्न भयो। मेलम्चीको खानेपानी काठमाडौं उपत्यकामा सफलतापूर्वक वितरण गर्यो। ९१ प्रतिशत नागरिकमा स्वच्छ खानेपानीको पहुँच विस्तार गर्न सफल भयो। विद्यालय जानबाट वञ्चित रहेका लाखौं बालबालिकालाई विद्यालय भर्ना अभियानको सञ्चालन गर्यो। दक्षिण एसियामै नेपाल पहिलो खुला दिसामुक्त राष्ट्र घोषणा भयो। ओली सरकारले सामाजिक सुरक्षाको क्षेत्रमा पनि उल्लेखनीय प्रगति गर्यो। ज्येष्ठ नागरिक, एकल महिला, अपांगता भएका र लोपोन्मुख समुदायका नागरिकलाई मासिक चार हजार भत्ताको वितरण आरम्भ भयो। कयौं चुनौतीका बाबजुद योगदानमा आधारित सामाजिक सुरक्षा कार्यक्रमको थालनी भयो। भूमिहीन तथा आवासविहीनहरूलाई जग्गा र आवास उपलब्ध गराउन भूमि आयोगको गठनसँगै वितरणको कार्यारम्भ गर्यो। बेरोजगार युवालाई प्र्रधानमन्त्री रोजगार कार्यक्रमअन्तर्गत सय दिनको रोजगारी वा बेरोजगार भत्ताको सुरुआत भयो। पुनर्निर्माणका क्रममा एक लाख दक्ष र १० लाख अर्धदक्ष कामदारहरूलाई स्वदेशमै रोजगारीको प्रबन्ध गर्यो। सरकारकै पहलमा बैंकले प्रवाह गर्ने सहुलियतपूर्ण ऋणमार्फत स्वदेशमै डेढ लाख रोजगारीको सिर्जना हुन पुग्यो। ऊर्जा, सिँचाइ र कृषिको क्षेत्रमा पनि विशेष कार्य गर्यो। भेरीबबई र सुनकोसीमरिन डाइभर्सनजस्ता महŒवपूर्ण योजनाहरू सञ्चालनमा आए। सिक्टा र रानीजमराजस्ता राष्ट्रिय गौरवका सिँचाइ आयोजनाहरू सम्पन्न भए। विद्युत् उत्पादन क्षमतामा १,०४५ मेगावाटबाट दोब्बर वृद्धि भई २,१७४ मेगावाट पुग्यो। विद्युत् चुहावट १५ प्रतिशतमा झर्यो। ओली सरकारकै पालामा लोडसेडिङ पनि अन्त्य भयो। सूचना तथा प्रविधिको क्षेत्रमा पनि ओली सरकारले महŒवपूर्ण कार्यहरू सम्पन्न गर्यो। सञ्चार पूर्वाधार संरचनाको निर्माणले इन्टरनेट प्रयोगकर्ताको संख्या दोब्बर वृद्धि भई ८५ प्रतिशत पुग्यो। सरकारी सेवामा इन्टरनेटको प्रयोगले द्रुत सेवा प्रवाह हुन गयो। देशैभर फोरजी सेवाको विस्तार गर्यो। यसरी ओली सरकारले छोटो अवधिमै समृद्धिको दिशामा दीर्घकालीन र रणनीतिक महŒवका ऐतिहासिक कार्य गर्यो। यद्यपि परमादेशी गठबन्धन सरकारले ओली सरकारले थालनी गरेका कयौं लोकप्रिय काम अलपत्र छाडिदिएको छ। राजनीतिक प्रतिशोधकै आधारमा विकासमा बाधा हाल्नु दुर्भाग्यपूर्ण छ। सुशासन भ्रष्टाचार, दलाली र कमिसनखोरीजस्ता आर्थिक अपराधमा सरकार नै प्रत्यक्षअप्रत्यक्षरूपमा संलग्न हुने हुँदा तेस्रो विश्वका देशहरूमा सुशासन कायम गर्नु निकै चुनौतीपूर्ण ठानिन्छ। हामीकहाँ पनि सुशासन कायम हुन नसक्नुका पछि बहुकारण छन्। खासगरी कमाउमुखी चरित्रका नेताहरू, जनताप्रति गैरजिम्मेवार कर्मचारीतन्त्र, कलंकित न्यायालय र स्वार्थ समूहबाटै सुशासन खतरामा पर्दै आएको छ। सुशासन कायम गर्नुपर्ने निकायहरू कर्तव्यभन्दा सरकारप्रति बढी बफादार छन्। उनीहरूमा राजनीतिक आस्था प्रकट हुनु र उल्टै भ्रष्टहरूसँगको मिलेमतो हुनुले सुशासन कायम गर्न कठिन देखिन्छ। ट्रान्सपरेन्सी इन्टरनेसनलको पछिल्लो प्रतिवेदनले १ सय ८० देशमध्ये नेपालले एक सयमा ३३ अंक प्राप्त गरी गत वर्षभन्दा १ सय १३औं स्थानबाट झेरर १ सय १७औं स्थानमा पुगेको छ। तर, तत्कालीन ओली सरकारले भ्रष्टाचार नियन्त्रणमा शून्य सहनशीलताको नीति अख्तियार गरेको थियो। तर यो तथ्यांकले सत्ता गठबन्धन भ्रष्टाचारमा कतिसम्म लिप्त छ भन्ने कुराको पुष्टि गरेको छ। विगतमा ओली सरकारलाई भ्रष्टाचारको बिल्ला भिराउन दुष्प्रयास गर्नेहरूको वास्तविकता फर्दाफास भएको छ। वर्तमान परमादेशी सरकार सुशासन कायम गर्नुको साटो कुशासनको आहालमा आफैं डुब्नु वैधानिक लुट मच्चाउनु हो। आव २०७९८० को बजेट निर्माणका सन्दर्भमा अर्थमन्त्रीले अनधिकृत व्यक्तिहरूलाई मध्यरातमा करका दर हेरफेर गर्न अर्थ मन्त्रालयमा प्रवेश गराएको विषयले सरकारको सुशासनप्रतिको प्रतिबद्धतालाई नराम्ररी गिज्याएको छ। ओली सरकारमाथि अनाधिकृत आरोप थोपर्नेहरू गठबन्धन सरकारले गरेको सुशासनविरोधी कार्यलाई अनादेख गर्दै आउनु चाहिँ बडो उदेकलाग्दो छ। ओली सरकार सुशासनप्रति सधैं प्रतिबद्ध रहँदै आएको छ। रत्तिभर द्विविधामा देखिँदैन। राष्ट्रिय स्वाधीनताको रक्षा नेपालको हितविपरीतका कोसी, गण्डक र महाकालीजस्ता विवादास्पद सम्झौताहरू कांग्रेसकै नेतृत्वमा भएका हुन्। ती राष्ट्रघाती सम्झौताहरूको एमालेले खरो विरोध गर्दै आएको छ। द्विपक्षीय सम्झौतानुरूप नेपालले पाउने भनिएको सिँचाइ सुविधा, विद्युत् र निश्चित रकमविपरीत भारतले एकतर्फी संरचना निर्माण गर्नाले त्यस क्षेत्रका नेपाली डुबानको पीडा भोग्न बाध्य छन्। दार्चुलाका जयसिंह धामीलाई महाकाली नदी तर्ने क्रममै तुइन काटिदिँदा बेपत्ता भए। त्यस्तो संवेदनशील विषयमा पनि भारतसँग गठबन्धन सरकार वार्ता गर्न हच्कियो। अर्कोतर्फ, परमादेशी सरकारले एमसीसीलाई व्यापक विवादबीच कथित व्याख्यात्मक घोषणासहित पास गर्नाले नेपालको भूराजनीतिलाई अनावश्यक विवादमा तान्न पुग्यो। नेपालले अनुसरण गर्दै आइरहेको असंलग्न नीतिविपरीत सरकारले युक्रेनको पक्षमा मतदान गर्नुले अन्तर्राष्ट्रिय मञ्चमा देशको छवि धमिलिँदै गएको छ। सरकारका विवेकहीन निर्णयले नेपाल विश्वजगत्मा विवादको भुँमरीमा फँस्ने देखिन्छ। यस्ता अवाञ्छित कार्यहरूले व्यक्ति, पार्टी र झुन्डविशेषलाई क्षणिक लाभ भए पनि मुलुकको हकमा दीर्घकालीनरूपमा क्षति पुग्ने देखिन्छ। ओली नेतृत्वको सरकारले पञ्चशीलका सिद्धान्त र असंलग्न नीतिका आधारमै वैदेशिक सम्बन्ध कायम गरेको थियो। भूगोल, जनसंख्या, सामथ्र्य र अर्थतन्त्रका हिसाबले देश सानो ठूलो हुने भए पनि सार्वभौमसत्ताका दृष्टिमा प्रत्येक राष्ट्रको अस्तित्व समान हुन्छ। यही मान्यताका आधारमा ओलीले सम्मानजनक अन्तर्राष्ट्रिय सम्बन्ध विकास गरे। भारतीय नाकाबन्दीलाई निर्धक्कतापूर्वक सामना गर्ने सवाल होस् वा संविधानमा छिमेकको स्वार्थ घुसाउने दुष्प्रयासविरुद्ध उभिने कार्य नै किन नहोस्। चाहे नयाँ नक्सा प्रकाशन गर्ने सन्दर्भ होस् या चीनसँग पारवाहन सम्झौता गर्ने विषय नै किन नहोस्। ओली सरकारले देशी विदेशी दबाबहरूसँग लड्दै अघि बढ्ने साहस गर्दैनथ्यो त नेपालको राष्ट्रियता धुमिल हुने अवस्था थियो। तसर्थ, सार्वभौमसत्ताको रक्षा गर्ने सन्दर्भमा नेकपा एमाले सबैभन्दा अघि छ। यसरी राष्ट्रियता र राष्ट्रिय स्वाधीनताको संरक्षण एमालेको सरकारबाहेक अरूबाट सम्भव देखिँदैन। अन्त्यमा, कांग्रेसलाई जनताले २०१५ सालमा दुई तिहाइ बहुमत दिए। परिणामतः दुई तिहाइले प्रजातन्त्र मात्रै गुमाएन कि पञ्चायतलाई नै आमन्त्रण गर्यो। २०४८ सालको बहुमतको सरकारले चाहिँ राजाले खोलेका उद्योगधन्दा सिध्यायो। संसदीय राजनीतिमा कांग्रेसले भिœयाएको चरम विकृतिले माओवादी सशस्त्र युद्धसमेत जन्मियो। त्यसो हुँदा कांग्रेसले पाएको दुई तिहाइ बहुमत देशका लागि अभिशाप साबित भयो। नेकपा माओवादीलाई पनि २०६४ सालको संविधानसभाको निर्वाचनमा जनताले स्पष्ट बहुमत दिए। अन्ततः उसले देश र जनताको हितमा परिणाममुखी काम गर्न नसक्दा बहुमतले शून्य उपलब्धि हात लाग्यो। देश विकास र जनहितका लागि अहोरात्र लड्दै आइरहेको एमालेलाई जनताले ठूलो दल बनाए। तर पनि दुई तिहाइ वा स्पष्ट बहुमत प्राप्तिको अवसर मिलेको छैन। अब नेपालीमाझ लोकतन्त्र, समृद्धि, सुशासन र राष्ट्रिय स्वाधीनताको रक्षार्थ आगामी चुनावमा नेकपा एमालेलाई दुई तिहाइ बहुमतले विजयी गराई परमादेशको नभै जनादेशकै सरकार बनाउने ऐतिहासिक अवसर प्राप्त छ। तत्कालीन ओली सरकारले अघि बढाएका तर परमादेशी सरकारले अलपत्र छाडेका महŒवपूर्ण कार्यभारलाई पूर्णता दिन र नयाँ कार्यहरू थालनी गर्न एमालेकै शक्तिशाली एकल सरकार बन्नुपर्छ। तबमात्रै नेकपा एमालेले देश र जनताप्रति गरेको योगदानको उच्च कदर हुनेछ।"
