शीर्षक,विवरण
"हेक्का होस्, अदालत संसद्मातहत होइन","लोकतन्त्र भनेकै शक्ति सन्तुलन भएको शासन हो। तानाशाही शासनमा शक्ति व्यक्ति केन्द्रित हुन्छ, लोकतन्त्रमा संस्थाहरूमा विकेन्द्रित। शक्ति पृथकीकरणबिनाको लोकतन्त्रलाई लोकतन्त्र भनिँदैन। जस्तो कि निर्वाचनलाई लोकतन्त्रको मूल आधार मानिन्छ। तर निर्वाचनबाट जनप्रतिनिधि चुनिँदैमा मात्रै लोकतन्त्र पूर्ण हुँदैन। कार्यपालिका, व्यवस्थापिका र न्यायपालिकाजस्ता राज्यका प्रमुख तीन अंगबीचको शक्ति सन्तुलन महŒवपूर्ण हुन्छ। विधि र प्रणाली नै लोकतन्त्रको बलियो आधार हो। जब प्रणाली कमजोर हुन्छ, शक्ति पृथकीकरणको सिद्धान्त पनि व्यवहारमा धुजाधुजा हुन्छ तब लोकतन्त्र कमजोर हुन्छ, राज्य प्रणाली लथालिंग र भताभुंग हुन्छ। पछिल्लो समय सर्वाेच्च अदालतका प्रधानन्यायाशीश चोलेन्द्रशमशेर जबरा निलम्बित छन्। तिनीमाथि महाभियोगको प्रस्ताव सदनमा छ। संसद्ले बनाएको समितिले उनीमाथि संवैधानिक प्रावधानबमोजिम छानबिन गरेको छ। बयान लिएको छ। त्यही बयान प्रकरणको लहरोले अहिले हाम्रो व्यवस्थाको पहरो छुन खोज्दैछ। प्रधानन्यायाधीश जबराले बयानका क्रममा पूर्वप्रधानन्यायाधीहरू सुशीला कार्की, अनुपराज शर्मा, कल्याण श्रेष्ठ र मीनबहादुर रायमाझीलाई मुछेका थिए। कायममुकायम प्रधानन्यायाधीश दीपककुमार कार्कीसहित न्यायाधीशहरू ईश्वरप्रसाद खतिवडा, हरिप्रसाद फुयाल, हरिकृष्ण कार्की, आनन्दमोहन भट्टराई र प्रकाशमान सिंह राउतलाई डाम्ने प्रयास गरेका थिए। सोही आधारमा उनीहरूलाई बयानमा बिहीबार डाक्ने निर्णय संसदीय छानबिन समितिले बुधबार गर्यो। समितिले नबुझेको वा प्रणालीलाई चुनौती दिने धृष्टता गरेको यहींनेर हो। न्यायपालिकाको स्वतन्त्रतामाथि धावा बोल्ने धृष्टताले शक्ति सन्तुलनको सिद्धान्तलाई तै चुनौती दिएको छ नै कार्यरत न्यायमूर्तिहरूलाई ठूलो राजनीतिक दबाब सिर्जना गरेको छ। तर उनीहरूले बयान दिन जान इन्कार गरेर संवैधानिक मर्म र धर्मअनुसार न्यायपालिकाको मर्यादा र गरिमालाई कायम राखेका छन्। सर्वोच्चको पूर्ण इजलासको बयान दिन नजाने निर्णयले न्यायपालिकाको स्वतन्त्र हैसियत संसदीय समितिलाई सम्झाइदिएको छ। अर्काे कुरा त समिति महाभियुक्तले अरुतिर पन्छादिएका दोषको पछि लाग्ने होइन। महाभियुक्तलाई महाभियोग लगाउने कि नलगाउने भनेर निक्र्यौल निकालेर संसद्लाई सुझाउने हो। संसद्को समितिले कतिसम्म केटौले व्यवहार गर्यो भने निलम्बित प्रधानन्यायाधीशले लाञ्छित गरेका राजनीतिक दलका नेताहरूका बारेमा भने चुइँक्क केही बोलेन। सिधै न्यायपालिकामाथि नै नजर लगायो। यो प्रणाली ध्वस्त पार्ने र राज्यका अंगहरूलाई कमजोर बनाउने मनसायबाट प्रेरित छैन भनेर कसरी पत्याउने ? हामी हाम्रो राज्य कमजोर भयो भन्छौं। हाम्रा संस्था कमजोर भयो भन्छौं। तिनीहरू कमजोर भएकै यस्तै अराजनीतिक र बच्कना गतिविधिहरूका कारण हो। निम्नकोटीको राजनीतिक हस्तक्षेपले हो। प्रणालीलाई बलियो नबनाई राज्यका कुनै पनि संस्था र अंग बलियो बन्दैनन्। ती संस्था मजबुद नबनी राज्य बलियो बन्दैन। लोकतान्त्रिक राज्य प्रणाली बलियो हुनु भनेको नागरिक शक्तिशाली हुनु हो। कानुनी राजको स्थापना हुनु हो। आखिर लोकतन्त्र भनेकै अराजकता होइन, कानुनी राज हो। विधि र प्रणालीको शासन हो। जहाँ राज्यका सबै अंग जिम्मेवार र उत्तरदायी हुन्छन्, एक अर्काले क्षेत्राधिकार मिच्दैनन्।"
दुर्गममा कादुरीको उज्यालो,"गोरखा : त्यतिबेला जिल्ला विकास समितिको कार्यालयमा वैकल्पिक ऊर्जा प्रवद्र्धन केन्द्र नामकको छुट्टै कार्यक्रम थियो। केन्द्रले गाउँगाउँमा लघुजलविद्युत् उत्पादन गर्ने भनेर स्थानीयवासीको लालपुर्जा संकलन गथ्र्यो। तर, काम भने वर्षौंसम्म पनि झुलाइरहन्थ्यो। बिजुली बत्ती बाल्ने हतारमा रहेका दुर्गमवासी सरकारी ढिलासुस्तीले हैरान थिए। उनीहरूको त्यस भोगाइबाट एउटा कथन प्रचलित थियो, वैकल्पिक ऊर्जा लैजाऊ जनताको पुर्जा, कादुरी आउ बिजुली बनाऊ। २० वर्षअघि विद्युत् प्राधिकरणले सदरमुकामबाहेक सुगम मानिने तल्लो भेगमा पनि विद्युत् विस्तार गरेको थिएन। अधिकांश गाउँबस्ती टुकी बत्तीमै निर्भर थिए। तल्लो भेगमा बिजुली नबल्दै गोरखाका चुमनुब्री, धार्चे गाउँपालिकाका विभिन्न दूरदराजका गाउँहरूमा बिजुली बत्ती बलेका थिए। मोटरबाटो नपुगेकाले ती भूभागलाई अहिले पनि दुर्गम मानिन्छ, तर बिजुली बत्ती भने सबै गाउँमा झिलिमिली छ। दुर्गमका ती गाउँबस्तीका झुपडीमा बिजुली बत्ती बल्नुमा कादुरी एग्रिकल्चरल एड एसोसिएसन ब्रिटिस गोर्खाज् नामक सामाजिक संस्थाको योगदान छ। यसले गोरखाका विशेष गरी चुमनुब्री र धार्चे गाउँपालिकाका ६ हजार ५ सय ८२ घरधुरीमा बिजुली बत्ती बालेको छ। त्यहाँका ३३ हजार ८ सय २९ जनाले बिजुली बत्तीबाट लाभ लिन पाएका कादुरीको तथ्यांकमा उल्लेख छ। सो संस्थाले गोरखाका दुर्गम भेगका साना ठूला गरी २० ठाउँमा लघु जलविद्युत् आयोजना सञ्चालन गरेको छ। १० ठाउँमा सुधारिएको विद्युतीय मिल सञ्चालन गरेको कादुरीका प्राविधिक निर्देशक डानारायण गुरुङले जानकारी दिए। २०५७ सालमा धार्चे ६ काशीगाउँ चामखर्कमा ७ किलोवाट क्षमताको विद्युत् उत्पादन गरेर उज्यालो अभियान सुरु गरेको थियो। त्यही वर्ष काशीगाउँका लागि १५ किलोवाट क्षमताको अर्को लघुजलविद्युत् आयोजना सञ्चालन गर्यो, गुरुङले भने, लगत्तै २०५९ सालमा अजिरकोट गाउँपालिकामा २६ किलोवाटको सुंगुरेखोला लघुजलविद्युत् आयोजना सञ्चालन गरियो। सोही वर्ष धार्चे ६ काशीगाउँमै २६ किलोवाटको छेटरखोला लघुजलविद्युत् आयोजना निर्माण गर्यौं। २०५९ मै अजिरकोट गाउँपालिका३ मा अर्को १५ किलोवाटको बुधसिङ लघुजलविद्युत् आयोजना सञ्चालन गरेको उनले बताए। २०६५ सालमा चुमनुब्री गाउँपालिका ३ मा जगत लघुजलविद्युत् आयोजना सञ्चालन भयो। सोही वर्ष चुमनुब्री गाउँपालिका६ मा १५ किलोवाटको चुम्लिङ लघुजलविद्युत् आयोजना निर्माण भएको उनले बताए। त्यस्तै २०६७ सालमा कादुरीले चुमनुब्री७ छेकम्पारमा ३५ किलोवाटको लार लघुजलविद्युत् आयोजना निर्माण सम्पन्न गर्यो भने २०७० सालमा सो विद्युत् लारबाट पाङदुन गाउँमा विस्तार गर्यो। त्यसपछि सोही आयोजनाबाट उत्पादित विद्युत् बुर्जी गाउँमा पनि विस्तार गर्यो। कादुरीले २०६७ सालमा ९० किलोवाटको छोटेखोला लघुजलविद्युत् आयोजना निर्माण गर्यो, कादुरीका प्राविधिक निर्देशक डा गुरुङले भने, २०५८ सालमा चुमनुब्री ७ मा २४ किलोवाटको निले लघुजलविद्युत् आयोजना सञ्चालन गर्यो। २०६८ सालमा धार्चे १ मा १५ किलोवाटको हुल्चुक लघुजलविद्युत् आयोजना निर्माण गरियो।"
प्रदेश सरकारको सभाहल निर्माण अलपत्र,"हेटौंडा : मुख्यमन्त्री तथा मन्त्रिपरिषद् कार्यालयको सभाहल निर्माण कार्यको भौतिक प्रगति जम्मा १५ प्रतिशत मात्र भएको छ। २०७९ साल बैशाख १९ गते निर्माण सम्पन्न हुनेपर्ने सम्झौता भएकोमा सभाहल कछुवा गतिमा निर्माण अघि बढेको हो। हालसम्म डीपीसीसम्मको काम मात्रै सम्पन्न भएको छ। निर्माणस्थल घाँसे मैदानजस्तै भएको छ भने निर्माण सामग्रीहरू असरल्ल छरिएर रहेका छन्। कोरोना संक्रमणको जोखिम देखाउँदै काम रोकेका निर्माण व्यवसायी कम्पनी अझै लयमा फर्किएका छैनन्। सहरी विकास तथा भवन डिभिजन कार्यालय मकवानपुरले संरक्षण निर्माण सेवासेभ इन्जिनियरिङ कन्स्ट्रक्सन जेभीसँग ५ करोड ८३ लाख ३६ हजार रुपैयाँमा ठेक्का सम्झौता गरेको थियो। २०७७ कार्तिक १९ गते निर्माण व्यवसायीसँग सम्झौता भएपश्चात तत्कालीन मुख्यमन्त्री डोरमणि पौडेलले २०७७ मंसिर १० गते सभाहलको शिलान्यास गरेका थिए। हेटौंडा उपमहानगरपालिकाको हाताभित्र उपमहानगरकै स्वामित्वमा रहनेगरी सभाहल निर्माण सुरु गरिएको थियो। शहरी विकास तथा भवन डिभिजन कार्यालय मकवानपुरले निर्माण व्यवसायी कम्पनीलाई १ करोड ४ लाख २२ हजार रुपैयाँ भुक्तानी गरिसकेको छ। सम्झौता अगावै निर्माण कार्य सम्पन्न गर्ने प्रतिबद्धता जनाएका निर्माण व्यवसायी सम्पर्कमा नआउँदा सभाहलको काम अलपत्र परेको हो। प्रदेश तथा जिल्लास्तरका सरकारी कार्यालयहरूको सभा, सम्मेलन तथा विभिन्न कार्यक्रम आफ्नै सभाहलमा गर्ने उद्देश्यका साथ प्रदेश सरकारले ४ सय जनासम्म अट्ने सुविधा सम्पन्न सभाहल निर्माणको योजना अघि सारेको थियो। स्थलगत अवलोकन गर्दा निर्माणस्थलमा निर्माण व्यवसायी कम्पनीका प्रतिनिधि तथा कामदारहरू नदेखिएको र निर्माण कार्य अलपत्र अवस्थामा रहेको भन्दै महालेखा परीक्षकको कार्यालयले गत आर्थिक वर्ष २०७८७९ को वार्षिक प्रतिवेदनमा प्रश्न उठाएको छ। शहरी विकास तथा भवन डिभिजन कार्यालयले पटकपटक निर्माण व्यवसायीलाई ताकेता गर्दासमेत निर्माण व्यवसायीले बेवास्ता गरेको जनाएको छ। प्रदेश राजधानी हेटौंडामा आफ्नै सुविधासम्पन्न सभाहल नहुँदा विभिन्न मन्त्रालय तथा सरकारी कार्यालयहरूले लाखौं खर्चेर होटलमा कार्यक्रम गर्दै आएका छन्। सभाहलको आवश्यकता महसुस गरी तत्कालीन हेटौंडा नगरपालिकाले २०६० सालमा सहिद बासुदेव घिमिरेको सम्झनामा बासुदेव सभागृह निर्माण प्रारम्भ गरेको थियो। नगरपालिका र स्थानीय विकास मन्त्रालयको संयुक्त २ करोड ५० लाख लागतमा निर्माण सुरु गरिएको उक्त निर्माणाधीन अवस्थाकै सभागृह पनि हाल भत्काइएको छ।"
भारतबाट १६ नाबालकको उद्धार,"नेपालगन्ज : भारतको कर्नाटकमा बौद्ध शिक्षा दिन भन्दै नाबालकलाई अबैध तवरले त्यता पुर्याउने गिरोह सक्रिय रहेको रहस्य खुलेको छ। एक जनालाई लगेबापत भारतीय गुम्बाले कमिसन दिने गरी नेपालमा उनीहरूका एजेन्टले काम गरिरहेका छन्। सो कार्यमा तिब्बती नागरिकसमेत संलग्न रहेको पाइएको छ। नाका छलेर रुपन्देहीको जंगलको बाटो भारत पुर्याइएका ६ वर्षदेखि १४ वर्ष उमेरका १६ बालकलाई शान्ति पुनःस्थापना गृह ललितपुरको टोलीले बिहीबार उत्तर प्रदेशको बस्ती सहरबाट उद्धार गरेको छ। बालकलाई भारत लैजान जिल्ला प्रशासन, जिल्ला प्रहरी, स्थानीय तह, परराष्ट्र मन्त्रालय कतैबाट अनुमति लिएको पाइएन, बालकलाई परिवारको जिम्मा लगाउन नुवाकोटमा जाँदै गरेका गृहका क्षेत्रीय संयोजक भूमिराज भट्टराईले अन्नपूर्ण पोस्ट्सँग टेलिफोनमा भने, रुपन्देहीको कक्रोहवामा खुला बोर्डरबाट बालकहरूलाई भारत पुर्याइएको रहेछ। भारतको देहरादुनमा मानव बेचबिखनबिरुद्ध काम गर्ने हेल्प क्रस ट्रस्ट नामको संस्थासँग समन्वय गरी उद्धार गरिएको संयोजक भट्टराईले सुनाए। उनका अनुसार भारतीय प्रहरीले एक नेपाली र तिब्बती नागरिकलाई नियन्त्रणमा लिएको छ। रौतहटका ११ देखि १६ वर्षसम्मका ६ नाबालक भारतमै छन्। उनीहरूको कागजात नभएकाले बिहीबार उद्धार हुन नसकेको हो। भट्टराईका अनुसार उद्धार गरिएकामध्ये सबैभन्दा धेरै नुवाकोटका १० जना छन्। रसुवाका पाँच र कैलालीका एक जना छन्। उनीहरूमध्ये ३ जना ६ वर्षका छन्। एक जना मात्र १४ वर्षका छन्। अन्य ९ वर्षमुनिका छन्। म नेपालगन्जको एउटा कार्यक्रममा थिएँ। १५२० जना नेपाली नाबालकहरू भारतीय बस्ती सहरमा रेलमा बसिरहेका छन् भन्ने खबर आयो। हामीले त्यहाँको रेलवे प्रहरी फोर्सको सहयोगमा उद्धार गर्न सफल भएका हौं, उनले भने। त्यसपछि बच्चाहरूको घरपरिवारसँग समन्वय गरेको उनको भनाइ छ। भने, जिल्ला प्रहरी कार्यालय र जिल्ला प्रशासन कार्र्यालय नुवाकोट, रसुवा र कैलालीको पत्र र स्थानीय तहको सिफारिस र भारतीय दूतावासमार्फत हामीले उद्धारका लागि पहल गरेका हौं। अवैध रूपमा भारत पुर्याइएका बालकहरू उच्च जोखिममा रहेको निष्कर्ष संस्थाले निकालेको छ। नेपालबाट अवैध बाटोबाट लगिएकाले नाबालकहरू उच्च जोखिममा हुन्छन्। उनीहरूलाई बेचबिखन हुने खतरा पनि हुन्छ। यो शिक्षाका नाममा ठगी पनि हो। मानव बेखबिखन पनि हो, भट्टराईले भने। यी बालकलाई भारतबाट रुपन्देहीको कृष्णनगर नाका हुँदै नेपाल ल्याइएको हो। दुई गाडीमा नुवाकोट, रसुवा र काठमाडौं लगिएको छ। संस्थाका कार्यकारी निर्देशक सुमन सापकोटा उद्धार गर्न भारत गएका थिए। कर्नाटकस्थित गुम्बामा उनीहरूलाई लैजाँदै गरिएको थियो। सो गुम्बाले बौद्ध शिक्षाका लागि औपचारिक रूपमा अनुमति पनि नलिएको पाइएको उद्धार टोलीले जनाएको छ। ६ जनाको सोमबारसम्म उद्धार गर्ने तयारी छ। नुवाकोेट, रसुवा र कैलाली प्रहरीले घटनामा संलग्न गिरोहबारे खोजी गरिरहेको छ। नेपाली बालकलाई भारतीय गुम्बामा लगेर फ्री तिब्बत अभियानबारे प्रशिक्षण दिन खोजिएको आशंका सरोकारवालाको छ। नुवाकोटका प्रहरी प्रमुख एसपी रमेश पण्डितले प्रहरी प्रशासनलाई थाहा नदिएर कागजात र प्रक्रिया पूरा नगरी बालकलाई भारतमा लगिएको पुष्टि गरे। आज (बिहीबार) दिनभर अभिभावक आफ्ना सन्तान लिन जिल्ला प्रहरी कार्यालयमा आउनुभएको थियो। उहाँहरूले गुम्बामा पढ्न नै पठाएको बताउनुभएको छ। भारतमा प्रहरीले पढ्नका लागि लैजाने कुनै कागजात र प्रक्रिया पूरा नगरेकाले नियन्त्रणमा लिएको हो, एसपी पण्डितले भने, अझै बालकहरू जिल्लामा आइपुगेका छैनन्। भोलि (शुक्रबार) आइपुग्छन्। उद्धार गर्ने संस्थाका व्यक्ति पनि आउँछन्। उद्देश्य पढ्ने नै हो भने बेचबिखन भएन। बहाना पढ्ने तर नियत अरू नै भए त बेचबिखन नै हुन्छ। पढ्ने बहानामा अरू नै प्रयोजनले पठाइएको भए कानुनबमोजिम कारबाही हुन्छ। भारतबाट उद्धार गरेर ल्याएका बालकलाई कृष्णनगर भन्सार कार्यालयमार्फत कपिलवस्तु प्रहरीले शान्ति पुनःस्थापना केन्द्रको जिम्मा लगाएर घर पठाउन सहजीकरण गरेको जनाएको छ। कपिलवस्तुका प्रहरी प्रमुख एसपी प्रेमबहादुर बस्नेतले उद्धार गरेर नेपाल ल्याउन सबै प्रक्रिया पूरा गरेकाले आफूले अभिभावकको जिम्मा लगाउन संस्थालाई सहजीकरण गरेको बताए। उनले भने, अन्डर एजका बच्चालाई भारत लैजाँदा अभिभावकको सहमतिपत्र, स्थानीय तहको सिफारिस, जिल्ला प्रशासनको पत्र, दूतावासको पत्रलगायत कागजात नपुर्याएर लैजान मिल्दैन। प्रक्रिया र कागजात बिना नै लगिन्छ भने बेचबिखनको मात्र होइन अरू खतरा पनि उत्तिकै हुन्छ।"
जलवायुप्रति संसद् उदासीन,"काठमाडौं : अघिल्लो व्यवस्थापिका संसद्मा जलवायु परिवर्तनको मुद्दा हेर्ने छुट्टै समिति थियो। ०७४ मा गठन भएको प्रतिनिधिसभाले यो समितिलाई अन्यसँग गाभ्यो। पहिला यसको नाम प्राकृतिक स्रोत साधन समिति थियो। तर, हाल कृषि, सहकारी तथा प्राकृतिक स्रोत समिति नाम दिइएको छ। समितिअन्तर्गत ऊर्जा जलस्रोत, कृषि पशुपन्छी, वन र भूमि व्यवस्था तथा वन तथा वातावरण मन्त्रालय जोडिएका छन्। यस समितिको सभापति पूर्णकुमारी सुवेदी हुन्। यसले विश्वव्यापी रूपमा पेचिलो बन्दै गएको जलवायुको मुद्दामा नेपाल सरकार संवेदनशील नरहेको सन्देश दिएको जानकारहरूले बताएका छन् । तर, अघिल्लो साता वन तथा वातावरणमन्त्री प्रदीप यादवले नेपालमा जलवायु संकटकाल घोषणा गरेर विश्वको ध्यान केन्द्रित गर्ने उद्घोष गरेका थिए। जलवायु परिवर्तनको क्षेत्रका अध्येता मधुकर उपाध्यायले सरकारले छुट्टै जलवायु परिवर्तन समिति बनाएर काम गर्नुपर्ने समयमा अन्य मन्त्रालयहरूसँग गाभ्नुले उचित सन्देश नगएको बताए । उपाध्यायले भने जलवायुलाई राज्यले कति महत्व दिएको छ। यसैबाट थाहा हुन्छ। एउटा मन्त्रालय नै हुनुपथ्र्यो। उपाध्यायका अनुसार पहिलाको व्यवथापिका संसद्मा वातावरण समितिसमेत थियो। त्यसले अलग्गै वातावरणको मुद्दा हेथ्र्यो। उत समितिले जलवायु, प्रदूषण, हावा, वन, वातावरणलगायत सम्पूर्ण विषयमा मन्त्रालयलाई समेत निर्देशन दिन्थ्यो। संसदभत्र वातावरणको कुरा उठेपछि, समितिमा छलफल हुन्थ्यो। तर, अहिलेको संसद्मा छुट्टै वातावरण समिति नहुनु बिडम्बना रहेको बताए। सरकारले महत्व दिएको हो भने जलवायु परिवर्तन समिति हुनुपथ्र्यो, असन्तुष्टि पोख्दै उनले भने, अनि न संसद्मा हाम्रा प्रतिनिधिहरू बसेर वातावणका मुद्दामा छलफल हुन्थ्यो। छुट्टै समिति भइदिएको भए संसदभत्र आउने जति पनि सरकारी कार्यक्रम तथा बजेटको विषयमा छलफल गर्न मिल्ने, मन्त्रालयलाई बोलाएर यो काम किन नगरेको भनेर र्याखर्याख्ती बनाउन मिल्न सक्थ्यो। यी विषयमा जनताका प्रतिनिधिले छलफल गरेर निती निर्माण गर्नुपर्ने हुन्थ्यो। समितिले दिएको निर्देशन सरकारले बाध्यकारी भएर मान्नुपर्ने भएपछि जलवायुका कामहरू अघि बढने संभावना प्रचुर हुने बुझाई उपाध्यायाको छ। किनभने यसलाई जनताको निर्देशन मानिन्छ। यदि नेपालले फरक समिति बनाएर काम गरेको भए आगामी नोभेम्बरमा इजिप्टमा हुन लागेको जलवायु सम्मेलन कोप २७ मा समेत गौरवका साथ यस्ता कुरा राख्न मिल्ने थियो। नेपालले जलवायुको विषय कति प्राथमिकतामा राखेको छ भनेर राम्रो सन्देष जान्थ्यो। उनले भने, समिति हुँदा धेरै फाइदा हुन्थे। यस विषयमा सूचना ल्याउन सक्थे। कामका लागि दबाव दिन सकिन्थ्यो। सरकारको कुन अंगलाई प्रश्न गर्ने सजिलो हुन्थ्यो। संसद्ले पनि सरकारलाई कामका लागि मार्गनिर्देशन गर्न सक्थ्यो। तर, जलवायुको विषय बुझेका सांसदको अभाव छ। जलवायुको विषयमा बोल्नलाई उनीहरूसँग के आधार छन्। कस्ता अध्ययन छन् ? तर, कृषि सहकारी तथा प्राकृतिक स्रोत समितिका सभापति पूर्णकुमारी सुवेदीले पहिला वातावरण समिति छुट्टै नभएको दाबी गरिन् प्राकृतिक स्रोत साधन समितिले नै हेर्ने गरेको बताइन्। समितिहरू एउटा समितिमा राख्नु भनेको कुनै बैंक, वा संस्था मर्ज गरिए जस्तो होइन, सुवेदीले भनिन्, यसले काम गर्न अप्ठेरो हुँदैन। एउटा समितिमा चारवटा मन्त्रालय जोडिएर काम गर्ने दायरा ठूलो भए पनि मिल्दोजुल्दो मन्त्रालयलाई एकै ठाउँमा राखिएको बताइन्। पहिलाको संसद्मा पनि वातावरण समिति छुट्टै नभएको सुवेदीले जनाइन्। आवश्यकताअनुसार सम्बन्धित मन्त्रालयमा जोडिएको हो। संसदले जलवायुको विषयलाई गम्भीर रूपमा लिएर छलफल गरिरहेको उनले जनाइन् । गएका कोपमा नेपालले गरेको प्रतिबद्धता कार्यान्वयन गर्नुपर्छ भनेर छलफल गरिरहेको छौं, सुवेदीले भनिन्, यो विषय सरकारको एकदमै प्राथमिकतामा छ। अघिल्लो संसद्मा रहँदा प्राकृतिक स्रोत साधन समिति को सभापति तथा सदस्यका रूपमा काम गरिसकेकी शान्ता चौधरीले भनिन् वास्तवमा जलवायु परिवर्तनको छुट्टै समिति चाहिने बेलाम अन्य मन्त्रालयमा गाभिनु राम्रो होइन । वातावरणको मुद्दा प्राकृतिक स्रोतसँग मिल्दोजुल्दो समितिमा राखेको हो। तर तत्कालको लागि महत्वपूर्ण मुद्दा भएको बताइन्।"
अब अवैध मोबाइल नचल्ने,"काठमाडौं : वैदेशिक रोजगारीबाट फर्किंदा आफन्तलाई मोबाइल फोन ल्याउँदै हुनुहुन्छ ? चाडपर्वका बेला मोबाइल फोन ल्याएर परिवारलाई खुसी पार्ने सोचमा हुनुहुन्छ भने एकपटक तपाईंले सोच्नुपर्छ। किनभने, अब टेलिकममा दर्ता नभएका मोबाइल फोन चल्दैनन्। वैदेशिक रोजगारीबाट फर्किने श्रमिकले स्मार्ट मोबाइल फोन उपहारका रूपमा ल्याउने गरेका छन्। रोजगारीबाट फर्किंदा आमाबुबा, श्रीमती, छोराछोरीलाई स्मार्ट फोन ल्याउँदा अब झन्झट बेहोर्नुपर्नेछ। नेपाल दूरसञ्चार प्राधिकरणले बिहीबारदेखि मोबाइल डिभाइस म्यानेजमेन्ट सिस्टम (एमडीएमएस) लागू गरेको छ। अब विदेशबाट उपहारका रूपमा ल्याइने मोबाइल सेट पनि दर्ताबिना नचल्ने भएका छन्। प्राधिकरणले बिनादस्तुर मोबाइल दर्ता गर्ने भएको छ। तर, दर्ता गर्दा कागजात भने अनिवार्य चाहिनेछ। प्राधिकरणका अध्यक्ष पुरुषोत्तम खनालले पर्याप्त कागजात हेरेर मात्रै मोबाइल दर्ता गरिने बताए। मोबाइलको कागजात पुष्टि नभए दर्ता हुँदैन। दर्ता नभए मोबाइल चल्दैन, खनालले भने। केन्द्रीय तथ्यांक विभागका अनुसार २२ लाख नेपाली नेपालबाहिर छन्। फर्किंदा उनीहरूले मोबाइल सेट ल्याउने गरेकामा नयाँ प्रावधानसँगै विदेशबाट फर्किंदा सकस हुने देखिएको छ। प्राधिकरणका प्रवक्ता सन्तोष पौडेलले वैदेशिक रोजगरीका क्रममा फर्किने नेपालीले मोबाइल ल्याउँदा दर्ता गर्न खासै झन्झट नहुने बताए। विदेशबाट फर्केको कागजातका आधारमा विदेशमा चलाएको मोबाइल तयाँ मोबाइल सेट यहाँ दर्ता गरेर चलाउन सकिन्छ, उनले भने। नयाँ सिष्टमले गैरकानुनी रूपमा भित्रिने मोबाइल पूर्णतया रोकिने पौडेलले बताए। यस्तो सिष्टमले चोरी भएमा वा हराएमा पनि मोबाइल खोज्न सहज हुन्छ, उनले भने। बिहीबारसम्म सञ्चालनमा आएका मोबाइल अटोमेटिक दर्ता भइसकेका छन्। प्राधिकरणले सबैको मोबाइलमा सन्देश पठाएर दर्ता भइसकेको जानकारी गराएको छ। तर, भदौ ३० पछि मोबाइल खरिद गर्दा उक्त मोबाइल सेट प्राधिकरणको एमडीएमएसमा दर्ता भएनभएको एकिन गरेर मात्रै खरिद गर्नुपर्ने प्राधिकरणले जनाएको छ। प्राधिकरणका अनुसार मोबाइल आयातकर्ताबिक्रेताले मोबाइल आयात गर्नुअघि अनिवार्य रूपमा स्वीकृति लिनुपर्छ। प्राधिकरणमा दर्ता भएका मोबाइल मात्रै बिक्री गर्नुपर्ने प्राधिकरणले निर्देशन जारी गरेको छ। त्यस्तै अवैध रूपमा भित्रिने मोबाइल पनि अब नचल्ने भएका छन्। यसरी धेरै मात्रामा मोबाइल भित्रिएको गुनासो आएपछि सरकारले अनिवार्य दर्ता गर्नुपर्ने प्रावधान ल्याएको हो। मोबाइल सेटको गैरकानुनी आयात, बिक्री तिवरण तथा प्रयोगलाई निरुत्साहित गरी थप व्यवस्थित गर्ने प्राधिकरणले जनाएको छ। प्रवक्ता पौडेलका अनुसार ग्रेमार्केटबाट हुने कारोबार पूर्णरूपमा रोकिने छ। एमडीएमएस लागू भएसँगै चोरी भएका तथा हराएका मोबाइल सेटको ट्रयाकिङब्लकिङ गरी नेपालभित्र त्यस्ता मोबाइल नचल्ने व्यवस्था गरिएको प्राधिकरणले जनाएको छ। प्राधिकरणले अवैध रूपमा भित्रिएका मोबाइल बन्द गराउन आईएमईआई नम्बर दर्ता गराउन भने विगतदेखि नै सुरु गरेको थियो। तर, मोबाइल सेट नै बन्द गराउने कुनै प्रविधि थिएन। एमडीएमएस प्रणाली हरेक सेवाप्रदायकको प्रणालीमा जडान भएको छ। यस प्रणालीमार्फत मोबाइल फोनको ह्वाइट लिस्ट, ग्रे लिस्ट र ब्ल्याक लिस्ट तयार हुन्छ। चोरी भएमाहराएको उजुरीका आधारमा ग्रे लिस्टमा राखेर अनुसन्धान गरिन्छ। ब्याक लिस्टका मोबाइल बन्द हुन्छ भने ह्वाइट लिस्टका मोबाइल निर्वाधरूपमा चल्छन्।"
"अर्थतन्त्रमा झिनो सुधार, जोखिम कायमै","काठमाडौं : मुलुकको अर्थतन्त्रमा झिनो सुधार देखिए पनि जोखिमको अन्त्य भएको छैन। आयातमा केही नियन्त्रण देखिएको छ। रेमिट्यान्समा सुधार भए पनि विदेश अध्ययन गर्न जानेका कारण विदेशी विनिमय सञ्चिति घटेको छ। यद्यपि मुलुकका लागि वस्तु तथा सेवा धान्ने अवधि भने केही बढेको छ। शोधनान्तर स्थिति घाटामा रहेको नेपाल राष्ट्र बैंकले औंल्याएको छ। २०७८०७९ को वार्षिक तथ्यांकमा आधारित देशको वर्तमान आर्थिक तथा वित्तीय स्थितिले मुलुकको अर्थतन्त्रको सूचकको यस्तो विश्लेषण गरेको हो। राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठ अर्थतन्त्रमा केही सुधार देखिए पनि जोखिम कायमै रहेको बताउँछन्। उनका अनुसार विदेशी विनिमय सञ्चिति घटेको छ। तर आयात कम हुँदै गएकाले वस्तु तथा सेवाको आयात धान्न सक्ने क्षमताको अवधि बढेकाले सुधार देखिएको छ। आयातको आकार केही नियन्त्रित भएकाले वस्तु तथा सेवा धान्न सक्ने क्षमता बढेको हो। अहिले आयात गर्न कर्जा पनि पाइएको छैन। साथै यसमा ब्याज पनि बढ्यो जस्ले गर्दा कम आयात हुन गएको छ, श्रेष्ठले अन्नपूर्णसँग भने। २०७९०८० को पहिलो महिनाको तथ्यांकले पनि आयात नियन्त्रित हँुदा कुल वस्तु व्यापार घाटा १०४ प्रतिशतले कमी आएको देखाएको छ। यसरी कमी आउदा साउनमा १ खर्ब १६ अर्ब ४८ करोड रुपैयाँ व्यापार घाटा भएको छ। गत आवको सोही अवधिमा यस्तो घाटा ७०६ प्रतिशतले बढेको थियो। यसअनुसार साउनमा कुल वस्तु आयात गत आवको तुलनामा १२९ प्रतिशतले कमी आएको देखाएको छ। सो दरले आयात घटेर साउनमा १ खर्ब ३१ अर्ब २९ करोड पुगेको छ। जबकि गत आवको सोही अवधिमा यस्तो आयात ७५७ प्रतिशतले बढेको थियो। वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः १२१ प्रतिशत, १०५ प्रतिशत र १५९ प्रतिशतले कमी आएको छ। वस्तुगत आधारमा पेट्रोलियम पदार्थ, स्पन्ज आइरन, औषधि, रासायनिक मल, कच्चा पाम तेललगायतका वस्तुको आयात बढेको छ भने सवारीसाधन तथा स्पेयर पार्टपुर्जा, एमएस विलेट, दूरसञ्चार उपकरण तथा पार्टस्, कच्चा सोयाबिन तेल, हट रोल्ड सिट इन क्वाइललगायतका वस्तुको आयात घटेको केन्द्रीय बैंकले बताएको छ। यस्तै साउनमा कुल वस्तु निर्यात २८७ प्रतिशतले कमी आई १४ अर्ब ८१ करोड पुगेको छ। आयात नियन्त्रित हँुदा पछिल्लो समय मूल्यवृद्धिमा दबाब परेको राष्ट्र बैंकका कार्यकारी निर्देशक श्रेष्ठ स्विकार गर्छन्। पेट्रोलियम पदार्थको मूल्य उच्च भयो। आयातमा केही कमी भयो। यस्ता कारणले मूल्यमा चाप पर्न गएको हो, उनले भने। अकासियो महँगी हरेक वस्तु तथा सेवाको मूल्य अकासिँदा आम सर्वसाधारण मर्कामा परेका छन्। विशेष गरेर घिउ, तेल, फलफूल, माछामासु, गेडागुडीलगायतका खाद्यको मूल्य अकासिँदा महँगी बढेको राष्ट्र बैंकले बताएको छ। केन्द्रीय बैंकको २०७९०८० को तथ्यांकले पनि चालू आवको पहिलो महिनामा वार्षिक बिन्दुगत उपभोक्ता मुद्रास्फीति ८२६ प्रतिशत रहेको उल्लेख गरेको छ। जबकि अघिल्लो वर्षको सोही महिनामा यस्तो मुद्रास्फीति ४३५ प्रतिशत रहेको थियो। सरकारले चालू आवको बजेटमार्फत र राष्ट्र बैंकले मौद्रिक नीतिमार्फत मुद्रास्फीति ७ प्रतिशतको सीमाभित्र कायम गर्ने भनिए पनि पहिलो महिना नै सीमा नाघेको छ। तथ्यांकअनुसार अहिले खाद्य तथा पेयपदार्थ समूहको मुद्रास्फीति ७११ प्रतिशत र गैरखाद्य तथा सेवा समूहको मुद्रास्फीति ९१८ प्रतिशत रहेको छ। २०७८ साउन महिनाको तुलनामा २०७९ साउन महिनामा खाद्य तथा पेयपदार्थ समूहअन्तर्गत घिउ तथा तेल, फलफूल, रेस्टुरेन्ट तथा होटल, मदिराजन्य पेयपदार्थ र दुग्ध पदार्थ तथा अन्डा उपसमूहको मूल्यवृद्धि क्रमशः १९५८ प्रतिशत, १८७९ प्रतिशत, ११८४ प्रतिशत, १०२४ प्रतिशत र १०१९ प्रतिशत रहेको छ। यसका साथै, गैरखाद्य तथा सेवा समूहअन्तर्गत यातायात, स्वास्थ्य, फर्निसिङ तथा घरायसी उपकरणहरू, शिक्षा र घरायसी उपयोगका वस्तुहरू उपसमूहको मुद्रास्फीति क्रमशः २३८८ प्रतिशत, १०५४ प्रतिशत, ९०४ प्रतिशत, ८११ प्रतिशत र ७८६ प्रतिशत रहेको छ। विप्रेषणमा सुधार वैदेशिक रोजगारीमा जानेको संख्या बढेसँग विप्रेषण (रेमिट्यान्स) पनि बढ्न थालेको छ। गत आर्थिक वर्षको पहिलो महिनाको तुलनामा चालू आर्थिक वर्षको साउनसम्ममा विप्रेषण आप्रवाह २०३ प्रतिशतले वृद्धि भएको छ। सो दरले विप्रेषण बढ्दा चालू आर्थिक वर्षको पहिलो महिनामा ९२ अर्ब २१ करोड भित्रिएको छ। वर्तमान आर्थिक तथा वित्तीय स्थितिअनुसार विप्रेषणमा यस्तो सुधार भएको उल्लेख गरेको हो। जबकि अघिल्लो वर्षको सोही अवधिमा विप्रेषण आप्रवाह १७४ प्रतिशतले घटेको थियो। गत साउनसम्ममा वैदेशिक रोजगारीका लागि अन्तिम श्रम स्वीकृति लिने नेपालीको संख्या २२२८ प्रतिशतले वृद्धि भइ ४४ हजार ५ सय ४० पुगेको छ। चालू खाता अर्बौं घाटामा लामो समयदेखि चालू खाता तथा शोधनान्तर स्थिति अर्बौं रुपैयाँले घाटामा छ। चालू आवको साउनमा चालू खाता १६ अर्ब २६ करोडले घाटामा रहेको छ। अघिल्लो वर्षको सोही अवधिमा चालू खाता ४७ अर्ब २९ करोडले घाटामा रहेको थियो। यस अवधिमा खुद प्रत्यक्ष वैदेशिक लगानी १ अर्ब ४० करोडले ऋणात्मक रहेको राष्ट्र बैंकले बताएको छ। देश भित्रिने विदेशी मुद्राको मुख्य स्रोत रेमिट्यान्स मात्रै भएको तथा आयात र विदेश अध्ययनमै मुद्रा बाहिरी रहेकाले शोधनान्तर स्थिति घाटामा गएको छ। यसर्थ साउनसम्ममा शोधनान्तर स्थिति २२ अर्ब ६३ करोडले घाटामा छ। यद्यपि गत आव ३८ अर्ब ७५ करोडले घाटामा थियो। विदेशी विनिमय सञ्चितिमा कमी केन्द्रीय बैंकका अनुसार साउनमा विनिमय सञ्चिति ११ खर्ब ९७ अर्ब ८५ करोड कायम भएको छ। अमेरिकी डलरमा यस्तो सञ्चिति २०७९ असार मसान्तमा ९ अर्ब ५४ करोड रहेकामा २०७९ साउन मसान्तमा १२ प्रतिशतले कमी आई ९ अर्ब ४२ करोड कायम भएको छ। सञ्चिति घटे पनि बस्तु तथा सेवा धान्ने सञ्चिति पर्याप्तता भने बढेको छ। चालू आवको पहिलो महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ९४ महिनाको वस्तु आयात र ८ महिनाको वस्तु तथा सेवा आयात धान्न पर्याप्त रहने देखिन्छ। विदेश भ्रमण र अध्ययनबाट अर्बौं रकम बाहिरियो नेपालमा विदेशीको भ्रमणमा केही सुधार देखिए पनि नेपालीहरू विदेश घुम्न जाँदा र पढ्न जाँदा गरेको खर्चले सेवा घाटामा छ। साउनमा खुद सेवा आय ११ अर्ब ६ करोडले घाटामा रहेको छ। सेवा खाताअन्तर्गत भ्रमण आय ५६० प्रतिशतले वृद्धि भई २ अर्ब ६० करोड पुगेको छ। तर सेवा खाताअन्तर्गत भ्रमण व्यय ८३८ प्रतिशतले वृद्धि भई १० अर्ब ५ करोड पुगेको छ। यसमध्ये शिक्षातर्पको व्यय ७ अर्ब १३ करोड छ।"
"एउटा वडामा डीपीआर, अर्कैमा निर्माण","हेटौंडा : बागमती प्रदेश सरकारको भौतिक संरचना निर्माणको डीपीआर हेटौंडा २ मा गरेर १६ नम्बर वडास्थित हटियामा जग्गा प्राप्तिको पहल अघि बढाइएको छ। एक वर्षअघि नै हाल मुख्यमन्त्री तथा मन्त्रिपरिषद् कार्यालय रहेको भवनसहित आसपासमा बागमती प्रदेशको सिंहदरबार बनाउने लक्ष्यसहित करिब ५० लाख रुपैयाँ खर्चेर डीपीआरको काम सम्पन्न भएको थियो। भौतिक पूर्वाधार विकास मन्त्रालयअन्तर्गतको प्रदेश राजधानी पूर्वाधार विकास विशेष आयोजनाले मुख्यमन्त्री कार्यालय र ६ वटा मन्त्रालय निर्माण गर्नका लागि आर्थिक वर्ष २०७७७८ मा डीपीआर निर्माण गरेको थियो। डीपीआर सके पनि पुरानो संरचनाहरूमा प्रदेशका बिभिन्न मन्त्रालय र अन्य निकाय बस्दा काम गर्न अप्ठ्यारो भएको प्रदेश राजधानी पूर्वाधार विकास विशेष आयोजनाका प्रमुख नवीनकुमार सिंहले बताए। अहिले नयाँ ठाउँमा सबै मन्त्रालय र कार्यालयहरू अट्नेगरी जग्गा खोजिको काम भइरहेको छ भन्ने सुनेका छौं, उनले भने, त्यही भएर पनि पुरानो डीपीआर अनुसारको काम अघि नबढेको हो। विशेष आयोजना कार्यालयले हालको मुख्यमन्त्रीको निवासदेखि मुख्यमन्त्री कार्यालय, सहरी विकास तथा भवन कार्यालय हुँदै खानेपानी तथा सरसफाइ डिभिजन कार्यालय भवनको जग्गा समेतलाई प्रदेशको सिंहदरबार निर्माणको लागि डीपीआर गरेको थियो। तर, भवन निर्माणका लागि बजेट भए पनि प्रदेश सरकारले चासो नदिँदा विशेष आयोजना कार्यालयले काम अघि बढाउन सकेको छैन। सरकारको भवन निर्माणको काम नभएपछि कार्यालयले हाल सडक निर्माण र मदन भण्डारी प्रतिष्ठानको भवन निर्माणको काम गरिरहेको छ। वर्तमान मुख्यमन्त्री राजेन्द्र पाण्डेले फराकिलो ठाउँमा सबै मन्त्रालय र निकाय अट्ने ठाउँको खोजि भइरहेको बताएका छन्। हेटौंडा१६ हटियामा संघीय सरकार मातहतको जग्गा लिजमा लिएर प्रदेश सरकारको सबै संरचना बनाउने काम अघि बढाइएको उनले बताए। हेटौंडाको हटियामा प्रदेशको मुख्यमन्त्री कार्यालय, मन्त्रालयहरू र संसद् भवन, प्रदेशका बिभिन्न कार्यालयसमेत निर्माण गर्ने गरी तयारी थालिएको छ, पाण्डेले भने, संघीय सरकार जग्गा दिन तयार छ, तर केही प्रक्रियागत ढिलाइले काम अघि बढ्न नसकेको हो। हटियामा ५५ बिघा क्षेत्रफल सरकारी जमिनमा संरचना निर्माण गर्ने उनले बताए। ठूलो क्षेत्रफल भएकाले प्रदेश संरचनाका अन्य सरकारी निकाय पनि यही जमिन रहने पाण्डेको भनाइ छ। चालु आर्थिक वर्षको बजेटमा १ अर्ब ५ करोड रुपैयाँ बजेट प्रदेशका मन्त्रालय भवनहरू निर्माणको लागि छुट्याइएको छ। ११ कात्तिक २०७८ मा बागमतीमा पाण्डे नेतृत्वको सरकार गठन भएपछि प्रशासनिक भवन जग्गा पहिचान समिति बनाएर प्रादेशिक संरचना बनाउन नयाँ जग्गा खोजी गरिएको थियो। उक्त समितिले आठ वटा जग्गामा संरचना बनाउन कुल १ सय ९५ दशमलव २७ बिघा जग्गा पहिचान गरेर संघीय सरकारलाई प्रस्ताव गरेको हो। हेटौंडाको मुख्य बजारबाट हटिया करिब १५ किलोमिटर दूरीमा छ।"
संसद्को कार्यकाल सन्तोषजनक रहेन : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले संसदको कार्यकाल सन्तोषजनक हुन नसकेको बताएका छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै जनताका मुद्दा स्थापीत गर्न र मुलुकलाई विकासको बाटोतर्फ अघि बढाउन संसदको कार्यकाल सन्तोषजनक हुन नसकेको बताए। २०७४ सालको निर्वाचन पनि जस्तो सोचिएको थियो, त्यस्तो संसदको पाँच वर्षे कार्यकाल हुन नसकेको उनको भनाइ छ । उनले केपी ओलीको व्यक्तिवादी चरित्र र अहंकारका कारण मुलुक अन्यौलको बाटोमा गएको आरोप लगाए । संसद भंगको विरुद्ध आन्दोलन नगरेको भए मुलुक यसअघि नै तानाशाही शासनमा जाने खतरा पैदा भएको उनको भनाइ छ । उनले मुलुकको विकास र सुशासनका हिसाबले पनि विगतको पाँच वर्ष खराब भएको जिकिर गरे। त्यस्तै माओवादी केन्द्रका नेता कृष्णबहादुर महराले कानुन निर्माण गर्ने कुरामा संसदका पाँच वर्षे कार्यकाल सफल भएको बताए । उनले पक्ष विपक्ष हुनु संसदीय व्यवस्था नै भएकाले संसदले सहमति कायम गर्दै छलफल अघि बढाउन सफल भएको जिकिर गरे। त्यस्तै कांग्रेस सांसद सुजाता कोईरालाले पनि संसदका पाँच वर्षे कार्यकालमा महत्वपूर्ण निर्णय भएको र केहि विवाद भएपनि संसद सफल भएको बताइन्। कोइरालाले संसदबाट धेरै कुरा सिक्ने मौका पाएको पनि बताइन्।"
"सत्तारुढ र प्रतिपक्षी दलबीच महाभियोग प्रतिवेदन पेस गर्ने विषयमा मत बाझियो, शनिबार पनि बोलाइयो बैठक","काठमाडौं : निलम्बित प्रधानन्याधीश चोलेन्द्र शमशेर जबरामाथि लागेको महाभियोगको प्रतिवेदन बुझाउने कि नबुझाउने विषयमा संसदीय समितिमा कुरा मिल्न सकेको छैन। संसद बैठकको अन्तिम दिन भोलि तोकिए पनि अहिलेसम्म प्रतिवेदन बुझाउने नबुझाउने अन्यौल कायम छ। सत्ता पक्ष नेपाली कांग्रेस र नेकपा माओवादी केन्द्र भोलि बस्ने अन्तिम बैठकमा प्रतिवेदन पेस गर्ने तयारीमा छन् भने प्रतिपक्षी दल एमाले अध्ययन नै अपुरो भएकाले प्रतिवेदन बुझाउन नहुने अडानमा छ। अहिलेसम्म महाभियोग सिफारिस समितिले ठोस निर्णय लिन नसक्दा महाभियोग के हुने? भन्ने प्रश्न उब्जिएको छ। समिति सदस्य मीन विश्वकर्माले प्रतिवेदनको अन्तिम रुपको मस्यौदा तयार भएको बताए। उनले भने, प्रतिवेदनको मस्यौदा तयारी अवस्थामा छ। भोलि निर्णय गरेर प्रतिवेदन संसद सचिवालयमा पेस गर्ने तयारी छ। एमाले सांसद कृष्णभक्त पोखरेलले पर्याप्त कागजातहरु नआउँदा निष्कर्षमा पुग्न नसकिएको बताए। निलम्बित प्रधानन्यायाधीश जबराले शुक्रबार ६४ पेज बयानमा हस्ताक्षर गरेका छन्। प्रतिवेदन १७४ पानामा समेटिएको छ। सबै पढेरमात्र हस्ताक्षर गर्ने चोलेन्द्रको अडानपछि ६४ पृष्ठमा मात्र हस्ताक्षर गर्न भ्याइएको हो। बाँकी शनिबार बिहान ८ बजे बैठकमा हस्ताक्षर गर्ने संसदीय समितीले जनाएको छ।"
स्ववियु निर्वाचनको मिति घोषणा गर्न अनेरास्ववियूको माग,"काठमाडौंः नेकपा एकीकृत समाजवादी निटक अनेरास्ववियूले विद्यार्थीलाई सरकारी अस्पतालको ओपीडी सेवा निशुल्क र अन्य स्वास्थ्य सेवामा ५० प्रतिशत सहुलियत गर्न दबाब अभियान सञ्चालन गर्ने निर्णय गरेको छ । अनेरास्ववियू केन्द्रीय कमिटीको प्रथम विस्तारित बैठकले सामुदायिक तथा सरकारी विद्यालयमा अध्ययनरत विद्यार्थीको उपचारमा सहुलियतका लागि दबाब दिने निर्णय गरेको हो । निर्णयमा भनिएको छ,सरकारी तथा सामुदायिक शैक्षिक संस्थामा अध्ययनरत विद्यार्थीहरुको उपचारको लागि सरकारी अस्पतालको ओपीडी सेवा निशुल्क र अन्य स्वास्थ्य सेवामा ५० प्रतिशत सहुलियत गर्न अनेरास्ववियू नेपाल सरकार, स्वास्थ्य मन्त्री र राज्य मन्त्रीलाई बैठकको उद्घाटन सत्रमा एसएमएस गरियो र कार्यान्वयनको लागि थप दबाबवमुलक अभियान संचालन गर्ने निर्णय गरियो । केही सरकारी विद्यालयमा संविधानको मर्म विपरित शुल्क लिइ दुई खाले कक्षा संचालन भइरहेको प्रति अनेरास्ववियूले ध्यानाकर्षण जनाएको छ । यो दोहोरो तथा विभेदकारी शिक्षा नीतिको अन्त्यका लागि दबाब, जागरणको अभियान सुरु गर्ने बैठकले निर्णय गरेको छ । त्रिभुवन विश्वविद्यालयका आंगिक क्याम्पसमा सञ्चालन भइरहेका केही नीजि शैक्षिक कार्यक्रमले विश्वविद्यालय भित्र दुईखाले शिक्षा प्रणालीको अभ्यास भइरहेकाले यो विभेदकारी नीतिको अन्त्य गर्न सम्बन्धित निकायसँग माग गरेको छ । सबै विश्वविद्यालयलाई स्ववियु निर्वाचनको मिति यथासिघ्र घोषणा गर्न बैठकले माग गरेको अनेरास्ववियू अध्यक्ष सुदेश पराजुलीले जानकारी दिए ।"
निर्वाचन आयोगद्वारा २२ हजार २२६ मतदान केन्द्र स्वीकृत,"काठमाडौं : निर्वाचन आयोगले मंसिर ४ गते हुने प्रतिनिधिसभा तथा प्रदेशसभा निर्वाचनका लागि १० हजार ८९१ मतदानस्थलअन्तर्गत २२ हजार २२६ मतदान केन्द्र रहनेगरी मतदान केन्द्र स्वीकृत गरेको छ। आयोगका अनुसार सबैभन्दा धेरे मतदाता भएको जिल्लामा मोरङमा ८३९, काठमाडौंमा ७६७ र झापामा ७६६ मतदान केन्द्र स्वीकृत गरिएको छ भने कम मतादाता रहेको मनाङमा २८, मुस्ताङमा ३९ र रसुवामा ५० मतादान केन्द्र स्वीकृति गरिएको छ। आयोगका प्रवक्ता शालिग्राम शर्मा पौडेलले मतदता नामावलीङ्गा प्रकाशित मतादातको विवरणलाई सही र त्रुटिरहित बनाउने प्रयास गरिएको बताए। अन्तिम नामावली निर्वाचन आयोगको वेवसाइटमा उपलब्ध गराइएको उनले बताए।"
बजार अनुगमन गर्न समितिको सरकारलाई निर्देशन,"काठमाडौं : राष्ट्रियसभा, राष्ट्रिय सरोकार तथा समन्वय समितिले अखाद्य वस्तुको मिसावट र कालोबजारी रोक्न सरकारका विभिन्न निकायलाई निर्देशन दिएको छ । बजार अनुगमन, मूल्यवृद्धि नियन्त्रण, उपभोक्ता हित संरक्षण तथा गुणस्तरीय वस्तुको सहज आपूर्तिकासम्बन्धमा सिंहदरबारमा शुक्रबार बसेको समितिको बैठकले चाडपर्व नजिकिँदै गर्दा अखाद्य वस्तुको मिसावट र कालोबजारी हुनेतर्फ सजग हुन सरकारलाई आग्रह गरेको हो। समिति सभापति दिलकुमारी रावल थापा (पार्वती) ले बैठकमा अन्तरमन्त्रालय र तीन तहका सरकारको समन्वयमा बजार अनुगमन गरी अहिले भइरहेको मिसावट र कालोबजारी गर्नेलाई कारबाही गर्न सम्बन्धीत निकायलाई निर्देशन दिएको बताए। उनले उद्योग, वाणिज्य तथा आपूर्ति मन्त्रालय, वाणिज्य आपूर्ति तथा उपभोक्ता संरक्षण विभाग र नेपाल गुणस्तर तथा नापतौल विभागलाई समितिमा बोलाएर खाद्यान्न वस्तुमा अखाद्य पदार्थ मिसाउन र कालोबाजारी गर्नेलाई कारबाही गर्न निर्देशन दिएको जानकारी दिए। उनले एकीकृत अनुगमन टोली बनाई बजार अनुगमन गर्नुपर्नेसमेत बताए । 'चाडपर्वको समयमा सर्वसाधारणलाई झुक्काउन अखाद्य वस्तु मिसावट र धेरै मूल्यमा वस्तु बिक्री गर्ने गरेका हुन्छन्, उनले भनेयो, 'अनुगमन गरी बजारलाई नियन्त्रण गर्नुपर्दछ ।' समितिका सदस्य खिमलाल भट्टराईले खाद्य वस्तुमा कृतिम अभाव खडा गर्ने भएकाले सचेत हुनुपर्ने बताए । उनले चिनी, खसी, बोका, भेडा, च्याङ्ग्राको सहज उपलब्धता हुनुपर्ने भन्दै होटेल रेन्टुराँको पनि नियमित अनुगमन गर्नुपर्ने खाँचो औँल्याए। समिति अर्का सदस्य इन्दिरा गौतमले अखाद्य बस्तु बेच्नेलाई हदैसम्मको कारबाही गर्नुपर्छ बताए। उनले स्वदेशी केरा र स्याउलाई प्राथमिकतामा राख्नुपर्ने भनाइ राखे । अर्का सदस्य जयन्ती राईले बजारमा अखाद्य वस्तु बेच्ने गरेको पाइएको जनाउँदै अनुगमन हुन नसकेको गुनासो गरे। 'व्यापारीले मनपरि वस्तुको मूल्य लिएका छन् । सरकारले अनुगमन गर्न सकेको छैन, 'उनले भने, 'अहिले दैनिक र अरु बेला साप्ताहिकरुपमा अनुगमन गर्नुपर्दछ ।' समितिका अर्का सदस्य रामचन्द्र रायले सरकारले ल्याएको नीति, नियम कार्यान्वयन नगरेको हुनाले बजारमा विचौलिया बढेको बताए । उनले सुपथ मूल्यका पसल सञ्चालन गर्नुभन्द मूल्य नियन्त्रणमा ध्यान दिनुपर्ने भनाइ राखे। समितिका सदस्य इन्दु कँडेलले बजार अनुगमन नहुँदा व्यापारीको मनोमानी बढेको बताए । उनले सुपथ मूल्यका पसलमा धनी वर्गको मात्र पहुँच बढेको जनाउँदै नेपाल भारत सीमा क्षेत्रमा अखाद्य वस्तु बढी मिसावट हुने गरेको बताए। उद्योग, वाणिज्य तथा आपूर्ति मन्त्रालयका सचिव डा तोयनारायण ज्ञवालीले मन्त्रालयको क्षमताअनुसार बजार अनुगमनलाई प्रभावकारी बनाइने जानकारी दिए । उनले वैशाखयता एक हजार चार सय व्यापारी फर्ममा अनुगमन गर्दा रु ८३ लाख ११ हजार राजस्व सङ्कलन गरिएको बताए। उपभोक्त संरक्षण विभागका महानिर्देशक महेश भट्टराईले अगामी असोज २ गतेबाट १० सयुक्त अनुगमन टोलीले बजार अनुगमन गर्ने जानकारी दिए । उनले अखाद्य वस्तुको मिसावट र कालोबजारीबारे सर्वसाधारणलाई जनचेतनामूलक कार्यक्रम सञ्चालन गर्ने बताए। उनका अनुसार यही भदौ ३० गते पाँच सय ५६ व्यापारी फर्ममा अनुगमन गर्दा एक सय सात व्यापारी फर्मबाट अखाद्य वस्तु र म्याद गुज्रेका सामान बरामद गरी २१ लाख जरिवाना गरिएको थियो । नापतौल विभागका महानिर्देशक दिनानाथ मिश्रले नापतौलका सामग्रीको नियमित अनुगमन गरिरहेको जानकारी दिए। रासस"
संसद अधिवेशन अन्त्य गर्न राष्ट्रपतिलाई सरकारको सिफारिस,काठमाडौं : सरकारले भोलि असोज १ गतेबाट संसद अधिवेशन अन्त्य गर्न राष्ट्रपतिलाई सिफारिस गरेको छ। प्रधानमन्त्री निवास बालुवाटारमा बसेको मन्त्रिपरिषद् बैठकले भोलि (शनिबार) असोज १ गते राति १२ बजेबाट अधिवेशन अन्त्यका लागि राष्ट्रपतिलाई सिफारिस गर्ने निर्णय गरेको हो। यसअघि आज शुक्रबार प्रतिनिधिसभाबाट तीन विधेयक स्वीकृत भएका थिए।
"सबैभन्दा बढी मतदाता मोरङमा, कम मनाङमा (सूचीसहित)",काठमाडौं : निर्वाचन आयोगले मंसिर ४ गते हुने प्रतिनिधिसभा तथा प्रदेशसभा निर्वाचनका लागि अन्तिम मतदाता नामावली प्रकाशन गरेको छ। आयोगले एक करोड ७९ लाख ८८ हजार ५७० मतदाताको नामावली स्वीकृत गरेको छ। आयोगले शुक्रबार प्रेस विज्ञप्ति जारी गर्दै ८८ लाख ४७ हजार ५७९ महिला र ९१ लाख ४० हजार ८०६ जना पुरुषको नामावली स्वीकृत गरेको हो। आयोगका अनुसार सबैभन्दा बढी मतदता मोरङमा रहेका छन्। मोरङमा ७ लाख ३५ हजार ५२५ मतदाता रहेका छन्। त्यसपछि झापामा ६ लाख ६३ हजार ३३१ र काठमाडौंमा ६ लाख ५२ हजार १२६ मतदाता रहेका छन्। त्यस्तै सबैभन्दा कम मतदाता रहेको जिल्ला मनाङमा ६ हजार ७७९ मतदाता रहेका छन् भने मुस्ताङमा १० हजार ९५७ र डोल्पामा २२ ह जार ७७४ मतदाता रहेका छन्। त्यस्तै आयोगले १० हजार ८९१ मतदानस्थलअन्तर्गत २२ हजार २२६ मतदान केन्द्र रहनेगरी मतदान केन्द्र स्वीकृत गरेको हो। आयोगका प्रवक्ता शालिग्राम शर्मा पौडेलले मतदता नामावलीङ्गा प्रकाशित मतादातको विवरणलाई सही र त्रुटिरहित बनाउने प्रयास गरिएको बताए। अन्तिम नामावली निर्वाचन आयोगको वेवसाइटमा उपलब्ध गराइएको उनले बताए।
सभामुख सापकोटाले गठबन्धनको बफादार कार्यकर्ताको भूमिका खेले : पोखरेल,काठमाडौं : नेकपा एमालेका बरिष्ठ उपाध्यक्ष ईश्वर पोखरेलले संसदको पाँच वर्षे कार्यकालमा जननिर्वाचित प्रतिनिधिहरुको प्रभावकारी भूमिका हुन नसकेको बताए। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै पोखरेलले संसदको नेतृत्व गर्ने पात्रहरुको भूमिका महत्वपूर्ण हुने भएपनि त्यस्तो हुन नसकेको बताए। पोखरेलले सभामुख अग्नी सापकोटाले प्रतिनिधिसभाको नेतृत्व भन्दा पनि गठबन्धनको बफादार कार्यकर्ताको रुपमा भूमिका खेलेको आरोप लगाए । आफूहरु सत्तापक्षमा हुँदा सौहार्दपूर्ण भूमिका खेलेको र प्रतिपक्षीमा रहँदा पनि प्रभावकारी भूमिका खेलेको उनको भनाइ छ । उनले सदनले नै विभिन्न विषयमा प्रतिपक्षीसँग छलफल गर्न नचाहनु बिडम्वना रहेको बताए। उनले केहि पात्रहरुका कारण नै संसद अनाकर्षण थलोको रुपमा देखापरेको टिप्पणी गरे।
साउदी अरेबियासँग छिट्टै श्रम सम्झौता हुने,"काठमाडौं : श्रम, रोजगार तथा सामाजिक सुरक्षामन्त्री शेरबहादुर कुँवरले प्रमुख श्रम गन्तव्य मुलुक साउदी अरेबियासँग छिट्टै श्रम सम्झौता हुने बताएका छन्। आफूसँग शिष्टाचार भेटका लागि आज सिंहदरबार पुगेका नेपालका लागि साउदी अरेबियाका राजदूत साद नासेर अब्दुल्ला अबु हैमदलाई मन्त्री कुँवरले दुई देशबीचको श्रम सम्झौताको काम अगाडि बढिरहेको बताएका थिए। उनीहरुबीच साउदीमा काम गर्ने नेपाली श्रमिकको सुरक्षाका विषयमा छलफल भएको मन्त्रालयले जनाएको छ। मन्त्री कुँवरले साउदी अरेबियामा काम गर्दै आएका नेपालीको समस्या र उनीहरुको सुरक्षाका लागि सहकार्य गर्नुपर्नेमा जोड दिएका थिए। उनले नेपालबाट साउदीमा सीपयुक्त जनशक्ति पठाउनका लागि त्यहाँको सरकारले पनि सहयोग गर्नुपर्ने बताए। मन्त्री कुँवरले साउदीमा काम गर्ने नेपाली श्रमिकलाई त्यहाँको सरकारले रोजगारको अवधि सकिएपछि बहिर्गमन भिसा समयमै नदिँदा नेपालीले कामदारले समस्या भोग्ने गरेकाले यसमा विशेष सहयोग गरिदिन आग्रह गरेका थिए। भेटमा राजदूत हैमदले नेपाली श्रमिकले भोग्नुपरेका समस्या समाधानका लागि आफूले सक्दो सहयोग गर्ने प्रतिबद्धता व्यक्त गरेका थिए।"
रिक्त परीक्षा नियन्त्रक तत्काल नियुक्त गर्न माग,"काठमाडौं : नेत्रविक्रम चन्द विप्लव नेतृत्वको नेकपा निकट अखिल (क्रान्तिकारी)ले समयमै परीक्षा सञ्चालनको माग गरेको छ। अखिल(क्रान्तिकारी) पूर्वाञ्चल विश्वविद्यालय विशेष क्षेत्रले समयमै परीक्षा सञ्चालन गरी दुई महिनाभित्र परीक्षाफल सार्वजनिक गर्न माग गरेको हो। तीन महिनादेखि रिक्त रहेको परीक्षा नियन्त्रकलगायत अन्य रिक्त पदहरूमा स्वतन्त्र, निष्पक्ष ढंगले तत्काल नियुक्ति गर्न आग्रह गरेको छ। यस्तै, प्रत्येक संकायका कार्यक्रमहरूको माइक्रोसेलेवस निर्माण गर्न माग गरेको छ। विश्वविद्यालयले दिँदै आएको छात्रवृत्तिको दर र दायरा थप फराकिलो पार्नुपर्ने विश्वविद्यालयका इन्चार्ज सुबास 'किरण' जोशीले बताए। विभिन्न क्याम्पस र कलेजले मनपरी ढंगले गरिएको शुल्कवृद्धि तत्काल खारेज गरी विश्वविद्यालयले अविलम्ब शुल्क निर्धारण गर्नुपर्ने, चिकित्सा शिक्षा आयोगले लिएको प्रवेश परीक्षामा उतीर्ण विद्यार्थीको तत्काल कक्षा सञ्चालन गरिनुपर्ने माग अघि सारेको छ। मागपत्रमा भनिएको छ, 'विद्यार्थी र अभिभावकको सहजताका लागि काठमाडौंलगायत देशका विभिन्न ठुला सहरमा सम्पर्क कार्यलय सञ्चालन गरियोस्। विश्वविद्यालयले आफ्नो छुट्टै शैक्षिक क्यालेन्डर तयार गरी कडाइ पूर्वक लागू गरियोस्।'"
'सिट बाँडफाँटमा दलहरू सहमति नजिक',काठमाडौं : सञ्चारमन्त्री ज्ञानेन्द्रबहादुर कार्की सिट बाँडफाँटका विषयमा दलहरूबीच करिब ८० प्रतिशत सहमति भइसकेको बताएका छन्। शुक्रबार संसद भवनमा सञ्चारकर्मीसँग कुरा गर्दै कार्कीले गठबन्धन देशको आवश्यकता भएकाले अन्य विषयमा पनि सहमति भइ निर्वाचनमा जाने दाबी गरे। राजनीतिक स्थिरता नदिई देशको विकास हुन नसक्ने भएकाले पनि गठबन्धनले मुलुकलाई अघि बढाउने उनले बताए। सिट बाँडफाँट न्यायोचित र सम्मानजनक ढंगले गर्नुपर्ने भएकाले समय लाग्नु स्वभाविक भएको उनको भनाइ छ। त्यस्तै कार्कीले मुलुकको समृद्धिका लागि सबै गम्भीर भएर अघि बढ्नुपर्ने पनि बताए।
निर्वाचन खर्च नबुझाउने उम्मेदवारलाई साढे ७ लाखसम्म जरिवाना,"काठमाडौं : निर्वाचन आयोगले स्थानीय तह निर्वाचनमा खर्च विवरण नबुझाउने १ लाख २३ हजार ६२४ जना उम्मेदवारलाई जरिवानासहित कारबाही गरेको छ। आयोगले स्थानीय तह निर्वाचनको खर्च विवरण नबुझाउने उम्मेदवारलाई साढे ७ लाखसम्म जरिवाना गर्ने भएको छ। आयोगले शुक्रबार विज्ञप्ति जारी गर्दै निर्वाचन आचारसंहिता उल्लंघन गर्दै खर्च विवरण नबुझाउनेहरुलाई जरिवाना गर्ने भएको हो। आयोगका अनुसार महानगरपालिकाको प्रमुख र उपप्रमुखको हकमा जनही ७ लाख ५० हजार, वडाध्यक्ष, वडासदस्य, महिला सदस्य र दलित महिला सदस्यको हकमा जनही ३३ लाख जरिवाना तोकिएको छ। त्यस्तै उपमहानगरपालिकाको प्रमुख र उपप्रमुखको हकमा जनही ५ लाख ५० हजार, वडाध्यक्ष र सबै सदस्यहरुलाई जनही २ लाख ५० हजार जरिवाना तिराउने भएको हो। नगरपालिकाको प्रमुख र उपप्रमुखको हकमा जही ४ लाख ५० हजार र वडाध्यक्षसहित सदस्यहरुलाई जनही २ लाख जरिवाना आयोगले तोकेको छ। त्यस्तै गाउँपालिकाको हकमा अध्यक्ष र उपाध्यक्षलाई जनही ३ लाख ५० हजार र वडाध्यक्ष र सदस्यहरुलाई जनही १ लाख ५० हजार जरिवाना तोकिएको हो। आयोगले उक्त जरिवाना रकम आफ्नो बैंक खाता तिर्न निर्देशन दिएको छ।"
म्यादीमा पूर्व सुरक्षाकर्मीहरूको पनि आवेदन,"नुवाकोट : नुवाकोटमा म्यादी प्रहरी बन्नका लागि आवेदन दिनेको भीड लागेको छ। दुई दिनमा नौसय ८० जनाले म्यादी प्रहरीका लागि आवेदन दिएको प्रहरी उपरीक्षक रमेश पण्डितले जानकारी दिए। उनका अनुसार आवेदन दिनेमा पूर्व प्रहरी, पूर्व सेना, पूर्व सशस्त्र प्रहरी तथा पूर्व म्यादीहरू उल्लेख्य रहेका छन्। नेपाल प्रहरीले मंसिर ४ गतेको निर्वाचनका लागि स्वीकृत म्यादी प्रहरी भर्ना छनोट नियुक्ति तथा परिचालनसम्बन्धी मापदण्ड, २०७९ अनुसार भर्ना खुलाएसँगै नुवाकोटमा आवेदनका लागि आउने निरन्तर बढिरहेका छन्। बेरोजगारी लगायतका कारणले म्यादीमा आउनेहरू बढिरहेका जनाइएको छ। गत वैशाख ३० गते सम्पन्न स्थानीय तह सदस्य निर्वाचनमा नुवाकोटमा एक हजार तीन सय ३७ जना प्रहरी खटाइएको थियो। यस निर्वाचनका लागि नुवाकोटमा एक हजार पाँच सय जना म्यादी प्रहरी आवश्यक पर्ने जिल्ला प्रहरी कार्यालय नुवाकोटले जनाएको छ। सरकारले यसपटकको निर्वाचनमा एक लाख १५ हजार म्यादी प्रहरी भर्ना गर्न प्रहरीलाई स्वीकृति प्रदान गरिसकेको छ। सक्षम नेपाली नागरिकले म्यादी प्रहरीका लागि भदौ ३० गतेदेखि असोज ६ गतेसम्म जिल्ला प्रहरी कार्यालयमा दरखास्त दिन सक्ने छन्। दरखास्त दिनका लागि १८ वर्ष पूरा भई ५४ वर्ष ननाघेका हुनुपर्ने प्रावधान रहेको छ। भर्नाका लागि नेपाली नागरिक हुनुपर्ने, साधारण लेखपढ गर्न जान्ने, नैतिक पतन देखिने फौजदारी अभियोगमा सजाय नपाएका, राजनीतिक दलको सदस्य नभएका, शारीरिक र मानसिक रूपले स्वस्थ, आतङ्ककारी सङ्गठनका सदस्य नरहेका, आँखा माइनस २ र प्लस २ भन्दी बढी कमजोर नभएको हुनुपर्ने नीति रहेको छ। जिल्लामा दुई प्रतिनिधि सभा र चार वटा प्रदेश सभा क्षेत्र रहेको छ।"
जिउँदो सहिदको राजनीतिक उपाधि पाएका घिमिरेको निधन,"तानसेन : नेपाली राजनीतिमा जिउँदो सहिदले परिचित पाल्पा रामपुरका विजयराज घिमिरेको निधन भएको छ। लामो समयदेखि क्यान्सरबाट पीडित ५४ वर्षीय घिमिरेको उपचारका क्रममा काठमाडौंस्थित मेडिसिटि अस्पतालमा बिहीबार बेलुकी निधन भएको हो। २०४६ फागुन ७ गते रामपुरमा पञ्चायत विरोधी जनप्रदर्शनको नेतृत्व गरेका विजय घिमिरेलाई प्रहरीले गोली प्रहार गर्दा आफ्नै दाजू सुर्य घिमिरेलाई गोली लागेर मृत्यु भएको थियो। सो घटनामा विजय बाँच्न सफल भएकाले उनलाई जिउँदो सहिद भन्ने गरिएको हो। पछि लाश लिन गएका साथीहरूले जिवितै भेटेपछि तत्काल उपचार गरिएको थियो। २१ वर्षको उमेरमा पञ्चायत विरोधी आन्दोलनमा होमिएका घिमिरे ५४ वर्षसम्म सक्रिय राजनीतिमा रहेका थिए। २०२५ साल रामपुर पाल्पामा जन्मिएका स्वर्गीय घिमिरे २०३७ सालमा १२ वर्षको उमेरमा पाल्पा रामपुरको राम तुल्सीमावीको नेविसंघ सचिव भएका थिए। २०४४ सालमा नेपाली कांग्रेस पाल्पाको जिल्ला कमिटी सदस्य भएका स्वर्गीय घिमिेरे २०४६ सालमा नेविसंघ पाल्पाको जिल्ला सचिव, २०४८ देखी ४९ सम्म त्रिभुवन बहुमुखी क्याम्पस तानसेनका स्ववियु सचिव तथा नेपाली कांग्रेस पाल्पाको जिल्ला सचिवको नेतृत्व गरेका थिए। घिमिरे २०५६ र २०७४ सालको निर्वाचनमा दुई पटकसम्म पाल्पा क्षेत्र नं १ को प्रतिनिधि सभा सदस्यको उम्मेदवार बनी पराजित भएका थिए। क्यान्सर लागेपछि उनले भारतमा उपचार गराउँदै आएका थिए। उपचार गराएर केही हप्ता अघि काठमाडौं फर्किएका घिमिरेलाई फेरि स्वास्थ्यमा समस्या आएपछि काठमाडौंको मेडिसिटी अस्पतालमा उपचार भइरहेको थियो। घिमिरेले उपचारका लागि राज्यकोषबाट एक रुपैयाँ पनि नलिएको, रामपुर नगरपालिकाले दिएको पाँच लाख रुपैयाँ पनि नलिई उपचार गराएको नेपाली कांग्रेस पाल्पाका सभापति हिमालदत्त श्रेष्ठले बताए। घिमिरेको निधनले पार्टीमा अपुरणीय क्षति पुगेको नेपाली कांग्रेसको पाल्पाले जनाएको छ। स्वर्गीय घिमिरेको पशुपति आर्यघाटमा नेपाली कांग्रेसका उपसभापति धनराज गुरुङ, बरिष्ठ नेता रामचन्द्र पौडेल, गृहमन्त्री बालकृष्ण खाण, प्रकाशमान सिंह, चन्द्र भण्डारी, बल बहादुर केसीसहितनेता कार्यकर्ताले पार्टीको झण्डा ओढाएर अन्त्यष्टि गरिएको नेपाली कांग्रेस पाल्पाका सभापति श्रेष्ठले बताए। स्वर्गीय घिमिरेको आमा, श्रीमती दुई छोरा र एक छोरी रहेका छन।"
जनसंख्याको आधारमा मधेसी दलितको प्रतिनिधित्व गराउन दल र आयोगलाई ध्यानार्षण,"काठमाडौं : निर्वाचन आयोगको लापरबाही र दलहरुको गैरजिम्मेवारीपनका कारण जनसंख्याको आधारमा मधेसी दलितले समानुपातिकतर्फ प्रदेश सभा र प्रतिनिधि सभामा प्रतिनिधित्व नपाएको सरोकारवलाहरुले औंल्याएका छन्। मधेसी दलितको प्रतिनिधित्वको सवालमा जागरण मिडिया सेन्टरले काठमाडौंका गरेको पत्रकार, अधिकारकर्मी र पत्रकारहरुबीचको बसहले दल र आयोलाई फेरि गल्ती नदोहोर्याउन आग्रह गरेको छ। प्रदेश सभा र प्रतिनिधिसभाको समानुपातिक तर्फको बन्दसूची दलहरुले असोज २ र ३ गते बुझाउन लागेको पूर्वसन्ध्यामा सरोकारवाहरुले दल र आयोगलाई बिगतमा गरेको गलती नदोहोर्या आग्रह गरेको छ। सदन, सरकार र संवैधानिक निकायमा सम्बन्धित पक्षले जनसंख्याको आधारमा समानुपातीक समावेशी सिद्धान्त लागु नगरेर उपेक्षाको अधिवक्ता रक्षा रामले बताए। २०६८ सालको जनगणनाका अनुसार दलितको जनसंख्या १३८ प्रतिशत छन्। तीमध्ये मधेसी दलितको जनसंख्या ४८ प्रतिशत छ, अधिवक्ता रामले भने, तर, दलितको नाममा पहाडी समुदायका दलितको मात्रै प्रतिनिधित्व भयो। मधेसी दलितको प्रतिनिधित्व निकै न्यून वा शून्य छ। दलितभित्र मधेसी दलितहरुको आन्तरिक समावेशीकरण कमजोर रहेको उनले बताए। संविधानको धारा ४० मा दलित हकको व्यवस्था सम्बन्धमा व्याख्या गर्दा धारा ४० (१) मा राज्यका सबै निकायमा दलितलाई समानुपातिकसमावेशी सिद्धान्तका आधारमा सहभागी हुने हक हुनेछ भनिएको छ। धारा ४० (७) मा दलितका लागि उपलब्ध हुने अवसर, सेवासुविधामा दलितभित्र महिलालगायत सबै समुदायका दलितले समानुपातिकरूपमा पाउने प्रष्ट व्यवस्था छ। तर, दलहरुले दलितको नाममा दिने कोटामा मधेसी दलितको सूची पेस गर्दैनन्। त्यो सूची आयोगले छलफल नगरिकन स्वीकार गर्ने कारण मधेसी दलितको प्रतिनिधित्व कम भएको हो। मधेस आन्दोलनपछि मात्रै मधेसी दलितहरुको सवालमा बहस सुरु भएको थियो। संवैधानिक नियुक्त, राजनीतिक न्युक्ति, दलहरुबाट प्रदेश सभा र प्रतिनिधिसभ गर्ने समानु्पातिक तर्फको सिफारिसमा जनसंख्याको आधारमा मधेसी दलितलाई आरक्षण दिइएको छैन, अधिवक्ता रामले भने। जगरण मिडिया सेन्टरकी अध्यक्ष कमला विश्वकर्मा दलहरुको गैरजिम्मेवारीपन र निर्वाचन आयोगको लापरबाहीले मधेसी दलितले जनसंख्याको आधारमा प्रदेशसभा र प्रतिनिधिसभाका सिट पाउन नसकेको उल्लेख गरिन्। दलितको आरक्षणमा पहाडी दलितको प्रतिनिधित्व जनसंख्या भन्दा बढी भयो। तर, मधेसी दलितको प्रतिनिधित्व जनसंख्याको आधारमा हुन सकेन, उनले भनिन्, दल र निर्वाचन आयोग यस बिषयमा गम्भीर बन्नुपर्छ। सबै तहमा मधेसी दलितको जनसंख्याको आधारमा प्रतिनिधित्व गराउन ५ पुस, २०७४ मा दलित सरोकार मञ्चले निर्वाचन आयोगमा ध्यानर्षण गराइएको थियो। आयोगले एमाले, कांग्रेस, माओवादी, तत्कालिन राजपा र संघीय समाजवादी फोरमलाई पुस ७ मा मधेसी दलितलाई जनसंख्याको आधारमा प्रतिनिधित्व गराउन आदेश दिएको थियो। तर, दलहरुले अटेनन्। त्यसपछि अधिवक्ता रक्षाराम हरिजनले दलहरु बिरुद्धमा सर्वोच्च अदालतमा रिट हालेका थिए । समानुपातिक प्रतिनिधित्वको प्रक्रिया अघि बढिसकेकोले रिट खारिज गरेको थियो। मञ्चले फेरि आयोगलाई जनसंख्याको आधारमा मधेशी दलितको प्रतिनिधित्व गराउन ज्ञापन पत्र बुझाएर ध्यानर्षण गराएको छ।"
नागरिकता विधेयकमा पुनरविचार गरौं : प्रेम सुवाल,"काठमाडौं : सांसद प्रेम सुवालले प्रमाणीकरणका लागि राष्ट्रपति कहाँ पुगेको नेपाल नागरिकता विधेयकमा पुनरविचार गर्न माग गरेका छन्। शुक्रबार प्रतिनिधि सभा बैठकमा बोल्दै नेता सुवालले नागरिकता विधेयकमाथि अझै छलफल आवश्यक रहेको बताए। उनले भने,' नागरिकता विधेयकमाथि अझैं विचार गर्नुपर्छ। राष्ट्रपतिबाट प्रमाणीकरण गर्न दिनुहुँदैन भन्ने जनताको आवाजको सम्मान गर्नुपर्छ।' संघीय संसदअन्तरगत प्रतिनिधि सभा र राष्ट्रियसभाबाट हुबहु पारित भएर नागरिकता विधेयक राष्ट्रपति विद्यादेवी भण्डारी कहाँ पठाइएको छ। तर हालसम्म राष्ट्रपतिले विधेयक प्रमाणीकरण गरेकी छैनन्।"
"पाँच वर्षे कार्यकाल उतारचढावमै बित्यो, चमत्कारिक परिणाम आउने गरी खटिनुहोस् : ओली","काठमाडौं : नेकपा एमालेका अध्यक्ष केपी शर्मा ओलीले पाँच वर्षीय कार्यकाल उतारचढावमा बितेको बताएका छन्। शुक्रबार एमाले संसदीय दलको बैठकमा बोल्दै अध्यक्ष ओलीले आगामी निर्वाचनमा चमत्कारिक परिणाम आउने गरी गाउँगाउँमा खटिन आग्रह गरेका हुन्। उनले भने,मंसिर ४ को निर्वाचनमा एमालेले चमत्कारिक उपलब्धि हाँसिल गर्नुपर्छ । त्यसका लागि सबैले आआफ्नो ठाउँबाट सम्पुर्ण शक्ति लगाउनुपर्छ।' ओलीले भोलिदेखि संसदको कार्यकाल सकिने बताउँदै सांसदहरुलाई निर्वाचनमा खटिन आग्रह गरेका हुन्। उनले भोलिदेखि संसद नरहने भन्दै आफ्ना सांसदहरुलाई भोलिदेखि नै निर्वाचका लागि गाउँगाउँ जान निर्देशन दिएका छन्। आफूहरु गठबन्धनका विरुद्ध एक्लै लड्नुपर्ने अवस्था आएकोले आफ्ना उम्मेद्वारलाई जिताउन निर्देशन दिएका थिए।"
अदालतमाथि संसद्को बलमिच्याइँ,"काठमाडौं : प्रतिनिधिसभाको महाभियोग सिफारिस समितिले न्यायाधीशलाई बयानमा बोलाएर स्वतन्त्र न्यायपालिकामाथि हस्तक्षेप गरेको छ। यससँगै शक्ति पृथकीकरण र क्षेत्राधिकारको गम्भीर प्रश्न उठेको छ। यद्यपि, सर्वोच्च अदालतको पूर्णबैठक तत्काल बसी स्वतन्त्र न्यायपालिका, शक्ति पृथकीकरणको सिद्धान्त र संविधानसम्मत नहुने भनी अस्वीकार गरिदियो। पूर्वप्रधानन्यायाधीश अनुपराज शर्मा समितिले न्यायाधीश र पूर्वन्यायाधीशलाई बयानका लागि पत्र पठाएकोमा आपत्ति व्यक्त गर्छन्। सर्वोच्चमा बहालवाला न्यायाधीशले भ्रष्टाचार गरेको हो भने महाभियोग लगाएर बयानमा बोलाउन सकिन्छ, पूर्वप्रधानन्यायाधीश शर्मा भन्छन्, सर्वोच्च अदालतको पूर्णबैठकले सही निर्णय गरेको छ। न्यायाधीश बयानका लागि जाँदा न्यायालयमाथि हाबी संसद् हुने सम्भावना रहन्छ। त्यसैले राज्यका दुई अंग सन्तुलित हुनुपर्छ। पूर्वप्रधानन्यायाधीश कल्याण श्रेष्ठ निलम्बित प्रधानन्यायाधीश चोलेन्द्रशमशेर जबरासँग बयान लिने ढंग समितिले प्रदर्शन नगरेकोमा चिन्ता व्यक्त गर्छन्। बयान लिनुपर्ने ठाउँमा भाषण गर्ने अवसर दिनुहुँदैन। बयान सही ढंगले नलिएका कारण यो परिस्थिति आएको हो। सही ढंगले बयान लिएको भए यति धेरै व्यक्तिलाई पत्र काट्नुपर्दैनथ्यो, पूर्वप्रधानन्यायाधीश श्रेष्ठ भन्छन्, बयानलाई व्यवस्थित गर्न नसकेको कारणबाट उत्पन्न परिस्थिति हो। बयानका क्रममा समितिले जबरालाई बेरोकटोक अभिव्यक्ति प्रवाहका लागि स्वतन्त्रता दिएको थियो। समितिमा रहेका पदाधिकारीले अधिकार क्षेत्रको प्रकृति, सम्पन्न गर्नुपर्ने प्रक्रिया र प्रक्रियालाई कार्यान्वयन गर्न सक्ने क्षमता र सीप प्रदर्शन गर्नुपथ्र्यो, श्रेष्ठ भन्छन्, महाभियोगका लागि सिफारिस गर्न योग्य होहोइन भन्ने प्रश्न छ। व्यवस्थित ढंगले बयान गर्ने सीप देखाउनुपथ्र्यो भन्ने अपेक्षा हो। आलोचना होइन। महाभियोगसम्बन्धी संघीय ऐन बनाउन चुकेको उनी बताउँछन्। संसद्ले आफूमध्येबाट योग्य, दक्ष, रुचि, अनुभवि व्यक्ति राख्ने व्यवस्था गर्न सकिन्थ्यो, उनी भन्छन्, महाभियोग समिति सक्षम हुनुपर्छ। त्यसका लागि पनि संघीय ऐन बनाउनुपथ्र्यो। समितिले न्यायाधीश वा पूर्वप्रधानन्यायाधीशलाई कुनै प्रतिवादी कायम गरेर नबोलाएको उनको भनाइ छ। उनका अनुसार समितिको नियतमा भने शंका गरिहाल्न सकिँदैन। पूर्वप्रधानन्यायाधीश ओमप्रकाश मि श्रका अनुसार न्यायाधीश र पूर्वप्रधानन्यायाधीशलाई बयानका लागि बोलाउनु उपयुक्त हुँदैन। बहालवाला न्यायाधीश वा सेवानिवृत्त प्रधानन्यायाधीश, न्यायाधीशलाई बयानमा बोलाउनु उचित होइन। संविधान र न्यायाधीशको मर्यादाका लागि पनि बोलाउनु उचित हुँदैन, पूर्वप्रधानन्यायाधीश मि श्र भन्छन्, स्वतन्त्र न्यायपालिका भएका मुलुकमा पनि यस्तो चलन छैन। संविधानविद् डा विपिन अधिकारी महाभियोग सिफारिस समितिले न्यायाधीशलाई बोलाउनु जायज नभएको बताउँछन्। सरकारको कर्मचारीलाई उपस्थित गराएजस्तो होइन, डा अधिकारी भन्छन्, सर्वोच्च अदालतको पूर्ण बैठक (फुल कोर्ट)ले जे निर्णय गर्यो त्यो राम्रो गर्यो। समितिले बैठकमा उपस्थित हुन बुधबार न्यायाधीशलाई पत्र पठाएको थियो। पत्र पाएलगत्तै सर्वोच्चको पूर्णबैठकले बैठकमा नजाने गरेको थियो। संसद्मा उपस्थित नभए पनि लिखित रूपमा भनाइ पेस गर्न सक्छन्। तर, त्योसमेत न्यायाधीशहरूको इच्छामा भर पर्ने संविधानविद्हरू बताउँछन्। महाभियोग लागेका कारण निलम्बित प्रधानन्यायाधीश जबरा भने समितिमा जानु कर्तव्य हो। तर, समितिले न्यायाधीशलाई नै बयानका लागि बोलाएको थियो। संसद्मा जाने दुई अवस्था महान्यायाधिवक्ता कार्यालयका प्रवक्ता एवं सहन्यायाधिवक्ता सञ्जीवराज रेग्मी संसद्मा न्यायाधीश जानुपर्ने दुइटा व्यवस्था संविधानमा उल्लेख भएको बताउँछन्। नियुक्ति हुनुपूर्व संसदीय सुनुवाइका लागि न्यायाधीशलाई संसद्मा बोलाउन सकिने संवैधानिक व्यवस्था छ। त्यस्तै न्यायाधीशमाथि महाभियोग लागेर निलम्बन भएको अवस्थामा बयानमा बोलाउने कल्पना संविधानले गरेको छ। यी दुई अवस्थाबाहेक अरू बेला न्यायाधीशको उपस्थिति हुने कुरा संविधानले वा संविधानको आधारमा बनेका कानुनले परिकल्पना गरेको छैन, सहन्यायाधिवक्ता रेग्मी भन्छन्, त्यही आधार लिएर नै पूर्णबैठक (फुलकोर्ट)ले निर्णय लिएको होला। न्यायाधीशहरूलाई बोलाउँदा खेरि पनि संविधानको धारा र कानुनको दफा प्रष्ट पार्नुपर्छ। सहन्यायाधिवक्ता रेग्मीका अनुसार न्यायाधीशलाई बोलाउनुपर्ने आधार र कारण र कानुनी व्यवस्थाबाट प्रष्ट्याउनुपर्ने बताउँछन्। संवैधानिक व्यवस्था वा समितिको कार्यविधि, नियममा व्यवस्था भएको भए बहालवाला न्यायाधीशलाई बोलाउन सक्ने र न्यायाधीश पनि जानुपर्ने हुन्छ, रेग्मी भन्छन्, निलम्बित प्रधानन्यायाधीशले नाम लिएकै कारणले बयानका लागि पत्र पठाउँदा जाने कि नजाने भन्ने कुरा न्यायालयको आफ्नो कुरा हो। निलम्बित प्रधानन्यायाधीशले यस्तो गरेका हुन् भन्दै समितिमा गवाही दिनको लागि न्यायाधीश जान नमिल्ने सहन्यायाधिवक्ता रेग्मीको भनाइ छ। उनका अनुसार महाभियोग दर्ता गरेका सांसदसमक्ष धेरै हदसम्म पुष्टि गर्ने जिम्मेवारी रहन्छ। महाभियोगको खण्डन गर्ने वा सफाइ पेस गर्ने जिम्मेवारी आरोप लागेको व्यक्तिको हो, उनी भन्छन्, महाभियोग पुष्टि गर्ने कुनै कागजात, डकुमेन्ट, प्रमाण, आदेश, फैसला हेर्नु पर्ने हो भने झिकाउन सकिन्छ। समितिका एक सदस्य बयानमा बोलाउने सन्दर्भमा पदाधिकारीबीच गहन ढंगले छलफल हुन नसकेको स्वीकार गर्छन्। सर्वोच्च अदालतका न्यायाधीश र पूर्वप्रधानन्यायाधीशलाई समितिको बैठकमा आउन पत्र पठाउँदा र नआएको अवस्थामा पर्ने दुरगामी प्रभावबारे छलफल हुन सकेन, ती सदस्य भन्छन्। कानुनले तोकेको सीमाभित्र रही निर्दिष्ट विषयवस्तु र क्षेत्रभित्र अधिकार प्रयोग गर्नुनै क्षेत्राधिकार हो। यो समितिले महाभियोग लागेका प्रधानन्यायाधीश जबराविरुद्ध छानबिन गर्नुपर्छ। उनीबाहेक अन्यसँग अनुसन्धान गर्ने अधिकार छैन। समिति सभापति रामबहादुर विष्ट सर्वोच्चका न्यायाधीशलाई बयानका लागि बाध्यकारी नबनाइएको बताउँछन्। निलम्बित प्रधानन्यायाधीश चोलेन्द्रशमशेर जबराले नाम किटान गरेकाले बयानका लागि बोलाउन मिल्छ भन्ने निर्णय भएको हो, सभापति विष्ट भन्छन्, नबोलाएको भए पनि राम्रो हुने रैछ। त्यसमा राम्रो होमवर्क पनि भएन। जबरालाई पूरक प्रश्न समितिले निलम्बित प्रधानन्यायाधीश जबरासँग पूरक प्रश्नका लागि बैठकमा बोलाएको छ। समिति सभापति विष्टका अनुसार पूरक प्रश्न सोध्न बाँकी भएकाले शुक्रबार बिहान जबरालाई बोलाइएको हो। समितिले भदौ १५, १६, १९, २६ र २८ मा निलम्बित प्रधानन्यायाधीश जबरासँग बयान लिएको थियो। समितिका सभापति विष्टका अनुसार, जबरासँग बयान लिएपछि प्रतिनिधिसभाका सभामुख अग्निप्रसाद सापकोटा समक्ष प्रतिवेदन बुझाइने छ। छिट्टै प्रतिवेदन बुझाउने योजनामा छौं, उनले भने। व्यवस्थापिकासंसद् र न्यायालयबीच चेक एन्ड ब्यालेन्स हुनुपर्छ। तर, हामी अभ्यास गरेर सिक्ने चरणमै छौं। संसद्ले सरकार बनाउने हो। तर, यहाँ अदालतको परमादेशले सरकार बन्छ। अदालतले संसद् ब्युँताउँछ। सिकारु अवस्थामा छौं।तारानाथ रानाभाटपूर्वसभामुख समितिले न्यायाधीशलाई सोधपुछ एवं बयानमा बोलाउनु उत्ताउलोपन हो। संसद्ले आफ्नो कार्यक्षेत्र र अधिकार क्षेत्र नै बुझेन। संसद्ले बोलाउनु हुँदैनथ्यो। समितिले त निलम्बित प्रधानन्यायाधीशलाई बयानमा र्याखर्याखती पार्न सक्नुपथ्र्यो। सर्वोच्च अदालतको फुल कोर्टले समितिमा उपस्थित हुन नमिल्ने निर्णय गरेर ठीक गर्यो। बलराम केसी, पूर्वन्यायाधीश महाभियोग सिफारिस समितिले बहालवाला न्यायाधीशलाई बोलाउनु जायज होइन। सरकारको कर्मचारीलाई उपस्थित गराएजस्तो होइन। सर्वोच्च अदालतको पूर्ण बैठक (फूल कोर्ट )ले जे निर्णय गर्यो त्यो राम्रो गर्यो । डा विपिन अधिकारी, संविधानविद् पूर्वप्रधानन्यायाधीश समितिमा अनुपस्थित महाभियोग सिफारिस समितिले सोधपुछका लागि पत्र पठाएका चार पूर्वप्रधानन्यायाधीश पनि बिहीबारको बैठकमा अनुपस्थित भएका छन्। जसमा मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्की छन्। निलम्बित प्रधानन्यायाधीश चोलेन्द्रशमशेर जबराले समितिसमक्ष बयान दिने क्रममा चार पूर्वप्रधानन्यायाधीशमाथि आरोप लगाएका थिए। समिति सभापति रामबहादुर विष्टका अनुसार उनीहरूले लिखित रूपमा आफ्नो धारणा समितिलाई पठाएका छन्। जबराले औंल्याएका नेपाल बार एसोसिएसनका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौड्याल, वरिष्ठ अधिवक्ताहरू शम्भु थापा, हरिहर दाहाल, रमण श्रेष्ठ र अधिवक्ता ओमप्रकाश अर्यालले भने समितिमै उपस्थित भई धारणा राखे। जबराले नाम उल्लेख गरेका नेपाल बार एसोसिएसनका पूर्वपदाधिकारी, वरिष्ठ अधिवक्ता एवं अधिवक्तासँग पनि सोधपुछ गरिएको छ। नबोलाएको भए राम्रो हुने रहेछ सर्वोच्च अदालतका न्यायाधीश र पूर्वप्रधानन्यायाधीश त बयान दिन महाभियोग सिफारिस समितिमा आउनुभएन। तपाईंले यसलाई कसरी लिनुभएको छ ? सर्वोच्च अदालतको पूर्ण बैठकबाटै निर्णय गरेर बहालवाला न्यायाधीशहरू अनुपस्थित हुने जानकारी समितिलाई पठाइएको छ। पूर्वप्रधानन्यायाधीशहरू आउने कि नआउने सम्बन्धमा कन्फ्युज थियो। अन्तिम समयमा लिखित जवाफ पठाउनुभएको छ। समितिमा उपस्थित हुनु र सोधपुछ गरिनु स्वतन्त्र न्यायपालिका, शक्ति पृथकीकरणको सिद्धान्त र नेपालको संविधानले अंगिकार गरेका मान्यतासमेतका कुनै पनि दृष्टिले संविधानसम्मत, उचित र शोभनीय नहुने सर्वोच्चको निर्णयमा उल्लेख छ। यसलाई कसरी लिनुभएको छ ? संवैधानिक कुरा त्यो रहेछ त। सबै कुरा थाहा भएन। निलम्बित प्रधानन्यायाधीश चोलेन्द्रशमशेर जबराले हाम्रो पनि नाम लिएका छन्। हामीलाई नबोलाउँदा किन नबोलाएको भन्ने प्रश्न आउला फेरि। बोलाउँदा खेरि बहालवाला न्यायाधीशलाई किन बोलाएको भन्ने प्रश्न उठ्यो। समितिले पत्र काटेका व्यक्तिहरू बयानमा नआउँदा कस्तो लागेको छ ? उहाँहरूले आफ्नो स्वविवेक प्रयोग गर्न सक्नुहुन्छ। पत्र पनि इच्छा भएसम्म आउनुस् भन्ने किसिमको पत्र पठाएका थियौं। नबोलाएको भए पनि राम्रो हुने रहेछ। त्यसमा राम्रो होमवर्क पनि भएन। यसलाई ठूलो ईस्यु बनाउनुपर्ने आवश्यकता छैन। शक्ति पृथकीकरणको सिद्धान्तअनुसार व्यवस्थापिका र न्यायालयको स्वतन्त्र अस्तित्व छ। न्यायाधीशलाई पत्र नपठाएको भए हुने रहेछ भन्ने लागेको छैन ? बोलाउनै नपाइने भन्ने कहीँ उल्लेख छैन। संसद्बाट गठन भएको समितिले बोलाउन पाउने भइहाल्यो नि ! महाभियोग सिफारिस समितिलाई बोलाउन पाउने अधिकार छ। न्यायाधीशको अपमान हुने किसिमले पत्र पठाएका थिएनौं। उहाँहरू समितिको बैठकमा आउन नसक्ने भए पनि केही आपत्ति छैन। तपाईंहरूले बयानमा न्यायाधीश र पूर्वन्यायाधीश नआउँदा पर्ने प्रभावका सम्बन्धमा पूर्वअनुमान गर्ने वा विज्ञसँग परामर्श लिनुभएन ? महाभियोग सिफारिस समिति विशेषअधिकार सम्पन्न छ। सोधपुछका लागि बयानमा बोलाउन सकिन्छ। निलम्बित प्रधानन्यायाधीश चोलेन्द्रशमशेर जबराले नामै लिएर विभिन्न टीकाटिप्पणी गर्नुभएको थियो। उहाँहरूलाई झन् सजिलो होला भनेर बोलाएका हौं। नबोलाउँदा राम्रै हुन्थ्यो भन्ने कुरा सबैतिरबाट आएको छ। नआउने निर्णय गर्नुभएकोमा आपत्ति मान्नुपर्ने विषय छैन। कतिपयले समितिको नियतमाथि पनि शंका गरेका छन्। तपाईं के भन्नुहुन्छ ? न्यायालयको अपमान हुने किसिमले बोलाउन खोजेको होइन। हाम्रो खराब नियत होइन। निलम्बित प्रधानन्यायाधीशले नामै किटानी गरी व्यक्तिगत आचरणमाथि नै आँच आउने कुरा गर्नुभयो। नाम लिएका व्यक्तिहरूलाई बोलाउँ भन्ने सामान्य सिद्धान्तको दृष्टिले बोलाएका हौं। समितिमा आएका वरिष्ठ अधिवक्ता र अधिवक्ताको बयान कस्तो रह्यो ? उहाँहरूले आफूमाथि लागेका आरोपहरूको खण्डन गर्नुभयो। प्रष्ट ढंगले कुरा राख्नुभयो।"
जबराले भने  बयानमा हस्ताक्षर गर्दैन,"काठमाडौं : निलम्बित प्रधानन्यायाधीश चोलेन्द्र शमशेर जबराले आफूले दिएको बयानमा हस्ताक्षर नगर्ने बताएका छन्। बयान दिन महाभियोग सिफारिस समितिमा पुगेका जबराले आफूले दिएको बयानको विवरण सुन्ने क्रममा हस्ताक्षर नगर्ने बताएका हुन्। अहिले १७४ पेजको बयान वाचन गरेर सुनाउने काम भइरहेको छ । तर समितिले जसरी पनि जबरालाई बयानको उत्तर प्रतिवेदनमा हस्ताक्षर गराउने तयारी गरेको छ। कांग्रेस सांसद तथा समिति सदस्यी मीन विश्वकर्माले बयानको उत्तर प्रतिवेदनमा हस्ताक्षर गराउने बताए। उनले भने,' निलम्बित प्रधानन्यायाधीशलाई जसरी पनि प्रतिवेदनमा हस्ताक्षर गराउँछौं, यसको तयारीमा लागेका छौं।' जबराले हस्ताक्षर गरे भोलि बस्ने प्रतिनिधिसभा बैठकमा महाभियोग माथिको छानविन प्रतिवेदन बुझाउने समितिको तयारी छ।"
जबरालाई बयानमा हस्ताक्षर गराइँदै,काठमाडौं : अभियोग सिफारिस समितिले निलम्बित चोलेन्द्र शमशेर जबरालाई बयानको सम्पूर्ण विवरण सुनाइरहेको छ। बयानका क्रममा दिएको अभिव्यक्तिको उतार प्रतिवेदन समितिले जबरालाई सुनाइरहेको हो। सही लागे जबराले प्रतिवेदनमा हस्ताक्षर गर्नेछन्। उनले हस्ताक्षर गरे भोलि बस्ने प्रतिनिधिसभा बैठकमा महाभियोग माथिको छानविन प्रतिवेदन बुझाउने समितिको तयारी छ। जबरालाई पूरक प्रश्न सोध्न बिहान ९ बजे समिति बैठक बसेको थियो। तर एमालेले जबरालाई पूरक प्रश्न नसोध्न प्रस्ताव गरेपछि सो कार्य स्थगित गरिएको छ। हस्ताक्षरपछि मात्रै पूरक प्रश्न सोधिने संसद सचिवालयले जनाएको छ। एमालेका सांसद कृष्णभक्त पोखरेलले पूरक प्रश्न सोध्नुभन्दा पनि थप कागजात मगाउनु पर्ने बताएका थिए।
चोलेन्द्र शमशेर बयान दिन महाभियोग सिफारिस समितिमा,"काठमाडौं : निलम्बित प्रधानन्यायाधीश चोलेन्द्र शमशेर जबरा बयान दिन महाभियोग सिफारिस समिति पुगेका छन्। शुक्रबार बिहान ९ बजे जबरा समिति पुगेका हुन्। अब केही बेरमा उनको बयान सुरु हुने छ। प्रतिनिधि सभाको महाभियोग सिफारिस समितिले जबराको बयान लिइरहेको छ। जबरामाथि अनुसन्धान गर्न ११ सदस्यीय समिति गठन गरिएको छ। जबराविरुद्ध सत्तारुढ दलका सांसदहरुले फागुन १ गते महाभियोग दर्ता गराएका थिए। त्यसलगत्तै जबरा निलम्बित भएका थिए। उनीसँग प्रतिनिधिसभा, महाअभियोग सिफारिस समितिले भदौ १५ बाट बयान लिन सुरु गरेको हो। न्यायालयको सुदृढीकरणका लागि काम गर्दागर्दै आफू विवादमा मुछिनुपरेको उनको भनाइ छ। आफूविरुद्ध ल्याइएको महाभियोग प्रस्ताव संविधान र नियमावलीविपरीत भएको उनले दाबी गर्दै आएका छन्।"
"महाअभियोग सिफारिस समितिमा एमालेको प्रस्ताव : चोलेन्द्रलाई पूरक प्रश्न नगरौं, थप कागजात मगाऔं",काठमाडौं : निलम्बित प्रधानन्यायाधीश चोलेन्द्र शमशेर जबरालाई एमालेले पूरक प्रश्न नसोध्न प्रस्ताव गरेको छ। महाअभियोग सिफारिस समितिको बैठकमा पूरक प्रश्न नगरेर थप कागजात संकलन गर्ने प्रस्ताव गरेको हो। थप प्रमाण जुटाउन एमालेबाट समितिमा प्रतिनिधित्व गर्ने नेताहरुले यस्तो प्रस्ताव राखेका हुन्। सिफारिस समितिका सदस्य रहेका एमालेका सांसद कृष्णभक्त पोखरेलले पू्रक प्रश्न सोध्नुभन्दा पनि थप कागजात मगाउनु पर्ने बताए। सांसद पोखरेलले प्रश्न सोध्नका लागि आधिकारिक कागजात पनि आवश्यक पर्ने उल्लेख गरे। सत्ता गठबन्धनका सांसदहरु भने पूरक प्रश्न सोध्नुपर्ने अडानमा छन्। सो क्रममा समितिले तयार पारेको प्रतिवेदनमा निलम्बित प्रधानन्यायधीश जबरालई हस्ताक्षर गराउनेनगराउने भन्ने विषयमा सांसदहरुबीच कुरा मिल्न सकेको छैन। सांसदहरुबीच कुरा नमिल्दा पूरक प्रश्न हालसम्म सोधिएको छैन।
"महाभियोगको निष्कर्ष आजै निकाल्ने समितिको तयारी, जबरा बयानमा हस्ताक्षर गर्दै","काठमाडौंः निलम्बित प्रधानन्यायाधीश चोलेन्द्र शमशेर जबराले आफूले दिएका बयानमा हस्ताक्षर गरिरहेका छन् । १७४ पेजको प्रतिवेदनमा जबराले हस्ताक्षर गरिरहेको संसद सचिवालयले जनाएको छ । हस्ताक्षरपछि जबरामाथि पूरक प्रश्न सोधिनेछ । पूरक प्रश्न गरिसकेपछि भोलि शनिबारको संसद बैठकमा महाभियोग प्रस्ताव पेश गर्ने तयारी भइरहेको महाभियोग सिफारिस समिति सदस्य मीन विश्वकर्माले जानकारी दिए । उनले भने, अहिले प्रतिवेदनमा जबराले हस्ताक्षर गरिरहनु भएको छ । त्यसलगत्तै पूरक प्रश्न सोधिनेछ र सम्भवतः भोलि बस्ने संसद बैठकमा महाभियोग प्रस्ताव प्रस्तुत हुनेछ । बयानका क्रममा प्रत्येक पानामा हस्ताक्षर गर्दा बैठक लम्बिएको छ। उनले आजै निष्कर्ष खण्ड निकालिने समेत बताए । महाभियोगको प्रतिवेदन साझा निष्कर्षसहित जानेगरी छलफल भइरहेको उनको भनाइ छ।"
जलवायुप्रति संसद् उदासीन,"काठमाडौं : अघिल्लो व्यवस्थापिका संसद्मा जलवायु परिवर्तनको मुद्दा हेर्ने छुट्टै समिति थियो। ०७४ मा गठन भएको प्रतिनिधिसभाले यो समितिलाई अन्यसँग गाभ्यो। पहिला यसको नाम प्राकृतिक स्रोत साधन समिति थियो। तर, हाल कृषि, सहकारी तथा प्राकृतिक स्रोत समिति नाम दिइएको छ। समितिअन्तर्गत ऊर्जा जलस्रोत, कृषि पशुपन्छी, वन र भूमि व्यवस्था तथा वन तथा वातावरण मन्त्रालय जोडिएका छन्। यस समितिको सभापति पूर्णकुमारी सुवेदी हुन्। यसले विश्वव्यापी रूपमा पेचिलो बन्दै गएको जलवायुको मुद्दामा नेपाल सरकार संवेदनशील नरहेको सन्देश दिएको जानकारहरूले बताएका छन् । तर, अघिल्लो साता वन तथा वातावरणमन्त्री प्रदीप यादवले नेपालमा जलवायु संकटकाल घोषणा गरेर विश्वको ध्यान केन्द्रित गर्ने उद्घोष गरेका थिए। जलवायु परिवर्तनको क्षेत्रका अध्येता मधुकर उपाध्यायले सरकारले छुट्टै जलवायु परिवर्तन समिति बनाएर काम गर्नुपर्ने समयमा अन्य मन्त्रालयहरूसँग गाभ्नुले उचित सन्देश नगएको बताए । उपाध्यायले भने जलवायुलाई राज्यले कति महत्व दिएको छ। यसैबाट थाहा हुन्छ। एउटा मन्त्रालय नै हुनुपथ्र्यो। उपाध्यायका अनुसार पहिलाको व्यवथापिका संसद्मा वातावरण समितिसमेत थियो। त्यसले अलग्गै वातावरणको मुद्दा हेथ्र्यो। उत समितिले जलवायु, प्रदूषण, हावा, वन, वातावरणलगायत सम्पूर्ण विषयमा मन्त्रालयलाई समेत निर्देशन दिन्थ्यो। संसदभत्र वातावरणको कुरा उठेपछि, समितिमा छलफल हुन्थ्यो। तर, अहिलेको संसद्मा छुट्टै वातावरण समिति नहुनु बिडम्बना रहेको बताए। सरकारले महत्व दिएको हो भने जलवायु परिवर्तन समिति हुनुपथ्र्यो, असन्तुष्टि पोख्दै उनले भने, अनि न संसद्मा हाम्रा प्रतिनिधिहरू बसेर वातावणका मुद्दामा छलफल हुन्थ्यो। छुट्टै समिति भइदिएको भए संसदभत्र आउने जति पनि सरकारी कार्यक्रम तथा बजेटको विषयमा छलफल गर्न मिल्ने, मन्त्रालयलाई बोलाएर यो काम किन नगरेको भनेर र्याखर्याख्ती बनाउन मिल्न सक्थ्यो। यी विषयमा जनताका प्रतिनिधिले छलफल गरेर निती निर्माण गर्नुपर्ने हुन्थ्यो। समितिले दिएको निर्देशन सरकारले बाध्यकारी भएर मान्नुपर्ने भएपछि जलवायुका कामहरू अघि बढने संभावना प्रचुर हुने बुझाई उपाध्यायाको छ। किनभने यसलाई जनताको निर्देशन मानिन्छ। यदि नेपालले फरक समिति बनाएर काम गरेको भए आगामी नोभेम्बरमा इजिप्टमा हुन लागेको जलवायु सम्मेलन कोप २७ मा समेत गौरवका साथ यस्ता कुरा राख्न मिल्ने थियो। नेपालले जलवायुको विषय कति प्राथमिकतामा राखेको छ भनेर राम्रो सन्देष जान्थ्यो। उनले भने, समिति हुँदा धेरै फाइदा हुन्थे। यस विषयमा सूचना ल्याउन सक्थे। कामका लागि दबाव दिन सकिन्थ्यो। सरकारको कुन अंगलाई प्रश्न गर्ने सजिलो हुन्थ्यो। संसद्ले पनि सरकारलाई कामका लागि मार्गनिर्देशन गर्न सक्थ्यो। तर, जलवायुको विषय बुझेका सांसदको अभाव छ। जलवायुको विषयमा बोल्नलाई उनीहरूसँग के आधार छन्। कस्ता अध्ययन छन् ? तर, कृषि सहकारी तथा प्राकृतिक स्रोत समितिका सभापति पूर्णकुमारी सुवेदीले पहिला वातावरण समिति छुट्टै नभएको दाबी गरिन् प्राकृतिक स्रोत साधन समितिले नै हेर्ने गरेको बताइन्। समितिहरू एउटा समितिमा राख्नु भनेको कुनै बैंक, वा संस्था मर्ज गरिए जस्तो होइन, सुवेदीले भनिन्, यसले काम गर्न अप्ठेरो हुँदैन। एउटा समितिमा चारवटा मन्त्रालय जोडिएर काम गर्ने दायरा ठूलो भए पनि मिल्दोजुल्दो मन्त्रालयलाई एकै ठाउँमा राखिएको बताइन्। पहिलाको संसद्मा पनि वातावरण समिति छुट्टै नभएको सुवेदीले जनाइन्। आवश्यकताअनुसार सम्बन्धित मन्त्रालयमा जोडिएको हो। संसदले जलवायुको विषयलाई गम्भीर रूपमा लिएर छलफल गरिरहेको उनले जनाइन् । गएका कोपमा नेपालले गरेको प्रतिबद्धता कार्यान्वयन गर्नुपर्छ भनेर छलफल गरिरहेको छौं, सुवेदीले भनिन्, यो विषय सरकारको एकदमै प्राथमिकतामा छ। अघिल्लो संसद्मा रहँदा प्राकृतिक स्रोत साधन समिति को सभापति तथा सदस्यका रूपमा काम गरिसकेकी शान्ता चौधरीले भनिन् वास्तवमा जलवायु परिवर्तनको छुट्टै समिति चाहिने बेलाम अन्य मन्त्रालयमा गाभिनु राम्रो होइन । वातावरणको मुद्दा प्राकृतिक स्रोतसँग मिल्दोजुल्दो समितिमा राखेको हो। तर तत्कालको लागि महत्वपूर्ण मुद्दा भएको बताइन्।"
शीर्ष नेताकै क्षेत्र बाँडफाँटमा सकस,"काठमाडौं : पाँच दलीय सत्ता गठबन्धनमा शीर्ष नेताकै निर्वाचन क्षेत्र बाँडफाँटमा समस्या देखिएको छ। धेरै निर्वाचन क्षेत्र भएका जिल्ला र जित निकाल्न सक्ने नेता दोहोरिएका स्थानमा पनि सकस भएको नेताहरू बताउँछन्। दलले पाउने कुल सिट संख्यामा पनि सहमति जुटेको छैन। अडान कायम छ। हामीले हाम्रो खाका बुझाइसकेको अवस्था हो, कार्यदल सदस्य रामसहाय यादवले भने, अब त्यसमा शीर्ष नेताहरूले आआफ्नो भागमा दाबी गरिराख्नुभएको छ। यसअघि जितेका दलहरूले ती स्थान छोड्न चाहेका छैनन्। पाँचै दलका शीर्ष नेता समानुपातिकको बन्दसूची तयार गर्न लागेका छन्। त्यता टुंगिएपछि फेरि प्रत्यक्षको सिट बाँडफाँटमा सहमति खोजिने नेताहरूले बताएका छन्। करिब सहमति जुटिसके पनि कुन क्षेत्र कसले लिने भन्नेमा अभै स्पष्ट नभएकाले टुंगिन समय लागेको कांग्रेस वरिष्ठ नेता रामचन्द्र पौडेलले बताए। कम्तीमा जनमत हेरेर जित्ने सम्भावनालाई साथीहरूले ख्याल गरे हुने हो। कतिपय स्थानमा गरेका दाबीमा अभै हेरफेर बाँकी छ, नेता पौडेलले भने, १२ गतेसम्म समानुपातिकको बन्द सूची टुंग्याउन सबै साथीहरू लाग्नुभएको छ। प्रतिनिधिसभाका १ सय ६५ निर्वाचन क्षेत्रमा एक मात्र दाबी परेको क्षेत्रमा सहमति जुटिसकेको छ। तर, कुन क्षेत्रमा कुन दल भन्ने टुंगिएको छैन। राष्ट्रिय जनमोर्चाले मात्र मागअनुसार दुई सिट पाउने पक्काजस्तै भएको छ। जसमध्ये बागलुङ क्षेत्र नम्बर १ मा उक्त पार्टीका अध्यक्ष चित्रबहादुर केसी र प्युठानमा उपाध्यक्ष दुर्गा पौडेलले पाउने देखिएको छ। यी दुई क्षेत्रमा गठबन्धन दल सहमत भइसकेको पौडेलले बताइन्। पूर्वका ताप्जेजुङ र धनकुटा कसले लिने भन्ने छलफल टुंगिएको छैन। इलाम र पाँचथरमा भने समस्या नभएको कांग्रेसका एक नेताले बताए। झापा १ मा कांग्रेस महामन्त्री विश्वप्रकाश शर्माको नाम एकल सिफारिस भएको छ। २०७४ मा उक्त क्षेत्रबाट जितेका माओवादी नेता राम कार्कीको नाम पनि माओवादीले सिफारिस गरेको छ। यसअघि जितेको हुनाले उक्त स्थानमा माओवादीको दाबी बलियो छ। माओवादीभन्दा कांग्रेसले गठबन्धनको साथ पाउँदा यसपटक उक्त स्थानमा जित निकाल्न सक्ने स्थानीय नेता बताउँछन्। त्यसैले पनि कांग्रेस क्षेत्र नम्बर १ छाड्न चाहँदैन। १ नम्बरका क्षेत्रीय सभापति इन्द्र बुढाथोकी यो पटक गठबन्धनमा धोका नभएको खण्डमा कांग्रेसको जित निश्चित रहेको बताउँछन्। झापा ३ मा कांग्रेसका पूर्वमहामन्त्री एवं अहिले कार्यदल संयोजक कृष्णप्रसाद सिटौलाको एकल सिफारिस परेको छ। सो क्षेत्रमा गठबन्धनका अन्य दलको तुलनामा कांग्रेसकै माहोल बलियो भएको सिटौलाका लागि क्षेत्र नम्बर ३ सुरक्षित सरह छ। मोरङका १, २, ३ र ६ मा कांग्रेसको दाबी बलियो छ। यद्यपि कांग्रेसले पाएसम्म ४, ५ पनि खोजिरहेको छ। क्षेत्र नम्बर ६ मा कांग्रेसका संस्थापन इतरका नेता डा शेखर कोइराला चुनाव लड्ने निर्वाचन क्षेत्र हो। सोही क्षेत्रबाट अन्य नेताको पनि सिफारिस भएको छ। गठबन्धन दललाई सिट बाँडफाँटमा मधेसमा सबैभन्दा धेरै समस्या देखिएको छ। मधेसका प्रायः स्थानमा गठबन्धनका सबै दलको दाबी छ। त्यसैले पनि सहमति जुट्न सकस भएको छ। मधेसमा मधेसवादी दलहरूको दाबीसँगै गठबन्धनका अन्य दल कांग्रेस र माओवादीले उत्तिकै दाबी गरेका छन्। त्यसो त रौतहट १ मा भने गठबन्धनकै एकीकृत समाजवादी अध्यक्ष माधवकुमार नेपालको विषयमा सहमतिनजिक छ। रौतहटकै अरू क्षेत्रसँगै बारा, पर्सामा जसपा सँगै अन्य दलको पनि दाबी बलियो छ। बागमतीका धेरै जिल्लामा सहमति जुटेको छ। काठमाडौं १, ३, ४, ५, ६ र १० कांग्रेसका लागि केही हदसम्म सुरक्षित क्षेत्र मानिन्छन्। तिनमा कांग्रेसले बलियो दाबी गरेको छ। क्षेत्र नम्बर ८ मा एकीकृत समाजवादी नेता एवं संस्कृति, पर्यटन तथा नागरिक उड्डयनमन्त्री जीवनराम श्रेष्ठको माहोल बलियो भएकाले सो क्षेत्रमा अन्य दलले बलियो दाबी गरेका छैनन्। ललितपुरमा पनि गठबन्धन दलबीच सहमति जुटिसकेको छैन। माओवादीले बढी सिट दाबी गरेको जनाइएको छ। भक्तपुरका दुई क्षेत्रमा कांग्रेसले दाबी गरेको छ। भक्तपुरका गठबन्धनका अन्य दलको दाबी भए पनि कांग्रेसले नै दुई सिट पाउने माहोल रहेको नेताले बताए। चितवन १ मा कांग्रेसको दाबी बलियो छ। स्थानीय निर्वाचनमा कांग्रेसकै बागी उम्मेदवारले राम्रो मत ल्याएपश्चात् बागी समूह नै कांग्रेसले कुनै पनि हालतमा कांग्रेसले पाउनुपर्ने दाबी गरेको छ। २ मा कांग्रेससँगै एकीकृत समाजवादीले पनि दाबी गरेको छ। क्षेत्र नम्बर ३ मा भने माओवादी केन्द्र अध्यक्ष पुष्पकमल दाहालको बलियो दाबी छ। कास्कीका तीनै क्षेत्रमा कांग्रेसको दाबी भए पनि कांग्रेस, माओवादी र एकीकृत समाजवादीले एकएक क्षेत्र भागमा पर्न सक्ने कास्की कांग्रेसले बताएको छ। रुकुम पूर्व र रोल्पा माओवादी केन्द्रको बलियो सम्भावना छ। कर्णाली प्रदेशका धेरै जिल्लाको सिट बाँडफाँट करिब टुंगिए पनि माओवादीको अडान यथावत् रहेकाले त्यसमा सहमति जुटेको छैन।"
खेलकुद विश्वविद्यालय स्थापनाका लागि सरकार सकारात्मक : प्रधानमन्त्री,काठमाडौं : नवौं राष्ट्रिय खेलकुद प्रतियोगिताको ट्रफी सार्वजनिक गरिएको छ । राष्ट्रिय खेलकुद परिषद्(राखेप)ले शुक्रबार प्रधानमन्त्री निवास बालुवाटारमा आयोजना गरेको कार्यक्रममा प्रधानमन्त्री शेरबहादुर देउवाले नवौं राष्ट्रिय खेलकुद प्रतियोगिताको ट्रफी सार्वजनिक गरेका हुन्। ट्रफीलाई नेपाली खेलकुदका चर्चित र सफल खेलाडीबाट नेपालभर प्रर्दशनीमा राख्ने आयोजक राष्ट्रिय खेलकुद परिषद् (राखेप)ले जनाएको छ । ट्रफी सार्वजनिक कार्यक्रममा प्रधानमन्त्री देउवाले खेलकुदको विकासमा सरकार प्रतिवद्ध रहेको भन्दै खेलकुद विश्वविद्यालय स्थापनाका लागि सरकार सकारात्मक रहेको बताए । उनले सरकारले कसैलाई पनि पक्षपात नगरि खेलको बिकासमा लागि धारणा राखे। सरकारले पहिलो पटक राष्ट्रिय खेलकुद प्रतियोगिताका लागि रनिङ ट्रफीको निर्माण गरेको हो । करिब १० लाख रुपैयाँ खर्च गरेर राष्ट्रिय खेलकुदको विजेता टिमका लागि ट्रफी बनाइएको हो । ट्रफीलाई यसपटक रचनात्मक ढंगले फरक बनाइएको र ट्रफीलाई प्रदर्शनीका लागि सातै प्रदेश र तीन विभागिय टोलीमा पुर्याईने राखेप सदस्य सचिव टंकलाल घिसिङले जानकारी दिए। नवौं राष्ट्रिय खेलकुद प्रतियोगिता असोज २८ देखि कात्तिक ३ गतेसम्म गण्डकी प्रदेशका विभिन्न जिल्लामा आयोजना हुँदैछ । ट्रफी सार्वजनिक गर्दै प्रधानमन्त्री देउवा।
"चोलेन्द्रको बयान सुरु, आजै सक्ने तयारी","काठमाडौं : निलम्बित प्रधानन्यायाधीश चोलेन्द्र शमशेर जबराको बयान सुरु भएको छ। बयान दिन महाभियोग सिफारिस समिति पुगेका उनको शुक्रबार बिहान साढे ९ बजेबाट बयान सुरु गरिएको हो। बयानको क्रममा आज समितिमा सांसदहरुले जबरालाई प्रतिप्रश्न गर्ने छन्। प्रतिनिधि सभाको महाभियोग सिफारिस समितिले भदौ १५ बाट सुरु गरेको उनको बयान आजै सक्ने तयारी रहेको छ। जबरामाथि अनुसन्धान गर्न ११ सदस्यीय समिति गठन गरिएको थियो। जबराविरुद्ध सत्तारुढ दलका सांसदहरुले फागुन १ गते महाभियोग दर्ता गराएका थिए। त्यसलगत्तै जबरा निलम्बित भएका थिए। उनीसँग प्रतिनिधिसभा, महाअभियोग सिफारिस समितिले भदौ १५ बाट बयान लिन सुरु गरेको हो। हालसम्मको बयानमा जबराले महाभियोग निस्कृय भइसकेको दावी गरेका छन्। उनले आफ्नै सहकर्मी न्यायाधीशहरुलाई पनि विभिन्न आरोप लगाएका छन्। न्यायालयको सुदृढीकरणका लागि काम गर्दागर्दै आफू विवादमा मुछिनुपरेको उनको भनाइ छ। आफूविरुद्ध ल्याइएको महाभियोग प्रस्ताव संविधान र नियमावलीविपरीत भएको उनले दाबी गर्दै आएका छन्।"
२०७४ को बन्दसूची असोज १ गतेबाट खारेज,"काठमाडौं : २०७४ सालमा भएको प्रतिनिधि सभा र प्रदेश सभा निर्वाचनका लागि राजनीतिक दलहरुले पेश गरेको उम्मेदवारको बन्दसूची असोज १ गतेबाट खारेज हुने भएको छ। विज्ञप्तिमा भनिएको छ, '२०७४ सालमा भएको प्रतिनिधि सभा सदस्य तथा प्रदेश सभा सदस्य निर्वाचनको लागि राजनीतिक दलले पेश गरी निर्वाचन आयोगले प्रकाशन गरेको उम्मेदवारको बन्दसूची मिति २०७९।०६।०१ गते राति १२:०० बजेदेखि स्वतः कायम नरहने गरी आयोगले निर्णय गरेको छ ।' राष्ट्रियसभा, राष्ट्रिय सरोकार तथा समन्वय समितिको भदौ २८ गतेको पत्र र भदौ २९ गतेको राजनीतिक दलसँगको बैठकबाट प्राप्त सुझाव समेतका आधारमा संवत् २०७४ सालमा भएको प्रतिनिधिसभा सदस्य तथा प्रदेशसभा सदस्य निर्वाचनको लागि राजनीतिक दलले पेश गरी आयोगले प्रकाशन गरेको उम्मेदवारको बन्दसूची असोज १ गते राति १२ बजेदेखि स्वतः कायम नरहने गरी आयोगले निर्णय गरेको विज्ञप्तिमा उल्लेख छ। आयोगले सो निर्णयको जानकारी प्रतिनिधिसभा, प्रदेशसभा, सङ्घीय संसद् राष्ट्रियसभाको राष्ट्रिय सरोकार तथा समन्वय समिति र राजनितिक दललाई दिने तथा नेपाल राजपत्रमा प्रकाशन गर्ने जनाएको छ।"
"संसद बैठक बस्दै, के छन् एजेन्डा ?","काठमाडौं : संघीय संसदअन्तर्गतको प्रतिनिधि सभा बैठक बस्दैछ। बैठक अहिले ११ बजेका लागि डाकिएको छ। बैठकमा प्रतिनिधिसभामा उत्पति भएका ३ वटा विधेयक राष्ट्रिय सभाबाट प्राप्त सन्देश टुबुल गरिने सम्भावित कार्यसूची रहेको छ। पशु स्वास्थ्य तथा पशु सेवा परिषद् विधेयक २०७९, बीमा विधेयक २०७९ र सार्वजनिक ऋण व्यवस्थापन विधेयक २०७९ टेबुल हुने कार्यसूचीमा उल्लेख छ। यस्तै बैठकमा सभामुख अग्निप्रसाद सापकोटाले प्रधानमन्त्री तथा मन्त्रिपरिषदको कार्यालयबाट प्राप्त कार्यभार सम्बन्धी पत्रको व्यहोरा पढेन सुनाउनेछन्। बैठकमा प्रधानमन्त्री शेरबहादुर देउवाले न्याय परिषद र न्याय सेवा आयोगको वार्षिक प्रतिवेदन आव २०७७०७८ पेश गर्ने कार्यसूची छ।"
"प्रतिनिधिसभाबाट तीन विधेयक स्वीकृत, अर्को बैठक भोलि १ बजे बस्ने","काठमाडौं : प्रतिनिधिसभाको बैठकले सार्वजनिक ऋण व्यवस्थापन विधेयक, २०७९ माथि राष्ट्रिय सभाबाट भएको संशोधनलाई स्वीकृत गरेको छ । शुक्रबार बसेको प्रतिनिधिसभा बैठकमा ऊर्जा मन्त्री पम्फा भुसालले उक्त संशोधन प्रस्ताव प्रस्तुत गरेकी हुन्। त्यस्तै बैठकले बीमा विधेयक, २०७९ माथि राष्ट्रिय सभाबाट भएको संशोधनलाई पनि स्वीकृत गरेको छ भने पशु स्वास्थ्य तथा पशु सेवा परिषद् विधेयक, २०७९ माथि राष्ट्रिय सभाबाट भएको संशोधनलाई पनि स्वीकृत गरेको छ । त्यसअघि शुक्रबार नै बसेको प्रतिनिधिसभाको पहिलो बैठकमा प्रतिनिधिसभाका सचिव गोपालनाथ योगीले प्रतिनिधि सभामा उत्पत्ति भई राष्ट्रिय सभाबाट सन्देशसहित प्राप्त पशु स्वास्थ्य तथा पशु सेवा परिषद् विधेयक, २०७९, बीमा विधेयक, २०७९ र सार्वजनिक ऋण व्यवस्थापन विधेयक, २०७९ टेबुल गरेका थिए। यस्तै, बैठकमा प्रधानमन्त्री शेरबहादुर देउवाका तर्फबाट ऊर्जामन्त्री भुसालले न्याय परिषद् र न्याय सेवा आयोगको वार्षिक प्रतिवेदन आव २०७७०७८ पेश गरेकी थिइन्। प्रतिनिधिसभाको अर्को बैठक असोज १ गते शनिबार बोलाइएको छ ।"
कांग्रेस महामन्त्री गगन थापालाई डेंगु,काठमाडौं : नेपाली कांग्रेसका महामन्त्री गगन थापालाई डेंगु संक्रमण भएको छ। थापालाई उच्च ज्वरो आएको छ। कांग्रेस केन्द्रीय सदस्य अजयबाबु सिवाकोटीका अनुसार अहिले थापा घरमै आराम गरिरहेका छन्। ज्वरो र टाउको दुख्ने समस्या देखिएपछि थापाले स्वास्थ्य परीक्षण गराएका थिए।
"टिपरले मोटरसाइकललाई ठक्कर दिँदा श्रीमानको मृत्यु, श्रीमती घाइते",झापा : झापामा टिपरको ठक्करबाट मोटरसाइकल चालकको मृत्यु भएको छ। बाह्रदशी गाउँपालिका ५ निवासी अन्दाजी ४६ वर्षीय सागर पौडेलको मृत्यु भएको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार पूर्वपश्चिम राजमार्गअन्तर्गत कनकाई नगरपालिका ४ स्थित माई खोलाको पुलमा पूर्वतर्फ जाँदै गरेको प्रदेश ०३००१ क ००१ नम्बरको टिपरले विपरीत दिशाबाट आउँदै गरेको प्रदेश १०१०१३ प ८३१९ नम्बरको मोटरसाइकललाई शुक्रबार दिउँसो साढे ३ बजे ठक्कर दिएको थियो। दुर्घटनामा परी गम्भीर घाइते भएका मोटरसाइकल चालक पौडेल र पछाडि सवार उनकी श्रीमती ४० वर्षीया गीता पौडेल गम्भीर घाइते भएका थिए। घाइते दुवै जनालाई उपचारका लागि बिर्तामोडस्थित बिएण्डसी अस्पताल लगिएकोमा मोटरसाइकल चालक पौडेलको उपचारका क्रममा साँझ पौने ६ बजे मृत्यु भएको थियो। इलाका प्रहरी कार्यालय सुरुङगाले टिपर चालक मकवानपुरको गडी गाउँपालिका ८ निवासी २३ वर्षीय मन रत्न लामासहित दुवै सवारीसाधन नियन्त्रणमा लिएको छ।
२८ लाखको लागतमा प्रवेशद्वार निर्माण,महोत्तरी : मटिहानी बजारको सुन्दरतालाई बढाउनका निम्ति मटिहानी नगरपालिकाले २८ लाखको लागतमा प्रवेशद्वार निर्माण गरेको छ। त्यस क्षेत्रकै पुरानो बजारलाई ऐतिहासिकता जोगाउनका निम्ति आर्थिक वर्ष २०७८०७९ को नगरस्तरीय बजेटमार्फत सो गेटको निर्माण भएको हो। शुक्रबार प्रवेशद्वार उद्घाटन समरोहलाई सम्बोधन गर्दै नगरप्रमुख हरिप्रसाद मण्डलले यसले मटिहानी बजारको गरिमा र सुन्दरतालाई बढाउन थप मद्दत गर्ने बताए। नगरपालिकाले ऐतिहासिक सम्पदाको संरक्षण गर्नका लागि सधैंभरि तत्पर रहने नगरप्रमुख मण्डलले जानकारी दिए।
स्लोभाकियाको राहदानीमा नेपाल प्रवेश गर्न खोज्ने इरानी इन्ट्री रिफ्युज्ड,"काठमाडौं : स्लोभाकियाको राहदानीमा नेपाल छिर्न खोज्ने एक इरानीलाई अध्यागमनले इस्तानबुल फिर्ता (इन्ट्री रिफ्युज्ड) पठाएको छ। इरानी नागरिक नामदार असामीलाई त्रिभुवन विमानस्थलस्थित अध्यागमनका अधिकारीहरुले इस्तानबुल फिर्ता पठाएका हुन्। उनी शुक्रबार बिहान टर्कीस एयरको जहाजबाट काठमाडौं आएका थिए। उनी अर्काको राहदानीमा नेपाल प्रवेश गर्ने प्रयत्नमा थिए। उनले प्रयोग गरेको स्लोभाकियाको राहदानी अन्तर्राष्ट्रिय प्रहरी संगठन (इन्टरपोल)को हराएको वा चोरी (एसएलटीस्टोलन एण्ड लस्ट) भएको सूचीमा भेटिएपछि अध्यागमनका अधिकारीहरुले उनीमाथि थप अनुसन्धान गरेका थिए। उनले प्रयोग गरेको स्लोभाकियाको राहदानी इन्टरपोलले खोजी सूचीमा राखेको छ। अनुसन्धान क्रममा इरानी नागरिक असामीको साथबाट इरानको समेत राहदानी भेटिएको छ। उनको साथबाट जे५२३१३४५२ नम्बरको इरानी राहदानी भेटिएको थियो। नेपाल प्रवेश गर्ने क्रममा इरानको राहदानी लुकाएका थिए। उनले बीजे०२५५४७३ नम्बरको स्लोभाकियाको राहदानी प्रयोग गरेका थिए। उनले प्रयोग गरेको स्लोभाकियाको राहदानी शंकास्पद पाएपछि अध्यागमनका अधिकारीहरुले उनलाई इन्ट्री रिफ्युज्ड गरेका हुन्। इरानको आफ्नो राहदानी लुकाएर असामीले स्लोभाकियाको राहदानीमा नेपालको भिसा र प्रस्थान अनुमित लिने प्रयास गरेका थिए। टर्कीबाट नेपाल उड्ने क्रममा उनले इरानको राहदानीमा प्रस्थान अनुमति लिएका थिए। तर नेपाल उत्रिएपछि इरानको राहदानी लुकाएर उनले भिसा प्रक्रियाका लागि स्लोभाकियाको राहदानी अध्यागमनका अधिकारीलाई दिएका थिए। युरोपेली मुलुक प्रवेश गर्न सहज हुने भएकाले उनले स्लोभाकियाको राहदानी प्रयोग गरेको हुनससक्ने अध्यागमनका अधिकारीहरुले जनाएका छन्। कोरोना संक्रमण घट्न थालेपछि इरानीहरुले नेपाललाई ट्रान्जिट बनाइ युरोप , बेलायत, अमेरिका छिर्ने प्रयास थालेका छन्। केही दिनअघि नेपाल हुँदै बेलायत प्रवेश गर्न खोज्ने तीन इरानीलाई त्यहाँको अध्यागमनले पक्राउ गरेको अध्यागमनका अधिकारीहरुले बताएका छन्। बेलायतको नक्कली राहदानीमा नेपाल हुँदै ती तीन जना इरानीहरु कसरी बेलायत पुगे भन्ने विषयमा अनुसन्धान भइरहेको अध्यागमनका एक उच्च अधिकारीले अन्नपूर्णलाई बताए।"
४२ वर्षपछि इलाका प्रहरी कार्यालय काँकडभिट्टाले पायो नयाँ भवन,"झापा : पूर्वी सीमा नाका मेचीनगरस्थित इलाका प्रहरी कार्यालय काँकडभिट्टाको नवनिर्मित भवन शुक्रबार उद्घाटन गरिएको छ। उद्घाटनसँगै सीमा सुरक्षार्थमा खटिने नेपाल प्रहरीले ४२ वर्षपछि भौतिक पूर्वाधारयुक्त आधुनिक भवन पाएका हुन्। प्रदेश १ सरकारको आन्तरिक मामिला तथा कानुन मन्त्रालयले छुट्टाएको बजेटमध्ये २ करोड ८३ लाख ३४ हजार ६ सय ४१ रुपैयाँको लागतमा निर्मित प्रहरी भवनको आन्तरिक मामिला तथा कानुन मन्त्री केदार कार्कीले उद्घाटन गरेका हुन्। सो भवनको ठेक्का याक्थुहाङएटठएएसपुष्कर जेभीले लिएको थियो। २०७६ साल बैशाख २० गते सम्झौता गरेको सो कम्पनीले २०७७ जेठ १ गतेसम्म भवनको निर्माण सम्पन्न गर्नुपर्ने थियो। निर्माण कम्पनीले सो भवन बनाउन तीन वर्ष लगायो। उद्घाटन कार्यक्रममा बोल्दै मन्त्री कार्कीले नेपालभारत सीमा नाकामा हुने चोरी, तस्करी, रोकथाम नियन्त्रण गर्नु सुरक्षाकर्मीको मुख्य दायित्व र जिम्मेवारी रहेको बताएका छन्। चौबिसै घण्टा जनताको सुरक्षामा खटिने प्रहरीका लागि सुविधा सम्पन्न भवन हुनुले थप कार्य सम्पादनमा सहयोग पुग्ने उनको भनाइ छ। त्यस्तै सोही अवसरमा प्रहरी चौकी स्थापनाकालदेखि खटिएका ८६ वर्षीय पूर्व प्रहरी हवल्दार वृखबहादुर गुरुङलाई सम्मान गरिएको थियो। सोही अवसरमा पूर्व प्रहरीका विभिन्न पदका व्यक्तिहरूलाई पनि सम्मान गरिएको थियो। कार्यक्रममा झापाका प्रमुख जिल्ला अधिकारी छविलाल रिजाल, मेचीनगर नगर प्रमुख गोपालचन्द्र बुढाथोकी लगायतले प्रहरी भवन उद्घाटन भए पनि अहिले पनि यस कार्यालयमा निक्कै काम अझै गर्न बाँकी रहेकाले यसलाई पूर्णता गरिदिन मन्त्री कार्कीसमक्ष आग्रह गरे।"
८० घरपरिवारलाई खानेपानी,नुवाकोट : नुवाकोटको बेशीकठेरीका बासिन्दाले धेरै वर्षपछि खानेपानीको सुविधा पाएका छन्। जिल्लाको पञ्चकन्या गाउँपालिका२ स्थित बेशीकठेरीमा पिउने पानीको संरचना निर्माण गरिएसँगै ८० घरपरिवारले खानेपानीको सुविधा पाएका हुन्। बागमती प्रदेश सभा सदस्य तथा नेकपा एमाले नुवाकोटका अध्यक्ष बद्री मैनालीको पहलमा प्रदेश सरकारबाट प्राप्त २० लाख रुपैयाँको लागतबाट आयोजना पूरा गरिएको उपभोक्ता समितिले जनाएको छ। आयोजनाको निर्माणसँगै राई समुदायको बहुल्यता रहेको सो स्थानमा ७८ घरपरिवारले स्वच्छ खानेपानी पाएको समितिका अध्यक्ष बैद्यनाथ मिश्रले जानकारी दिए। उनका अनुसार यसबाट गाउँवासी निकै खुसी भएका छन्। प्रमुख अतिथि बागमती प्रदेश सभा सदस्य तथा नेकपा (एमाले) नुवाकोटका अध्यक्ष बद्री मैनालीले आयोजनाको उद्घाटन गरे। उनले गाउँवासीको समस्या समाधानका लागि आफू सदैव क्रियाशील रहेको उल्लेख गर्दै अन्य बाँकी योजनाहरूको पूर्णताका लागि अगाडि बढिरहेको बताए। सो स्थानमा करिब दुई किलोमिटर टाढाबाट पानी ल्याएर दुईवटा ठूला ट्यांकी बनाएर खानेपानी सुविधा पाएपछि स्थानीय निकै खुसी भएका स्थानीय युवा दीपक कार्कीले जानकारी दिए।
१० करोडको लागतमा विद्यालय भवन निर्माण,"भैरहवा : रुपन्देहीको मर्चवार क्षेत्रमा बृहत् शैक्षिक भवन निर्माण सुरु गरिएको छ। लुम्बिनी प्रदेश सरकारले मर्चवारको कोटहीमाई गाउँपालिका५ मझगावास्थित मर्चवार आदर्श माविमा बहुवर्षीय आयोजना अन्तर्गत भवन निर्माण कार्यलाई अघि बढाएको छ। शुक्रबार लुम्बिनी प्रदेशका शिक्षा तथा खेलकुद मन्त्री वसीउद्दिन खाँले भवनको शिलान्यास गरे। आर्थिक वर्ष ०८१८२ मा सम्पन्न हुने गरी नौ करोड ९९ लाख ९० हजारको लागतमा आयोजना सुरु गरिएको शिक्षा तथा खेलकुद मन्त्रीका स्वकीय सचिव अफजल खाँनले बताए। तीन वर्षको समय रहेकाले सोही अनुसार बजेट पनि छुट्टाइएको छ। चालु आर्थिक वर्ष ०७९०८० मा भवन निर्माणका लागि सुरुमा एक करोड ५० लाख, दोस्रो वर्षमा पाँच करोड र तेस्रो वर्षमा तीन करोड ४९ लाख ९० हजार रुपैयाँ छुट्टाइएको छ। कार्यक्रमलाई सम्बोधन गर्दै मन्त्री खाँले मर्चवारको समग्र विकासमा आफू लागिपरेको जनाए। उनले रुपन्देही जिल्ला मुलुकमै सुगम जिल्लाको सूचीमा आउने गरेपनि जिल्लाभित्रकै मर्चवार वर्षौदेखि दुर्गम क्षेत्रको सूचीमा रहेकाले आफूले यस क्षेत्रको विकास र नागरिकको जीवनस्तर उकास्नका लागि काम गरिरहेको बताए। उनले विद्यालयको भवन निर्माण विकास नभएको भन्दै शैक्षिक गुणस्तर सुधार्नका लागि शिक्षक र विद्यालय व्यवस्थापन समितीले अआफ्नो दायित्व निर्वाह गर्न निर्देशन दिए। उनले आफूले आफ्नो क्षेत्रमा थुप्रै योजनाहरू सञ्चालन गर्न लगाएको भन्दै अगामी दिनमा पनि सबै क्षेत्रमा समानान्तर रूपमा विकास गरिने बताए। उनले मर्चवार चक्रपथ निर्माणको योजना, प्राविधिक शिक्षालय, कन्या विद्यालय लगायत योजनाहरू पाइपलाइनमा रहेकाले छिट्टै सञ्चालन गरिने बताए। मर्चवार क्षेत्रमा प्राविधिक शिक्षालय निर्माणका लागि मन्त्रालय अग्रसर रहेपनि जग्गाको अभावका कारण योजना सञ्चालनमा ढिलाई भइरहेको उनले बताए। 'मर्चवार विकासका लागि वर्षौदेखि लागेको छु र सरकारमा रहेकाले क्रमशः जनताको इच्छा तथा आकांक्षाअनुसार काम गरिरहेको छु'' उनले भने, 'मर्चवारलाई अझै विकासको खाँचो छ जुन अगामी दिनहरूमा पूरा गर्दै जाने छु।' लुम्बिनी प्रदेशका योजना आयोग उपाध्यक्ष बामदेव क्षेत्रीले मर्चवार ऐतिहासिक महत्व बोकेको क्षेत्र भएको जनाउँदै यहाँको विकास विशेष ध्यान दिइने बताए। उनले १० करोडको लागतमा भवन निर्माण भएपनि शिक्षाको गुणस्तर सुधार गर्न शिक्षक र विद्यालय व्यवस्थापन समिति लाग्नुपर्ने बताए। उनले मर्चवारलाई कृषि सहरका रूपमा योजना प्रस्तुत गर्ने तयारीमा लाग्ने भन्दै योजना आयोगले गर्नुपर्ने सबै सहयोग गर्न तयार रहेको बताए। सम्मरीमाई गाउँपालिकाका अध्यक्ष विरेन्द्र कुमार श्रीवास्तवले विगतमा कयौं पटक विद्यालयको भवन निर्माणका लागि कागजमा शिलान्यास गरेर जनता भ्रमित पार्दै आएपनि यस पटक मन्त्री खाँको पहलमा जग्गामै शिलान्यास गरिएकामा आभार प्रकट गरे। २०७४ निर्वाचनमा मर्चवारका जनताले सही निर्णय लिएकाले वर्तमान समयमा मर्चवारमा विकास देख्न सकिएको भन्दै सरकार र मन्त्रीको प्रशंसा गरे। मर्चवार रुपन्देहीको विकट क्षेत्र मानिन्छ। मन्त्री वसिउद्दीनले मातहत र प्रदेशका अन्य मन्त्रालयमार्फत मर्चवारमा विकासका थुप्रै योजना ल्याएका छन्। लुम्बिनी प्रदेशको शिक्षा तथा खेलुकद मन्त्रालयका शिक्षा महाशाखाका प्रमुख मनोज गैरेले मर्चवार शिक्षासगँ अन्य थुप्रै क्षेत्रमा पिछडिएकाले मर्चवारलाई लक्षित गरी मन्त्रालयले धेरै काम गरेको बताए। उनले शिक्षाको कुल बजेटको १०१५ प्रतिशत बजेट मर्चवारमा विभिन्न कार्यक्रमयोजना सञ्चालनका लागि छुट्टाइएको बताए। यस्तै मन्त्री खाँले शुक्रबार कोटहीमाई गाउँपालिका७ भंगहियास्थित मदरसा मदिनतुल इस्लाम अल सल्फियामा भवनको पनि उद्घाटन तथा शिलान्यास गरेका छन्। करिब दुई हजार आठ सय विद्यार्थी अध्यायन गर्ने उक्त मदरसाको २५ लाख रुपैयाँको लागतमा भवन निर्माण सुरु गरिएको छ। त्यस्तै विद्यार्थीहरूलाई विज्ञान संग्रालयको अभावमा अध्ययनमा समस्या भएपछि मन्त्री खाँले सियारी गाउँपालिका४ छपियास्थित पब्लिक माविमा दश करोड रुपैयाँको लागतमा विज्ञान संग्रालय र भवनको शिलायान्स गरेका छन्।"
नेपालकी डा थापालाई अन्तर्राष्ट्रिय अवार्ड,"चितवन : विपन्न क्षेत्रमा र विपदको समयमा उत्कृष्ट सामाजिक सेवा गरेवापत नेपालकी एक बरिष्ठ चिकित्सक अन्तर्राष्ट्रिय अवार्डबाट पुरस्कृत भएकी छन्। इन्टरनेशनल अवार्ड अफ एक्सिलेन्स इन डेण्टिष्ट्रीद्वारा भारतको चेन्नाईमा भएको एक कार्यक्रममा चितवनकी बरिष्ठ दन्त चिकित्सक डा सरु थापा न्यौपानेलाई 'बेष्ट डेण्टल च्यारिटी अवार्ड २०२२' बाट पुरस्कृत गरिएको हो। यस अवार्डलाई 'दन्त चिकित्साको ओस्कार अवार्ड भनिन्छ। वेष्ट डेण्टल च्यारिटी अवार्डबाट पुरस्कृत हुन पाउँदा हर्षित भएको बताइन्। उक्त सम्मान आफ्नो मात्र नभई सम्पूर्ण नेपालीको सम्मान भएको बताइन्। गत वर्ष विश्व दन्त परिषदले डा थापालाई उत्कृष्ट प्रेरणादायी महिला चिकित्सक घोषणा गरेको हो। नेपाल दन्त चिकित्सक संघको भोटिङका आधारमा सर्वाधिक मत ल्याउने डा सरुलाई संघले नेपालको प्रतिनिधित्व गरेर पठाएको थियो। दन्त चिकित्सामा बिरामीलाई गुणस्तरीय सेवा, सामाजिक अभियानको सक्रियताको मूल्याङ्कन गर्दै उक्त सम्मान प्रदान गरिएको हो। त्यसबेला विश्वका १३३ बढी राष्ट्रहरू सदस्य राष्ट्रहरूबाट उनी उत्कृष्ट घोषित भएकी थिइन्। डा थापा सामाजिक अभियानमा पनि सक्रिय छन्। विकट बस्तीमा स्वास्थ्य शिविरको साथै राहत वितरण गर्दै आएकी छन्। पहाडी भेगमा रहेका चेपाङ बस्तीका बालबालिकाको शैक्षिक विकासमा सहयोग गर्दै आएकी छन्। उनी विगत १६ वर्षदेखि दन्त चिकित्सा सेवामा सक्रिय छिन्।"
डडेल्धुरामा सर्पले टोकेर एकजनाको मृत्यु,"डडेल्धुरा : सर्पको टोकाइबाट डडेल्धुरामा एकजनाको मृत्यु भएको छ। मृत्यु हुनेमा जिल्लाको परशुराम नगरपालिका१२ तुलाभाडीका १५ वर्षीय जितेन्द्र ओखेडा रहेका छन्। बिहीबार राति सुतेको अवस्थामा ओखेडालाई सर्पले टोकेको प्रहरीले जनाएको छ। सर्पले टोकेपछि जितेन्द्र आफैंले सर्प मारेर आफू ओछ्यानमा सुतेका थिए। तर, एक्कासी विषले असर गरेपछि उनलाई गाउकै वैद्यकहाँ लगिएको थियो । वैद्यमा ठिक नभएपछि उनलाई अस्पताल पुर्याएको हो । ढिलोगरी जोगबुढा अस्पताल लगिएको खुल्न आएको छ । उनलाई बचाउने प्रयास गर्दा पनि बचाउन नसकिएको जोगबुढा अस्पतालले जनाएको छ। उनी ओखेडा स्थानीय शैलेश्वरी माध्यमिक विद्यालयको कक्षा ८ मा अध्ययनरत थिए ।"
नेपाल आएकी जर्मन महिलाको पासपोर्ट इन्टरपोलमा देखिएपछि,काठमाडौं : जर्मनीबाट नेपाल आएकी एक महिलालाई त्रिअबि अध्यागमन कार्यालयले उतै फिर्ता पठाएको छ। कतार एयरलाइन्सको क्युआर६४८ फ्लाइटबाट शुक्रबार काठमाडौं आएकी जर्मनीकी ईवा अगताको पासपोर्ट नम्बर 'इन्टरपोलको हिट फाउन्ड' भेटिएको थियो। अध्यागमन कार्यालयका अनुसार ईवाको  नम्बरको पासपोर्ट इन्टरपोलको हिट फाउन्ड देखिएको थियो। लगत्तै उनलाई उतै फिर्ता पठाएको अध्यागमन कार्यालयका एक अधिकारीले अन्तपूर्णलाई बताए।
नयाँ बानेश्वरमा चल्यो महानगरको डोजर,काठमाडौं : काठमाडौं महानगरपालिकाले काठमाडौंको नयाँ बानेश्वर क्षेत्रमा रहेका अनधिकृत संरचना हटाएको छ । यसअघि सूचना दिँदा पनि अनधिकृत संरचना नहटाएपछि शुक्रबार डोजर लगाएर नै हटाइएको महानगरले जनाएको छ । सो क्रममा नक्सा पास नभएका संरचना पनि महानगरले भत्काएको छ भने पार्किङ उल्लेख गरेर नक्सापास गरेपनि अन्य प्रयोजन भएका स्थानमा पनि डोजर लगाएको छ । डोजर लगाउने क्रममा केहि घरधनीहरुले विरोध गरेका थिए । महानगरपालिकाले काठमाडौंका बिभिन्न स्थानमा निरन्तर रुपमा अनधिकृत संरचना हटाउँदै आएको छ ।
ज्युँदै बुहारी जलाउने ससुरालाई जेल,"राजविराज : घरायसी विवादमा ज्युँदै आगो लगाएर बुहारीको हत्या प्रयास गर्ने ससुरालाई तीन वर्ष कैद सजाय भएको छ। जिल्ला अदालत सप्तरीका न्यायाधीश लालकाजी श्रेष्ठको इजलाशले राजविराज नगरपालिका१५ का ५५ वर्षीय परशुराम शर्मा सुतिहारलाई तीन वर्ष कैद सजाय गरेको हो। अदालतका अनुसार आरोपितलाई तीन वर्ष कैदका साथै ३० हजार रुपैयाँ जरिवानासमेत गरिएको छ। यसैगरी अदालतले आरोपितबाट ५० हजार रुपैयाँ औषधोपचार खर्च भराउन र छ सय रुपैयाँ फौजदारी कसुर पीडित राहत कोषमा जम्मा गर्न लगाउन अन्तिम आदेश गरेको छ। सामाजिक परम्पराअनुसार २०७५ साल फागुन २४ गते विवाहिता २० वर्षीया रेखादेवी शर्माका श्रीमान् २७ वर्षीय रबिन्द्र शर्मा काठमाडौंमा काठको मजदुरी गर्न गएका थिए। गर्भवती अवस्थामा काम नगरेको भन्दै यातना दिन थालेपछि रेखा माइत पुगिन्। उचित स्याहारका लागि राजविराज नगरपालिका६ स्थित माइत पुगेकी उनी सुत्केरी भएर साढे एक महिनाको छोरी लिएर घर गएकी थिइन्। हत्याको योजनाअनुरूप आरोपितहरूले उनले लगाउने सारीमा पेट्रोल छर्केर राखेका थिए। पीडितले धोएर सुकाएको सारीमा आरोपितहरुले पेट्रोल छर्कि दिएको र सो सारी लगाएर आँगनमा हिंडिरहेका बेला टाढै रहेको चुलोको आगो एक्कासी सारीमा सल्किएको पीडितले बताइन्। आगोले जलेर गुहार माग्दासमेत घरमै रहेकाहरू जोगाउनसमेत नआएको पीडितले रुँदै भनिन्। जोगाउन कोही नआएपछि काखमा रहेको शिशुलाई मिल्काएको र आँगनमै थुपारेको धानमा मडारिएर आगो निभाई ज्यान जोगाएको पीडितले बताइन्। घाइतेलाई उपचार नगरी र बाहिरसमेत जान नदिई घरपरिवारले तीन दिन घरभित्रै बन्धक बनाएर राखेको उनले बताइन्। पीडितकी आमा सरस्वती शर्माले घटनाको तीन दिनपछि थाहा पाएर पीडितलाई माइत ल्याएर राजविराजमा उपचार गरेर ज्यान जोगाएको बताइन्। पीडितले आरोपितसहित सासु ५० वर्षीया द्रौपती शर्मा, जेठाजु ३५ वर्षीय खेमचन शर्मा र जेठानी ३२ वर्षीया रम्भादेबी शर्माले २०७६ माघ १७ गते आगो लगाई ज्यान मार्ने प्रयास गरेको भन्दै जिल्ला प्रहरी कार्यालयमा माघ २० गते उजुरी दिएकी थिइन्। प्रहरी कार्यालयले पीडितबाट तेस्रो पटक उजुरी परिवर्तन गर्न लगाई परशुरामविरुद्ध मात्र उजुरी दर्ता गरेको थियो। आरोपित परशुरामलाई २०७६ माघ २१ गते पक्राउ गरी प्रहरी कार्यालयले आगो लगाई ज्यान मार्ने उद्योगमा उजुरी दर्ता गरेको थियो। जिल्ला अदालतमा २०७६ फागुन १६ गते उजुरी दायर भएकामा अदालतको आदेशमा आरोपित २०७६ फागुन १८ गतेदेखि पुर्पक्षका लागि राजविराज कारागारमा थुनामा छन्।"
अब अवैध मोबाइल नचल्ने,"काठमाडौं : वैदेशिक रोजगारीबाट फर्किंदा आफन्तलाई मोबाइल फोन ल्याउँदै हुनुहुन्छ ? चाडपर्वका बेला मोबाइल फोन ल्याएर परिवारलाई खुसी पार्ने सोचमा हुनुहुन्छ भने एकपटक तपाईंले सोच्नुपर्छ। किनभने, अब टेलिकममा दर्ता नभएका मोबाइल फोन चल्दैनन्। वैदेशिक रोजगारीबाट फर्किने श्रमिकले स्मार्ट मोबाइल फोन उपहारका रूपमा ल्याउने गरेका छन्। रोजगारीबाट फर्किंदा आमाबुबा, श्रीमती, छोराछोरीलाई स्मार्ट फोन ल्याउँदा अब झन्झट बेहोर्नुपर्नेछ। नेपाल दूरसञ्चार प्राधिकरणले बिहीबारदेखि मोबाइल डिभाइस म्यानेजमेन्ट सिस्टम (एमडीएमएस) लागू गरेको छ। अब विदेशबाट उपहारका रूपमा ल्याइने मोबाइल सेट पनि दर्ताबिना नचल्ने भएका छन्। प्राधिकरणले बिनादस्तुर मोबाइल दर्ता गर्ने भएको छ। तर, दर्ता गर्दा कागजात भने अनिवार्य चाहिनेछ। प्राधिकरणका अध्यक्ष पुरुषोत्तम खनालले पर्याप्त कागजात हेरेर मात्रै मोबाइल दर्ता गरिने बताए। मोबाइलको कागजात पुष्टि नभए दर्ता हुँदैन। दर्ता नभए मोबाइल चल्दैन, खनालले भने। केन्द्रीय तथ्यांक विभागका अनुसार २२ लाख नेपाली नेपालबाहिर छन्। फर्किंदा उनीहरूले मोबाइल सेट ल्याउने गरेकामा नयाँ प्रावधानसँगै विदेशबाट फर्किंदा सकस हुने देखिएको छ। प्राधिकरणका प्रवक्ता सन्तोष पौडेलले वैदेशिक रोजगरीका क्रममा फर्किने नेपालीले मोबाइल ल्याउँदा दर्ता गर्न खासै झन्झट नहुने बताए। विदेशबाट फर्केको कागजातका आधारमा विदेशमा चलाएको मोबाइल तयाँ मोबाइल सेट यहाँ दर्ता गरेर चलाउन सकिन्छ, उनले भने। नयाँ सिष्टमले गैरकानुनी रूपमा भित्रिने मोबाइल पूर्णतया रोकिने पौडेलले बताए। यस्तो सिष्टमले चोरी भएमा वा हराएमा पनि मोबाइल खोज्न सहज हुन्छ, उनले भने। बिहीबारसम्म सञ्चालनमा आएका मोबाइल अटोमेटिक दर्ता भइसकेका छन्। प्राधिकरणले सबैको मोबाइलमा सन्देश पठाएर दर्ता भइसकेको जानकारी गराएको छ। तर, भदौ ३० पछि मोबाइल खरिद गर्दा उक्त मोबाइल सेट प्राधिकरणको एमडीएमएसमा दर्ता भएनभएको एकिन गरेर मात्रै खरिद गर्नुपर्ने प्राधिकरणले जनाएको छ। प्राधिकरणका अनुसार मोबाइल आयातकर्ताबिक्रेताले मोबाइल आयात गर्नुअघि अनिवार्य रूपमा स्वीकृति लिनुपर्छ। प्राधिकरणमा दर्ता भएका मोबाइल मात्रै बिक्री गर्नुपर्ने प्राधिकरणले निर्देशन जारी गरेको छ। त्यस्तै अवैध रूपमा भित्रिने मोबाइल पनि अब नचल्ने भएका छन्। यसरी धेरै मात्रामा मोबाइल भित्रिएको गुनासो आएपछि सरकारले अनिवार्य दर्ता गर्नुपर्ने प्रावधान ल्याएको हो। मोबाइल सेटको गैरकानुनी आयात, बिक्री तिवरण तथा प्रयोगलाई निरुत्साहित गरी थप व्यवस्थित गर्ने प्राधिकरणले जनाएको छ। प्रवक्ता पौडेलका अनुसार ग्रेमार्केटबाट हुने कारोबार पूर्णरूपमा रोकिने छ। एमडीएमएस लागू भएसँगै चोरी भएका तथा हराएका मोबाइल सेटको ट्रयाकिङब्लकिङ गरी नेपालभित्र त्यस्ता मोबाइल नचल्ने व्यवस्था गरिएको प्राधिकरणले जनाएको छ। प्राधिकरणले अवैध रूपमा भित्रिएका मोबाइल बन्द गराउन आईएमईआई नम्बर दर्ता गराउन भने विगतदेखि नै सुरु गरेको थियो। तर, मोबाइल सेट नै बन्द गराउने कुनै प्रविधि थिएन। एमडीएमएस प्रणाली हरेक सेवाप्रदायकको प्रणालीमा जडान भएको छ। यस प्रणालीमार्फत मोबाइल फोनको ह्वाइट लिस्ट, ग्रे लिस्ट र ब्ल्याक लिस्ट तयार हुन्छ। चोरी भएमाहराएको उजुरीका आधारमा ग्रे लिस्टमा राखेर अनुसन्धान गरिन्छ। ब्याक लिस्टका मोबाइल बन्द हुन्छ भने ह्वाइट लिस्टका मोबाइल निर्वाधरूपमा चल्छन्।"
जरेबर पुल जोड्ने सडक निर्माणमा वन कार्यालयको अवरोध,"गोरखा : पूर्वाधार कार्यालयले जरेबर पुल जोड्न धमाधम सडक खन्न थालेपछि डिभिजन वन कार्यालयले अवरोध गरेको छ। अनुमति नलिएको सामुदायिक वन क्षेत्रमा सडक खनिएको भन्दै कार्यालयले पत्राचार गरी काम रोकेको हो। सडक नभएको ठाउँमा पाँच करोड खर्चेर पुल बनाइएको भन्दै आलोचना भएपछि अहिले पूर्वाधार कार्यालयले जरेबरको पुल जोड्ने गरी सडक निर्माण गरिरहेको थियो। 'सामुदायिक वन क्षेत्रमा अनुमतिविना सडक निर्माण भइरहेको छ भनेर खबर पाएपछि तत्काल काम रोक्न गोरखकाली वन सवडिभिजन कार्यालय र सामुदायिक वन उपभोक्ता समितिलाई पत्राचार गरेका छौँ', डिभिजन वन अधिकृत अशोककुमार श्रेष्ठले भने, 'सव डिभिजन कार्यालयले त्यहाँको वस्तुस्थिति अनुगमन गरिसकेको छ। अब अनुमति नपाएसम्म काम अघि बढ्न सक्दैन।' गोरखकाली सव डिभिजनका प्रमुख बिनोद गायक लगायतको टोलीले बुधबार सो वन क्षेत्रको अनुगमन गरेको थियो। 'त्यहाँ डोजर प्रयोग गरी धमाधम सडक खनिएको रहेछ', सव डिभिजनका प्रमुख गायकले भने, 'हामीले काम रोक्न रातढुंगा गोलपोले सामुदायिक वन समितिका अध्यक्षलाई पत्राचार गरी काम रोक्न भनेका छौँ।' वन क्षेत्रमा अनुमतिविना सडक खन्न नपाइने उनले बताए। 'उपभोक्ता समिति, सवडिभिजन र डिभिजन कार्यालयसँग अनुमति नलिई आवश्यक प्रक्रिया पूरा नगरी वन क्षेत्रमा जथाभावी सडक खन्न पाइँदैन', उनले भने, 'त्यसैले काम रोक्न भनेका छौँ। अब अनुमति प्रक्रिया पूरा गर्नुहुन्छ अनि मात्र सडक खन्नुहुन्छ।' आफूसँग कसैले वन क्षेत्रमा सडक खन्ने विषयमा अनुमति नलिएको सामुदायिक वन उपभोक्ता समितिले स्पष्ट पारेको छ। 'कसैले अनुमति मागेको पनि छैन, हामीले अनुमति दिएको पनि छैन', रातढुङ्गा गोलपोले सामुदायिक वनका अध्यक्ष पूर्णबहादुर थापाले भने, 'डिभिजन कार्यालयले वनक्षेत्रमा अनुमतिविना सडक खन्न नदिनू भनेकाले मैले रोक्न लगाएको छु।' निर्माण व्यवसायीले भने वन क्षेत्रमा सडक नखनिएको दावी गरेका छन्। 'नारेश्वरतर्फको भित्तामा २५ मिटर जति खनिएको हो त्यसले जंगल क्षेत्र फडानी भएको छैन, निर्माण व्यवसायी सुरेशबाबु पाण्डेले भने, 'पुलको जीप संरक्षण गर्न र जाली भर्न खनिएको हो। वन कार्यालयको पत्र आएपछि काम रोकेका छौँ।' सडक तथा पुल निर्माणको काम गरेको पूर्वाधार कार्यालय गोरखाले भने सामुदायिक वन उपभोक्ता समितिसित अनुमति लिएर काम गरेको जनाएको छ। 'पुलबाट नारेश्वरको भित्तातर्फ २५ मिटरमाथि सडक छ र जरेबरतर्फ दुई सय मिटरमा सडक छ', कार्यालय प्रमुख ओमराज ढुङ्गानाले भने, 'सिरानचोकतर्फ जग्गाधनीसँग सहमति लिएका छौँ। धान काटेपछि सडक बन्छ। गोरखातर्फ २५ मिटरमा माथिबाट आएको सडक जोडिन्छ।' उनले पनि सामुदायिक वन क्षेत्रमा सडक खनेको नभई पुलको जीप संरक्षण गर्न मात्रै खनेको दाबी गरे। कार्यालय प्रमुख र ठेकेदारले जीप संरक्षण गर्न खनिएको दाबी गरेपनि त्यहाँ सामुदायिक वनको क्षेत्रबाट सडक खनेपछि मात्र पुलसम्म पुग्ने सडक जोडिन्छ। सडक निर्माण नगरी पूर्वाधार विकास गरेको कार्यालयले पाँच करोड ३९ लाख ८० हजार रुपैयाँ खर्चेर गोरखा नगरपालिका३ नारेश्वर र सिरानचोक गाउँपालिका५ जरेबर जोड्ने पुल बनाएको थियो। सडक निर्माण नगरी पुल बनेको विषय सर्वत्र आलोचित भएपछि कार्यालयले सडक बनाउन हतार गरेको हो। पुल निर्माणको काम पनि अन्तिम चरणमा छ। सडक नभएको ठाउँमा पुल बनेको विषयमा अख्तियार दुरुपयोग अनुसन्धान आयोगले पनि अनुसन्धान गरिरहेको छ।"
नेपालभारत सीमा क्षेत्रमा सशस्त्रको निर्वाचन लक्षित गस्ती,"विराटनगर : प्रतिनिधि तथा प्रदेशसभा निर्वाचन एवं नजिकिँदो चाडपर्वलाई लक्षित गरेर सशस्त्र प्रहरीले नेपालभारत सीमा क्षेत्रमा नियमित गस्ती सुरु गरेको छ । सीमा सुरक्षा तथा चोरी तस्करी नियन्त्रणको मुख्य जिम्मेवारी पाएको सशस्त्रले भारतसँग सीमा जोडिएका प्रदेश १ का झापा, मोरङ र सुनसरीमा गस्ती गर्न थालेको हो । नजिकिँदो चाडपर्व तथा आगामी मंसिर ४ गतेका लागि घोषणा गरिएको निर्वाचनलाई लक्षित गरेर सशस्त्र प्रहरी बल प्रदेश १ का प्रमुख डीआईजी कमल गिरीले सशस्त्र प्रहरी निरीक्षक (इन्सपेक्टर)को नेतृत्वमा अलगअलग गस्ती टोली परिचालन गरेका छन् । जिल्लागत हिसाबले परिचालित गस्तीको अनुगमनका लागि गिरीले छुट्टै टोली पनि खटाएका छन् । प्रदेश १ मा भारतसँग खुला सीमा रहेका तराईका तीनवटै जिल्लामा नियमित गस्ती सुरु गरेर त्यहाँको वस्तुस्थितिका बारेमा जानकारी लिन थालिएको सशस्त्र प्रहरी बल प्रदेश १ का प्रवक्ता एसएसपी विश्व भट्टराईले जानकारी दिए । उनका अनुसार सीमा इलाकाको अनुगमन तथा सीमा क्षेत्रबाट हुने अवैध कारोबार एवं ओसारपसार नियन्त्रणको मुख्य उदेश्य राखेर गस्ती गर्न थालिएको हो । दसैं, तिहार लगायतका चाडपर्व पनि नजिकिँदै छन् । चाडपर्वमा सीमा क्षेत्रबाट चोरी तस्करीलगायत अवैध सामान ओसापसारको सम्भावना बढी हुन्छ, एसएसपी भट्टराईले भने, निर्वाचनलाई लक्षित गरेर पनि सुरक्षा सक्रियता बढाउनुपर्ने अवस्था छ । त्यही भएकाले सीमा क्षेत्रमा नियमित गस्ती सुरु गरिएको हो । सशस्त्रको सक्रियताले सीमा अपराध, चाडपर्वका समयमा हुने अवैध गतिविधि तथा नजिकिँदो निर्वाचनमा हुनसक्ने घुसपैठ रोक्न मद्धत पुग्ने उनले बताए । सशस्त्रले दुई देशीय सीमा क्षेत्रको अवलोकन गरेर सीमास्तम्भको अवस्थाका बारेमा समेत जानकारी लिन थालेको छ । बदलिँदो सुरक्षा चुनौतीलाई मध्यनजर गरेर सीमा क्षेत्रमा शान्ति सुरक्षाको अवस्था मजवुत बनाउन सशस्त्र सक्रिय बनेको भट्टराईको भनाइ छ । उनका अनुसार सशस्त्रको उपस्थिति मजवुत बनाएर सीमा क्षेत्रका जनतालाई शान्ति सुरक्षाको प्रत्याभूति दिलाउनका लागि अपराधजन्य गतिविधि रोक्न सबै उपाय अवलम्बन गरिने छ । त्यसका लागि लामो दूरीको गस्ती परिचालन गरेर सिमावर्ती क्षेत्रको अनुगमन एवं अवलोकन गर्दै सुरक्षा व्यवस्था कडा पारिएको उनले बताए । गस्तीसँगै निर्वाचन लक्षित मजवुत सुरक्षा व्यवस्था, चोरी तस्करी तथा अपराधजन्य गतिविधि नियन्त्रण एवं रोकथाममा मद्धत पुग्ने एसएसपी भट्टराईले बताए । प्रदेश १ मा झापा, मोरङ र सुनसरी गरेर भारतसँग २ सय ६९ दशमलव १२ किलोमिटर खुला सीमा छ ।"
गोरुसिंगे सन्धिखर्क सडक सुचारु,सन्धिखर्क : अर्घाखाँचीको सन्धिखर्क ६ नरपानीमा पहिरो गएपछि बिहानदेखि अवरुद्ध बनेको गोरुसिंगे सन्धिखर्क सडक सुचारु भएको छ । नरपानीको घुम्तीनजिकै सडक माथीबाट पहिरो खसेपछि गोरुसिंगे सन्धिखर्क सडक अवरुद्ध भएकामा अहिले सुचारु भएको वडा अध्यक्ष श्रृधर महत्राले बताए । सडक खुलेपछि बिच बाटोमै रोकिएका गाडीहरु आफ्नो गन्तव्यमा जान सुरु गरेका छन् ।
दसैं टीकाको शुभ साइत बिहान ११:५१ मा,"काठमाडौं : यस वर्ष विजयादशमीको साइत असोज १९ गते बुधबार बिहान ११ बजेर ५१ मिनेटमा उत्तम रहेको नेपाल पञ्चाङ्ग निर्णायक विकास समितिले जनाएको छ। त्यस दिन बिहान १० बजेर ३४ मिनेटमा देवी विसर्जन गरी ११ बजेर ५१ मिनेट जाँदा मान्यजनबाट देवीको प्रसादका रूपमा टीका लगाउन सकिने समितिले जनाएको छ। पूर्वी मोहडा गरेर टीका लगाउनुपर्ने पनि समितिले जनाएको छ। विजयादशमीका दिन दिनभर टीका लगाउन सकिने भए पनि साइतमै टीका लगाउन चाहनेका लागि यो साइत दिइएको समितिका अध्यक्ष प्रा श्रीकृष्ण अधिकारीले जानकारी दिए। राज्य सञ्चालकले भने समितिले तोकेकै साइतमा मान्यजनबाट टीका, प्रसाद थाप्नुपर्ने उनले बताए। देवीको प्रसादका रूपमा देशका धेरै भागमा कोजाग्रत पूर्णिमाका दिनसम्म मान्यजनबाट टीका र आशीर्वाद थाप्ने गरिन्छ। केही भागमा भने विजयादशमीका दिनमात्र देवीको प्रसादका रूपमा टीका थाप्ने गरिन्छ। नेपालमा राष्ट्रिय चाडका रूपमा दसैं मनाउने गरिन्छ। दसैंमा वातावरण नै उल्लासमय बन्छ। विभिन्न पेशा र व्यवसायका क्रममा थातथलोभन्दा टाढा रहेका नेपाली मान्यजनको आशीर्वाद थाप्न घर फर्कने गर्छन्। शरद ऋतुको उल्लासमय वातावरणमा मनाइने दसैंमा विशेषगरी नवदुर्गा भवानीको विशेष पूजा, आराधना गरिन्छ। असोज १० गते बिहान १० बजेर २३ मिनेटमा घटस्थापनाको शुभ साइत यस वर्ष असोज १० गते सोमबारदेखि नवरात्रारम्भ हुँदैछ। नवरात्रको पहिलो दिन घटस्थापना गरिन्छ। घटस्थापनाका लागि बिहान १० बजेर २३ मिनेटको साइत शुभ रहेको छ। असोज ११ गते झण्डा फेर्ने साइत ११ बजेर ११ मिनेटमा उत्तम रहेको समितिका कार्यकारी निर्देशक सूर्यप्रसाद ढुङ्गेलले बताए। झण्डा फेर्दा पूर्व मोहडा गरेर फेर्नुपर्ने पनि उनले सुनाए। असोज १४ गते शुक्रबार पचलीभैरव यात्रा हुने भएको छ। असोज १६ गते आइतबार फूलपाती पर्व परेको छ। यसै दिन बिहान १० बजेर ०५ मिनेटमा तुलजा भवानी यात्राको साइत जुरेको छ। तुलजा भवानीलाई स्थिरासनमा राख्ने साइत बिहान ११ बजेर ३५ मिनेटको छ। असोज १७ गते सोमबार महाअष्टमी पर्व परेको छ। राति भने कालरात्रि पर्व मनाइन्छ। असोज १८ गते मङ्गलबार महानवमी पर्व परेको छ। असोज १९ गते बुधबार विजयादशमी पर्व परेको छ। नेपालीको महान् पर्व बडादसैंको यो मुख्य दिन हो। यस दिन बिहान ७ बजेर ३५ मिनेटमा तुलजा भवानी यात्राको साइत छ। तुलजा भवानीलाई स्थिरासनमा राख्ने साइत भने ८ बजेर ४७ मिनेटमा रहेको समितिले जनाएको छ। खड्गयात्रा पनि यसै दिन परेको छ। असोज २२ गते शनिबार सबै बलिपूर्ति गर्नुपर्ने छ। असोज २३ गते आइतबार कोजाग्रत पूर्णिमा पर्व परेको छ। यस दिन बेलुकी घर घरमा धनधान्यकी देवी महालक्ष्मीको पूजा आराधना गरेपछि १५ दिन लामो दुर्गा पक्ष अर्थात् दसैं पर्व समापन हुन्छ। बडा दसैंका अवसरमा बजार पसलमा पनि भीड हुने गर्छ। राम्रो लगाउने र मीठो खाने पर्वका रूपमा पनि यसलाई उल्लासमय वातावरणमा मनाइन्छ। दसैं नजिकिएसँगै बजारमा भीड बढ्न थालेको छ। दसैंमा सहुलियत मूल्यमा खाद्य पदार्थ बिक्री वितरणका लागि सरकारले सुपथ मूल्य पसल पनि सञ्चालन गर्दै आएको छ। दसैंमा विशेषगरी बालबालिकाले पिङ खेल्ने, चङ्गा उडाउने गर्छन्। दसैं पर्व बालबालिकाकै लागि हो भन्ने उखान पनि नेपाली समाजमा रहेको छ। बालबालिकाले रमाइलो गर्ने यो पर्वलाई प्रौढले भने देवीको पूजा, उपासना गरी मनाउँछन्। यस पर्वका अवसरमा देशभरका शक्तिपीठमा भक्तजनको विशेष उपस्थिति रहन्छ। शक्तिपीठमा बलिसहित पूजा गर्ने भक्तजनको पनि बाक्लो उपस्थिति रहन्छ। रासस"
नाबालिका दिदीबहिनीलाई बलात्कार गरेको आरोपमा वृद्ध पक्राउ,झापा : झापामा नाबालिका दिदीबहिनीलाई जबरजस्ती करणी (बलात्कार) गरेको आरोपमा प्रहरीले एक वृद्धलाई पक्राउ गरेको छ। पक्राउ पर्नेमा मेचीनगर नगरपालिका१२ निवासी ७३ वर्षीय कपिलमणि पौडेल रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार ११ वर्षीया बहिनी र १७ वर्षीया दिदीलाई ती वृद्धले विभिन्न समयमा पटक पटक बलात्कार गरेका छन्। दिदी तीन महिनाको गर्भवती रहेको प्रहरीले जनाएको छ। पीडित बनेकी दिदीबहिनीले इलाका प्रहरी कार्यालय अनारमनिमा वृद्धको नाममा उजुरी दिएको डीएसपी पाठकले बताए। आरोपी वृद्धलाई इलाका प्रहरी कार्यालय अनारमनिमा राखेर थप अनुसन्धान अघि बढाएको उनले बताए।
मोरङमा किशोरीमाथि सामूहिक बलात्कार प्रकरण : आरोपित ८ वर्षपछि पक्राउ,विराटनगर : मोरङको केराबारीमा किशोरीमाथि सामूहिक बलात्कार गरिएको घटनामा संलग्न एक जना पक्राउ परेका छन्। किशोरीमाथि सामूहिक बलात्कार भएको आठ वर्षपछि केराबारी गाउँपालिका८ का ३१ वर्षीय अशोककुमार भनिने गिरिजा बस्नेत पक्राउ परेका हुन्। बस्नेतसहित ३ जनाले १६ वर्षीया किशोरीलाई सामूहिक बलात्कार गरेको प्रहरीले जनाएको छ। प्रहरीका अनुसार विद्यालयबाट घर फर्कदै गरेकी किशोरीलाई २०७१ साल जेठ ९ गते तीन जनाले मोटरसाइकलमा राखी जंगलमा पुर्याएर बलात्कार गरेका थिए। घटनामा संलग्न प्रकाश थापा त्यतिबेलै पक्राउ परे। दुईजना फरार थिए। घटनाको आठ वर्षपछि बस्नेत पक्राउ परेका छन्। अर्का एकजना अझै फरार छन्। सामूहिक बलात्कार घटनामा प्रहरीले चलाएको जबरजस्ती करणी मुद्दामा जिल्ला अदालत मोरङले २०७२ चैत ३ गते तीन जनालाई नै जनही १३ वर्ष कैद सजाय र २५ हजार रुपैयाँ जरिवानाको फैसला गरेको थियो। अदालतले दोषी ठहर गरे पनि घटनामा संलग्न दुईजना कैद तथा जरिवाना भुक्तान नगरिकन फरार थिए। बस्नेतलाई भने इलाका प्रहरी कार्यालय बेलबारीका प्रहरी निरीक्षक खगेन्द्र धमलाको नेतृत्वमा खटिएको टोलीले केराबारीबाट पक्राउ गरेको हो। बस्नेतलाई पक्राउ गरेर बिहीबार पेश गरिएपछि अदालतले कैद सजाय भुक्तानका लागि कारागार चलान गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार अझैसम्म फरार रहेका एक जना प्रतिवादीको खोजी जारी राखिएको छ।
सैनिक कल्याणकारी कोषमा ६९ अर्ब बचत,"काठमाडौं : नेपाली सेनाले सैनिक कल्याणकारी कोषमा बचत ६९ अर्ब ३ करोड ७९ लाख रुपैयाँ पुगेको जनाएको छ। नेपाली सेनाको जनसम्पर्क तथा सूचना निर्देशनालयले शुक्रबार काठमाडौंमा पत्रकार सम्मेलन गरी कोषमा अहिले ६९ अर्ब रकम पुगेको जनाएको हो। कोष महानिर्देशनालयका प्रमुख सहायक रथी विजय थापाले गत वर्षको तुलनामा यस वर्ष कोषको रकम ६ अर्ब रुपैयाँले बढेको जानकारी दिए। आर्थिक वर्ष २०७८७९ मा कल्याणकारी सेवा सुविधातर्फ कूल १५ अर्ब ४९ करोड खर्च भएको उनले बताए। उनले सोही आर्थिक वर्षमा संस्थान अन्तर्गतका महाविद्यालयहरूमा अध्ययनरत एक हजार छ सय ४५ विद्यार्थीमध्ये सैनिकतर्फका दुई सय १८ विद्यार्थी र गैर सैनिकतर्फका एक सय ५० विद्यार्थीहरूले नौ करोड ११ लाख ३९ हजार छात्रवृत्ति रकम प्रदान गरेको थापाले बताए। पत्रकार सम्मेलनमा सेनाले काठमाडौंतराईमधेश द्रुतमार्ग सम्पन्न गर्न बिभिन्न कठिनाई भएको जनाएको छ। आयोजना प्रमुख प्राविधिक सहायक रथी विकास पोखरेलले पोखरेलले जग्गा विवाद, अदालतमा विभिन्न मुद्दा परेका कारण समस्या भइरहेको बताए। उनले गत आर्थिक वर्षमा ८ अर्ब ४२ करोड विनियोजन भएकामा वाबार्षिक लक्ष्यको अनुपातमा करिब ९९ प्रतिशत काम भएको जानकारी दिए। पत्रकार सम्मेलनमा सेनाका विभिन्न निर्देशनालयले गरेका कामका बारेमा जानकारी गराइएको थियो।"
किराना पसलबाट गाँजाको कारोबार,"विराटनगर : लागुऔषध गाँजाको कारोबार हुँदै आएको विराटनगरको एउटा किराना पसलमा शुक्रबार दिउँसो प्रहरीले छापा मारेको छ। वडा प्रहरी कार्यालय विराटनगरका डीएसपी दीपेन्द्र पञ्जियार थारु नेतृत्वको टोलीले छापा मार्दा पसलबाट लागुऔषध गाँजाको कारोबार भइरहेको पाइएको हो। विराटनगर महानगरपालिका५ विशाल चोकमा ४५ वर्षीया दुर्गाकुमारी साहले सञ्चालन गरेको किराना पसलबाट गाँजा बरामद भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। श्रेष्ठका अनुसार विशेष सूचनाका आधारमा पसलमा छापा मारेर कोठा खानतलासी गर्दा एक किलो पाँच सय ग्राम गाँजा बरामद भएको छ। 'गाँजाको कारोबार भइरहेको विशेष सूचना आएपछि डीएसपी नेतृत्वको टोलीले पसलमा छापा हानेको हो,' उनले भने, 'त्यस क्रममा पसल सञ्चालन भएको घरको कोठाबाट गाँजा बरामद भएको छ।' गाँजासहित पसल सञ्चालक महिलालाई पनि पक्राउ गरिएको डीएसपी श्रेष्ठले बताए। पक्राउ परेकी साहविरुद्ध प्रहरीले लागुऔषध ऐनअन्तर्गतको मुद्दा चलाउने तयारी गरेको छ। लुकाईछिपाई पहाडी जिल्लाबाट गाँजा ल्याउँदै पसलमा राखेर साहले ग्राहकलाई बिक्री गर्ने गरेको प्रहरीको प्रारम्भिक अनुसन्धानबाट खुलेको छ। किलोका हिसाबमा खरिद गरिएको गाँजा कागजमा प्याक गरेर एक सय रुपैयाँका दरले बिक्री गर्ने गरिएको प्रहरीले जनाएको छ।"
गाउँमै पुगेर अपांग परिचय पत्र प्रदान,सन्धिखर्क : अर्घाखाँचीको शितगंगा नगरपालिकाले केन्द्रबाट लामो दूरीमा रहेका गाउँमै पुगेर अपांग परिचय पत्र वितरण सुरु गरेको छ। पालिकाको केन्द्र ठाडामा जान एक दिन लाग्ने वडा नम्बर ९ को लौरी तथा आसपासमा रहेका गाउँहरूमै पुगेर परिचय पत्र वितरण गरेको प्रमुख प्रशासकीय अधिकृत झबिन्द्र खनालले बताए। घरमै पुगेर परिचय पत्र दिएपछि स्थानीयहरू पनि खुसी भएका छन्। लामो समयदेखि वितरण नगरिएको अपांग परिचय पत्र शितगंगा नगरपालिकाले वितरण सुरु गरेको हो। सरकारले 'क' र 'ख' वर्गका अपांगता भएका व्यक्तिहरूलाई सामाजिक सुरक्षा भत्ता उपलब्ध गराउने भएकाले त्यसका लागि अपांग परिचयपत्र अनिवार्य हुन्छ। नगरपालिकाले हरेक महिना परिचय पत्र वितरण गर्ने गरेको भए पनि धेरै समयदेखि वितरण हुन सकेको थिएन। नगरपालिकामा केही दिनअघि सञ्चालन गरिएको शिविरमा विभिन्न वडाका सयभन्दा बढी निवेदनका आधारमा एक जनालाइ (क) वर्ग १९ जनालाई (ख) वर्ग २९ जनालाई (ग) वर्ग र १५ जनालाई (घ) वर्गको परिचय वितरण गरिएको छ। अब हरेक महिनाको १५ गते वितरण हुने प्रमुख प्रशासकीय अधिकृत झबिन्द्र खनालले जानकारी दिए। यस्तै भौगोलिक रूपमा टाढा र आउन समस्या भएका वडा नम्बर ९ र १४ का विभिन्न गाउँमै पुगेर परिचय पत्र वितरण गरिएको नगर उपमेयर गिता भाटले जानकारी दिइन्। विकट र टाढा रहेकाहरूलाई आउन जान दुईदिन लाग्ने भएकाले गाउँमै पुगेर परिचय पत्र वितरण गरेको नगरपालिकाका प्रमुख प्रशासकीय अधिकृत खनालले बताए। छुटेका वडाहरूमा पनि त्यही पुगेर वितरण गर्ने र अब हरेक महिना वितरण गर्ने व्यवस्था मिलाएर जनतालाई सुविधा दिने प्रमुख प्रशासकीय अधिकृत खनालको भनाइ छ। ।
सिन्धुलीको गोलन्जोरमा चारवटा बाघ देखापरेपछि स्थानीय त्रसित,"सिन्धुली : सिन्धुलीको गोलन्जोर गाउँपालिकामा चारवटा पाटे बाघ देखापरेका छन्। गाउँपालिकाको २ र ३ नम्बर वडास्थित जंगल र बस्तीमा डुल्ने ती बाघले स्थानीयको चौपायासमेत मारेर खान थालेपछि स्थानीय त्रसित भएका छन्। केही दिनदेखि लगातार देखिएका पाटे बाघले स्थानीयको खसी, बाख्रा तथा कुकुर खान थालेको गोलन्जोर गाउँपालिका वडा नम्बर २ का वडाध्यक्ष दौलत कार्कीले बताए। 'दिनभर जंगलमा बस्ने बाघहरू साँझ परेपछि बस्तीमा छिर्ने गरेका छन्। रातको समयमा आएर गाउँमा खसी बाख्रा, कुकुरमाथि आक्रमण गर्ने गरेका छन्। गाउँमा चारवटा बाख्रा र आधा दर्जन बढी कुकुर बाघले खाइसक्यो,' उनले भने। बाघले मान्छेलाई आक्रमण गर्नसक्ने भन्दै त्रास बढेको छ। वडाध्यक्ष कार्कीका अनुसार घरपालुवा कुकुरसहित गाउँका आधा दर्जन कुकुर र वडा नम्बर ३ स्थित तीनमानेका जीवन घिमिरेको चारवटा बाख्रा बाघले खाइसकेका छन्। यस्तै वडा नम्बर २ का प्रकाश कार्कीको दुईवटा बाख्रा खाएको छ। समूहमा रहेका ती बाघहरू दिउँसोको समयमा पनि बस्ती नजिकै घुम्ने गरेका छन्। चारवटै बाघ वयस्क छन्। ती बाघहरू मान्छेको समूहसँग समेत नडराई आक्रमक अवस्थामा बस्तीमा छिर्ने गरेका छन्। जिल्लाको महाभारत तथा गढतिर क्षेत्रमा यसअघि पाटे बाघ नदेखिएको जानकारहरू बताउँछन्। कार्कीले स्थानीयलाई सचेत हुनसमेत आग्रह गरेका छन्। उता गाउँपालिकाका उपाध्यक्ष ज्वाला प्रसाद न्यौपाने 'पुकार' ले गाउँमा बाघ देखिएको भन्ने सूचना आएको र बाघका बारेमा बुझ्न डिभिजन वन कार्यालयसँग समन्वय गर्ने काम भइरहेको बताए। 'बाघले मानवीय क्षेती नपुर्याओस् भन्नका लागि सबैलाई सचेतता अपनाउन भनिएको छ। पालिकाले गर्न सक्ने सबै प्रयास गर्छ,' उनले भने।"
"एउटा वडामा डीपीआर, अर्कैमा निर्माण","हेटौंडा : बागमती प्रदेश सरकारको भौतिक संरचना निर्माणको डीपीआर हेटौंडा २ मा गरेर १६ नम्बर वडास्थित हटियामा जग्गा प्राप्तिको पहल अघि बढाइएको छ। एक वर्षअघि नै हाल मुख्यमन्त्री तथा मन्त्रिपरिषद् कार्यालय रहेको भवनसहित आसपासमा बागमती प्रदेशको सिंहदरबार बनाउने लक्ष्यसहित करिब ५० लाख रुपैयाँ खर्चेर डीपीआरको काम सम्पन्न भएको थियो। भौतिक पूर्वाधार विकास मन्त्रालयअन्तर्गतको प्रदेश राजधानी पूर्वाधार विकास विशेष आयोजनाले मुख्यमन्त्री कार्यालय र ६ वटा मन्त्रालय निर्माण गर्नका लागि आर्थिक वर्ष २०७७७८ मा डीपीआर निर्माण गरेको थियो। डीपीआर सके पनि पुरानो संरचनाहरूमा प्रदेशका बिभिन्न मन्त्रालय र अन्य निकाय बस्दा काम गर्न अप्ठ्यारो भएको प्रदेश राजधानी पूर्वाधार विकास विशेष आयोजनाका प्रमुख नवीनकुमार सिंहले बताए। अहिले नयाँ ठाउँमा सबै मन्त्रालय र कार्यालयहरू अट्नेगरी जग्गा खोजिको काम भइरहेको छ भन्ने सुनेका छौं, उनले भने, त्यही भएर पनि पुरानो डीपीआर अनुसारको काम अघि नबढेको हो। विशेष आयोजना कार्यालयले हालको मुख्यमन्त्रीको निवासदेखि मुख्यमन्त्री कार्यालय, सहरी विकास तथा भवन कार्यालय हुँदै खानेपानी तथा सरसफाइ डिभिजन कार्यालय भवनको जग्गा समेतलाई प्रदेशको सिंहदरबार निर्माणको लागि डीपीआर गरेको थियो। तर, भवन निर्माणका लागि बजेट भए पनि प्रदेश सरकारले चासो नदिँदा विशेष आयोजना कार्यालयले काम अघि बढाउन सकेको छैन। सरकारको भवन निर्माणको काम नभएपछि कार्यालयले हाल सडक निर्माण र मदन भण्डारी प्रतिष्ठानको भवन निर्माणको काम गरिरहेको छ। वर्तमान मुख्यमन्त्री राजेन्द्र पाण्डेले फराकिलो ठाउँमा सबै मन्त्रालय र निकाय अट्ने ठाउँको खोजि भइरहेको बताएका छन्। हेटौंडा१६ हटियामा संघीय सरकार मातहतको जग्गा लिजमा लिएर प्रदेश सरकारको सबै संरचना बनाउने काम अघि बढाइएको उनले बताए। हेटौंडाको हटियामा प्रदेशको मुख्यमन्त्री कार्यालय, मन्त्रालयहरू र संसद् भवन, प्रदेशका बिभिन्न कार्यालयसमेत निर्माण गर्ने गरी तयारी थालिएको छ, पाण्डेले भने, संघीय सरकार जग्गा दिन तयार छ, तर केही प्रक्रियागत ढिलाइले काम अघि बढ्न नसकेको हो। हटियामा ५५ बिघा क्षेत्रफल सरकारी जमिनमा संरचना निर्माण गर्ने उनले बताए। ठूलो क्षेत्रफल भएकाले प्रदेश संरचनाका अन्य सरकारी निकाय पनि यही जमिन रहने पाण्डेको भनाइ छ। चालु आर्थिक वर्षको बजेटमा १ अर्ब ५ करोड रुपैयाँ बजेट प्रदेशका मन्त्रालय भवनहरू निर्माणको लागि छुट्याइएको छ। ११ कात्तिक २०७८ मा बागमतीमा पाण्डे नेतृत्वको सरकार गठन भएपछि प्रशासनिक भवन जग्गा पहिचान समिति बनाएर प्रादेशिक संरचना बनाउन नयाँ जग्गा खोजी गरिएको थियो। उक्त समितिले आठ वटा जग्गामा संरचना बनाउन कुल १ सय ९५ दशमलव २७ बिघा जग्गा पहिचान गरेर संघीय सरकारलाई प्रस्ताव गरेको हो। हेटौंडाको मुख्य बजारबाट हटिया करिब १५ किलोमिटर दूरीमा छ।"
दुर्गममा कादुरीको उज्यालो,"गोरखा : त्यतिबेला जिल्ला विकास समितिको कार्यालयमा वैकल्पिक ऊर्जा प्रवद्र्धन केन्द्र नामकको छुट्टै कार्यक्रम थियो। केन्द्रले गाउँगाउँमा लघुजलविद्युत् उत्पादन गर्ने भनेर स्थानीयवासीको लालपुर्जा संकलन गथ्र्यो। तर, काम भने वर्षौंसम्म पनि झुलाइरहन्थ्यो। बिजुली बत्ती बाल्ने हतारमा रहेका दुर्गमवासी सरकारी ढिलासुस्तीले हैरान थिए। उनीहरूको त्यस भोगाइबाट एउटा कथन प्रचलित थियो, वैकल्पिक ऊर्जा लैजाऊ जनताको पुर्जा, कादुरी आउ बिजुली बनाऊ। २० वर्षअघि विद्युत् प्राधिकरणले सदरमुकामबाहेक सुगम मानिने तल्लो भेगमा पनि विद्युत् विस्तार गरेको थिएन। अधिकांश गाउँबस्ती टुकी बत्तीमै निर्भर थिए। तल्लो भेगमा बिजुली नबल्दै गोरखाका चुमनुब्री, धार्चे गाउँपालिकाका विभिन्न दूरदराजका गाउँहरूमा बिजुली बत्ती बलेका थिए। मोटरबाटो नपुगेकाले ती भूभागलाई अहिले पनि दुर्गम मानिन्छ, तर बिजुली बत्ती भने सबै गाउँमा झिलिमिली छ। दुर्गमका ती गाउँबस्तीका झुपडीमा बिजुली बत्ती बल्नुमा कादुरी एग्रिकल्चरल एड एसोसिएसन ब्रिटिस गोर्खाज् नामक सामाजिक संस्थाको योगदान छ। यसले गोरखाका विशेष गरी चुमनुब्री र धार्चे गाउँपालिकाका ६ हजार ५ सय ८२ घरधुरीमा बिजुली बत्ती बालेको छ। त्यहाँका ३३ हजार ८ सय २९ जनाले बिजुली बत्तीबाट लाभ लिन पाएका कादुरीको तथ्यांकमा उल्लेख छ। सो संस्थाले गोरखाका दुर्गम भेगका साना ठूला गरी २० ठाउँमा लघु जलविद्युत् आयोजना सञ्चालन गरेको छ। १० ठाउँमा सुधारिएको विद्युतीय मिल सञ्चालन गरेको कादुरीका प्राविधिक निर्देशक डानारायण गुरुङले जानकारी दिए। २०५७ सालमा धार्चे ६ काशीगाउँ चामखर्कमा ७ किलोवाट क्षमताको विद्युत् उत्पादन गरेर उज्यालो अभियान सुरु गरेको थियो। त्यही वर्ष काशीगाउँका लागि १५ किलोवाट क्षमताको अर्को लघुजलविद्युत् आयोजना सञ्चालन गर्यो, गुरुङले भने, लगत्तै २०५९ सालमा अजिरकोट गाउँपालिकामा २६ किलोवाटको सुंगुरेखोला लघुजलविद्युत् आयोजना सञ्चालन गरियो। सोही वर्ष धार्चे ६ काशीगाउँमै २६ किलोवाटको छेटरखोला लघुजलविद्युत् आयोजना निर्माण गर्यौं। २०५९ मै अजिरकोट गाउँपालिका३ मा अर्को १५ किलोवाटको बुधसिङ लघुजलविद्युत् आयोजना सञ्चालन गरेको उनले बताए। २०६५ सालमा चुमनुब्री गाउँपालिका ३ मा जगत लघुजलविद्युत् आयोजना सञ्चालन भयो। सोही वर्ष चुमनुब्री गाउँपालिका६ मा १५ किलोवाटको चुम्लिङ लघुजलविद्युत् आयोजना निर्माण भएको उनले बताए। त्यस्तै २०६७ सालमा कादुरीले चुमनुब्री७ छेकम्पारमा ३५ किलोवाटको लार लघुजलविद्युत् आयोजना निर्माण सम्पन्न गर्यो भने २०७० सालमा सो विद्युत् लारबाट पाङदुन गाउँमा विस्तार गर्यो। त्यसपछि सोही आयोजनाबाट उत्पादित विद्युत् बुर्जी गाउँमा पनि विस्तार गर्यो। कादुरीले २०६७ सालमा ९० किलोवाटको छोटेखोला लघुजलविद्युत् आयोजना निर्माण गर्यो, कादुरीका प्राविधिक निर्देशक डा गुरुङले भने, २०५८ सालमा चुमनुब्री ७ मा २४ किलोवाटको निले लघुजलविद्युत् आयोजना सञ्चालन गर्यो। २०६८ सालमा धार्चे १ मा १५ किलोवाटको हुल्चुक लघुजलविद्युत् आयोजना निर्माण गरियो।"
प्रदेश सरकारको सभाहल निर्माण अलपत्र,"हेटौंडा : मुख्यमन्त्री तथा मन्त्रिपरिषद् कार्यालयको सभाहल निर्माण कार्यको भौतिक प्रगति जम्मा १५ प्रतिशत मात्र भएको छ। २०७९ साल बैशाख १९ गते निर्माण सम्पन्न हुनेपर्ने सम्झौता भएकोमा सभाहल कछुवा गतिमा निर्माण अघि बढेको हो। हालसम्म डीपीसीसम्मको काम मात्रै सम्पन्न भएको छ। निर्माणस्थल घाँसे मैदानजस्तै भएको छ भने निर्माण सामग्रीहरू असरल्ल छरिएर रहेका छन्। कोरोना संक्रमणको जोखिम देखाउँदै काम रोकेका निर्माण व्यवसायी कम्पनी अझै लयमा फर्किएका छैनन्। सहरी विकास तथा भवन डिभिजन कार्यालय मकवानपुरले संरक्षण निर्माण सेवासेभ इन्जिनियरिङ कन्स्ट्रक्सन जेभीसँग ५ करोड ८३ लाख ३६ हजार रुपैयाँमा ठेक्का सम्झौता गरेको थियो। २०७७ कार्तिक १९ गते निर्माण व्यवसायीसँग सम्झौता भएपश्चात तत्कालीन मुख्यमन्त्री डोरमणि पौडेलले २०७७ मंसिर १० गते सभाहलको शिलान्यास गरेका थिए। हेटौंडा उपमहानगरपालिकाको हाताभित्र उपमहानगरकै स्वामित्वमा रहनेगरी सभाहल निर्माण सुरु गरिएको थियो। शहरी विकास तथा भवन डिभिजन कार्यालय मकवानपुरले निर्माण व्यवसायी कम्पनीलाई १ करोड ४ लाख २२ हजार रुपैयाँ भुक्तानी गरिसकेको छ। सम्झौता अगावै निर्माण कार्य सम्पन्न गर्ने प्रतिबद्धता जनाएका निर्माण व्यवसायी सम्पर्कमा नआउँदा सभाहलको काम अलपत्र परेको हो। प्रदेश तथा जिल्लास्तरका सरकारी कार्यालयहरूको सभा, सम्मेलन तथा विभिन्न कार्यक्रम आफ्नै सभाहलमा गर्ने उद्देश्यका साथ प्रदेश सरकारले ४ सय जनासम्म अट्ने सुविधा सम्पन्न सभाहल निर्माणको योजना अघि सारेको थियो। स्थलगत अवलोकन गर्दा निर्माणस्थलमा निर्माण व्यवसायी कम्पनीका प्रतिनिधि तथा कामदारहरू नदेखिएको र निर्माण कार्य अलपत्र अवस्थामा रहेको भन्दै महालेखा परीक्षकको कार्यालयले गत आर्थिक वर्ष २०७८७९ को वार्षिक प्रतिवेदनमा प्रश्न उठाएको छ। शहरी विकास तथा भवन डिभिजन कार्यालयले पटकपटक निर्माण व्यवसायीलाई ताकेता गर्दासमेत निर्माण व्यवसायीले बेवास्ता गरेको जनाएको छ। प्रदेश राजधानी हेटौंडामा आफ्नै सुविधासम्पन्न सभाहल नहुँदा विभिन्न मन्त्रालय तथा सरकारी कार्यालयहरूले लाखौं खर्चेर होटलमा कार्यक्रम गर्दै आएका छन्। सभाहलको आवश्यकता महसुस गरी तत्कालीन हेटौंडा नगरपालिकाले २०६० सालमा सहिद बासुदेव घिमिरेको सम्झनामा बासुदेव सभागृह निर्माण प्रारम्भ गरेको थियो। नगरपालिका र स्थानीय विकास मन्त्रालयको संयुक्त २ करोड ५० लाख लागतमा निर्माण सुरु गरिएको उक्त निर्माणाधीन अवस्थाकै सभागृह पनि हाल भत्काइएको छ।"
सार्वजनिक सुनुवाइमा पाँचबुँदे प्रतिबद्धता घोषणा,"दैलेख : 'सरकारले पालिका केन्द्रसम्मको सडक कालोपत्रे गर्ने भन्ने सुनेका थियौँ, दैलेख सुर्खेत सडक खण्डको माथिल्लो डुङ्गेश्वर बजारदेखि हाम्रो गाउँपालिकाको केन्द्रसम्मको सडक कालोपत्रे कहिले हुन्छ?' बिहीबार डुङ्गेश्वर गाउँपालिकाद्वारा आयोजित सार्वजनिक सुनुवाइ तथा वार्षिक समीक्षा कार्यक्रममा गाउँपालिकालाई स्थानीय बिमला गुरुङले प्रश्न गरिन्। उनले गाउँपालिकाको कार्यालयसम्म आउने सडकको अवस्था नाजुक भएका कारण पालिकावासीले सास्ती खेप्नु परेको गुनासो गरिन्। उनको प्रश्नको जवाफमा गाउँपालिका अध्यक्ष सुन्दरकुमार केसीले गाउँपालिकासम्म जोड्ने सडक स्तरोन्नतिको काम प्रदेश र संघीय सरकारले गरिरहेको बताए। 'हामी प्रदेश र संघीय सरकारसँग निरन्तर समन्वय र पहल गरेर सडक कालोपत्रे गर्न प्रतिबद्ध छौँ,' अध्यक्ष केसीले भने। गाउँपालिकाका इन्जिनियर विभूषणकुमार खड्काले पनि विगत केही वर्षयता प्रदेश र संघीय सरकारको बजेटबाट गाउँपालिका जोड्ने सडक स्तरोन्नतिको काम भइरहेको जवाफ दिए। गाउँपालिकाबाट आर्थिक वर्ष २०७८०७९ मा प्रवाह गरिएको वार्षिक विकास कार्यक्रम र सेवा सुविधाको प्रभावकारिता विषयक सार्वजनिक सुनुवाइ कार्यक्रममा नागरिकहरूले पालिकासँग विभिन्न प्रश्न गरेका छन्। उनीहरूले सडक निर्माण, रैथाने र लोपोन्मुख कृषि उपज वस्तु संरक्षण र प्रर्वद्धन, किसानले उत्पादन गरेको कृषि उपज वस्तु बजारीकरण, गाउँपालिकाको आन्तरिक आय, खानेपानीको अभाव लगायतका सवालमा प्रश्न गरेका हुन्। स्थानीय बमबहादुर शाहीले गाउँपालिकाभित्र उत्पादन हुने रैथाने र लोपोन्मुख तरकारी तथा खाद्य वस्तुको बीउ संरक्षणमा गाउँपालिकाले चासो दिनुपर्ने सुझाव दिए। स्थानीय गगन पौडेलले खानेपानीको अभाव रहेको भन्दै प्रश्न गरे। जवाफमा गाउँपालिका अध्यक्ष केसीले रैथाने र लोपोन्मुख कृषि उपज वस्तु संरक्षण र प्रर्वद्धन गर्न आफूहरू तयार रहेको बताए। उनले किसानले उत्पादन बढाउनुपर्ने र गाउँपालिकाले बजारीकरणमा सहयोग गर्ने वचन समेत दिए। सहभागीको प्रश्नको जवाफ दिँदै अध्यक्ष केसीले भने 'हामी गाउँपालिकाका सबै घरधुरीमा खानेपानीको सुविधा पुर्याउने प्रतिबद्ध छौ।' नागरिकको उठाएको प्रश्नहरूको उपाध्यक्ष कलावती न्यौपाने, निमित्त प्रमुख प्रशासकीय अधिकृत देबेन्द्र खड्का, लेखा अधिकृत टंकबहादुर कार्की तथा विषयगत शाखाका प्रमुखहरूले जवाफ दिए। गाउँपालिकाको आयोजना तथा जेम मिडिया ट्रेनिङ्ग एण्ड रिसर्च सेन्टरको सहजीकरणमा सञ्चालित कार्यक्रममा सार्वजनिक सेवा प्रवाह तथा वार्षिक प्रगति विवरण विषयगत शाखा प्रमुख तथा निमित्त प्रमुख प्रशासकीय अधिकृत खड्काले प्रस्तुत गरेका थिए। कार्यक्रममा गाउँपालिकाले पाँच बुँदे सार्वजनिक प्रतिबद्धता घोषणा गरेको छ। पालिकाबाट विनियोजित बजेट प्रभावकारी कार्यान्वयन गर्ने, रैथाने तथा लोपोन्मुख कृषि उपज संरक्षण र प्रर्वद्धन गर्ने, किसानहरूले उत्पादन गरेको कृषि उपज वस्तुको बजारीकरण गर्न पहल गर्ने प्रतिबद्धता घोषणा गरिएको हो। यस्तै पालिकाबाट सञ्चालित योजनाहरूको प्रभावकारी अनुगमन गरिने र गाउँपालिकाको केन्द्रसम्म जोड्ने सडक कालोपत्रेका लागि संघ तथा प्रदेश सरकारसँग आवश्यक पहल र समन्वय गर्ने प्रतिबद्धता घोषणा गरिएको छ।"
पहिरोले गोरुसिंगे सन्धिखर्क सडक अवरुद्ध,सन्धिखर्क : अर्घाखाँचीको सन्धिखर्क ६ नरपानीमा पहिरो गएपछि गोरुसिंगे सन्धिखर्क सडक बिहानैदेखि अवरुद्ध बनेको छ । नरपानीको दहखोला नजिकै पहिरो खसेपछि गोरुसिंगे सन्धिखर्क सडक अवरुद्ध भएको जिल्ला प्रहरी कार्यालयका प्रहरी निरीक्षक कृष्ण घिमिरेले बताए । सडक अवरुद्ध भएपछि सन्धिखर्कबाट छुट्ने तथा बाहिरबाट सन्धिखर्क भित्रने गाडीहरु बीच बाटोमै रोकिएका छन् ।
भारतबाट १६ नाबालकको उद्धार,"नेपालगन्ज : भारतको कर्नाटकमा बौद्ध शिक्षा दिन भन्दै नाबालकलाई अबैध तवरले त्यता पुर्याउने गिरोह सक्रिय रहेको रहस्य खुलेको छ। एक जनालाई लगेबापत भारतीय गुम्बाले कमिसन दिने गरी नेपालमा उनीहरूका एजेन्टले काम गरिरहेका छन्। सो कार्यमा तिब्बती नागरिकसमेत संलग्न रहेको पाइएको छ। नाका छलेर रुपन्देहीको जंगलको बाटो भारत पुर्याइएका ६ वर्षदेखि १४ वर्ष उमेरका १६ बालकलाई शान्ति पुनःस्थापना गृह ललितपुरको टोलीले बिहीबार उत्तर प्रदेशको बस्ती सहरबाट उद्धार गरेको छ। बालकलाई भारत लैजान जिल्ला प्रशासन, जिल्ला प्रहरी, स्थानीय तह, परराष्ट्र मन्त्रालय कतैबाट अनुमति लिएको पाइएन, बालकलाई परिवारको जिम्मा लगाउन नुवाकोटमा जाँदै गरेका गृहका क्षेत्रीय संयोजक भूमिराज भट्टराईले अन्नपूर्ण पोस्ट्सँग टेलिफोनमा भने, रुपन्देहीको कक्रोहवामा खुला बोर्डरबाट बालकहरूलाई भारत पुर्याइएको रहेछ। भारतको देहरादुनमा मानव बेचबिखनबिरुद्ध काम गर्ने हेल्प क्रस ट्रस्ट नामको संस्थासँग समन्वय गरी उद्धार गरिएको संयोजक भट्टराईले सुनाए। उनका अनुसार भारतीय प्रहरीले एक नेपाली र तिब्बती नागरिकलाई नियन्त्रणमा लिएको छ। रौतहटका ११ देखि १६ वर्षसम्मका ६ नाबालक भारतमै छन्। उनीहरूको कागजात नभएकाले बिहीबार उद्धार हुन नसकेको हो। भट्टराईका अनुसार उद्धार गरिएकामध्ये सबैभन्दा धेरै नुवाकोटका १० जना छन्। रसुवाका पाँच र कैलालीका एक जना छन्। उनीहरूमध्ये ३ जना ६ वर्षका छन्। एक जना मात्र १४ वर्षका छन्। अन्य ९ वर्षमुनिका छन्। म नेपालगन्जको एउटा कार्यक्रममा थिएँ। १५२० जना नेपाली नाबालकहरू भारतीय बस्ती सहरमा रेलमा बसिरहेका छन् भन्ने खबर आयो। हामीले त्यहाँको रेलवे प्रहरी फोर्सको सहयोगमा उद्धार गर्न सफल भएका हौं, उनले भने। त्यसपछि बच्चाहरूको घरपरिवारसँग समन्वय गरेको उनको भनाइ छ। भने, जिल्ला प्रहरी कार्यालय र जिल्ला प्रशासन कार्र्यालय नुवाकोट, रसुवा र कैलालीको पत्र र स्थानीय तहको सिफारिस र भारतीय दूतावासमार्फत हामीले उद्धारका लागि पहल गरेका हौं। अवैध रूपमा भारत पुर्याइएका बालकहरू उच्च जोखिममा रहेको निष्कर्ष संस्थाले निकालेको छ। नेपालबाट अवैध बाटोबाट लगिएकाले नाबालकहरू उच्च जोखिममा हुन्छन्। उनीहरूलाई बेचबिखन हुने खतरा पनि हुन्छ। यो शिक्षाका नाममा ठगी पनि हो। मानव बेखबिखन पनि हो, भट्टराईले भने। यी बालकलाई भारतबाट रुपन्देहीको कृष्णनगर नाका हुँदै नेपाल ल्याइएको हो। दुई गाडीमा नुवाकोट, रसुवा र काठमाडौं लगिएको छ। संस्थाका कार्यकारी निर्देशक सुमन सापकोटा उद्धार गर्न भारत गएका थिए। कर्नाटकस्थित गुम्बामा उनीहरूलाई लैजाँदै गरिएको थियो। सो गुम्बाले बौद्ध शिक्षाका लागि औपचारिक रूपमा अनुमति पनि नलिएको पाइएको उद्धार टोलीले जनाएको छ। ६ जनाको सोमबारसम्म उद्धार गर्ने तयारी छ। नुवाकोेट, रसुवा र कैलाली प्रहरीले घटनामा संलग्न गिरोहबारे खोजी गरिरहेको छ। नेपाली बालकलाई भारतीय गुम्बामा लगेर फ्री तिब्बत अभियानबारे प्रशिक्षण दिन खोजिएको आशंका सरोकारवालाको छ। नुवाकोटका प्रहरी प्रमुख एसपी रमेश पण्डितले प्रहरी प्रशासनलाई थाहा नदिएर कागजात र प्रक्रिया पूरा नगरी बालकलाई भारतमा लगिएको पुष्टि गरे। आज (बिहीबार) दिनभर अभिभावक आफ्ना सन्तान लिन जिल्ला प्रहरी कार्यालयमा आउनुभएको थियो। उहाँहरूले गुम्बामा पढ्न नै पठाएको बताउनुभएको छ। भारतमा प्रहरीले पढ्नका लागि लैजाने कुनै कागजात र प्रक्रिया पूरा नगरेकाले नियन्त्रणमा लिएको हो, एसपी पण्डितले भने, अझै बालकहरू जिल्लामा आइपुगेका छैनन्। भोलि (शुक्रबार) आइपुग्छन्। उद्धार गर्ने संस्थाका व्यक्ति पनि आउँछन्। उद्देश्य पढ्ने नै हो भने बेचबिखन भएन। बहाना पढ्ने तर नियत अरू नै भए त बेचबिखन नै हुन्छ। पढ्ने बहानामा अरू नै प्रयोजनले पठाइएको भए कानुनबमोजिम कारबाही हुन्छ। भारतबाट उद्धार गरेर ल्याएका बालकलाई कृष्णनगर भन्सार कार्यालयमार्फत कपिलवस्तु प्रहरीले शान्ति पुनःस्थापना केन्द्रको जिम्मा लगाएर घर पठाउन सहजीकरण गरेको जनाएको छ। कपिलवस्तुका प्रहरी प्रमुख एसपी प्रेमबहादुर बस्नेतले उद्धार गरेर नेपाल ल्याउन सबै प्रक्रिया पूरा गरेकाले आफूले अभिभावकको जिम्मा लगाउन संस्थालाई सहजीकरण गरेको बताए। उनले भने, अन्डर एजका बच्चालाई भारत लैजाँदा अभिभावकको सहमतिपत्र, स्थानीय तहको सिफारिस, जिल्ला प्रशासनको पत्र, दूतावासको पत्रलगायत कागजात नपुर्याएर लैजान मिल्दैन। प्रक्रिया र कागजात बिना नै लगिन्छ भने बेचबिखनको मात्र होइन अरू खतरा पनि उत्तिकै हुन्छ।"
