शीर्षक,विवरण
मुस्ताङमा म्यादी प्रहरी भर्ना अभियान तीव्र,"जोमसोम : आसन्न प्रदेश तथा प्रतिनिधिसभा निर्वाचन निर्वाचनका लागि हिमाली जिल्ला मुस्ताङमा म्यादी प्रहरी भर्ना अभियान तीव्र रूप अघि बढाइएको छ। प्रहरी प्रधान कार्यालय नक्सालले मुस्ताङका लागि २८५ कोटा निर्धारण गरेको जनाइएको छ। यसअघि स्थानीय तह निर्वाचनपछि मतदाता संख्या वृद्धि, मतदान केन्द्र र मतदानस्थल बढेकाले सोही अनुपातमा आवश्यक म्यादी प्रहरी भर्ना गर्नुपर्ने निष्कर्षसहित प्रहरी प्रधान कार्यालयले सरकारसँग माग गरेको थियो। निर्वाचन सुरक्षाका लागि प्रहरी प्रधान कार्यालयले असोज ६ गतेदेखि म्यादी प्रहरी भर्ना अभियानलाई तीव्रता दिएको हो। म्यादी प्रहरी छनौट र नियुक्तीका लागि प्रमुख जिल्ला अधिकारीको संयाजकत्वमा समिति समेत गठन गरी कार्यअघि बढाइएको हो। गत स्थानीय तह निर्वाचनमा छनौट भएका म्यादी प्रहरीलाई सिधैं अन्तर्वार्तामा सामेल गराइने भएको छ। पूर्व म्यादीहरूको यसअघि आचरण, प्रस्तुतीकरण, अनुशासन र लगनशीलताको रेकर्डको मूल्यांकन गर्दै पुनः म्यादी प्रहरीमा भर्ना गरिने जिल्ला प्रहरी कार्यालय मुस्ताङका प्रहरी निरीक्षक राजकुमार तामाङले जानकारी दिए। गत स्थानीय तह निर्वाचनमा मुस्ताङमा २५६ जनालाई म्यादी प्रहरीमा भर्ना गरिएको मध्ये ८५ जनाले मात्र म्यादी प्रहरी भर्नाका लागि आवेदन दिएका छन्। उनीहरूलाई भोलि असोज १४ गते बिहीबार अन्तर्वार्ता लिएर छनौट गरिने प्रहरी निरीक्षक तामाङको भनाइ छ। मुस्ताङमा गत हप्ताबाट म्यादी प्रहरी छनौटका लागि फिजिकल फिटनेसको तालिमका साथै मेडिकल परीक्षण गराइएको छ। यसपटक पूर्व म्यादी प्रहरीसहित २९६ जनाले आवेदन दिएका थिए। जसमध्ये म्यादी भर्ना हुन नयाँ २११ जनाले आवेदन दिएको प्रहरी निरीक्षक तामाङले उल्लेख गरे। म्यादीका लागि नयाँले आवेदन दिएकामध्ये १६ जनाले फिजिकल टेनिङ र मेडिकल परीक्षणमा अनुपस्थित भए भने १२ जना अनुउर्तिण भएका छन्। फिजिकल ट्रेनिङ र मेडिकल उर्तीण गरेका १८३ जनामध्ये २ जनाले लिखित परीक्षामा सामेल हुन सकेनन्। मुस्ताङका लागि कुल २११ जनाले आवदेन दिएका मध्ये १८१ जना मात्रले अन्तर्वार्ता परीक्षामा सामेल हुँदैछन्। म्यादीका लागि मुस्ताङमा रुकुम, रोल्पा, म्याग्दी, धादिङ, बाग्लुङ, बाँके र सल्यान जिल्लाका व्यक्तिले आवेदन दिएका थिए। उनीहरू मुस्ताङमै रोजगारको क्रममा आएका, अस्थायी बसोबास गरेका र कोही स्याउ टिप्न आएका व्यक्तिहरू छन्। म्यादी प्रहरीमा भर्ना भएकालाई सरकारले ५० दिनसम्म ड्यूटीमा खटाउने गर्छ।"
रडले हानेर चार वर्षीय भतिजोको हत्या,ढल्केवर(धनुषा) : धनुषामा काकाको रड प्रहारबाट भतिजोको मृत्यु भएको छ। क्षिरेश्वरनाथ नगरपालिका५ महेन्द्रनगरमा स्थानीय रवि पासवानको रड प्रहारबाट चार वर्षीय बालकको मृत्यु भएको जिल्ला प्रहरी कार्यालय धनुषाले जनाएको छ। बुधबार दिउँसो रविले फलामको रडले हिर्काउँदा उनकै भतिजो चार वर्षीय अनुप पासवानको मृत्यु भएको धनुषाका प्रहरी नायव उपरीक्षक प्रदिपबहादुर क्षेत्रीले जानकारी दिए। उनका अनुसार रड प्रहारबाट बालक गम्भीर घाइते भएका थिए। स्थानीय स्वास्थ्य संस्थामा उपचारका क्रममा उनको मृत्यु भएको प्रहरीले जनाएको छ। प्रहरीका अनुसार बालकको पोस्टमार्टमका लागि जनकपुरधामस्थित प्रादेशिक अस्पतालमा राखिएको छ। हत्याको कारण खुल्न नसकेको प्रहरीले जनाएको छ। प्रहरीले रविलाई पक्राउ गरेर घटनाबारे अनुसन्धान गरिरहेको इलाका प्रहरी कार्यालय सखुवा महेन्द्रनगरले जनाएको छ।
भक्तपुरमा बजार अनुगमन तीव्र,"भक्तपुर : भक्तपुरका सहायक प्रमुख जिल्ला अधिकारी माधवप्रसाद शर्माको नेतृत्वमा बुधबार भक्तपुर जिल्लामा रहेका आठवटा दूध डेरीमा अनुगमन गरिएको छ। अनुगमन गरेका आठवटा डेरीमध्ये शिवम डेरीले अफिसको साँचो नभएको र प्रोप्राइटर उपस्थित नभएको भन्दै केही जानकारी दिएन। सो डेरीबाहेक ओम संजिवनी डेरी, कालिका डेरी, भक्तपुर डेरी, जगदम्वा डेरी, जय संजिवनी डेरी, जय शम्भु डेरी र सैजु डेरी उद्योगहरूको उद्योग दर्ता प्रमाणपत्र खाद्य अनुज्ञा पत्र, पान नम्बर, ल्याव टेष्टसहितको रिपोर्ट नियमित नवीकरण गरेको पाइएको छ। अधिकांश डेरीहरू पहिलाभन्दा धेरै सुधारिएको पाइएको अनुगमन समितिका संयोजक शर्माले जानकारी दिए। यसैगरी, शिवम् डेरीको उद्योग दर्ता प्रमाणपत्र, खाद्य अनुज्ञापत्र, पान नम्बर, ल्याब टेष्टसहितको रिपोर्टको सम्पूर्ण कागजातहरू लिई घरेलु तथा साना उद्योग कार्यालय भक्तपुरमा तीन दिनभित्र उपस्थित हुन निर्देशन दिइएको छ। ओम संजिवनी डेरीमा दूध रिसिभ गर्दा तापक्रमको अभिलेख राख्ने, दहीको प्लास्टिकको बट्टा प्रशोधन गरेर मात्र प्रयोगमा ल्याउने, बाल्टिनमा प्याकिङ्गपश्चात सिल लगाउनुपर्ने सुझाव दिइएको छ। सैंजु डेरीमा प्याकेजिङ्ग मेशिनको यूभिलाईट आश्विन १४ गते शुक्रबारभित्र मर्मत गरी प्रयोग गर्ने, दहीको बट्टालाई प्रसोधन गरेर मात्र प्रयोगमा ल्याउन, दूध रिजभ गर्दा र प्रशोधन गर्दा दुरुस्त नियमित रूपमा परीक्षण गरी अभिलेख राख्नुपर्ने, दूध र दहीको ३३ महिनामा परीक्षण गर्नुपर्ने र सल्फ्युरिक एसिड एनालाइसिस ग्रेटको प्रयोग गर्नुपर्ने सुझाव दिइएको छ। जय शम्भु डेरीमा गोदाम सरससफाई गर्ने, प्याकिङ्ग मेशिनमा यूभिलाइट जडान गरी प्याकिङ्ग गर्न निर्देशन दिएको छ। जय शम्भु डेरीमा म्याद नाघेको १८ हजार नौ सय बराबरको १८० लिटर दही जफत गरी नष्ट गरिएको छ। दूधको गुणस्तर परीक्षण गरी मात्र बजारमा लानुपर्ने, बजारमा पुर्याएको दही दूध फिर्ता नहुने व्यवस्था गर्नुपर्ने, प्रोसेसिङ्ग उद्योगमा भित्र नियमित सरसफाई गर्ने दहीका भाँडाहरू सफाई नगरी प्रयोग गर्न नहुने, प्रोसेसिङ्ग रुमभित्र सरसफाई, लामखुट्टे जस्ता किरा देखिएकोले सरसफाई गर्नुपर्ने र उपभोक्ता संरक्षण ऐन २०७५ को विभिन्न दफा उल्लंघन गरेकाले उक्त डेरीलाई दश हजार जरिवाना गरिएको छ। साथै तीन दिनभित्र जिल्ला प्रशासनमा उपस्थिति हुन निर्देशन दिएको छ। त्यसैगरी भक्तपुर नगरपालिकाले पनि मासु पसलमा अनुगमन गरेको छ। भक्तपुर नगरपालिकाका अनुगमन समितिका संयोजक राजकृष्ण गोराको नेतृत्वमा कमलबिनायकमा रहेको आठवटा मासु पसलको अनुगमन गरिएको हो। अनुगमनमा अधिकाशं पसलले दर्ता नवीकरण र सरसफाईमा ध्यान नदिएको संयोजक शर्माले बताए। साथै सरसफाईमा ध्यान दिन र भुई, भित्ता सजिलै सफा गर्न मिल्ने गरी कार्पेट, मार्वल वा टायल राख्न, तराजु नवीकरण नभएकाले नवीकरण गर्न, मासु सफा गरेको पानी ढलनिकासमा सजिलै जाने गरी निकासको व्यवस्था गर्न, एप्रोन सेतो प्रयोग गर्न र कामदारलाई बुट र पञ्जाको व्यवस्था गर्न निर्देशन दिएको बताए। अनुगमनमा कार्यविनायक मिट सप एकदम फोहर भएको र व्यवस्थित नभएकाले व्यवस्थित र सफा गर्न र पसल नवीकरण नभएकाले नवीकरण गरी तीन दिनभित्र कार्यालयमा उपस्थित हुन निर्देशन दिइएको छ। त्यस्तै सिद्धिगणेश मिट सप नवीकरण गर्न, तराजु नापतौल विभागमा नवीकरण गर्न, मासु झिंगाले नभन्किने गरी र धुलो नपस्ने गरी जाली वा सिसाको बाकस बनाई व्यस्थित गर्न, सरसफाईमा ध्यान दिन निर्देशन दिई तीन दिनभित्र नवीकरण कागजात लिई कार्यालयमा उपस्थित हुन निर्देशन दिइएको छ। कमलबिनायक मिट सपमा दर्ता नभएको र तराजु दुई वटा नापतौल विभागमा नवीकरण नभएकाले तराजु दुई वटा जफत गरी तीन दिनभित्र कार्यालयमा उपस्थित हुन निर्देशन दिई पसल दर्ता गर्न, तराजु नवीकरण गर्न, मूल्य सुचि राख्न, एप्रोन सेतो प्रयोग गर्न, भुई भित्ता सफा गर्न मिल्ने गरी कार्पेट वा टायल राखी पसल व्यवस्थित र सफा गर्न निर्देशन दिएको वडा निरीक्षक रामकृष्ण प्रजापतिले बताए। जुजु मिट मार्ट नवीकरण गर्ने र सेतो एप्रोन प्रयोग गर्न निर्देशन दियो। त्यस्तै नविन मिट सप नवीकरण गर्न, एप्रोन सेतो प्रयोग गर्न र तराजु नवीकरण नभएकाले जफत गरी तीन दिनभित्र कार्यालयमा उपस्थित हुन निर्देशन दियो। त्यस्तै सुरेन्द्र मिट सप पसल व्यवस्थित गर्न र सफा गर्न निर्देशन दियो। त्यस्तै कमलबिनायक मिट सप नवीकरण कागजात नभएकाले कागजात लिएर तीन दिनभित्र उपस्थित हुन र मूल्य सूची राख्न, एप्रोन सेतो प्रयोग गर्न निर्देशन दिएको उनले बताए।"
रोकिएन सार्वजनिक स्थानमा सुर्तीजन्य पदार्थ सेवन,"काठमाडौं : काठमाडौं महानगरपालिकाले यही असोज १ गतेदेखि सार्वजनिक स्थानमा सुर्तीजन्य पदार्थ सेवन गर्न निषेध गरे पनि नागरिकले त्यसको पालना गरेको देखिँदैन। कामपाले सार्वजनिक सूचना जारी गर्दै यही असोज १ देखि सार्वजनिक स्थानमा सुर्तीजन्य पदार्थ सेवन गरे एक सय रुपैयाँ जरिवाना लाग्ने सूचना सार्वजनिक गरेको थियो। रत्नपार्क, न्युरोड, असन, सुन्धारालगायत भीडभाड बढी हुने स्थानमा खुलेआम रुपमा सुर्तीजन्य पदार्थ सेवन गरिरहेको पाइएको छ। कामपाका प्रमुख बालेन्द्र साह, सचिवालय सदस्य सुनिल लम्सालले यस सम्बन्धमा कामपाका नगरप्रहरीहरूले नियमित अनुगमन गरिरहेको र अवज्ञा गर्नेहरू जुनसुकै समयमा कारबाहीमा पर्ने बताए। सूचनाको अवज्ञा गरेको पाइए सुर्तीजन्य पदार्थ नियन्त्रण र नियमन गर्ने ऐन २०६८ समेतका आधारमा कारबाही र जरिवाना गर्ने बताइएको छ। कामपा नगरसभाको ११औँ अधिवेशनले सार्वजनिक स्थानमा धुम्रपान निषेध गर्ने व्यवस्था प्रभावकारी रूपमा कार्यान्वयन गर्ने नीति पारित गरिसकेको हुनाले यस किसिमको व्यवस्था गरिएको जनाइएको छ।"
१३३ जना विद्यार्थी सम्मानित,"भक्तपुर : सेवा निवृत्त शिक्षक समाजले 'शैक्षिक अनुभव' नामक पुस्तकको बुधबार भक्तपुरमा विमोचन गरेको छ। भक्तपुर नगरपालिकाका प्रमुख सुनिल प्रजापतिले पुस्तकको ११औं अंकको विमोचन गरेका हुन्। कार्यक्रममा भक्तपुर नगरका विभिन्न विद्यालयहरूमा अध्ययनरत १३३ जना विद्यार्थीहरू सम्मानित भएका छन्। भक्तपुर नगरपालिकाले तयार पारेको स्थानीय पाठ्यक्रम ख्वपको पहिचान विषयमा उत्कृष्ट नम्बर ल्याउने विद्यार्थी सम्मानित भएका हुन्। सेवा निवृत्त शिक्षक समाजको साधारणसभा, शैक्षिक अनुभव विमोचन, विद्यार्थी तथा शिक्षक सम्मान कार्यक्रममा भक्तपुर नगरपालिकाका प्रमुख सुनिल प्रजापतिले सम्मान गरेका हुन्। भक्तपुर नगरका विभिन्न स्कुलहरूमा नगरपालिकाले तयार पारेको स्थानीय पाठ्यक्रमको वार्षिक परीक्षामा शतप्रतिशत, ९९ र ९८ अंक ल्याउन सफल नगरभरिका १३३ विद्यार्थीहरूलाई मेडल तथा प्रमाणपत्र वितरण गरी सम्मान गरिएको हो। २३ वटा सामुदायिक विद्यालयबाट चार जना प्रथम, सात द्वितीय र सात तृतीय गरी १८ जना र ३० वटा संस्थागत विद्यालयबाट ३७ प्रथम, १२ द्वितीय र ८४ जन तृतीय विद्यार्थीलाई मेडल तथा प्रमाणपत्र प्रदान गरिएको हो। कार्यक्रममा तीन जना सेवा निवृत वरिष्ठ शिक्षकहरूलाई पनि सम्मान गरिएको थियो। कार्यक्रममा प्रमुख प्रजापतिले देशभर फैलिएको डेंगु नियन्त्रणका लागि विद्यालय सहकारी तथा सरोकारवाला सबैसँग सहकार्य गर्नुपर्नेमा जोड दिए। सेवा निवृत्त शिक्षक समाजका संस्थापक अध्यक्ष नाति कवा, जिल्ला शिक्षा समन्वय समिति भक्तपुरका निमित प्रमुख कर्णबहादुर बुढाथोकी, सम्मानित निवृत्त शिक्षक प्राध्यापक उद्वव सुजखू, विमोचित पुस्तकका सम्पादक मण्डलका सदस्य ज्ञानसागर प्रजापतिले पुस्तकमा १९ जना शिक्षकहरूले विभिन्न विषयमाथि आफ्नो अनुभवको कलम चलाएको जनाए। सेवा निवृत्त शिक्षक समाजका संस्थापक भक्त राजभण्डारीको सभापतित्वमा सम्पन्न भएको सो कार्यक्रममा उपाध्यक्ष रामगोपाल कर्माचार्य र कोषाध्यक्ष विश्वराम कवां लगायतले पनि शिक्षाक्षेत्रका विभिद विषयमा चर्चा गरेका थिए।"
भक्तपुरमा ख्वप फुटसल टुर्नामेन्ट सुरु,"भक्तपुर : भक्तपुरमा बुधबारदेखि ख्वप फुटसल टुर्नामेन्ट सुरु भएको छ। भक्तपुर नगरपालिकाबाट सञ्चालित ख्वप कलेजको आयोजनामा टुर्नामेन्ट सुरु भएको हो। फुटसल टुर्नामेन्टको उद्घाटन भक्तपुर नगरपालिकाका प्रमुख एवं कलेज व्यवस्थापन समितिका अध्यक्ष सुनिल प्रजापतिले गरे। उनले रेफ्रीलाई बल हस्तान्तरण गरी खेल उद्घाटन गरेका थिए। प्रतियोगिता भक्तपुरको सूर्यविनायकस्थित हेल्थी फुटसल इटबुमा भएको हो। उद्घाटन कार्यक्रममा नगरपालिकाका प्रमुख सुनिल प्रजापतिले खेलकुद मनोरञ्जनका लागि मात्र नभई मित्रता, अनुशासन र शारीरिक तथा मानसिक स्वास्थ्यका लागि हुनुपर्नेमा जोड दिए। विद्यार्थीहरूले आफ्नो पढाइ सँगसँगै खेलकुदमा सहभागिता बढाउँदा आफ्नो लक्ष्यमा पुग्न मद्दत पुग्ने उनको भनाइ थियो। खेलमा हारजित स्वाभाविक प्रक्रिया भएको हुँदा हार्दा आत्तिने र जित्दा मात्तिन नहुनेतर्फ सजग पार्दै उनले विद्यार्थीलाई खेलाडीको रूपमा हेर्न पाउँदा निकै हर्षित अनुभव भएको प्रतिक्रिया दिए। कार्यक्रममा पत्रकार समाज नेपालका उपाध्यक्ष उद्धव सुजखूले ख्वप विश्वविद्यालय सञ्चालन गर्ने नपाको उद्देश्य छिटै पूरा हुने भन्दै ख्वप कलेजको ख्याति देशभर बढिरहेको बताए। कार्यक्रममा ख्वप कलेजका प्राचार्य रूपक जोशी र शिक्षक कमिनिका न्याइँच्याइँलगायतले मित्रता, अनुशाशन र प्रगतिका लागि प्रतियोगिता गरेको बताए। प्रतियोगिताको फाइनल बिहीबार हुनेछ।"
अनिल चौहान बने भारतको दोस्रो चिफ अफ डिफेन्स स्टाफ,नयाँ दिल्ली : भारत सरकारले चिफ अफ डिफेन्स स्टाफ (सीडीएस)मा अनिल चौहानलाई नियुक्त गरेको छ। भारतीय सेनाका पूर्व वरिष्ठ अधिकारीसमेत रहेका चौहान उमेर हदका कारण गत वर्ष अवकास पाएका थिए। भारतीय रक्षा मन्त्रालयले बुधबार विज्ञप्ति जारी गर्दै चौहानलाई नयाँ सीडीएसमा नियुक्त गरेको जनाएको छ। पहिलो सीडीएस वीपीन रावतको हेलिकोप्टर दुर्घटनामा मृत्यु भएपछि उक्त पद रिक्त रहेको थियो। अनिल चौहानको जन्म सन् १९६१ मे १८ मा भएको हो। उनी सन् १९८१ मा भारतीय सेनाको ११ गोरखा राइफल्समा आबद्ध भएका थिए। ४० वर्ष भारतीय सेनामा विताएका उनले जम्मुकश्मिर र भारतको पूर्वी सीमा क्षेत्रमा आतंकवादविरुद्धको अभियानमा चौहानले महत्वपूर्ण भूमिका निभाएका थिए।
सेयर बजारमा सामान्य सुधार : कारोबार ४८ करोडमा झर्यो,काठमाडौं : पछिल्ला दुई दिनयता सेयर बजारमा सामान्य सुधार देखिएको छ। कारोबारको अघिल्लो दिन मंगलबार १५९२अंकले बढेको नेप्से आज ६४१ अंकले उकालो लागेको हो। यसदिन २२१ कम्पनीको १३ लाख ७० हजार ४७७ कित्ता सेयर ४८ करोड ५४ लाख ८ हजार ७६८ रुपैयाँमा खरिदबिक्री भयो। यसदिन कुनै पनि कम्पनीको सेयर मूल्यमा सकारात्मक सर्किट लागेन। मन्दाकिनी हाइड्रोपावरको ९२० प्रतिशतले बढ्दा अभियान लघुवित्त वित्तीयको ८१९ प्रतिशतले बढ्यो। ग्लोबल आईएमई ब्यालेन्स फन्डको सेयर मूल्य १० प्रतिशतले ओरालो लाग्यो। कारोबारमा आएका १३ समूहमध्ये ९ समूहको सूचक बढ्यो भने ४ को घट्यो।
अख्तियारले बुझायो प्रदेश प्रमुखलाई वार्षिक प्रतिवेदन,"हेटौंडा : अख्तियार दुरुपयोग अनुसन्धान आयोगको कार्यालय हेटौंडाले बागमती प्रदेश प्रमुख यादवचन्द्र शर्मालाई आर्थिक वर्ष २०७८०७९ को वार्षिक प्रतिवेदन पेस गरेको छ। आयोग हेटौंडाका प्रमुख नरहरि घिमिरेले नेपालको संविधानको धारा २९४ को उपधारा ३ बमोजिम आयोगले तयार गरेको वार्षिक प्रतिवेदन प्रदेश प्रमुख शर्मालाई पेस गरेका हुन्। प्रतिवेदन बुझ्दै प्रदेश प्रमुख शर्माले आयोगको सक्रियताले न्यायमा आधारित समतामूलक, सुशासनयुक्त समाज र राज्य निर्माणमा सहयोग पुग्ने विश्वास व्यक्त गरे। कार्यक्रममा आयोगका हेटौंडा कार्यालयका प्रमुख घिमिरेले आयोगले सम्पादन गरेको बागमती प्रदेशभित्रका विषयवस्तु समेटिएको वार्षिक प्रतिवेदनको सारसंक्षेप प्रस्तुत गरेका थिए।"
जसपा नेता कार्कीसहित १० जनाले गरे पार्टी परित्याग,"विराटनगर : जनता समाजवादी पार्टीका केन्द्रीय कार्यकारणी सदस्य युवराज कार्कीसहित १० जनाले पार्टी परित्याग गरेका छन्। बुधबार विराटनगरमा पत्रकार सम्मेलन गर्दै उनीहरूले पार्टी परित्यागको घोषणा गरेका हुन्। पार्टी परित्याग गर्नेमा नेता कार्कीसहित केन्द्रीय सदस्य मित्र चापागाईं, भीमबहादुर थापा, राष्ट्रिय परिषद् सदस्य खिरबहादुर भण्डारी, मञ्जु भण्डारी, रामबहादुर जाग्री, सुजन भण्डारी, महिला केन्द्रीय नेता कमला थापा र भोजपुरका जिल्ला नेता किरण विष्ट रहेका छन्। पार्टीको कार्यशैली चित्तबुझ्दो नभएपछि पार्टी परित्याग गर्ने निर्णय गरिएको नेता कार्कीले बताए। उनले भने, 'पार्टीमा अलोकतान्त्रिक सर्वसत्तावादी प्रवृत्ति हाबी भएको छ। पार्टी नेतृत्वले खस आर्यप्रति प्रतिशोधपूर्ण र पूर्वाग्राही व्यवहार गरेको महशुस गरेका छौं। त्यसैले सामूहिक रूपमा पार्टी छाडेका हौं।' नेता कार्की मोरङ क्षेत्र नम्बर २ बाट प्रतिनिधिसभा सदस्य उम्मेदवार सिफारिस भएका थिए। तर, त्यो क्षेत्र जसपाको भागमा नपर्ने भएपछि उनले पार्टी परित्याग गरेको जसपाका अन्य नेताहरूको तर्क छ।"
नियमविपरीत गरिएको काज सरुवा बदर,"जाजरकोट : आफूलाई नभएको अधिकार प्रयोग गरी बारेकोटको स्वास्थ्य शाखा प्रमुख रामबहादुर रोकायले विभिन्न स्वास्थ्य संस्थामा कार्यरत स्वास्थ्यकर्मीलाई गरेको काज सरुवा बदर गरिएको छ। गाउँपालिकाका प्रमुख प्रशासकीय अधिकृत मोहनप्रकाश गिरीले नियमविपरीत स्वास्थ्य शाखाले जथाभावी गरेको काज सरुवा बदर गरेका हुन्। गत असोज ९ गतेको निर्णयअनुसार भन्दै स्वास्थ्य शाखा प्रमुख रोकायले १२ जना स्वास्थ्यकर्मीलाई काज सरुवा गरेका थिए। स्वास्थ्य शाखा प्रमुखले आफूमा नभएको अधिकार प्रयोग गरेको र नियमविपरीत काज सरुवा गरेको भन्दै बुधबार प्रमुख प्रशासकीय अधिकृत गिरीले उक्त काज सरुवा बदर गरेका हुन्। उनले सबै स्वास्थ्यकर्मीलाई अर्को व्यवस्था नभएसम्मका लागि साविककै स्वास्थ्य संस्थाबाट काम गर्न निर्देशन दिएका छन्। स्वास्थ्यकर्मीहरू डम्बर बिक्रम कार्की, विमला रोकाय, करिष्मा सिंह, विष्णु कठायत, करिश्मा सिह, बिष्णु कठायत, तप्त बहादुर नेपाली, र झरना शाहीलाई पेलेर सरुवा गरिएको थियो। आफू निकटका स्वास्थ्यकर्मीहरू सरस्वती सिंह, सरस्वती शाह, पदम रोकया र तुल बहादुर नेपालीलाई घरपायक काज सरुवा गरिएको थियो। आस्थाका आधारमा छानीछानी अवैध तरिकाले पेल्ने कार्य भयो। नियमविपरीत गरिएको काज सरुवाको विरोध भएपछि सरुवा बदर भएको स्वास्थ्यकर्मी संघका केन्द्रीय सदस्य वीरराज सिंहले बताए। यसअघि स्वास्थ्य शाखा प्रमुख रहेका सिंहलाई हटाएर गत भदौ २८ गते रोकायलाई गाउँपालिकाले शाखा प्रमुखको जिम्मेवारी दिएको थियो। नभएको अधिकार प्रयोग गर्ने रोकायलाई गाउँपालिकाले कस्तो कारवाही गर्छ त्यो भने केही खुलाएको छैन।"
चाडपर्व लक्षित सुरक्षा योजना : एसपीको कमान्डमा १४६८ ट्राफिक प्रहरी खटिँदै,"काठमाडौं : उपत्यका ट्राफिक प्रहरी कार्यालयले चाडपर्व लक्षित विशेष सुरक्षा योजना सार्वजनिक गरेको छ। बुधबार काठमाडौंमा पत्रकार सम्मेलन गर्दै कार्यालयले चाडपर्वमा हुने सम्भावित दुर्घटनालाई न्यूनीकरण गर्न विशेष सुरक्षा योजना सार्वजनिक गरेको जनाएको छ। योजनामा प्रहरी उपरीक्षक (एसपी)को कमान्डमा एक हजार चार सय ६८ ट्राफिक प्रहरी खटिने एसएसपी राजेन्द्र प्रसाद भट्टले जानकारी दिए। सो क्रममा सवारीको यान्त्रिक जाँचदेखि मापसे चेकिङ, सवारीको क्षमता लगायत जाँच हुने उनले बताए। चाडपर्वमा तीव्र रूपमा सवारी चलाउदा दुर्घटना हुने सक्ने भन्दै थप ३५ स्थानमा जाँच हुने र विभिन्न नाकामा पनि प्रभावकारी रूपमा अनुगमन गरिने भट्टले जानकारी दिए। उनले नाकामा लागूपदार्थसम्बन्धी चेकजाँच पनि भइरहेको बताए। उनले २४ घण्टा नै ट्राफिक प्रहरी खटाएर चाडपर्व सुरक्षित गर्ने पनि बताए। त्यस्तै विभिन्न स्थानमा यात्रु सहायता कक्ष सञ्चालन गरिएको उल्लेख गरे।"
"थप ३८ जनामा कोरोना पुष्टि, एकको मृत्यु",काठमाडौं : थप ३८ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २८१८ नमूना परीक्षण गर्दा ३८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १२८४ र एन्टिजेनबाट १५३४ नमूनाको परीक्षण गर्दा पीसीआरबाट ३१ र एन्टिजेनबाट ७ नमूनाको रिपोर्ट पोजिटिभ आएको हो। थप ५२ जना कोरोनामुक्त भएका छन्। कोरोनाबाट थप एक जनाको मृत्यु भएको छ। हाल सक्रिय कोरोना संक्रमितको संख्या ११२२ पुगेको छ।
"होटेल व्यवसायीमाथि साङ्घातिक आक्रमण, चार पक्राउ","महोत्तरी : बास बस्नका लागि आएका युवाहरूको एक समूहले महोत्तरीको वर्दिबासका एक होटेल व्यवसायीउपर साङ्घातिक आक्रमण गरेका छन्। बर्दिबास नगरपालिकामा सञ्चालित पानस होटेलका सञ्चालक रोशन कार्की उपर ११ जनाका समूहले साङ्घातिक रुपमा आक्रमण गरेका छन्। होटेलमा बास बस्न आएका ती युवाहरूको समूहले एक आपसमा होहोल्ला गर्दा अन्य ग्राहकहरूलाई अशान्त भएपछि सम्झाउन जाँदा आफूमाथि एकाएक हमला भएको पीडित कार्कीले बताए। पीडित कार्कीले भने, 'उनीहरू आपसमै झगडा गर्न लागेका र सम्झाउँदा समेत मानेको थिएन्। त्यसपछि बाध्य भएर मैले पैसा दिनुस् र जानुस् भनेपछि उनी बाँसको चिर्पट र मुक्का प्रहार गर्दै लडाएर घाँटी न्याकेका थिए।' होटलमा राखिएको सीसीटीभी फुटेजमा कार्कीमाथि साङघातिक हमला भएको देखिएको बर्दिबासका होटेल विनायकका सञ्चालक विष्णु खडकाले बताएका छन्। क्यामरामा कार्की उनीहरूबाट उम्किएर भाग्न खोज्दा ती युवाहरूको अन्धाधुन्ध आक्रमणले उनी त्यही ढलेको खडकाको भनाइ रहेको छ। ४ जना प्रहरीको नियन्त्रणमा घटना भएपछि प्रहरीले जानकारी पाएलगतै खोजतलाश गर्ने क्रममा उनीहरूमध्ये चार जनालाई पक्राउ परेका छन्। अन्य भने फरार रहेकाले खोजी कार्य जारी रहेको इलाका प्रहरी कार्यालय बर्दिबासले जनाएको छ। प्रहरीका अनुसार पक्राउ पर्नेमा सखुवा महेन्द्रनगर बस्ने २२ वर्षीय राघव ठाकुर, सोही ठाउँ बस्ने २४ वर्षीय मोजिम साफी, २१ वर्षीय धिरज गुप्ता र वडा नम्बर ६ बस्ने २३ वर्षीय अनिकेश साह रहेका छन्। उनीहरूलाई मादकपदार्थ सेवन गरेको अवस्थामा पक्राउ गरेको इलाका प्रहरी कार्यालय बर्दिबास गौरीडाँडाले जनाएको छ। होटेल व्यवसायी संघको आपति यता होटल व्यवसायी संघले कार्कीमाथि भएको आक्रमणप्रति गम्भीर ध्यानाकर्षण भएको जनाएको छ। होटल तथा पर्यटन व्यवसायी संघ महोत्तरीका अध्यक्ष सुदीप कार्कीले आक्रमण गर्ने कसैले पनि उन्मुक्ति पाउन नहुने आफूहरूको अडान रहेको जनाएको छ। उनीहरूलाई पक्राउ गरी अविलम्ब कारवाही गर्नुपर्ने स्थानीय होटेल व्यवसायीहरूको माग रहेको छ। ज्यान मार्ने उद्देश्यले गरेको उक्त घटनाका मतियारहरूलाई जसरी पनि कानुनी दायरामा ल्याउनुपर्ने होटेल व्यवसायी संघ मधेश प्रदेशका अध्यक्ष हीरा गौतमले बताए। उनीहरूलाइ उन्मुक्ति दिए होटल व्यवसायीहरूको सुरक्षामा गम्भीर प्रश्न चिन्ह खडा हुने भन्दै घटनामा संलग्नहरूलाई कुनै पनि छुट हुन नसक्ने भन्दै गौतमले आक्रोश व्यक्त गरेका छन्। टाउको र घाटीमा चोट लागेको कार्कीको थप उपचारका लागि काठमाडौं पठाउने तयारी गरेको छ।"
खसी बोका बिक्री सुरु,"काठमाडौं : सरकारी स्वामित्वको खाद्य व्यवस्था तथा व्यापार कम्पनीले बुधबारदेखि खसी बोका बिक्री सुरु गरेको छ। कम्पनीले यस वर्ष खसी, बोका र च्याङ्ग्रा गरी दुई हजार पाँच सयवटा बिक्री गर्ने लक्ष्य लिइएको जनाएको छ। कम्पनीले खसी र बोकाको मूल्य प्रतिकेजी ६ सय ७० रुपैयाँ तोकेको छ भने च्याङ्ग्राको मूल्य प्रतिकेजी १ हजार २ सय ५० तोकेको छ। कम्पनीका प्रादेशिक प्रमुख ज्ञानु थापाले खसी, बोका बजार मूल्यभन्दा सस्तोमा बिक्री वितरण भइरहेको जानकारी दिए। उनले खसी, बोकाको अभाव हुन नदिने र उपभोक्ताको मागअनुसार थप भित्र्याइने बताए। कम्पनीले बिहान ७ देखि अपरान्ह ५ बजेसम्म खसी, बोका बिक्री वितरणको व्यवस्था मिलाएको उनले बताए। कम्पनीबाट बिक्री हुने खसी बोकाको स्वास्थ जाँच गरिएको उनको भनाइ छ। नेपालमा वर्ष एक करोड २८ लाख १२ हजारको हाराहारीमा खसीबोका र बाख्रा उत्पादन हुनेगरेको पशु सेवा विभागले जनाएको छ। जसमा ४५ लाख खसी बोका मासुका लागि योग्य हुने विभागको भनाइ छ। काठमाडौंमा मात्रै करिब एक हजार दुई सयको हाराहारीमा खसी बोका दैनिकजसो काट्ने गरिन्छ।"
विज्ञहरु भन्छन् : डेंगुले महामारीको डरलाग्दो अवस्था निम्त्याउन सक्छ,"काठमाडौंः डेंगु महामारीकै रुपमा फैलिँदा सरकार संवेदनशील नभएको विज्ञहरुले औंल्याएका छन् । उनीहरुले डेंगु जोखिम बढ्दै गएको र यसले अवस्था डरलाग्दो निम्त्याउन सक्ने बताएका हुन् । अद्यावधिक विवरण अनुसार देशभर फैलिएको डेंगुका कारण हालसम्म ३६ जनाको ज्यान गइसकेको छ । हालसम्म देशभर २७ हजार बढीमा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ । डेंगु संक्रमित संख्या दैनिक बढ्दै गएपनि सरकार रोकथाम र नियन्त्रणमा ठोस योजना बनाउन चुकेको जनस्वास्थ्य विज्ञहरुले औंल्याएका छन् । स्वास्थ्य सेवा विभाग इपीडीमीयोलोजी तथा रोग नियन्त्रण महाशाखाका पूर्वनिर्देशक डाबाबुराम मरासिनीले सरकारको प्राथमिकतामा डेंगु नपरेको बताए । उनले भने,' जाडो आएपछि डेंगु जान्छ, टाउको हलुंगो हुन्छ भन्ने नसोचौं । डामरासीनीले डेंगु रोकथामका लागि लङ्ग टर्म प्रोग्रामगर्नुपर्ने बताए । उनले भने, बग्ने पानीमा लामखुट्टेले फूल पार्दैन । जमेको पानीमा फूल पार्छ । लामखुट्टे अत्यन्त चलाख प्राणी हो । उनले यो अवस्थामा स्वास्थ्य मन्त्रालयको पहिलो एजेण्डा डेंगु नियन्त्रण हुनुपर्ने भएपनि त्यसो नभएकोमा चिन्ता व्यक्त गरे । डामरासीनीले भने, सरकार डेंगु रोकथाममा सक्रिय रुपमा लाग्नुपर्नेमा आफ्ना कर्मचारीलाई मात्रै पूरा बाहुला भएका कपडा लगाउन परिपत्र गर्छ । सरकारले डेंगुलाई गम्भिरतापूर्वक लिनुपर्छ । डेंगु रोकथामको उपाय भनेकै लामखुट्टे र नियन्त्रण र लार्भा नष्ट हो । स्वास्थ्य सेवा विभाग इडीसीडीकै पूर्व निर्देशक डागरिवदास ठाकुर डेंगु नियन्त्रणमा सरकार संवेदनशिल हुनुपर्ने बताए । उनले डेंगु संक्रमितको संख्या बढेपनि मन्त्रालयले ठोस योजना बनाउन तल्लिन नभएको बताए ।स्वास्थ्य सेवा विभागका महानिर्देशक डादिपेन्द्ररमण सिंहले डेंगु नियन्त्रणका लागि घर, समुदाय, कार्यस्थलमा लार्भा खोजी र नष्ट गर्नुपर्ने बताए । उनले भने, जलवायु परिवर्तन, अव्यवस्थित शहरीकरण, जनसंख्या वृद्धि र प्लाष्टिकजन्य तथा अन्य फोहोरहरुको उचित व्यवस्थापन हुन नसक्दा डेंगु लगायतका किटाणुजन्य रोगहरुको वृद्धि भएको छ । डेंगु नियन्त्रणका लागि कुनै पनि स्थानमा पानी जम्न दिनुहुँदैन । स्वास्थ्य संस्थामा डेंगुका बिरामीको संख्या बढ्दै गएको बताए । नेपालमा पहिलोपटक २०६१ सालमा डेंगु देखिएको थियो । डेंगु भाइरस 'एडिसजातको लामखुट्टेले सार्ने गर्छ । यो लामखुट्टेले विशेषगरी दिउँसो मात्र टोक्ने गर्छ । वर्षात् सुरु भएपछि यो लामखुट्टे अत्यधिक सक्रिय बन्ने चिकित्सकहरुको भनाइ छ । लामखुट्टेले टोकेको एक साताभित्र यो रोगका लक्षण देखापर्ने चिकित्सक बताउँछन्। डेंगुलाई डेंगु ज्वरो, डेंगु हेमोरेजिक ज्वरो र डेंगु सक सिन्ड्रोम गरी तीन भागमा बाँड्न सकिन्छ । डेंगु हेमोरेजिक ज्वरो अलि कडा हुन्छ । डेंगु सक सिन्ड्रोम भएको व्यक्तिलाई हेमोरेजिक ज्वरोका साथै बेहोस हुने लक्षण देखिन्छ । डेंगु फैलाउने लामखुट्टेको आफ्नै विशेषता छ । सफा र स्थिर पानीमा वासस्थान हुन्छ। अन्य लामखुट्टे फोहोरमा बसे पनि एडेस एजेप्टी र एडेस एल्बोपिक्टस सवारी साधनका पांग्रा, गमला, एयर कन्डिसनर, कुलरमा जम्मा भएको पानीमा बस्ने गर्छ । डेंगु संक्रमण भएको ४ देखि १० दिनसम्म लक्षणहरू देखा पर्ने गर्छ । उच्च ज्वरो आउनु, आँखाको गेडी खस्लाजस्तो हुनु, वाकवाकी लाग्ने तथा बान्ता हुनु, पखाला वा पातलो दिसा हुनु, खानामा अरुचि देखिनु यसका प्रमुख लक्षण हुन् ।"
त्रिभुवन विमानस्थल वरपर चङ्गा उडाए कारबाही हुने,काठमाडौं : त्रिभुवन अन्तर्राष्ट्रिय विमानस्थल वरपर चङ्गा उडाउनेलाई कारबाही हुने भएको छ । नेपाल नागरिक उड्डयन प्राधिकरण (क्यान) ले एक सूचना प्रकाशित गरी विमानस्थल वरपर चङ्गा उडाउँदा हवाई उडानमा खतरा हुने भन्दै सो कार्य तत्काल नगर्न आग्रह गरेको छ । विमानस्थलमा जहाज उडान तथा अवतरणको समयमा विमानस्थलको आसपासको क्षेत्रमा चङ्गा उडाउँदा विमानको उडान सुरक्षामा गम्भीर असर पर्नसक्ने भएको हुँदा यस किसिमको गतिविधि एवं क्रियाकलाप नगर्ननगराउन प्राधिकरणले प्रकाशित गरेको सूचनामा जनाइएको छ । यदि कसैले उक्त सूचनाको अवज्ञा वा अटेर गरी चङ्गा उडाउने कार्य वा गतिविधि गरे तथा गराएको पाइएमा प्रचलित कानुनबमोजिम कडा कारबाही हुनेसमेत प्राधिकरणले चेतावनी दिएको छ । दसैं नजिकिएसँगै अहिले विमानस्थललगायत काठमाडौंका विभिन्न स्थानमा चङ्गा उडाउने कार्य तीव्ररुपमा चलिरहेको छ ।
बीमाको रकम नपाएपछि किसानले लगाए कार्यालयमा ताला,सिमरा : केरा खेती नष्ट भएको लामो समय भइसक्दा पनि बीमा बापतको रकम नपाएका बारा निजगढका किसानले बुधबार बीमा कम्पनीको कार्यालयमा तालाबन्दी गरेका छन्। बीमा रकम माग गर्दै सडक संघर्षमा उत्रिएका किसानले बाराको सिमरास्थित हिमालयन इन्स्योरेन्सको कार्यालयमा तालाबन्दी गरेका हुन्। पटकपटक माग गर्दा समेत बीमा बापतको रकम नपाएको भन्दै किसानले मंगलबारदेखि सडक संघर्ष सुरु गरेका थिए। बारा केरा उत्पादक तथा फलफूल संघ बाराका अध्यक्ष एकबहादुर श्रेष्ठले चाडपर्वको मुखमा किसान बाध्य भएको आन्दोलनमा उत्रनुपरेको र दवावका लागि कार्यालयमा तालाबन्दी गरेको बताए। इन्स्योरेन्स कम्पनीको केन्द्रीय कार्यालय पुगेर पटकपटकको छलफल र दवावपछि पनि बेवास्ता गरिएपछि आन्दोलन रोज्नुपरेको श्रेष्ठको भनाइ थियो। इन्स्योरेन्स कम्पनीको कार्यालयमा तालाबन्दी गर्न निजगढबाट श्रेष्ठको नेतृत्वमा किसान सिमरा आएका थिए। तालाबन्दी गरिएको कार्यालयको ढोकामा किसानले 'केरा क्षति बीमाको रकम भुक्तानी नदिएकाले तालाबन्दी गरिएको छ' भन्ने सूचना टाँस गरेका छन्। गत वैशाख १६ गते आएको वर्षासहितको हुरीले निजगढमा एक सय २० बिगाह भन्दा बढी क्षेत्रफलमा लगाइएको केरा खेती पूर्णरुपमा नष्ट गरेको थियो। स्थानीय किसानका अनुसार उक्त दिन ६ करोड भन्दा बढी रकम बराबरको क्षती भएको छ। हिमालयन इन्स्योरेन्स कम्पनीबाट खेतीको बीमा गरेका किसानले हालसम्म बीमा बापतको रकम प्राप्त गर्न सकेका छैनन्। कृषिमा लगाइएको लगानी सुरक्षित गर्न बीमा गरेका किसान कम्पनीबाट पीडित बनेका हुन्। केराको पकेट क्षेत्रका रूपमा रहेको निजगढमा एक हजार दुई बिगाहमा केरा खेती हुने गरेको छ। उक्त खेतीमध्ये एक सय २० बिगाहको बाली नष्ट भएको हो। हिमालयनले हालै एभरेष्ट इन्स्योरेन्ससँग मर्जसमेत गरेको छ।
दशरथ रंगशालामा हुने सांगीतिक महोत्सवमा २० हजार दर्शक आउने अपेक्षा गरेका छौं : श्री गुरुङ,"काठमाडौं : दशरथ रंगशालामा दसैंको अवसरमा असोज १५ गते सांगीतिक महोत्सव हुने भएको छ। सहरिया युवा पुस्तालाई मध्यनजर गर्दै चार वटा इभेन्ट म्यानजेमेन्टले संयुक्तरुपमा महोत्सवको आयोजना गर्दैछ। विगत २० वर्षदेखि काठमाडौंलगायत नेपालका विभिन्न सहरमा कन्सर्ट आयोजना गर्दै आएका पार्टी नेपाल, आर्बीट्ररी ग्रुप, केटीएम लाइभ र अपट्रेण्डली मिडियाले संयुक्त रूपमा सांगीतिक महोत्सवको आयोजना गर्न लागेका हुन्। सोही विषयमा केन्द्रित रहेर पार्टी नेपालका श्री गुरुङसँग अन्नपूर्णले कुराकानी गरेको छ। दशरथ रंगशालामा हुने इभेन्ट कस्तो खालको हो? बडादसैंको अवसरमा 'दसैं फेस्ट' भन्ने कार्यक्रम दशरथ रंगशालमा हुन गइरहेको हो। यो विशुद्ध सांगीतिक महोत्सव हो। महोत्सवमा कलाकार, रेस्टुरेन्ट र सपिङ मलहरुको सहकार्य रहेको छ। सांगीतिक महोत्सव भन्नुभयो, कुनकुन कलाकारहरुको प्रस्तुती रहनेछ? कार्यक्रममा नेपाली कलाकारहरुको मात्रै प्रस्तुती रहनेछ। हामीले आफ्नै कलाकारहरुलाई नै प्राथमिकता दिने भनेर इभेन्ट आयोजना गर्न लागेका हौं। जसमा दी एज ब्यान्ड, नितेश जङ्ग कुँवर, वर्तिका एम राई, लाउरे, स्वप्न सुमन, भेक, यावेश, त्रिशाला गुरुङ, शुवानी मोक्तान, दी इलेमेन्टस ब्यान्डलगायतको प्रस्तुती रहने छ। सांगीतिक कार्यक्रममात्रै हुन्छ कि अन्य कुराहरु पनि हुन्छन्? यो कार्यक्रममा २० हजार दर्शक आउने आँकलन हाम्रो छ। रंगशालाभित्र सांगीतिक प्रस्तुती मात्रै रहे पनि दर्शकका लागि बाहिर १२ वटा रेस्टुरेन्टहरुको स्टल रहनेछ। सबै रेस्टुरेन्टहरु नाम चलेकाहरु छन्। कोरोना महामारीले यस्ताखाले इभेन्टहरु निकै कम भइरहेका थिए। सोँचेजस्तो दर्शक आउँछन् जस्तो लाग्छ? दशरथ रंगशालामा १० वर्षपछि यस्तो इभेन्ट हुँदैछ। त्यही भएर पनि मान्छेहरुमा उत्साह देखेका छौं। टिकेटिङ पार्टनरहरुले पनि दर्शकको उत्साहपूर्ण सहभागिता हुने बताइरहेका छन्। विशेषतः सहरका युवाहरुलाई केन्द्रित गरेर यो इभेन्ट आयोजना भएको हो। नेपालमा न्यु इयर, भ्यालेन्टाइन डे, क्रिसमस र होलीमा मात्रै यस्ताखाले इभेन्ट आयोना हुन्छ। दसैंमा त मान्छे नै हुँदैनन् भन्ने मानसिकता हामीकहाँ छ। तर सहरिया युवा पुस्ता पनि छन्, जो बडादसैंमा सांगीतिक माहोलमा रमाउन चाहन्छन्। त्यसैलेलाई मध्यनजर गरेर हामीले दसैंमा इभेन्ट आयोजना गरेका हौं। र, दर्शकको उपस्थिति राम्रो हुने अपेक्षा पनि गरेका छौं। अर्को कुरा दसैं भनेको नेपालीको पहिचान हो। नेपाली पहिचान झल्किने सांगीतिक माहोल बनाउनलाई पनि हामीले नेपाली कलाकरलाई प्राथमिकता दिएका हौं। त्यसमा पनि विभिन्न विधाका कलाकारहरु हुनुहुन्छ। कति लागतको इभेन्ट हो? बजेट कसरी व्यवस्थापन गर्दै हुनुहुन्छ? यो अहिलेसम्मकै ठूलो इभेन्ट हो। हामीले २० वर्षदेखि इभेन्ट म्यानजमेन्ट क्षेत्रमा काम गर्दै आएका छौं। दरबारमार्ग फेस्टिभलदेखि देशमा हुने विभिन्न ठूला इभेन्टहरु हाम्रै समूहले गर्दै आएको हो। हामीले स्पोन्सरभन्दा पनि टिकटलाई नै आधार बनाएका छौं। हामीले तीनथरि टिकट निर्धारण गरेका छौं। जसको मूल्य १५ सय, २५ सय र ३५ सय रहेको छ। पहिलो मूल्यमा फिल्डमा, दोस्रोमा प्याराफिटको दाँयाबाँया र तेस्रो मूल्यमा स्टेजको अगाडिको प्याराफिटमा बस्न मिल्ने छ। विश्वमै रंगशालाहरूमा कन्सर्ट हुने गर्छ। त्यसमध्ये यो सबैभन्दा कम मूल्य हो। अन्त्यमा यो महोत्सवले सहरी युवा वर्गमा बडादसैँको प्रवर्द्धन गर्दै एकताको सन्देश दिने, वर्षौंदेखि थलिएको इभेन्ट म्यानेजमेन्ट व्यवसायलाई हौसला बढाउने र नेपाली कला तथा संस्कृतिलाई युवा पुस्तासँग जोड्न सघाउ पुर्याउने लक्ष राखेका छौं। हाम्रो उद्देश्य भनेको बडादसैंलाई प्रवर्द्धन गर्ने पनि हो। पछिल्लो समय यस्ताखालको इभेन्टहरु गर्न छोडिसकेको अवस्था छ। दसैंमा पनि इभेन्टहरु होस् भन्ने हेतुले नै हामीले चुनौतीको सामना गर्न तयार भएका हौं। क्लाइन्टहरुले पनि भोलिका दिनमा यस्ता कार्यक्रमको लागि बजेट छुटाओस् भन्ने हो। योबेला मौसम पनि सुन्दर हुन्छ। त्यस्तै कन्सर्टमा प्रयोग हुने सामानहरु अहिलेसम्मै बेस्ट छन्। प्राविधिकहरु अहिलेसम्मकै बेस्ट छन्। साउन्ड र भिजुअलहरु विदेशमा बस्ने नेपालीहरूले डिजाइन गरेका छन्। त्यही भएर यो इभेन्ट बेस्ट हुने अपेक्षा हाम्रो छ।"
कृषकलाई पोषिलो घाँसको बीउ वितरण,सन्धिखर्क : अर्घाखाँचीको सन्धिखर्क नगरपालिकाले व्यवसायीक पशुपालक कृषकहरूलाई उन्नत जातको पोषिलो घाँसको बीउ वितरण गरेको छ। उन्नत जातको बर्सिम तथा जै घाँसको बीउ कृषकहरूको मागका आधारमा निःशुल्क रूपमा वितरण गरिएको नगरपालिकाका पशु शाखा प्रमुख नारायण खनालले बताए। कृषकहरूलाई घाँसको बीउ वितरण गर्दै नगरपालिकाका नगर उपप्रमुख मिश्रा आचार्यले दूध उत्पादन बढाएर कृषकहरूको आम्दानीमा वृद्धि गर्न घाँसको बीउ वितरण गरिएको बताइन्। उनले व्यवसायिक पशुपालक कृषकहरूलाई नगरपाकिलाले विभिन्न क्षेत्रमा सहयोग गर्दै आएको बताइन्। कार्यक्रममा प्रमुख प्रशासकीय अधिकृत खुमलाल भुसालले पशुपालक कृषकहरूको लागतमा कमी ल्याउन तथा पोषिलो घाँसबाट दूध तथा दुग्धजन्य पदार्थमा वृद्धि गर्न निःशुल्क घाँसको बीउ वितरण गरिएको बताए। उनले कृषि र पशुपालनबाट मात्रै आर्थिक समृद्धि हुने तथा उत्पादन बढ्ने भएकाले व्यवसायिक कृषि र पशुपालनमा लाग्न कृषकहरूलाई आग्रह गरे।
डडेल्धुरामा 'लार्भा खोज र नष्ट गर' अभियान सुरु,"डडेल्धुरा : डडेल्धुरामा 'लार्भा खोज र नष्ट गर' अभियान सुरु गरिएको छ। पछिल्लो समय लामखुट्टेको टोकाइबाट डेंगुका बिरामी बढ्न थालेँसगै डेंगु नियन्त्रणका लागि 'लार्भा खोज र नष्ट गर' अभियान थालिएको हो। स्वास्थ्य कार्यालय डडेल्धुराको आयोजनामा मंगलबारदेखि लामुखुट्टेको 'लार्भा खोज र नष्ट गर' अभियान सुरुवात गरेको छ। लामखुट्टेको बासस्थान सरसफाई गर्ने र लार्भा नष्ट गर्ने अभियान चलाइएको जिल्ला स्वास्थ्य कार्यालयका डडेल्धुराका प्रमुख केशरबहादुर साउदले जानकारी दिए। डेंगु नियन्त्रणका लागि निदानात्मक तथा उपचारात्मक विधि र सचेतनाका लागि घरदैलो कार्यक्रम गरी पानी जम्न नदिन, पानी जम्ने ठाउँ पुर्न, टायर, पानीका बोतल, गमला, फूलदानी, फ्रिजजस्ता पानी जम्मा हुने ठाउँमा सरसफाइ गर्न सर्वसाधारणलाई समेत सुझाव दिइएको छ। विशेष गरी वर्षाको पानी जम्ने जथाभावी फालेका बोतल, टिनका भाँडा, थोत्रो टायर, अलकत्रा वा मट्टितेलका खाली ड्रम, गमला, पानीका ट्यांकी आदिमा लामखुट्टे फूल पार्नेगरेको स्वास्थ्य कार्यालय डडेल्धुराका प्रमुख साउदले बताए। सहरी क्षेत्रमा यस्ता वस्तु थुप्रै हुने भएकाले पनि यसको बढी जोखिम रहेको अमरगढी नगरपालिका आसपासका क्षेत्रमा सरसफाईका साथै पानी जम्ने ठाउँमा लार्भा नष्ट गर्ने अभियान थालिएको उनले बताए। विशेषगरी साँझ बिहानको समयमा सक्रिय हुने 'एडिज एजिप्टी र एडिस एल्बोपिक्टस' प्रजातिको लामखुट्टेको टोकाइबाट डेंगुको संक्रमण फैलिने गरेको स्वास्थ्य कार्यालयका भेक्टर कन्ट्रोल निरीक्षक हरिप्रसाद भट्टले जनाए। उच्च ज्वरो आउने, टाउको, आँखाको गेडी, ढाड, शरीर, घुँडाका जोर्नी दुख्ने, पिँडौलाको मासु दुख्ने आदि डेंगुका लक्षण हुन्। जटिल प्रकृतिको डेंगुको संक्रमण भएका बिरामीमा थकान महसुस हुने, गिजाबाट रगत बग्ने, पेट असाध्यै दुख्ने, बारम्बार बान्ता हुने, सास फेर्न गाह्रो हुने, पेट र खुट्टा सुनिनेस्ता लक्षण देखापर्ने गरेको स्वास्थ्यकर्मी बताए। डडेल्धुरामा अहिले डेंगु संक्रमित ३० बिरामी उपचार गरि रहेका छन्। जसमध्ये १६ जना अमरगढी नगरपालिकाका छन्।"
मुस्ताङ घुम्न गएका स्पेनिस नागरिकलाई डेंगु,"जोमसोम : मुस्ताङ भ्रमण गर्न आएका एक विदेशी पर्यटकलाई डेंगु पोजेटिभ देखिएको छ। ३५ वर्षीय स्पेनिस नागरिक बोर्जा युनिसलाई डेंगु पोजेटिभ देखिएको हो। लगातार ज्वरो आउने, छातिमा बिमरा देखिने र हातखुट्टा दुखिरहनेजस्ता समस्या लिएर बिहीबार मुस्ताङ जिल्ला उनलाई डेंगु पोजेटिभ देखिएको अस्पतालका चिकित्सक तेजेश कुमारले जानकारी दिए। डेंगु पोजेटिभ देखिएका स्पेनिस नागरिक बोर्जा युनिस आफ्ना महिला साथीसहित दुई दिनअघि मुस्ताङ आएका थिए। मुस्ताङ आउनुअघि पोखराका मेरियाङ गोल्डेन कटेजमा बसेका थिए। मुस्ताङमा उनी जोमसोमको होटल प्याराडाईजमा बसेका थिए। नेपालमा डेंगु रोगको संक्रमण फैलिएपनि हिमाली जिल्ला मुस्ताङमा डेंगु संक्रमण देखिएको थिएन। मुस्ताङमा विदेशी नागरिकलाई डेंगु पोजेटिभ देखिएपछि मुस्ताङ डेंगु जोखिममा परेको जिल्ला बनेको अस्पतालका चिकित्सक तेजेश कुमारले बताए। उच्च उचाइ र हिमाली जिल्लाहरूमा चिसोका कारण डेंगु रोगको जोखिम अत्यन्तै कम हुने गर्छ। यसअघि मुस्ताङमा केही स्थानीय, कर्मचारी र सुरक्षाकर्मीलाई डेंगु रोगको लक्षण देखिएको भएपनि डेंगु परीक्षण गर्ने किट नहुँदा डेंगु रोगको पहिचान हुन नसकेको अस्पतालका चिकित्सक तेजेश कुमारले जानकारी दिए। 'यसअघि पनि डेंगुसम्बन्धी लक्षण भएका बिरामी अस्पताल आएका थिए, हामीसँग किट थिएन,' उनले भने, 'हिजो मात्र हामी कहाँ किट आइपुग्यो, विदेशीलाई परीक्षण गर्दा पोजेटिभ देखियो।' योसँगै ७७ वटै जिल्लामा डेंगु पुगेको छ।"
लोसपाकी निवर्तमान सांसद चौधरी कांग्रेसमा प्रवेश,काठमाडौं : लोकतान्त्रिक समाजवादी पार्टी (लोसपा)का नेतृ एवं निवर्तमान सांसद चन्दा चौधरी कांग्रेस प्रवेश गरेकी छन्। प्रधानमन्त्री शेरबहादुर देउवाले उनलाई कांग्रेसमा भित्र्याएका हुन्। प्रधानमन्त्री पत्नी आरजु राणा देउवाले टीका लगाइदिएकी थिइन् भने प्रधानमन्त्री देउवाले क्रियासिल सदस्यता पत्र प्रदान गरेका थिए। प्रत्यक्षतर्फको टिकट पाउने आश्वासनपछि चौधरी कांग्रेस प्रवेश गरेको उनी निकटका नेताहरुले बताएका छन्।
सरकार र डा गोविन्द केसीबीच भएको सहमति कार्यान्वयन नगर्न माग,"काठमाडौं : स्वास्थ्य क्षेत्रमा क्रियाशील ट्रेड युनियन तथा पेशागत संघ संगठनहरूले डागोविन्द केसी र नेपाल सरकारबीच असोज ८ गते भएको सहमतिको एउटा बुँदामा आपत्ति जनाएका छन। डा केसी र सरकारबीच गठित वार्ता समितिले बुँदा नं १ (ठ) 'चिकित्सक कार्यरत सबै स्वास्थ्य संस्थाहरूको नेतृत्व चिकित्सकले नै गर्ने व्यवस्था गर्न स्वास्थ्य तथा जनसंख्या मन्त्रालयले परिपत्र गर्ने' बारे आपक्ति जनाइएको हो। राजधानीमा पत्रकार सम्मेलन गरेर चिकित्सक कार्यरत संस्थाको प्रमुख चिकित्सक मात्रै हुने भन्ने भाष्यले अन्य विधाका जनशक्तिलाई अपमानित गरिएको ठहर गरेको हो। सहमतिको बुँदा १ (ठ) कुनै पनि हालतमा कार्यान्वयन नगर्न र आगामी दिनहरूमा विभिन्न विधाका स्वास्थ्यकर्मीजनस्वास्थ्यकर्मीहरूको मनोबल गिर्ने कार्य नगर्न नेपाल सरकारसँग जोडदार माग गर्दै गम्भीर ध्यानाकर्षण गराएका छन्। चिकित्सा शिक्षा आयोग चिकित्सा शिक्षाका सम्पूर्ण विधाको व्यवस्थापन गर्ने साझा संस्था भएकाले यसको उपाध्यक्ष, निर्देशक पदमा सबै विधाको स्वास्थ्यकर्मीलाई पनि नेतृत्वको अवसर कानूनी रूपमा हुनुपर्ने उनीहरूको भनाइ छ। आयोगले निकट भविष्यमा गर्ने संगठन र व्यवस्थापन सर्भेमा समेत सबै विधाका स्वास्थ्यकर्मीहरूलाई समान अवसर हुनुपर्ने माग गरेको छ। नेपाल डेन्टल साइन्स डाइगेनिस्ट एसोसिएसनका अध्यक्ष माइकल देवकोटाले चिकित्सा शिक्षा आयोगले स्वास्थ्यका विधाहरूलाई बेवास्था गरेको बताए। उनले भने, 'स्वास्थ्य संस्थाको प्रमुख चिकित्सक मात्रै हुनुहुँदैन। अन्य विधाकालाई पनि समेटिनुपर्छ।' राष्ट्रिय प्रगतिशील स्वास्थ्यकर्मी संगठनका अध्यक्ष लिलाराम थापाले गत असोज ८ गते सरकार र डा केसीबीच भएको सहमतिमा स्वास्थ्य संस्थाको नेतृत्व चिकित्सकले गर्ने भन्नेबारे गम्भीर ध्यानाकर्षण भएको बताएका छन्। यस्तो सम्झौताले स्वास्थ्यको विधालाई कुण्ठित गर्न खोजिएको उनले टिप्पणी गरे। नेपाल नर्सिङ संघकी सचिव प्रमिला थकालीले स्वास्थ्य कर्मचारीहरू कामको अनुभव र ज्येष्ठताका आधारमा तहगत हुनुपर्ने भन्दै उनले जुनियरलाई नेतृत्व मान्न नसकिने बताइन्। मधेशी स्वास्थ्यकर्मी फोरम नेपालको तर्फबाट बोल्दै राजेशप्रसाद यादवले स्वास्थ्य मन्त्रालयको ५५ र ५३ स्वास्थ्य नियमावलीअनुसार तहगत प्रणाली लागू हुने अवस्था रहेको बताए। नेपाल जनस्वास्थ्य हेल्थ संघका अध्यक्ष वसन्त अधिकारीले डा केसी र सरकारबीच भएका सम्झौताको केही बुँदामा असहमति भएको बताए।"
अपहेलित गाउँको नाम परिवर्तन,"बैतडी : बैतडीको पाटन नगरपालिका५ मा रहेको 'डुम्यौडा टोल'को नाम 'सिर्जन टोल' राखिएको छ। जातियताका हिसाबले अपहेलित नाम रहेको भन्दै नगरपालिकाले 'सिर्जन टोल' राखेको हो। नगरपालिकाका उपप्रमुख कमल सिंह बोहराको नेतृत्वमा, वडाध्यक्ष तथा कर्मचारीहरूको टोलीले 'सिर्जन टोल' नामकारण गर्ने निर्णय गरिएको वडा नं ५ का वडाध्यक्ष फुनिसिंह बोहराले बताए। पाटन नगरपालिकामा मात्रै २० भन्दा बढी टोलहरू जातियताका हिसाबले अपहेलित नाम राखिएकाले सबै टोलको नाम परिवर्तन गरिने नगर उपप्रमुख कमलसिंह बोहराले बताए। नवौं कार्यपालिका बैठकबाट अपहेलित टोलका नाम परिवर्तन गर्ने निर्णयसमेत भइसकेको उनले बताए। 'दलितलाई हेप्ने खालका नामहरू थुप्रै रहेका छन्, ती सबै टोलको नाम परिवर्तन गर्दै छौ,' उनले भने। पाटन नगरपालिकाले एक महिनादेखि तथ्यांक संकलन गरेको थियो। उपप्रमुख बोहराका अनुसार १० वटा वडा रहेको पाटन नगरपालिकामा २० वटा टोलको नाम अपहेलित हुने खालका छन्। ती सबै टोलको नाम परिवर्तन गर्ने तयारी भइरहेको बोहराले बताए। यसअघि प्रमुख जिल्ला अधिकारी सुरेश पन्थीको नेत्तृत्वमा बसेको अन्तरपालिकास्तरिय बैठकमा पनि दलितलाई हेप्ने टोलहरूको नाम परिवर्तन गर्नुपर्ने बारे छलफल भएको थियो।"
राजस्व परामर्श विकास समिति गठन आदेश खारेज,काठमाडौं : सरकारले राजस्व परामर्श विकास समिति गठन आदेश खारेज गरेको छ। मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले राजस्व परामर्श विकास समिति गठन आदेश२०७६ लाई खारेज गर्ने निर्णय भएको जानकारी दिएका हुन्। केचनाकञ्चनजंघा पर्यटन विकास समितिको अध्यक्ष र कार्यकारी निर्देशकलाई पदबाट हटाउने निर्णय पनि गरेको छ। बैठकले ऋण असुली न्यायीकरणको रिक्त कानुन सदस्य पदमा कानुन तथा न्याय संसदीय मामिला मन्त्रालयका उपसचिव जंगबहादुर डांगीलाई नियुक्त गर्ने निर्णय गरेको प्रवक्ता कार्कीले बताए। त्यस्तै बैठकले गोर्खा जिल्लास्थित मध्यपुरसुपरदरौदी खोला जलविद्युत् आयोजना निर्माणका लागि समेत राष्ट्रिय वन क्षेत्रको प्रयोग गर्न दिने निर्णय गरेको उनले जानकारी दिए। मन्त्रिपरिषद्ले कास्कीको करुवा सेती जलविद्युत् आयोजना निर्माणका लागि समेत राष्ट्रिय वन क्षेत्रको प्रयोग गर्न दिने निर्णय गरेको छ।
एकतापछि राजेन्द्र लिङदेनले भने पार्टीमा रविन्द्रजीको अभाव खड्किरहेको थियो,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङदेनले पार्टीमा रवीन्द्र मिश्रको अभाव खड्किरहेको बताएका छन्। बुधबार राष्ट्रिय सभा गृहमा आयोजित राप्रपा र मिश्र समूह नेतृत्वको बृहत ध्रुवीकरण पक्षधर बीच एकता घोषणा कार्यक्रममा अध्यक्ष लिङ्देनले यस्तो बताएका हुन्। उनले भने,' विगतका दिनमा राप्रपामा रवीन्द्रजीको अभाव खड्किरहेको थियो। यो एकता कोशे ढुंगा सावित हुन्छ। अब थप गतिका साथ अगाडि बढ्नुपर्छ।' उनले राप्रपाका लागि मात्र नभइ आम मानिसको खुसीका लागि मिश्र समूह र राप्रपाबीच एकता भएको दावी गरे। उनले पार्टीमा कुनै प्रकारको असहज महशुस गर्ने वातावरण हुन नदिने मिश्रलाई वचन दिए। आगामी निर्वाचनमा राप्रपाले धेरै सिट ल्याउने भन्दै त्यसको तयारीमा जुट्न नेता तथा कार्यकर्तालाई सुझाव दिए। अध्यक्ष लिङ्देनले आगामी निर्वाचनमा १६५ वटै प्रतिनिधिसभा र ३३० प्रदेशसभामा उम्मेदवारी दिने र राप्रपालाई पहिलो पार्टी बनाउने दावी गरे। उनले मतदाताले विश्वासिलो विकल्प खोजिरहेको अवस्थामा आगामी निर्वाचनमा राप्रपालाई विश्वास गर्ने जिकिर गरे। तीन देशकदेखि केहि राजनीतिक दलले मुठ्ठीमा राखेको देशलाई अब निकास दिनुपर्ने उनको भनाइ छ । जनताले तीन दशदेखि प्रजातन्त्र, लोकतन्त्रका रुपमा लुट तन्त्रको मार खाइरहेको भन्दै सीमित व्यक्तिको मुठीमा रहेको देशलाई मुक्त गराउन योग्यता र सक्षम भएका व्यक्ति राप्रपामा आउन आग्रह गरे। उनले प्रतिनिधि सभा र प्रदेश सभा निर्वाचनमा आफ्ना उम्मेदवार तयार गरेर अगाडि बढ्ने उनको भनाइ छ।"
अमेरिकी चर्चित स्की आरोही हिलारी मृत अवस्थामा भेटिइन्,गोरखा : गोरखाको मनास्लु हिमालमा स्की गर्ने क्रममा बेपत्ता भएकी प्रसिद्ध अमेरिकी स्की पर्वतारोही हिलारी नेल्सन मृत अवस्थामा फेला परेकी छन् । गत सोमबारदेखि हराइरहेकी उनलाई बुधबार बिहान मृत अवस्थामा भेटिएको सांग्रिला नेपाल ट्रेक्स प्रालिले जनाएको छ । मनास्लु आरोहण गरेर फर्किदा स्की गर्ने क्रममा उनी बेपत्ता भएकी थिइन् । उनको शव अहिले मनास्लु बेस क्याम्पमा छ। हेलिकोप्टरमार्फत सामागाउँ ल्याउने तयारी भइरहेको जिल्ला प्रहरी कार्यालय गोरखाका एसपी केदार खनालले जानकारी दिए । सामागाउँमा ल्याएपछि प्रहरी मुचुल्का तयार गरी शव काठमाडौं पठाउने उनले बताए । सँगै गएका जिम मोरिसन भने सकुशल आधार शिविरमा फर्कन सफल भएका थिए । हिलारी भने स्की गर्दा मनाङतर्फको क्षेत्रमा हराएकी थिइन् । दुर्घटना स्थलबारे अध्ययन गर्न अमेरिकाबाट उनको परिवार आउँदै गरेको सांग्रिला नेपाल ट्रेक्स प्रालिका प्रवन्ध निर्देशक जीवन घिमिरेले जानकारी दिए । हेलिकोप्टरबाट दुर्घटनास्थलको अवलोकनका लागि अनुमति लिने चरणमा रहेको घिमिरेले जानकारी दिए ।
राजमार्गका पसलहरूमा म्याद गुज्रिएका सामग्री,"गुलरिया : बर्दियाको ठाकुरबाबा नगरपालिकाको भुरिगाउँ बजार र बाँसगढी नगरपालिकाको बाँसगढी बजार अनुगमनका क्रममा म्याद गुज्रिएका सामग्रीहरू फेला परेको छ। सहायक प्रमुख जिल्ला अधिकारीको नेतृत्वमा रहेको अनुगमन टोलीले नियमित अनुगमनका क्रममा म्याद गुज्रिएका अखाद्य सामग्री बरामद गरेको हो। अनुगमन टोलीले ठाकुरबाबा नगरपालिकाको भुरीगाउँ बजार क्षेत्रबाट एउटा क्याफे, तीनवटा होटल एण्ड लज, एउटा सपिंग सेन्टर र एउटा किराना पसल गरी छवटा व्यवसायीबाट मापदण्ड पूरा नगरेकाले १९ हजार रुपैयाँ जरिवाना गरिएको सहायक प्रमुख जिल्ला अधिकारी रमेश पाण्डेयले बताए। उनले दुईवटा पसलबाट ७ हजार ४४० रुपैयाँ मूल्य बराबरको म्याद गुज्रिएका सामग्री जफत गरी नष्ट गरिएको बताए। टोलीले बाँसगढी बजारमा किराना पसलबाट म्याद गुज्रिएका अखाद्य वस्तुहरू जफत गरी नष्ट गरेको छ। दर्ता नभएको बेकरी उद्योग बन्द गर्दै तत्काल दर्ता गरी सञ्चालन गर्न निर्देशन पनि दिएको छ। उपभोक्ता संरक्षण कार्यालय नेपालगञ्ज, सम्बन्धित स्थानीय तह, एकीकृत कृषि तथा पशुपंक्षी विकास कार्यालय, घरेलु तथा साना उद्योग कार्यालय स्थानीय प्रहरी, पत्रकार, राष्ट्रिय उपभोक्ता मञ्च, सम्बन्धित स्थानीय तहको उद्योग वाणिज्य संघ लगायतको संयुक्त टोलीले अनुगमन गरेको छ। व्यवसायीहरूलाई देख्ने स्थानमा मूल्य सूची राख्न, म्याद गुज्रिएका सामानहरू बिक्री नगर्न, बिल विजक दुरुस्त राख्न, बासी खानाहरू होटल तथा रेष्टुरेन्टबाट हटाउन, खसी तथा कुखुराको मासुहरू अलग अलग राखी बिक्री वितरण गर्न र सरसफाईमा ध्यान दिन निर्देशन दिइएको छ।"
शंख घण्ट बजाउँदै राप्रपा र रवीन्द्र मिश्र समूहबीच एकता,काठमाडौं : राष्ट्रिय प्रजातन्त्र पार्टी (राप्रपा) र विवेकशील साझा पार्टीका निवर्तमान अध्यक्ष रवीन्द्र मिश्र समूहबीच एकता भएको छ। बुधबार काठमाडौंको राष्ट्रिय सभागृहमा आयोजित एकता घोषणा कार्यक्रममा राप्रपा र मिश्र नेतृत्वको बृहत ध्रुवीकरण पक्षधरबीच एकता घोषणा भएको हो । राप्रपा अध्यक्ष राजेन्द्र लिङ्देन र मिश्रले एकता घोषणापत्रमा हस्ताक्षर गरेका छन्। एकता घोषणा क्रममा बटुकहरुले स्वस्ती वाचन गर्नुका साथै शंख र घण्ट बजाएका थिए ।
व्यवहारजस्तै सम्बन्ध,"कुनै ठाउँमा एकजना दास थिए। एकदिन उनी मालिकको कब्जाबाट मुक्त भए। त्यसपछि जंगलतिर भागे । जंगलमा उनी एक्लै भट्किइरहेका थिए। सुनसान जंगलमा भट्किइरहेकै बेला उनको दृष्टि एउटा भयंकर सिंहमाथि पर्यो। त्यस सिंहलाई देखेपछि उनी निकै डराए र भाग्न खोजे। भइदियो अचम्म, सिंहले उनलाई देख्दा पनि न लखेट्न चाह्यो, न त कुनै ठूलो आवाज गरेर करायो। बरु सिंहले ती दासलाई एक टकले हेरिरह्यो। जब उनी सिंहको सामु पुगे, घाउले भरिएको खुट्टा तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा फलामको काँटी बिझेको रहेछ। दासले इमान्दारपूर्वक सिंहको खुट्टाबाट त्यो काँटी झिकिदियो र खुट्टामा पट्टी बाँधिदियो। अब उसको खुट्टाबाट रगत बग्न छाड्यो। खुट्टाको घाउ विस्तारै निको हुँदै गयो। सिंहले पनि उनलाई स्नेह दर्शाउन थाल्यो। दुवै जंगलमा सँगसँगै रहन थाले। एकदिन दासलाई उनका मालिकले समाते। त्यसपछि उनलाई सजाय सुनाइयो, दासलाई कुनै भोको जनावरसामु छाडिदिनू। उनलाई सिंहको गुफा अगाडि लगेर छाडिदियो। उनका मालिक, नातागोता र अरू मानिसले ती दासलाई सिंहले मारेर भोजन गरेको दृश्य हेर्न गुफाभन्दा केही टाढा बसाइयो। मान्छेको गन्ध थाहा पाएपछि सिंह गुफाबाट गर्जिंदै बाहिर निस्कियो। गुफाबाट बाहिर निस्किनासाथ उसले दासलाई चिन्यो। सिंहले हमला गर्नुको साटो शान्त भावमा नजिक आएर चाट्न थाल्यो। सिंहको अनौठो व्यवहार देखेर दास जति चकित भए मालिकले त्योभन्दा बढी चकित बने। उनले दासलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? उनले सबै वृत्तान्त सुनाए। त्यसपछि मालिकले सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : सम्बन्ध कस्तो राख्ने भन्नेले आफूलाई जीवन कस्तो बनाउने भन्ने आधार तय हुन्छ। व्यवहारले सम्बन्धमा फरक पार्छ। अरूसँग जस्तो व्यवहार गर्छौं, परिणाम त्यस्तै पाउँछौं।"
गाँजा खाएर सवारी चलाउने चालक पक्राउ,"विराटनगर : लागुऔषध सेवन गरी सार्वजनिक सवारीसाधन चलाउने एकजना चालक विराटनगरबाट पक्राउ परेका छन् । को १ ज १४८१ नम्बरको म्याजिक भ्यानमा यात्रु लिएर विराटनगरबाट सुनसरीको इनरुवातिर जाने तयारी गर्दैगर्दा इटहरी उपमहानगरपालिका१३ घर भएका ३८ वर्षीय प्रदीप श्रेष्ठलाई पक्राउ गरिएको प्रहरीले जनाएको छ । लागुऔषध नियन्त्रण ब्युरो विराटनगरबाट खटिएको टोलीले श्रेष्ठलाई विराटनगर महानगरपालिका११ स्थित बसपार्कबाट बुधबार बिहान १० बजेतिर पक्राउ गरेको हो । प्रहरीका अनुसार टेष्ट किटको प्रयोग गरेर परीक्षण गर्दा उनले लागुऔषध डाइलेक्स डीसी र गाँजा सेवन गरेको पुष्टि भएको छ । परीक्षण गर्ने उपकरणमा किट र पिसाब राखेर जाँच गर्दा श्रेष्ठको लागुऔषध सेवनसम्बन्धी रिपोर्ट पोजिटिभ आएको प्रहरीले जनाएको छ । लागुऔषध नियन्त्रण ब्युरोको टोलीले श्रेष्ठलाई कारबाहीका लागि जिल्ला प्रहरी कार्यालयको जिम्मा लगाएको छ । मोरङ प्रहरीका प्रवक्ता डीएसपी दीपक श्रेष्ठले पक्राउ परेका चालकविरुद्ध लागुऔषध सेवन सम्बन्धी मुद्दा चलाइने जानकारी दिए । लागुऔषध सेवन गरेर चलाइएको मे १ ख ३०८९ नम्बरको बसका चालक सुनसरीको इटहरी घर भएका २३ वर्षीय शौरभ लाखेलाई मंगलबार प्रहरीले विराटनगरबाट पक्राउ गरेको थियो । चालकले लागुऔषध सेवन गरेनगरेको पत्ता लगाउन सार्वजनिक यातायातको क्षेत्रलाई लक्षित गरेर विराटनगरमा मंगलबारदेखि ट्राफिक प्रहरीले लापसे (लागुपदार्थ सेवन) सम्बन्धी जाँच सुरु गरेको छ । सार्वजनिक सवारीसाधनका कर्मचारी (चालक, सहचालक, परिचालक)लाई लक्षित गरेर परीक्षण सुरु गरिएको मोरङ ट्राफिक प्रमुख प्रहरी निरीक्षक राजकुमार कार्कीको भनाइ छ । उनका अनुसार सवारीसाधनमा काम गर्नेहरुले लागूऔषध सेवन गर्ने गरेको सूचना आएपछि चेकजाँच अभियान सुरु गरिएको हो । लागूऔषध सेवन गरेर सार्वजनिक सवारीसाधन चलाउने गरिएको गुनासोसँगै त्यसको लतबाट चालकलाई निरुत्साहित गर्न र सवारी दुर्घटना न्यूनीकरण गर्न प्रहरीले प्रदेश १ मै पहिलोपटक नयाँ र विशेष अभियान सुरु गरिएको कार्कीले बताए । लागुऔषध सेवन गरेर चालकले सवारीसाधन चलाएको शंका लागेमा तत्काल प्रहरीलाई खबर गर्न उनले सबैमा आग्रह गरे छन् । लागुऔषध सेवन गर्ने चालकलाई पक्राउ गरेर प्रहरीले कारबाहीको दायरामा ल्याउने गरेको छ ।"
नेपालमा हरेक वर्ष सय जनाको रेविजबाट मृ्त्यु,"काठमाडौं : विश्व रेविज दिवस बुधबार विभिन्न जनचेतनामुलक कार्यक्रम गर्दै नेपालमा पनि मनाइएको छ । हरेक वर्ष सेप्टेम्बर २८ मा मनाइने रेविज दिवस नेपालमा पनि एक स्वास्थ्यको कार्यान्वयन, रेविजबाट शून्य निधन भन्ने नाराका साथ मनाइएको हो । दिवसका अवसरमा इपिडिमियोलोजी तथा रोग नियन्त्रण महाशाखाले ललितपुरको जावलाखेलस्थित सदर चिडियाखानामा पुगेर जनावरहरुको अवस्थामा बारेमा जानकारी लिएको थियो भने अन्तक्र्रिया कार्यक्रम समेत आयोजना गरेको थियो । बहुला कुकुरको टोकाइबाट मानिसमा सर्ने रेविज रोग विरालो, न्याउरीमुसा र स्यालको टोकाइबाट यो रोग सर्ने गर्दछ । महाशाखाका निर्देशक डा चुमन लाल दासले सन २०३० सम्म रेविजबाट शून्य निधनको योजनामा अनुसार काम भइरहेको बताए। उनले बहुला वा शंकास्पद कुकुर वा जनावरले टोकेको खण्डमा तुरुन्तै सम्भव भएमा सावुन पानी वा सफा पानीले टोकेको भागमा ५ मिनेटसम्म राम्ररी सफा गरी घाउमा डिटोल आयोडिनको झोल लगाउनु रेविजको प्राथमिक उपचार रहेको बताए। नेपालका सबै जिल्ला अस्पताल र सरुवा रोग अस्पतालहरुबाट रेविजविरुद्धको खोप उपलब्ध रहेको इपिडिमियोलोजी तथा रोग नियन्त्रण महाशाखाले जनाएको छ । नेपालमा लगभग आधार जनसंख्या रेविज रोगको उच्च जोखिममा रहेको पाइन्छ भने नेपालमा हरेक वर्ष सयजना मानिसको रेविज रोगका कारण मृत्यु हुने प्रतिवेदनले देखाएको छ"
अर्काको नाममा ट्रायल परीक्षा दिने एकजना पक्राउ,काठमाडौं : दोलखा घर भएका पारस भट्टराईको नाममा चार पाङ्ग्रे सवारीको ट्रायल परीक्षा दिन लागेको अवस्थामा धादिङ गजुरी गाउँपालिका६ घर भएका २६ वर्षीय सबिन अधिकारीलाई प्रहरीले पक्राउ गरेको छ । चन्द्रागिरी नगरपालिका५ गुर्जुधारास्थित यातायात व्यवस्था कार्यालयको ट्रायल परीक्षा दिने ट्रायल सेन्टरमा ती व्यक्तिको नाममा ट्रायल परीक्षा दिन लागेका उनलाई मंगलबार सोही स्थानमा खटिएको प्रहरीले पक्राउ गरेको हो । उनलाई प्रहरी प्रभाग बलम्बुमा राखी आवश्यक अनुसन्धान भइरहेको छ ।
देउवाले एकलौटी गरेको भन्दै शेखर समूह धर्नामा,काठमाडौंः आसन्न प्रतिनिधि सभा र प्रदेश सभा निर्वाचनमा समानुपातिक बन्दसूचीमा एकलौटी तरिकाले नाम बुझाएको भन्दै नेपाली कांग्रेस शेखर कोइराला समूहले धर्ना दिने भएको छ। पार्टी कार्यालय सानेपामा बुधबार दिउँसो धर्नाको कार्यक्रम आयोजना गरिएको सो समूहका एक नेताले अन्नपूर्णलाई जानकारी दिए । पार्टी सभापति शेरबहादुर देउवालाई पार्टीमा मनोमानी गरेको र बन्दसूचीमा सल्लाह नै नगरी नाम पठाएको संस्थापनइतरको आरोप छ । शेखर समूहले संघदेखि प्रदेशसम्मको सूची सच्याउनुपर्ने माग अघि सारेको छ । आफूहरुले कम्तीमा ४० प्रतिशत हिस्सा पाउनुपर्ने उनीहरुको अडान छ । यसअघि मंगलबार कांग्रेस प्रवक्ता डाप्रकाशशरण महतले पार्टीभित्रको सहमतिबाटै बन्दसूचीमा नाम पठाइएको बताएका थिए । आज बिहान बालुवाटारमा शेखर समूहको माग सम्बोधन गर्न कांग्रेस पदाधिकारीबीच छलफल भएको थियो।
मुख्य निर्वाचन अधिकृत र निर्वाचन अधिकृतहरूलाई प्रशिक्षण,"विराटनगर : आगामी मंसिर ४ गते हुने प्रतिनिधि तथा प्रदेशसभा निर्वाचनलाई लक्षित गर्दै विराटनगरमा दुईदिने प्रादेशिक प्रशिक्षण सुरु भएको छ। निर्वाचन आयोगले चुनावमा खटिने निर्वाचन अधिकृतहरूका निम्त्ति निर्वाचन सञ्चालन तथा व्यवस्थापन सम्बन्धी प्रशिक्षण सञ्चालन गरेको हो। निर्वाचनका क्रममा उत्पन्न हुनसक्ने सम्भावित कानुनी जटिलता, निर्वाचनको प्रक्रिया र सम्बन्धित निकायहरूसँग गर्ने समन्वय लगायतका सीपबारे प्रशिक्षण दिन कार्यक्रमको आयोजना गरिएको आयोगले जनाएको छ। आयोगका अनुसार २०७९ सालको स्थानीय तह निर्वाचनमा देखिएका प्रक्रियागत जटिलताहरूलाई निरुत्साहित पार्ने उद्देश्यका साथ निर्वाचन अधिकृतहरूलाई विशेष प्रशिक्षण दिन सुरु गरिएको हो। 'भर्खरै सम्पन्न स्थानीय तह निर्वाचनमा अधिकार मिचेर विभिन्न निर्णयहरू गरिएका छन्। कसको अधिकार के? भन्ने अस्पष्टताका कारण नियम, कानुन नै उल्लंघन भएका छन्। त्यो परिस्थिति दोहोरिन नदिन प्रशिक्षण दिन लागिएको हो,' निर्वाचन आयुक्त सगुन शमशेर जबराले भने। उनले निर्वाचनका उम्मेदवार र निर्वाचनमा खटिने कर्मचारीहरू दुवै जिम्मेवार बन्नुपर्ने बताए। प्रशिक्षण सहभागीहरूलाई उनले निर्देशिका पालना गरेर निर्वाचनमा खटिन आग्रह गरे। उनले आचारसंहिताभित्र बसेर निर्वाचन सम्पन्न गराउनुपर्ने विषयमा जोड दिए। परम्परागत निर्वाचन प्रणालीलाई केही परिमार्जित गर्न खोजिएकाले यसमा सबैको सहयोग आवश्यक रहेको उनले जिकिर गरे। 'आचारसंहिताहरू परिमार्जन भएर आएका छन्। जनशक्ति व्यवस्थापन र आर्थिक पक्ष लगायतका विषयमा पनि केही फेरबदल गरिएको छ,' उनले भने, 'स्थानीय तह निर्वाचनका क्रममा तपाईंहरूबाट प्राप्त रिपोर्टका आधारमा थोरबहुत विषयवस्तु परिवर्तन भएका छन्। आजको प्रशिक्षण पनि त्यसैका लागि हो।' बुधबारदेखि सुरु भएको प्रशिक्षणमा प्रदेश १ र मधेश प्रदेशका कुल १६ जिल्लाका मुख्य निर्वाचन अधिकृत, निर्वाचन अधिकृत र प्रदेश तथा जिल्ला निर्वाचन अधिकारी लगायतको सहभागिता छ। प्रशिक्षणमा प्रदेश १ को सोलुखुम्बु, ओखलढुङ्गा र खोटाङ बाहेकका जिल्लाका अधिकृतहरू सहभागी छन् भने मधेश प्रदेशतर्फ सप्तरी, सिराहा, महोत्तरी, धनुषा र सर्लाहीका निर्वाचन अधिकृतहरूको सहभागिता छ। कार्यक्रममा उनीहरूलाई आयोगको तर्फबाट नियुक्तिपत्र प्रदान गरिनुका साथै नमूना मतपत्र, निर्वाचनसम्बन्धी आवश्यक कानुन र मतदाता नामावलीसमेत उपलब्ध गराइने छ।"
अवैध रुपमा माटो उत्खन्न गर्ने वडा अध्यक्षलाई कारवाही भएन,"विराटनगर : मोरङसुनसरीको सीमा भएर बग्ने बुढी खोलामा अवैध रुपमा माटो उत्खन्न गरेर बच्ने वडा अध्यक्षलाई गाउँपालिकाले कारवाही गरेन। गाउँपालिकाले कारवाही नगरेपछि उजुरीकर्तासंगै स्थानीयहरुले अख्तियार दुरुपयोग अनुसन्धान आयोगमा उजुरी दिने तयारी गरेका छन्। बुढीगंगा गाउँपालिका वडा नम्बर ६ का वडा अध्यक्ष दिलिप चौधरीकै संग्लतामा माटो उत्खन्न गरी बेच्ने गरेको भन्दै स्थानीय युवाहरुले गाउँपालिकामा उजुरी दिएका थिए। वडा अध्यक्ष चौधरीले आफु खुशी खोलाको किनारमा मापढण्ड विपरित हैवा र टिपर लगाएर माटो उत्खन्न गरेर बेच्ने गरेको भन्दै उजुरी दिए पछि गाउँपालिका अध्यक्षले तत्तकाल प्रहरी लगाएर उत्खन्न गर्ने काम रोकेका थिए। वर्षायामा आफु मनमर्जी गाउँपालिकामा बिना जानकारी स्थानीय बुढीखोलाको डिल नै मास्ने गरी माटो उत्खन्न गरेर बेच्ने गरेको पाइएको थियो। केही दिनअघि स्थानीय १४ जनाले बुढीगंगा गाउँपालिका वडा अध्यक्ष सहित मनोज चौधरीको नेतृत्वमा अनाधिकृत रुपमा माटो उत्खन्न गर्ने काम भएकाले आवश्यक कारवाही गर्न उजुरी दिएपछि सो रहस्य बाहिर आएको थियो। उजुरीमा स्काभेटर लगाएर हैवा र टिपर आउँजाउँ गर्ने गरेकाले वडाका सखुवाटोकी गाउँ नै जोखिममा परेको उल्लेख गरिएको छ। वडा नम्बर ६ मा निर्माणधीन माया गछियाको पुल जोगाउन भन्दै खोलाको माटो अवैध रुपमा स्काभेट लगाएर टिपर र हैवाले माटो बेच्ने गरेको उजुरीमा उल्लेख गरिएको छ। वडा अध्यक्ष दिलीप चौधरीले वडामा निर्माधीन ऐलानपुर र सिगापुर टोल जोड्ने पुल जोगाउन नम्बरी जग्गाको माटो काटिएको भने पनि मोरङ र सुनसरीका विभिन्न स्थानमा माटो बेच्ने काम गर्दे आएको थियो। गत वर्ष गाउँपालिकाले बुढी खोला वाट भरौट र माटो निकाल्न ८३ लाखमा दिनेश पराजुली लगायतकालाई ठेक्का दिएको थियो। यस वर्ष खोलाको ठेक्का नलागेको बेला वडा अध्यक्षले स्थानीय माटोको कारोवार गर्ने मनोज चौधरीसँगको मिलोमतोमा अवैध रुपमा माटो काटन लगाएको स्थानीय सुखदेव चौधरीले बताए। उनका अनुसार पहिलादेखि नै वडा अध्यक्षले माटोको कारोवार गर्दै आएका छन्। वडा अध्यक्षले धेरै माटो बाहिर टिपर मार्फत बच्ने गरेको उजुरीमा उल्लेख छ। स्थानीय राम चौधरीले भने, 'अहिले पनि स्टक गरेको माटो बेच्दै छन्।' बुढीखोलाको धार नै परिवर्तन हुने गरी डोजर लगाएर ठाउँठाउँमा गहिरो भंगालो बनेको उनको भनाइ छ। बस्ती छेउमा रहेको बुढीखोलामा डोजर लगाएर खोला उत्खनन हुने गरि अवैधरुपमा गहिरो भंगालो बनाउँदा समेत कसैले वास्ता नगरेको स्थानीय रमेश चौधरीले बताए। खोलाको किनारमा रहेको नारायण माबीको जग्गा लगायतमा खोला दोहन गरी माटो बेच्ने गरेकोले खोला उच्च जोखिममा परेको स्थानीयहरु बताउँछन्। प्रारिम्भक वातावरणीय परीक्षण प्रतिवेदन यस वर्ष सो खोलाको गरिएको छैन। ऐनमा बस्तीसँगै नदि छेउमा रहेको व्यक्तिको नम्बरी जग्गालाई समेत जोखिमा पार्ने गरी माटो काट्न नदिने व्यवस्था छ। सरकारले असारदेखि भदौसम्म नदि वरपरबाट बालुवा माटो प्रशोधन गर्न नपाइने कानुनी ब्यवस्था छ भने स्थानय तहले खोलाको प्राकृतिक बहावको दायाँ र बायाँ तीनसय मिटर ऐलानी र नम्बरी जग्गाको माटो उत्खनन गर्न नपाइने ब्यवस्था छ। बुढीगंगा गाउँपालिकाका अध्यक्ष जितनारायण थापा मगरले उजुरी आउन साथ प्रहरी लगाएर माटो काट्ने काम रोकेको बताए। उनले आइन्दा माटो उत्खन्न नगर्ने भन्दै क्षमा मागेकाले कुनै कारवाही नगरेको बताए। उता उजुरी दिनेहरुले वडा अध्यक्षलाई कारवाही नगरेको भन्दै असन्तुष्टि जनाइरहेका छन्।"
दसैं बिदामा ११ देखि ३ बजेसम्म सर्वोच्च अदालत खुल्ने,"काठमाडौं : सर्वोच्च अदालत बडा दसैँ २०७९ को बिदाको समयमा पनि बिहान ११ देखि अपराह्न ३ बजे खुला रहनेछ । दसैँ पर्वका अवसरमा घटस्थापनाका दिनदेखि यही असोज २३ गते कोजाग्रत पूर्णिमाका दिनसम्म बन्दीप्रत्यक्षीकरण रिट हेर्न उक्त समय अदालत खुला हुने सर्वोच्च अदालतका प्रवक्ता विमल पौडेलले जानकारी दिए । न्याय प्रशासन ऐन, २०७३ को दफा २६ बमोजिम उक्त अवधिमा पर्ने घटस्थापना, शनिबार र विजयादशमीका दिनबाहेक अन्य दिनमा बन्दीप्रत्यक्षीकरणको रिट निवेदन लिइई सुनुवाइ हुनेछ । रासस"
सल्यान जीप दुर्घटनाप्रति कांग्रेसको दु:ख व्यक्त,"काठमाडौं : नेपाली कांग्रेसले सल्यान जीप दुर्टनामा ज्यान गुमाएकोप्रति दु:ख व्यक्त गरेको छ। कपुरकोट गाउँपालिका ३ मुलपानीनजिक आज बिहान भएको जीप दुर्घटनामा ८ जनाको मृत्यु भएको छ भने १ जना घाइते भएका छन्। कांग्रेस प्रवक्ता प्रकाशशरण महतले एक विज्ञप्ति जारी गर्दै दुर्घटनामा मृत्यु भएकाप्रति श्रद्धाञ्जली व्यक्त गर्दै घाइतेको शीघ्र स्वास्थ्य लाभको कामना गरेका छन्। 'दुर्घटनामा परी जीवन गुमाउनु भएका सबैमा भावपूर्ण श्रद्धाञ्जलि अर्पण गर्दै शोक सन्तप्त परिवारजनमा गहिरो समवेदना प्रकट गर्दछु,' विज्ञप्तिमा भनिएको छ । देशभरका राजमार्ग तथा कच्ची बाटाहरु बाढी र पहिरोले बिग्रेकाले चाडबाडको समयमा यात्रा गर्दा विशेष ध्यान दिन उनले आग्रह गरेका छन्। साथै सवारी साधनको नियमित परीक्षण, मर्मतसम्भार, सीटसंख्या अनुसार यात्रुहरुको व्यवस्थापन र समय तालिका अनुसार सवारी साधन सञ्चालन गर्नेतर्फ ध्यान दिन पनि सुझाव दिएका छन्। विज्ञप्तिमा भनिएको ,'मनसूनको प्रभाव अझै नसकिएको र देशभरका राजमार्ग तथा कच्ची बाटाहरु बाढी र पहिरोले बिग्रेको अवस्था रहेकोले दशै, तिहार र छठ जस्ता चाडबाडको समयमा यात्रा गर्दा जोखिमलाई ध्यानमा राख्न सवारी साधन धनी, चालक दलका सदस्य, यात्रुहरु र सडक यातायात तथा सवारी साधन व्यवस्थापनमा सक्रिय नेपाल प्रहरी, राजमार्ग यातायात संचालक समिति र स्थानीय निकायका संबन्धित अधिकारीहरुलाई अनुरोध गर्दछु । सवारी साधनहरुको नियमित परीक्षण, मर्मतसंभार, सीटसंख्या अनुसार यात्रुहरुको व्यवस्थापन र समय तालिका अनुसार सवारी साधन सञ्चालन गर्नेतर्फ ध्यान दिन पनि म सम्बन्धन्ति सबैमा हार्दिक अनुरोध गर्दछु ।'"
बागमतीमा प्रदेश स्वास्थ्य सेवा ऐन २०७५ लाई संशोधन गर्न बनेको अध्यादेश जारी,"हेटौंडा : बागमती प्रदेश प्रमुख यादवचन्द्र शर्माले बुधबार प्रदेश स्वास्थ्य सेवा ऐन, २०७५ लाई संशोधन गर्न बनेको अध्यादेश जारी गरेका छन्। गएको भदौ २७ गते बसेको मन्त्रिपरिषद् बैठकबाट निर्णय भई असोज ११ गते प्रदेश प्रमुख कार्यलयमा पेस भएको अध्यादेश प्रदेश प्रमुख शर्माले आज जारी गरेका हुन्। उनले नेपालको संविधानको धारा २०२ को उपधारा (१) बमोजिम अध्यादेश जारी गरेको प्रदेश प्रमुख कार्यालयका प्रवक्ता प्रकाश चापागाईंले जानकारी दिए। अध्यादेशले प्रदेशभित्रको स्वास्थ्य तथा जनसंख्या सेवासम्बन्धी काम कारवाहीलाई प्रभावकारी नियमन गर्न तथा नीतिगत निर्देशनका लागि स्वास्थ्यमन्त्रीको अध्यक्षतामा प्रदेश स्वास्थ्य तथा जनसंख्या समिति गठन हुने व्यवस्था गरेको छ। त्यस्तै, अध्यादेशले प्रदेश सरकार मातहतका अस्पताल र आयुर्वेद स्वास्थ्य केन्द्रका लागि छुट्टाछुट्टै स्वास्थ्य संस्था सञ्चालन तथा व्यवस्थापन समिति गठन हुने व्यवस्था गरेको छ। अध्यादेशले यसअघिको प्रदेश सरकारबाट जारी 'प्रदेशभित्रका अस्पतालको संचालन र व्यवस्थापन आदेश, २०७५' खारेज गरेको छ।"
कांग्रेस मुख्यालयमा शेखर समूहको धर्ना (तस्बिरसहित),काठमाडौंः आसन्न प्रतिनिधि सभा र प्रदेश सभा निर्वाचनमा समानुपातिक बन्दसूचीमा एकलौटी तरिकाले नाम बुझाएको भन्दै नेपाली कांग्रेस शेखर कोइराला समूहले धर्ना सुरु गरेको छ। निर्वाचनमा समान अवसर र न्यायको माग गर्दै पार्टी कार्यालय सानेपामा शेखर समूहले धर्ना सुरु गरेको हो। पार्टीले निर्वाचन आयोगमा बुझाएको समानुपातिक सूचीमा आफ्नो पक्षको थोरै मात्र नेताहरु परेको उनीहरुको आरोप छ । सो समूहले ४० प्रतिशत आफूले पाउनुपर्ने माग गर्दै आएको छ । यसै विषयमा पार्टीको ध्यानाकर्षण गराउँदा पनि उपेक्षा गरिएकाले बाध्य भएर धर्नामा बस्नुपरेको कांग्रेस नेता जगदिश्वर नरसिंह केसीले बताए । उनले पार्टीभित्र सबैलाई समान अवसर दिनुपर्ने आफूहरुको धारणा रहेको बताए । माग सम्बोधन गर्ने सुनिश्चित भए आफूहरुले पार्टीभित्रको बिद्रोहलाई कम गर्दै लैजाने उनको भनाइ छ । उनीहरुले आफूहरुको विषय व्यक्तिका लागि मात्रै नभएर समग्र पार्टीको विषय भएकाले बिहीबारसम्म समानुपातिक सूची सच्चाउने विश्वास व्यक्त गरेका छन् । यता संस्थापन पक्षले भने सबैको सहमतिमा सर्वसम्मत रुपमा नै समानुपातिक सूची तयार गरेको जनाएको छ । आज बिहान बालुवाटारमा शेखर समूहको माग सम्बोधन गर्न कांग्रेस पदाधिकारीबीच छलफल भएको थियो।
चट्याङ लागेर सुनसरीमा दुईजनाको मृत्यु,धरान : सुनसरीको देवानगन्ज गाउँपालिकामा चट्याङ लागेर दुईजनाको मृत्यु भएको छ । वर्षात्सँगै बुधबार परेको चट्याङ लागेर एक महिला र अर्का एक पुरुषको मृत्यु भएको हो । चट्याङ लागेर मृत्यु हुनेमा देवानगन्ज गाउँपालिका १ कि ४५ वर्षीया रितादेवी यादव र वडा नम्बर६ का उदिप चन्द्र यादवको मृत्यु भएको सुनसरीका प्रहरी प्रमुख एसपी प्रभु प्रसाद ढकालले जानकारी दिए । उनले शव परीक्षणका लागि बीपी कोइराला स्वास्थ्य विज्ञान प्रतिष्ठानमा पठाइएको बताए।
घरमै भत्ता पाउँदा ज्येष्ठ नागरिक खुसी,"धनकुटा : ७७ वर्षीय पदमकुमारी गिरीको घर महालक्ष्मी नगरपालिका६ वडा कार्यालय नजिकै छ। उनको घरदेखि जीतपुर बजारसम्म पुग्न तीन घण्टा पैदल हिँड्नुपर्छ। जीतपुर बजारमा राष्ट्रिय वाणिज्य बैंकको शाखा छ। बैंकमा सामाजिक सुरक्षा भत्ता लिन जानै तीन घण्टा पैदल हिँड्नुपर्ने उनको बाध्यता थियो। विगत नौ वर्षदेखि भत्ता थाप्दै आएकी उनले भनिन् 'भत्ता लिन जाँदा धेरै वर्ष पैदल हिँडें। त्यसपछि टेम्पोमा जान थालें। भाडा धेरै महंगो' तर अहिले भत्ता लिन पैदल हिँड्नु पर्दैन।' घर नजिकै रहेको वडा कार्यालयसम्म पुग्दा सहजै भत्ता पाउन थालेपछि उनको मनमा खुसी छाएको हो। महालक्ष्मी नगरपालिकाले बैंकसम्म धाएर भत्ता लिन ज्येष्ठ नागरिकलाई सास्ती भएको भन्दै नगरक्षेत्रका टोल टोलमा पुगेर भत्ता वितरण गरिरहेको छ। राष्ट्रिय वाणिज्य बैंक जीतपुर शाखासँगको समन्वयमा भत्ता वितरण गरिरहेको महालक्ष्मी नगरप्रमुख ध्रुवराज रायाले बताए। भत्ता लिन ज्येष्ठ नागरिकहरूलाई बैंकसम्म धाउनुपर्ने बाध्यता हटेको छ। घरनजिकै भत्ता पाउँदा खुसी लागेको पदमकुमारी गिरी बताउँछिन्। त्यस्तै सोही वडाकी ५४ वर्षीय चन्द्रकुमारी सार्की पहिले जीतपुर बजारमा रहेको बैंकमा भत्ता लिन जाँदा चार घण्टासम्म पैदल हिँड्थिन्। तर अहिले उनको बाटो छोट्टिएको छ। वडा कार्यालयसम्म आइपुगेर भत्ता पाउँदा धेरै सहज भएको चन्द्रकुमारी बताउँछन्। वडा कार्यालयसम्म आइपुग्न पनि घरदेखि एक घण्टा पैदल हिँड्नु पर्छ। उनले भनिन् 'झन् यहाँदेखि त जीतपुर बजारसम्म उकालो छ। धेरै कष्टकर तरिकाले पुगिन्थ्यो। यहाँसम्म आएर भत्ता पाउँदा धेरै राहत भएको छ।' ज्येष्ठ नागरिक रणमाया सुन्दासले सहजै भत्ता थाप्दा खुसी लागेको बताइन्। उनी भन्छिन् 'राज्यले हामी ज्येष्ठ नागरिकलाई भरणपोषणका लागि सहयोग गरेको हो। तर विकटताका कारण टेम्पोमा जाँदा महंगो खर्च हुन्थ्यो। स्वास्थ्यका कारण हिड्न पनि कठिन थियो। सहजै भत्ता थाप्दा खुसी लागेको छ।' बैंकका कर्मचारी टोलीसहित जनप्रतिनिधिको टोलीले सबै वडाको टोलटोलमा पुगेर भत्ता वितरण गरिरहेका छन्। यस नगरपालिकामा नौवटा वडा रहेका छन्। यी वडामा ७२ वटा बस्ती रहेको छ। तीमध्ये १, २, ३, ६, ७, ८ र ९ वडामा राष्ट्रिय वाणिज्य बैंक र ४ र ५ वडामा लक्ष्मी बैंकले सामाजिक सुरक्षा भत्ता वितरण गरिरहेको छ। बैंकसम्म आइपुग्न सेवाग्राहीले पाएको सास्तीलाई मध्यनजर गरी टोलटोलमा पुगेर भत्ता वितरण गरेको राष्ट्रिय वाणिज्य बैंकका जीतपुर शाखा प्रमुख येदुनाथ निरौलाले बताए। उनका अनुसार भत्ता वितरणका लागि प्रत्येक वडालाई एकएक दिनको समय छुट्याइएको छ। महालक्ष्मी नगरपालिका६ का वडाध्यक्ष शिवराज विश्वकर्माका अनुसार टाढाका ज्येष्ठ नागरिकलाई बैंकसम्म पुगेर भत्ता लिन २५ सय रुपैयाँसम्म खर्च हुन्थ्यो। भत्ता लिन जाँदा गाउँघरको सवारी साधन भनेको टेम्पो हो। टेम्पोले १ हजार रुपैयाँसम्म भाडा लिन्छन्। सहयोगीलाई खाजा नास्ता खुवाउँदा २५ सयसम्म खर्च हुन्छ। सरकारले जुन उद्देश्यले ज्येष्ठ नागरिकलाई भत्ता दिएको हो। त्योभन्दा पनि अनावश्यक रूपमा खर्च हुने गरेको पाइएको उनले बताए। अहिले लाभग्राहीले हातहातमा पैसा पाएका छन्। यसले समयको मात्रै होइन अनावश्यक खर्च समेत बचत भएको उनले बताए। असक्त ज्येष्ठ नागरिक हिँड्नु परेन। सहजै रूपमा घर आँगनमा पैसा पाएका छन्। पैसा वितरण हुने स्थानमा आइपुग्न नसक्ने ज्येष्ठ नागरिकलाई घरदैलो सेवा समेत गरिएको उनको भनाइ छ। नगरपालिकाको भौगोलिक क्षेत्र अत्यन्तै ठूलो र विकट छ। सबै वडावाट जीतपुर केन्द्रमा रहेको बैंकसम्म आइपुग्न अत्यन्तै कठिन छ। गाउँमा यातायातको साधन खर्चिलो छ। कतिपय ज्येष्ठ नागरिकहरू तीन हजार रुपैयाँसम्म खर्च गरेर भत्ता लिन आउनुपर्ने बाध्यता छ। त्यो दुःख, सास्ती नहोस् र सबै वडा तथा टोलटोलमा सहज हिसाबले सेवा प्राप्त होस् भनेर गाउँघरमै पुगेर भत्ता वितरणको गरेको महालक्ष्मी नगरपालिका प्रमुख ध्रुवराज रायाले बताए। बैंकका कर्मलाई टोलटोलसम्म पुग्नको लागि सवारी साधनको व्यवस्थापन नगरपालिकाले गरेको उनको भनाइ छ। 'कतिपय ज्येष्ठ नागरिक असक्त छन्' उनले भने 'त्यहाँ ज्येष्ठ नागरिकलाई घरमै भत्ता पुर्याइदिएका छौं।' भत्ता लिन बजारमा सास्ती महालक्ष्मी नगरपालिका भरिका ज्येष्ठ नागरिकले सहज रूपमा भत्ता पाएपनि जिल्लाको अन्य क्षेत्रमा ज्येष्ठ नागरिकलाई भत्ता लिन सास्ती हुने गरेको छ। धनकुटा सदरमुकाममा रहेका बैंकहरूमा भत्ता लिन आएका ज्येष्ठ नागरिकको घुइँचो देखिन्थ्यो। भित्र काउन्टरदेखि बाहिरसम्म लाइन छ। मंगलबार ज्येष्ठ नागरिकहरू भत्ताका लागि बैंकको पेटि तथा आँगनमा बसिरहेको दृश्य देखिन्थ्यो। वडा कार्यालय तथा टोलबाट भत्ता वितरणको व्यवस्था स्थानीय सरकारले गरिदिए सहज हुने कतिपय ज्येष्ठ नागरिकको भनाइ छ। दसैंको मुखमा सबै ज्येष्ठ नागरिक एकै पटक भत्ता लिन आउँदा वितरणमा असहज भएको बैंकका कर्मचारीहरूको भनाइ छ। अधिकांश ज्येष्ठ नागरिकहरूले भत्ताको पैसा स्वास्थ्य उपचार तथा भरणपोषणमा खर्च गर्दै आइरहेको बताए। चन्द्रकुमारी सार्की भन्छिन् 'भत्ताको पैसाले आफूलाई मन लागेको कुरा किन्छु। अलि अलि बचत गर्छु। रणमाया सुन्दासले भत्ता पाउन थालेपछि सानोतिनो खर्चका लागि छोराछोरीको आस गर्नु नपरेको बताइन्। बिरामी पर्दा यही पैसाले औषधि किनेर खाने गरेको उनको भनाइ छ।"
सानो दुःखले मैले विवेकशील छाडेको होइन : रविन्द्र मिश्र,"काठमाडौं : राष्ट्रिय प्रजातन्त्र पार्टी (राप्रपा)का वरिष्ठ उपाध्यक्ष रविन्द्र मिश्रले धेरै दुःखपछि आफूले विवेकशील पार्टी छोड्ने निर्णय गरेको बताए। उनले त्यहाँ रहेका अन्य साथीहरुले आफैँ पार्टी चलाउने भेपछि आफू छोड्न तयार भएको बताए। 'सानो दुःखले मैले विवेकशील छाडेको होइन। उहाँहरुले 'हामी आफैँ चलाउँछु' भन्नुभयो। त्यही भएर मैले बाटो छोडिदिएँ। तर हेर्नुस् त उहाँहरुको हालत,' उनले भने। उनले राप्रपा आउँदैगर्दा आफू एक्लै नआएको बताए। 'धेरैले रविन्द्र मिश्र एक्लै राप्रपा जाने हो भने। म उनीहरुलाई भन्न चाहन्छु ७ प्रदेशमध्ये ६ जनाले राजीनामा दिएर आउनुभएको छ। काम विशेष केही बाहिर रहनुभए पनि केही साथीहरु यहाँ उपस्थित हुनुभएको छ,' उनले भने। उनले राप्रपालाई २१औं शताब्दीमैत्री पार्टी बनाएर देखाउने बताए। उनले संघीयता र धर्मनिरपेक्षताको खारेज हुनुपर्नेसमेत बताए। 'यो देश हाम्रोमात्र होइन। हाम्रो छोराछोरी पुस्तका लागि पनि हो। सके राम्रो बनाऔं। नसके नबिगारौं,' उनले भने। उनले पछिल्लो समय नेपाल विदेशी शक्तिको चलखल हुने ठाउँ बनेको बताए। 'अमेरिकी कूटनीतिज्ञहरू नेपाल आइरहेका छन्। चीनका ठूला नेता आएका छन्। भारतको प्राथमिकतामा नेपाल सधैं उच्च छ। यसले के देखाउँछ भने नेपाल विश्व शक्तिको केन्द्र बनिरहेको छ। तर, हामी आफैंचाहिँ भ्रष्ट सरकार लिएर बसिरहेका छौं। जहाँ सरकारका कुनै पनि अंगले आफ्ना काम गरिरहेका छैनन्,' उनले भने। उनले नेपालमा भूराजनीतिक जटिलताहरू आइरहेको बताए। उनले हलो चुनाव चिन्ह बोक्न आफूलाई कुनै लाज नभएकोसमेत बताए। नाम र चुनाव चिह्नमा अल्झिएर केही हुन्न भनेर हलो बोक्ने निर्णय गरेँ। ६० प्रतिशत नेपालीको प्रतिनिधित्व गर्ने हलो बोक्न मलाई केही लाज छैन, उनले भने।"
रवीन्द्र मीश्र आज राप्रपामा प्रवेश गर्दै,"काठमाडौं : विवेकशील साझा पार्टीका निवर्तमान अध्यक्ष रवीन्द्र मीश्र आज राष्ट्रिय प्रजातन्त्र पार्टी (राप्रपा) प्रवेश गर्दैछन् । मीश्र दिउँसो १ बजे राष्ट्रिय सभा गृहमा एक कार्यक्रमका बीच राप्रपा प्रवेश गर्न लागेका हुन् । मीश्रले आफू राप्रपा प्रवेश गर्न लागेको सामाजिक सञ्जालबाट जानकारी दिएका छन्। उनले भनेका छन्,' राजेन्द्रजी र म एक ठाउँमा आउनु पर्यो भन्ने धेरैको चाहना र प्रेरणा थियो । हामी आज औपचारिक रूपमा एक ठाउँमा आउँदैछौँ । हाम्रो हौसला बढाइदिन तपाईं पनि सभागृह आइदिनोस् न है । राप्रपाका अध्यक्ष राजेन्द्र लिङ्देनकै हैसियतमा अर्को अध्यक्ष बनाउनुपर्ने प्रस्ताव मिश्रले राखेका थिए । उनी कुन पदमा रहने भन्नेबारे अझै खुलाइएको छैन ।"
भक्तपुरका मासु पसलमा अनुगमन : अधिकांश अव्यवस्थित र दर्ताबिना सञ्चालन,"भक्तपुर : भक्तपुर नगरपालिका अनुगमन समितिका संयोजक राजकृष्ण गोराको नेतृत्वमा नगरको कमलबिनायकमा रहेको आठवटा मासु पसलहरुको बुधबार अनुगमन गरिएको छ । अनुगमनमा अधिकांश पसलहरुले दर्ता नविकरण र सरसफाइमा ध्यान नदिएको पाइएको संयोजकले गोराले बताए । साथै सरसफाइमा ध्यान दिन र भुँइ, भित्ता सजिलै सफा गर्न मिल्ने गरी कार्पेट, मार्वल वा टायल राख्न, तराजु नविकरण नभएकाले नविकरण गर्न, मासु सफा गरेको पानी ढलनिकासमा सजिलै जाने गरी निकासको व्यवस्था गर्न, एप्रोन सेतो प्रयोग गर्न र कामदारलाई बुट र पञ्जाको व्यवस्था गर्न निर्देशन दिएको बताए । अनुगमनमा कार्यविनायक मिट सप र सिद्धिगणेश मिट सप नविकरण गर्न, तराजु नापतौल विभागमा नविकरण गर्न, मासु झिंगाले नभन्किने गरी र धुलो नपस्ने गरी जाली वा सिसाको बाकस बनाइ व्यस्थित गर्न, सरसफाइमा ध्यान दिन निर्देशन दिई तीन दिनभित्र नविकरणन कागजात लिइ कार्यालयमा उपस्थित हुन निर्देशन दिएको जनाए । कमलबिनायक मिट सपमा दर्ता नभएको र तराजु दुईवटा नापतौल विभागमा नविकरण नभएकोले तराजु दुईवटा जफत गरी तीन दिन भित्र कार्यालयमा उपस्थित हुन निर्देशन दिइ पसल दर्ता गर्न, तराजु नविकरण गर्न, मुल्य सूची राख्न, एप्रोन सेतो प्रयोग गर्न, भुँइ भित्ता सफा गर्न मिल्ने गरी कार्पेट वा टायल राखी पसल व्यवस्थित र सफा गर्न निर्देशन दिएको वडा निरीक्षक रामकृष्ण प्रजापतिले बताए । उनका अनुसार जुजु मिट मार्ट नविकरण गर्ने र सेतो एप्रोन प्रयोग गर्न निर्देशन दिइएको छ। त्यस्तै नविन मिट सप नविकरण गर्न, एप्रोन सेतो प्रयोग गर्न र तराजु नविकरण नभएकाले जफत गरी तीन दिनभित्र कार्यालयमा उपस्थित हुन पनि निर्देशन दिइएको छ। सुरेन्द्र मिट सप पसललाई व्यवस्थित गर्ने र सफा गर्न पनि सुझाव दिएको छ। कमलबिनायक मिट सप नविकरण कागजात नभएकोले कागजात लिएर तीन दिनभित्र उपस्थित हुन र मुल्य सूची राख्न, एप्रोन सेतो प्रयोग गर्न निर्देशन दियो । त्यस्तै विकास मिट सप एप्रोन सेतो प्रयोग गर्न र सरसफाइमा ध्यान दिन निर्देशन दियो । अनुगमनमा अनुगमन समितिका सदस्य ज्ञानबहादुर मानन्धर, भनपा श्यानिटेशका नगर निरीक्षक दिलिप कुमार सुवाल, वडा निरीषक रामकृष्ण प्रजापति, राष्ट्रिय उपभोक्ता मञ्चका लक्ष्मी भण्डारी, उद्योग बाणिज्य संघ भक्तपुरका राजेश त्वानाबासु, महानगरीय प्रहरी प्ररिसरका प्रहरी बरिष्ठ सहायक निरिक्षक नारायण बहादुर चुवान र भक्तपुर घरेलु तथा साना उद्योग संघका रुपालक्ष्मी प्रजापतिको सहभागिता रहेको थियो ।"
दसैंको मुखमा ग्रामीण सडक सञ्चालनमा नआउँदा सास्ती,"उदयपुर : दसैं मनाउन घर हिँडेका ग्रामीण भेगका सर्वसाधारणले सडकका कारण सास्ती व्यहोर्नु परेको छ। असोजको दोस्रो साता लाग्दासम्म भेलबाढी नरोकिँदा जिल्ला भित्र र बाहिरका सहर बजारबाट घर हिँडेका सर्वसाधारणले सास्ती व्यहोर्नु परेको हो। लगातारको वर्षाले ग्रामीण सडकहरू भत्काएपछि लिम्चुङ्गबुङ्ग, ताप्ली, रौतामाई र उदयपुरगढी गाउँपालिकाका सर्वसाधारण यातायातको साटो पैदल यात्रा गर्न बाध्य छन्। बेलका, चौदण्डिगढी र कटारी नगरपालिकाको माथिल्लो भेग मैनामैनी, कटुन्जेववला, सिद्धिपुर, चौदण्डी, लिम्पाटार, सिरिसे, हर्देनी, मयाँखु, लेखानी लगायतका क्षेत्रका सडकहरू सञ्चालनमा आउन सकेका छैनन्। अधिकांस सडक वर्षाकैकारण पहिरो र हिलोले भत्की बिग्रेपछि नजिकिएको दसैं, तिहारमा आउजाउ गर्न स्थानीयबासीलाई हम्मे परेको हो। सडक सञ्चालनमा नआउँदा काठमाडौं, पोखरा, विराटनगर लगायतका सहरबाट दसैं मनाउन घर हिँडेका सर्वसाधरण अलपत्र परेका छन्। यातायातका साधनहरू सञ्चालन नभएपछि अधिकांस पैदलयात्रा गरेर घर जाँदै छन् भने केही सडक बन्ने आसामा सदरमुकाम बस्दै आएका छन्। भत्किएका सडक चाडपर्वलाई लक्षित गरी मर्मत र हिलो सफा गर्ने काम सुरु गरेपनि पानी नरोकिँदा समस्या भएको रौतामाई गाउँपालिकाका अध्यक्ष बिरेन्द्रकुमार मगरले बताए। उनले भने, 'दुई दिन पानी रोकिएर चर्को घाम लाग्छ त्यहीँ मौकामा सडक बनाउँछौं, अर्को दिन मुसलधारे पानी आएर सबै बगाउँछ।' पानी नरोकिँदा सडकमा गरेको लगानी त्यसै खेर गएको उनले बताए। 'चाँडपर्वमा जनताको सहजताका लागि दिनभर मेसिन लगाएर सडक बनाउँछौं,' उनले भने, 'दिउँसो सफा गरेको रातभर पानी पर्छ, भोलिपल्ट हेर्दा जस्ताको त्यस्तै देखिन्छ।' पानी नरोकिएपछि अलिकबार पर्ख र हेरको रणनीति अपनाएको उनले बताए। अध्यक्ष मगरले भने, 'तर त्यो रणनीति सधैं अपनाउने कुरा भएन, त्यसैले दसैं लगायतका पर्वमा जसरी पनि यातायात सञ्चालन गर्ने गरी लागिपरेका छौ।' लिमचुङबुङ गाउँपालिका जोडिएको गाईघाटमुर्कुचीपुवाँरेमाझखर्क सडक धेरै ठाउँमा भत्केका कारण यातायात चल्न छाडेको पाँच महिना बितिसकेको छ। सार्वजानिक बस सञ्चालन नभएपछि महगोँ भाडा तिरेर वोलेरो गाडीमा निकै कष्ट गरेर सवार गर्न बाध्य भएको माझखर्कका नोर्वु शेर्पाले बताउँछन्। उनले भने, 'बोलेरो पनि भनेको बेला पाइँदैन र पानी पर्नसाथ रोकिन्छ, विकल्पमा ट्याक्टर प्रयोग गर्छौं।' बोलेरो चालक दिपक मगरका अनुसार हिउँदमा साँढे तीन घण्टामा पुगिने लिमचुङबुङगाईघाट सडक अहिले ९१० घण्टा लाग्ने गरेको उनी बताउँछन्। बाटो खराब भएकाले बनाउँदै हिँड्नु पर्दा चार घण्टाको बाटो तीनगुणा बढी समय लाग्ने गरेको उनले बताए। मगरले भने, 'सडक भत्किएका कारण एउटा मात्र बोलेरो हिड्न डरमर्दो भएकाले ३४ वटा मिलेर हिड्न बाध्य छौ।' एउटा मात्र बोलेरो हिँड्दा बिग्रेको सडकमा फसे, पहिरोले पुरिए निकाल्न नसक्ने भएकाले सल्लाह गरेर ३४ वटा सँगसँगै हिड्ने गरेको उनले बताए। धेरै वटा गाडी सँगसँगै हिँड्दा बीचमा सडक बिग्रेभत्के मिलेर बनाउने र एउटा गाडी फसे अर्कोले तानेर निकाल्न सहज हुने मगर बताउँछन्। वर्षाले सडक बिग्रेपछि ग्रामीण भेगका एम्बुलेन्सहरू समेत सञ्चालन हुन सकेका छैनन्। यातायातका साधन सञ्चालन नहुँदा बिरामी थप मर्कामा परेका छन्। सिद्धिचरण लोकमार्गसँग जोडिएको कटारीबेतिनीताप्ली सडक उस्तै बिग्रिएको छ। वर्षायाममा भत्कने तथा पहिरो जाने गरेको कच्ची सडकमा जोखिपूर्ण यात्रा गर्नुपर्ने बाध्यता भएको ताप्ली गाउँपालिका अध्यक्ष ढुंगराज बिक बताउँछन्।"
किन महँगियो डलर ?,"काठमाडौं : इतिहासमा अहिलेसम्मकै डलरको मूल्य उच्च भएको छ। दिनप्रतिदिन डलर बलियो हुँदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। डलर बलियो हुँदै जाँदा यूकेको पाउन्ड स्टर्लिङसमेत कमजोर भएको छ। गत सोमबार बिहान पाउन्ड करिब चार प्रतिशतभन्दा बढीले घटेर १०३५ डलरको हाराहारीमा पुग्यो। यससँगै पाउन्डको मूल्य डलरको बराबरीको नजिक पुगेको छ। यद्यपि बेलायती मुद्राको अवस्था अपराह्नसम्ममा १०७ डलरभन्दा माथि पुगेको छ। सन् १९७२ यताकै सबैभन्दा ठूलो ४५ अर्ब पाउन्डको कर कटौतीपछि चान्सलर क्वासी क्वार्टेङले सप्ताहन्तमा अझै धेरै कुरा आउन बाँकी रहेको बताएपछि यो ठूलो परिवर्तन भएको हो। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुकले डलरलाई रिजर्भ पनि राख्ने गर्छन्। यसकारण पनि अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्छ। नेपाल राष्ट्र बैंकका अनुसार असोज ११ गते एक अमेरिकी डलरको बिक्रीदर अर्थात् विनिमय दर १ सय ३० रुपैयाँ ९० पैसा पुगेको छ। यस्तै सो दिनको खरिद दर भने १ सय ३० रुपैयाँ ३० पैसा पुगेको छ। यो बिक्री मूल्य र खरिद मूल्य अहिलेसम्मकै उच्च हो। असोज महिना सुरु भएपछि डलरको मूल्य अकासिन थाल्यो। असोज १ गते एक अमेरिकी डलरको बिक्रीदर १ सय २७ रुपैयाँ ८९ पैसा र खरिद दर भने १ सय २७ रुपैयाँ २९ पैसा पुगेको थियो। यो दर क्रमशः बढ्दै गएर यतिबेला डलरको मूल्य १ सय ३० रुपैयाँले नाघेको छ। यसरी डलरको मूल्य बढ्दै गर्दा नेपाली रुपैयाँको अवमूल्यन भएको छ। यसकारण बढ्यो डलरको मूल्य अर्थविद् रामेश्वर खनाल पछिल्लो समय युरोपेली मुलुकहरूको अर्थतन्त्र कमजोर हँुदै गएकाले अमेरिकाको मुद्रा बलियो हुन थालेको बताउँछन्। खासगरी जर्मन, बेलायतको अर्थतन्त्र कमजोर हुन थालेको छ। रसियाको ग्यास आपूर्ति कमजोर भएपछि अर्थात् रोकिएपछि युरो कमजोर हँुदै गयो। दुईवटा मुद्राको तुलना गर्दा एउटा मुद्रा कमजोर भयो। चीनप्रतिको विश्वसनीयता कमजोर हुँदै गयो। अमेरिकी कम्पनीहरूले चीनबाट लगानी फिर्ता गरेर भियतनाम र भारतमा लगानी गरिरहेका छन्, उदाहरण दिँदै उनले भने, जस्तै एप्पलले कुल उत्पादनको एक चौथाइ भारतमा गर्ने घोषणा गरिसकेको छ। जबकि उसले यसअघि चीनमा उत्पादन गरिरहेको थियो। चीनमा पछिल्लो पटक सिजिङ पिङको नीतिले गर्दा, उनीहरू रूससँग नजिक भएका कारणले गर्दा कतिपय युरोपेली मुलुकले पनि आयात गर्ने सामानको अर्डर कटौती गरेका छन्। त्यसले गर्दा चिनियाँ युआन कमजोर भएर जाने, युरो र रसियन रुवेल कमजोर भएर गएको उनको तर्क छ। यी तीन वटा प्रमुख मुद्राहरू कमजोर भएर गएपछि डलर स्वतः बलियो भएर गएको हो। यसैगरी, नेपाल राष्ट्र बैंकका प्रवक्ता डा गुणाकर भट्टका अनुसार भने डलरको मूल्य अकासिनुको मुख्य कारण अमेरिकाको केन्द्रीय बैंक द फेडरल रिजर्भ ले ब्याजदर बढाएकोले हो। फेडेरल रिजर्भले ब्याजदर बढाएर ३२५ प्रतिशतको हाराहारीमा पुर्याएको छ। यो अमेरिकाको बैंकहरूको अन्तरबैंक (फेडरल फन्ड रेट) ब्याजदर हो। यस्तो दर न्यूनतम ३ प्रतिशतदेखि ३२५ प्रतिशतबीचमा बस्न अमेरिकाको केन्द्रीय बैंकले निर्देशन दिएको छ। जबकि यस्तो रेट अघिल्लो दिनसम्म २२५ देखि २५ प्रतिशतसम्म थियो। यो दर बढाउँदा अमेरिकी डलरको माग विश्व बजारमा झन् बढेकाले डलर बलियो भएको प्रवक्ता डा भट्टले औंल्याए। उनी भन्छन्, अमेरिकाले थोरै ब्याजदर बढाउनासाथ सारा लगानीकर्ताहरू अमेरिकातिर जान्छन्। विश्व अर्थतन्त्रको परिदृश्य केलाउँदा पनि अमेरिका सुरक्षित लगानीकर्ताका लागि सुरक्षित गन्तव्य मानिन्छ। यसलाई अर्थशास्त्रीहरूले सेन्स हेभन भन्छन्। कुनै वस्तुको माग बढेपछि मूल्य बढ्छ। यसैले अमेरिकी डलरको माग बढ्यो र महँगी बढ्यो। यसो हुँदा भारतीय मुद्राको मूल्य घट्यो। कमजोर हुँदै नेपाली रुपैयाँ आयात महँगिँदा थप मूल्यवृद्धिको चाप भारत र नेपाल पेग भएका कारण नेपाली मुद्रा पनि कमजोर भएको हो। अन्य मुलुकको मुद्रा पनि कमजोर भएको छ, उनले थपे, किनभने बेलायतको अर्थतन्त्र कता जान्छ, युरोपको अर्थतन्त्र कता जान्छ भन्ने छ। बेलायतमा मूल्यवृद्धि दोब्बर अंकमा पुगेको छ। अर्थतन्त्र कसरी सम्हाल्ने भन्ने चिन्तामा पुगेको छ। उनका अनुसार समग्र देशमध्ये अमेरिकाको भने धेरै हदसम्म राम्रो छ। किनभने यहाँ हरेक महिना जागिरको माग बढिरहेको छ। केन्द्रीय बैंकले पनि मूल्यवृद्धि बढ्न थालेपछि ब्याजदर पनि बढाएको छ। यो मूल्यवृद्धि नियन्त्रण गर्न हो। ब्याजदर बढेपछि लगानीकर्ताले लगानी बढाउँदैनन्। यसो हुँदा नियन्त्रणमा आउँछ भन्ने हो। डलर बलियो हुँदा परेकोे प्रभाव डलर बलियो हुँदै जाँदा नेपाली मुद्रा प्रभावित हँुदै गएको छ। नेपाली रुपैयाँ डलरसँग पेग (अन्तरआबद्धता) छैन। तर नेपालले लामो समयदेखि आफ्नो मुद्रालाई भारतीय मुद्रासँग अन्तरआबद्धता गरेको छ। यसकारण डलर बढ्दा भारु कमजोर हुने गरेकाले नेपाली मुद्रा पनि स्वाभाविक रूपमा कमजोर हुन्छ। सरकारले नेपाली रुपैयाँलाई भारतीय रुपैयाँसँग स्थिर विनिमय दर (भारु १ बराबर नेरु १६) कायम गरेको छ। यतिबेला डलरको तुलनामा भारु कमजोर हुँदै गएको छ। असोज ११ गते मंगलबार एक अमेरिकी डलरको भारु ८१४७ छ। यसको दर एक दिनअघि अर्थात् सोमबार भारु ८१६२ थियो। भारु नै डलरको तुलनामा एकैदिन थोरै खस्किएको छ । भारतीय मुद्रा कमजोर भएर गए नेपाली मुद्रा स्वतः कमजोर हुन्छ। अमेरिकी मुद्राको तुलनामा भारतीय मुद्रा कमजोर हुनेबित्तिकै नेपालले तेस्रो मुलुकबाट आयात गर्ने वस्तुहरू महँगा हुन्छन्। सैद्धान्तिक रूपमा तेस्रो मुलुकमा निर्यात बढ्नुपथ्र्यो। तर, हाम्रो निर्यातयोग्य वस्तु छैन। हामीले अन्तर्राष्ट्रिय बजारमा जाने खालका वस्तुहरू उत्पादन गर्न सकेका छैनौं। यद्यपि यसले अवसर दिन्छ तर त्यो अवसर प्रयोग गर्ने क्षमता हामीसँग नभएकाले लाभ प्रयोग गर्न सक्दैनौं। बरु उल्टै हामीलाई घाटा हुन्छ। कसरी भने उपभोक्ताहरूले सस्तोमा पाइरहेको सामान अब महँगो हुन्छ। यसले गर्दा भारतमाथिको आश्रय झन् बढेर जान्छ। डलर जबजब बलियो हुन्छ तबतब हामीले भारतसँग व्यापार बढाउँछौं। यसैगरी डलर बलियो हुँदा मुलुकले एसियाली विकास बैंक, विश्व बैंकलगायतलाई तिर्ने ऋणको साँवाब्याज भुक्तानीमा प्रभाव पर्छ। डलर सस्तो हुँदा कम नेपाली मुद्रा तिरे पनि पुग्छ। तर डलर बढी हुँदा बढी रुपैयाँ खर्चिनुपर्छ। यसो हुँदा ऋणको व्ययभार बढ्ने भएकाले केही घाटा यसबाट हुन्छ। यदि अहिले हामीसँग उत्पादनयोग्य वस्तु भएको भए महँगो डलरमा बिक्री गर्न सकिन्थ्यो। तर भारतबाहेक अरू मुलुकमा जाने खाले वस्तु हामीसँग खासै छैन।"
सिट बाँडफाँट टुङ्ग्याउन सत्तारुढ गठबन्धनको बैठक बालुवाटारमा,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभाको निर्वाचनमा सिट बाँडफाँटको टुङ्गो लगाउन सत्तारुढ गठबन्धनको बैठक सुरु भएको छ। प्रधानमन्त्री निवास बालुवाटारमा पाँचदलीय सत्ता गठबन्धनबीच आपसी सिट बाँडफाँटका विषयमा छलफल गर्न सत्ता गठबन्धनका शीर्षनेताको बैठक सुरु भएको राष्ट्रिय जनमोर्चाका उपाध्यक्ष दुर्गा पौडेलले जानकारी दिए। प्रधानमन्त्री एवं नेपाली कांग्रेसका सभापति शेरबहादुर देउवाको संयोजनमा भएको बैठकमा कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र जनमोर्चाका शीर्ष नेताको सहभागिता छ। यसैगरी प्रधानमन्त्री निवास बालुवाटारमै पार्टीको आन्तरिक छलफलका लागि कांग्रेसका पदाधिकारीको छुट्टै बैठक बसिरहेको सो पार्टीले जनाएको छ। आगामी मङ्सिर ४ गते हुने निर्वाचनका लागि बन्दसूची सच्याउने अन्तिम म्याद र प्रत्यक्षतर्फको उम्मेदवारी मनोनयन गर्ने समय नजिकिँदै गर्दा दलहरू छलफलमा जुटेका हुन्।"
निर्वाचन आचारसंहिता लागू : केके मा छ बन्देज ?,"काठमाडौं : प्रतिनिधिसभा तथा प्रदेशसभा निर्वाचनका लागि बुधबारदेखि आचारसंहिता लागू भएको छ। निर्वाचन आयोगले भदौ १३ गते नै राजपत्रमा प्रकाशन गरेको थियो। यो आचारसंहिता असोज १२ गतेदेखि निर्वाचन सम्पन्न नभएसम्म कार्यान्वयन गर्न सरोकारवालालाई आयोगले निर्देशन दिएको छ। निर्वाचन आयोगले असोज १२ गतेदेखि निर्वाचन आचारसंहिता २०७९ लागू गर्ने निर्णय गरेको छ, प्रमुखनिर्वाचन आयुक्त दिनेशकुमार थपलियाले भने, आचारसंहिताको पालना र कार्यान्वयन गर्न सबैको सहयोगको अपेक्षा गर्दछु। २४ व्यक्ति, निकाय तथा अधिकारीले यसको कार्यान्वयन तथा पालना गर्नुपर्ने आयोगको प्रेस विज्ञप्तिमा जनाइएको छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीले पालना गर्नुपर्ने विषय बुँदागत रूपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झन्डा अंकित लोगो, स्टिकर वा अन्य कुनै पनि किसिमको चिज बोक्न बन्देज गरिएको छ। राजनीतिक दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न भनिएको छ। चुनाव प्रचारको समय १२ घण्टाका लागि तोकिएको छ। बिहान ७ देखि साँझ ७ बजेसम्म मात्र प्रचार गर्नुपर्ने आचारसंहितामा उल्लेख छ। निर्वाचनको प्रचारप्रसार वा जुलुसमा बालबालिकाको प्रयोगमा बन्देज लगाइएको छ। मनोनयन गर्न जाँदा २५ जनाभन्दा धेरै उपस्थित नहुन भनिएको छ। अनलाइन वेबपेज, टिभी, स्क्रोलिङ, डिस्प्ले आदिमा उम्मेदवारको प्रचारप्रसार गर्न पाइने छैन। तर, पार्टी वा उम्मेदवारको आधिकारिक वेबपेजमा भने त्यस्तो सामग्री राख्न सकिने उल्लेख छ। कसैको भावनामा ठेस पुग्ने किसिमका प्रचारप्रसार गर्न पाइने छैन भने धर्मका नाममा पनि कुनै प्रचार गर्न पाइने छैन।"
"सल्यानमा जिप दुर्घटना : ८ जनाको मृत्यु, एक गम्भीर",दाङ : सल्यानको कपुरकोटमा जीप दुर्घटना हुँदा ८ जनाको मृत्यु भएको छ। रा १ ज ५६३ नम्बरको जीप राप्ती राजमार्ग अन्तर्गत कपुरकोट गाउँपालिका३ मुलपानीमा दुर्घटना हुँदा ८ जनाको मृत्यु भएको जिल्ला प्रहरी कार्यालय सल्यानका प्रवक्ता सन्तोष खनालले जानकारी दिए । उनका अनुसार एक जना गम्भीर घाइते भएका छन्। जीपमा सवार नौ जना रहेको कपुरकोट गाउँपालिका वडा नम्बर ५ का अध्यक्ष होमबहादुर खड्काले जानकारी दिए। उनका अनुसार जिपमा सवार कपुरकोट गाउँपालिका वडा नम्बर ५ र ६ का स्थानीय रहेका थिए । नेपालगञ्जबाट कपुरकोट६ जलवाङका लागि हिँडेको जिप बिहान करिब २ बजेतिर दुर्घटनामा परेको हो । दुर्घटनाको विस्तृत विवरण आउन बाँकी रहेको प्रहरीले जनाएको छ।
बीमा रकम वर्षौंसम्म नपाएपछि किसान सडकमा,निजगढः केरा खेती नष्ट भएको वर्षौं दिन बितिसक्दा पनि बीमा बापतको रकम नपाएपछि बारा निजगढका किसान यतिबेला सडक संघर्षमा उत्रिएका छन्। पटकपटक माग गर्दा पनि बीमा कम्पनीले रकम उपलब्ध नगरेपछि किसान सडकमा उत्रिएका हुन्। गत बैशाख १६ गते आएको वर्षासहितको हुरीले निजगढमा एक सय २० बिगाहभन्दा बढी क्षेत्रफलमा लगाइएको केरा खेती पूर्णरुपमा नष्ट भएको थियो। स्थानीय किसानका अनुसार उक्त दिन ६ करोडभन्दा बढी रकम बराबरको क्षति भएको छ। हिमालयन इन्स्योरेन्स कम्पनीबाट खेतीको बीमा गरेका किसानले हालसम्म बीमा बापतको रकम प्राप्त गर्न सकेका छैनन्। कृषिमा लगाइएको लगानी सुरक्षित गर्न बीमा गरेका किसान बीमा कम्पनीबाट पीडित बन्न पुगेका छन्। बारा केरा उत्पादक तथा फलफूल व्यवसायी संघमा आवद्ध किसानले दुई दिन भित्र रकम उलपब्ध नगराए चरणबद्धरुपमा आन्दोलन गर्दै जाने चेतावनीसमेत दिएका छन्। दसैंको मुखमा सडकमा उत्रनुपर्ने बाध्यता बुझिदिन आग्रह गर्दै किसानले तत्काल रकम उलपब्ध गराउन माग गरेका छन्। बीमा कम्पनीले किसानलाई प्रति कठ्ठा १५ हजारका दरले एक सय २० बिगाहको क्षतिपूर्ति उपलब्ध गराउनुपर्ने किसानको भनाइ छ। केरा पकेट क्षेत्रको रुपमा रहेको निजगढमा एक हजार दुई बिगाहमा केरा खेती हुने गरेको छ। उक्त खेतीमध्ये एक सय २० बिगाहको बाली नष्ट भएको हो। बीमा रकम प्राप्तीका लागि किसानको टोलीले यसअघि काठमाण्डौसम्म पुगेर बीमा कम्पनी र सम्बन्धित निकायको ध्यानाकर्षण गराएका थिए। तर आफूहरुको माग सम्बोधन गर्न चासो नदेखाएको किसानको गुनासो छ।
बागमतीमा टिकटको दौडधुप तीव्र,"हेटौंडा : देशकै सबैभन्दा धेरै निर्वाचन क्षेत्र रहेको बागमती प्रदेशमा राजनीतिक दलहरूभित्र प्रत्यक्ष निर्वाचनको लागि टिकटको रस्साकस्सी सुरु भएको छ। गठबन्धन दलभित्र सिट बाँडफाट पनि पेचिलो बन्दै गएको छ। प्रदेशको ६६ वटा प्रदेश र ३३ वटा संघीय निर्वाचन क्षेत्रका लागि प्रमुख राजनीतिक दलभित्र टिकटको लागि तीव्र दौडधुप छ। प्रदेशमा नेकपा एमाले, नेपाली कांग्रेस, नेकपा माओवादी केन्द्र, नेकपा एकीकृत समाजवादीलगायत दलहरूले आकांक्षीहरूको नाम संकलन गरेर निर्णयका लागि प्रक्रिया अघि बढाएको छ। २०७४ को प्रदेशभा निर्वाचनमा बहुमत प्राप्त दल नेकपा एमालेलाई यो पटक भने विरासत कायम राख्न चुनौती छ। २०७४ मा प्रत्यक्ष र समानुपातिक गरी ५८ जना प्रदेशसभा सदस्य जितेको एमालेलाई यसपटक भने पार्टी फुटको असर छ। ९ जना प्रत्यक्ष निर्वाचित प्रदेशसभा सदस्यसहित १३ जना प्रदेशसभा सदस्यले एमालेबाट विभाजन भएको दल एकीकृत समाजवादी रोजेका छन्। २०७४ को निर्वाचनमा आएको सिटभन्दा नघट्ने रणनीतिका साथ अघि बढिरहेका छौं, एमाले बागमती प्रदेश सचिव विजय सुवेदीले भने, एमालेको जनमत घटेको छैन। फुटको असर हामीलाई पर्दैन। एमालेले प्रदेशसभामा ४२ सिट प्रत्यक्ष जितेको थियो। २०७९ को स्थानीय निर्वाचनमा १४ स्थानीय तहको प्रमुखउपप्रमुख, १३ स्थानीय तहको प्रमुख र २२ स्थानीय तहको उपप्रमुख जितेर एमाले प्रदेशमा दोस्रो दल भएको छ। गठबन्धन दलभित्र भने सिट बाँडफाँटको टुंगो लाग्न सकेको छैन। गठबन्धनभित्र कांग्रेसले सबैभन्दा धेरै ४० सिट दाबी गरेको छ। कांग्रेसले २०७४ मा प्रत्यक्ष सात सिट मात्रै जितेको थियो। एमाले र नेकपा माओवादी केन्द्रको गठबन्धनविरुद्ध एक्लै चुनावमा होमिएको कांग्रेसको प्रदेशसभामा समानुपातिकसहित २१ जना प्रदेशसभा सदस्य थिए। योपटक हामीले स्थानीय तहेको मत आँकडाअनुसार ४० सिटभन्दा बढी जित्छौं, कांग्रेसका नेता एवं बागमती प्रदेश भौतिक पूर्वाधार राज्यमन्त्री सन्तबहादुर चेपाङले भने, गठबन्धन दलहरूभित्र पनि यहीअनुसार कुरा भइरहेको छ। कांग्रेसले २०७९ को स्थानीय निर्वाचनमा प्रदेशको ११९ स्थानीय तहमध्ये १७ स्थानीय तहको प्रमुखउपप्रमुख, ४१ स्थानीय तहको प्रमुख र ३२ स्थानीय तहको उपप्रमुख जितेको थियो। यो आँकडाअनुसार प्रदेशमा कांग्रेस पहिलो दल हो। गठबन्धनभित्र माओवादी केन्द्रले प्रदेशसभा सदस्यका लागि ३३ सिट दाबी गरेको छ। हामी कम्तीमा पनि २८ सिट जित्छौं भन्ने आन्तरिक मूल्यांकन छ, माओवादी केन्द्र बागमती प्रदेशका उपाध्यक्ष प्रेमबहादुर पुलामीले भने, यही १६१७ गतेसम्म सबै विषय गठबन्धनभित्र टुंगो लगाउन पहल भइरहेको छ। २०७४ मा माओवादीले एमालेसँगको गठबन्धनमा बागमती प्रदेशमा १५ क्षेत्रमा प्रत्यक्ष निर्वाचन जितेको थियो। समानुपातिकसहित २३ प्रदेशसभा सदस्य रहेको माओवादी प्रदेशसभामा भने एमालेपछि दोस्रो दल थियो। स्थानीय निर्वाचन २०७९ मा माओवादीले नेपाली कांग्रेससँगको गठबन्धनमा ४ स्थानीय तहमा प्रमुखउपप्रमुख, २३ स्थानीय तहमा प्रमुख र २५ स्थानीय तहमा उपप्रमुख जितेको छ। स्थानीय तहको मत आँकडाअनुसार प्रदेशमा माओवादी तेस्रो दल हो। हाल बागमतीको नेतृत्व गरिरहेको दल एकीकृत समाजवादीले भने २०७४ मा प्रत्यक्ष निर्वाचन जितेको क्षेत्र नछाड्ने बताएको छ। एमाले विभाजनपछि ९ जना प्रत्यक्ष निर्वाचित र ४ जना समानुपातिक प्रदेशसभा सदस्य एकीकृत समाजवादीमा आबद्ध भएका थिए। हामीले प्रदेशमा २० सिट दाबी गरेका छौं। प्रत्यक्ष जितेको क्षेत्र छाड्दैनौं, समाजवादी बागमती प्रदेशका अध्यक्ष सावित्रा भुषालले भने, गठबन्धनभित्र स्थानीय निर्वाचनमा राम्रो सहकार्य भएन। प्रदेश र संघीय निर्वाचनमा भने त्यस्तो हुँदैन भन्ने अपेक्षा छ। स्थानीय निर्वाचन २०७९ मा समाजवादीले पाँच स्थानीय तहको प्रमुख र चार स्थानीय तहको उपप्रमुख जितेको छ। प्रदेश छाडेर संघमा दौडधुप २०७४ मा प्रदेशसभा जितका प्रायः नेताहरू संघीय प्रतिनिधिसभा सदस्यको लागि दौडधुपमा छन्। संघमा मन्त्रीदेखि मुख्यमन्त्री भएकाहरू पनि संघमै निर्वाचन लड्ने तयारीमा छन्। वर्तमान मुख्यमन्त्री राजेन्द्र पाण्डे प्रदेश छाडेर संघीय निर्वाचन लड्न टिकटका लागि दौडधुपमा छन्। म पहिला पनि संघमै थिए। केन्द्रीय नेतृत्वलाई सहयोग गर्न पनि मैले यो पटक संघमा लड्नुपर्छ, उनले भने, त्यसको तयारीमा म जुटिसकेको छु। एमालेभित्र पनि प्रदेशभन्दा संघमा आकांक्षा राख्ने नेता धेरै छन्। आन्तरिक दौडधुपमा नेताहरू हुनुहुन्छ। प्रदेशभन्दा संघमा बढी आकर्षण देखियो, एमाले बागमती प्रदेश सचिव सुवेदीले भने, संघको टुंगो लागेपछि मात्र प्रदेशको कुरा आउने देखियो। पूर्वमुख्यमन्त्री डोरमणि पौडेल र अष्टलक्ष्मी शाक्य चुनाव नलड्ने भएका छन्। एमालेबाट प्रदेश सरकारमा मन्त्री भएका प्रायः नेताहरू संघीय निर्वाचनको लागि टिकटाको दौडधुपमा छन्।कांग्रेसका नेताहरूले पनि प्रदेशभन्दा संघको टिकटलाई प्राथमिकता दिइरहेका छन्। नेताहरू सबै टिकटका लागि दौडधुपमा छन्। अलि वरिष्ठ र पुराना नेताहरू सबैले संघलाई प्राथमिकत दिएका छन्, कांग्रेसका नेता तथा प्रदेशसभा सदस्य छिरिङदोर्जे लामाले भने । मुख्यमन्त्रीको उम्मेदवार को ? मंसिर ४ नजिकिँदै गर्दा बागमती प्रदेशको नयाँ मुख्यमन्त्री को बन्ला भन्ने पनि चर्चा सुरु भएको छ। त्यसका लागि दलहरूले मुख्यमन्त्रीका रूपमा पात्र अघि सार्न भने सकेको छैन। एमालेमा संघको टिकट टुंगो लागेपछि मात्र प्रदेशको मुख्यमन्त्रीको लागि सम्भावित पात्र टुंगो लाग्ने भएको छ। अहिले प्रायः नेताहरू संघकै टिकटको लागि दौडधुपमा हुनुहुन्छ। संघमा नगएका र मिलाउनुपर्ने नेताहरू नै प्रदेशमा आउने हो, एमाले बागमती प्रदेशका सचिव सुवेदीले भने, संघको टिकट टुंगो लागेपछि मुख्यमन्त्रीको उम्मेदवार पनि टुंगो लाग्छ। प्रदेशमा मन्त्री भएका एमालेका पोलिटब्युरो सदस्य रामेश्वर फुयाँलले मात्र हालसम्म मुख्यमन्त्रीको अकांक्षा राख्दै प्रदेशमा चुनाव लड्ने बताएका छन्। कांग्रेसमा भने कांग्रेस बागमती प्रदेशका सभापति इन्द्र बानियाँ प्रदेशसभा सदस्य निर्वाचित भएर मुख्यमन्त्री बन्ने दाउमा छन्। उनलाई चुनौती सिन्धुपाल्चोकबाट मोहन बस्नेतले दिने सम्भावना रहेको कांग्रेस निकट नेताहरू बताउँछन्। सभामुख अग्नी सापकोटा र उनको क्षेत्र एउटै भएकाले बस्नेत संघमा टिकट नपाए मुख्यमन्त्री ग्यारेन्टी गरेर प्रदेशमा आउने तयारीमा छन्। माओवादीभित्र भने शालिकराम जम्कट्टेललाई सम्भावित मुख्यमन्त्रीका रूपमा अघि सारिएको छ। हाल आर्थिक ममिला तथा योजनामन्त्री रहेका जम्कट्टेल मुख्यमन्त्रीको दाबीसहित फेरि प्रदेशमै धादिङबाट निर्वाचन लड्दैछन्।"
ऐतिहासिक मन्दिर उद्घाटन,"सन्धिखर्क : चौबिसे राज्यअन्तर्गत पर्ने अर्घा र खाँची राज्यलाई मिलाएर अर्घाखाँची जिल्लाको नामाकरण गरिएको हो। चन्द्रप्रभावती तत्कालीन बाइसे चौबिसे राज्यअन्तर्गत चौबिसे राज्य समूहको खाँची राज्यका १३औं राजा दलजित शाह र रानी सुभद्रावतीकी छोरी हुन्। पृथ्वीनारायण शाहलाई नेपाल एकीकरण गर्न, राजदरबार सञ्चालन गर्न तथा युद्ध कौशलता सिकाउन उनै चन्द्रप्रभावतीको हात रहेको इतिहास पाइने कालिका भगवती मन्दिरका पुजारी माधव पौडेलले जानकारी दिए। उनको विवाह तत्कालीन गोरखा राज्यका राजा नरभुपाल शाहसँग भएको थियो। १४९२ सालमा हम्बिर सिंहले खाँची राज्यको स्थापना गरेका थिए। खाँची राज्य नेपालको इतिहासमा पाल्पा राज्य एकीकरण हुँदा नेपाल राज्यमा गाभिएको थियो। खाँची राज्यका १५औं राजा दुर्गाभजन शाहको पालामा १८४३ असोज २५ मा खाँची राज्य नेपाल राज्यमा एकीकरण भएको स्थानीय आदर्श माविका प्रधानाध्यापक डिल्लीराज थापा बताउँछन् । १८९४ सालमा राजा राजेन्द्रविक्रम शाहको पालामा राजपरिवारको कुल देवताका रुपमा रहेको कालिका भगवती मन्दिरका लागि लालमोहर प्राप्त भएको थियो। स्थानीय शशिधर उपाध्यायलाई पुजारी राखि मन्दिरमा पूजाआजा गर्न लालमोहर प्राप्त भएको वडा अध्यक्ष चुराबहादुर केसीले बताए। सोही समयदेखि यस मन्दिरमा पौडेल थरका पुजारी राखि पूजाआजा भइरहेको छ। अति आकर्षक शैलीमा निर्माण भएको कालिका भगवती देवीको मन्दिर प्रतिनिधिसभाका उपसभामुख पुष्पा भुसालले उद्घाटन गरेकी छन्। चौबिसे राज्यअन्तर्गतको खाँची राज्यको कालिका देवी भगवतीको मन्दिर एक करोड ३० लाखको लगानीमा निर्माण गरिएको हो। बाजागाजा र कलश यात्राका साथ मन्दिरमा मूर्तिको प्राणप्रतिष्ठा पनि गरिएको छ। मन्दिर उद्घाटन गर्दै उपसभामुख भुसालले खाँची राज्य, खाँची दरबार र मन्दिर नेपालको इतिहासमा महत्वपूर्ण भूमिका रहेको बताइन् । उनले पृथ्वीनारायण शाहकी जेठी मुमा चन्द्रप्रभावती यसै राज्यको भएको बताउदै उनकै शिक्षा र राजकीय रणकौशलबाट नेपाल एकीकरण भएको जानकारी दिइन्।"
कामु प्रधानन्यायाधीशलाई प्रधानन्यायाधीश सरह सुविधा उपलब्ध गराउने मन्त्रिपरिषद्को निर्णय अस्वभाविक,"काठमाडौं : सर्वोच्च अदालत बार एशोसिएशनका अध्यक्ष पूर्णमान शाक्यले मन्त्रिपरिषद्ले कायममुकायम प्रधानन्यायाधीशलाई प्रधानन्यायाधीश सरह सेवा सुविधा उपलब्ध गराउनु अस्वभाविक भएको बताएका छन्। असोज ३ गतेको मन्त्रिपरिषद बैठकले ६ महिनाभन्दा बढी कायममुकायम प्रधानन्यायाधीश भएका व्यक्तिलाई प्रधानन्यायाधीश सरह सेवा सुविधा उपलब्ध गराउने निर्णय गरेको थियो। असोज १५ गते सेवा निवृत्त हुन लागेका कायममुकायम प्रधान न्यायाधीश दीपककुमार कार्कीलाई लक्षित गरि मन्त्रिपरिषद्ले निर्णय गरेको हो। सर्वोच्च बारका अध्यक्ष शाक्यले मन्त्रिपरिषद्को निर्णय अस्पष्ट भएको बताए। नियम मिचेर निर्णय भएको रहेछ भने बेरुजुमा आउँछ, अध्यक्ष शाक्यले अन्नपूर्ण पोष्ट्सँग भने,मन्त्रिपरिषद्को निर्णय एक पटकको लागि हो की ? पछिसम्म अन्य कायममुकायमले पनि पाउने हो ? यो स्पष्ट छैन। अवकाश पाउने व्यक्तिलाई सेवा सुविधा थपथाप गर्नु राम्रो होइन। मन्त्रिपरिषद्ले कायममुकायम प्रधानन्यायाधीश कार्कीलाई मात्र लक्षित गरेर सेवा सुविधा दिने निर्णय गरेको भएपनि स्वभाविकरुपमा लिन नसकिने बताए। प्रधानन्यायाधीश चोलेन्द्र शमशेर जबराविरुद्ध महाभियोग दर्ता भएपछि कार्कीले कायममुकायम प्रधानन्यायाधीशको जिम्मेवारी सम्हाल्दै आएका छन्। सर्वोच्च अदालतले कार्कीलाई असोज ९ गते औपचारिक रुपमा बिदाई गरिसकेको छ।"
वैदेशिक यात्रामा ऐना झ्यालको पुतली,"काठमाडौं : नेपालमा दर्शक र समीक्षकबाट उत्कृष्ट प्रतिक्रिया पाएको ऐना झ्यालको पुतली तेस्रो हप्तामा चलिरहेको छ। तेस्रो हप्तामा पनि दर्शकको राम्रो साथ पाइरहेको फिल्मले अब चाँडै विदेशमा पनि यात्रा थाल्ने भएको छ। स्वदेशमा पाएको प्रतिक्रियाले डायस्पोरामा रहेका दर्शकलाई लोभ्याएपछि अहिले फिल्मको माग विदेशमा पनि भइरहेको छ। नेपाली भाषीको बाहुल्यता भएका धेरै देशले फिल्मको प्रदर्शनमा चासो देखाएको र प्रदर्शन अधिकार बिक्ने क्रम जारी रहेको निर्माता आकाश पौडेलले जानकारी दिए। निर्माता पौडेलका अनुसार फिल्मको अस्ट्रेलिया र न्युजिल्यान्ड अधिकार भर्खरै बिक्री भएको छ भने जापानमा फिल्म केही समय अघि नै बिक्री भइसकेको छ। निर्माता पौडेलले अस्ट्रेलिया र न्युजिल्यान्डमा फिल्म प्रदर्शनको अधिकार जान्बी इन्टरटेनमेन्टले लिएको जानकारी दिए। दुई देशका लागि १५ लाख हाराहारीमा यसको प्रदर्शन अधिकार बिक्री भएको पौडेलले जानकारी दिए। यसैगरी चलचित्र अरब, कोरिया र अमेरिकामा पनि प्रदर्शन हुने तयारीमा रहेको निर्माताले जानकारी दिए। ९५औं संस्करणको एकेडेमी अवार्ड (अस्कर)का लागि नेपालबाट सिफारिस भएको फिल्मले नेपालको बक्स अफिसबाट एक करोड हाराहारी ग्रस कलेक्सन गरेको छ। बुसानको मुख्य प्रतिस्पर्धामा नेपालबाट छनोट हुने पहिलो फिल्मको रेकर्ड बनाएको सुजित बिडारी निर्देशित फिल्मले ढाकाको अन्तर्राष्ट्रिय फिल्म फेस्टिभलमा उत्कृष्ट निर्देशकको अवार्ड जितेको थियो। त्योबाहेक फिल्म विदेशका थुप्रै फेस्टिभलमा पनि छानिएको थियो। तीन दशक पुरानो परिवेश र समाजलाई कलात्मक तवरले अभिव्यक्त गरेको भन्दै दर्शकबाट उत्कृष्ट प्रतिक्रिया पाइरहेको फिल्मलाई आकाश पौडेलसँगै प्रविन स्याङ्बो, रामकृष्ण पोखरेल र सुजित बिडारी मिलेर निर्माण गरेका हुन्। फिल्ममा सिरु बिष्टबाहेक नयाँ कलाकारको अभिनय छ।"
सल्यानको दुर्घटना अपडेट : मृतक ८ जनाकै पहिचान खुल्यो,"दाङ : सल्यानको कपुरकोटमा जीप दुर्घटनामा मृत्यु भएको ८ जनाको पहिचान खुलेको छ। रा १ ज ५६३ नम्बरको जीप कपुरकोट गाउँपालिका३ मुलपानीमा दुर्घटना हुँदा चालकसहित ८ जनाको मृत्यु भएको जिल्ला प्रहरी कार्यालय सल्यानका प्रवक्ता सन्तोष खनालले जानकारी दिए । प्रहरीका अनुसार सल्यान कपुरकोट गाउँपालिका ६ जलबाँङका २१ वर्षीय चालक जितबहादुर बोहोरा, ३७ वर्षीया धर्मा ओली, ४० वर्षिय टोपबहादुर ओली, ११ वर्षीय बसन्त ओली, ३० वर्षिय सुरेश खत्री, ७० वर्षिय खुमलाल ओली, ५५ वर्षीया कुमारी ओली, ३५ वर्षीय ललित ओलीको घटनास्थलमै मृत्यु भएको हो। गम्भीर घाइते भएका कपुरकोट गाउँपालिका६ जलबाँङ कै ३५ वर्षीय तिलक ओलीको प्रादेशिक अस्पताल दाङमा उपचार भइरहेको छ। जीपमा सवार नौ जना रहेका थिए। नेपालगञ्जबाट कपुरकोट६ जलवाङका लागि हिँडेको जिप बिहान करिब २ बजेतिर दुर्घटनामा परेको हो।"
रुकुमगाड आयोजना अन्तिम चरणमा,"रुकुम पूर्व : रुकुमपूर्वको भूमे गाउँपालिका४ धौलेपहिरामा निर्माणाधीन रुकुमगाड जलविद्युत् आयोजनाको काम अन्तिम चरणमा पुगेको छ। ५ मेगावाट क्षमताको उक्त आयोजना अबको ६ महिनाभित्रमा सक्ने गरी काम भइरहेको आयोजनाले जनाएको छ। यो आयोजना राप्ती हाइड्रो एन्ड जनरल कन्स्ट्रक्सनअन्तर्गत भइरहेको छ। अहिले पाइपलाइन र पावरहाउसमा मेसिन जडानको काम चलिरहेको राप्ती हाइड्रोका जनसम्पर्क अधिकृत धीरेन्द्रप्रकाश शाहले जानकारी दिए। २५ किलोमिटर लामो पाइपलाइनमध्ये अब थोरै मात्र काम बाँकी रहेको उनले बताए। उनका अनुसार अहिलेसम्म पावरहाउसका लागि घर निर्माण, इन्टेक निर्माण र आयोजनाको पावरहाउसदेखि रुकुम पश्चिमको मुसिकोट नगरपालिका३ को धैरेनीचौरमा रहेको सबस्टेसनसम्म पोल तथा तारको काम सम्पन्न भइरहेको छ। ठूलो समस्या केही नभएमा आगामी पुससम्ममा बत्ती बालिसक्ने लक्ष्य राखिएको हाइड्रोपावरका आयोजना प्रबन्धक चन्द्र त्रिपाठीले बताए। अहिले बाँकी रहेको पाइपलाइनको काम र पावरहाउसमा मेसिन जडानको काम भइरहेको उनको भनाइ छ। त्यस्तै, अन्य मर्मतको काम पनि जारी छ। करिब एक अर्ब लागतमा यस आयोजनाको निर्माण हुन लागेको हो। यो विद्युत् सेवा सुचारु भएसँगै नयाँ जिल्ला बनेको रुकुम पूर्वका नागरिकलाई विद्युत्को पहुँचबाट जोड्न थप सहज हुने सिस्ने गाउँपालिका अध्यक्ष कृष्ण रेग्मीले बताए। ठेकेदार कम्पनीले आयोजनाको काम गरिरहेका छन्। सिभिलतर्फको काम एटीसीकवीन्द्र जेभी, पोल र तारको काम सिंह कन्ट्रक्सन, नर्थ हाइड्रोले पाइपलाइनको काम र इन्डियन बीएसएल कम्पनीले मेसिनको जिम्मा लिएको छ। आयोजनाको काममा राप्ती हाइड्रो एन्ड जनरल कन्स्ट्रक्सन कम्पनीमार्फत एक अर्बभन्दा बढी लगानी भई २०७६ बाट सुरु भएको हो। यो विद्युत्को योजनाको काम सम्पन्न हुन झन्डै चार वर्ष लागेको छ। भौगोलिक विकटताले सामान ढुवानीमा समस्या र कोभिडलगायतका कारणले आयोजनाको काममा असर पुगेको बताइएको छ। यस आयोजनाबाट उत्पादित विद्युत् रुकुम पश्चिमको मुसिकोट नगरपालिका३ मा अवस्थित सबस्टेसनमा ल्याइनेछ। यस हाइड्रोपावरबाट उत्पादन भएको बत्तीलाई केन्द्रीय प्रसारण लाइनमा जोड्नका लागि ट्रान्समिसन लाइन बनिसकेको छ।"
कांग्रेस प्रवक्ताद्वारा समानुपातिक सूचीको बचाउ,"काठमाडौं : कांग्रेस प्रवक्ता डा प्रकाशशरण महतले पार्टीका सबै नेताहरूसँग छलफल गरेर समानुपातिकको सूची तयार भएको बताएका छन्। मंगलबार पार्टी कार्यालयमा पत्रकार सम्मेलन गर्दै प्रवक्ता महतले यस्तो बताएका हुन्। संस्थापन इतर समूहले भने निर्वाचनमा आयोगमा पेस गरिएको पार्टीको समानुपातिकको सूचीप्रति चर्को असन्तुष्टि जनाएको छ। सबैको आकांक्षाहरू पूरा नहुन सक्छ, डा महतले भने, तर मलाई विश्वास छ कांग्रेस र गठबन्धनका उम्मेदवारलाई विजयी गराउनु हुनेछ। यसो भयो भने कांग्रेसको नेतृत्वमा फेरि सरकार बन्छ। यो नै लोकतान्त्रिक पद्धति हुनेछ। उनले समानुपातिकको सूची निर्णय पदाधिकारी पूर्वपदाधिकारी संसदीय बोर्ड, प्रदेशका सभापति आमन्त्रित सदस्यहरू, सातै प्रदेशका नेताहरू सहभागी भएरै बनाइएको बताए। महतले पार्टीले पार्टीभित्रै एउटा पक्षलाई पक्षपोषण गर्ने अर्कोलाई नगर्ने केही पनि नभएको बताए। छलफल नै नभएको भन्ने भ्रम पैलाइएको छ। त्यो गलत हो, महतले भने, यस्तो गर्छु उस्तो गर्छु भन्ने अभिव्यक्ति आएको छ। बन्दसूची बनाउँदा पक्ष विपक्ष हेरेर बनाइएको होइन। गठबन्धनका कारणले पनि कतिपय साथीहरूलाई समावेश गर्न नसकिएको हो। पार्टीका पदाधिकारी पूर्वपदाधिकारी सबैलाई थाहा छ। उनका अनुसार सर्वसम्मतिमा विधानअनुसार सबै निर्णय भइसकेको छ। बहुमतमात्रै होइन सर्वसम्मतिबाट भएको हो। अभिव्यक्ति दिनेहरूलाई पार्टीले मूल्यांकन गरिरहेको छ। कांगेसको इतर समूहले भने पार्टीमा न्यायका लागि आवाज उठाउँदा पार्टीले कारबाही गरे पनि भोग्न तयार भएको बताएका छन्। कांग्रेस संस्थापन इतर समूहका नेता गुरुराज घिमिरेले मंगलबार पार्टी कार्यालयमा सञ्चारकर्मीसँग कुरा गर्दै भने, समानुपातिकको सूची निर्माण गर्ने क्रममा न्याय भएको छैन भन्ने हाम्रो आवाज हो। यसको अर्थ हामीले भाग होइन न्याय खोजेका हौं। बन्दसूची सच्याउने मितिसम्म पर्खन्छौं। न्यायका लागि आवाज उठाउँदा पार्टीले कारबाही गर्छ भने भोग्छौं। घिमिरेले पार्टीभित्रै न्याय पाउन जुनसुकै मूल्य चुकाउन तयार रहेको बताए । भने, यसको अर्थ पार्टी सभापति शेरबहादुर देउवालाई मात्रै हैन शीर्ष नेता डा शेखर कोइराला र महामन्त्री, सहमहामन्त्रीहरूलाई पनि अन्याय भयो भन्दै आएका छौं। इतर समूहका केही नेताहरूले ४० प्रतिशत उम्मेदवारी माग गर्दै आएको छ। समानुपातिक सूची नसच्याए विद्रोह गर्ने चेतावनी पनि इतर समूहले दिँदै आएका छन्।"
चौध दिन हिँडेर भेडा बेच्न बागलुङ बजार,"ढोरपाटन : अगाडिअगाडि काला सेता रङका भेडाहरू। हातमा लौरो, शिरमा टालेको टोपी र शरीरमा केही पसिनाले भिजेका कपडा लगाएका दुई जना बागलुङ बजारको उपल्लाचौरमा भेटिए। उनीहरू थिए रोल्पाको सुनछहारी गाउँपालिका३ का नन्दबहादुर बुढामगर र तीर्थबहादुर बुढामगर। दुवै जना काका भजित हुन्। चौध दिन अगाडि तिलाचन क्षेत्रबाट चार सय भेडा लिएर आएका उनीहरू मङ्गलबार दिउँसो बागलुङ बजार आइपुगेका छन्। दसैंका लागि खर्च जुटाउन भेडा बेच्न हिँडेका उनीहरू बागलुङको निसीखोला हुँदै मध्यपहाडी लोकमार्गमार्फत बागलुङ बजार आइपुगेका हुन्। बागलुङ बजारसम्म आइपुग्दा उनीहरूसँग ६० भेडा बाँकी थिए। साठी भेडा १५ गतेभित्र बेची सकेर गाउँ फर्कने विचारमा छन् दुवै जना। करिब डेढ सय किलोमिटर पश्चिमबाट हिँड्दै आएका उनीहरू दसैंका लागि सामान किनमेल गरेर जाने सुरमा छन्। नन्दबहादुर भन्छन्, 'आज १४ दिन भएछ भेडीगोठबाट हिँडेको, धेरैजसो भेडा विक्री भइसके। अब केही मात्र बाँकी छन्, यी सबै बेचेर दसैंका लागि खर्चपर्च लिएर जाने हो, अब तीनचार दिनमा सबै बेचिसक्नुपर्छ।' नन्दबहादुरले एक हजार दुई सय भेडापालन गरेकामा अब गोठमा आठ सय भेडा बाँकी रहेको बताए। ती भेडालाई गोठालो खोजेर हेरचार गर्न छाडेर आफूहरू बजार झरेको उनको भनाइ छ। उनले अर्को सालसम्म गोठमा भएका सबै बेचेर नयाँ पाठापाठी हुर्की सक्ने बताउँछन्। 'मैले एक हजार दुई सय भेडा पालेको थिएँ, चार सय बेच्न लिएर आएको अब गोठमा अझै आठ सय छन्, गाउँको एक जनालाई गोठालो लगाएर हामी यता आएको हो, अर्को सालसम्म त गोठमा भएका पनि सकिएर नयाँ पाठा हुर्की सक्छन्, भेडापालन गर्न निकै दुःख छ, बजारतिर आउँदा कमाइ पनि राम्रै हुन्छ', नन्दबहादुरले भने। नन्दबहादुरले सडक राम्रो भएको हुँदा भेडालाई सहजरूपमा बागलुङ बजारसम्म ल्याउन सकेको बताए। यसपालि बाटोमा भेडा खासै बिरामी नभएको उनको भनाइ छ। बाटोमा पानी पर्दा आफूहरूले केही समस्या भने भोग्नुपरेको उनले सुनाए। 'यस वर्ष त बाटोमा भेडा बिरामी पनि भएनन्, मरेनन् पनि, अघिल्लोपटक आउँदा तीन भेडा गर्मीले बाटामै मरेका थिए, केही बिरामी भए, अहिले बाटो राम्रो बनेको रहेछ, अलिकति पानीले समस्या बनायो। सजिलैसँग आइयो बागलुङ बजार', उनले भने। नन्दबहादुरका भतिज तीर्थबहादुरले यस वर्ष भेडाको मूल्य बढेको बताए। आफूहरूले ल्याएको बथानमा न्यूनतम रु २० हजारदेखि अधिकतम रु ३५ हजारसम्मका भेडा रहेको उनको भनाइ छ। तीर्थबहादुरले हालसम्म तीन सय ४० भेडा बेच्दा सोचेअनुसारको आम्दानी गर्न सकेको बताए। आफूहरूले ल्याएका भेडा उच्च लेकमा हुर्किएको हुँदा निरोगी रहेको तीर्थबहादुरको भनाइ छ। 'अघिल्लो वर्षभन्दा यस वर्ष भेडाको मूल्य केही बढेको छ, हाम्रा भेडा निरोगी छन्, मासु खानका लागि निकै उपयुक्त छन्, अरु सामानको मूल्य बढेको हुँदा भेडाका मूल्य बढेको हो, हामीले यही भेडा बेचेर जीविका चलाउने हो', तीर्थबहादुरले भने, 'ग्राहकले खासै गुनासो गरेका छैनन्, व्यापार राम्रै भइराखेको छ।' तीर्थबहादुरले लेकबाट यहाँसम्म आउँदा निकै दुःख पाएको सुनाउँदै आफूहरूले ग्राहकलाई खुसी पारेको बताए। दसैंको खर्च व्यवस्थापनका लागि आफूहरू भेडा बेच्न यति टाढा आएको उनको भनाइ छ। तीर्थबहादुर भेडा बेचिसकेर दसैं मनाउन गाउँ जाने बताउँछन्। 'भेडा त अरु बेला पनि बेच्न बजारतिर झर्ने गर्छौं, यो बेला चाडपर्व पनि आयो, यसो परिवारलाई मीठोमसिनो खुवाउनुपर्यो, एक सरो राम्रो कपडा किनिदिनुपर्यो', उनले भने, 'अरु खानेकुरा त अहिले गाउँतिरै पनि पसल खुलेका छन्, उतै किन्नुपर्ला, कपडा यही अलि सस्तोमा पाइएला यतैबाट लगेर जानु पर्ला।' बागलुङमा हरके वर्ष मुस्ताङ र म्याग्दीबाट च्याङ्ग्रा ल्याउने गरिएको छ। मुस्ताङबाट ल्याइने च्याङ्ग्राको तुलनामा बागलुङ, रोल्पा र रुकुम सिमानादेखि ल्याएका भेडाको मूल्य केही कम भएको पाइएको छ। बागलुङ बजारका ग्राहक कुलबहादुर थापाले मुस्ताङदेखि ल्याइएका च्याङ्ग्राको तुलनामा रोल्पाबाट ल्याइएका भेडाको मूल्य कम भएको बताए। उनले भेडा व्यापारीले मनपरी मूल्य तोक्दा आम उपभोक्ता मर्कामा पर्ने गरेको गुनासो गरे। थापाले बजारमा आउने भेडा च्याङ्ग्राको मूल्यका बारेमा सम्बन्धित निकायले अनुगमन गर्नुपर्ने भए पनि यसप्रति खासै चासो नदेखाएको गुनासो गरे। 'मुस्ताङबाट ल्याइएका च्याङ्ग्राभन्दा रोल्पातिरबाट ल्याइएको भेडाको मूल्य धेरै कम भएको पाइयो, रोल्पातिरबाट भेडापालक आफैँले बेच्न आएका छन्, मुस्ताङका च्याङ्ग्रा कहाँकहाँबाट व्यापारी पुगेर खरिद गरेर ल्याएका छन्, उनीहरूले मनपरी मूल्य तोक्ने गरेका छन्', उनले भने। रासस"
आज दसैंको तेस्रो दिन : चन्द्रघण्टा देवीको पूजा आराधना गरिँदै,"काठमाडौं : बडादसैं एवं नवरात्रको तेस्रो दिन दसैंघर वा पूजा कोठामा नौ दुर्गामध्येकी तेस्रो चन्द्रघण्टा देवीको विधिपूर्वक पूजा आराधना गरिँदै छ। नवदुर्गामध्येकी तेस्रो देवी चन्द्रघण्टाले हातमा चन्द्रमाको आधार भएको घण्ट लिने भएकाले नै यिनको नाम चन्द्रघण्टा रहन गएको भन्ने विभिन्न पौराणिक एवं धर्मशास्त्रीय ग्रन्थमा उल्लेख गरिएको छ। यस्ती देवीको पूजा आराधनाले शक्ति प्राप्त हुने भएकाले नवरात्रका अवसरमा विशेष पूजा आराधना गर्ने गरिएको नेपाल संस्कृत विश्वविद्यालयका पूर्व सहप्राध्यापक श्रीराम सापकोटाले जानकारी दिए। मार्कण्डेय पुराणमा चन्द्रः घण्टायां यस्याः सा अर्थात् चन्द्रमा जसको घण्टामा रहेको छ उनको नाम चन्द्रघण्टा हो भनी उल्लेख गरिएको छ। चन्द्रघण्टा देवीले शिरमा अर्धचन्द्रका साथै घण्ट पनि धारणा गर्ने भएकाले यो नाम रहन गएको हो। चन्द्रघण्टा देवीको स्वरुप पहेँलो वर्णको हुन्छ। यस्ती देवीले अत्याचारी दानवी स्वरुपलाई नाश गर्नुहुन्छ। चन्द्रघण्टा देवीको पूजा आराधनाका दिन मणिपुर चक्रलाई ध्यान गरिन्छ। चन्द्रघण्टा देवीको स्वरुपको ध्यान गर्दा अनेकौँ शक्ति प्राप्त हुने विश्वास गरिन्छ। चन्द्रघण्टा देवीबाट कृपा भए समग्र पाप नाश हुने देवीको वर्णन गरिएका विभिन्न पुराण एवं ग्रन्थमा व्याख्या गरिएको वाल्मीकि विद्यापीठका उपप्राध्यापक चिन्तामणि भट्टराईले बताए। चन्द्रघण्टा देवीको स्वरुप सामान्य, शान्त एवं करुणामयी छ। गीतसङ्गीत क्षेत्रमा लागेकाले चन्द्रघण्टा देवीको विशेष आराधना गर्दछन्। आजका दिन चन्द्रघण्टा देवीको विशेष पूजा आराधनासहित ध्यान गर्नाले ललाटमा चमक प्राप्त हुने पनि उनले सुनाए। नवरात्रको पहिलो दिन सोमबार दसैंघर वा पूजा कोठामा वैदिक विधिपूर्वक घटस्थापना गरी जौँको जमरा राखिएको थियो। घटस्थापनाको अर्थ देवीको ध्यान साधनामा स्थापित हुनु पनि हो भन्ने श्रीमद्देवी भागवतलगायत पुराण एवं धर्मशास्त्रीय ग्रन्थमा उल्लेख गरिएको छ। यही शास्त्रीय वचनका आधारमा धेरै भक्तजनले नवरात्रमा घर एवं शक्तिपीठमा देवीको साधना गरेर बिताउँछन्। घटस्थापना गरिएको दिन घडामा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन मङ्गलबार पूजास्थलमा नवदुर्गामध्येकी दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो। तेस्रो दिन आज चन्द्रघण्टा देवीको निष्ठाका साथ पूजा आराधना गरिँदै छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैं पर्व मनाउँछन्। दुर्गा पक्षसमेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ। यिनै नौवटा दुर्गाका रूपलाई नवदुर्गा पनि भनिन्छ। नवरात्रका अवसरमा देशभरका शक्तिपीठमा पूजा आराधना एवं दर्शन गर्ने भक्तजनको विशेष भीड लाग्छ। बडादसैंका बाहेक पनि बुधबार, बिहीबार, शुक्रबार र शनिबार देवीको विशेषरूपमा आराधना गर्न मन्दिरमा भक्तजनको भीड लाग्ने गर्छ। रासस"
सहयोगी भावनाको विकास गरौं : प्रदेश प्रमुख शर्मा,"हेटौंडा : बागमती प्रदेश प्रमुख यादवचन्द्र शर्माले सुन्दर र समुन्नत समाज निर्माणका लागि सबैले आफूमा सहयोगी भावना जागृत गराउँदै लैजानुपर्ने बताएका छन् । सहयोगी मन नेपालको चौथो स्थापना दिवसमा आयोजित कार्यक्रमलाई सम्बोधन गर्दै शर्माले सबैले आफूमा मानवीय व्यवहार अन्तरगत हार्दिकता, सामाजिक सहिष्णुता एवम् बन्धुत्व र पारस्परिक मेलमिलापको भावना जागृत गराई व्यवहारमा उर्तान सके उत्कृष्ट समाजको निर्माण हुने धारणा व्यक्त गरे । हामीले आफू, आफ्ना र आसपासमा भएकालाई मात्रै होइन, जसलाई सहयोग आवश्यक छ, जसले सहयोग याचना गरिरहेको छ र वास्तवमै जो पीडित छ, त्यो व्यक्ति वा वर्गप्रति पनि सम्मान एवम् सहयोगको भावना जागृत गराउँदै लैजानुपर्छ, 'उनले भने । वृद्धवृद्धा, अशक्त, विपन्न वर्ग, एकल महिला, जनजाती तथा अल्पसंख्यक समूदायलगायतको हितमा राज्यले विभिन्न योजना बनाइ कार्यान्वयन गरिरहेको बताउँदै राज्य अझै जिम्मेवार हुनुपर्नेमा उनले जोड दिए । उनले नेपालमा बहुजातीय, बहुभाषिक, बहुधार्मिक एवम् बहुसांस्कृतिक समाजको अध्यास रहेको भन्दै धर्म, संस्कृति, रितीरिवाज तथा परम्पराको सम्बद्र्धन गर्नुपर्ने उल्लेख गरे । सो अवसरमा प्रदेश प्रमुख शर्माले सहयोगी मन नेपालद्वारा प्रत्येक वर्ष गरिँदै आएको एकजना वृद्धा र एकजना अशक्तलाई सम्मान गरे । सामुदायिक विद्यालयका अध्ययनरत एकजना जेहेन्दार विद्यार्थीलाई पनि छाज्ञवृत्ति प्रदान गरिएको संस्थाका अध्यक्ष केदार प्रसाद चौलागाईंले बताए ।"
७ वर्षीया बालिकामाथि यौन दुर्व्यवहार गर्ने पक्राउ,विराटनगर : मोरङको लेटाङ नगरपालिका२ मा ७ वर्षीया नाबालिकामाथि मंगलबार साँझ यौन दुर्व्यवहार भएको छ । लेटाङ२ का २१ वर्षीय विशाल रम्तेलले साँझ ७:३० बजेतिर दुर्व्यवहार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मदिरा सेवन गरेर नाबालिकालाई यौन दुर्व्यवहार गरेको प्रारम्भिक अनुसन्धानबाट खुलेको छ । घटनाको जानकारी पाउनसाथ इलाका प्रहरी कार्यालय लेटाङबाट खटिएको टोलीले रम्तेललाई नियन्त्रणमा लिएको छ । घटनाका बारेमा थप अनुसन्धान भइरहेको प्रहरीले जनाएको छ ।
"प्रदेशमा मन्त्री मोह, सत्ताहोडमै सकियो ५ वर्ष","गाउँघरमा झन्डावाल गाडी गुड्यो भने अचम्म मान्नुपर्दैन। सात प्रदेश मन्त्री उत्पादन गर्ने कारखानाजस्ता बने। संघीयता कार्यान्वयनका क्रममा बनेका प्रदेश जनतालाई सेवा पुर्याउनेभन्दा पनि बढी नेताहरूलाई मन्त्री पदको पालो पुर्याउने थलो बने। सत्ताको होडबाजीमा अस्थिरता निम्त्याएर पहिलो कार्यकाल सकाएका छन्। तर जुरेन प्रदेश १ को नाम विराटनगर : सांसदहरूको मन्त्री बन्ने मोहले संघीयता कार्यान्वयनमा प्रदेश १ कमजोर देखिएको छ। आफ्नो नाम नै जुराउन सकेन। एकै कार्यकालमा तीन मुख्यमन्त्री बने। ९३ सदस्यीय प्रदेशसभाका करिब एकतिहाइ अर्थात् ३० सांसद मन्त्री बने । एमालेका ४२, कांग्रेस २१, माओवादी १५, एकीकृत समाजवादी १०, जसपा ३, राप्रपा १ र संघीय लोकतान्त्रिक राष्ट्रिय मञ्चका १ सांसद थिए। एमाले नेता शेरधन राईले २०७४ फागुन ३ गते मुख्यमन्त्रीको पदभार ग्रहण गरेका थिए। दुईतिहाइ बहुमतसहित तीन वर्ष सरकारको नेतृत्व गरे। राईले २०७८ भदौ १० गते राजीनामा दिएपछि एमालेकै नेता भीम आचार्य उक्त ठाउँमा आए। तर, आचार्यले कात्तिक १५ गते राजीनामा दिए । त्यसपछि पाँच दलीय गठबन्धनबाट कात्तिक १६ गते एकीकृत समाजवादी नेता राजेन्द्रकुमार राई मुख्यमन्त्री बने। मुख्यमन्त्री राईसहित १३ मन्त्री र एक राज्यमन्त्री छन्। त्यसअघि एमालेबाट दुई मुख्यमन्त्री र १६ मन्त्री बनेका थिए। सुरुमा माओवादीबाट दुई जना सरकारमा सहभागी थिए। अहिले तीन जना छन्। शेरधनले सुरुमा चार सदस्यीय मन्त्रिमण्डल बनाएका थिए। एमालेबाट हिक्मतकुमार कार्की, माओवादीबाट इन्द्रबहादुर आङ्बो, एमालेबाटै जीवन घिमिरे र जगदीशप्रसाद कुसियैत मन्त्री बने। २०७६ माघ ५ गते चार जना थपिए। एमालेका अम्बिरबाबु गुुरुङ, जसमाया गजमेर, राम राना मगर र विजयकुमार विश्वास सरकारमा सहभागी भए। नेकपा विभाजनपश्चात् शेरधनले राजीनामा दिए। त्यसपछि २०७८ भदौ १० गते मुख्यमन्त्री बनेका आचार्यले ११ गते २ सदस्यीय मन्त्रिमण्डल बनाए। त्यस बेला लछुमन तिवारी र बलबहादुर साम्सोहाङ मन्त्री बने। ०७८ भदौ ३० गते तुलसीप्रसाद न्यौपाने, हीराकुमार थापा, उत्तमकुमार बस्नेत, ज्ञानेश्वर राजवंशी र लिलाबल्लभ अधिकारी थपिए। आचार्यले राजीनामा दिएको भोलिपल्ट एकीकृत समाजवादी नेता राजेन्द्रकुमार मुख्यमन्त्रीमा नियुक्त भए। इन्द्रबहादुर आङ्बो, हिमाल कार्की, केदार कार्की, जयराम यादवमन्त्री र विष्णु तुम्बाहाम्फे राज्यमन्त्री बने। उनले २०७८ माघ २३ गते १४ सदस्यीय पुर्याए। त्यस क्रममा मन्त्रालय फुटाए। इन्द्रबहादुर आङ्बो, हिमाल कार्की, केदार कार्की, जयराम यादव, रामकुमार राई, राजन राई, खिनु लङ्वा लिम्बू, झलकबहादुर मगर, शेखरचन्द्र थापा, ओमप्रकाश सरावगी, प्रतापप्रकाश हाङ्गाम, उपेन्द्रप्रसाद घिमिरे मन्त्री छन्। विष्णुमाया तुम्बाहाम्फे राज्यमन्त्री छन्। विश्लेषक डा बद्रीविशाल पोखरेल पाँच वर्षमा बनेका तीनै सरकार असफल भएको बताउँछन्। मधेसमा ३ पटक मन्त्री हेरफेर जनकपुरधाम : मधेस प्रदेशमा सत्ता टिकाइ राख्न मुख्यमन्त्री लालबाबु राउतले तीनपटक मन्त्रिमण्डल हेरफेर गरे। मधेस आन्दोलनको जगमा निर्वाचित मधेसकेन्द्रित दलको नेतृत्वमा मोहम्मद लालबाबु राउतको सरकार पाँच वर्ष टिके पनि सरकारका सहयात्री भने फेरिँदै गए। उपेन्द्र यादव नेतृत्वको जनता समाजवादी पार्टी नेपाल केन्द्रीय सत्ता गठबन्धनमा गाभिएपछि मधेसमा महन्थ ठाकुर नेतृत्वको लोकतान्त्रिक समाजवादी पार्टीका मन्त्रीहरू बर्खास्तीमा परे। त्यसपछि गठबन्धनका घटक दललाई सरकारमा प्रतिनिधित्व गराइएको हो। लोसपाका जितेन्द्र सोनलको ठाउँमा कांग्रेसका रामसरोज यादवलाई भौतिक पूर्वाधार मन्त्रीमा ल्याइयो। आन्तरिक मामिला तथा सञ्चारमन्त्री ज्ञानेन्द्र यादवलाई हटाएर माओवादीका भरत साहलाई ल्याइएको हो। उद्योग पर्यटन तथा वन मन्त्रालयमा रामनरेश रायको साटो एकीकृत समाजवादीका शत्रुधन महतोलाई मन्त्री बनाइयो। कांग्रेसकै वीरेन्द्र सिंहलाई महिला, बालबालिका, युवा तथा खेलकुद मन्त्रालयको जिम्मेवारी दिइएको छ। आन्तरिक मामिला मन्त्रालय टुक्राएर थप कानुन, न्याय तथा प्रदेशसभा मामिला गठन गरियो। जसमा एकीकृत समाजवादीका प्रमोदकुमार यादव मन्त्री बनेका छन्। खानेपानी तथा ऊर्जा विकास मन्त्रालय गठन गरी कांग्रेसका ओमप्रकाश शर्मालाई मन्त्री बनाइएको छ। सत्ता गठबन्धन टिकाउन मधेसमा मन्त्रालय र मन्त्रीहरूको संख्या बढाइएको छ। तर, नयाँ बनेका अधिकांश मन्त्रालयबाट न कुनै काम कारबाही हुन सकेको छ नत यी मन्त्रीहरूले केही योजना नै ल्याउन सकेका छन्। प्रदेश सरकारले कर्मचारी अभाव र स्रोतको कमीका कारण नवगठित मन्त्रालयहरूले राम्ररी कार्य सञ्चालन गर्न नसकेको दाबी गर्दै आएको छ। विश्लेषक भने प्रदेशमा बढी मन्त्रालयहरू गठन गरी अनावश्यक आर्थिक भार थप्ने काम भएको बताउँछन्। प्रदेशसभा सदस्यको संख्या १ सय ७ रहेकामा निर्वाचित ६४, समानुपातिकबाट ४३ जना थिए। तीमध्ये मुख्यमन्त्रीसहित १४ जना मन्त्री छन्। मन्त्रालय र मन्त्रीहरूको संख्या बढाइएको छ। तर, नयाँ अधिकांश मन्त्रालयबाट कुनै कामकारबाही हुन सकेको छैन। बागमतीमा धेरै सांसद, धेरै मन्त्री मकवानपुर : बागमती प्रदेशका १ सय १० सांसदमध्ये तीन जना मुख्यमन्त्री बने। ३९ जना मन्त्री भए। तीमध्ये दुई जना दोहोरिएका हुन्। देशकै ठूलो संख्यामा प्रदेशसभा सदस्य रहेको बागमतीले सात प्रदेशमध्ये सबैभन्दा धेरैे मन्त्री पाएको हो। २०७४ माघ २९ गते एमाले नेता डोरमणि पौडेल पहिलो मुख्यमन्त्री बने। एमालेका केशव स्थापित, माओवादीका शालिकराम जम्कट्टेल, युवराज दुलाल मन्त्री बने। त्यसपछि एमालेका अरुण नेपाल, कैलाश ढुंगेल र दावादोर्जे लामा मन्त्री बनाइए। पौडेलले स्थापितलाई हटाएर एमालेकै रामेश्वर फुयाँललाई मन्त्री नियुक्त गरे। नेकपा विभाजनपछि माओवादी र माधवकुमार नेपाल पक्षका मन्त्री बाहिरिए। पौडेलले २०७८ वैशाख १५ गते एमालेका केशवराज पाण्डे, रमेश नेपाल, सरस्वती बस्नेत मन्त्री र डा रामकुमार अधिकारीलाई राज्यमन्त्री बनाए। एमालेले पौडेललाई राजीनामा गराएर नेपाल पक्षबाट अष्टलक्ष्मी शाक्यलाई ल्याई २०७८ भदौ २ गते मुख्यमन्त्री बनायो। तत्काल एमालेका कृष्ण शर्मा खनाल मन्त्री भए। तर, खनाल दुई सातामै समाजवादीमा गए। मन्त्री पदबाट राजीनमा दिए। शाक्यले २०७८ भदौ २३ गते एमालेका १० जनालाई मन्त्री नियुक्त गरिन्। उनले रचना खड्का, विजय सुवेदी, शान्तिप्रसाद पौडेल, प्रदीपकुमार कटुवाल, अजयक्रान्ति शाक्य र चन्द्र लामालाई मन्त्री बनाए। साथै जीवन खड्का, बद्री मैनाली, सरस्वती बाटी र जुनेली श्रेष्ठ राज्यमन्त्री बने। एमालेबाट १३ प्रदेशसभा सदस्य एकीकृत समाजवादीमा गएपछि शाक्यले विश्वासको मत लिन सकिनन्। २०७८ कात्तिक ११ गते मुख्यमन्त्रीबाट राजीनामा दिनुपर्यो। त्यसपछि एकीकृत समाजवादीका राजेन्द्र पाण्डे मुख्यमन्त्री भए। उनले माओवादीकी कुमारी मोक्तान, कांग्रेसका कृष्णलाल भँडेल र आफ्नै पार्टीका कृष्ण शर्मा खनाललाई मन्त्री बनाए। उनले मन्त्रालय फुटाएर २०७८ मंसिर २८ गते आठ मन्त्री थपे। उनले माओवादीका शालिकराम जम्कट्टेल, घनश्याम दाहाल, विशाल खड्का, रत्नप्रसाद ढकाललाई मन्त्री नियुक्त गरे। कांग्रेसबाट निमा लामा परे। आफ्नो पार्टीबाट बसन्तप्रसाद मानन्धर, बसुन्धरा हुमागाईंलाई मन्त्री, इन्द्रमाया गुरुङलाई राज्यमन्त्री बनाए। उनले २०७८ पुस ९ गते कांग्रेसका ६ जनालाई मन्त्री बनाए। बलराम पौडेल, मिलनबाबु श्रेष्ठ, दीपेन्द्र श्रेष्ठलाई मन्त्री, सन्तबहादुर प्रजा, रजनी अमात्य र कल्पना नेपालीलाई राज्यमन्त्री बनाए। यीमध्ये जम्कट्टेल र खनाल दोहोरिएका हुन्। गण्डकीमा स्वतन्त्र सांसद दोहोरिएर मन्त्री पोखरा : गण्डकी प्रदेशसभामा ६० सदस्य थिए। प्रदेशसभा अन्त्य हुँदासम्म भने ५८ जना भए। तीमध्ये १७ जनाले मन्त्रीको जिम्मेवारी सम्हाल्ने अवसर पाए। प्रदेशसभाको पहिलो कार्यकालमा २ जना मुख्यमन्त्री भए। एमाले नेता पृथ्वीसुब्बा गुरुङले माओवादी केन्द्रको समर्थन लिएर पहिलो प्रदेश सरकार गठन गरेका थिए। गुरुङ नेतृत्वको मन्त्रिपरिषद् ७ सदस्यीय थियो। कार्यकालको अन्त्यमा आएर भने उनले त्यसलाई ८ सदस्यीय बनाए। उनको सरकार ढलेर कांग्रेस, माओवादीलगायतको ५ दलीय गठबन्धनले कांग्रेसका नेता कृष्णचन्द्र नेपाली पोखरेललाई मुख्यमन्त्री चुन्यो। पोखरेलले भने १२ सदस्य मन्त्रिपरिषद् बनाए। २०७४ फागुन ४ मा पृथ्वीसुब्बा गुरुङ नेतृत्वको सरकार बनेको थियो। पछि कांग्रेस नेता कृष्णचन्द्र नेपाली पोखरेलको नेतृत्वमा बन्यो। २ पटक सरकार बन्दा दोहोरिनेमा स्वतन्त्र सांसद राजीव गुरुङ (दीपक मनाङे) भए। माओवादी केन्द्रको समर्थन झिकिने खतराबीच कार्यकालको अन्त्यमा पृथ्वीसुब्बाले उनलाई युवा खेलकुदमन्त्री बनाए । पछि गठबन्धनले पनि उनैलाई लिएर सरकार गठन गर्न सक्यो। उनको समर्थनबिना बहुमत अर्थात् ३१ सांसद नपुग्ने भएपछि कांग्रेस नेता पोखरेलले मनाङेलाई साविककै मन्त्रालय सुम्पिए। ७ बाट ८ र त्यसबाट पनि १२ मन्त्री बनाउँदा गण्डकीमा सामाजिक विकास, भौतिक पूर्वाधार र कानुन मन्त्रालय टुक्र्याइएको थियो। मन्त्रालय फुटाएर धेरै बनाउँदा कतिपय मन्त्रीलाई क्वार्टर पुगेन। आन्तरिक मामिला मन्त्री डोबाटे विश्वकर्मालाई कार्यालय पुगेन। उनी मुख्यमन्त्री तथा मन्त्रिपरिषद्को कार्यालयमै केही कोठासहितको मन्त्रालय चलाइरहेका छन्। स्वास्थ्य मन्त्रालय साविकको ठाउँबाट स्वास्थ्य निर्देशनालयको भवनमा सारियो। जलस्रोत मन्त्रालयका लागि सिँचाइको भवन खाली गराइयो। गण्डकीमा २०७४ फागुन ४ मा पृथ्वीसुब्बा नेतृत्वको सरकार बनेको थियो। उनको सरकार ०७८ सालको जेठमा ढलेपछि २९ गते कांग्रेस नेता कृष्णचन्द्र नेपाली पोखरेलको नेतृत्वमा बनेको सरकार अहिले पनि छ। लुम्बिनीमा २ मुख्यमन्त्री, २९ मन्त्री बुटवल : लुम्बिनी प्रदेशसभामा प्रत्यक्ष र समानुपातिकबाट निर्वाचित गरी ८७ सांसद थिए। जसमध्ये २९ जना मन्त्री बनेका छन्। कुल सांसदमध्ये ३३ प्रतिशत मन्त्री बनेका हुन्। लुम्बिनीमा राजनीतिक उतारचढावकाबीच दुई मुख्यमन्त्री भए। प्रदेशका पहिलो मुख्यमन्त्रीमा एमालेका शंकर पोखरेल चुनिएका थिए। उनले करिब साढे तीन वर्ष पदमा रहेर काम गरे। पोखरेलको अवधिमा तत्कालीन नेकपाबाट १२ जना मन्त्री बने। पोखरेलको पहिलो मन्त्रिपरिषद् कुलप्रसाद केसी, बैजनाथ चौधरी, लीला गिरी, आरती पौडेल, सुदर्शन बरालसहितको ६ सदस्यीय थियो। नेकपामा खटपटबीच मन्त्री फेरबदल हुँदै एमालेका भोजप्रसाद श्रेष्ठ, चेतनारायण आचार्य र हरि रिजाल मन्त्री बने। नेकपा विभाजनपछि स्वतन्त्र सांसद धर्मबहादुरलाल श्रीवास्तव, जसपाका सन्तोष पाण्डे, कल्पना पाण्डे र सुमन शर्मा रायमाझी मन्त्री बने। संसद्माथि पार्टीका कारबाही, सांसदका राजीनामाले लुम्बिनीमा पाँच वर्षको अवधिमै राजनीतिक फोहोरी खेल प्रदर्शित भएको थियो। यसबीचमा ७ जना सांसदको पद गुमेको छ। पहिलो सरकार हटेपछि अहिले कुलप्रसाद केसीको नेतृत्व छ। यो मन्त्रिपरिषद्मा राज्यमन्त्रीसहित १७ जना मन्त्री बनेका छन्। गठबन्धन दलबाट सरकारमा सहभागी हुँदा मन्त्रालयको संख्या सातबाट बढाएर १३ पुर्याइएको छ। माओवादी केन्द्र, कांग्रेस, जसपा र स्वतन्त्रबाट मन्त्री छन्। प्रदेशको पहिलो कार्यकाल सकिँदै गर्दा ८७ जना सांसदमध्ये २९ जना मन्त्री भएका छन्। तीन जना प्रदेश प्रमुख परिवर्तन भएका छन्। मुख्यमन्त्री दुई जना भएका छन्। कर्णालीमा माओवादीका सबै सांसद मन्त्री सुर्खेत : कर्णाली प्रदेशसभा ४० सदस्यीय हो। यही असोज १ गते कार्यकाल सकिएको प्रदेशसभाका आधाभन्दा बढी सांसदले यो अवधिमा मन्त्री बन्ने अवसर पाए। राजनीतिक खिचातानी र सत्ता परिवर्तनको खेलमा पाँच वर्ष बिताएको कर्णालीमा प्रदेशसभामा रहेका आधाभन्दा बढी सांसदहरू मन्त्री बने। पाँच वर्षमा २२ सांसद मन्त्री बनेका छन्। एक जना गैरसांसद पनि मन्त्री बने। संघीयता कार्यान्वयनको यो अवधिमा कर्णाली मन्त्री उत्पादन गर्ने कारखानाजस्तै बनेको छ। माओवादी र कांग्रेसका गरी दुई जना मुख्यमन्त्री बनेका छन्। सत्ता गिराउने र जोगाउने खेलका कारण संसद्का आधाभन्दा बढी सांसद मन्त्री बन्न सफल भए। सत्ताको लाभ सबैभन्दा धेरै माओवादीले लिएको छ। माओवादीका सबै सांसदले मन्त्री बन्ने अवसर पाए। यो पार्टीका १३ सांसद थिए। तर, एमाले प्रवेश गरेका कारण दुई जना बर्खास्त भए। उपसभामुख भएकाले पुष्पा घर्तीबाहेक माओवादीका १० सांसद नै मन्त्री बनेका हुन्। वाम गठबन्धनले २०७४ मा कर्णालीमा दुईतिहाइ बहुमत ल्याएको थियो। त्यसपछि माओवादी नेता महेन्द्रबहादुर शाही पहिलो मुख्यमन्त्री बने। सुरुमा ७ सदस्यीय मन्त्रिपरिषद् बनाएका उनले पछि मन्त्रालय फुटाए। भागबन्डा मिलाउनुपर्ने र सत्ता जोगाउनुपर्ने दबाबमा परेका उनले आफ्नो कार्यकालमा पटकपटक गरी १२ जना मन्त्री बनाए। नेकपा विभाजनसँगै सरकार अल्पमतमा पर्यो। उनले विश्वासको मत लिँदा तत्कालीन एमालेका चार जना सांसदले फ्लोरक्रस गरे। फ्लोरक्रस गर्नेहरू मन्त्री बने। अघिल्लो वर्ष कात्तिक १६ गते कांग्रेस नेता जीवनबहादुर शाहीले दोस्रो मुख्यमन्त्रीको पदभार सम्हाले । उनले पनि पाँचपटक मन्त्रिपरिषद् विस्तार गरेका छन्। आठ सदस्यीय मन्त्रिपरिषद्मा माओवादीबाट गैरसांसद छिरिङ डम्डोल लामा (कार्चेन) परे। यो सरकारमा हाल माओवादी केन्द्र र एकीकृत समाजवादी सहभागी छन्। पाँच वर्षको अवधिमा फ्लोरक्रम गरेका कारण एमालेका चार र दल परिवर्तन गरेका कारण माओवादीका दुई जना गरी ६ जना सांसदले बर्खास्तीमा परेपछि बीचमै आफ्नो पद गुमाउन पुगे। सुदूरपश्चिममा एकीकृत समाजवादीका सबै सांसद मन्त्री धनगढी : ५२ सदस्यीय प्रदेशसभा रहेको सुदूरपश्चिममा पाँच वर्ष अवधिमा २६ मन्त्री भएका छन्। नेकपा विभाजनपछि १४ सांसदसहित ठूलो दल बनेको एकीकृत समाजवादीका १३ जना मन्त्री भए। मन्त्री पद नपाएको भन्दै प्रमुख सचेतक दुर्गाकुमारी कामी माओवादीमा गइन्। तत्कालीन नेकपाका ३८ सांसद थिए। तर, विभाजन भएर एमाले, माओवादी र एकीकृत समाजवादी गरी तीन टुक्रा भयो। एमाले विभाजनपछि एकीकृत समाजवादीमा १४ र एमालेमा १० जनाले सनाखत गरे। पार्टी विभाजन भएका बेला १४ जनाले सनाखत गरे पनि दुई जना तारा लामा तामाङ र कुलवीर चौधरी भने एमालेमै प्रवेश गरे। उनी मन्त्री पद खाएर एमालेमा गएका हुन्। दुई हप्ताअघि मात्रै समाजवादीले बाँकी रहेका सुशीला बुढाथोकी र अमरबहादुर साउदलाई राज्यमन्त्री बनाएको छ। समाजवादीका दीर्घ सोडारी भौतिक पूर्वाधार विकासमन्त्री छन्। आर्थिक मामिलामन्त्रीमा प्रकाश रावल छन्। सुशीला बुढाथोकी र अमर साउद राज्यमन्त्री छन्। यसअघि समाजवादीबाट माया भट्ट, पूर्णा जोशी, तारालामा तामाङ (अहिले एमाले) र लालबहादुर खड्का मन्त्री भए । बलबहादुर सोडारी, चुनकुमारी चौधरी, माया तामाङ र मनाकुमारी साउद राज्यमन्त्री भए। माओवादीका १४ सांसद थिए। नेकपा विभाजनका बेला तत्कालीन आर्थिक मामिला तथा योजनामन्त्री झपटबहादुर बोहरा एमालेतिर लागेपछि उनी बर्खास्त भए। माओवादी केन्द्रबाट पनि त्रिलोचन भट्ट पाँच वर्षदेखि मुख्यमन्त्री छन्। अरू तीन जना मन्त्रीराज्यमन्त्री भइसकेका छन्। माओवादीबाट उद्योग, पर्यटन, वन तथा वातावरणमन्त्रीमा मानबहादुर धामी, कृषि मन्त्रीमा विनिता चौधरी र कृषि राज्यमन्त्रीमा मानबहादुर सुनार छन्। कांग्रेस पनि केही महिना अघि सरकारमा गएको छ। केन्द्रमा गठबन्धन भएपछि कांग्रेसका दुई जना मन्त्री र एक जना राज्यमन्त्री भएका छन्। अहिले आन्तरिक मामिला तथा कानुन मन्त्रीमा डा रणबहादुर रावल, सामाजिक विकास मन्त्रीमा गोविन्द बोहरा र सामाजिक राज्यमन्त्रीमा टेकबहादुर रैका आउजी कायम छन्। राकेश कर्ण मनिका झाकृष्ण सारू मगरकेशवशरण लामिछाने लक्ष्मण पोखरेलललितबहादुर बुढाशिवराज भट्ट"
समानुपातिकको दुरुपयोग,"नेपालको संविधानमा बढी मत प्राप्त गर्ने विजयी हुनेतर्फ १ सय ६५ स्थानको व्यवस्था छ। राजनीतिक दलका आधारमा प्राप्त मतको प्रतिशतले पछिपरेका समुदाय, वर्ग, क्षेत्र, जातजाति सबैको न्यायोचित प्रतिनिधित्व हुने गरी १ सय १० स्थानको व्यवस्था छ। हरेक समूहबाट हुनेखानेलाई अवसर दिने गरिएको छ। राजनीतिक दलहरूमा पकड जमाएकाहरू तर जनतामा जान साहस गर्न नसक्नेहरूले यी संख्यालाई आफ्नो हितमा प्रयोग गरेका छन्। दलीय सिफारिसमा आआफ्नो नाम राख्न सफल भएका छन्। समाजबाट पछि पारिएका कमजोर, सीमान्तकृतलाई अवसर दिने गरी गरिएको व्यवस्थाको व्यापक दुरुपयोग भएकोमा आलोचना भइराखेको छ। देशको शासन सञ्चालन गर्ने पहिलो सर्तका रूपमा परिपक्व राजनीतिक संस्कृतिको विकासलाई लिने गरिन्छ। यस प्रकारको संस्कृतिको विकास त्यस अवस्थामा सम्भव हुन्छ। जब शासन व्यवस्थामा सबै जनताको न्यायोचित एवं समानुपातिक प्रतिनिधित्वको प्रत्याभूति निर्वाचनबाटै गर्न सकिन्छ। यी सबै वर्गको प्रतिनिधित्वबाट मात्र सबै प्रकारका समस्याको सामूहिक रूपमा समाधान गर्न सार्थकता प्राप्त हुने गर्छ। यसबाट शासन व्यवस्थाप्रति जनताको स्वामित्व ग्रहण हुन थाल्छ। यस्तो प्रतिनिधित्वबाट देशभित्र उपलब्ध हुने स्रोत र साधनको न्यायोचित वितरण हुन्छ। सामूहिक स्वार्थको सम्बोधन सम्भव हुन्छ। यिनै पक्षलाई दृष्टिगत गरी देशको विशिष्ट परिस्थितिलाई मध्यनजर राखी निर्वाचन प्रणालीको निर्धारण गरिएको हुन्छ। यही सन्दर्भमा लोकतान्त्रिक शासन प्रणालीले समानुपातिक प्रतिनिधित्व प्रणालीमार्फत सबै जनताको शासन सञ्चालनमा सहभागिता सुनिश्चित गरेको हो। समानुपातिक प्रतिनिधित्व गराउन सम्पन्न हुने निर्वाचनमा राष्ट्रलाई नै एक निर्वाचन क्षेत्र मानिन्छ। वर्ग, जात जाति, समुदाय, क्षेत्र, राजनीतिक दलका नीति तथा कार्यक्रमसहितका घोषणापत्र दलका छन्। जसले समानुपातिक तर्फबाट निर्वाचन गराई, उम्मेदवारका रूपमा दलले प्रस्तावित गरे पठाएका नामहरू समेतको आधारमा मतदान गर्छन्। यसको सदुपयोग हुँदा लोकतन्त्रको विकासमा मद्दत पुग्छ। समानुपातिक प्रतिनिधित्वको उपादेयता नेपाललगायत विश्वका करिब ४० प्रतिशत देशमा यो प्रणालीलाई अवलम्बन गरिएको छ। यसको उपादेयता सैद्धान्तिक रूपमा प्रमाणित भएको छ। व्यवहारमा यसको सदुपयोग हुन सक्दा मात्र उपादेयतासिद्ध हुन सक्छ। आधुनिक लोकतन्त्रको परिभाषा नै बदलिएको छ। बहुमतले शासन गर्ने र अल्पमतले सम्मानका साथ शासित हुनुपर्ने पुरातन परिभाषालाई फरक कोणबाट सोचिएको छ। अबको लोकतन्त्रले अल्पमतलाई समेत शासन प्रक्रियामा समाहित गर्नुपर्छ। व्यावहारिक र सर्वस्वीकार्य परिभाषालाई सबै लोकतान्त्रिक देशहरूले अंगीकार गर्दै आएका छन्। राजनीतिक दलहरूका नेतृत्व पङ्ति स्वार्थ लोलुप झुन्डको प्रशंसा र आत्मरतिमा मुग्ध छन्। समानुपातिक प्रणालीले समाजमा राम्रो प्रभाव पार्न नसकेका बदनाम पात्रहरूलाई स्थान दिइराखेको छ। समन्यायको सिद्धान्त अवलम्बन गर्नु नै आधुनिक लोकतन्त्रको मुख्य उद्देश्य हो। यसमा सबैलाई समान बनाउने लक्ष्य राखिएको हुन्छ। यस्तो लोकतन्त्र सामाजिक न्यायमा आधारित हुन्छ। यही सिद्धान्तका आधारमा सबैलाई अवसर प्रदान गर्ने पवित्र लक्ष्य निर्धारण गरिन्छ। बहुमतका आधारमा मात्र शासन गरिँदा ससाना दलहरूको आवाजले मूर्तरूप लिन सक्दैन। तर, समानुपातिक प्रतिनिधित्वमा अमुक दलले प्राप्त गरेको मतका आधारमा संसद्मा प्रतिनिधित्व गरी आवाजविहीनको आवाजलाई बुलन्द गर्न सकिन्छ। यसमा साना दलहरू र अल्पसंख्यकले प्रतिनिधित्व गर्ने अवसर प्राप्त गर्छन्। बढी मत ल्याउने विजयी हुने प्रकारमा जस्तो मत खेर जाने अवस्था यसमा आउँदैन। सबै लिंग, क्षेत्र, समुदाय, वर्ग जात, जातिको जनसंख्यामा रहेको आफ्नो हिस्साका आधारमा प्रतिनिधित्व गर्छन्। अन्तरप्रादेशिक बिसमताको निराकरणमा यस प्रणालीबाट सुधार गर्न सम्भव हुन्छ। निर्वाचित भएर प्रतिनिधित्व गरिराखेको स्थान कुनै कारण रिक्त भएमा पुनः निर्वाचन गरिराख्नु पर्दैन। सूचीमा रहेको क्रमका आधारमा शीघ्र पूर्ति गर्न सकिन्छ। महिलाको प्रतिनिधित्व सबै प्रकारका क्लस्टरहरूमा गरिने भएकाले लैंगिक विभेदलाई समूल समाप्त गर्न सहायकसिद्ध हुन्छ। आधा आकाश ओगटेका महिलाले देशको नीति निर्माण र शासन प्रक्रियामा सहजै अवसर प्राप्त गर्छन्। पछि परेका सबै वर्गको प्रतिनिधित्वको सुनिश्चितता हुन्छ। यसैले यसको उपादेयताबारे कतै प्रश्न उठेको छैन। नेपालमा समानुपातिक प्रतिनिधित्व नेपालमा समानुपातिक प्रतिनिधित्वको व्यवस्था पहिलो संविधानसभाको निर्वाचनदेखि नै भएको हो। अन्तरिम संविधान २०६३ ले नै बहिष्करणमा परेकालाई समेटी राज्य संयन्त्रमा मूलप्रवाहीकरण गर्न यसको व्यवस्था गरिएको हो। पहिलो संविधानसभाको ६ सय १ सांसद संख्यामा ३ सय ३५ समानुपातिक प्रतिनिधित्व गराउने व्यवस्था गरियो। यही प्रावधानले दोस्रो संविधानसभाको निर्वाचनमा समेत निरन्तरता पायो। यसको उद्देश्यअनुरूप लक्षित समूह निर्धारणमा प्रारम्भ देखिने दुरुपयोग हुँदै आएको छ। नवधनाढ्यहरू र व्यापारिक, उद्योगी घरानालाई यसबाट अवसर प्रदान गर्ने अस्वस्थ प्रतिस्पर्धा सबै दलमा देखियो। विशेषगरी मधेसी दलमा श्रीमतीलाई प्रतिनिधित्व गराउने होड चल्दै गयो। महिलालाई समानुपातिक प्रतिनिधित्व गराउने प्रावधान प्रहसनमा परिणत हँुदै गयो। देशको वर्तमान संविधानमा यो संख्यामा केही हदसम्म संकुचन गरियो। संविधानसभामा ३ सय ३५ स्थान सुरक्षित गरी जम्मा सभाका सदस्यको ५५७४ प्रतिशत छुट्ट्याइएको थियो। नेपालको वर्तमान संविधानमा २ सय ७५ सांसदमध्ये १ सय १० अथवा ४० प्रतिशत मात्र समानुपातिकतर्फ राखिएको छ। पहिलो संविधानसभादेखि हालसम्मै यसको व्यापक दुरुपयोग हँुदै आएको छ। समानुपातिकतर्फको स्थानमा शासनमा निरन्तर रूपमा अवसर पाइराखेका, दलका नेतासँग राम्रो पकड कायम भएकाको बाहुल्य देखिन्छ। नाता, इष्टमित्र, श्रीमती, भाइ, भतिजा, केटी साथी आदि यसमा समेटिने गरेका छन्। शारीरिक र मानसिक रूपमा कमजोर भएकाहरूलाई राहत दिने प्रावधान समानुपातिक भएको छ। २०७४ सालको निर्वाचनमा विभिन्न तहका सरकारमा ५६ जोडीले सांसद बन्ने सौभाग्य प्राप्त गरेछन्। आधिकारिक रूपमा संख्या स्पष्ट गर्न नसकिए पनि केटी साथीको संख्यासमेत ठूलै भएको अनुमान छ। राजनीतिक दलहरू यसको दुरुपयोग गर्नमा निर्लज्ज देखिएका छन्। प्रभावशाली समूहकालाई छानीछानी अवसर प्रदान गरिएको छ। सीमान्तकृत वर्गकालाई पहिलो हुने निर्वाचित बन्ने प्रणालीमा विजयी बनी प्रतिनिधित्व गर्न कठिनाइ पर्ने भएकाले यस प्रकारको व्यवस्था गरिएको हो। यसको दुरुपयोग सम्भ्रान्त परिवारका सदस्यलाई अवसर दिएर गरिएको छ। परापूर्वकालदेखि शासन सत्तामा हालीमुहाली जमाइआएको वर्गका लागि यो प्रावधान राखिएको सरह भएको छ। शक्ति र शासनमा समाहित भइराखेकालाई पुनः सत्तामा निरन्तरता दिने माध्यम यसलाई बनाइएको छ। नेपाली कांग्रेसजस्तो लोकतान्त्रिक दलदेखि साम्यवादी दलहरूसमेतले सम्भ्रान्तलाई छानीछानी यसमा समेटेका छन्। निर्वाचन हार्ने प्रायः निश्चित भएका तर केन्द्रीय नेतृत्व तहमा रहेकालाई सत्तामा टिकिराख्ने प्रयोजनमा समानुपातिक प्रणालीको सहजै उपयोग भइराखेको छ। यौन दुराचारीदेखि भ्रष्टाचारीसम्म यसमा समेटिएका छन्। संवैधानिक आशय, प्रावधान र मर्मको हदैसम्म मानमर्दन गरिएको छ। निर्वाचन आयोगका अनुसार राजनीतिक दलहरूले बन्दसूची बुझाउँदा जनजातिहरूका लागि २८७, खस आर्यलाई ३१२, थारूका लागि ६६, दलितका लागि १३८, मधेसीका लागि १५३, मुस्लिमका लागि ४४ र पिछडिएको क्षेत्रका लागि ४३ प्रतिशत आरक्षण गरिएको छ। यो आधारसँग प्रतिकूल सूची पेस भएमा आयोगले बदर गर्न सक्छ। यसमा रहेको प्राथमिकता क्रम निर्धारणलाई दलहरूले चाहँदा परिवर्तन गर्न सक्ने प्रावधान छ। तर संविधानको आशय र प्रधानविपरीत आएका सूचीहरूको सम्बन्धमा आयोगले केही गर्न सक्ने अवस्था कानुनतः छैन। यही आधारमा राजनीतिक दलहरू स्वच्छ बनेका छन्। यस अवस्थामा समानुपातिक निर्वाचन प्रणालीको उपादेयता हाम्रो सम्बन्धमा आलोचित छ, यसमा सुधार गर्नुपर्ने अवस्था छ। नकारात्मक पक्ष र अबको बाटो यस व्यवस्थाको उद्देश्य पवित्र छ। समन्याय र सामाजिक न्यायको गन्तव्य यसले निर्धारण गरेको छ। तर व्यवहारमा प्रयोग हुँदा यसका केही अँध्यारा पक्षसमेत छन्। निर्वाचित प्रतिनिधि कोको हुने हुन् ? आफ्नो मतबाट कसले अवसर प्राप्त गर्ने हुन् ? यो पक्षका बारेमा मतदाताहरू अनभिज्ञ रहन्छन्। निर्वाचित प्रतिनिधि र मतदाता नागरिकबीच प्रत्यक्ष सम्बन्ध रहँदैन। दलका नाममा मतदाताले मतदान गर्छन्। यसबाट निर्वाचित हुनेहरूको नामावली सम्बन्धित दलले निर्धारण गर्छ। यसरी निर्वाचित भएकाको प्रत्यक्ष जवाफदेहिता मतदातामा रहँदैन। कुन प्रतिनिधिले कुन भौगोलिक क्षेत्रको प्रतिनिधित्व गरिराखेको हो ? स्पष्ट हुँदैन। देशभित्रको पिछडा क्षेत्रबाट अमुक दलले तीन जनालाई प्रतिनिधित्व गराउन सकेको अवस्थामा तीनमध्ये अछाम वा जुम्लाको प्रतिनिधि को हो ? स्पष्ट हँुदैन। ससाना दलहरूको समेत यसमा सहभागिता र महत्त्वपूर्ण भूमिका निर्वाह गर्ने स्थिति बन्छ। यसबाट संसद्मा धेरै प्रकारका ससाना दलहरूले सत्तामा सौदाबाजी गर्न पाउने स्थिति बन्छ। राजनीतिक अस्थिरताको अवस्थाको सामना गरिरहनु पर्छ। सरकारलाई कुनै महत्त्वपूर्ण विषयमा सर्वसम्मत निर्णय लिन कठिनाइ पर्छ। प्रतिनिधिले आफ्नो दलप्रति र यसका नेतृत्वप्रति भक्तिभाव प्रकट गर्छन्। मतदातालाई गौण आकलन गर्ने अभ्यस्तता प्रतिनिधिमा देखिँदै जान्छ। राजनीतिक दलहरूले जनतासमक्ष घोषणापत्रमार्फत गरेका वाचा र प्रतिबद्धताहरू पूरा गर्न कठिन हुन्छ। किनकि यस अवस्थाबाट समावेशी प्रकृतिको सरकार बन्छ। कुन घोषणापत्र लागू गर्ने विषय नै संकटमा पर्छ। राजनीतिक दलहरूका जनताको सामना गर्न नसक्नेहरू प्रतिनिधिसभामा सबै स्थान समानुपातिक हुनुपर्नेमा जोड दिइराखेका छन्। यो उनीहरूको जनताको अधिकार पूर्ण रूपमा समाप्त गर्ने कुत्सित रणनीति हो। तसर्थ नेपालको सन्दर्भमा यसमा केही सुधारहरू गर्नुपर्छ। नेपाली नागरिकलाई आफूले मत दिएको दलले कुन कुन क्षेत्रबाट कसलाई उम्मेदवार बनाएको हो ? आफ्नो मतबाट आफ्नै प्रतिनिधि को हुने हो ? स्पष्ट गर्नुपर्छ। राजनीतिक अस्थिरताको अवस्थालाई समाधान गर्न प्रत्यक्ष निर्वाचित प्रधानमन्त्रीको व्यवस्था अनिवार्य हुनुपर्छ। नेपालमा भइराखेको दुरुपयोगबाट जनताको अधिकारमा प्रश्न चिह्न खडा हुने हुँदा यसका आधारहरू स्पष्ट पारदर्शी गर्नुपर्छ। कमजोर वर्गलाई लक्षित गरी ल्याइएको यस प्रणालीमा सम्भ्रान्त परिवारका, पटकपटक सत्तामा रहने अवसर पाएकाहरूलाई सहभागी बनाउनु भनेको संवैधानिक प्रावधान र आशयको उल्लंघन गर्नु हो। त्यसैले दुईपटक सांसद भएका, एकपटक मन्त्री भएकालाई पुनः यो सुविधा दिइनु हुन्न। पटकपटक परीक्षण भइसकेकाबाट यस देशले केही पनि प्राप्त गर्न नसक्ने प्रमाणित भइसकेको छ। प्रत्येक क्षेत्रबाट राजनीतिक दलहरूले निर्वाचित हुने व्यक्तिहरूको छनोट गर्ने आधार वस्तुगत बनाउन सक्नुपर्छ। त्यस्ता आधारलाई पारदर्शी बनाउनुपर्छ। यस प्रयोजनका लागि आवश्यकताअनुसार संविधान र अन्य कानुनी प्रावधान पुनरावलोकन गर्नुपर्छ। देशमा कुशासन र भ्रष्टाचार व्याप्त छ। राजनीतिक दलहरूका नेतृत्व पंक्ति स्वार्थ लोलुप झुन्डको प्रशंसा र आत्मरतिमा मुग्ध छन्।"
"मोहनविक्रम सिंहलाई डेंगु संक्रमण, थप उपचारका लागि काठमाडौं लगिंदै",बुटवल : नेकपा मसालका महामन्त्री मोहनविक्रम सिंहलाई डेङु लागेको छ। केही दिनअघि भारतको दिल्लीबाट स्वदेश फर्किएका सिहंको लुम्बिनी प्रादेशिक अस्पताल बुटवलमा उपचार भइरहेको छ । ८८ वर्षीय सिंहलाई थप उपचारका लागि काठमाडौं लैजाने तयारी भइरहेको पारिवारले जनाएको छ । अस्पतालका डाक्टर शम्भु खनालका अनुसार महामन्त्री सिंहलाई डेंगु फिवर देखिएको र शरीरमा कमजोरपन देखिएको छ । सिंहलाई अहिले ज्वरो घटेको छ ।
कांग्रेसको आन्तरिक विवाद समाधान गर्न बालुवाटारमा पदाधिकारी बैठक,"काठमाडौं : प्रधानमन्त्रीको सरकारी निवास बालुवाटारमा नेपाली कांग्रेसको पदाधिकारीको बैठक बसेको छ। प्रतिनिधिसभा तथा प्रदेश सभाका उम्मेदवारको समानुपातिक सूचीका विषयलाई लिएर पार्टीभित्र आन्तरिक विवाद बढेपछि छलफल गर्न बैठक बसेको हो। कांग्रेसले पाँच दलीय सत्ता गठबन्धनसँग तालमेल गरेर मंसिर ४ को प्रतिनिधिसभा र प्रदेशसभा चुनावमा जाने निर्णय गरेको छ। तर, अहिलेसम्म प्रत्यक्षतर्फ कुन पार्टीले कति सिटमा उम्मेदवारी दिने टुंगो लाग्न सकेको छैन। कांग्रेसले २०७४ मा समानुपातिक सांसद भएकालाई नदोहोर्याउने निर्णय गरेको थियो। कांग्रेस विधानअनुसार पनि समानुपातिक सांसद फेरि लगत्तै हुने अर्को चुनावमा समानुपातिकतर्फ सांसद बन्न पाउँदैन। नेपालले मिश्रित निर्वाचन प्रणाली अवलम्बन गरेकाले संघीय संसद् अर्थात प्रतिनिधिसभामा प्रत्यक्ष निर्वाचन प्रणालीबाट १६५ जना र समानुपातिक निर्वाचन प्रणालीबाट ११० जना निर्वाचित हुनेछन्। नेता डा शेखर कोइरालागगन थापा पक्षका नेताहरुले ४० प्रतिशत उम्मेदवारीको माग गर्दै आएका छन्। समानुपातिक सूची नसच्याए विद्रोह गर्ने चेतावनी पनि इतर समूहले दिँदै आएका छन्। कांगेसको देउवा इतर समूहले भने पार्टीमा न्यायका लागि आवाज उठाउँदा पार्टीले कारबाही गरे पनि भोग्न तयार रहेको बताएका छन्। अन्य दललाई सिट दिँदा नेताहरुको टिकट खोसिने भएपछि गठबन्धनको विषयलाई लिएर कांग्रेसभित्र सुरुवातदेखि नै विवाद रहेको छ। कांग्रेस संस्थापन इतर पक्षधरले बुधबार पार्टी कार्यालय सानेपामा धर्ना दिँदैछन्। गत सोमबार बिहान ठमेलमा बसेको कोइराला पक्षको बैठकले असोज १२ गते केन्द्रीय कार्यालय सानेपामा धर्ना गर्ने निर्णय गरेको थियो।"
७६ जिल्लामा फैलियो डेंगु,"मुलुकका ७६ जिल्लामा डेंगुको संक्रमण फैलिएको छ। गत साउनदेखि हालसम्म मुलुकका सातवटै प्रदेशका २५ हजार ५ सय ४३ जनामा डेंगु संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरका अनुसार डेंगु संक्रमणबाट हालसम्म ३२ जनाको मृत्यु भएको छ। सबैभन्दा बढी बागमती प्रदेशमा डेंगु संक्रमण फैलिएको छ। बागमतीमा १९ हजार ९ सय १० जनामा संक्रमण पुष्टि भएको छ। त्यसपछि क्रमशः लुम्बिनीमा २ हजार ८ सय ८७ र सुदूरपश्चिम प्रदेशमा ८ सय ४ जनामा संक्रमण भएको छ। प्रदेश १ मा ७ सय ७५ र गण्डकीमा ५ सय ५६ जनामा संक्रमण भइसकेको छ। त्यस्तै, मधेस प्रदेशमा ३ सय ८० जना र कर्णाली प्रदेशमा २ सय ३१ जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। डेंगुका बढ्दो संक्रमणको नियन्त्रण तथा रोकथाम गर्न प्रदेश, जिल्ला र स्थानीय तहको समन्वयमा समस्या देखिएको छ। इपिडिमियोलोजी तथा रोग नियन्त्रण महाशाखाले सातवटै प्रदेशमा डेंगु नियन्त्रणका लागि खोज र नष्ट गर अभियान सुरु गरे पनि प्रभावकारी हुन सकेको छैन। महाशाखाले ६० जिल्ला र १ सय ३९ स्थानीय तहमा अभियान सञ्चालनका लागि बजेट विनियोजन गरिएको जनाएको छ। स्वास्थ्य सेवा विभागका महानिर्देशक डा दीपेन्द्ररमण सिंहका अनुसार, केही सातादेखि मुलुकभर डेंगुका बिरामी बढ्दै गएका छन्। महानिर्देशक सिंह डा भन्छन, जलवायु परिवर्तन, जनसंख्या वृद्धि र प्लास्टिकजन्य तथा अन्य फोेहोरहरूको उचित व्यवस्थापन हुन नसक्दा डेंगुलगायत किटाणुजन्य रोगसंख्यामा वृद्धि भएको छ। विभिन्न प्रदेश, जिल्ला, स्थानीय तह र स्वास्थ्य संस्थाको माग तथा उपलब्धताको आधारमा डेंगु रोग निदानका लागि परीक्षण किटहरू उपलब्ध गराइएको स्वास्थ्य मन्त्रालयले जनाएको छ।००० प्रदेश १ मा जोखिममा ३ जिल्ला प्रदेश १ मा डेंगु संक्रमणको जोखिम उच्च हुँदै गएको छ। हाल दैनिक २५ देखि ३० जना संक्रमितहरू थपिँदै छन्। संक्रमण रोकथाम तथा न्यूनीकरणमा सरकार गम्भीर नहुँदा संक्रमितको संख्या बढ्दै गएको हो। पछिल्लो ९ दिनमा मात्र प्रदेश १ मा डेंगुका ३१७ जना नयाँ संक्रमित थपिएका छन्। पहिलोपटक २०७८ माघ ८ गते मोरङको २ जनामा डेंगुको पुष्टि भएको थियो। त्यसयता हालसम्म डेंगुबाट संक्रमित हुनेको संख्या ७१६ पुगेको छ। प्रदेश स्वास्थ्य निर्देशनालयका अनुसार भदौ ३१ सम्म प्रदेश १ मा डेंगुका ३९९ संक्रमितहरू थिए। निर्देशनालयका प्रमुख ज्ञानबहादुर बस्नेतका अनुसार प्रदेश १ का तेह्रथुम, संखुवासभा र सुनसरी जिल्ला डेंगु संक्रमणको उच्च जोखिममा छन्। मोरङमा पनि संक्रमण दर बढ्ने क्रममा रहेको उनले बताए। पछिल्लो महिना दिनयता अस्पतालहरूमा पनि डेंगुका बिरामीहरूकोे चाप बढेको छ, उनले भने, अस्पतालमा टाउको तथा मांसपेसी दुख्ने, वाकवाक लाग्ने, वान्ता हुने र ग्रन्थी सुन्निनेलगायतका समस्या लिएर आउने बिरामीहरू बढेका छन्। विशेषगरी आयातित केसहरूले चुनौती थपेको छ। डेंगुको रोकथामका निम्ती भेक्टर लक्षित उपायहरू अपनाउन सुरु गरिएको प्रदेश सरकारको स्वास्थ्य मन्त्रालयले जनाएको छ। मन्त्रालयका अनुसार डेंगुको संक्रमण न्यूनीकरणका लागि हाल लामखुट्टे मार्ने विषादी छर्किने, लार्भा नष्ट गर्ने, पानी जम्न नदिने र आमसर्वसाधारणलाईसमेत सचेत गराउनेलगायतका कार्यहरू भइरहेको छ। संक्रमण न्यूनीकरणका लागि लार्भा नष्ट गर्न सरकारले खोज र नष्ट गर नामक अभियान नै सञ्चालन गरेको मन्त्रालयका सचिव अनुज भट्टचनले बताए। सचेतना फैलाउन रेडियोमार्फत सचेतनामुलक सामाग्रीसमेत प्रसारण सुरु गरिएको उनले बताए। जलवायु परिवर्तन, जनसंख्या वृद्धि र प्लास्टिकजन्य तथा अन्य फोेहोरहरूको उचित व्यवस्थापन हुन नसक्दा डेंगुलगायत किटाणुजन्य रोगको संख्यामा वृद्धि भएको छ। डा दीपेन्द्ररमण सिंह, महानिर्देशक, स्वास्थ्य सेवा विभाग हाल सरकारको आकस्मिक तथा विपद् व्यवस्थापन कोषबाट १४ वटै जिल्लाका स्वास्थ्य कार्यालयहरूले डेंगुको संक्रमण रोकथामको प्रयास गरिरहेका छन्। सोही कोषको रकमबाट किटनाशक औषधि र अन्य आवश्यक किटहरू खरिद गरेर डेंगु रोकथामको प्रयास भइरहेको जनाइएको छ। डेंगुको प्रकोपबाट जोगिन भने झुलको प्रयोग गर्ने, बाहुला छोप्ने गरी लुगा लगाउने, घर वरिपरि पानी जम्न नदिने र किटनाशक औषधिको प्रयोग गर्ने तथा लोसनहरू लगाउनेलगायतका कार्य गर्न चिकित्सहरूले सुझाएका छन्। बागमतीमा डेंगु नियन्त्रण बाहिर प्रकोपको रूपमा फैलिएको एक महिना बित्दा पनि बागमती प्रदेशमा डेंगु नियन्त्रणमा आउन सकेको छैन। चालू आर्थिक वर्षको साउन १ गतेदेखि असोज ८ गतेसम्म प्रदेशमा १४ हजार ९ सय ७४ जना डेंगुबाट संक्रमित भएको बागमतीको स्वास्थ्य मन्त्रालयले जनाएको छ। तीमध्ये ११ जनाको मृत्यु भएको मन्त्रालयका प्रवक्ता दीपकप्रसाद तिवारीले बताए। संक्रमितमध्ये सबैभन्दा धेरै काठमाडौंमा ५ हजार ४२२ जना र सबैभन्दा कम रसुवामा दुई जना रहेका छन्। ललितपुरमा ५ हजार २०६ जना, मकवानपुरमा २ हजार १०८ जना, भक्तपुरमा ७८६ जना र चितवनमा ५०६ जनामा डेंगु संक्रमण भएको मन्त्रालको तथ्यांक छ। त्यस्तै, धादिङमा ३ सय ९९ जना, काभ्रेमा १ सय ७० जना, सिन्धुलीमा ९६ जना, रामेछापमा ८९ जना, नुवाकोटमा ८७ जना, सिन्धुपाल्चोकमा ६२ जना, दोलखामा ५१ जना डेंगु संक्रमित भएका छन्। भदौको अन्तिमबाट डेंगुको संक्रमण बढेको हो। तर, एक हप्तायता भने संक्रमण दर घट्दो क्रममा छ, प्रवक्ता तिवारीले भने। डेंगु नियन्त्रणको लागि मन्त्रालयले प्रदेशका १३ वटै जिल्लाका रेडियोहरूबाट सचेतनामुलक सूचना प्रसारण, १३ वटै प्रादेशिक अस्पतालमा डेंगु परीक्षण र सबै जिल्ला स्वास्थ्य कार्यालयमार्फत स्थानीय तहहरूलाई डेंगु नियन्त्रणका लागि प्राविधिक सहयोग र सहजीकरण गरिरहेको स्वास्थ्यमन्त्री निमा लामाले बताए। निः शुल्क डेंगु परीक्षणको लागि १ करोड ४५ लाख र डेंगु नियन्त्रणको लागि प्राविधिक सहयोग सहजीकरणका लागि १ करोड बढी बजेट जिल्ला तहमा पठाइएको उनले जानकारी दिए। रकमको अभावले नियन्त्रणको काम रोकिने वातावरण छैन, उनले भने, सबै प्रादेशिक अस्पताललाई उपचार खर्च गर्न नसक्ने डेंगुका बिरामीहरूको निःशुल्क उपचारका लागि व्यवस्था गरेका छौं। सबै स्वास्थ्य केन्द्रमा सिटामोल अभाव हुन नदिने गरी व्यवस्था गरेका छौं। साथै डेंगु खोज तथा नष्ट गर्ने अभियानको लागि स्थानीय निकाय, जिल्ला प्रशासन कार्यालयहरूमार्फत अभियान चलाउन पनि सहजीकरण गरिरहेको लामाले बताए। स्वास्थ्य मन्त्रालय, बागमती प्रदेशको प्रादेशिक आपतकालीन स्वास्थ्य केन्द्रका इन्चार्ज डा रवीन भुषालका अनुसार, मानवीय व्यवहार परिवर्तन नहुँदा डेंगु फैलिएको हो। धेरै सफा पानी जम्ने ठूला सहरहरूमा यो समस्या बढी देखिएको छ, उनले भने, यसलाई निर्मुल नै पार्न सकिन्न तर मानवीय व्यवहार परिवर्तन गरेर न्यूनीकरण गर्दै जान सकिन्छ। नेपालमा ३३ वर्षमा डेंगु प्रकोपको चक्रीय निरन्तरता देखिएको पनि भुषालले बताए। लुम्बिनीमा पनि संक्रमण उच्च बागमतीपछि लुम्बिनी प्रदेशमा सबैभन्दा बढी संक्रमित पुष्टि भएका छन्। लुम्बिनीमा २ हजार ८ सयभन्दा बढी व्यक्तिमा संक्रमण पुष्टि भएका छ। बाँकेका २ ठूला अस्पतालमा उपचार गर्न आएकामध्ये डेंगुबाट अहिलेसम्म ६ जनाको ज्यान गएको छ। भेरी अस्पताल नेपालगन्जमा ४ जना र नेपालगन्ज मेडिकल कलेज शिक्षण अस्पताल कोहलपुरमा २ जनाको डेंगुबाट ज्यान गएको हो। भेरी अस्पतालका मेडिकल रेकर्डर अरुणदेव खनालका अनुसार मृत्यु हुनेमा कैलालीका २, बाँके र बर्दियाका ११ जना छन्। कैलालीको टीकापुर नगरपालिका६ कि १२ वर्षीया बालिका र लम्कीचुहा नगरपालिका१ का ५३ वर्षीय पुरुषको भेरी अस्पतालमा डेंगुबाट निधन भएको छ। त्यसैगरी, बाँकेको राप्तीसोनारी गाउँपालिका२ का ३२ वर्षका पुरुष र बर्दियाको बढैयाताल गाउँपालिका८ का ८६ वर्षका पुरुषको पनि कोरोनाबाट निधन भएको खनालले बताए। साउन महिनायता भेरी अस्पतालमा विभिन्न जिल्लाबाट डेंगुको उपचार गर्न आउनेको संख्या ४२ पुगेको छ। भेरी अस्पतालमा उपचार गर्न आएका डेंगु रोेगीलाई शैयाभित्र नै झुलभित्र राख्ने गरिएको छ। त्यसैगरी, नेपालगन्ज मेडिकल कलेज शिक्षण अस्पताल कोहलपुरका मेडिकल रेकर्डर दुर्गा बस्यालका अनुसार जुम्ला र सल्यानका ११ जनाको डेंगुको मृत्यु भइसकेको छ। जिल्ला स्वास्थ्य कार्यालय बाँकेका किटजन्य रोग फोकल पर्सन दुर्गा गौतमका अनुसार बाँकेमा अहिलेसम्म ४४ जना व्यक्तिमा डेंगु रोग पुष्टि भइसकेको छ। सबैभन्दा धेरैं डेंगु रोगी कोहलपुर नगरपालिकामा १६ जना छन्। त्यसैगरी, नेपालगन्ज उपमहानगरपालिकामा १२ जना र बैजनाथ गाउँपालिकामा ५ जनामा डेंगु पुष्टि भएको जिल्ला स्वास्थ्य कार्यालयले जनाएको छ। नेपालगन्जमा डेंगुका लार्भा नियन्त्रण गर्ने र डेंगु परीक्षण गर्ने अभियान सञ्चालन गरिएको छ। डेंगु संक्रमण हुने र विस्तार हुने यो सिजन नै हो। लामखुट्टे मार्ने अभियान सञ्चालन नहुनु, स्थानीयले लामखुट्टेबाट जोगिने उपाय नअपनाउनु र लापरबाही गर्नुले डेंगुको संक्रमण बढेको हो, गौतमले भनिन्, सुरुमा देशबाहिरबाट आएका व्यक्तिमा डेंगु देखिए पनि अहिले संक्रमण विस्तार भइरहेको छ। डेंगु नियन्त्रणका लागि समुदायस्तरमै सचेतनाको खाँचो छ। सुदूरपश्चिमा संक्रमित बढ्दै सुदूरपश्चिम प्रदेशका ९ वटै जिल्लामा डेंगुका बिरामीको संख्या बढिरहेको छ। सुदूरपश्चिम प्रदेश स्वास्थ्य निर्देशनालयले दिएको तथ्यांकअनुसार नौवटै जिल्लामा अघिल्लो महिनाको अन्तिमसम्म ५५ जनामा मात्रै डेंगुको संक्रमण थियो। अहिले ७ सयभन्दा बढीमा डेंगुको संक्रमण देखिएको छ। सुदूरपश्चिममा शनिबारसम्म २ जनाको मात्रै डेंगुका कारण मृत्यु भएको छ। प्रदेश स्वास्थ्य निर्देशनालयले १ महिनामा १४ गुणाले डेंगुका बिरामी बढनु चिन्ताजनक भएको जनाएको छ। निर्देशनालयले देशभरीका बढी संक्रमित भएका १० जिल्लामा सुदूरपश्चिमको कैलाली पनि पर्ने जनाएको छ। उपत्यकाका ३ जिल्ला, मकवानपुर, दाङ, रुपन्देही, चितवन, धादिङ र गुल्मीपछि कैलालीमा बढी संक्रमित रहेका छन्, क्षेत्रीय स्वास्थ्य निर्देशक डाजगदीश जोशीले भने। कैलालीमा मात्रै २९८ जनामा डेंगु संक्रमण पुष्टि भइसकेको छ। डा जोशीले सर्वसाधारणले सावधानी अपनायो भने डेंगुबाट जोगिन सकिने बताए। अरू केही गर्नै पर्दैन, घर वरिपरि जमेको पानी नष्ट गर्ने वा त्यसमा डिजेल, मट्टीतेल हालेर लामखुट्टेको प्रजनन रोक्ने हो। झुलभित्र सुत्ने हो अथवा लामखुट्टेको टोकाइबाट बच्ने हो भने डेंगु हुदैन, डा जोशीले भने। डेंगुको जानकारी दिने गरी चेतनामुलक सन्देशहरू दिन थालिएको छ। दार्चुलामा २०८ र बझाङमा २२ जनामा डेंगुको संक्रमण देखिएको छ। दार्चुला कैलालीपछि प्रदेशभरीमै दोस्रो बढी संक्रमित भएको जिल्लाको श्रेणीमा छ। प्रदेश स्वास्थ्य निर्देशनालयले सबै जिल्ला स्वास्थ्य कार्यालयहरूलाई ज्वरोको बिरामी आउने बित्तिकै डेंगु परीक्षण गर्न निर्देशन दिएको छ। हामीसँग डेंगुको टेस्ट किटको अभाव छ। सामान्य समयका लागि टेस्ट किटहरू थिए। तर, अचानक फैलियो। त्यसैले सबै जिल्लालाई टेस्टकिट किन्न बजेट र निर्देशन पनि दिइएको छ, निर्देशक डाजोशीले भने। कर्णालीमा २ सय नाघे कर्णाली प्रदेशमा पनि डेंगु संक्रमण फैलँदै गएको छ। कर्णाली स्वास्थ्य निर्देशनालयका सूचना अधिकारी श्याम आचार्यका अनुसार आइतबारसम्म कर्णाली प्रदेशका १० वटै जिल्लामा ज्वरो आएर अस्पताल आएका २ सय ३९ जना बिरामीमा डेंगुको संक्रमण भएको पुष्टि भएको हो। स्वास्थ्य सेवा निर्देशनालय सुर्खेतका अनुसार सबैभन्दा बढी डेंगुका बिरामी सुर्खेतमा फेलदा परेका छन्। सुर्खेतमा मात्र हालसम्म कुल १ सय ८८ जनामा डेंगु देखिएको छ। त्यसपछि सल्यानमा १७ जना, कालीकोट १२ जना, मुगु ६ जना, रुकुम पश्चिम ५ जना, जुम्लामा ७ जना, जाजरकोट २ जना, दैलेखमा १ जना, डोल्पामा १ जना बिरामीमा डेंगोको संक्रमण पुष्टि भएको छ। सूचना अधिकारी आचार्यका अनुसार तापक्रममा भएको बृछिका कारण डेंगुको महामारी अझै १ महिना रहन्छ। कात्तिकबाट चिसो बढ्ने, लामखुट्टे पनि निष्क्रीय हुने भएकाले कम हुदै जान्छ। डा अप्सरा हमालका अनुसार कालीकोटमा हालसम्म १२ जनामा देखिएको छ। पछिल्लो समय कालीकोटका गाउँ बस्तीहरूमा डेंगु फैलाउन लामखुट्टे देखिएकाले जोखिम बढेको छ। कर्णालीका १० वटै जिल्लामा सञ्चालनरत अस्पतालमा ज्वरोका बिरामीहरू सबैलाई डेंगु परीक्षण गर्ने गरिएको छ। संक्रमण पुष्टि भएपछि उपचारमा कुनै कमी हुन नदिन प्रदेश सरकारले सबै जिल्लालाई समन्वय गरेर निर्देशन दिएको कर्णाली प्रदेश सरकारका आन्तरिक मामिला तथा कानुनमन्त्री हिमबहादुर शाहीले बताए। दिनेश गौतमकाठमाडौं, राकेश कर्णविराटनगर, कृष्ण सारु मगरहेटौंडा, शंकरप्रसाद खनालनेपालगन्ज, शिवराज भट्टधनगढी, बिस्नप्रसाद न्यौपानेसुर्खेत :"
अदालती अलमल,"मुलुकी फौजदारी कार्यविधि नियमावलीको नियम ९६ भन्छ जबर्जस्ती करणीलगायत १० प्रकारका मुद्दामा निरन्तर सुनुवाइ गरेर जतिसक्दो छिटो मुद्दाको किनारा लगाइनेछ। सर्वाेच्च अदालतले पनि बलात्कारजस्ता संवेदनशील मुद्दामा निरन्तर सुनुवाइ गरी छिटो न्याय दिन निर्देशनात्मक आदेश गरेको छ। जिल्ला अदालत नियमावलीमा पनि त्यस्तै मर्मका व्यवस्था छन्। तर, जिल्ला अदालत धनुषालाई उदाहरण मान्ने हो भने ती सबै कानुनी व्यवस्था र सर्वाेच्च अदालतकै निर्देशनात्मक आदेश पालना भएको देखिन्न। कानुनको पालना नै अदालतले नगर्ने, सर्वाेच्चको निर्देशन नै मातहत अदालतले अटेर गर्ने हो भने देशमा कानुनी राज कसरी होला ? कानुनको पालना अरू कसकसले गर्लान् ? पीडितले न्याय कसरी पाउँलान् ? धनुषाको क्षिरेश्वर नगरपालिकाका२ की नाबालिकालाई बलात्कार गरेको मुद्दामा जिल्ला अदालतले फैसला गर्न ३१ महिना लगायो। २०७६ वैशाख १५ गतेको घटनाका दोषीलाई अदालतले भदौ अन्तिम साता आएर १२ वर्ष जेल र पाँच लाख रुपैयाँ क्षतिपूर्तिको सजाय सुनायो। फैसला त आयो तर निकै ढिला। पीडित परिवारले यसबीचमा खेपेको हन्डर ठक्करको कुरा गरिसाध्य छैन। पहिलो त पीडित परिवार गाउँमा बस्न सकेन। काठमाडौं बसाइ गयो। त्यसपछि झन्डै तीन वर्ष त्यही मुद्दामा जनकपुर धाउँदा गोडा खिइए। खल्ती पनि रित्तियो। त्योभन्दा धेरै चाहिँ मानसिक पीडा खपिनसक्नु भयो। जिल्ला अदालत धनुषामा २०७६ यताका जबर्जस्ती करणीकै ९२ वटा मुद्दा हालसम्म विचाराधीन छन्। मधेस प्रदेशभरका जिल्लामा यो साल २ सय १७ वटा मुद्दा बलात्कारसम्बन्धी दर्ता छन्। यो संख्या अत्यन्तै धेरै हो। यसले अदालतबाट बलात्कार पीडितले न्याय पाउन कति सकस बेहोर्नुपर्छ वा परिरहेको छ भन्ने देखाइरहेको छ। पेसी सरेको सर्यै गरेर यस्ता संवेदनशील मुद्दा झुलाइनु हुँदैन। हो, छिटो र हतार गर्दा प्रक्रिया पूरा नहोला, अनुसन्धानका रिपोर्टहरू प्राप्त नहोलान्। त्यसतर्फ पनि ख्यालचाहिँ पुर्याउनै पर्छ। त्यो त अनिवार्य भइहाल्यो। मूल कुरा न्याय नै हो तर समयमै पाउने न्याय। धेरै लामो र झन्झटिलो प्रक्रियाले पीडितलाई उही पीडा बारम्बार ओकल्न बाध्य पारेर घाउमा खाटा बस्न दिँदैन। भुल्न चाहेर पनि पीडा भूल्न नसिकने बनाउँछ। कानुन र न्यायको गोलचक्कर पीडितलाई घनचक्कर लगाइदिने खालको भयो भने न्यायका लागि अदालत जानै मन नलाग्ने अवस्था पनि आउँछ। आखिर कसैले न्यायको अपेक्षा र आस्थामा न टिकेको हुन्छ अदालत। त्यो विश्वास सर्वसाधारण र पीडितहरूबाट अदालतले गुमाउनु हुन्न। त्यस्तो अवस्था भनेको राज्य प्रणालीमाथि भरोसा नहुनु हो। राज्य छ भन्नुको मतलब न्याय पाइन्छ भन्ने विश्वास हो। तसर्थ बलात्कारजस्ता संवेदनशील मुद्दाको न्यायिक प्रक्रिया सरल बनाउनु अति जरुरी छ। बलात्कारजस्ता जघन्य र गम्भीर मुद्दामा पीडितको संवेदशीलता ख्याल गरी छिटो न्याय दिने अपेक्षा गरिएको हो। त्यसैअनुसार कानुनी व्यवस्था गरिएको हो। एक त ढिलो न्याय दिनु न्याय नदिनु हो भन्ने न्यायिक मान्यता नै छ। बलात्कारलगायत कतिपय मुद्दामा पहिलो त पीडितले जाहेरी दर्तादेखि नै कष्ट झेल्नुपर्छ। उस्तै परे जाहेरी दर्ता हुँदैन। भइहाले होस्टाइल बनाउने खतरा उत्तिकै हुन्छ। त्यसपछि आउने धाकधम्की खपिनसक्नु हुन्छ। पीडकको मनोबल उचो बनाउने सरल सरकारी प्रक्रियाको झन्झटले हो। जुन निकै मुस्किल छ। पीडितलाई मुद्दै छाडदिऊँको हालतमा पुर्याएर पीडकलाई उन्मुक्ति हुन सक्ने त्यस्तो प्रक्रियालाई चुस्त र छरितो बनाउनुपर्छ। त्यसलाई आवश्यक नीतिनियमको अभाव अब छैन। आदेश, परमादेशको खाँचो रहेन। केवल व्यवहारको मात्रै आवश्यकता छ। बलात्कारसम्बन्धी मुद्दाको चाप बढ्नु आफैंमा समाजका लागि डरलाग्दो विषय हो। एक त समाजमा बलात्कारका घटना नहोऊन् भन्ने चेतना प्रवाह जरुरी छ। अर्काे घटना भइहाले पीडितलाई सजिलै र छिट्टै न्याय दिनुपर्छ। मुद्दाहरू छिटोछिटो किनारा लगाउन अदालतमा आवश्यक न्यायाधीशलगायत मानव संसाधनको व्यवस्था गर्ने जिम्मेवारी सरकारको हो। अबका दिनमा सरकारी न्यायमा कसैले कहिल्यै सकस नपाओस्।"
अदालती अलमल,"मुलुकी फौजदारी कार्यविधि नियमावलीको नियम ९६ भन्छ जबर्जस्ती करणीलगायत १० प्रकारका मुद्दामा निरन्तर सुनुवाइ गरेर जतिसक्दो छिटो मुद्दाको किनारा लगाइनेछ। सर्वाेच्च अदालतले पनि बलात्कारजस्ता संवेदनशील मुद्दामा निरन्तर सुनुवाइ गरी छिटो न्याय दिन निर्देशनात्मक आदेश गरेको छ। जिल्ला अदालत नियमावलीमा पनि त्यस्तै मर्मका व्यवस्था छन्। तर, जिल्ला अदालत धनुषालाई उदाहरण मान्ने हो भने ती सबै कानुनी व्यवस्था र सर्वाेच्च अदालतकै निर्देशनात्मक आदेश पालना भएको देखिन्न। कानुनको पालना नै अदालतले नगर्ने, सर्वाेच्चको निर्देशन नै मातहत अदालतले अटेर गर्ने हो भने देशमा कानुनी राज कसरी होला ? कानुनको पालना अरू कसकसले गर्लान् ? पीडितले न्याय कसरी पाउँलान् ? धनुषाको क्षिरेश्वर नगरपालिकाका२ की नाबालिकालाई बलात्कार गरेको मुद्दामा जिल्ला अदालतले फैसला गर्न ३१ महिना लगायो। २०७६ वैशाख १५ गतेको घटनाका दोषीलाई अदालतले भदौ अन्तिम साता आएर १२ वर्ष जेल र पाँच लाख रुपैयाँ क्षतिपूर्तिको सजाय सुनायो। फैसला त आयो तर निकै ढिला। पीडित परिवारले यसबीचमा खेपेको हन्डर ठक्करको कुरा गरिसाध्य छैन। पहिलो त पीडित परिवार गाउँमा बस्न सकेन। काठमाडौं बसाइ गयो। त्यसपछि झन्डै तीन वर्ष त्यही मुद्दामा जनकपुर धाउँदा गोडा खिइए। खल्ती पनि रित्तियो। त्योभन्दा धेरै चाहिँ मानसिक पीडा खपिनसक्नु भयो। जिल्ला अदालत धनुषामा २०७६ यताका जबर्जस्ती करणीकै ९२ वटा मुद्दा हालसम्म विचाराधीन छन्। मधेस प्रदेशभरका जिल्लामा यो साल २ सय १७ वटा मुद्दा बलात्कारसम्बन्धी दर्ता छन्। यो संख्या अत्यन्तै धेरै हो। यसले अदालतबाट बलात्कार पीडितले न्याय पाउन कति सकस बेहोर्नुपर्छ वा परिरहेको छ भन्ने देखाइरहेको छ। पेसी सरेको सर्यै गरेर यस्ता संवेदनशील मुद्दा झुलाइनु हुँदैन। हो, छिटो र हतार गर्दा प्रक्रिया पूरा नहोला, अनुसन्धानका रिपोर्टहरू प्राप्त नहोलान्। त्यसतर्फ पनि ख्यालचाहिँ पुर्याउनै पर्छ। त्यो त अनिवार्य भइहाल्यो। मूल कुरा न्याय नै हो तर समयमै पाउने न्याय। धेरै लामो र झन्झटिलो प्रक्रियाले पीडितलाई उही पीडा बारम्बार ओकल्न बाध्य पारेर घाउमा खाटा बस्न दिँदैन। भुल्न चाहेर पनि पीडा भूल्न नसिकने बनाउँछ। कानुन र न्यायको गोलचक्कर पीडितलाई घनचक्कर लगाइदिने खालको भयो भने न्यायका लागि अदालत जानै मन नलाग्ने अवस्था पनि आउँछ। आखिर कसैले न्यायको अपेक्षा र आस्थामा न टिकेको हुन्छ अदालत। त्यो विश्वास सर्वसाधारण र पीडितहरूबाट अदालतले गुमाउनु हुन्न। त्यस्तो अवस्था भनेको राज्य प्रणालीमाथि भरोसा नहुनु हो। राज्य छ भन्नुको मतलब न्याय पाइन्छ भन्ने विश्वास हो। तसर्थ बलात्कारजस्ता संवेदनशील मुद्दाको न्यायिक प्रक्रिया सरल बनाउनु अति जरुरी छ। बलात्कारजस्ता जघन्य र गम्भीर मुद्दामा पीडितको संवेदशीलता ख्याल गरी छिटो न्याय दिने अपेक्षा गरिएको हो। त्यसैअनुसार कानुनी व्यवस्था गरिएको हो। एक त ढिलो न्याय दिनु न्याय नदिनु हो भन्ने न्यायिक मान्यता नै छ। बलात्कारलगायत कतिपय मुद्दामा पहिलो त पीडितले जाहेरी दर्तादेखि नै कष्ट झेल्नुपर्छ। उस्तै परे जाहेरी दर्ता हुँदैन। भइहाले होस्टाइल बनाउने खतरा उत्तिकै हुन्छ। त्यसपछि आउने धाकधम्की खपिनसक्नु हुन्छ। पीडकको मनोबल उचो बनाउने सरल सरकारी प्रक्रियाको झन्झटले हो। जुन निकै मुस्किल छ। पीडितलाई मुद्दै छाडदिऊँको हालतमा पुर्याएर पीडकलाई उन्मुक्ति हुन सक्ने त्यस्तो प्रक्रियालाई चुस्त र छरितो बनाउनुपर्छ। त्यसलाई आवश्यक नीतिनियमको अभाव अब छैन। आदेश, परमादेशको खाँचो रहेन। केवल व्यवहारको मात्रै आवश्यकता छ। बलात्कारसम्बन्धी मुद्दाको चाप बढ्नु आफैंमा समाजका लागि डरलाग्दो विषय हो। एक त समाजमा बलात्कारका घटना नहोऊन् भन्ने चेतना प्रवाह जरुरी छ। अर्काे घटना भइहाले पीडितलाई सजिलै र छिट्टै न्याय दिनुपर्छ। मुद्दाहरू छिटोछिटो किनारा लगाउन अदालतमा आवश्यक न्यायाधीशलगायत मानव संसाधनको व्यवस्था गर्ने जिम्मेवारी सरकारको हो। अबका दिनमा सरकारी न्यायमा कसैले कहिल्यै सकस नपाओस्।"
समानुपातिकको दुरुपयोग,"नेपालको संविधानमा बढी मत प्राप्त गर्ने विजयी हुनेतर्फ १ सय ६५ स्थानको व्यवस्था छ। राजनीतिक दलका आधारमा प्राप्त मतको प्रतिशतले पछिपरेका समुदाय, वर्ग, क्षेत्र, जातजाति सबैको न्यायोचित प्रतिनिधित्व हुने गरी १ सय १० स्थानको व्यवस्था छ। हरेक समूहबाट हुनेखानेलाई अवसर दिने गरिएको छ। राजनीतिक दलहरूमा पकड जमाएकाहरू तर जनतामा जान साहस गर्न नसक्नेहरूले यी संख्यालाई आफ्नो हितमा प्रयोग गरेका छन्। दलीय सिफारिसमा आआफ्नो नाम राख्न सफल भएका छन्। समाजबाट पछि पारिएका कमजोर, सीमान्तकृतलाई अवसर दिने गरी गरिएको व्यवस्थाको व्यापक दुरुपयोग भएकोमा आलोचना भइराखेको छ। देशको शासन सञ्चालन गर्ने पहिलो सर्तका रूपमा परिपक्व राजनीतिक संस्कृतिको विकासलाई लिने गरिन्छ। यस प्रकारको संस्कृतिको विकास त्यस अवस्थामा सम्भव हुन्छ। जब शासन व्यवस्थामा सबै जनताको न्यायोचित एवं समानुपातिक प्रतिनिधित्वको प्रत्याभूति निर्वाचनबाटै गर्न सकिन्छ। यी सबै वर्गको प्रतिनिधित्वबाट मात्र सबै प्रकारका समस्याको सामूहिक रूपमा समाधान गर्न सार्थकता प्राप्त हुने गर्छ। यसबाट शासन व्यवस्थाप्रति जनताको स्वामित्व ग्रहण हुन थाल्छ। यस्तो प्रतिनिधित्वबाट देशभित्र उपलब्ध हुने स्रोत र साधनको न्यायोचित वितरण हुन्छ। सामूहिक स्वार्थको सम्बोधन सम्भव हुन्छ। यिनै पक्षलाई दृष्टिगत गरी देशको विशिष्ट परिस्थितिलाई मध्यनजर राखी निर्वाचन प्रणालीको निर्धारण गरिएको हुन्छ। यही सन्दर्भमा लोकतान्त्रिक शासन प्रणालीले समानुपातिक प्रतिनिधित्व प्रणालीमार्फत सबै जनताको शासन सञ्चालनमा सहभागिता सुनिश्चित गरेको हो। समानुपातिक प्रतिनिधित्व गराउन सम्पन्न हुने निर्वाचनमा राष्ट्रलाई नै एक निर्वाचन क्षेत्र मानिन्छ। वर्ग, जात जाति, समुदाय, क्षेत्र, राजनीतिक दलका नीति तथा कार्यक्रमसहितका घोषणापत्र दलका छन्। जसले समानुपातिक तर्फबाट निर्वाचन गराई, उम्मेदवारका रूपमा दलले प्रस्तावित गरे पठाएका नामहरू समेतको आधारमा मतदान गर्छन्। यसको सदुपयोग हुँदा लोकतन्त्रको विकासमा मद्दत पुग्छ। नेपाललगायत विश्वका करिब ४० प्रतिशत देशमा यो प्रणालीलाई अवलम्बन गरिएको छ। यसको उपादेयता सैद्धान्तिक रूपमा प्रमाणित भएको छ। व्यवहारमा यसको सदुपयोग हुन सक्दा मात्र उपादेयतासिद्ध हुन सक्छ। आधुनिक लोकतन्त्रको परिभाषा नै बदलिएको छ। बहुमतले शासन गर्ने र अल्पमतले सम्मानका साथ शासित हुनुपर्ने पुरातन परिभाषालाई फरक कोणबाट सोचिएको छ। अबको लोकतन्त्रले अल्पमतलाई समेत शासन प्रक्रियामा समाहित गर्नुपर्छ। व्यावहारिक र सर्वस्वीकार्य परिभाषालाई सबै लोकतान्त्रिक देशहरूले अंगीकार गर्दै आएका छन्। राजनीतिक दलहरूका नेतृत्व पङ्ति स्वार्थ लोलुप झुन्डको प्रशंसा र आत्मरतिमा मुग्ध छन्। समानुपातिक प्रणालीले समाजमा राम्रो प्रभाव पार्न नसकेका बदनाम पात्रहरूलाई स्थान दिइराखेको छ। समन्यायको सिद्धान्त अवलम्बन गर्नु नै आधुनिक लोकतन्त्रको मुख्य उद्देश्य हो। यसमा सबैलाई समान बनाउने लक्ष्य राखिएको हुन्छ। यस्तो लोकतन्त्र सामाजिक न्यायमा आधारित हुन्छ। यही सिद्धान्तका आधारमा सबैलाई अवसर प्रदान गर्ने पवित्र लक्ष्य निर्धारण गरिन्छ। बहुमतका आधारमा मात्र शासन गरिँदा ससाना दलहरूको आवाजले मूर्तरूप लिन सक्दैन। तर, समानुपातिक प्रतिनिधित्वमा अमुक दलले प्राप्त गरेको मतका आधारमा संसद्मा प्रतिनिधित्व गरी आवाजविहीनको आवाजलाई बुलन्द गर्न सकिन्छ। यसमा साना दलहरू र अल्पसंख्यकले प्रतिनिधित्व गर्ने अवसर प्राप्त गर्छन्। बढी मत ल्याउने विजयी हुने प्रकारमा जस्तो मत खेर जाने अवस्था यसमा आउँदैन। सबै लिंग, क्षेत्र, समुदाय, वर्ग जात, जातिको जनसंख्यामा रहेको आफ्नो हिस्साका आधारमा प्रतिनिधित्व गर्छन्। अन्तरप्रादेशिक बिसमताको निराकरणमा यस प्रणालीबाट सुधार गर्न सम्भव हुन्छ। निर्वाचित भएर प्रतिनिधित्व गरिराखेको स्थान कुनै कारण रिक्त भएमा पुनः निर्वाचन गरिराख्नु पर्दैन। सूचीमा रहेको क्रमका आधारमा शीघ्र पूर्ति गर्न सकिन्छ। महिलाको प्रतिनिधित्व सबै प्रकारका क्लस्टरहरूमा गरिने भएकाले लैंगिक विभेदलाई समूल समाप्त गर्न सहायकसिद्ध हुन्छ। आधा आकाश ओगटेका महिलाले देशको नीति निर्माण र शासन प्रक्रियामा सहजै अवसर प्राप्त गर्छन्। पछि परेका सबै वर्गको प्रतिनिधित्वको सुनिश्चितता हुन्छ। यसैले यसको उपादेयताबारे कतै प्रश्न उठेको छैन। नेपालमा समानुपातिक प्रतिनिधित्वको व्यवस्था पहिलो संविधानसभाको निर्वाचनदेखि नै भएको हो। अन्तरिम संविधान २०६३ ले नै बहिष्करणमा परेकालाई समेटी राज्य संयन्त्रमा मूलप्रवाहीकरण गर्न यसको व्यवस्था गरिएको हो। पहिलो संविधानसभाको ६ सय १ सांसद संख्यामा ३ सय ३५ समानुपातिक प्रतिनिधित्व गराउने व्यवस्था गरियो। यही प्रावधानले दोस्रो संविधानसभाको निर्वाचनमा समेत निरन्तरता पायो। यसको उद्देश्यअनुरूप लक्षित समूह निर्धारणमा प्रारम्भ देखिने दुरुपयोग हुँदै आएको छ। नवधनाढ्यहरू र व्यापारिक, उद्योगी घरानालाई यसबाट अवसर प्रदान गर्ने अस्वस्थ प्रतिस्पर्धा सबै दलमा देखियो। विशेषगरी मधेसी दलमा श्रीमतीलाई प्रतिनिधित्व गराउने होड चल्दै गयो। महिलालाई समानुपातिक प्रतिनिधित्व गराउने प्रावधान प्रहसनमा परिणत हँुदै गयो। देशको वर्तमान संविधानमा यो संख्यामा केही हदसम्म संकुचन गरियो। संविधानसभामा ३ सय ३५ स्थान सुरक्षित गरी जम्मा सभाका सदस्यको ५५७४ प्रतिशत छुट्ट्याइएको थियो। नेपालको वर्तमान संविधानमा २ सय ७५ सांसदमध्ये १ सय १० अथवा ४० प्रतिशत मात्र समानुपातिकतर्फ राखिएको छ। पहिलो संविधानसभादेखि हालसम्मै यसको व्यापक दुरुपयोग हँुदै आएको छ। समानुपातिकतर्फको स्थानमा शासनमा निरन्तर रूपमा अवसर पाइराखेका, दलका नेतासँग राम्रो पकड कायम भएकाको बाहुल्य देखिन्छ। नाता, इष्टमित्र, श्रीमती, भाइ, भतिजा, केटी साथी आदि यसमा समेटिने गरेका छन्। शारीरिक र मानसिक रूपमा कमजोर भएकाहरूलाई राहत दिने प्रावधान समानुपातिक भएको छ। २०७४ सालको निर्वाचनमा विभिन्न तहका सरकारमा ५६ जोडीले सांसद बन्ने सौभाग्य प्राप्त गरेछन्। आधिकारिक रूपमा संख्या स्पष्ट गर्न नसकिए पनि केटी साथीको संख्यासमेत ठूलै भएको अनुमान छ। राजनीतिक दलहरू यसको दुरुपयोग गर्नमा निर्लज्ज देखिएका छन्। प्रभावशाली समूहकालाई छानीछानी अवसर प्रदान गरिएको छ। सीमान्तकृत वर्गकालाई पहिलो हुने निर्वाचित बन्ने प्रणालीमा विजयी बनी प्रतिनिधित्व गर्न कठिनाइ पर्ने भएकाले यस प्रकारको व्यवस्था गरिएको हो। यसको दुरुपयोग सम्भ्रान्त परिवारका सदस्यलाई अवसर दिएर गरिएको छ। परापूर्वकालदेखि शासन सत्तामा हालीमुहाली जमाइआएको वर्गका लागि यो प्रावधान राखिएको सरह भएको छ। शक्ति र शासनमा समाहित भइराखेकालाई पुनः सत्तामा निरन्तरता दिने माध्यम यसलाई बनाइएको छ। नेपाली कांग्रेसजस्तो लोकतान्त्रिक दलदेखि साम्यवादी दलहरूसमेतले सम्भ्रान्तलाई छानीछानी यसमा समेटेका छन्। निर्वाचन हार्ने प्रायः निश्चित भएका तर केन्द्रीय नेतृत्व तहमा रहेकालाई सत्तामा टिकिराख्ने प्रयोजनमा समानुपातिक प्रणालीको सहजै उपयोग भइराखेको छ। यौन दुराचारीदेखि भ्रष्टाचारीसम्म यसमा समेटिएका छन्। संवैधानिक आशय, प्रावधान र मर्मको हदैसम्म मानमर्दन गरिएको छ। निर्वाचन आयोगका अनुसार राजनीतिक दलहरूले बन्दसूची बुझाउँदा जनजातिहरूका लागि २८७, खस आर्यलाई ३१२, थारूका लागि ६६, दलितका लागि १३८, मधेसीका लागि १५३, मुस्लिमका लागि ४४ र पिछडिएको क्षेत्रका लागि ४३ प्रतिशत आरक्षण गरिएको छ। यो आधारसँग प्रतिकूल सूची पेस भएमा आयोगले बदर गर्न सक्छ। यसमा रहेको प्राथमिकता क्रम निर्धारणलाई दलहरूले चाहँदा परिवर्तन गर्न सक्ने प्रावधान छ। तर संविधानको आशय र प्रधानविपरीत आएका सूचीहरूको सम्बन्धमा आयोगले केही गर्न सक्ने अवस्था कानुनतः छैन। यही आधारमा राजनीतिक दलहरू स्वच्छ बनेका छन्। यस अवस्थामा समानुपातिक निर्वाचन प्रणालीको उपादेयता हाम्रो सम्बन्धमा आलोचित छ, यसमा सुधार गर्नुपर्ने अवस्था छ। यस व्यवस्थाको उद्देश्य पवित्र छ। समन्याय र सामाजिक न्यायको गन्तव्य यसले निर्धारण गरेको छ। तर व्यवहारमा प्रयोग हुँदा यसका केही अँध्यारा पक्षसमेत छन्। निर्वाचित प्रतिनिधि कोको हुने हुन् ? आफ्नो मतबाट कसले अवसर प्राप्त गर्ने हुन् ? यो पक्षका बारेमा मतदाताहरू अनभिज्ञ रहन्छन्। निर्वाचित प्रतिनिधि र मतदाता नागरिकबीच प्रत्यक्ष सम्बन्ध रहँदैन। दलका नाममा मतदाताले मतदान गर्छन्। यसबाट निर्वाचित हुनेहरूको नामावली सम्बन्धित दलले निर्धारण गर्छ। यसरी निर्वाचित भएकाको प्रत्यक्ष जवाफदेहिता मतदातामा रहँदैन। कुन प्रतिनिधिले कुन भौगोलिक क्षेत्रको प्रतिनिधित्व गरिराखेको हो ? स्पष्ट हुँदैन। देशभित्रको पिछडा क्षेत्रबाट अमुक दलले तीन जनालाई प्रतिनिधित्व गराउन सकेको अवस्थामा तीनमध्ये अछाम वा जुम्लाको प्रतिनिधि को हो ? स्पष्ट हँुदैन। ससाना दलहरूको समेत यसमा सहभागिता र महत्त्वपूर्ण भूमिका निर्वाह गर्ने स्थिति बन्छ। यसबाट संसद्मा धेरै प्रकारका ससाना दलहरूले सत्तामा सौदाबाजी गर्न पाउने स्थिति बन्छ। राजनीतिक अस्थिरताको अवस्थाको सामना गरिरहनु पर्छ। सरकारलाई कुनै महत्त्वपूर्ण विषयमा सर्वसम्मत निर्णय लिन कठिनाइ पर्छ। प्रतिनिधिले आफ्नो दलप्रति र यसका नेतृत्वप्रति भक्तिभाव प्रकट गर्छन्। मतदातालाई गौण आकलन गर्ने अभ्यस्तता प्रतिनिधिमा देखिँदै जान्छ। राजनीतिक दलहरूले जनतासमक्ष घोषणापत्रमार्फत गरेका वाचा र प्रतिबद्धताहरू पूरा गर्न कठिन हुन्छ। किनकि यस अवस्थाबाट समावेशी प्रकृतिको सरकार बन्छ। कुन घोषणापत्र लागू गर्ने विषय नै संकटमा पर्छ। राजनीतिक दलहरूका जनताको सामना गर्न नसक्नेहरू प्रतिनिधिसभामा सबै स्थान समानुपातिक हुनुपर्नेमा जोड दिइराखेका छन्। यो उनीहरूको जनताको अधिकार पूर्ण रूपमा समाप्त गर्ने कुत्सित रणनीति हो। तसर्थ नेपालको सन्दर्भमा यसमा केही सुधारहरू गर्नुपर्छ। नेपाली नागरिकलाई आफूले मत दिएको दलले कुन कुन क्षेत्रबाट कसलाई उम्मेदवार बनाएको हो ? आफ्नो मतबाट आफ्नै प्रतिनिधि को हुने हो ? स्पष्ट गर्नुपर्छ। राजनीतिक अस्थिरताको अवस्थालाई समाधान गर्न प्रत्यक्ष निर्वाचित प्रधानमन्त्रीको व्यवस्था अनिवार्य हुनुपर्छ। नेपालमा भइराखेको दुरुपयोगबाट जनताको अधिकारमा प्रश्न चिह्न खडा हुने हुँदा यसका आधारहरू स्पष्ट पारदर्शी गर्नुपर्छ। कमजोर वर्गलाई लक्षित गरी ल्याइएको यस प्रणालीमा सम्भ्रान्त परिवारका, पटकपटक सत्तामा रहने अवसर पाएकाहरूलाई सहभागी बनाउनु भनेको संवैधानिक प्रावधान र आशयको उल्लंघन गर्नु हो। त्यसैले दुईपटक सांसद भएका, एकपटक मन्त्री भएकालाई पुनः यो सुविधा दिइनु हुन्न। पटकपटक परीक्षण भइसकेकाबाट यस देशले केही पनि प्राप्त गर्न नसक्ने प्रमाणित भइसकेको छ। प्रत्येक क्षेत्रबाट राजनीतिक दलहरूले निर्वाचित हुने व्यक्तिहरूको छनोट गर्ने आधार वस्तुगत बनाउन सक्नुपर्छ। त्यस्ता आधारलाई पारदर्शी बनाउनुपर्छ। यस प्रयोजनका लागि आवश्यकताअनुसार संविधान र अन्य कानुनी प्रावधान पुनरावलोकन गर्नुपर्छ। देशमा कुशासन र भ्रष्टाचार व्याप्त छ। राजनीतिक दलहरूका नेतृत्व पंक्ति स्वार्थ लोलुप झुन्डको प्रशंसा र आत्मरतिमा मुग्ध छन्।"
बागमतीमा टिकटको दौडधुप तीव्र,"हेटौंडा : देशकै सबैभन्दा धेरै निर्वाचन क्षेत्र रहेको बागमती प्रदेशमा राजनीतिक दलहरूभित्र प्रत्यक्ष निर्वाचनको लागि टिकटको रस्साकस्सी सुरु भएको छ। गठबन्धन दलभित्र सिट बाँडफाट पनि पेचिलो बन्दै गएको छ। प्रदेशको ६६ वटा प्रदेश र ३३ वटा संघीय निर्वाचन क्षेत्रका लागि प्रमुख राजनीतिक दलभित्र टिकटको लागि तीव्र दौडधुप छ। प्रदेशमा नेकपा एमाले, नेपाली कांग्रेस, नेकपा माओवादी केन्द्र, नेकपा एकीकृत समाजवादीलगायत दलहरूले आकांक्षीहरूको नाम संकलन गरेर निर्णयका लागि प्रक्रिया अघि बढाएको छ। २०७४ को प्रदेशभा निर्वाचनमा बहुमत प्राप्त दल नेकपा एमालेलाई यो पटक भने विरासत कायम राख्न चुनौती छ। २०७४ मा प्रत्यक्ष र समानुपातिक गरी ५८ जना प्रदेशसभा सदस्य जितेको एमालेलाई यसपटक भने पार्टी फुटको असर छ। ९ जना प्रत्यक्ष निर्वाचित प्रदेशसभा सदस्यसहित १३ जना प्रदेशसभा सदस्यले एमालेबाट विभाजन भएको दल एकीकृत समाजवादी रोजेका छन्। २०७४ को निर्वाचनमा आएको सिटभन्दा नघट्ने रणनीतिका साथ अघि बढिरहेका छौं, एमाले बागमती प्रदेश सचिव विजय सुवेदीले भने, एमालेको जनमत घटेको छैन। फुटको असर हामीलाई पर्दैन। एमालेले प्रदेशसभामा ४२ सिट प्रत्यक्ष जितेको थियो। २०७९ को स्थानीय निर्वाचनमा १४ स्थानीय तहको प्रमुखउपप्रमुख, १३ स्थानीय तहको प्रमुख र २२ स्थानीय तहको उपप्रमुख जितेर एमाले प्रदेशमा दोस्रो दल भएको छ। गठबन्धन दलभित्र भने सिट बाँडफाँटको टुंगो लाग्न सकेको छैन। गठबन्धनभित्र कांग्रेसले सबैभन्दा धेरै ४० सिट दाबी गरेको छ। कांग्रेसले २०७४ मा प्रत्यक्ष सात सिट मात्रै जितेको थियो। एमाले र नेकपा माओवादी केन्द्रको गठबन्धनविरुद्ध एक्लै चुनावमा होमिएको कांग्रेसको प्रदेशसभामा समानुपातिकसहित २१ जना प्रदेशसभा सदस्य थिए। योपटक हामीले स्थानीय तहेको मत आँकडाअनुसार ४० सिटभन्दा बढी जित्छौं, कांग्रेसका नेता एवं बागमती प्रदेश भौतिक पूर्वाधार राज्यमन्त्री सन्तबहादुर चेपाङले भने, गठबन्धन दलहरूभित्र पनि यहीअनुसार कुरा भइरहेको छ। कांग्रेसले २०७९ को स्थानीय निर्वाचनमा प्रदेशको ११९ स्थानीय तहमध्ये १७ स्थानीय तहको प्रमुखउपप्रमुख, ४१ स्थानीय तहको प्रमुख र ३२ स्थानीय तहको उपप्रमुख जितेको थियो। यो आँकडाअनुसार प्रदेशमा कांग्रेस पहिलो दल हो। गठबन्धनभित्र माओवादी केन्द्रले प्रदेशसभा सदस्यका लागि ३३ सिट दाबी गरेको छ। हामी कम्तीमा पनि २८ सिट जित्छौं भन्ने आन्तरिक मूल्यांकन छ, माओवादी केन्द्र बागमती प्रदेशका उपाध्यक्ष प्रेमबहादुर पुलामीले भने, यही १६१७ गतेसम्म सबै विषय गठबन्धनभित्र टुंगो लगाउन पहल भइरहेको छ। २०७४ मा माओवादीले एमालेसँगको गठबन्धनमा बागमती प्रदेशमा १५ क्षेत्रमा प्रत्यक्ष निर्वाचन जितेको थियो। समानुपातिकसहित २३ प्रदेशसभा सदस्य रहेको माओवादी प्रदेशसभामा भने एमालेपछि दोस्रो दल थियो। स्थानीय निर्वाचन २०७९ मा माओवादीले नेपाली कांग्रेससँगको गठबन्धनमा ४ स्थानीय तहमा प्रमुखउपप्रमुख, २३ स्थानीय तहमा प्रमुख र २५ स्थानीय तहमा उपप्रमुख जितेको छ। स्थानीय तहको मत आँकडाअनुसार प्रदेशमा माओवादी तेस्रो दल हो। हाल बागमतीको नेतृत्व गरिरहेको दल एकीकृत समाजवादीले भने २०७४ मा प्रत्यक्ष निर्वाचन जितेको क्षेत्र नछाड्ने बताएको छ। एमाले विभाजनपछि ९ जना प्रत्यक्ष निर्वाचित र ४ जना समानुपातिक प्रदेशसभा सदस्य एकीकृत समाजवादीमा आबद्ध भएका थिए। हामीले प्रदेशमा २० सिट दाबी गरेका छौं। प्रत्यक्ष जितेको क्षेत्र छाड्दैनौं, समाजवादी बागमती प्रदेशका अध्यक्ष सावित्रा भुषालले भने, गठबन्धनभित्र स्थानीय निर्वाचनमा राम्रो सहकार्य भएन। प्रदेश र संघीय निर्वाचनमा भने त्यस्तो हुँदैन भन्ने अपेक्षा छ। स्थानीय निर्वाचन २०७९ मा समाजवादीले पाँच स्थानीय तहको प्रमुख र चार स्थानीय तहको उपप्रमुख जितेको छ। प्रदेश छाडेर संघमा दौडधुप २०७४ मा प्रदेशसभा जितका प्रायः नेताहरू संघीय प्रतिनिधिसभा सदस्यको लागि दौडधुपमा छन्। संघमा मन्त्रीदेखि मुख्यमन्त्री भएकाहरू पनि संघमै निर्वाचन लड्ने तयारीमा छन्। वर्तमान मुख्यमन्त्री राजेन्द्र पाण्डे प्रदेश छाडेर संघीय निर्वाचन लड्न टिकटका लागि दौडधुपमा छन्। म पहिला पनि संघमै थिए। केन्द्रीय नेतृत्वलाई सहयोग गर्न पनि मैले यो पटक संघमा लड्नुपर्छ, उनले भने, त्यसको तयारीमा म जुटिसकेको छु। एमालेभित्र पनि प्रदेशभन्दा संघमा आकांक्षा राख्ने नेता धेरै छन्। आन्तरिक दौडधुपमा नेताहरू हुनुहुन्छ। प्रदेशभन्दा संघमा बढी आकर्षण देखियो, एमाले बागमती प्रदेश सचिव सुवेदीले भने, संघको टुंगो लागेपछि मात्र प्रदेशको कुरा आउने देखियो। पूर्वमुख्यमन्त्री डोरमणि पौडेल र अष्टलक्ष्मी शाक्य चुनाव नलड्ने भएका छन्। एमालेबाट प्रदेश सरकारमा मन्त्री भएका प्रायः नेताहरू संघीय निर्वाचनको लागि टिकटाको दौडधुपमा छन्।कांग्रेसका नेताहरूले पनि प्रदेशभन्दा संघको टिकटलाई प्राथमिकता दिइरहेका छन्। नेताहरू सबै टिकटका लागि दौडधुपमा छन्। अलि वरिष्ठ र पुराना नेताहरू सबैले संघलाई प्राथमिकत दिएका छन्, कांग्रेसका नेता तथा प्रदेशसभा सदस्य छिरिङदोर्जे लामाले भने । मंसिर ४ नजिकिँदै गर्दा बागमती प्रदेशको नयाँ मुख्यमन्त्री को बन्ला भन्ने पनि चर्चा सुरु भएको छ। त्यसका लागि दलहरूले मुख्यमन्त्रीका रूपमा पात्र अघि सार्न भने सकेको छैन। एमालेमा संघको टिकट टुंगो लागेपछि मात्र प्रदेशको मुख्यमन्त्रीको लागि सम्भावित पात्र टुंगो लाग्ने भएको छ। अहिले प्रायः नेताहरू संघकै टिकटको लागि दौडधुपमा हुनुहुन्छ। संघमा नगएका र मिलाउनुपर्ने नेताहरू नै प्रदेशमा आउने हो, एमाले बागमती प्रदेशका सचिव सुवेदीले भने, संघको टिकट टुंगो लागेपछि मुख्यमन्त्रीको उम्मेदवार पनि टुंगो लाग्छ। प्रदेशमा मन्त्री भएका एमालेका पोलिटब्युरो सदस्य रामेश्वर फुयाँलले मात्र हालसम्म मुख्यमन्त्रीको अकांक्षा राख्दै प्रदेशमा चुनाव लड्ने बताएका छन्। कांग्रेसमा भने कांग्रेस बागमती प्रदेशका सभापति इन्द्र बानियाँ प्रदेशसभा सदस्य निर्वाचित भएर मुख्यमन्त्री बन्ने दाउमा छन्। उनलाई चुनौती सिन्धुपाल्चोकबाट मोहन बस्नेतले दिने सम्भावना रहेको कांग्रेस निकट नेताहरू बताउँछन्। सभामुख अग्नी सापकोटा र उनको क्षेत्र एउटै भएकाले बस्नेत संघमा टिकट नपाए मुख्यमन्त्री ग्यारेन्टी गरेर प्रदेशमा आउने तयारीमा छन्। माओवादीभित्र भने शालिकराम जम्कट्टेललाई सम्भावित मुख्यमन्त्रीका रूपमा अघि सारिएको छ। हाल आर्थिक ममिला तथा योजनामन्त्री रहेका जम्कट्टेल मुख्यमन्त्रीको दाबीसहित फेरि प्रदेशमै धादिङबाट निर्वाचन लड्दैछन्।"
७६ जिल्लामा फैलियो डेंगु,"मुलुकका ७६ जिल्लामा डेंगुको संक्रमण फैलिएको छ। गत साउनदेखि हालसम्म मुलुकका सातवटै प्रदेशका २५ हजार ५ सय ४३ जनामा डेंगु संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरका अनुसार डेंगु संक्रमणबाट हालसम्म ३२ जनाको मृत्यु भएको छ। सबैभन्दा बढी बागमती प्रदेशमा डेंगु संक्रमण फैलिएको छ। बागमतीमा १९ हजार ९ सय १० जनामा संक्रमण पुष्टि भएको छ। त्यसपछि क्रमशः लुम्बिनीमा २ हजार ८ सय ८७ र सुदूरपश्चिम प्रदेशमा ८ सय ४ जनामा संक्रमण भएको छ। प्रदेश १ मा ७ सय ७५ र गण्डकीमा ५ सय ५६ जनामा संक्रमण भइसकेको छ। त्यस्तै, मधेस प्रदेशमा ३ सय ८० जना र कर्णाली प्रदेशमा २ सय ३१ जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। डेंगुका बढ्दो संक्रमणको नियन्त्रण तथा रोकथाम गर्न प्रदेश, जिल्ला र स्थानीय तहको समन्वयमा समस्या देखिएको छ। इपिडिमियोलोजी तथा रोग नियन्त्रण महाशाखाले सातवटै प्रदेशमा डेंगु नियन्त्रणका लागि खोज र नष्ट गर अभियान सुरु गरे पनि प्रभावकारी हुन सकेको छैन। महाशाखाले ६० जिल्ला र १ सय ३९ स्थानीय तहमा अभियान सञ्चालनका लागि बजेट विनियोजन गरिएको जनाएको छ। स्वास्थ्य सेवा विभागका महानिर्देशक डा दीपेन्द्ररमण सिंहका अनुसार, केही सातादेखि मुलुकभर डेंगुका बिरामी बढ्दै गएका छन्। महानिर्देशक सिंह डा भन्छन, जलवायु परिवर्तन, जनसंख्या वृद्धि र प्लास्टिकजन्य तथा अन्य फोेहोरहरूको उचित व्यवस्थापन हुन नसक्दा डेंगुलगायत किटाणुजन्य रोगसंख्यामा वृद्धि भएको छ। विभिन्न प्रदेश, जिल्ला, स्थानीय तह र स्वास्थ्य संस्थाको माग तथा उपलब्धताको आधारमा डेंगु रोग निदानका लागि परीक्षण किटहरू उपलब्ध गराइएको स्वास्थ्य मन्त्रालयले जनाएको छ।००० प्रदेश १ मा डेंगु संक्रमणको जोखिम उच्च हुँदै गएको छ। हाल दैनिक २५ देखि ३० जना संक्रमितहरू थपिँदै छन्। संक्रमण रोकथाम तथा न्यूनीकरणमा सरकार गम्भीर नहुँदा संक्रमितको संख्या बढ्दै गएको हो। पछिल्लो ९ दिनमा मात्र प्रदेश १ मा डेंगुका ३१७ जना नयाँ संक्रमित थपिएका छन्। पहिलोपटक २०७८ माघ ८ गते मोरङको २ जनामा डेंगुको पुष्टि भएको थियो। त्यसयता हालसम्म डेंगुबाट संक्रमित हुनेको संख्या ७१६ पुगेको छ। प्रदेश स्वास्थ्य निर्देशनालयका अनुसार भदौ ३१ सम्म प्रदेश १ मा डेंगुका ३९९ संक्रमितहरू थिए। निर्देशनालयका प्रमुख ज्ञानबहादुर बस्नेतका अनुसार प्रदेश १ का तेह्रथुम, संखुवासभा र सुनसरी जिल्ला डेंगु संक्रमणको उच्च जोखिममा छन्। मोरङमा पनि संक्रमण दर बढ्ने क्रममा रहेको उनले बताए। पछिल्लो महिना दिनयता अस्पतालहरूमा पनि डेंगुका बिरामीहरूकोे चाप बढेको छ, उनले भने, अस्पतालमा टाउको तथा मांसपेसी दुख्ने, वाकवाक लाग्ने, वान्ता हुने र ग्रन्थी सुन्निनेलगायतका समस्या लिएर आउने बिरामीहरू बढेका छन्। विशेषगरी आयातित केसहरूले चुनौती थपेको छ। डेंगुको रोकथामका निम्ती भेक्टर लक्षित उपायहरू अपनाउन सुरु गरिएको प्रदेश सरकारको स्वास्थ्य मन्त्रालयले जनाएको छ। मन्त्रालयका अनुसार डेंगुको संक्रमण न्यूनीकरणका लागि हाल लामखुट्टे मार्ने विषादी छर्किने, लार्भा नष्ट गर्ने, पानी जम्न नदिने र आमसर्वसाधारणलाईसमेत सचेत गराउनेलगायतका कार्यहरू भइरहेको छ। संक्रमण न्यूनीकरणका लागि लार्भा नष्ट गर्न सरकारले खोज र नष्ट गर नामक अभियान नै सञ्चालन गरेको मन्त्रालयका सचिव अनुज भट्टचनले बताए। सचेतना फैलाउन रेडियोमार्फत सचेतनामुलक सामाग्रीसमेत प्रसारण सुरु गरिएको उनले बताए। जलवायु परिवर्तन, जनसंख्या वृद्धि र प्लास्टिकजन्य तथा अन्य फोेहोरहरूको उचित व्यवस्थापन हुन नसक्दा डेंगुलगायत किटाणुजन्य रोगको संख्यामा वृद्धि भएको छ। डा दीपेन्द्ररमण सिंह, महानिर्देशक, स्वास्थ्य सेवा विभाग हाल सरकारको आकस्मिक तथा विपद् व्यवस्थापन कोषबाट १४ वटै जिल्लाका स्वास्थ्य कार्यालयहरूले डेंगुको संक्रमण रोकथामको प्रयास गरिरहेका छन्। सोही कोषको रकमबाट किटनाशक औषधि र अन्य आवश्यक किटहरू खरिद गरेर डेंगु रोकथामको प्रयास भइरहेको जनाइएको छ। डेंगुको प्रकोपबाट जोगिन भने झुलको प्रयोग गर्ने, बाहुला छोप्ने गरी लुगा लगाउने, घर वरिपरि पानी जम्न नदिने र किटनाशक औषधिको प्रयोग गर्ने तथा लोसनहरू लगाउनेलगायतका कार्य गर्न चिकित्सहरूले सुझाएका छन्। प्रकोपको रूपमा फैलिएको एक महिना बित्दा पनि बागमती प्रदेशमा डेंगु नियन्त्रणमा आउन सकेको छैन। चालू आर्थिक वर्षको साउन १ गतेदेखि असोज ८ गतेसम्म प्रदेशमा १४ हजार ९ सय ७४ जना डेंगुबाट संक्रमित भएको बागमतीको स्वास्थ्य मन्त्रालयले जनाएको छ। तीमध्ये ११ जनाको मृत्यु भएको मन्त्रालयका प्रवक्ता दीपकप्रसाद तिवारीले बताए। संक्रमितमध्ये सबैभन्दा धेरै काठमाडौंमा ५ हजार ४२२ जना र सबैभन्दा कम रसुवामा दुई जना रहेका छन्। ललितपुरमा ५ हजार २०६ जना, मकवानपुरमा २ हजार १०८ जना, भक्तपुरमा ७८६ जना र चितवनमा ५०६ जनामा डेंगु संक्रमण भएको मन्त्रालको तथ्यांक छ। त्यस्तै, धादिङमा ३ सय ९९ जना, काभ्रेमा १ सय ७० जना, सिन्धुलीमा ९६ जना, रामेछापमा ८९ जना, नुवाकोटमा ८७ जना, सिन्धुपाल्चोकमा ६२ जना, दोलखामा ५१ जना डेंगु संक्रमित भएका छन्। भदौको अन्तिमबाट डेंगुको संक्रमण बढेको हो। तर, एक हप्तायता भने संक्रमण दर घट्दो क्रममा छ, प्रवक्ता तिवारीले भने। डेंगु नियन्त्रणको लागि मन्त्रालयले प्रदेशका १३ वटै जिल्लाका रेडियोहरूबाट सचेतनामुलक सूचना प्रसारण, १३ वटै प्रादेशिक अस्पतालमा डेंगु परीक्षण र सबै जिल्ला स्वास्थ्य कार्यालयमार्फत स्थानीय तहहरूलाई डेंगु नियन्त्रणका लागि प्राविधिक सहयोग र सहजीकरण गरिरहेको स्वास्थ्यमन्त्री निमा लामाले बताए। निः शुल्क डेंगु परीक्षणको लागि १ करोड ४५ लाख र डेंगु नियन्त्रणको लागि प्राविधिक सहयोग सहजीकरणका लागि १ करोड बढी बजेट जिल्ला तहमा पठाइएको उनले जानकारी दिए। रकमको अभावले नियन्त्रणको काम रोकिने वातावरण छैन, उनले भने, सबै प्रादेशिक अस्पताललाई उपचार खर्च गर्न नसक्ने डेंगुका बिरामीहरूको निःशुल्क उपचारका लागि व्यवस्था गरेका छौं। सबै स्वास्थ्य केन्द्रमा सिटामोल अभाव हुन नदिने गरी व्यवस्था गरेका छौं। साथै डेंगु खोज तथा नष्ट गर्ने अभियानको लागि स्थानीय निकाय, जिल्ला प्रशासन कार्यालयहरूमार्फत अभियान चलाउन पनि सहजीकरण गरिरहेको लामाले बताए। स्वास्थ्य मन्त्रालय, बागमती प्रदेशको प्रादेशिक आपतकालीन स्वास्थ्य केन्द्रका इन्चार्ज डा रवीन भुषालका अनुसार, मानवीय व्यवहार परिवर्तन नहुँदा डेंगु फैलिएको हो। धेरै सफा पानी जम्ने ठूला सहरहरूमा यो समस्या बढी देखिएको छ, उनले भने, यसलाई निर्मुल नै पार्न सकिन्न तर मानवीय व्यवहार परिवर्तन गरेर न्यूनीकरण गर्दै जान सकिन्छ। नेपालमा ३३ वर्षमा डेंगु प्रकोपको चक्रीय निरन्तरता देखिएको पनि भुषालले बताए। बागमतीपछि लुम्बिनी प्रदेशमा सबैभन्दा बढी संक्रमित पुष्टि भएका छन्। लुम्बिनीमा २ हजार ८ सयभन्दा बढी व्यक्तिमा संक्रमण पुष्टि भएका छ। बाँकेका २ ठूला अस्पतालमा उपचार गर्न आएकामध्ये डेंगुबाट अहिलेसम्म ६ जनाको ज्यान गएको छ। भेरी अस्पताल नेपालगन्जमा ४ जना र नेपालगन्ज मेडिकल कलेज शिक्षण अस्पताल कोहलपुरमा २ जनाको डेंगुबाट ज्यान गएको हो। भेरी अस्पतालका मेडिकल रेकर्डर अरुणदेव खनालका अनुसार मृत्यु हुनेमा कैलालीका २, बाँके र बर्दियाका ११ जना छन्। कैलालीको टीकापुर नगरपालिका६ कि १२ वर्षीया बालिका र लम्कीचुहा नगरपालिका१ का ५३ वर्षीय पुरुषको भेरी अस्पतालमा डेंगुबाट निधन भएको छ। त्यसैगरी, बाँकेको राप्तीसोनारी गाउँपालिका२ का ३२ वर्षका पुरुष र बर्दियाको बढैयाताल गाउँपालिका८ का ८६ वर्षका पुरुषको पनि कोरोनाबाट निधन भएको खनालले बताए। साउन महिनायता भेरी अस्पतालमा विभिन्न जिल्लाबाट डेंगुको उपचार गर्न आउनेको संख्या ४२ पुगेको छ। भेरी अस्पतालमा उपचार गर्न आएका डेंगु रोेगीलाई शैयाभित्र नै झुलभित्र राख्ने गरिएको छ। त्यसैगरी, नेपालगन्ज मेडिकल कलेज शिक्षण अस्पताल कोहलपुरका मेडिकल रेकर्डर दुर्गा बस्यालका अनुसार जुम्ला र सल्यानका ११ जनाको डेंगुको मृत्यु भइसकेको छ। जिल्ला स्वास्थ्य कार्यालय बाँकेका किटजन्य रोग फोकल पर्सन दुर्गा गौतमका अनुसार बाँकेमा अहिलेसम्म ४४ जना व्यक्तिमा डेंगु रोग पुष्टि भइसकेको छ। सबैभन्दा धेरैं डेंगु रोगी कोहलपुर नगरपालिकामा १६ जना छन्। त्यसैगरी, नेपालगन्ज उपमहानगरपालिकामा १२ जना र बैजनाथ गाउँपालिकामा ५ जनामा डेंगु पुष्टि भएको जिल्ला स्वास्थ्य कार्यालयले जनाएको छ। नेपालगन्जमा डेंगुका लार्भा नियन्त्रण गर्ने र डेंगु परीक्षण गर्ने अभियान सञ्चालन गरिएको छ। डेंगु संक्रमण हुने र विस्तार हुने यो सिजन नै हो। लामखुट्टे मार्ने अभियान सञ्चालन नहुनु, स्थानीयले लामखुट्टेबाट जोगिने उपाय नअपनाउनु र लापरबाही गर्नुले डेंगुको संक्रमण बढेको हो, गौतमले भनिन्, सुरुमा देशबाहिरबाट आएका व्यक्तिमा डेंगु देखिए पनि अहिले संक्रमण विस्तार भइरहेको छ। डेंगु नियन्त्रणका लागि समुदायस्तरमै सचेतनाको खाँचो छ। सुदूरपश्चिम प्रदेशका ९ वटै जिल्लामा डेंगुका बिरामीको संख्या बढिरहेको छ। सुदूरपश्चिम प्रदेश स्वास्थ्य निर्देशनालयले दिएको तथ्यांकअनुसार नौवटै जिल्लामा अघिल्लो महिनाको अन्तिमसम्म ५५ जनामा मात्रै डेंगुको संक्रमण थियो। अहिले ७ सयभन्दा बढीमा डेंगुको संक्रमण देखिएको छ। सुदूरपश्चिममा शनिबारसम्म २ जनाको मात्रै डेंगुका कारण मृत्यु भएको छ। प्रदेश स्वास्थ्य निर्देशनालयले १ महिनामा १४ गुणाले डेंगुका बिरामी बढनु चिन्ताजनक भएको जनाएको छ। निर्देशनालयले देशभरीका बढी संक्रमित भएका १० जिल्लामा सुदूरपश्चिमको कैलाली पनि पर्ने जनाएको छ। उपत्यकाका ३ जिल्ला, मकवानपुर, दाङ, रुपन्देही, चितवन, धादिङ र गुल्मीपछि कैलालीमा बढी संक्रमित रहेका छन्, क्षेत्रीय स्वास्थ्य निर्देशक डाजगदीश जोशीले भने। कैलालीमा मात्रै २९८ जनामा डेंगु संक्रमण पुष्टि भइसकेको छ। डा जोशीले सर्वसाधारणले सावधानी अपनायो भने डेंगुबाट जोगिन सकिने बताए। अरू केही गर्नै पर्दैन, घर वरिपरि जमेको पानी नष्ट गर्ने वा त्यसमा डिजेल, मट्टीतेल हालेर लामखुट्टेको प्रजनन रोक्ने हो। झुलभित्र सुत्ने हो अथवा लामखुट्टेको टोकाइबाट बच्ने हो भने डेंगु हुदैन, डा जोशीले भने। डेंगुको जानकारी दिने गरी चेतनामुलक सन्देशहरू दिन थालिएको छ। दार्चुलामा २०८ र बझाङमा २२ जनामा डेंगुको संक्रमण देखिएको छ। दार्चुला कैलालीपछि प्रदेशभरीमै दोस्रो बढी संक्रमित भएको जिल्लाको श्रेणीमा छ। प्रदेश स्वास्थ्य निर्देशनालयले सबै जिल्ला स्वास्थ्य कार्यालयहरूलाई ज्वरोको बिरामी आउने बित्तिकै डेंगु परीक्षण गर्न निर्देशन दिएको छ। हामीसँग डेंगुको टेस्ट किटको अभाव छ। सामान्य समयका लागि टेस्ट किटहरू थिए। तर, अचानक फैलियो। त्यसैले सबै जिल्लालाई टेस्टकिट किन्न बजेट र निर्देशन पनि दिइएको छ, निर्देशक डाजोशीले भने। कर्णालीमा २ सय नाघे कर्णाली प्रदेशमा पनि डेंगु संक्रमण फैलँदै गएको छ। कर्णाली स्वास्थ्य निर्देशनालयका सूचना अधिकारी श्याम आचार्यका अनुसार आइतबारसम्म कर्णाली प्रदेशका १० वटै जिल्लामा ज्वरो आएर अस्पताल आएका २ सय ३९ जना बिरामीमा डेंगुको संक्रमण भएको पुष्टि भएको हो। स्वास्थ्य सेवा निर्देशनालय सुर्खेतका अनुसार सबैभन्दा बढी डेंगुका बिरामी सुर्खेतमा फेलदा परेका छन्। सुर्खेतमा मात्र हालसम्म कुल १ सय ८८ जनामा डेंगु देखिएको छ। त्यसपछि सल्यानमा १७ जना, कालीकोट १२ जना, मुगु ६ जना, रुकुम पश्चिम ५ जना, जुम्लामा ७ जना, जाजरकोट २ जना, दैलेखमा १ जना, डोल्पामा १ जना बिरामीमा डेंगोको संक्रमण पुष्टि भएको छ। सूचना अधिकारी आचार्यका अनुसार तापक्रममा भएको बृछिका कारण डेंगुको महामारी अझै १ महिना रहन्छ। कात्तिकबाट चिसो बढ्ने, लामखुट्टे पनि निष्क्रीय हुने भएकाले कम हुदै जान्छ। डा अप्सरा हमालका अनुसार कालीकोटमा हालसम्म १२ जनामा देखिएको छ। पछिल्लो समय कालीकोटका गाउँ बस्तीहरूमा डेंगु फैलाउन लामखुट्टे देखिएकाले जोखिम बढेको छ। कर्णालीका १० वटै जिल्लामा सञ्चालनरत अस्पतालमा ज्वरोका बिरामीहरू सबैलाई डेंगु परीक्षण गर्ने गरिएको छ। संक्रमण पुष्टि भएपछि उपचारमा कुनै कमी हुन नदिन प्रदेश सरकारले सबै जिल्लालाई समन्वय गरेर निर्देशन दिएको कर्णाली प्रदेश सरकारका आन्तरिक मामिला तथा कानुनमन्त्री हिमबहादुर शाहीले बताए। दिनेश गौतमकाठमाडौं, राकेश कर्णविराटनगर, कृष्ण सारु मगरहेटौंडा, शंकरप्रसाद खनालनेपालगन्ज, शिवराज भट्टधनगढी, बिस्नप्रसाद न्यौपानेसुर्खेत :"
किन महँगियो डलर ?,"काठमाडौं : इतिहासमा अहिलेसम्मकै डलरको मूल्य उच्च भएको छ। दिनप्रतिदिन डलर बलियो हुँदै जाँदा भारतीय मुद्रा र नेपाली रुपैयाँ भने कमजोर बन्दै गएको छ। डलर बलियो हुँदै जाँदा यूकेको पाउन्ड स्टर्लिङसमेत कमजोर भएको छ। गत सोमबार बिहान पाउन्ड करिब चार प्रतिशतभन्दा बढीले घटेर १०३५ डलरको हाराहारीमा पुग्यो। यससँगै पाउन्डको मूल्य डलरको बराबरीको नजिक पुगेको छ। यद्यपि बेलायती मुद्राको अवस्था अपराह्नसम्ममा १०७ डलरभन्दा माथि पुगेको छ। सन् १९७२ यताकै सबैभन्दा ठूलो ४५ अर्ब पाउन्डको कर कटौतीपछि चान्सलर क्वासी क्वार्टेङले सप्ताहन्तमा अझै धेरै कुरा आउन बाँकी रहेको बताएपछि यो ठूलो परिवर्तन भएको हो। अन्तर्राष्ट्रिय स्तरमै सुरक्षित मुद्रा ठानिने भएकाले अधिकांश मुलुकले डलरलाई रिजर्भ पनि राख्ने गर्छन्। यसकारण पनि अमेरिकन डलरको माग बढेको र पछिल्ला दिनमा मूल्य अकाशिएको विज्ञहरूको भनाइ छ। यसको प्रत्यक्ष प्रभाव आयात महँगिने र मूल्यवृद्धिमा चाप पर्छ। नेपाल राष्ट्र बैंकका अनुसार असोज ११ गते एक अमेरिकी डलरको बिक्रीदर अर्थात् विनिमय दर १ सय ३० रुपैयाँ ९० पैसा पुगेको छ। यस्तै सो दिनको खरिद दर भने १ सय ३० रुपैयाँ ३० पैसा पुगेको छ। यो बिक्री मूल्य र खरिद मूल्य अहिलेसम्मकै उच्च हो। असोज महिना सुरु भएपछि डलरको मूल्य अकासिन थाल्यो। असोज १ गते एक अमेरिकी डलरको बिक्रीदर १ सय २७ रुपैयाँ ८९ पैसा र खरिद दर भने १ सय २७ रुपैयाँ २९ पैसा पुगेको थियो। यो दर क्रमशः बढ्दै गएर यतिबेला डलरको मूल्य १ सय ३० रुपैयाँले नाघेको छ। यसरी डलरको मूल्य बढ्दै गर्दा नेपाली रुपैयाँको अवमूल्यन भएको छ। अर्थविद् रामेश्वर खनाल पछिल्लो समय युरोपेली मुलुकहरूको अर्थतन्त्र कमजोर हँुदै गएकाले अमेरिकाको मुद्रा बलियो हुन थालेको बताउँछन्। खासगरी जर्मन, बेलायतको अर्थतन्त्र कमजोर हुन थालेको छ। रसियाको ग्यास आपूर्ति कमजोर भएपछि अर्थात् रोकिएपछि युरो कमजोर हँुदै गयो। दुईवटा मुद्राको तुलना गर्दा एउटा मुद्रा कमजोर भयो। चीनप्रतिको विश्वसनीयता कमजोर हुँदै गयो। अमेरिकी कम्पनीहरूले चीनबाट लगानी फिर्ता गरेर भियतनाम र भारतमा लगानी गरिरहेका छन्, उदाहरण दिँदै उनले भने, जस्तै एप्पलले कुल उत्पादनको एक चौथाइ भारतमा गर्ने घोषणा गरिसकेको छ। जबकि उसले यसअघि चीनमा उत्पादन गरिरहेको थियो। चीनमा पछिल्लो पटक सिजिङ पिङको नीतिले गर्दा, उनीहरू रूससँग नजिक भएका कारणले गर्दा कतिपय युरोपेली मुलुकले पनि आयात गर्ने सामानको अर्डर कटौती गरेका छन्। त्यसले गर्दा चिनियाँ युआन कमजोर भएर जाने, युरो र रसियन रुवेल कमजोर भएर गएको उनको तर्क छ। यी तीन वटा प्रमुख मुद्राहरू कमजोर भएर गएपछि डलर स्वतः बलियो भएर गएको हो। यसैगरी, नेपाल राष्ट्र बैंकका प्रवक्ता डा गुणाकर भट्टका अनुसार भने डलरको मूल्य अकासिनुको मुख्य कारण अमेरिकाको केन्द्रीय बैंक द फेडरल रिजर्भ ले ब्याजदर बढाएकोले हो। फेडेरल रिजर्भले ब्याजदर बढाएर ३२५ प्रतिशतको हाराहारीमा पुर्याएको छ। यो अमेरिकाको बैंकहरूको अन्तरबैंक (फेडरल फन्ड रेट) ब्याजदर हो। यस्तो दर न्यूनतम ३ प्रतिशतदेखि ३२५ प्रतिशतबीचमा बस्न अमेरिकाको केन्द्रीय बैंकले निर्देशन दिएको छ। जबकि यस्तो रेट अघिल्लो दिनसम्म २२५ देखि २५ प्रतिशतसम्म थियो। यो दर बढाउँदा अमेरिकी डलरको माग विश्व बजारमा झन् बढेकाले डलर बलियो भएको प्रवक्ता डा भट्टले औंल्याए। उनी भन्छन्, अमेरिकाले थोरै ब्याजदर बढाउनासाथ सारा लगानीकर्ताहरू अमेरिकातिर जान्छन्। विश्व अर्थतन्त्रको परिदृश्य केलाउँदा पनि अमेरिका सुरक्षित लगानीकर्ताका लागि सुरक्षित गन्तव्य मानिन्छ। यसलाई अर्थशास्त्रीहरूले सेन्स हेभन भन्छन्। कुनै वस्तुको माग बढेपछि मूल्य बढ्छ। यसैले अमेरिकी डलरको माग बढ्यो र महँगी बढ्यो। यसो हुँदा भारतीय मुद्राको मूल्य घट्यो। भारत र नेपाल पेग भएका कारण नेपाली मुद्रा पनि कमजोर भएको हो। अन्य मुलुकको मुद्रा पनि कमजोर भएको छ, उनले थपे, किनभने बेलायतको अर्थतन्त्र कता जान्छ, युरोपको अर्थतन्त्र कता जान्छ भन्ने छ। बेलायतमा मूल्यवृद्धि दोब्बर अंकमा पुगेको छ। अर्थतन्त्र कसरी सम्हाल्ने भन्ने चिन्तामा पुगेको छ। उनका अनुसार समग्र देशमध्ये अमेरिकाको भने धेरै हदसम्म राम्रो छ। किनभने यहाँ हरेक महिना जागिरको माग बढिरहेको छ। केन्द्रीय बैंकले पनि मूल्यवृद्धि बढ्न थालेपछि ब्याजदर पनि बढाएको छ। यो मूल्यवृद्धि नियन्त्रण गर्न हो। ब्याजदर बढेपछि लगानीकर्ताले लगानी बढाउँदैनन्। यसो हुँदा नियन्त्रणमा आउँछ भन्ने हो। डलर बलियो हुँदै जाँदा नेपाली मुद्रा प्रभावित हँुदै गएको छ। नेपाली रुपैयाँ डलरसँग पेग (अन्तरआबद्धता) छैन। तर नेपालले लामो समयदेखि आफ्नो मुद्रालाई भारतीय मुद्रासँग अन्तरआबद्धता गरेको छ। यसकारण डलर बढ्दा भारु कमजोर हुने गरेकाले नेपाली मुद्रा पनि स्वाभाविक रूपमा कमजोर हुन्छ। सरकारले नेपाली रुपैयाँलाई भारतीय रुपैयाँसँग स्थिर विनिमय दर (भारु १ बराबर नेरु १६) कायम गरेको छ। यतिबेला डलरको तुलनामा भारु कमजोर हुँदै गएको छ। असोज ११ गते मंगलबार एक अमेरिकी डलरको भारु ८१४७ छ। यसको दर एक दिनअघि अर्थात् सोमबार भारु ८१६२ थियो। भारु नै डलरको तुलनामा एकैदिन थोरै खस्किएको छ । भारतीय मुद्रा कमजोर भएर गए नेपाली मुद्रा स्वतः कमजोर हुन्छ। अमेरिकी मुद्राको तुलनामा भारतीय मुद्रा कमजोर हुनेबित्तिकै नेपालले तेस्रो मुलुकबाट आयात गर्ने वस्तुहरू महँगा हुन्छन्। सैद्धान्तिक रूपमा तेस्रो मुलुकमा निर्यात बढ्नुपथ्र्यो। तर, हाम्रो निर्यातयोग्य वस्तु छैन। हामीले अन्तर्राष्ट्रिय बजारमा जाने खालका वस्तुहरू उत्पादन गर्न सकेका छैनौं। यद्यपि यसले अवसर दिन्छ तर त्यो अवसर प्रयोग गर्ने क्षमता हामीसँग नभएकाले लाभ प्रयोग गर्न सक्दैनौं। बरु उल्टै हामीलाई घाटा हुन्छ। कसरी भने उपभोक्ताहरूले सस्तोमा पाइरहेको सामान अब महँगो हुन्छ। यसले गर्दा भारतमाथिको आश्रय झन् बढेर जान्छ। डलर जबजब बलियो हुन्छ तबतब हामीले भारतसँग व्यापार बढाउँछौं। यसैगरी डलर बलियो हुँदा मुलुकले एसियाली विकास बैंक, विश्व बैंकलगायतलाई तिर्ने ऋणको साँवाब्याज भुक्तानीमा प्रभाव पर्छ। डलर सस्तो हुँदा कम नेपाली मुद्रा तिरे पनि पुग्छ। तर डलर बढी हुँदा बढी रुपैयाँ खर्चिनुपर्छ। यसो हुँदा ऋणको व्ययभार बढ्ने भएकाले केही घाटा यसबाट हुन्छ। यदि अहिले हामीसँग उत्पादनयोग्य वस्तु भएको भए महँगो डलरमा बिक्री गर्न सकिन्थ्यो। तर भारतबाहेक अरू मुलुकमा जाने खाले वस्तु हामीसँग खासै छैन।"
अदालती अलमल,"मुलुकी फौजदारी कार्यविधि नियमावलीको नियम ९६ भन्छ जबर्जस्ती करणीलगायत १० प्रकारका मुद्दामा निरन्तर सुनुवाइ गरेर जतिसक्दो छिटो मुद्दाको किनारा लगाइनेछ। सर्वाेच्च अदालतले पनि बलात्कारजस्ता संवेदनशील मुद्दामा निरन्तर सुनुवाइ गरी छिटो न्याय दिन निर्देशनात्मक आदेश गरेको छ। जिल्ला अदालत नियमावलीमा पनि त्यस्तै मर्मका व्यवस्था छन्। तर, जिल्ला अदालत धनुषालाई उदाहरण मान्ने हो भने ती सबै कानुनी व्यवस्था र सर्वाेच्च अदालतकै निर्देशनात्मक आदेश पालना भएको देखिन्न। कानुनको पालना नै अदालतले नगर्ने, सर्वाेच्चको निर्देशन नै मातहत अदालतले अटेर गर्ने हो भने देशमा कानुनी राज कसरी होला ? कानुनको पालना अरू कसकसले गर्लान् ? पीडितले न्याय कसरी पाउँलान् ? धनुषाको क्षिरेश्वर नगरपालिकाका२ की नाबालिकालाई बलात्कार गरेको मुद्दामा जिल्ला अदालतले फैसला गर्न ३१ महिना लगायो। २०७६ वैशाख १५ गतेको घटनाका दोषीलाई अदालतले भदौ अन्तिम साता आएर १२ वर्ष जेल र पाँच लाख रुपैयाँ क्षतिपूर्तिको सजाय सुनायो। फैसला त आयो तर निकै ढिला। पीडित परिवारले यसबीचमा खेपेको हन्डर ठक्करको कुरा गरिसाध्य छैन। पहिलो त पीडित परिवार गाउँमा बस्न सकेन। काठमाडौं बसाइ गयो। त्यसपछि झन्डै तीन वर्ष त्यही मुद्दामा जनकपुर धाउँदा गोडा खिइए। खल्ती पनि रित्तियो। त्योभन्दा धेरै चाहिँ मानसिक पीडा खपिनसक्नु भयो। जिल्ला अदालत धनुषामा २०७६ यताका जबर्जस्ती करणीकै ९२ वटा मुद्दा हालसम्म विचाराधीन छन्। मधेस प्रदेशभरका जिल्लामा यो साल २ सय १७ वटा मुद्दा बलात्कारसम्बन्धी दर्ता छन्। यो संख्या अत्यन्तै धेरै हो। यसले अदालतबाट बलात्कार पीडितले न्याय पाउन कति सकस बेहोर्नुपर्छ वा परिरहेको छ भन्ने देखाइरहेको छ। पेसी सरेको सर्यै गरेर यस्ता संवेदनशील मुद्दा झुलाइनु हुँदैन। हो, छिटो र हतार गर्दा प्रक्रिया पूरा नहोला, अनुसन्धानका रिपोर्टहरू प्राप्त नहोलान्। त्यसतर्फ पनि ख्यालचाहिँ पुर्याउनै पर्छ। त्यो त अनिवार्य भइहाल्यो। मूल कुरा न्याय नै हो तर समयमै पाउने न्याय। धेरै लामो र झन्झटिलो प्रक्रियाले पीडितलाई उही पीडा बारम्बार ओकल्न बाध्य पारेर घाउमा खाटा बस्न दिँदैन। भुल्न चाहेर पनि पीडा भूल्न नसिकने बनाउँछ। कानुन र न्यायको गोलचक्कर पीडितलाई घनचक्कर लगाइदिने खालको भयो भने न्यायका लागि अदालत जानै मन नलाग्ने अवस्था पनि आउँछ। आखिर कसैले न्यायको अपेक्षा र आस्थामा न टिकेको हुन्छ अदालत। त्यो विश्वास सर्वसाधारण र पीडितहरूबाट अदालतले गुमाउनु हुन्न। त्यस्तो अवस्था भनेको राज्य प्रणालीमाथि भरोसा नहुनु हो। राज्य छ भन्नुको मतलब न्याय पाइन्छ भन्ने विश्वास हो। तसर्थ बलात्कारजस्ता संवेदनशील मुद्दाको न्यायिक प्रक्रिया सरल बनाउनु अति जरुरी छ। बलात्कारजस्ता जघन्य र गम्भीर मुद्दामा पीडितको संवेदशीलता ख्याल गरी छिटो न्याय दिने अपेक्षा गरिएको हो। त्यसैअनुसार कानुनी व्यवस्था गरिएको हो। एक त ढिलो न्याय दिनु न्याय नदिनु हो भन्ने न्यायिक मान्यता नै छ। बलात्कारलगायत कतिपय मुद्दामा पहिलो त पीडितले जाहेरी दर्तादेखि नै कष्ट झेल्नुपर्छ। उस्तै परे जाहेरी दर्ता हुँदैन। भइहाले होस्टाइल बनाउने खतरा उत्तिकै हुन्छ। त्यसपछि आउने धाकधम्की खपिनसक्नु हुन्छ। पीडकको मनोबल उचो बनाउने सरल सरकारी प्रक्रियाको झन्झटले हो। जुन निकै मुस्किल छ। पीडितलाई मुद्दै छाडदिऊँको हालतमा पुर्याएर पीडकलाई उन्मुक्ति हुन सक्ने त्यस्तो प्रक्रियालाई चुस्त र छरितो बनाउनुपर्छ। त्यसलाई आवश्यक नीतिनियमको अभाव अब छैन। आदेश, परमादेशको खाँचो रहेन। केवल व्यवहारको मात्रै आवश्यकता छ। बलात्कारसम्बन्धी मुद्दाको चाप बढ्नु आफैंमा समाजका लागि डरलाग्दो विषय हो। एक त समाजमा बलात्कारका घटना नहोऊन् भन्ने चेतना प्रवाह जरुरी छ। अर्काे घटना भइहाले पीडितलाई सजिलै र छिट्टै न्याय दिनुपर्छ। मुद्दाहरू छिटोछिटो किनारा लगाउन अदालतमा आवश्यक न्यायाधीशलगायत मानव संसाधनको व्यवस्था गर्ने जिम्मेवारी सरकारको हो। अबका दिनमा सरकारी न्यायमा कसैले कहिल्यै सकस नपाओस्।"
"प्रदेशमा मन्त्री मोह, सत्ताहोडमै सकियो ५ वर्ष","गाउँघरमा झन्डावाल गाडी गुड्यो भने अचम्म मान्नुपर्दैन। सात प्रदेश मन्त्री उत्पादन गर्ने कारखानाजस्ता बने। संघीयता कार्यान्वयनका क्रममा बनेका प्रदेश जनतालाई सेवा पुर्याउनेभन्दा पनि बढी नेताहरूलाई मन्त्री पदको पालो पुर्याउने थलो बने। सत्ताको होडबाजीमा अस्थिरता निम्त्याएर पहिलो कार्यकाल सकाएका छन्। विराटनगर : सांसदहरूको मन्त्री बन्ने मोहले संघीयता कार्यान्वयनमा प्रदेश १ कमजोर देखिएको छ। आफ्नो नाम नै जुराउन सकेन। एकै कार्यकालमा तीन मुख्यमन्त्री बने। ९३ सदस्यीय प्रदेशसभाका करिब एकतिहाइ अर्थात् ३० सांसद मन्त्री बने । एमालेका ४२, कांग्रेस २१, माओवादी १५, एकीकृत समाजवादी १०, जसपा ३, राप्रपा १ र संघीय लोकतान्त्रिक राष्ट्रिय मञ्चका १ सांसद थिए। एमाले नेता शेरधन राईले २०७४ फागुन ३ गते मुख्यमन्त्रीको पदभार ग्रहण गरेका थिए। दुईतिहाइ बहुमतसहित तीन वर्ष सरकारको नेतृत्व गरे। राईले २०७८ भदौ १० गते राजीनामा दिएपछि एमालेकै नेता भीम आचार्य उक्त ठाउँमा आए। तर, आचार्यले कात्तिक १५ गते राजीनामा दिए । त्यसपछि पाँच दलीय गठबन्धनबाट कात्तिक १६ गते एकीकृत समाजवादी नेता राजेन्द्रकुमार राई मुख्यमन्त्री बने। मुख्यमन्त्री राईसहित १३ मन्त्री र एक राज्यमन्त्री छन्। त्यसअघि एमालेबाट दुई मुख्यमन्त्री र १६ मन्त्री बनेका थिए। सुरुमा माओवादीबाट दुई जना सरकारमा सहभागी थिए। अहिले तीन जना छन्। शेरधनले सुरुमा चार सदस्यीय मन्त्रिमण्डल बनाएका थिए। एमालेबाट हिक्मतकुमार कार्की, माओवादीबाट इन्द्रबहादुर आङ्बो, एमालेबाटै जीवन घिमिरे र जगदीशप्रसाद कुसियैत मन्त्री बने। २०७६ माघ ५ गते चार जना थपिए। एमालेका अम्बिरबाबु गुुरुङ, जसमाया गजमेर, राम राना मगर र विजयकुमार विश्वास सरकारमा सहभागी भए। नेकपा विभाजनपश्चात् शेरधनले राजीनामा दिए। त्यसपछि २०७८ भदौ १० गते मुख्यमन्त्री बनेका आचार्यले ११ गते २ सदस्यीय मन्त्रिमण्डल बनाए। त्यस बेला लछुमन तिवारी र बलबहादुर साम्सोहाङ मन्त्री बने। ०७८ भदौ ३० गते तुलसीप्रसाद न्यौपाने, हीराकुमार थापा, उत्तमकुमार बस्नेत, ज्ञानेश्वर राजवंशी र लिलाबल्लभ अधिकारी थपिए। आचार्यले राजीनामा दिएको भोलिपल्ट एकीकृत समाजवादी नेता राजेन्द्रकुमार मुख्यमन्त्रीमा नियुक्त भए। इन्द्रबहादुर आङ्बो, हिमाल कार्की, केदार कार्की, जयराम यादवमन्त्री र विष्णु तुम्बाहाम्फे राज्यमन्त्री बने। उनले २०७८ माघ २३ गते १४ सदस्यीय पुर्याए। त्यस क्रममा मन्त्रालय फुटाए। इन्द्रबहादुर आङ्बो, हिमाल कार्की, केदार कार्की, जयराम यादव, रामकुमार राई, राजन राई, खिनु लङ्वा लिम्बू, झलकबहादुर मगर, शेखरचन्द्र थापा, ओमप्रकाश सरावगी, प्रतापप्रकाश हाङ्गाम, उपेन्द्रप्रसाद घिमिरे मन्त्री छन्। विष्णुमाया तुम्बाहाम्फे राज्यमन्त्री छन्। विश्लेषक डा बद्रीविशाल पोखरेल पाँच वर्षमा बनेका तीनै सरकार असफल भएको बताउँछन्। जनकपुरधाम : मधेस प्रदेशमा सत्ता टिकाइ राख्न मुख्यमन्त्री लालबाबु राउतले तीनपटक मन्त्रिमण्डल हेरफेर गरे। मधेस आन्दोलनको जगमा निर्वाचित मधेसकेन्द्रित दलको नेतृत्वमा मोहम्मद लालबाबु राउतको सरकार पाँच वर्ष टिके पनि सरकारका सहयात्री भने फेरिँदै गए। उपेन्द्र यादव नेतृत्वको जनता समाजवादी पार्टी नेपाल केन्द्रीय सत्ता गठबन्धनमा गाभिएपछि मधेसमा महन्थ ठाकुर नेतृत्वको लोकतान्त्रिक समाजवादी पार्टीका मन्त्रीहरू बर्खास्तीमा परे। त्यसपछि गठबन्धनका घटक दललाई सरकारमा प्रतिनिधित्व गराइएको हो। लोसपाका जितेन्द्र सोनलको ठाउँमा कांग्रेसका रामसरोज यादवलाई भौतिक पूर्वाधार मन्त्रीमा ल्याइयो। आन्तरिक मामिला तथा सञ्चारमन्त्री ज्ञानेन्द्र यादवलाई हटाएर माओवादीका भरत साहलाई ल्याइएको हो। उद्योग पर्यटन तथा वन मन्त्रालयमा रामनरेश रायको साटो एकीकृत समाजवादीका शत्रुधन महतोलाई मन्त्री बनाइयो। कांग्रेसकै वीरेन्द्र सिंहलाई महिला, बालबालिका, युवा तथा खेलकुद मन्त्रालयको जिम्मेवारी दिइएको छ। आन्तरिक मामिला मन्त्रालय टुक्राएर थप कानुन, न्याय तथा प्रदेशसभा मामिला गठन गरियो। जसमा एकीकृत समाजवादीका प्रमोदकुमार यादव मन्त्री बनेका छन्। खानेपानी तथा ऊर्जा विकास मन्त्रालय गठन गरी कांग्रेसका ओमप्रकाश शर्मालाई मन्त्री बनाइएको छ। सत्ता गठबन्धन टिकाउन मधेसमा मन्त्रालय र मन्त्रीहरूको संख्या बढाइएको छ। तर, नयाँ बनेका अधिकांश मन्त्रालयबाट न कुनै काम कारबाही हुन सकेको छ नत यी मन्त्रीहरूले केही योजना नै ल्याउन सकेका छन्। प्रदेश सरकारले कर्मचारी अभाव र स्रोतको कमीका कारण नवगठित मन्त्रालयहरूले राम्ररी कार्य सञ्चालन गर्न नसकेको दाबी गर्दै आएको छ। विश्लेषक भने प्रदेशमा बढी मन्त्रालयहरू गठन गरी अनावश्यक आर्थिक भार थप्ने काम भएको बताउँछन्। प्रदेशसभा सदस्यको संख्या १ सय ७ रहेकामा निर्वाचित ६४, समानुपातिकबाट ४३ जना थिए। तीमध्ये मुख्यमन्त्रीसहित १४ जना मन्त्री छन्। मन्त्रालय र मन्त्रीहरूको संख्या बढाइएको छ। तर, नयाँ अधिकांश मन्त्रालयबाट कुनै कामकारबाही हुन सकेको छैन। मकवानपुर : बागमती प्रदेशका १ सय १० सांसदमध्ये तीन जना मुख्यमन्त्री बने। ३९ जना मन्त्री भए। तीमध्ये दुई जना दोहोरिएका हुन्। देशकै ठूलो संख्यामा प्रदेशसभा सदस्य रहेको बागमतीले सात प्रदेशमध्ये सबैभन्दा धेरैे मन्त्री पाएको हो। २०७४ माघ २९ गते एमाले नेता डोरमणि पौडेल पहिलो मुख्यमन्त्री बने। एमालेका केशव स्थापित, माओवादीका शालिकराम जम्कट्टेल, युवराज दुलाल मन्त्री बने। त्यसपछि एमालेका अरुण नेपाल, कैलाश ढुंगेल र दावादोर्जे लामा मन्त्री बनाइए। पौडेलले स्थापितलाई हटाएर एमालेकै रामेश्वर फुयाँललाई मन्त्री नियुक्त गरे। नेकपा विभाजनपछि माओवादी र माधवकुमार नेपाल पक्षका मन्त्री बाहिरिए। पौडेलले २०७८ वैशाख १५ गते एमालेका केशवराज पाण्डे, रमेश नेपाल, सरस्वती बस्नेत मन्त्री र डा रामकुमार अधिकारीलाई राज्यमन्त्री बनाए। एमालेले पौडेललाई राजीनामा गराएर नेपाल पक्षबाट अष्टलक्ष्मी शाक्यलाई ल्याई २०७८ भदौ २ गते मुख्यमन्त्री बनायो। तत्काल एमालेका कृष्ण शर्मा खनाल मन्त्री भए। तर, खनाल दुई सातामै समाजवादीमा गए। मन्त्री पदबाट राजीनमा दिए। शाक्यले २०७८ भदौ २३ गते एमालेका १० जनालाई मन्त्री नियुक्त गरिन्। उनले रचना खड्का, विजय सुवेदी, शान्तिप्रसाद पौडेल, प्रदीपकुमार कटुवाल, अजयक्रान्ति शाक्य र चन्द्र लामालाई मन्त्री बनाए। साथै जीवन खड्का, बद्री मैनाली, सरस्वती बाटी र जुनेली श्रेष्ठ राज्यमन्त्री बने। एमालेबाट १३ प्रदेशसभा सदस्य एकीकृत समाजवादीमा गएपछि शाक्यले विश्वासको मत लिन सकिनन्। २०७८ कात्तिक ११ गते मुख्यमन्त्रीबाट राजीनामा दिनुपर्यो। त्यसपछि एकीकृत समाजवादीका राजेन्द्र पाण्डे मुख्यमन्त्री भए। उनले माओवादीकी कुमारी मोक्तान, कांग्रेसका कृष्णलाल भँडेल र आफ्नै पार्टीका कृष्ण शर्मा खनाललाई मन्त्री बनाए। उनले मन्त्रालय फुटाएर २०७८ मंसिर २८ गते आठ मन्त्री थपे। उनले माओवादीका शालिकराम जम्कट्टेल, घनश्याम दाहाल, विशाल खड्का, रत्नप्रसाद ढकाललाई मन्त्री नियुक्त गरे। कांग्रेसबाट निमा लामा परे। आफ्नो पार्टीबाट बसन्तप्रसाद मानन्धर, बसुन्धरा हुमागाईंलाई मन्त्री, इन्द्रमाया गुरुङलाई राज्यमन्त्री बनाए। उनले २०७८ पुस ९ गते कांग्रेसका ६ जनालाई मन्त्री बनाए। बलराम पौडेल, मिलनबाबु श्रेष्ठ, दीपेन्द्र श्रेष्ठलाई मन्त्री, सन्तबहादुर प्रजा, रजनी अमात्य र कल्पना नेपालीलाई राज्यमन्त्री बनाए। यीमध्ये जम्कट्टेल र खनाल दोहोरिएका हुन्। पोखरा : गण्डकी प्रदेशसभामा ६० सदस्य थिए। प्रदेशसभा अन्त्य हुँदासम्म भने ५८ जना भए। तीमध्ये १७ जनाले मन्त्रीको जिम्मेवारी सम्हाल्ने अवसर पाए। प्रदेशसभाको पहिलो कार्यकालमा २ जना मुख्यमन्त्री भए। एमाले नेता पृथ्वीसुब्बा गुरुङले माओवादी केन्द्रको समर्थन लिएर पहिलो प्रदेश सरकार गठन गरेका थिए। गुरुङ नेतृत्वको मन्त्रिपरिषद् ७ सदस्यीय थियो। कार्यकालको अन्त्यमा आएर भने उनले त्यसलाई ८ सदस्यीय बनाए। उनको सरकार ढलेर कांग्रेस, माओवादीलगायतको ५ दलीय गठबन्धनले कांग्रेसका नेता कृष्णचन्द्र नेपाली पोखरेललाई मुख्यमन्त्री चुन्यो। पोखरेलले भने १२ सदस्य मन्त्रिपरिषद् बनाए। २०७४ फागुन ४ मा पृथ्वीसुब्बा गुरुङ नेतृत्वको सरकार बनेको थियो। पछि कांग्रेस नेता कृष्णचन्द्र नेपाली पोखरेलको नेतृत्वमा बन्यो। २ पटक सरकार बन्दा दोहोरिनेमा स्वतन्त्र सांसद राजीव गुरुङ (दीपक मनाङे) भए। माओवादी केन्द्रको समर्थन झिकिने खतराबीच कार्यकालको अन्त्यमा पृथ्वीसुब्बाले उनलाई युवा खेलकुदमन्त्री बनाए । पछि गठबन्धनले पनि उनैलाई लिएर सरकार गठन गर्न सक्यो। उनको समर्थनबिना बहुमत अर्थात् ३१ सांसद नपुग्ने भएपछि कांग्रेस नेता पोखरेलले मनाङेलाई साविककै मन्त्रालय सुम्पिए। ७ बाट ८ र त्यसबाट पनि १२ मन्त्री बनाउँदा गण्डकीमा सामाजिक विकास, भौतिक पूर्वाधार र कानुन मन्त्रालय टुक्र्याइएको थियो। मन्त्रालय फुटाएर धेरै बनाउँदा कतिपय मन्त्रीलाई क्वार्टर पुगेन। आन्तरिक मामिला मन्त्री डोबाटे विश्वकर्मालाई कार्यालय पुगेन। उनी मुख्यमन्त्री तथा मन्त्रिपरिषद्को कार्यालयमै केही कोठासहितको मन्त्रालय चलाइरहेका छन्। स्वास्थ्य मन्त्रालय साविकको ठाउँबाट स्वास्थ्य निर्देशनालयको भवनमा सारियो। जलस्रोत मन्त्रालयका लागि सिँचाइको भवन खाली गराइयो। गण्डकीमा २०७४ फागुन ४ मा पृथ्वीसुब्बा नेतृत्वको सरकार बनेको थियो। उनको सरकार ०७८ सालको जेठमा ढलेपछि २९ गते कांग्रेस नेता कृष्णचन्द्र नेपाली पोखरेलको नेतृत्वमा बनेको सरकार अहिले पनि छ। बुटवल : लुम्बिनी प्रदेशसभामा प्रत्यक्ष र समानुपातिकबाट निर्वाचित गरी ८७ सांसद थिए। जसमध्ये २९ जना मन्त्री बनेका छन्। कुल सांसदमध्ये ३३ प्रतिशत मन्त्री बनेका हुन्। लुम्बिनीमा राजनीतिक उतारचढावकाबीच दुई मुख्यमन्त्री भए। प्रदेशका पहिलो मुख्यमन्त्रीमा एमालेका शंकर पोखरेल चुनिएका थिए। उनले करिब साढे तीन वर्ष पदमा रहेर काम गरे। पोखरेलको अवधिमा तत्कालीन नेकपाबाट १२ जना मन्त्री बने। पोखरेलको पहिलो मन्त्रिपरिषद् कुलप्रसाद केसी, बैजनाथ चौधरी, लीला गिरी, आरती पौडेल, सुदर्शन बरालसहितको ६ सदस्यीय थियो। नेकपामा खटपटबीच मन्त्री फेरबदल हुँदै एमालेका भोजप्रसाद श्रेष्ठ, चेतनारायण आचार्य र हरि रिजाल मन्त्री बने। नेकपा विभाजनपछि स्वतन्त्र सांसद धर्मबहादुरलाल श्रीवास्तव, जसपाका सन्तोष पाण्डे, कल्पना पाण्डे र सुमन शर्मा रायमाझी मन्त्री बने। संसद्माथि पार्टीका कारबाही, सांसदका राजीनामाले लुम्बिनीमा पाँच वर्षको अवधिमै राजनीतिक फोहोरी खेल प्रदर्शित भएको थियो। यसबीचमा ७ जना सांसदको पद गुमेको छ। पहिलो सरकार हटेपछि अहिले कुलप्रसाद केसीको नेतृत्व छ। यो मन्त्रिपरिषद्मा राज्यमन्त्रीसहित १७ जना मन्त्री बनेका छन्। गठबन्धन दलबाट सरकारमा सहभागी हुँदा मन्त्रालयको संख्या सातबाट बढाएर १३ पुर्याइएको छ। माओवादी केन्द्र, कांग्रेस, जसपा र स्वतन्त्रबाट मन्त्री छन्। प्रदेशको पहिलो कार्यकाल सकिँदै गर्दा ८७ जना सांसदमध्ये २९ जना मन्त्री भएका छन्। तीन जना प्रदेश प्रमुख परिवर्तन भएका छन्। मुख्यमन्त्री दुई जना भएका छन्। सुर्खेत : कर्णाली प्रदेशसभा ४० सदस्यीय हो। यही असोज १ गते कार्यकाल सकिएको प्रदेशसभाका आधाभन्दा बढी सांसदले यो अवधिमा मन्त्री बन्ने अवसर पाए। राजनीतिक खिचातानी र सत्ता परिवर्तनको खेलमा पाँच वर्ष बिताएको कर्णालीमा प्रदेशसभामा रहेका आधाभन्दा बढी सांसदहरू मन्त्री बने। पाँच वर्षमा २२ सांसद मन्त्री बनेका छन्। एक जना गैरसांसद पनि मन्त्री बने। संघीयता कार्यान्वयनको यो अवधिमा कर्णाली मन्त्री उत्पादन गर्ने कारखानाजस्तै बनेको छ। माओवादी र कांग्रेसका गरी दुई जना मुख्यमन्त्री बनेका छन्। सत्ता गिराउने र जोगाउने खेलका कारण संसद्का आधाभन्दा बढी सांसद मन्त्री बन्न सफल भए। सत्ताको लाभ सबैभन्दा धेरै माओवादीले लिएको छ। माओवादीका सबै सांसदले मन्त्री बन्ने अवसर पाए। यो पार्टीका १३ सांसद थिए। तर, एमाले प्रवेश गरेका कारण दुई जना बर्खास्त भए। उपसभामुख भएकाले पुष्पा घर्तीबाहेक माओवादीका १० सांसद नै मन्त्री बनेका हुन्। वाम गठबन्धनले २०७४ मा कर्णालीमा दुईतिहाइ बहुमत ल्याएको थियो। त्यसपछि माओवादी नेता महेन्द्रबहादुर शाही पहिलो मुख्यमन्त्री बने। सुरुमा ७ सदस्यीय मन्त्रिपरिषद् बनाएका उनले पछि मन्त्रालय फुटाए। भागबन्डा मिलाउनुपर्ने र सत्ता जोगाउनुपर्ने दबाबमा परेका उनले आफ्नो कार्यकालमा पटकपटक गरी १२ जना मन्त्री बनाए। नेकपा विभाजनसँगै सरकार अल्पमतमा पर्यो। उनले विश्वासको मत लिँदा तत्कालीन एमालेका चार जना सांसदले फ्लोरक्रस गरे। फ्लोरक्रस गर्नेहरू मन्त्री बने। अघिल्लो वर्ष कात्तिक १६ गते कांग्रेस नेता जीवनबहादुर शाहीले दोस्रो मुख्यमन्त्रीको पदभार सम्हाले । उनले पनि पाँचपटक मन्त्रिपरिषद् विस्तार गरेका छन्। आठ सदस्यीय मन्त्रिपरिषद्मा माओवादीबाट गैरसांसद छिरिङ डम्डोल लामा (कार्चेन) परे। यो सरकारमा हाल माओवादी केन्द्र र एकीकृत समाजवादी सहभागी छन्। पाँच वर्षको अवधिमा फ्लोरक्रम गरेका कारण एमालेका चार र दल परिवर्तन गरेका कारण माओवादीका दुई जना गरी ६ जना सांसदले बर्खास्तीमा परेपछि बीचमै आफ्नो पद गुमाउन पुगे। धनगढी : ५२ सदस्यीय प्रदेशसभा रहेको सुदूरपश्चिममा पाँच वर्ष अवधिमा २६ मन्त्री भएका छन्। नेकपा विभाजनपछि १४ सांसदसहित ठूलो दल बनेको एकीकृत समाजवादीका १३ जना मन्त्री भए। मन्त्री पद नपाएको भन्दै प्रमुख सचेतक दुर्गाकुमारी कामी माओवादीमा गइन्। तत्कालीन नेकपाका ३८ सांसद थिए। तर, विभाजन भएर एमाले, माओवादी र एकीकृत समाजवादी गरी तीन टुक्रा भयो। एमाले विभाजनपछि एकीकृत समाजवादीमा १४ र एमालेमा १० जनाले सनाखत गरे। पार्टी विभाजन भएका बेला १४ जनाले सनाखत गरे पनि दुई जना तारा लामा तामाङ र कुलवीर चौधरी भने एमालेमै प्रवेश गरे। उनी मन्त्री पद खाएर एमालेमा गएका हुन्। दुई हप्ताअघि मात्रै समाजवादीले बाँकी रहेका सुशीला बुढाथोकी र अमरबहादुर साउदलाई राज्यमन्त्री बनाएको छ। समाजवादीका दीर्घ सोडारी भौतिक पूर्वाधार विकासमन्त्री छन्। आर्थिक मामिलामन्त्रीमा प्रकाश रावल छन्। सुशीला बुढाथोकी र अमर साउद राज्यमन्त्री छन्। यसअघि समाजवादीबाट माया भट्ट, पूर्णा जोशी, तारालामा तामाङ (अहिले एमाले) र लालबहादुर खड्का मन्त्री भए । बलबहादुर सोडारी, चुनकुमारी चौधरी, माया तामाङ र मनाकुमारी साउद राज्यमन्त्री भए। माओवादीका १४ सांसद थिए। नेकपा विभाजनका बेला तत्कालीन आर्थिक मामिला तथा योजनामन्त्री झपटबहादुर बोहरा एमालेतिर लागेपछि उनी बर्खास्त भए। माओवादी केन्द्रबाट पनि त्रिलोचन भट्ट पाँच वर्षदेखि मुख्यमन्त्री छन्। अरू तीन जना मन्त्रीराज्यमन्त्री भइसकेका छन्। माओवादीबाट उद्योग, पर्यटन, वन तथा वातावरणमन्त्रीमा मानबहादुर धामी, कृषि मन्त्रीमा विनिता चौधरी र कृषि राज्यमन्त्रीमा मानबहादुर सुनार छन्। कांग्रेस पनि केही महिना अघि सरकारमा गएको छ। केन्द्रमा गठबन्धन भएपछि कांग्रेसका दुई जना मन्त्री र एक जना राज्यमन्त्री भएका छन्। अहिले आन्तरिक मामिला तथा कानुन मन्त्रीमा डा रणबहादुर रावल, सामाजिक विकास मन्त्रीमा गोविन्द बोहरा र सामाजिक राज्यमन्त्रीमा टेकबहादुर रैका आउजी कायम छन्। राकेश कर्ण मनिका झाकृष्ण सारू मगरकेशवशरण लामिछाने लक्ष्मण पोखरेलललितबहादुर बुढाशिवराज भट्ट"
अख्तियारले बुझायो प्रदेश प्रमुखलाई वार्षिक प्रतिवेदन,"हेटौंडा : अख्तियार दुरुपयोग अनुसन्धान आयोगको कार्यालय हेटौंडाले बागमती प्रदेश प्रमुख यादवचन्द्र शर्मालाई आर्थिक वर्ष २०७८०७९ को वार्षिक प्रतिवेदन पेस गरेको छ। आयोग हेटौंडाका प्रमुख नरहरि घिमिरेले नेपालको संविधानको धारा २९४ को उपधारा ३ बमोजिम आयोगले तयार गरेको वार्षिक प्रतिवेदन प्रदेश प्रमुख शर्मालाई पेस गरेका हुन्। प्रतिवेदन बुझ्दै प्रदेश प्रमुख शर्माले आयोगको सक्रियताले न्यायमा आधारित समतामूलक, सुशासनयुक्त समाज र राज्य निर्माणमा सहयोग पुग्ने विश्वास व्यक्त गरे। कार्यक्रममा आयोगका हेटौंडा कार्यालयका प्रमुख घिमिरेले आयोगले सम्पादन गरेको बागमती प्रदेशभित्रका विषयवस्तु समेटिएको वार्षिक प्रतिवेदनको सारसंक्षेप प्रस्तुत गरेका थिए।"
जसपा नेता कार्कीसहित १० जनाले गरे पार्टी परित्याग,"विराटनगर : जनता समाजवादी पार्टीका केन्द्रीय कार्यकारणी सदस्य युवराज कार्कीसहित १० जनाले पार्टी परित्याग गरेका छन्। बुधबार विराटनगरमा पत्रकार सम्मेलन गर्दै उनीहरूले पार्टी परित्यागको घोषणा गरेका हुन्। पार्टी परित्याग गर्नेमा नेता कार्कीसहित केन्द्रीय सदस्य मित्र चापागाईं, भीमबहादुर थापा, राष्ट्रिय परिषद् सदस्य खिरबहादुर भण्डारी, मञ्जु भण्डारी, रामबहादुर जाग्री, सुजन भण्डारी, महिला केन्द्रीय नेता कमला थापा र भोजपुरका जिल्ला नेता किरण विष्ट रहेका छन्। पार्टीको कार्यशैली चित्तबुझ्दो नभएपछि पार्टी परित्याग गर्ने निर्णय गरिएको नेता कार्कीले बताए। उनले भने, 'पार्टीमा अलोकतान्त्रिक सर्वसत्तावादी प्रवृत्ति हाबी भएको छ। पार्टी नेतृत्वले खस आर्यप्रति प्रतिशोधपूर्ण र पूर्वाग्राही व्यवहार गरेको महशुस गरेका छौं। त्यसैले सामूहिक रूपमा पार्टी छाडेका हौं।' नेता कार्की मोरङ क्षेत्र नम्बर २ बाट प्रतिनिधिसभा सदस्य उम्मेदवार सिफारिस भएका थिए। तर, त्यो क्षेत्र जसपाको भागमा नपर्ने भएपछि उनले पार्टी परित्याग गरेको जसपाका अन्य नेताहरूको तर्क छ।"
राजस्व परामर्श विकास समिति गठन आदेश खारेज,काठमाडौं : सरकारले राजस्व परामर्श विकास समिति गठन आदेश खारेज गरेको छ। मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले राजस्व परामर्श विकास समिति गठन आदेश२०७६ लाई खारेज गर्ने निर्णय भएको जानकारी दिएका हुन्। केचनाकञ्चनजंघा पर्यटन विकास समितिको अध्यक्ष र कार्यकारी निर्देशकलाई पदबाट हटाउने निर्णय पनि गरेको छ। बैठकले ऋण असुली न्यायीकरणको रिक्त कानुन सदस्य पदमा कानुन तथा न्याय संसदीय मामिला मन्त्रालयका उपसचिव जंगबहादुर डांगीलाई नियुक्त गर्ने निर्णय गरेको प्रवक्ता कार्कीले बताए। त्यस्तै बैठकले गोर्खा जिल्लास्थित मध्यपुरसुपरदरौदी खोला जलविद्युत् आयोजना निर्माणका लागि समेत राष्ट्रिय वन क्षेत्रको प्रयोग गर्न दिने निर्णय गरेको उनले जानकारी दिए। मन्त्रिपरिषद्ले कास्कीको करुवा सेती जलविद्युत् आयोजना निर्माणका लागि समेत राष्ट्रिय वन क्षेत्रको प्रयोग गर्न दिने निर्णय गरेको छ।
एकतापछि राजेन्द्र लिङदेनले भने पार्टीमा रविन्द्रजीको अभाव खड्किरहेको थियो,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङदेनले पार्टीमा रवीन्द्र मिश्रको अभाव खड्किरहेको बताएका छन्। बुधबार राष्ट्रिय सभा गृहमा आयोजित राप्रपा र मिश्र समूह नेतृत्वको बृहत ध्रुवीकरण पक्षधर बीच एकता घोषणा कार्यक्रममा अध्यक्ष लिङ्देनले यस्तो बताएका हुन्। उनले भने,' विगतका दिनमा राप्रपामा रवीन्द्रजीको अभाव खड्किरहेको थियो। यो एकता कोशे ढुंगा सावित हुन्छ। अब थप गतिका साथ अगाडि बढ्नुपर्छ।' उनले राप्रपाका लागि मात्र नभइ आम मानिसको खुसीका लागि मिश्र समूह र राप्रपाबीच एकता भएको दावी गरे। उनले पार्टीमा कुनै प्रकारको असहज महशुस गर्ने वातावरण हुन नदिने मिश्रलाई वचन दिए। आगामी निर्वाचनमा राप्रपाले धेरै सिट ल्याउने भन्दै त्यसको तयारीमा जुट्न नेता तथा कार्यकर्तालाई सुझाव दिए। अध्यक्ष लिङ्देनले आगामी निर्वाचनमा १६५ वटै प्रतिनिधिसभा र ३३० प्रदेशसभामा उम्मेदवारी दिने र राप्रपालाई पहिलो पार्टी बनाउने दावी गरे। उनले मतदाताले विश्वासिलो विकल्प खोजिरहेको अवस्थामा आगामी निर्वाचनमा राप्रपालाई विश्वास गर्ने जिकिर गरे। तीन देशकदेखि केहि राजनीतिक दलले मुठ्ठीमा राखेको देशलाई अब निकास दिनुपर्ने उनको भनाइ छ । जनताले तीन दशदेखि प्रजातन्त्र, लोकतन्त्रका रुपमा लुट तन्त्रको मार खाइरहेको भन्दै सीमित व्यक्तिको मुठीमा रहेको देशलाई मुक्त गराउन योग्यता र सक्षम भएका व्यक्ति राप्रपामा आउन आग्रह गरे। उनले प्रतिनिधि सभा र प्रदेश सभा निर्वाचनमा आफ्ना उम्मेदवार तयार गरेर अगाडि बढ्ने उनको भनाइ छ।"
लोसपाकी निवर्तमान सांसद चौधरी कांग्रेसमा प्रवेश,काठमाडौं : लोकतान्त्रिक समाजवादी पार्टी (लोसपा)का नेतृ एवं निवर्तमान सांसद चन्दा चौधरी कांग्रेस प्रवेश गरेकी छन्। प्रधानमन्त्री शेरबहादुर देउवाले उनलाई कांग्रेसमा भित्र्याएका हुन्। प्रधानमन्त्री पत्नी आरजु राणा देउवाले टीका लगाइदिएकी थिइन् भने प्रधानमन्त्री देउवाले क्रियासिल सदस्यता पत्र प्रदान गरेका थिए। प्रत्यक्षतर्फको टिकट पाउने आश्वासनपछि चौधरी कांग्रेस प्रवेश गरेको उनी निकटका नेताहरुले बताएका छन्।
रवीन्द्र मीश्र आज राप्रपामा प्रवेश गर्दै,"काठमाडौं : विवेकशील साझा पार्टीका निवर्तमान अध्यक्ष रवीन्द्र मीश्र आज राष्ट्रिय प्रजातन्त्र पार्टी (राप्रपा) प्रवेश गर्दैछन् । मीश्र दिउँसो १ बजे राष्ट्रिय सभा गृहमा एक कार्यक्रमका बीच राप्रपा प्रवेश गर्न लागेका हुन् । मीश्रले आफू राप्रपा प्रवेश गर्न लागेको सामाजिक सञ्जालबाट जानकारी दिएका छन्। उनले भनेका छन्,' राजेन्द्रजी र म एक ठाउँमा आउनु पर्यो भन्ने धेरैको चाहना र प्रेरणा थियो । हामी आज औपचारिक रूपमा एक ठाउँमा आउँदैछौँ । हाम्रो हौसला बढाइदिन तपाईं पनि सभागृह आइदिनोस् न है । राप्रपाका अध्यक्ष राजेन्द्र लिङ्देनकै हैसियतमा अर्को अध्यक्ष बनाउनुपर्ने प्रस्ताव मिश्रले राखेका थिए । उनी कुन पदमा रहने भन्नेबारे अझै खुलाइएको छैन ।"
बागमतीमा टिकटको दौडधुप तीव्र,"हेटौंडा : देशकै सबैभन्दा धेरै निर्वाचन क्षेत्र रहेको बागमती प्रदेशमा राजनीतिक दलहरूभित्र प्रत्यक्ष निर्वाचनको लागि टिकटको रस्साकस्सी सुरु भएको छ। गठबन्धन दलभित्र सिट बाँडफाट पनि पेचिलो बन्दै गएको छ। प्रदेशको ६६ वटा प्रदेश र ३३ वटा संघीय निर्वाचन क्षेत्रका लागि प्रमुख राजनीतिक दलभित्र टिकटको लागि तीव्र दौडधुप छ। प्रदेशमा नेकपा एमाले, नेपाली कांग्रेस, नेकपा माओवादी केन्द्र, नेकपा एकीकृत समाजवादीलगायत दलहरूले आकांक्षीहरूको नाम संकलन गरेर निर्णयका लागि प्रक्रिया अघि बढाएको छ। २०७४ को प्रदेशभा निर्वाचनमा बहुमत प्राप्त दल नेकपा एमालेलाई यो पटक भने विरासत कायम राख्न चुनौती छ। २०७४ मा प्रत्यक्ष र समानुपातिक गरी ५८ जना प्रदेशसभा सदस्य जितेको एमालेलाई यसपटक भने पार्टी फुटको असर छ। ९ जना प्रत्यक्ष निर्वाचित प्रदेशसभा सदस्यसहित १३ जना प्रदेशसभा सदस्यले एमालेबाट विभाजन भएको दल एकीकृत समाजवादी रोजेका छन्। २०७४ को निर्वाचनमा आएको सिटभन्दा नघट्ने रणनीतिका साथ अघि बढिरहेका छौं, एमाले बागमती प्रदेश सचिव विजय सुवेदीले भने, एमालेको जनमत घटेको छैन। फुटको असर हामीलाई पर्दैन। एमालेले प्रदेशसभामा ४२ सिट प्रत्यक्ष जितेको थियो। २०७९ को स्थानीय निर्वाचनमा १४ स्थानीय तहको प्रमुखउपप्रमुख, १३ स्थानीय तहको प्रमुख र २२ स्थानीय तहको उपप्रमुख जितेर एमाले प्रदेशमा दोस्रो दल भएको छ। गठबन्धन दलभित्र भने सिट बाँडफाँटको टुंगो लाग्न सकेको छैन। गठबन्धनभित्र कांग्रेसले सबैभन्दा धेरै ४० सिट दाबी गरेको छ। कांग्रेसले २०७४ मा प्रत्यक्ष सात सिट मात्रै जितेको थियो। एमाले र नेकपा माओवादी केन्द्रको गठबन्धनविरुद्ध एक्लै चुनावमा होमिएको कांग्रेसको प्रदेशसभामा समानुपातिकसहित २१ जना प्रदेशसभा सदस्य थिए। योपटक हामीले स्थानीय तहेको मत आँकडाअनुसार ४० सिटभन्दा बढी जित्छौं, कांग्रेसका नेता एवं बागमती प्रदेश भौतिक पूर्वाधार राज्यमन्त्री सन्तबहादुर चेपाङले भने, गठबन्धन दलहरूभित्र पनि यहीअनुसार कुरा भइरहेको छ। कांग्रेसले २०७९ को स्थानीय निर्वाचनमा प्रदेशको ११९ स्थानीय तहमध्ये १७ स्थानीय तहको प्रमुखउपप्रमुख, ४१ स्थानीय तहको प्रमुख र ३२ स्थानीय तहको उपप्रमुख जितेको थियो। यो आँकडाअनुसार प्रदेशमा कांग्रेस पहिलो दल हो। गठबन्धनभित्र माओवादी केन्द्रले प्रदेशसभा सदस्यका लागि ३३ सिट दाबी गरेको छ। हामी कम्तीमा पनि २८ सिट जित्छौं भन्ने आन्तरिक मूल्यांकन छ, माओवादी केन्द्र बागमती प्रदेशका उपाध्यक्ष प्रेमबहादुर पुलामीले भने, यही १६१७ गतेसम्म सबै विषय गठबन्धनभित्र टुंगो लगाउन पहल भइरहेको छ। २०७४ मा माओवादीले एमालेसँगको गठबन्धनमा बागमती प्रदेशमा १५ क्षेत्रमा प्रत्यक्ष निर्वाचन जितेको थियो। समानुपातिकसहित २३ प्रदेशसभा सदस्य रहेको माओवादी प्रदेशसभामा भने एमालेपछि दोस्रो दल थियो। स्थानीय निर्वाचन २०७९ मा माओवादीले नेपाली कांग्रेससँगको गठबन्धनमा ४ स्थानीय तहमा प्रमुखउपप्रमुख, २३ स्थानीय तहमा प्रमुख र २५ स्थानीय तहमा उपप्रमुख जितेको छ। स्थानीय तहको मत आँकडाअनुसार प्रदेशमा माओवादी तेस्रो दल हो। हाल बागमतीको नेतृत्व गरिरहेको दल एकीकृत समाजवादीले भने २०७४ मा प्रत्यक्ष निर्वाचन जितेको क्षेत्र नछाड्ने बताएको छ। एमाले विभाजनपछि ९ जना प्रत्यक्ष निर्वाचित र ४ जना समानुपातिक प्रदेशसभा सदस्य एकीकृत समाजवादीमा आबद्ध भएका थिए। हामीले प्रदेशमा २० सिट दाबी गरेका छौं। प्रत्यक्ष जितेको क्षेत्र छाड्दैनौं, समाजवादी बागमती प्रदेशका अध्यक्ष सावित्रा भुषालले भने, गठबन्धनभित्र स्थानीय निर्वाचनमा राम्रो सहकार्य भएन। प्रदेश र संघीय निर्वाचनमा भने त्यस्तो हुँदैन भन्ने अपेक्षा छ। स्थानीय निर्वाचन २०७९ मा समाजवादीले पाँच स्थानीय तहको प्रमुख र चार स्थानीय तहको उपप्रमुख जितेको छ। प्रदेश छाडेर संघमा दौडधुप २०७४ मा प्रदेशसभा जितका प्रायः नेताहरू संघीय प्रतिनिधिसभा सदस्यको लागि दौडधुपमा छन्। संघमा मन्त्रीदेखि मुख्यमन्त्री भएकाहरू पनि संघमै निर्वाचन लड्ने तयारीमा छन्। वर्तमान मुख्यमन्त्री राजेन्द्र पाण्डे प्रदेश छाडेर संघीय निर्वाचन लड्न टिकटका लागि दौडधुपमा छन्। म पहिला पनि संघमै थिए। केन्द्रीय नेतृत्वलाई सहयोग गर्न पनि मैले यो पटक संघमा लड्नुपर्छ, उनले भने, त्यसको तयारीमा म जुटिसकेको छु। एमालेभित्र पनि प्रदेशभन्दा संघमा आकांक्षा राख्ने नेता धेरै छन्। आन्तरिक दौडधुपमा नेताहरू हुनुहुन्छ। प्रदेशभन्दा संघमा बढी आकर्षण देखियो, एमाले बागमती प्रदेश सचिव सुवेदीले भने, संघको टुंगो लागेपछि मात्र प्रदेशको कुरा आउने देखियो। पूर्वमुख्यमन्त्री डोरमणि पौडेल र अष्टलक्ष्मी शाक्य चुनाव नलड्ने भएका छन्। एमालेबाट प्रदेश सरकारमा मन्त्री भएका प्रायः नेताहरू संघीय निर्वाचनको लागि टिकटाको दौडधुपमा छन्।कांग्रेसका नेताहरूले पनि प्रदेशभन्दा संघको टिकटलाई प्राथमिकता दिइरहेका छन्। नेताहरू सबै टिकटका लागि दौडधुपमा छन्। अलि वरिष्ठ र पुराना नेताहरू सबैले संघलाई प्राथमिकत दिएका छन्, कांग्रेसका नेता तथा प्रदेशसभा सदस्य छिरिङदोर्जे लामाले भने । मंसिर ४ नजिकिँदै गर्दा बागमती प्रदेशको नयाँ मुख्यमन्त्री को बन्ला भन्ने पनि चर्चा सुरु भएको छ। त्यसका लागि दलहरूले मुख्यमन्त्रीका रूपमा पात्र अघि सार्न भने सकेको छैन। एमालेमा संघको टिकट टुंगो लागेपछि मात्र प्रदेशको मुख्यमन्त्रीको लागि सम्भावित पात्र टुंगो लाग्ने भएको छ। अहिले प्रायः नेताहरू संघकै टिकटको लागि दौडधुपमा हुनुहुन्छ। संघमा नगएका र मिलाउनुपर्ने नेताहरू नै प्रदेशमा आउने हो, एमाले बागमती प्रदेशका सचिव सुवेदीले भने, संघको टिकट टुंगो लागेपछि मुख्यमन्त्रीको उम्मेदवार पनि टुंगो लाग्छ। प्रदेशमा मन्त्री भएका एमालेका पोलिटब्युरो सदस्य रामेश्वर फुयाँलले मात्र हालसम्म मुख्यमन्त्रीको अकांक्षा राख्दै प्रदेशमा चुनाव लड्ने बताएका छन्। कांग्रेसमा भने कांग्रेस बागमती प्रदेशका सभापति इन्द्र बानियाँ प्रदेशसभा सदस्य निर्वाचित भएर मुख्यमन्त्री बन्ने दाउमा छन्। उनलाई चुनौती सिन्धुपाल्चोकबाट मोहन बस्नेतले दिने सम्भावना रहेको कांग्रेस निकट नेताहरू बताउँछन्। सभामुख अग्नी सापकोटा र उनको क्षेत्र एउटै भएकाले बस्नेत संघमा टिकट नपाए मुख्यमन्त्री ग्यारेन्टी गरेर प्रदेशमा आउने तयारीमा छन्। माओवादीभित्र भने शालिकराम जम्कट्टेललाई सम्भावित मुख्यमन्त्रीका रूपमा अघि सारिएको छ। हाल आर्थिक ममिला तथा योजनामन्त्री रहेका जम्कट्टेल मुख्यमन्त्रीको दाबीसहित फेरि प्रदेशमै धादिङबाट निर्वाचन लड्दैछन्।"
देउवाले एकलौटी गरेको भन्दै शेखर समूह धर्नामा,काठमाडौंः आसन्न प्रतिनिधि सभा र प्रदेश सभा निर्वाचनमा समानुपातिक बन्दसूचीमा एकलौटी तरिकाले नाम बुझाएको भन्दै नेपाली कांग्रेस शेखर कोइराला समूहले धर्ना दिने भएको छ। पार्टी कार्यालय सानेपामा बुधबार दिउँसो धर्नाको कार्यक्रम आयोजना गरिएको सो समूहका एक नेताले अन्नपूर्णलाई जानकारी दिए । पार्टी सभापति शेरबहादुर देउवालाई पार्टीमा मनोमानी गरेको र बन्दसूचीमा सल्लाह नै नगरी नाम पठाएको संस्थापनइतरको आरोप छ । शेखर समूहले संघदेखि प्रदेशसम्मको सूची सच्याउनुपर्ने माग अघि सारेको छ । आफूहरुले कम्तीमा ४० प्रतिशत हिस्सा पाउनुपर्ने उनीहरुको अडान छ । यसअघि मंगलबार कांग्रेस प्रवक्ता डाप्रकाशशरण महतले पार्टीभित्रको सहमतिबाटै बन्दसूचीमा नाम पठाइएको बताएका थिए । आज बिहान बालुवाटारमा शेखर समूहको माग सम्बोधन गर्न कांग्रेस पदाधिकारीबीच छलफल भएको थियो।
सहयोगी भावनाको विकास गरौं : प्रदेश प्रमुख शर्मा,"हेटौंडा : बागमती प्रदेश प्रमुख यादवचन्द्र शर्माले सुन्दर र समुन्नत समाज निर्माणका लागि सबैले आफूमा सहयोगी भावना जागृत गराउँदै लैजानुपर्ने बताएका छन् । सहयोगी मन नेपालको चौथो स्थापना दिवसमा आयोजित कार्यक्रमलाई सम्बोधन गर्दै शर्माले सबैले आफूमा मानवीय व्यवहार अन्तरगत हार्दिकता, सामाजिक सहिष्णुता एवम् बन्धुत्व र पारस्परिक मेलमिलापको भावना जागृत गराई व्यवहारमा उर्तान सके उत्कृष्ट समाजको निर्माण हुने धारणा व्यक्त गरे । हामीले आफू, आफ्ना र आसपासमा भएकालाई मात्रै होइन, जसलाई सहयोग आवश्यक छ, जसले सहयोग याचना गरिरहेको छ र वास्तवमै जो पीडित छ, त्यो व्यक्ति वा वर्गप्रति पनि सम्मान एवम् सहयोगको भावना जागृत गराउँदै लैजानुपर्छ, 'उनले भने । वृद्धवृद्धा, अशक्त, विपन्न वर्ग, एकल महिला, जनजाती तथा अल्पसंख्यक समूदायलगायतको हितमा राज्यले विभिन्न योजना बनाइ कार्यान्वयन गरिरहेको बताउँदै राज्य अझै जिम्मेवार हुनुपर्नेमा उनले जोड दिए । उनले नेपालमा बहुजातीय, बहुभाषिक, बहुधार्मिक एवम् बहुसांस्कृतिक समाजको अध्यास रहेको भन्दै धर्म, संस्कृति, रितीरिवाज तथा परम्पराको सम्बद्र्धन गर्नुपर्ने उल्लेख गरे । सो अवसरमा प्रदेश प्रमुख शर्माले सहयोगी मन नेपालद्वारा प्रत्येक वर्ष गरिँदै आएको एकजना वृद्धा र एकजना अशक्तलाई सम्मान गरे । सामुदायिक विद्यालयका अध्ययनरत एकजना जेहेन्दार विद्यार्थीलाई पनि छाज्ञवृत्ति प्रदान गरिएको संस्थाका अध्यक्ष केदार प्रसाद चौलागाईंले बताए ।"
"प्रदेशमा मन्त्री मोह, सत्ताहोडमै सकियो ५ वर्ष","गाउँघरमा झन्डावाल गाडी गुड्यो भने अचम्म मान्नुपर्दैन। सात प्रदेश मन्त्री उत्पादन गर्ने कारखानाजस्ता बने। संघीयता कार्यान्वयनका क्रममा बनेका प्रदेश जनतालाई सेवा पुर्याउनेभन्दा पनि बढी नेताहरूलाई मन्त्री पदको पालो पुर्याउने थलो बने। सत्ताको होडबाजीमा अस्थिरता निम्त्याएर पहिलो कार्यकाल सकाएका छन्। विराटनगर : सांसदहरूको मन्त्री बन्ने मोहले संघीयता कार्यान्वयनमा प्रदेश १ कमजोर देखिएको छ। आफ्नो नाम नै जुराउन सकेन। एकै कार्यकालमा तीन मुख्यमन्त्री बने। ९३ सदस्यीय प्रदेशसभाका करिब एकतिहाइ अर्थात् ३० सांसद मन्त्री बने । एमालेका ४२, कांग्रेस २१, माओवादी १५, एकीकृत समाजवादी १०, जसपा ३, राप्रपा १ र संघीय लोकतान्त्रिक राष्ट्रिय मञ्चका १ सांसद थिए। एमाले नेता शेरधन राईले २०७४ फागुन ३ गते मुख्यमन्त्रीको पदभार ग्रहण गरेका थिए। दुईतिहाइ बहुमतसहित तीन वर्ष सरकारको नेतृत्व गरे। राईले २०७८ भदौ १० गते राजीनामा दिएपछि एमालेकै नेता भीम आचार्य उक्त ठाउँमा आए। तर, आचार्यले कात्तिक १५ गते राजीनामा दिए । त्यसपछि पाँच दलीय गठबन्धनबाट कात्तिक १६ गते एकीकृत समाजवादी नेता राजेन्द्रकुमार राई मुख्यमन्त्री बने। मुख्यमन्त्री राईसहित १३ मन्त्री र एक राज्यमन्त्री छन्। त्यसअघि एमालेबाट दुई मुख्यमन्त्री र १६ मन्त्री बनेका थिए। सुरुमा माओवादीबाट दुई जना सरकारमा सहभागी थिए। अहिले तीन जना छन्। शेरधनले सुरुमा चार सदस्यीय मन्त्रिमण्डल बनाएका थिए। एमालेबाट हिक्मतकुमार कार्की, माओवादीबाट इन्द्रबहादुर आङ्बो, एमालेबाटै जीवन घिमिरे र जगदीशप्रसाद कुसियैत मन्त्री बने। २०७६ माघ ५ गते चार जना थपिए। एमालेका अम्बिरबाबु गुुरुङ, जसमाया गजमेर, राम राना मगर र विजयकुमार विश्वास सरकारमा सहभागी भए। नेकपा विभाजनपश्चात् शेरधनले राजीनामा दिए। त्यसपछि २०७८ भदौ १० गते मुख्यमन्त्री बनेका आचार्यले ११ गते २ सदस्यीय मन्त्रिमण्डल बनाए। त्यस बेला लछुमन तिवारी र बलबहादुर साम्सोहाङ मन्त्री बने। ०७८ भदौ ३० गते तुलसीप्रसाद न्यौपाने, हीराकुमार थापा, उत्तमकुमार बस्नेत, ज्ञानेश्वर राजवंशी र लिलाबल्लभ अधिकारी थपिए। आचार्यले राजीनामा दिएको भोलिपल्ट एकीकृत समाजवादी नेता राजेन्द्रकुमार मुख्यमन्त्रीमा नियुक्त भए। इन्द्रबहादुर आङ्बो, हिमाल कार्की, केदार कार्की, जयराम यादवमन्त्री र विष्णु तुम्बाहाम्फे राज्यमन्त्री बने। उनले २०७८ माघ २३ गते १४ सदस्यीय पुर्याए। त्यस क्रममा मन्त्रालय फुटाए। इन्द्रबहादुर आङ्बो, हिमाल कार्की, केदार कार्की, जयराम यादव, रामकुमार राई, राजन राई, खिनु लङ्वा लिम्बू, झलकबहादुर मगर, शेखरचन्द्र थापा, ओमप्रकाश सरावगी, प्रतापप्रकाश हाङ्गाम, उपेन्द्रप्रसाद घिमिरे मन्त्री छन्। विष्णुमाया तुम्बाहाम्फे राज्यमन्त्री छन्। विश्लेषक डा बद्रीविशाल पोखरेल पाँच वर्षमा बनेका तीनै सरकार असफल भएको बताउँछन्। जनकपुरधाम : मधेस प्रदेशमा सत्ता टिकाइ राख्न मुख्यमन्त्री लालबाबु राउतले तीनपटक मन्त्रिमण्डल हेरफेर गरे। मधेस आन्दोलनको जगमा निर्वाचित मधेसकेन्द्रित दलको नेतृत्वमा मोहम्मद लालबाबु राउतको सरकार पाँच वर्ष टिके पनि सरकारका सहयात्री भने फेरिँदै गए। उपेन्द्र यादव नेतृत्वको जनता समाजवादी पार्टी नेपाल केन्द्रीय सत्ता गठबन्धनमा गाभिएपछि मधेसमा महन्थ ठाकुर नेतृत्वको लोकतान्त्रिक समाजवादी पार्टीका मन्त्रीहरू बर्खास्तीमा परे। त्यसपछि गठबन्धनका घटक दललाई सरकारमा प्रतिनिधित्व गराइएको हो। लोसपाका जितेन्द्र सोनलको ठाउँमा कांग्रेसका रामसरोज यादवलाई भौतिक पूर्वाधार मन्त्रीमा ल्याइयो। आन्तरिक मामिला तथा सञ्चारमन्त्री ज्ञानेन्द्र यादवलाई हटाएर माओवादीका भरत साहलाई ल्याइएको हो। उद्योग पर्यटन तथा वन मन्त्रालयमा रामनरेश रायको साटो एकीकृत समाजवादीका शत्रुधन महतोलाई मन्त्री बनाइयो। कांग्रेसकै वीरेन्द्र सिंहलाई महिला, बालबालिका, युवा तथा खेलकुद मन्त्रालयको जिम्मेवारी दिइएको छ। आन्तरिक मामिला मन्त्रालय टुक्राएर थप कानुन, न्याय तथा प्रदेशसभा मामिला गठन गरियो। जसमा एकीकृत समाजवादीका प्रमोदकुमार यादव मन्त्री बनेका छन्। खानेपानी तथा ऊर्जा विकास मन्त्रालय गठन गरी कांग्रेसका ओमप्रकाश शर्मालाई मन्त्री बनाइएको छ। सत्ता गठबन्धन टिकाउन मधेसमा मन्त्रालय र मन्त्रीहरूको संख्या बढाइएको छ। तर, नयाँ बनेका अधिकांश मन्त्रालयबाट न कुनै काम कारबाही हुन सकेको छ नत यी मन्त्रीहरूले केही योजना नै ल्याउन सकेका छन्। प्रदेश सरकारले कर्मचारी अभाव र स्रोतको कमीका कारण नवगठित मन्त्रालयहरूले राम्ररी कार्य सञ्चालन गर्न नसकेको दाबी गर्दै आएको छ। विश्लेषक भने प्रदेशमा बढी मन्त्रालयहरू गठन गरी अनावश्यक आर्थिक भार थप्ने काम भएको बताउँछन्। प्रदेशसभा सदस्यको संख्या १ सय ७ रहेकामा निर्वाचित ६४, समानुपातिकबाट ४३ जना थिए। तीमध्ये मुख्यमन्त्रीसहित १४ जना मन्त्री छन्। मन्त्रालय र मन्त्रीहरूको संख्या बढाइएको छ। तर, नयाँ अधिकांश मन्त्रालयबाट कुनै कामकारबाही हुन सकेको छैन। मकवानपुर : बागमती प्रदेशका १ सय १० सांसदमध्ये तीन जना मुख्यमन्त्री बने। ३९ जना मन्त्री भए। तीमध्ये दुई जना दोहोरिएका हुन्। देशकै ठूलो संख्यामा प्रदेशसभा सदस्य रहेको बागमतीले सात प्रदेशमध्ये सबैभन्दा धेरैे मन्त्री पाएको हो। २०७४ माघ २९ गते एमाले नेता डोरमणि पौडेल पहिलो मुख्यमन्त्री बने। एमालेका केशव स्थापित, माओवादीका शालिकराम जम्कट्टेल, युवराज दुलाल मन्त्री बने। त्यसपछि एमालेका अरुण नेपाल, कैलाश ढुंगेल र दावादोर्जे लामा मन्त्री बनाइए। पौडेलले स्थापितलाई हटाएर एमालेकै रामेश्वर फुयाँललाई मन्त्री नियुक्त गरे। नेकपा विभाजनपछि माओवादी र माधवकुमार नेपाल पक्षका मन्त्री बाहिरिए। पौडेलले २०७८ वैशाख १५ गते एमालेका केशवराज पाण्डे, रमेश नेपाल, सरस्वती बस्नेत मन्त्री र डा रामकुमार अधिकारीलाई राज्यमन्त्री बनाए। एमालेले पौडेललाई राजीनामा गराएर नेपाल पक्षबाट अष्टलक्ष्मी शाक्यलाई ल्याई २०७८ भदौ २ गते मुख्यमन्त्री बनायो। तत्काल एमालेका कृष्ण शर्मा खनाल मन्त्री भए। तर, खनाल दुई सातामै समाजवादीमा गए। मन्त्री पदबाट राजीनमा दिए। शाक्यले २०७८ भदौ २३ गते एमालेका १० जनालाई मन्त्री नियुक्त गरिन्। उनले रचना खड्का, विजय सुवेदी, शान्तिप्रसाद पौडेल, प्रदीपकुमार कटुवाल, अजयक्रान्ति शाक्य र चन्द्र लामालाई मन्त्री बनाए। साथै जीवन खड्का, बद्री मैनाली, सरस्वती बाटी र जुनेली श्रेष्ठ राज्यमन्त्री बने। एमालेबाट १३ प्रदेशसभा सदस्य एकीकृत समाजवादीमा गएपछि शाक्यले विश्वासको मत लिन सकिनन्। २०७८ कात्तिक ११ गते मुख्यमन्त्रीबाट राजीनामा दिनुपर्यो। त्यसपछि एकीकृत समाजवादीका राजेन्द्र पाण्डे मुख्यमन्त्री भए। उनले माओवादीकी कुमारी मोक्तान, कांग्रेसका कृष्णलाल भँडेल र आफ्नै पार्टीका कृष्ण शर्मा खनाललाई मन्त्री बनाए। उनले मन्त्रालय फुटाएर २०७८ मंसिर २८ गते आठ मन्त्री थपे। उनले माओवादीका शालिकराम जम्कट्टेल, घनश्याम दाहाल, विशाल खड्का, रत्नप्रसाद ढकाललाई मन्त्री नियुक्त गरे। कांग्रेसबाट निमा लामा परे। आफ्नो पार्टीबाट बसन्तप्रसाद मानन्धर, बसुन्धरा हुमागाईंलाई मन्त्री, इन्द्रमाया गुरुङलाई राज्यमन्त्री बनाए। उनले २०७८ पुस ९ गते कांग्रेसका ६ जनालाई मन्त्री बनाए। बलराम पौडेल, मिलनबाबु श्रेष्ठ, दीपेन्द्र श्रेष्ठलाई मन्त्री, सन्तबहादुर प्रजा, रजनी अमात्य र कल्पना नेपालीलाई राज्यमन्त्री बनाए। यीमध्ये जम्कट्टेल र खनाल दोहोरिएका हुन्। पोखरा : गण्डकी प्रदेशसभामा ६० सदस्य थिए। प्रदेशसभा अन्त्य हुँदासम्म भने ५८ जना भए। तीमध्ये १७ जनाले मन्त्रीको जिम्मेवारी सम्हाल्ने अवसर पाए। प्रदेशसभाको पहिलो कार्यकालमा २ जना मुख्यमन्त्री भए। एमाले नेता पृथ्वीसुब्बा गुरुङले माओवादी केन्द्रको समर्थन लिएर पहिलो प्रदेश सरकार गठन गरेका थिए। गुरुङ नेतृत्वको मन्त्रिपरिषद् ७ सदस्यीय थियो। कार्यकालको अन्त्यमा आएर भने उनले त्यसलाई ८ सदस्यीय बनाए। उनको सरकार ढलेर कांग्रेस, माओवादीलगायतको ५ दलीय गठबन्धनले कांग्रेसका नेता कृष्णचन्द्र नेपाली पोखरेललाई मुख्यमन्त्री चुन्यो। पोखरेलले भने १२ सदस्य मन्त्रिपरिषद् बनाए। २०७४ फागुन ४ मा पृथ्वीसुब्बा गुरुङ नेतृत्वको सरकार बनेको थियो। पछि कांग्रेस नेता कृष्णचन्द्र नेपाली पोखरेलको नेतृत्वमा बन्यो। २ पटक सरकार बन्दा दोहोरिनेमा स्वतन्त्र सांसद राजीव गुरुङ (दीपक मनाङे) भए। माओवादी केन्द्रको समर्थन झिकिने खतराबीच कार्यकालको अन्त्यमा पृथ्वीसुब्बाले उनलाई युवा खेलकुदमन्त्री बनाए । पछि गठबन्धनले पनि उनैलाई लिएर सरकार गठन गर्न सक्यो। उनको समर्थनबिना बहुमत अर्थात् ३१ सांसद नपुग्ने भएपछि कांग्रेस नेता पोखरेलले मनाङेलाई साविककै मन्त्रालय सुम्पिए। ७ बाट ८ र त्यसबाट पनि १२ मन्त्री बनाउँदा गण्डकीमा सामाजिक विकास, भौतिक पूर्वाधार र कानुन मन्त्रालय टुक्र्याइएको थियो। मन्त्रालय फुटाएर धेरै बनाउँदा कतिपय मन्त्रीलाई क्वार्टर पुगेन। आन्तरिक मामिला मन्त्री डोबाटे विश्वकर्मालाई कार्यालय पुगेन। उनी मुख्यमन्त्री तथा मन्त्रिपरिषद्को कार्यालयमै केही कोठासहितको मन्त्रालय चलाइरहेका छन्। स्वास्थ्य मन्त्रालय साविकको ठाउँबाट स्वास्थ्य निर्देशनालयको भवनमा सारियो। जलस्रोत मन्त्रालयका लागि सिँचाइको भवन खाली गराइयो। गण्डकीमा २०७४ फागुन ४ मा पृथ्वीसुब्बा नेतृत्वको सरकार बनेको थियो। उनको सरकार ०७८ सालको जेठमा ढलेपछि २९ गते कांग्रेस नेता कृष्णचन्द्र नेपाली पोखरेलको नेतृत्वमा बनेको सरकार अहिले पनि छ। बुटवल : लुम्बिनी प्रदेशसभामा प्रत्यक्ष र समानुपातिकबाट निर्वाचित गरी ८७ सांसद थिए। जसमध्ये २९ जना मन्त्री बनेका छन्। कुल सांसदमध्ये ३३ प्रतिशत मन्त्री बनेका हुन्। लुम्बिनीमा राजनीतिक उतारचढावकाबीच दुई मुख्यमन्त्री भए। प्रदेशका पहिलो मुख्यमन्त्रीमा एमालेका शंकर पोखरेल चुनिएका थिए। उनले करिब साढे तीन वर्ष पदमा रहेर काम गरे। पोखरेलको अवधिमा तत्कालीन नेकपाबाट १२ जना मन्त्री बने। पोखरेलको पहिलो मन्त्रिपरिषद् कुलप्रसाद केसी, बैजनाथ चौधरी, लीला गिरी, आरती पौडेल, सुदर्शन बरालसहितको ६ सदस्यीय थियो। नेकपामा खटपटबीच मन्त्री फेरबदल हुँदै एमालेका भोजप्रसाद श्रेष्ठ, चेतनारायण आचार्य र हरि रिजाल मन्त्री बने। नेकपा विभाजनपछि स्वतन्त्र सांसद धर्मबहादुरलाल श्रीवास्तव, जसपाका सन्तोष पाण्डे, कल्पना पाण्डे र सुमन शर्मा रायमाझी मन्त्री बने। संसद्माथि पार्टीका कारबाही, सांसदका राजीनामाले लुम्बिनीमा पाँच वर्षको अवधिमै राजनीतिक फोहोरी खेल प्रदर्शित भएको थियो। यसबीचमा ७ जना सांसदको पद गुमेको छ। पहिलो सरकार हटेपछि अहिले कुलप्रसाद केसीको नेतृत्व छ। यो मन्त्रिपरिषद्मा राज्यमन्त्रीसहित १७ जना मन्त्री बनेका छन्। गठबन्धन दलबाट सरकारमा सहभागी हुँदा मन्त्रालयको संख्या सातबाट बढाएर १३ पुर्याइएको छ। माओवादी केन्द्र, कांग्रेस, जसपा र स्वतन्त्रबाट मन्त्री छन्। प्रदेशको पहिलो कार्यकाल सकिँदै गर्दा ८७ जना सांसदमध्ये २९ जना मन्त्री भएका छन्। तीन जना प्रदेश प्रमुख परिवर्तन भएका छन्। मुख्यमन्त्री दुई जना भएका छन्। सुर्खेत : कर्णाली प्रदेशसभा ४० सदस्यीय हो। यही असोज १ गते कार्यकाल सकिएको प्रदेशसभाका आधाभन्दा बढी सांसदले यो अवधिमा मन्त्री बन्ने अवसर पाए। राजनीतिक खिचातानी र सत्ता परिवर्तनको खेलमा पाँच वर्ष बिताएको कर्णालीमा प्रदेशसभामा रहेका आधाभन्दा बढी सांसदहरू मन्त्री बने। पाँच वर्षमा २२ सांसद मन्त्री बनेका छन्। एक जना गैरसांसद पनि मन्त्री बने। संघीयता कार्यान्वयनको यो अवधिमा कर्णाली मन्त्री उत्पादन गर्ने कारखानाजस्तै बनेको छ। माओवादी र कांग्रेसका गरी दुई जना मुख्यमन्त्री बनेका छन्। सत्ता गिराउने र जोगाउने खेलका कारण संसद्का आधाभन्दा बढी सांसद मन्त्री बन्न सफल भए। सत्ताको लाभ सबैभन्दा धेरै माओवादीले लिएको छ। माओवादीका सबै सांसदले मन्त्री बन्ने अवसर पाए। यो पार्टीका १३ सांसद थिए। तर, एमाले प्रवेश गरेका कारण दुई जना बर्खास्त भए। उपसभामुख भएकाले पुष्पा घर्तीबाहेक माओवादीका १० सांसद नै मन्त्री बनेका हुन्। वाम गठबन्धनले २०७४ मा कर्णालीमा दुईतिहाइ बहुमत ल्याएको थियो। त्यसपछि माओवादी नेता महेन्द्रबहादुर शाही पहिलो मुख्यमन्त्री बने। सुरुमा ७ सदस्यीय मन्त्रिपरिषद् बनाएका उनले पछि मन्त्रालय फुटाए। भागबन्डा मिलाउनुपर्ने र सत्ता जोगाउनुपर्ने दबाबमा परेका उनले आफ्नो कार्यकालमा पटकपटक गरी १२ जना मन्त्री बनाए। नेकपा विभाजनसँगै सरकार अल्पमतमा पर्यो। उनले विश्वासको मत लिँदा तत्कालीन एमालेका चार जना सांसदले फ्लोरक्रस गरे। फ्लोरक्रस गर्नेहरू मन्त्री बने। अघिल्लो वर्ष कात्तिक १६ गते कांग्रेस नेता जीवनबहादुर शाहीले दोस्रो मुख्यमन्त्रीको पदभार सम्हाले । उनले पनि पाँचपटक मन्त्रिपरिषद् विस्तार गरेका छन्। आठ सदस्यीय मन्त्रिपरिषद्मा माओवादीबाट गैरसांसद छिरिङ डम्डोल लामा (कार्चेन) परे। यो सरकारमा हाल माओवादी केन्द्र र एकीकृत समाजवादी सहभागी छन्। पाँच वर्षको अवधिमा फ्लोरक्रम गरेका कारण एमालेका चार र दल परिवर्तन गरेका कारण माओवादीका दुई जना गरी ६ जना सांसदले बर्खास्तीमा परेपछि बीचमै आफ्नो पद गुमाउन पुगे। धनगढी : ५२ सदस्यीय प्रदेशसभा रहेको सुदूरपश्चिममा पाँच वर्ष अवधिमा २६ मन्त्री भएका छन्। नेकपा विभाजनपछि १४ सांसदसहित ठूलो दल बनेको एकीकृत समाजवादीका १३ जना मन्त्री भए। मन्त्री पद नपाएको भन्दै प्रमुख सचेतक दुर्गाकुमारी कामी माओवादीमा गइन्। तत्कालीन नेकपाका ३८ सांसद थिए। तर, विभाजन भएर एमाले, माओवादी र एकीकृत समाजवादी गरी तीन टुक्रा भयो। एमाले विभाजनपछि एकीकृत समाजवादीमा १४ र एमालेमा १० जनाले सनाखत गरे। पार्टी विभाजन भएका बेला १४ जनाले सनाखत गरे पनि दुई जना तारा लामा तामाङ र कुलवीर चौधरी भने एमालेमै प्रवेश गरे। उनी मन्त्री पद खाएर एमालेमा गएका हुन्। दुई हप्ताअघि मात्रै समाजवादीले बाँकी रहेका सुशीला बुढाथोकी र अमरबहादुर साउदलाई राज्यमन्त्री बनाएको छ। समाजवादीका दीर्घ सोडारी भौतिक पूर्वाधार विकासमन्त्री छन्। आर्थिक मामिलामन्त्रीमा प्रकाश रावल छन्। सुशीला बुढाथोकी र अमर साउद राज्यमन्त्री छन्। यसअघि समाजवादीबाट माया भट्ट, पूर्णा जोशी, तारालामा तामाङ (अहिले एमाले) र लालबहादुर खड्का मन्त्री भए । बलबहादुर सोडारी, चुनकुमारी चौधरी, माया तामाङ र मनाकुमारी साउद राज्यमन्त्री भए। माओवादीका १४ सांसद थिए। नेकपा विभाजनका बेला तत्कालीन आर्थिक मामिला तथा योजनामन्त्री झपटबहादुर बोहरा एमालेतिर लागेपछि उनी बर्खास्त भए। माओवादी केन्द्रबाट पनि त्रिलोचन भट्ट पाँच वर्षदेखि मुख्यमन्त्री छन्। अरू तीन जना मन्त्रीराज्यमन्त्री भइसकेका छन्। माओवादीबाट उद्योग, पर्यटन, वन तथा वातावरणमन्त्रीमा मानबहादुर धामी, कृषि मन्त्रीमा विनिता चौधरी र कृषि राज्यमन्त्रीमा मानबहादुर सुनार छन्। कांग्रेस पनि केही महिना अघि सरकारमा गएको छ। केन्द्रमा गठबन्धन भएपछि कांग्रेसका दुई जना मन्त्री र एक जना राज्यमन्त्री भएका छन्। अहिले आन्तरिक मामिला तथा कानुन मन्त्रीमा डा रणबहादुर रावल, सामाजिक विकास मन्त्रीमा गोविन्द बोहरा र सामाजिक राज्यमन्त्रीमा टेकबहादुर रैका आउजी कायम छन्। राकेश कर्ण मनिका झाकृष्ण सारू मगरकेशवशरण लामिछाने लक्ष्मण पोखरेलललितबहादुर बुढाशिवराज भट्ट"
सानो दुःखले मैले विवेकशील छाडेको होइन : रविन्द्र मिश्र,"काठमाडौं : राष्ट्रिय प्रजातन्त्र पार्टी (राप्रपा)का वरिष्ठ उपाध्यक्ष रविन्द्र मिश्रले धेरै दुःखपछि आफूले विवेकशील पार्टी छोड्ने निर्णय गरेको बताए। उनले त्यहाँ रहेका अन्य साथीहरुले आफैँ पार्टी चलाउने भेपछि आफू छोड्न तयार भएको बताए। 'सानो दुःखले मैले विवेकशील छाडेको होइन। उहाँहरुले 'हामी आफैँ चलाउँछु' भन्नुभयो। त्यही भएर मैले बाटो छोडिदिएँ। तर हेर्नुस् त उहाँहरुको हालत,' उनले भने। उनले राप्रपा आउँदैगर्दा आफू एक्लै नआएको बताए। 'धेरैले रविन्द्र मिश्र एक्लै राप्रपा जाने हो भने। म उनीहरुलाई भन्न चाहन्छु ७ प्रदेशमध्ये ६ जनाले राजीनामा दिएर आउनुभएको छ। काम विशेष केही बाहिर रहनुभए पनि केही साथीहरु यहाँ उपस्थित हुनुभएको छ,' उनले भने। उनले राप्रपालाई २१औं शताब्दीमैत्री पार्टी बनाएर देखाउने बताए। उनले संघीयता र धर्मनिरपेक्षताको खारेज हुनुपर्नेसमेत बताए। 'यो देश हाम्रोमात्र होइन। हाम्रो छोराछोरी पुस्तका लागि पनि हो। सके राम्रो बनाऔं। नसके नबिगारौं,' उनले भने। उनले पछिल्लो समय नेपाल विदेशी शक्तिको चलखल हुने ठाउँ बनेको बताए। 'अमेरिकी कूटनीतिज्ञहरू नेपाल आइरहेका छन्। चीनका ठूला नेता आएका छन्। भारतको प्राथमिकतामा नेपाल सधैं उच्च छ। यसले के देखाउँछ भने नेपाल विश्व शक्तिको केन्द्र बनिरहेको छ। तर, हामी आफैंचाहिँ भ्रष्ट सरकार लिएर बसिरहेका छौं। जहाँ सरकारका कुनै पनि अंगले आफ्ना काम गरिरहेका छैनन्,' उनले भने। उनले नेपालमा भूराजनीतिक जटिलताहरू आइरहेको बताए। उनले हलो चुनाव चिन्ह बोक्न आफूलाई कुनै लाज नभएकोसमेत बताए। नाम र चुनाव चिह्नमा अल्झिएर केही हुन्न भनेर हलो बोक्ने निर्णय गरेँ। ६० प्रतिशत नेपालीको प्रतिनिधित्व गर्ने हलो बोक्न मलाई केही लाज छैन, उनले भने।"
कामु प्रधानन्यायाधीशलाई प्रधानन्यायाधीश सरह सुविधा उपलब्ध गराउने मन्त्रिपरिषद्को निर्णय अस्वभाविक,"काठमाडौं : सर्वोच्च अदालत बार एशोसिएशनका अध्यक्ष पूर्णमान शाक्यले मन्त्रिपरिषद्ले कायममुकायम प्रधानन्यायाधीशलाई प्रधानन्यायाधीश सरह सेवा सुविधा उपलब्ध गराउनु अस्वभाविक भएको बताएका छन्। असोज ३ गतेको मन्त्रिपरिषद बैठकले ६ महिनाभन्दा बढी कायममुकायम प्रधानन्यायाधीश भएका व्यक्तिलाई प्रधानन्यायाधीश सरह सेवा सुविधा उपलब्ध गराउने निर्णय गरेको थियो। सर्वोच्च बारका अध्यक्ष शाक्यले मन्त्रिपरिषद्को निर्णय अस्पष्ट भएको बताए। नियम मिचेर निर्णय भएको रहेछ भने बेरुजुमा आउँछ, अध्यक्ष शाक्यले अन्नपूर्ण पोष्ट्सँग भने,मन्त्रिपरिषद्को निर्णय एक पटकको लागि हो की ? पछिसम्म अन्य कायममुकायमले पनि पाउने हो ? यो स्पष्ट छैन। अवकाश पाउने व्यक्तिलाई सेवा सुविधा थपथाप गर्नु राम्रो होइन। मन्त्रिपरिषद्ले कायममुकायम प्रधानन्यायाधीश कार्कीलाई मात्र लक्षित गरेर सेवा सुविधा दिने निर्णय गरेको भएपनि स्वभाविकरुपमा लिन नसकिने बताए। प्रधानन्यायाधीश चोलेन्द्र शमशेर जबराविरुद्ध महाभियोग दर्ता भएपछि कार्कीले कायममुकायम प्रधानन्यायाधीशको जिम्मेवारी सम्हाल्दै आएका छन्। सर्वोच्च अदालतले कार्कीलाई असोज ९ गते औपचारिक रुपमा बिदाई गरिसकेको छ।"
कांग्रेस मुख्यालयमा शेखर समूहको धर्ना (तस्बिरसहित),काठमाडौंः आसन्न प्रतिनिधि सभा र प्रदेश सभा निर्वाचनमा समानुपातिक बन्दसूचीमा एकलौटी तरिकाले नाम बुझाएको भन्दै नेपाली कांग्रेस शेखर कोइराला समूहले धर्ना सुरु गरेको छ। निर्वाचनमा समान अवसर र न्यायको माग गर्दै पार्टी कार्यालय सानेपामा शेखर समूहले धर्ना सुरु गरेको हो। पार्टीले निर्वाचन आयोगमा बुझाएको समानुपातिक सूचीमा आफ्नो पक्षको थोरै मात्र नेताहरु परेको उनीहरुको आरोप छ । सो समूहले ४० प्रतिशत आफूले पाउनुपर्ने माग गर्दै आएको छ । यसै विषयमा पार्टीको ध्यानाकर्षण गराउँदा पनि उपेक्षा गरिएकाले बाध्य भएर धर्नामा बस्नुपरेको कांग्रेस नेता जगदिश्वर नरसिंह केसीले बताए । उनले पार्टीभित्र सबैलाई समान अवसर दिनुपर्ने आफूहरुको धारणा रहेको बताए । माग सम्बोधन गर्ने सुनिश्चित भए आफूहरुले पार्टीभित्रको बिद्रोहलाई कम गर्दै लैजाने उनको भनाइ छ । उनीहरुले आफूहरुको विषय व्यक्तिका लागि मात्रै नभएर समग्र पार्टीको विषय भएकाले बिहीबारसम्म समानुपातिक सूची सच्चाउने विश्वास व्यक्त गरेका छन् । यता संस्थापन पक्षले भने सबैको सहमतिमा सर्वसम्मत रुपमा नै समानुपातिक सूची तयार गरेको जनाएको छ । आज बिहान बालुवाटारमा शेखर समूहको माग सम्बोधन गर्न कांग्रेस पदाधिकारीबीच छलफल भएको थियो।
निर्वाचन आचारसंहिता लागू : केके मा छ बन्देज ?,"काठमाडौं : प्रतिनिधिसभा तथा प्रदेशसभा निर्वाचनका लागि बुधबारदेखि आचारसंहिता लागू भएको छ। निर्वाचन आयोगले भदौ १३ गते नै राजपत्रमा प्रकाशन गरेको थियो। यो आचारसंहिता असोज १२ गतेदेखि निर्वाचन सम्पन्न नभएसम्म कार्यान्वयन गर्न सरोकारवालालाई आयोगले निर्देशन दिएको छ। निर्वाचन आयोगले असोज १२ गतेदेखि निर्वाचन आचारसंहिता २०७९ लागू गर्ने निर्णय गरेको छ, प्रमुखनिर्वाचन आयुक्त दिनेशकुमार थपलियाले भने, आचारसंहिताको पालना र कार्यान्वयन गर्न सबैको सहयोगको अपेक्षा गर्दछु। २४ व्यक्ति, निकाय तथा अधिकारीले यसको कार्यान्वयन तथा पालना गर्नुपर्ने आयोगको प्रेस विज्ञप्तिमा जनाइएको छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीले पालना गर्नुपर्ने विषय बुँदागत रूपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झन्डा अंकित लोगो, स्टिकर वा अन्य कुनै पनि किसिमको चिज बोक्न बन्देज गरिएको छ। राजनीतिक दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न भनिएको छ। चुनाव प्रचारको समय १२ घण्टाका लागि तोकिएको छ। बिहान ७ देखि साँझ ७ बजेसम्म मात्र प्रचार गर्नुपर्ने आचारसंहितामा उल्लेख छ। निर्वाचनको प्रचारप्रसार वा जुलुसमा बालबालिकाको प्रयोगमा बन्देज लगाइएको छ। मनोनयन गर्न जाँदा २५ जनाभन्दा धेरै उपस्थित नहुन भनिएको छ। अनलाइन वेबपेज, टिभी, स्क्रोलिङ, डिस्प्ले आदिमा उम्मेदवारको प्रचारप्रसार गर्न पाइने छैन। तर, पार्टी वा उम्मेदवारको आधिकारिक वेबपेजमा भने त्यस्तो सामग्री राख्न सकिने उल्लेख छ। कसैको भावनामा ठेस पुग्ने किसिमका प्रचारप्रसार गर्न पाइने छैन भने धर्मका नाममा पनि कुनै प्रचार गर्न पाइने छैन।"
शंख घण्ट बजाउँदै राप्रपा र रवीन्द्र मिश्र समूहबीच एकता,काठमाडौं : राष्ट्रिय प्रजातन्त्र पार्टी (राप्रपा) र विवेकशील साझा पार्टीका निवर्तमान अध्यक्ष रवीन्द्र मिश्र समूहबीच एकता भएको छ। बुधबार काठमाडौंको राष्ट्रिय सभागृहमा आयोजित एकता घोषणा कार्यक्रममा राप्रपा र मिश्र नेतृत्वको बृहत ध्रुवीकरण पक्षधरबीच एकता घोषणा भएको हो । एकता घोषणा क्रममा बटुकहरुले स्वस्ती वाचन गर्नुका साथै शंख र घण्ट बजाएका थिए ।
बागमतीमा प्रदेश स्वास्थ्य सेवा ऐन २०७५ लाई संशोधन गर्न बनेको अध्यादेश जारी,"हेटौंडा : बागमती प्रदेश प्रमुख यादवचन्द्र शर्माले बुधबार प्रदेश स्वास्थ्य सेवा ऐन, २०७५ लाई संशोधन गर्न बनेको अध्यादेश जारी गरेका छन्। गएको भदौ २७ गते बसेको मन्त्रिपरिषद् बैठकबाट निर्णय भई असोज ११ गते प्रदेश प्रमुख कार्यलयमा पेस भएको अध्यादेश प्रदेश प्रमुख शर्माले आज जारी गरेका हुन्। उनले नेपालको संविधानको धारा २०२ को उपधारा (१) बमोजिम अध्यादेश जारी गरेको प्रदेश प्रमुख कार्यालयका प्रवक्ता प्रकाश चापागाईंले जानकारी दिए। अध्यादेशले प्रदेशभित्रको स्वास्थ्य तथा जनसंख्या सेवासम्बन्धी काम कारवाहीलाई प्रभावकारी नियमन गर्न तथा नीतिगत निर्देशनका लागि स्वास्थ्यमन्त्रीको अध्यक्षतामा प्रदेश स्वास्थ्य तथा जनसंख्या समिति गठन हुने व्यवस्था गरेको छ। त्यस्तै, अध्यादेशले प्रदेश सरकार मातहतका अस्पताल र आयुर्वेद स्वास्थ्य केन्द्रका लागि छुट्टाछुट्टै स्वास्थ्य संस्था सञ्चालन तथा व्यवस्थापन समिति गठन हुने व्यवस्था गरेको छ। अध्यादेशले यसअघिको प्रदेश सरकारबाट जारी 'प्रदेशभित्रका अस्पतालको संचालन र व्यवस्थापन आदेश, २०७५' खारेज गरेको छ।"
कांग्रेस प्रवक्ताद्वारा समानुपातिक सूचीको बचाउ,"काठमाडौं : कांग्रेस प्रवक्ता डा प्रकाशशरण महतले पार्टीका सबै नेताहरूसँग छलफल गरेर समानुपातिकको सूची तयार भएको बताएका छन्। मंगलबार पार्टी कार्यालयमा पत्रकार सम्मेलन गर्दै प्रवक्ता महतले यस्तो बताएका हुन्। संस्थापन इतर समूहले भने निर्वाचनमा आयोगमा पेस गरिएको पार्टीको समानुपातिकको सूचीप्रति चर्को असन्तुष्टि जनाएको छ। सबैको आकांक्षाहरू पूरा नहुन सक्छ, डा महतले भने, तर मलाई विश्वास छ कांग्रेस र गठबन्धनका उम्मेदवारलाई विजयी गराउनु हुनेछ। यसो भयो भने कांग्रेसको नेतृत्वमा फेरि सरकार बन्छ। यो नै लोकतान्त्रिक पद्धति हुनेछ। उनले समानुपातिकको सूची निर्णय पदाधिकारी पूर्वपदाधिकारी संसदीय बोर्ड, प्रदेशका सभापति आमन्त्रित सदस्यहरू, सातै प्रदेशका नेताहरू सहभागी भएरै बनाइएको बताए। महतले पार्टीले पार्टीभित्रै एउटा पक्षलाई पक्षपोषण गर्ने अर्कोलाई नगर्ने केही पनि नभएको बताए। छलफल नै नभएको भन्ने भ्रम पैलाइएको छ। त्यो गलत हो, महतले भने, यस्तो गर्छु उस्तो गर्छु भन्ने अभिव्यक्ति आएको छ। बन्दसूची बनाउँदा पक्ष विपक्ष हेरेर बनाइएको होइन। गठबन्धनका कारणले पनि कतिपय साथीहरूलाई समावेश गर्न नसकिएको हो। पार्टीका पदाधिकारी पूर्वपदाधिकारी सबैलाई थाहा छ। उनका अनुसार सर्वसम्मतिमा विधानअनुसार सबै निर्णय भइसकेको छ। बहुमतमात्रै होइन सर्वसम्मतिबाट भएको हो। अभिव्यक्ति दिनेहरूलाई पार्टीले मूल्यांकन गरिरहेको छ। कांगेसको इतर समूहले भने पार्टीमा न्यायका लागि आवाज उठाउँदा पार्टीले कारबाही गरे पनि भोग्न तयार भएको बताएका छन्। कांग्रेस संस्थापन इतर समूहका नेता गुरुराज घिमिरेले मंगलबार पार्टी कार्यालयमा सञ्चारकर्मीसँग कुरा गर्दै भने, समानुपातिकको सूची निर्माण गर्ने क्रममा न्याय भएको छैन भन्ने हाम्रो आवाज हो। यसको अर्थ हामीले भाग होइन न्याय खोजेका हौं। बन्दसूची सच्याउने मितिसम्म पर्खन्छौं। न्यायका लागि आवाज उठाउँदा पार्टीले कारबाही गर्छ भने भोग्छौं। घिमिरेले पार्टीभित्रै न्याय पाउन जुनसुकै मूल्य चुकाउन तयार रहेको बताए । भने, यसको अर्थ पार्टी सभापति शेरबहादुर देउवालाई मात्रै हैन शीर्ष नेता डा शेखर कोइराला र महामन्त्री, सहमहामन्त्रीहरूलाई पनि अन्याय भयो भन्दै आएका छौं। इतर समूहका केही नेताहरूले ४० प्रतिशत उम्मेदवारी माग गर्दै आएको छ। समानुपातिक सूची नसच्याए विद्रोह गर्ने चेतावनी पनि इतर समूहले दिँदै आएका छन्।"
सल्यान जीप दुर्घटनाप्रति कांग्रेसको दु:ख व्यक्त,"काठमाडौं : नेपाली कांग्रेसले सल्यान जीप दुर्टनामा ज्यान गुमाएकोप्रति दु:ख व्यक्त गरेको छ। कपुरकोट गाउँपालिका ३ मुलपानीनजिक आज बिहान भएको जीप दुर्घटनामा ८ जनाको मृत्यु भएको छ भने १ जना घाइते भएका छन्। कांग्रेस प्रवक्ता प्रकाशशरण महतले एक विज्ञप्ति जारी गर्दै दुर्घटनामा मृत्यु भएकाप्रति श्रद्धाञ्जली व्यक्त गर्दै घाइतेको शीघ्र स्वास्थ्य लाभको कामना गरेका छन्। 'दुर्घटनामा परी जीवन गुमाउनु भएका सबैमा भावपूर्ण श्रद्धाञ्जलि अर्पण गर्दै शोक सन्तप्त परिवारजनमा गहिरो समवेदना प्रकट गर्दछु,' विज्ञप्तिमा भनिएको छ । देशभरका राजमार्ग तथा कच्ची बाटाहरु बाढी र पहिरोले बिग्रेकाले चाडबाडको समयमा यात्रा गर्दा विशेष ध्यान दिन उनले आग्रह गरेका छन्। साथै सवारी साधनको नियमित परीक्षण, मर्मतसम्भार, सीटसंख्या अनुसार यात्रुहरुको व्यवस्थापन र समय तालिका अनुसार सवारी साधन सञ्चालन गर्नेतर्फ ध्यान दिन पनि सुझाव दिएका छन्। विज्ञप्तिमा भनिएको ,'मनसूनको प्रभाव अझै नसकिएको र देशभरका राजमार्ग तथा कच्ची बाटाहरु बाढी र पहिरोले बिग्रेको अवस्था रहेकोले दशै, तिहार र छठ जस्ता चाडबाडको समयमा यात्रा गर्दा जोखिमलाई ध्यानमा राख्न सवारी साधन धनी, चालक दलका सदस्य, यात्रुहरु र सडक यातायात तथा सवारी साधन व्यवस्थापनमा सक्रिय नेपाल प्रहरी, राजमार्ग यातायात संचालक समिति र स्थानीय निकायका संबन्धित अधिकारीहरुलाई अनुरोध गर्दछु । सवारी साधनहरुको नियमित परीक्षण, मर्मतसंभार, सीटसंख्या अनुसार यात्रुहरुको व्यवस्थापन र समय तालिका अनुसार सवारी साधन सञ्चालन गर्नेतर्फ ध्यान दिन पनि म सम्बन्धन्ति सबैमा हार्दिक अनुरोध गर्दछु ।'"
कांग्रेसको आन्तरिक विवाद समाधान गर्न बालुवाटारमा पदाधिकारी बैठक,"काठमाडौं : प्रधानमन्त्रीको सरकारी निवास बालुवाटारमा नेपाली कांग्रेसको पदाधिकारीको बैठक बसेको छ। प्रतिनिधिसभा तथा प्रदेश सभाका उम्मेदवारको समानुपातिक सूचीका विषयलाई लिएर पार्टीभित्र आन्तरिक विवाद बढेपछि छलफल गर्न बैठक बसेको हो। कांग्रेसले पाँच दलीय सत्ता गठबन्धनसँग तालमेल गरेर मंसिर ४ को प्रतिनिधिसभा र प्रदेशसभा चुनावमा जाने निर्णय गरेको छ। तर, अहिलेसम्म प्रत्यक्षतर्फ कुन पार्टीले कति सिटमा उम्मेदवारी दिने टुंगो लाग्न सकेको छैन। नेता डा शेखर कोइरालागगन थापा पक्षका नेताहरुले ४० प्रतिशत उम्मेदवारीको माग गर्दै आएका छन्। समानुपातिक सूची नसच्याए विद्रोह गर्ने चेतावनी पनि इतर समूहले दिँदै आएका छन्। कांगेसको देउवा इतर समूहले भने पार्टीमा न्यायका लागि आवाज उठाउँदा पार्टीले कारबाही गरे पनि भोग्न तयार रहेको बताएका छन्। अन्य दललाई सिट दिँदा नेताहरुको टिकट खोसिने भएपछि गठबन्धनको विषयलाई लिएर कांग्रेसभित्र सुरुवातदेखि नै विवाद रहेको छ। कांग्रेस संस्थापन इतर पक्षधरले बुधबार पार्टी कार्यालय सानेपामा धर्ना दिँदैछन्। गत सोमबार बिहान ठमेलमा बसेको कोइराला पक्षको बैठकले असोज १२ गते केन्द्रीय कार्यालय सानेपामा धर्ना गर्ने निर्णय गरेको थियो।"
मुख्य निर्वाचन अधिकृत र निर्वाचन अधिकृतहरूलाई प्रशिक्षण,"विराटनगर : आगामी मंसिर ४ गते हुने प्रतिनिधि तथा प्रदेशसभा निर्वाचनलाई लक्षित गर्दै विराटनगरमा दुईदिने प्रादेशिक प्रशिक्षण सुरु भएको छ। निर्वाचन आयोगले चुनावमा खटिने निर्वाचन अधिकृतहरूका निम्त्ति निर्वाचन सञ्चालन तथा व्यवस्थापन सम्बन्धी प्रशिक्षण सञ्चालन गरेको हो। निर्वाचनका क्रममा उत्पन्न हुनसक्ने सम्भावित कानुनी जटिलता, निर्वाचनको प्रक्रिया र सम्बन्धित निकायहरूसँग गर्ने समन्वय लगायतका सीपबारे प्रशिक्षण दिन कार्यक्रमको आयोजना गरिएको आयोगले जनाएको छ। आयोगका अनुसार २०७९ सालको स्थानीय तह निर्वाचनमा देखिएका प्रक्रियागत जटिलताहरूलाई निरुत्साहित पार्ने उद्देश्यका साथ निर्वाचन अधिकृतहरूलाई विशेष प्रशिक्षण दिन सुरु गरिएको हो। 'भर्खरै सम्पन्न स्थानीय तह निर्वाचनमा अधिकार मिचेर विभिन्न निर्णयहरू गरिएका छन्। कसको अधिकार के? भन्ने अस्पष्टताका कारण नियम, कानुन नै उल्लंघन भएका छन्। त्यो परिस्थिति दोहोरिन नदिन प्रशिक्षण दिन लागिएको हो,' निर्वाचन आयुक्त सगुन शमशेर जबराले भने। उनले निर्वाचनका उम्मेदवार र निर्वाचनमा खटिने कर्मचारीहरू दुवै जिम्मेवार बन्नुपर्ने बताए। प्रशिक्षण सहभागीहरूलाई उनले निर्देशिका पालना गरेर निर्वाचनमा खटिन आग्रह गरे। उनले आचारसंहिताभित्र बसेर निर्वाचन सम्पन्न गराउनुपर्ने विषयमा जोड दिए। परम्परागत निर्वाचन प्रणालीलाई केही परिमार्जित गर्न खोजिएकाले यसमा सबैको सहयोग आवश्यक रहेको उनले जिकिर गरे। 'आचारसंहिताहरू परिमार्जन भएर आएका छन्। जनशक्ति व्यवस्थापन र आर्थिक पक्ष लगायतका विषयमा पनि केही फेरबदल गरिएको छ,' उनले भने, 'स्थानीय तह निर्वाचनका क्रममा तपाईंहरूबाट प्राप्त रिपोर्टका आधारमा थोरबहुत विषयवस्तु परिवर्तन भएका छन्। आजको प्रशिक्षण पनि त्यसैका लागि हो।' बुधबारदेखि सुरु भएको प्रशिक्षणमा प्रदेश १ र मधेश प्रदेशका कुल १६ जिल्लाका मुख्य निर्वाचन अधिकृत, निर्वाचन अधिकृत र प्रदेश तथा जिल्ला निर्वाचन अधिकारी लगायतको सहभागिता छ। प्रशिक्षणमा प्रदेश १ को सोलुखुम्बु, ओखलढुङ्गा र खोटाङ बाहेकका जिल्लाका अधिकृतहरू सहभागी छन् भने मधेश प्रदेशतर्फ सप्तरी, सिराहा, महोत्तरी, धनुषा र सर्लाहीका निर्वाचन अधिकृतहरूको सहभागिता छ। कार्यक्रममा उनीहरूलाई आयोगको तर्फबाट नियुक्तिपत्र प्रदान गरिनुका साथै नमूना मतपत्र, निर्वाचनसम्बन्धी आवश्यक कानुन र मतदाता नामावलीसमेत उपलब्ध गराइने छ।"
त्रिभुवन विमानस्थल वरपर चङ्गा उडाए कारबाही हुने,काठमाडौं : त्रिभुवन अन्तर्राष्ट्रिय विमानस्थल वरपर चङ्गा उडाउनेलाई कारबाही हुने भएको छ । नेपाल नागरिक उड्डयन प्राधिकरण (क्यान) ले एक सूचना प्रकाशित गरी विमानस्थल वरपर चङ्गा उडाउँदा हवाई उडानमा खतरा हुने भन्दै सो कार्य तत्काल नगर्न आग्रह गरेको छ । विमानस्थलमा जहाज उडान तथा अवतरणको समयमा विमानस्थलको आसपासको क्षेत्रमा चङ्गा उडाउँदा विमानको उडान सुरक्षामा गम्भीर असर पर्नसक्ने भएको हुँदा यस किसिमको गतिविधि एवं क्रियाकलाप नगर्ननगराउन प्राधिकरणले प्रकाशित गरेको सूचनामा जनाइएको छ । यदि कसैले उक्त सूचनाको अवज्ञा वा अटेर गरी चङ्गा उडाउने कार्य वा गतिविधि गरे तथा गराएको पाइएमा प्रचलित कानुनबमोजिम कडा कारबाही हुनेसमेत प्राधिकरणले चेतावनी दिएको छ । दसैं नजिकिएसँगै अहिले विमानस्थललगायत काठमाडौंका विभिन्न स्थानमा चङ्गा उडाउने कार्य तीव्ररुपमा चलिरहेको छ ।
घरमै भत्ता पाउँदा ज्येष्ठ नागरिक खुसी,"धनकुटा : ७७ वर्षीय पदमकुमारी गिरीको घर महालक्ष्मी नगरपालिका६ वडा कार्यालय नजिकै छ। उनको घरदेखि जीतपुर बजारसम्म पुग्न तीन घण्टा पैदल हिँड्नुपर्छ। जीतपुर बजारमा राष्ट्रिय वाणिज्य बैंकको शाखा छ। बैंकमा सामाजिक सुरक्षा भत्ता लिन जानै तीन घण्टा पैदल हिँड्नुपर्ने उनको बाध्यता थियो। विगत नौ वर्षदेखि भत्ता थाप्दै आएकी उनले भनिन् 'भत्ता लिन जाँदा धेरै वर्ष पैदल हिँडें। त्यसपछि टेम्पोमा जान थालें। भाडा धेरै महंगो' तर अहिले भत्ता लिन पैदल हिँड्नु पर्दैन।' घर नजिकै रहेको वडा कार्यालयसम्म पुग्दा सहजै भत्ता पाउन थालेपछि उनको मनमा खुसी छाएको हो। महालक्ष्मी नगरपालिकाले बैंकसम्म धाएर भत्ता लिन ज्येष्ठ नागरिकलाई सास्ती भएको भन्दै नगरक्षेत्रका टोल टोलमा पुगेर भत्ता वितरण गरिरहेको छ। राष्ट्रिय वाणिज्य बैंक जीतपुर शाखासँगको समन्वयमा भत्ता वितरण गरिरहेको महालक्ष्मी नगरप्रमुख ध्रुवराज रायाले बताए। भत्ता लिन ज्येष्ठ नागरिकहरूलाई बैंकसम्म धाउनुपर्ने बाध्यता हटेको छ। घरनजिकै भत्ता पाउँदा खुसी लागेको पदमकुमारी गिरी बताउँछिन्। त्यस्तै सोही वडाकी ५४ वर्षीय चन्द्रकुमारी सार्की पहिले जीतपुर बजारमा रहेको बैंकमा भत्ता लिन जाँदा चार घण्टासम्म पैदल हिँड्थिन्। तर अहिले उनको बाटो छोट्टिएको छ। वडा कार्यालयसम्म आइपुगेर भत्ता पाउँदा धेरै सहज भएको चन्द्रकुमारी बताउँछन्। वडा कार्यालयसम्म आइपुग्न पनि घरदेखि एक घण्टा पैदल हिँड्नु पर्छ। उनले भनिन् 'झन् यहाँदेखि त जीतपुर बजारसम्म उकालो छ। धेरै कष्टकर तरिकाले पुगिन्थ्यो। यहाँसम्म आएर भत्ता पाउँदा धेरै राहत भएको छ।' ज्येष्ठ नागरिक रणमाया सुन्दासले सहजै भत्ता थाप्दा खुसी लागेको बताइन्। उनी भन्छिन् 'राज्यले हामी ज्येष्ठ नागरिकलाई भरणपोषणका लागि सहयोग गरेको हो। तर विकटताका कारण टेम्पोमा जाँदा महंगो खर्च हुन्थ्यो। स्वास्थ्यका कारण हिड्न पनि कठिन थियो। सहजै भत्ता थाप्दा खुसी लागेको छ।' बैंकका कर्मचारी टोलीसहित जनप्रतिनिधिको टोलीले सबै वडाको टोलटोलमा पुगेर भत्ता वितरण गरिरहेका छन्। यस नगरपालिकामा नौवटा वडा रहेका छन्। यी वडामा ७२ वटा बस्ती रहेको छ। तीमध्ये १, २, ३, ६, ७, ८ र ९ वडामा राष्ट्रिय वाणिज्य बैंक र ४ र ५ वडामा लक्ष्मी बैंकले सामाजिक सुरक्षा भत्ता वितरण गरिरहेको छ। बैंकसम्म आइपुग्न सेवाग्राहीले पाएको सास्तीलाई मध्यनजर गरी टोलटोलमा पुगेर भत्ता वितरण गरेको राष्ट्रिय वाणिज्य बैंकका जीतपुर शाखा प्रमुख येदुनाथ निरौलाले बताए। उनका अनुसार भत्ता वितरणका लागि प्रत्येक वडालाई एकएक दिनको समय छुट्याइएको छ। महालक्ष्मी नगरपालिका६ का वडाध्यक्ष शिवराज विश्वकर्माका अनुसार टाढाका ज्येष्ठ नागरिकलाई बैंकसम्म पुगेर भत्ता लिन २५ सय रुपैयाँसम्म खर्च हुन्थ्यो। भत्ता लिन जाँदा गाउँघरको सवारी साधन भनेको टेम्पो हो। टेम्पोले १ हजार रुपैयाँसम्म भाडा लिन्छन्। सहयोगीलाई खाजा नास्ता खुवाउँदा २५ सयसम्म खर्च हुन्छ। सरकारले जुन उद्देश्यले ज्येष्ठ नागरिकलाई भत्ता दिएको हो। त्योभन्दा पनि अनावश्यक रूपमा खर्च हुने गरेको पाइएको उनले बताए। अहिले लाभग्राहीले हातहातमा पैसा पाएका छन्। यसले समयको मात्रै होइन अनावश्यक खर्च समेत बचत भएको उनले बताए। असक्त ज्येष्ठ नागरिक हिँड्नु परेन। सहजै रूपमा घर आँगनमा पैसा पाएका छन्। पैसा वितरण हुने स्थानमा आइपुग्न नसक्ने ज्येष्ठ नागरिकलाई घरदैलो सेवा समेत गरिएको उनको भनाइ छ। नगरपालिकाको भौगोलिक क्षेत्र अत्यन्तै ठूलो र विकट छ। सबै वडावाट जीतपुर केन्द्रमा रहेको बैंकसम्म आइपुग्न अत्यन्तै कठिन छ। गाउँमा यातायातको साधन खर्चिलो छ। कतिपय ज्येष्ठ नागरिकहरू तीन हजार रुपैयाँसम्म खर्च गरेर भत्ता लिन आउनुपर्ने बाध्यता छ। त्यो दुःख, सास्ती नहोस् र सबै वडा तथा टोलटोलमा सहज हिसाबले सेवा प्राप्त होस् भनेर गाउँघरमै पुगेर भत्ता वितरणको गरेको महालक्ष्मी नगरपालिका प्रमुख ध्रुवराज रायाले बताए। बैंकका कर्मलाई टोलटोलसम्म पुग्नको लागि सवारी साधनको व्यवस्थापन नगरपालिकाले गरेको उनको भनाइ छ। 'कतिपय ज्येष्ठ नागरिक असक्त छन्' उनले भने 'त्यहाँ ज्येष्ठ नागरिकलाई घरमै भत्ता पुर्याइदिएका छौं।' भत्ता लिन बजारमा सास्ती महालक्ष्मी नगरपालिका भरिका ज्येष्ठ नागरिकले सहज रूपमा भत्ता पाएपनि जिल्लाको अन्य क्षेत्रमा ज्येष्ठ नागरिकलाई भत्ता लिन सास्ती हुने गरेको छ। धनकुटा सदरमुकाममा रहेका बैंकहरूमा भत्ता लिन आएका ज्येष्ठ नागरिकको घुइँचो देखिन्थ्यो। भित्र काउन्टरदेखि बाहिरसम्म लाइन छ। मंगलबार ज्येष्ठ नागरिकहरू भत्ताका लागि बैंकको पेटि तथा आँगनमा बसिरहेको दृश्य देखिन्थ्यो। वडा कार्यालय तथा टोलबाट भत्ता वितरणको व्यवस्था स्थानीय सरकारले गरिदिए सहज हुने कतिपय ज्येष्ठ नागरिकको भनाइ छ। दसैंको मुखमा सबै ज्येष्ठ नागरिक एकै पटक भत्ता लिन आउँदा वितरणमा असहज भएको बैंकका कर्मचारीहरूको भनाइ छ। अधिकांश ज्येष्ठ नागरिकहरूले भत्ताको पैसा स्वास्थ्य उपचार तथा भरणपोषणमा खर्च गर्दै आइरहेको बताए। चन्द्रकुमारी सार्की भन्छिन् 'भत्ताको पैसाले आफूलाई मन लागेको कुरा किन्छु। अलि अलि बचत गर्छु। रणमाया सुन्दासले भत्ता पाउन थालेपछि सानोतिनो खर्चका लागि छोराछोरीको आस गर्नु नपरेको बताइन्। बिरामी पर्दा यही पैसाले औषधि किनेर खाने गरेको उनको भनाइ छ।"
अमेरिकी चर्चित स्की आरोही हिलारी मृत अवस्थामा भेटिइन्,गोरखा : गोरखाको मनास्लु हिमालमा स्की गर्ने क्रममा बेपत्ता भएकी प्रसिद्ध अमेरिकी स्की पर्वतारोही हिलारी नेल्सन मृत अवस्थामा फेला परेकी छन् । गत सोमबारदेखि हराइरहेकी उनलाई बुधबार बिहान मृत अवस्थामा भेटिएको सांग्रिला नेपाल ट्रेक्स प्रालिले जनाएको छ । मनास्लु आरोहण गरेर फर्किदा स्की गर्ने क्रममा उनी बेपत्ता भएकी थिइन् । उनको शव अहिले मनास्लु बेस क्याम्पमा छ। हेलिकोप्टरमार्फत सामागाउँ ल्याउने तयारी भइरहेको जिल्ला प्रहरी कार्यालय गोरखाका एसपी केदार खनालले जानकारी दिए । सामागाउँमा ल्याएपछि प्रहरी मुचुल्का तयार गरी शव काठमाडौं पठाउने उनले बताए । सँगै गएका जिम मोरिसन भने सकुशल आधार शिविरमा फर्कन सफल भएका थिए । हिलारी भने स्की गर्दा मनाङतर्फको क्षेत्रमा हराएकी थिइन् । दुर्घटना स्थलबारे अध्ययन गर्न अमेरिकाबाट उनको परिवार आउँदै गरेको सांग्रिला नेपाल ट्रेक्स प्रालिका प्रवन्ध निर्देशक जीवन घिमिरेले जानकारी दिए । हेलिकोप्टरबाट दुर्घटनास्थलको अवलोकनका लागि अनुमति लिने चरणमा रहेको घिमिरेले जानकारी दिए ।
बीमाको रकम नपाएपछि किसानले लगाए कार्यालयमा ताला,सिमरा : केरा खेती नष्ट भएको लामो समय भइसक्दा पनि बीमा बापतको रकम नपाएका बारा निजगढका किसानले बुधबार बीमा कम्पनीको कार्यालयमा तालाबन्दी गरेका छन्। बीमा रकम माग गर्दै सडक संघर्षमा उत्रिएका किसानले बाराको सिमरास्थित हिमालयन इन्स्योरेन्सको कार्यालयमा तालाबन्दी गरेका हुन्। पटकपटक माग गर्दा समेत बीमा बापतको रकम नपाएको भन्दै किसानले मंगलबारदेखि सडक संघर्ष सुरु गरेका थिए। बारा केरा उत्पादक तथा फलफूल संघ बाराका अध्यक्ष एकबहादुर श्रेष्ठले चाडपर्वको मुखमा किसान बाध्य भएको आन्दोलनमा उत्रनुपरेको र दवावका लागि कार्यालयमा तालाबन्दी गरेको बताए। इन्स्योरेन्स कम्पनीको केन्द्रीय कार्यालय पुगेर पटकपटकको छलफल र दवावपछि पनि बेवास्ता गरिएपछि आन्दोलन रोज्नुपरेको श्रेष्ठको भनाइ थियो। इन्स्योरेन्स कम्पनीको कार्यालयमा तालाबन्दी गर्न निजगढबाट श्रेष्ठको नेतृत्वमा किसान सिमरा आएका थिए। तालाबन्दी गरिएको कार्यालयको ढोकामा किसानले 'केरा क्षति बीमाको रकम भुक्तानी नदिएकाले तालाबन्दी गरिएको छ' भन्ने सूचना टाँस गरेका छन्। गत वैशाख १६ गते आएको वर्षासहितको हुरीले निजगढमा एक सय २० बिगाह भन्दा बढी क्षेत्रफलमा लगाइएको केरा खेती पूर्णरुपमा नष्ट गरेको थियो। स्थानीय किसानका अनुसार उक्त दिन ६ करोड भन्दा बढी रकम बराबरको क्षती भएको छ। हिमालयन इन्स्योरेन्स कम्पनीबाट खेतीको बीमा गरेका किसानले हालसम्म बीमा बापतको रकम प्राप्त गर्न सकेका छैनन्। कृषिमा लगाइएको लगानी सुरक्षित गर्न बीमा गरेका किसान कम्पनीबाट पीडित बनेका हुन्। केराको पकेट क्षेत्रका रूपमा रहेको निजगढमा एक हजार दुई बिगाहमा केरा खेती हुने गरेको छ। उक्त खेतीमध्ये एक सय २० बिगाहको बाली नष्ट भएको हो। हिमालयनले हालै एभरेष्ट इन्स्योरेन्ससँग मर्जसमेत गरेको छ।
व्यवहारजस्तै सम्बन्ध,"कुनै ठाउँमा एकजना दास थिए। एकदिन उनी मालिकको कब्जाबाट मुक्त भए। त्यसपछि जंगलतिर भागे । जंगलमा उनी एक्लै भट्किइरहेका थिए। सुनसान जंगलमा भट्किइरहेकै बेला उनको दृष्टि एउटा भयंकर सिंहमाथि पर्यो। त्यस सिंहलाई देखेपछि उनी निकै डराए र भाग्न खोजे। भइदियो अचम्म, सिंहले उनलाई देख्दा पनि न लखेट्न चाह्यो, न त कुनै ठूलो आवाज गरेर करायो। बरु सिंहले ती दासलाई एक टकले हेरिरह्यो। जब उनी सिंहको सामु पुगे, घाउले भरिएको खुट्टा तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा फलामको काँटी बिझेको रहेछ। दासले इमान्दारपूर्वक सिंहको खुट्टाबाट त्यो काँटी झिकिदियो र खुट्टामा पट्टी बाँधिदियो। अब उसको खुट्टाबाट रगत बग्न छाड्यो। खुट्टाको घाउ विस्तारै निको हुँदै गयो। सिंहले पनि उनलाई स्नेह दर्शाउन थाल्यो। दुवै जंगलमा सँगसँगै रहन थाले। एकदिन दासलाई उनका मालिकले समाते। त्यसपछि उनलाई सजाय सुनाइयो, दासलाई कुनै भोको जनावरसामु छाडिदिनू। उनलाई सिंहको गुफा अगाडि लगेर छाडिदियो। उनका मालिक, नातागोता र अरू मानिसले ती दासलाई सिंहले मारेर भोजन गरेको दृश्य हेर्न गुफाभन्दा केही टाढा बसाइयो। मान्छेको गन्ध थाहा पाएपछि सिंह गुफाबाट गर्जिंदै बाहिर निस्कियो। गुफाबाट बाहिर निस्किनासाथ उसले दासलाई चिन्यो। सिंहले हमला गर्नुको साटो शान्त भावमा नजिक आएर चाट्न थाल्यो। सिंहको अनौठो व्यवहार देखेर दास जति चकित भए मालिकले त्योभन्दा बढी चकित बने। उनले दासलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? उनले सबै वृत्तान्त सुनाए। त्यसपछि मालिकले सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : सम्बन्ध कस्तो राख्ने भन्नेले आफूलाई जीवन कस्तो बनाउने भन्ने आधार तय हुन्छ। व्यवहारले सम्बन्धमा फरक पार्छ। अरूसँग जस्तो व्यवहार गर्छौं, परिणाम त्यस्तै पाउँछौं।"
चाडपर्व लक्षित सुरक्षा योजना : एसपीको कमान्डमा १४६८ ट्राफिक प्रहरी खटिँदै,"काठमाडौं : उपत्यका ट्राफिक प्रहरी कार्यालयले चाडपर्व लक्षित विशेष सुरक्षा योजना सार्वजनिक गरेको छ। बुधबार काठमाडौंमा पत्रकार सम्मेलन गर्दै कार्यालयले चाडपर्वमा हुने सम्भावित दुर्घटनालाई न्यूनीकरण गर्न विशेष सुरक्षा योजना सार्वजनिक गरेको जनाएको छ। योजनामा प्रहरी उपरीक्षक (एसपी)को कमान्डमा एक हजार चार सय ६८ ट्राफिक प्रहरी खटिने एसएसपी राजेन्द्र प्रसाद भट्टले जानकारी दिए। सो क्रममा सवारीको यान्त्रिक जाँचदेखि मापसे चेकिङ, सवारीको क्षमता लगायत जाँच हुने उनले बताए। चाडपर्वमा तीव्र रूपमा सवारी चलाउदा दुर्घटना हुने सक्ने भन्दै थप ३५ स्थानमा जाँच हुने र विभिन्न नाकामा पनि प्रभावकारी रूपमा अनुगमन गरिने भट्टले जानकारी दिए। उनले नाकामा लागूपदार्थसम्बन्धी चेकजाँच पनि भइरहेको बताए। उनले २४ घण्टा नै ट्राफिक प्रहरी खटाएर चाडपर्व सुरक्षित गर्ने पनि बताए। त्यस्तै विभिन्न स्थानमा यात्रु सहायता कक्ष सञ्चालन गरिएको उल्लेख गरे।"
अपहेलित गाउँको नाम परिवर्तन,"बैतडी : बैतडीको पाटन नगरपालिका५ मा रहेको 'डुम्यौडा टोल'को नाम 'सिर्जन टोल' राखिएको छ। जातियताका हिसाबले अपहेलित नाम रहेको भन्दै नगरपालिकाले 'सिर्जन टोल' राखेको हो। नगरपालिकाका उपप्रमुख कमल सिंह बोहराको नेतृत्वमा, वडाध्यक्ष तथा कर्मचारीहरूको टोलीले 'सिर्जन टोल' नामकारण गर्ने निर्णय गरिएको वडा नं ५ का वडाध्यक्ष फुनिसिंह बोहराले बताए। पाटन नगरपालिकामा मात्रै २० भन्दा बढी टोलहरू जातियताका हिसाबले अपहेलित नाम राखिएकाले सबै टोलको नाम परिवर्तन गरिने नगर उपप्रमुख कमलसिंह बोहराले बताए। नवौं कार्यपालिका बैठकबाट अपहेलित टोलका नाम परिवर्तन गर्ने निर्णयसमेत भइसकेको उनले बताए। 'दलितलाई हेप्ने खालका नामहरू थुप्रै रहेका छन्, ती सबै टोलको नाम परिवर्तन गर्दै छौ,' उनले भने। पाटन नगरपालिकाले एक महिनादेखि तथ्यांक संकलन गरेको थियो। उपप्रमुख बोहराका अनुसार १० वटा वडा रहेको पाटन नगरपालिकामा २० वटा टोलको नाम अपहेलित हुने खालका छन्। ती सबै टोलको नाम परिवर्तन गर्ने तयारी भइरहेको बोहराले बताए। यसअघि प्रमुख जिल्ला अधिकारी सुरेश पन्थीको नेत्तृत्वमा बसेको अन्तरपालिकास्तरिय बैठकमा पनि दलितलाई हेप्ने टोलहरूको नाम परिवर्तन गर्नुपर्ने बारे छलफल भएको थियो।"
भक्तपुरमा बजार अनुगमन तीव्र,"भक्तपुर : भक्तपुरका सहायक प्रमुख जिल्ला अधिकारी माधवप्रसाद शर्माको नेतृत्वमा बुधबार भक्तपुर जिल्लामा रहेका आठवटा दूध डेरीमा अनुगमन गरिएको छ। अनुगमन गरेका आठवटा डेरीमध्ये शिवम डेरीले अफिसको साँचो नभएको र प्रोप्राइटर उपस्थित नभएको भन्दै केही जानकारी दिएन। सो डेरीबाहेक ओम संजिवनी डेरी, कालिका डेरी, भक्तपुर डेरी, जगदम्वा डेरी, जय संजिवनी डेरी, जय शम्भु डेरी र सैजु डेरी उद्योगहरूको उद्योग दर्ता प्रमाणपत्र खाद्य अनुज्ञा पत्र, पान नम्बर, ल्याव टेष्टसहितको रिपोर्ट नियमित नवीकरण गरेको पाइएको छ। अधिकांश डेरीहरू पहिलाभन्दा धेरै सुधारिएको पाइएको अनुगमन समितिका संयोजक शर्माले जानकारी दिए। यसैगरी, शिवम् डेरीको उद्योग दर्ता प्रमाणपत्र, खाद्य अनुज्ञापत्र, पान नम्बर, ल्याब टेष्टसहितको रिपोर्टको सम्पूर्ण कागजातहरू लिई घरेलु तथा साना उद्योग कार्यालय भक्तपुरमा तीन दिनभित्र उपस्थित हुन निर्देशन दिइएको छ। ओम संजिवनी डेरीमा दूध रिसिभ गर्दा तापक्रमको अभिलेख राख्ने, दहीको प्लास्टिकको बट्टा प्रशोधन गरेर मात्र प्रयोगमा ल्याउने, बाल्टिनमा प्याकिङ्गपश्चात सिल लगाउनुपर्ने सुझाव दिइएको छ। सैंजु डेरीमा प्याकेजिङ्ग मेशिनको यूभिलाईट आश्विन १४ गते शुक्रबारभित्र मर्मत गरी प्रयोग गर्ने, दहीको बट्टालाई प्रसोधन गरेर मात्र प्रयोगमा ल्याउन, दूध रिजभ गर्दा र प्रशोधन गर्दा दुरुस्त नियमित रूपमा परीक्षण गरी अभिलेख राख्नुपर्ने, दूध र दहीको ३३ महिनामा परीक्षण गर्नुपर्ने र सल्फ्युरिक एसिड एनालाइसिस ग्रेटको प्रयोग गर्नुपर्ने सुझाव दिइएको छ। जय शम्भु डेरीमा गोदाम सरससफाई गर्ने, प्याकिङ्ग मेशिनमा यूभिलाइट जडान गरी प्याकिङ्ग गर्न निर्देशन दिएको छ। जय शम्भु डेरीमा म्याद नाघेको १८ हजार नौ सय बराबरको १८० लिटर दही जफत गरी नष्ट गरिएको छ। दूधको गुणस्तर परीक्षण गरी मात्र बजारमा लानुपर्ने, बजारमा पुर्याएको दही दूध फिर्ता नहुने व्यवस्था गर्नुपर्ने, प्रोसेसिङ्ग उद्योगमा भित्र नियमित सरसफाई गर्ने दहीका भाँडाहरू सफाई नगरी प्रयोग गर्न नहुने, प्रोसेसिङ्ग रुमभित्र सरसफाई, लामखुट्टे जस्ता किरा देखिएकोले सरसफाई गर्नुपर्ने र उपभोक्ता संरक्षण ऐन २०७५ को विभिन्न दफा उल्लंघन गरेकाले उक्त डेरीलाई दश हजार जरिवाना गरिएको छ। साथै तीन दिनभित्र जिल्ला प्रशासनमा उपस्थिति हुन निर्देशन दिएको छ। त्यसैगरी भक्तपुर नगरपालिकाले पनि मासु पसलमा अनुगमन गरेको छ। भक्तपुर नगरपालिकाका अनुगमन समितिका संयोजक राजकृष्ण गोराको नेतृत्वमा कमलबिनायकमा रहेको आठवटा मासु पसलको अनुगमन गरिएको हो। अनुगमनमा अधिकाशं पसलले दर्ता नवीकरण र सरसफाईमा ध्यान नदिएको संयोजक शर्माले बताए। साथै सरसफाईमा ध्यान दिन र भुई, भित्ता सजिलै सफा गर्न मिल्ने गरी कार्पेट, मार्वल वा टायल राख्न, तराजु नवीकरण नभएकाले नवीकरण गर्न, मासु सफा गरेको पानी ढलनिकासमा सजिलै जाने गरी निकासको व्यवस्था गर्न, एप्रोन सेतो प्रयोग गर्न र कामदारलाई बुट र पञ्जाको व्यवस्था गर्न निर्देशन दिएको बताए। अनुगमनमा कार्यविनायक मिट सप एकदम फोहर भएको र व्यवस्थित नभएकाले व्यवस्थित र सफा गर्न र पसल नवीकरण नभएकाले नवीकरण गरी तीन दिनभित्र कार्यालयमा उपस्थित हुन निर्देशन दिइएको छ। त्यस्तै सिद्धिगणेश मिट सप नवीकरण गर्न, तराजु नापतौल विभागमा नवीकरण गर्न, मासु झिंगाले नभन्किने गरी र धुलो नपस्ने गरी जाली वा सिसाको बाकस बनाई व्यस्थित गर्न, सरसफाईमा ध्यान दिन निर्देशन दिई तीन दिनभित्र नवीकरण कागजात लिई कार्यालयमा उपस्थित हुन निर्देशन दिइएको छ। कमलबिनायक मिट सपमा दर्ता नभएको र तराजु दुई वटा नापतौल विभागमा नवीकरण नभएकाले तराजु दुई वटा जफत गरी तीन दिनभित्र कार्यालयमा उपस्थित हुन निर्देशन दिई पसल दर्ता गर्न, तराजु नवीकरण गर्न, मूल्य सुचि राख्न, एप्रोन सेतो प्रयोग गर्न, भुई भित्ता सफा गर्न मिल्ने गरी कार्पेट वा टायल राखी पसल व्यवस्थित र सफा गर्न निर्देशन दिएको वडा निरीक्षक रामकृष्ण प्रजापतिले बताए। जुजु मिट मार्ट नवीकरण गर्ने र सेतो एप्रोन प्रयोग गर्न निर्देशन दियो। त्यस्तै नविन मिट सप नवीकरण गर्न, एप्रोन सेतो प्रयोग गर्न र तराजु नवीकरण नभएकाले जफत गरी तीन दिनभित्र कार्यालयमा उपस्थित हुन निर्देशन दियो। त्यस्तै सुरेन्द्र मिट सप पसल व्यवस्थित गर्न र सफा गर्न निर्देशन दियो। त्यस्तै कमलबिनायक मिट सप नवीकरण कागजात नभएकाले कागजात लिएर तीन दिनभित्र उपस्थित हुन र मूल्य सूची राख्न, एप्रोन सेतो प्रयोग गर्न निर्देशन दिएको उनले बताए।"
दसैंको मुखमा ग्रामीण सडक सञ्चालनमा नआउँदा सास्ती,"उदयपुर : दसैं मनाउन घर हिँडेका ग्रामीण भेगका सर्वसाधारणले सडकका कारण सास्ती व्यहोर्नु परेको छ। असोजको दोस्रो साता लाग्दासम्म भेलबाढी नरोकिँदा जिल्ला भित्र र बाहिरका सहर बजारबाट घर हिँडेका सर्वसाधारणले सास्ती व्यहोर्नु परेको हो। लगातारको वर्षाले ग्रामीण सडकहरू भत्काएपछि लिम्चुङ्गबुङ्ग, ताप्ली, रौतामाई र उदयपुरगढी गाउँपालिकाका सर्वसाधारण यातायातको साटो पैदल यात्रा गर्न बाध्य छन्। बेलका, चौदण्डिगढी र कटारी नगरपालिकाको माथिल्लो भेग मैनामैनी, कटुन्जेववला, सिद्धिपुर, चौदण्डी, लिम्पाटार, सिरिसे, हर्देनी, मयाँखु, लेखानी लगायतका क्षेत्रका सडकहरू सञ्चालनमा आउन सकेका छैनन्। अधिकांस सडक वर्षाकैकारण पहिरो र हिलोले भत्की बिग्रेपछि नजिकिएको दसैं, तिहारमा आउजाउ गर्न स्थानीयबासीलाई हम्मे परेको हो। सडक सञ्चालनमा नआउँदा काठमाडौं, पोखरा, विराटनगर लगायतका सहरबाट दसैं मनाउन घर हिँडेका सर्वसाधरण अलपत्र परेका छन्। यातायातका साधनहरू सञ्चालन नभएपछि अधिकांस पैदलयात्रा गरेर घर जाँदै छन् भने केही सडक बन्ने आसामा सदरमुकाम बस्दै आएका छन्। भत्किएका सडक चाडपर्वलाई लक्षित गरी मर्मत र हिलो सफा गर्ने काम सुरु गरेपनि पानी नरोकिँदा समस्या भएको रौतामाई गाउँपालिकाका अध्यक्ष बिरेन्द्रकुमार मगरले बताए। उनले भने, 'दुई दिन पानी रोकिएर चर्को घाम लाग्छ त्यहीँ मौकामा सडक बनाउँछौं, अर्को दिन मुसलधारे पानी आएर सबै बगाउँछ।' पानी नरोकिँदा सडकमा गरेको लगानी त्यसै खेर गएको उनले बताए। 'चाँडपर्वमा जनताको सहजताका लागि दिनभर मेसिन लगाएर सडक बनाउँछौं,' उनले भने, 'दिउँसो सफा गरेको रातभर पानी पर्छ, भोलिपल्ट हेर्दा जस्ताको त्यस्तै देखिन्छ।' पानी नरोकिएपछि अलिकबार पर्ख र हेरको रणनीति अपनाएको उनले बताए। अध्यक्ष मगरले भने, 'तर त्यो रणनीति सधैं अपनाउने कुरा भएन, त्यसैले दसैं लगायतका पर्वमा जसरी पनि यातायात सञ्चालन गर्ने गरी लागिपरेका छौ।' लिमचुङबुङ गाउँपालिका जोडिएको गाईघाटमुर्कुचीपुवाँरेमाझखर्क सडक धेरै ठाउँमा भत्केका कारण यातायात चल्न छाडेको पाँच महिना बितिसकेको छ। सार्वजानिक बस सञ्चालन नभएपछि महगोँ भाडा तिरेर वोलेरो गाडीमा निकै कष्ट गरेर सवार गर्न बाध्य भएको माझखर्कका नोर्वु शेर्पाले बताउँछन्। उनले भने, 'बोलेरो पनि भनेको बेला पाइँदैन र पानी पर्नसाथ रोकिन्छ, विकल्पमा ट्याक्टर प्रयोग गर्छौं।' बोलेरो चालक दिपक मगरका अनुसार हिउँदमा साँढे तीन घण्टामा पुगिने लिमचुङबुङगाईघाट सडक अहिले ९१० घण्टा लाग्ने गरेको उनी बताउँछन्। बाटो खराब भएकाले बनाउँदै हिँड्नु पर्दा चार घण्टाको बाटो तीनगुणा बढी समय लाग्ने गरेको उनले बताए। मगरले भने, 'सडक भत्किएका कारण एउटा मात्र बोलेरो हिड्न डरमर्दो भएकाले ३४ वटा मिलेर हिड्न बाध्य छौ।' एउटा मात्र बोलेरो हिँड्दा बिग्रेको सडकमा फसे, पहिरोले पुरिए निकाल्न नसक्ने भएकाले सल्लाह गरेर ३४ वटा सँगसँगै हिड्ने गरेको उनले बताए। धेरै वटा गाडी सँगसँगै हिँड्दा बीचमा सडक बिग्रेभत्के मिलेर बनाउने र एउटा गाडी फसे अर्कोले तानेर निकाल्न सहज हुने मगर बताउँछन्। वर्षाले सडक बिग्रेपछि ग्रामीण भेगका एम्बुलेन्सहरू समेत सञ्चालन हुन सकेका छैनन्। यातायातका साधन सञ्चालन नहुँदा बिरामी थप मर्कामा परेका छन्। सिद्धिचरण लोकमार्गसँग जोडिएको कटारीबेतिनीताप्ली सडक उस्तै बिग्रिएको छ। वर्षायाममा भत्कने तथा पहिरो जाने गरेको कच्ची सडकमा जोखिपूर्ण यात्रा गर्नुपर्ने बाध्यता भएको ताप्ली गाउँपालिका अध्यक्ष ढुंगराज बिक बताउँछन्।"
राजमार्गका पसलहरूमा म्याद गुज्रिएका सामग्री,"गुलरिया : बर्दियाको ठाकुरबाबा नगरपालिकाको भुरिगाउँ बजार र बाँसगढी नगरपालिकाको बाँसगढी बजार अनुगमनका क्रममा म्याद गुज्रिएका सामग्रीहरू फेला परेको छ। सहायक प्रमुख जिल्ला अधिकारीको नेतृत्वमा रहेको अनुगमन टोलीले नियमित अनुगमनका क्रममा म्याद गुज्रिएका अखाद्य सामग्री बरामद गरेको हो। अनुगमन टोलीले ठाकुरबाबा नगरपालिकाको भुरीगाउँ बजार क्षेत्रबाट एउटा क्याफे, तीनवटा होटल एण्ड लज, एउटा सपिंग सेन्टर र एउटा किराना पसल गरी छवटा व्यवसायीबाट मापदण्ड पूरा नगरेकाले १९ हजार रुपैयाँ जरिवाना गरिएको सहायक प्रमुख जिल्ला अधिकारी रमेश पाण्डेयले बताए। उनले दुईवटा पसलबाट ७ हजार ४४० रुपैयाँ मूल्य बराबरको म्याद गुज्रिएका सामग्री जफत गरी नष्ट गरिएको बताए। टोलीले बाँसगढी बजारमा किराना पसलबाट म्याद गुज्रिएका अखाद्य वस्तुहरू जफत गरी नष्ट गरेको छ। दर्ता नभएको बेकरी उद्योग बन्द गर्दै तत्काल दर्ता गरी सञ्चालन गर्न निर्देशन पनि दिएको छ। उपभोक्ता संरक्षण कार्यालय नेपालगञ्ज, सम्बन्धित स्थानीय तह, एकीकृत कृषि तथा पशुपंक्षी विकास कार्यालय, घरेलु तथा साना उद्योग कार्यालय स्थानीय प्रहरी, पत्रकार, राष्ट्रिय उपभोक्ता मञ्च, सम्बन्धित स्थानीय तहको उद्योग वाणिज्य संघ लगायतको संयुक्त टोलीले अनुगमन गरेको छ। व्यवसायीहरूलाई देख्ने स्थानमा मूल्य सूची राख्न, म्याद गुज्रिएका सामानहरू बिक्री नगर्न, बिल विजक दुरुस्त राख्न, बासी खानाहरू होटल तथा रेष्टुरेन्टबाट हटाउन, खसी तथा कुखुराको मासुहरू अलग अलग राखी बिक्री वितरण गर्न र सरसफाईमा ध्यान दिन निर्देशन दिइएको छ।"
खसी बोका बिक्री सुरु,"काठमाडौं : सरकारी स्वामित्वको खाद्य व्यवस्था तथा व्यापार कम्पनीले बुधबारदेखि खसी बोका बिक्री सुरु गरेको छ। कम्पनीले यस वर्ष खसी, बोका र च्याङ्ग्रा गरी दुई हजार पाँच सयवटा बिक्री गर्ने लक्ष्य लिइएको जनाएको छ। कम्पनीले खसी र बोकाको मूल्य प्रतिकेजी ६ सय ७० रुपैयाँ तोकेको छ भने च्याङ्ग्राको मूल्य प्रतिकेजी १ हजार २ सय ५० तोकेको छ। कम्पनीका प्रादेशिक प्रमुख ज्ञानु थापाले खसी, बोका बजार मूल्यभन्दा सस्तोमा बिक्री वितरण भइरहेको जानकारी दिए। उनले खसी, बोकाको अभाव हुन नदिने र उपभोक्ताको मागअनुसार थप भित्र्याइने बताए। कम्पनीले बिहान ७ देखि अपरान्ह ५ बजेसम्म खसी, बोका बिक्री वितरणको व्यवस्था मिलाएको उनले बताए। कम्पनीबाट बिक्री हुने खसी बोकाको स्वास्थ जाँच गरिएको उनको भनाइ छ। नेपालमा वर्ष एक करोड २८ लाख १२ हजारको हाराहारीमा खसीबोका र बाख्रा उत्पादन हुनेगरेको पशु सेवा विभागले जनाएको छ। जसमा ४५ लाख खसी बोका मासुका लागि योग्य हुने विभागको भनाइ छ। काठमाडौंमा मात्रै करिब एक हजार दुई सयको हाराहारीमा खसी बोका दैनिकजसो काट्ने गरिन्छ।"
चट्याङ लागेर सुनसरीमा दुईजनाको मृत्यु,धरान : सुनसरीको देवानगन्ज गाउँपालिकामा चट्याङ लागेर दुईजनाको मृत्यु भएको छ । वर्षात्सँगै बुधबार परेको चट्याङ लागेर एक महिला र अर्का एक पुरुषको मृत्यु भएको हो । चट्याङ लागेर मृत्यु हुनेमा देवानगन्ज गाउँपालिका १ कि ४५ वर्षीया रितादेवी यादव र वडा नम्बर६ का उदिप चन्द्र यादवको मृत्यु भएको सुनसरीका प्रहरी प्रमुख एसपी प्रभु प्रसाद ढकालले जानकारी दिए । उनले शव परीक्षणका लागि बीपी कोइराला स्वास्थ्य विज्ञान प्रतिष्ठानमा पठाइएको बताए।
"होटेल व्यवसायीमाथि साङ्घातिक आक्रमण, चार पक्राउ","महोत्तरी : बास बस्नका लागि आएका युवाहरूको एक समूहले महोत्तरीको वर्दिबासका एक होटेल व्यवसायीउपर साङ्घातिक आक्रमण गरेका छन्। बर्दिबास नगरपालिकामा सञ्चालित पानस होटेलका सञ्चालक रोशन कार्की उपर ११ जनाका समूहले साङ्घातिक रुपमा आक्रमण गरेका छन्। होटेलमा बास बस्न आएका ती युवाहरूको समूहले एक आपसमा होहोल्ला गर्दा अन्य ग्राहकहरूलाई अशान्त भएपछि सम्झाउन जाँदा आफूमाथि एकाएक हमला भएको पीडित कार्कीले बताए। पीडित कार्कीले भने, 'उनीहरू आपसमै झगडा गर्न लागेका र सम्झाउँदा समेत मानेको थिएन्। त्यसपछि बाध्य भएर मैले पैसा दिनुस् र जानुस् भनेपछि उनी बाँसको चिर्पट र मुक्का प्रहार गर्दै लडाएर घाँटी न्याकेका थिए।' होटलमा राखिएको सीसीटीभी फुटेजमा कार्कीमाथि साङघातिक हमला भएको देखिएको बर्दिबासका होटेल विनायकका सञ्चालक विष्णु खडकाले बताएका छन्। क्यामरामा कार्की उनीहरूबाट उम्किएर भाग्न खोज्दा ती युवाहरूको अन्धाधुन्ध आक्रमणले उनी त्यही ढलेको खडकाको भनाइ रहेको छ। ४ जना प्रहरीको नियन्त्रणमा घटना भएपछि प्रहरीले जानकारी पाएलगतै खोजतलाश गर्ने क्रममा उनीहरूमध्ये चार जनालाई पक्राउ परेका छन्। अन्य भने फरार रहेकाले खोजी कार्य जारी रहेको इलाका प्रहरी कार्यालय बर्दिबासले जनाएको छ। प्रहरीका अनुसार पक्राउ पर्नेमा सखुवा महेन्द्रनगर बस्ने २२ वर्षीय राघव ठाकुर, सोही ठाउँ बस्ने २४ वर्षीय मोजिम साफी, २१ वर्षीय धिरज गुप्ता र वडा नम्बर ६ बस्ने २३ वर्षीय अनिकेश साह रहेका छन्। उनीहरूलाई मादकपदार्थ सेवन गरेको अवस्थामा पक्राउ गरेको इलाका प्रहरी कार्यालय बर्दिबास गौरीडाँडाले जनाएको छ। होटेल व्यवसायी संघको आपति यता होटल व्यवसायी संघले कार्कीमाथि भएको आक्रमणप्रति गम्भीर ध्यानाकर्षण भएको जनाएको छ। होटल तथा पर्यटन व्यवसायी संघ महोत्तरीका अध्यक्ष सुदीप कार्कीले आक्रमण गर्ने कसैले पनि उन्मुक्ति पाउन नहुने आफूहरूको अडान रहेको जनाएको छ। उनीहरूलाई पक्राउ गरी अविलम्ब कारवाही गर्नुपर्ने स्थानीय होटेल व्यवसायीहरूको माग रहेको छ। ज्यान मार्ने उद्देश्यले गरेको उक्त घटनाका मतियारहरूलाई जसरी पनि कानुनी दायरामा ल्याउनुपर्ने होटेल व्यवसायी संघ मधेश प्रदेशका अध्यक्ष हीरा गौतमले बताए। उनीहरूलाइ उन्मुक्ति दिए होटल व्यवसायीहरूको सुरक्षामा गम्भीर प्रश्न चिन्ह खडा हुने भन्दै घटनामा संलग्नहरूलाई कुनै पनि छुट हुन नसक्ने भन्दै गौतमले आक्रोश व्यक्त गरेका छन्। टाउको र घाटीमा चोट लागेको कार्कीको थप उपचारका लागि काठमाडौं पठाउने तयारी गरेको छ।"
१३३ जना विद्यार्थी सम्मानित,"भक्तपुर : सेवा निवृत्त शिक्षक समाजले 'शैक्षिक अनुभव' नामक पुस्तकको बुधबार भक्तपुरमा विमोचन गरेको छ। भक्तपुर नगरपालिकाका प्रमुख सुनिल प्रजापतिले पुस्तकको ११औं अंकको विमोचन गरेका हुन्। कार्यक्रममा भक्तपुर नगरका विभिन्न विद्यालयहरूमा अध्ययनरत १३३ जना विद्यार्थीहरू सम्मानित भएका छन्। भक्तपुर नगरपालिकाले तयार पारेको स्थानीय पाठ्यक्रम ख्वपको पहिचान विषयमा उत्कृष्ट नम्बर ल्याउने विद्यार्थी सम्मानित भएका हुन्। सेवा निवृत्त शिक्षक समाजको साधारणसभा, शैक्षिक अनुभव विमोचन, विद्यार्थी तथा शिक्षक सम्मान कार्यक्रममा भक्तपुर नगरपालिकाका प्रमुख सुनिल प्रजापतिले सम्मान गरेका हुन्। भक्तपुर नगरका विभिन्न स्कुलहरूमा नगरपालिकाले तयार पारेको स्थानीय पाठ्यक्रमको वार्षिक परीक्षामा शतप्रतिशत, ९९ र ९८ अंक ल्याउन सफल नगरभरिका १३३ विद्यार्थीहरूलाई मेडल तथा प्रमाणपत्र वितरण गरी सम्मान गरिएको हो। २३ वटा सामुदायिक विद्यालयबाट चार जना प्रथम, सात द्वितीय र सात तृतीय गरी १८ जना र ३० वटा संस्थागत विद्यालयबाट ३७ प्रथम, १२ द्वितीय र ८४ जन तृतीय विद्यार्थीलाई मेडल तथा प्रमाणपत्र प्रदान गरिएको हो। कार्यक्रममा तीन जना सेवा निवृत वरिष्ठ शिक्षकहरूलाई पनि सम्मान गरिएको थियो। कार्यक्रममा प्रमुख प्रजापतिले देशभर फैलिएको डेंगु नियन्त्रणका लागि विद्यालय सहकारी तथा सरोकारवाला सबैसँग सहकार्य गर्नुपर्नेमा जोड दिए। सेवा निवृत्त शिक्षक समाजका संस्थापक अध्यक्ष नाति कवा, जिल्ला शिक्षा समन्वय समिति भक्तपुरका निमित प्रमुख कर्णबहादुर बुढाथोकी, सम्मानित निवृत्त शिक्षक प्राध्यापक उद्वव सुजखू, विमोचित पुस्तकका सम्पादक मण्डलका सदस्य ज्ञानसागर प्रजापतिले पुस्तकमा १९ जना शिक्षकहरूले विभिन्न विषयमाथि आफ्नो अनुभवको कलम चलाएको जनाए। सेवा निवृत्त शिक्षक समाजका संस्थापक भक्त राजभण्डारीको सभापतित्वमा सम्पन्न भएको सो कार्यक्रममा उपाध्यक्ष रामगोपाल कर्माचार्य र कोषाध्यक्ष विश्वराम कवां लगायतले पनि शिक्षाक्षेत्रका विभिद विषयमा चर्चा गरेका थिए।"
मुस्ताङमा म्यादी प्रहरी भर्ना अभियान तीव्र,"जोमसोम : आसन्न प्रदेश तथा प्रतिनिधिसभा निर्वाचन निर्वाचनका लागि हिमाली जिल्ला मुस्ताङमा म्यादी प्रहरी भर्ना अभियान तीव्र रूप अघि बढाइएको छ। प्रहरी प्रधान कार्यालय नक्सालले मुस्ताङका लागि २८५ कोटा निर्धारण गरेको जनाइएको छ। यसअघि स्थानीय तह निर्वाचनपछि मतदाता संख्या वृद्धि, मतदान केन्द्र र मतदानस्थल बढेकाले सोही अनुपातमा आवश्यक म्यादी प्रहरी भर्ना गर्नुपर्ने निष्कर्षसहित प्रहरी प्रधान कार्यालयले सरकारसँग माग गरेको थियो। निर्वाचन सुरक्षाका लागि प्रहरी प्रधान कार्यालयले असोज ६ गतेदेखि म्यादी प्रहरी भर्ना अभियानलाई तीव्रता दिएको हो। म्यादी प्रहरी छनौट र नियुक्तीका लागि प्रमुख जिल्ला अधिकारीको संयाजकत्वमा समिति समेत गठन गरी कार्यअघि बढाइएको हो। गत स्थानीय तह निर्वाचनमा छनौट भएका म्यादी प्रहरीलाई सिधैं अन्तर्वार्तामा सामेल गराइने भएको छ। पूर्व म्यादीहरूको यसअघि आचरण, प्रस्तुतीकरण, अनुशासन र लगनशीलताको रेकर्डको मूल्यांकन गर्दै पुनः म्यादी प्रहरीमा भर्ना गरिने जिल्ला प्रहरी कार्यालय मुस्ताङका प्रहरी निरीक्षक राजकुमार तामाङले जानकारी दिए। गत स्थानीय तह निर्वाचनमा मुस्ताङमा २५६ जनालाई म्यादी प्रहरीमा भर्ना गरिएको मध्ये ८५ जनाले मात्र म्यादी प्रहरी भर्नाका लागि आवेदन दिएका छन्। उनीहरूलाई भोलि असोज १४ गते बिहीबार अन्तर्वार्ता लिएर छनौट गरिने प्रहरी निरीक्षक तामाङको भनाइ छ। मुस्ताङमा गत हप्ताबाट म्यादी प्रहरी छनौटका लागि फिजिकल फिटनेसको तालिमका साथै मेडिकल परीक्षण गराइएको छ। यसपटक पूर्व म्यादी प्रहरीसहित २९६ जनाले आवेदन दिएका थिए। जसमध्ये म्यादी भर्ना हुन नयाँ २११ जनाले आवेदन दिएको प्रहरी निरीक्षक तामाङले उल्लेख गरे। म्यादीका लागि नयाँले आवेदन दिएकामध्ये १६ जनाले फिजिकल टेनिङ र मेडिकल परीक्षणमा अनुपस्थित भए भने १२ जना अनुउर्तिण भएका छन्। फिजिकल ट्रेनिङ र मेडिकल उर्तीण गरेका १८३ जनामध्ये २ जनाले लिखित परीक्षामा सामेल हुन सकेनन्। मुस्ताङका लागि कुल २११ जनाले आवदेन दिएका मध्ये १८१ जना मात्रले अन्तर्वार्ता परीक्षामा सामेल हुँदैछन्। म्यादीका लागि मुस्ताङमा रुकुम, रोल्पा, म्याग्दी, धादिङ, बाग्लुङ, बाँके र सल्यान जिल्लाका व्यक्तिले आवेदन दिएका थिए। उनीहरू मुस्ताङमै रोजगारको क्रममा आएका, अस्थायी बसोबास गरेका र कोही स्याउ टिप्न आएका व्यक्तिहरू छन्। म्यादी प्रहरीमा भर्ना भएकालाई सरकारले ५० दिनसम्म ड्यूटीमा खटाउने गर्छ।"
कृषकलाई पोषिलो घाँसको बीउ वितरण,सन्धिखर्क : अर्घाखाँचीको सन्धिखर्क नगरपालिकाले व्यवसायीक पशुपालक कृषकहरूलाई उन्नत जातको पोषिलो घाँसको बीउ वितरण गरेको छ। उन्नत जातको बर्सिम तथा जै घाँसको बीउ कृषकहरूको मागका आधारमा निःशुल्क रूपमा वितरण गरिएको नगरपालिकाका पशु शाखा प्रमुख नारायण खनालले बताए। कृषकहरूलाई घाँसको बीउ वितरण गर्दै नगरपालिकाका नगर उपप्रमुख मिश्रा आचार्यले दूध उत्पादन बढाएर कृषकहरूको आम्दानीमा वृद्धि गर्न घाँसको बीउ वितरण गरिएको बताइन्। उनले व्यवसायिक पशुपालक कृषकहरूलाई नगरपाकिलाले विभिन्न क्षेत्रमा सहयोग गर्दै आएको बताइन्। कार्यक्रममा प्रमुख प्रशासकीय अधिकृत खुमलाल भुसालले पशुपालक कृषकहरूको लागतमा कमी ल्याउन तथा पोषिलो घाँसबाट दूध तथा दुग्धजन्य पदार्थमा वृद्धि गर्न निःशुल्क घाँसको बीउ वितरण गरिएको बताए। उनले कृषि र पशुपालनबाट मात्रै आर्थिक समृद्धि हुने तथा उत्पादन बढ्ने भएकाले व्यवसायिक कृषि र पशुपालनमा लाग्न कृषकहरूलाई आग्रह गरे।
रडले हानेर चार वर्षीय भतिजोको हत्या,ढल्केवर(धनुषा) : धनुषामा काकाको रड प्रहारबाट भतिजोको मृत्यु भएको छ। क्षिरेश्वरनाथ नगरपालिका५ महेन्द्रनगरमा स्थानीय रवि पासवानको रड प्रहारबाट चार वर्षीय बालकको मृत्यु भएको जिल्ला प्रहरी कार्यालय धनुषाले जनाएको छ। बुधबार दिउँसो रविले फलामको रडले हिर्काउँदा उनकै भतिजो चार वर्षीय अनुप पासवानको मृत्यु भएको धनुषाका प्रहरी नायव उपरीक्षक प्रदिपबहादुर क्षेत्रीले जानकारी दिए। उनका अनुसार रड प्रहारबाट बालक गम्भीर घाइते भएका थिए। स्थानीय स्वास्थ्य संस्थामा उपचारका क्रममा उनको मृत्यु भएको प्रहरीले जनाएको छ। प्रहरीका अनुसार बालकको पोस्टमार्टमका लागि जनकपुरधामस्थित प्रादेशिक अस्पतालमा राखिएको छ। हत्याको कारण खुल्न नसकेको प्रहरीले जनाएको छ। प्रहरीले रविलाई पक्राउ गरेर घटनाबारे अनुसन्धान गरिरहेको इलाका प्रहरी कार्यालय सखुवा महेन्द्रनगरले जनाएको छ।
अवैध रुपमा माटो उत्खन्न गर्ने वडा अध्यक्षलाई कारवाही भएन,"विराटनगर : मोरङसुनसरीको सीमा भएर बग्ने बुढी खोलामा अवैध रुपमा माटो उत्खन्न गरेर बच्ने वडा अध्यक्षलाई गाउँपालिकाले कारवाही गरेन। गाउँपालिकाले कारवाही नगरेपछि उजुरीकर्तासंगै स्थानीयहरुले अख्तियार दुरुपयोग अनुसन्धान आयोगमा उजुरी दिने तयारी गरेका छन्। बुढीगंगा गाउँपालिका वडा नम्बर ६ का वडा अध्यक्ष दिलिप चौधरीकै संग्लतामा माटो उत्खन्न गरी बेच्ने गरेको भन्दै स्थानीय युवाहरुले गाउँपालिकामा उजुरी दिएका थिए। वडा अध्यक्ष चौधरीले आफु खुशी खोलाको किनारमा मापढण्ड विपरित हैवा र टिपर लगाएर माटो उत्खन्न गरेर बेच्ने गरेको भन्दै उजुरी दिए पछि गाउँपालिका अध्यक्षले तत्तकाल प्रहरी लगाएर उत्खन्न गर्ने काम रोकेका थिए। वर्षायामा आफु मनमर्जी गाउँपालिकामा बिना जानकारी स्थानीय बुढीखोलाको डिल नै मास्ने गरी माटो उत्खन्न गरेर बेच्ने गरेको पाइएको थियो। केही दिनअघि स्थानीय १४ जनाले बुढीगंगा गाउँपालिका वडा अध्यक्ष सहित मनोज चौधरीको नेतृत्वमा अनाधिकृत रुपमा माटो उत्खन्न गर्ने काम भएकाले आवश्यक कारवाही गर्न उजुरी दिएपछि सो रहस्य बाहिर आएको थियो। उजुरीमा स्काभेटर लगाएर हैवा र टिपर आउँजाउँ गर्ने गरेकाले वडाका सखुवाटोकी गाउँ नै जोखिममा परेको उल्लेख गरिएको छ। वडा नम्बर ६ मा निर्माणधीन माया गछियाको पुल जोगाउन भन्दै खोलाको माटो अवैध रुपमा स्काभेट लगाएर टिपर र हैवाले माटो बेच्ने गरेको उजुरीमा उल्लेख गरिएको छ। वडा अध्यक्ष दिलीप चौधरीले वडामा निर्माधीन ऐलानपुर र सिगापुर टोल जोड्ने पुल जोगाउन नम्बरी जग्गाको माटो काटिएको भने पनि मोरङ र सुनसरीका विभिन्न स्थानमा माटो बेच्ने काम गर्दे आएको थियो। गत वर्ष गाउँपालिकाले बुढी खोला वाट भरौट र माटो निकाल्न ८३ लाखमा दिनेश पराजुली लगायतकालाई ठेक्का दिएको थियो। यस वर्ष खोलाको ठेक्का नलागेको बेला वडा अध्यक्षले स्थानीय माटोको कारोवार गर्ने मनोज चौधरीसँगको मिलोमतोमा अवैध रुपमा माटो काटन लगाएको स्थानीय सुखदेव चौधरीले बताए। उनका अनुसार पहिलादेखि नै वडा अध्यक्षले माटोको कारोवार गर्दै आएका छन्। वडा अध्यक्षले धेरै माटो बाहिर टिपर मार्फत बच्ने गरेको उजुरीमा उल्लेख छ। स्थानीय राम चौधरीले भने, 'अहिले पनि स्टक गरेको माटो बेच्दै छन्।' बुढीखोलाको धार नै परिवर्तन हुने गरी डोजर लगाएर ठाउँठाउँमा गहिरो भंगालो बनेको उनको भनाइ छ। बस्ती छेउमा रहेको बुढीखोलामा डोजर लगाएर खोला उत्खनन हुने गरि अवैधरुपमा गहिरो भंगालो बनाउँदा समेत कसैले वास्ता नगरेको स्थानीय रमेश चौधरीले बताए। खोलाको किनारमा रहेको नारायण माबीको जग्गा लगायतमा खोला दोहन गरी माटो बेच्ने गरेकोले खोला उच्च जोखिममा परेको स्थानीयहरु बताउँछन्। प्रारिम्भक वातावरणीय परीक्षण प्रतिवेदन यस वर्ष सो खोलाको गरिएको छैन। ऐनमा बस्तीसँगै नदि छेउमा रहेको व्यक्तिको नम्बरी जग्गालाई समेत जोखिमा पार्ने गरी माटो काट्न नदिने व्यवस्था छ। सरकारले असारदेखि भदौसम्म नदि वरपरबाट बालुवा माटो प्रशोधन गर्न नपाइने कानुनी ब्यवस्था छ भने स्थानय तहले खोलाको प्राकृतिक बहावको दायाँ र बायाँ तीनसय मिटर ऐलानी र नम्बरी जग्गाको माटो उत्खनन गर्न नपाइने ब्यवस्था छ। बुढीगंगा गाउँपालिकाका अध्यक्ष जितनारायण थापा मगरले उजुरी आउन साथ प्रहरी लगाएर माटो काट्ने काम रोकेको बताए। उनले आइन्दा माटो उत्खन्न नगर्ने भन्दै क्षमा मागेकाले कुनै कारवाही नगरेको बताए। उता उजुरी दिनेहरुले वडा अध्यक्षलाई कारवाही नगरेको भन्दै असन्तुष्टि जनाइरहेका छन्।"
गाँजा खाएर सवारी चलाउने चालक पक्राउ,"विराटनगर : लागुऔषध सेवन गरी सार्वजनिक सवारीसाधन चलाउने एकजना चालक विराटनगरबाट पक्राउ परेका छन् । को १ ज १४८१ नम्बरको म्याजिक भ्यानमा यात्रु लिएर विराटनगरबाट सुनसरीको इनरुवातिर जाने तयारी गर्दैगर्दा इटहरी उपमहानगरपालिका१३ घर भएका ३८ वर्षीय प्रदीप श्रेष्ठलाई पक्राउ गरिएको प्रहरीले जनाएको छ । लागुऔषध नियन्त्रण ब्युरो विराटनगरबाट खटिएको टोलीले श्रेष्ठलाई विराटनगर महानगरपालिका११ स्थित बसपार्कबाट बुधबार बिहान १० बजेतिर पक्राउ गरेको हो । प्रहरीका अनुसार टेष्ट किटको प्रयोग गरेर परीक्षण गर्दा उनले लागुऔषध डाइलेक्स डीसी र गाँजा सेवन गरेको पुष्टि भएको छ । परीक्षण गर्ने उपकरणमा किट र पिसाब राखेर जाँच गर्दा श्रेष्ठको लागुऔषध सेवनसम्बन्धी रिपोर्ट पोजिटिभ आएको प्रहरीले जनाएको छ । लागुऔषध नियन्त्रण ब्युरोको टोलीले श्रेष्ठलाई कारबाहीका लागि जिल्ला प्रहरी कार्यालयको जिम्मा लगाएको छ । मोरङ प्रहरीका प्रवक्ता डीएसपी दीपक श्रेष्ठले पक्राउ परेका चालकविरुद्ध लागुऔषध सेवन सम्बन्धी मुद्दा चलाइने जानकारी दिए । लागुऔषध सेवन गरेर चलाइएको मे १ ख ३०८९ नम्बरको बसका चालक सुनसरीको इटहरी घर भएका २३ वर्षीय शौरभ लाखेलाई मंगलबार प्रहरीले विराटनगरबाट पक्राउ गरेको थियो । चालकले लागुऔषध सेवन गरेनगरेको पत्ता लगाउन सार्वजनिक यातायातको क्षेत्रलाई लक्षित गरेर विराटनगरमा मंगलबारदेखि ट्राफिक प्रहरीले लापसे (लागुपदार्थ सेवन) सम्बन्धी जाँच सुरु गरेको छ । सार्वजनिक सवारीसाधनका कर्मचारी (चालक, सहचालक, परिचालक)लाई लक्षित गरेर परीक्षण सुरु गरिएको मोरङ ट्राफिक प्रमुख प्रहरी निरीक्षक राजकुमार कार्कीको भनाइ छ । उनका अनुसार सवारीसाधनमा काम गर्नेहरुले लागूऔषध सेवन गर्ने गरेको सूचना आएपछि चेकजाँच अभियान सुरु गरिएको हो । लागूऔषध सेवन गरेर सार्वजनिक सवारीसाधन चलाउने गरिएको गुनासोसँगै त्यसको लतबाट चालकलाई निरुत्साहित गर्न र सवारी दुर्घटना न्यूनीकरण गर्न प्रहरीले प्रदेश १ मै पहिलोपटक नयाँ र विशेष अभियान सुरु गरिएको कार्कीले बताए । लागुऔषध सेवन गरेर चालकले सवारीसाधन चलाएको शंका लागेमा तत्काल प्रहरीलाई खबर गर्न उनले सबैमा आग्रह गरे छन् । लागुऔषध सेवन गर्ने चालकलाई पक्राउ गरेर प्रहरीले कारबाहीको दायरामा ल्याउने गरेको छ ।"
७ वर्षीया बालिकामाथि यौन दुर्व्यवहार गर्ने पक्राउ,विराटनगर : मोरङको लेटाङ नगरपालिका२ मा ७ वर्षीया नाबालिकामाथि मंगलबार साँझ यौन दुर्व्यवहार भएको छ । लेटाङ२ का २१ वर्षीय विशाल रम्तेलले साँझ ७:३० बजेतिर दुर्व्यवहार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मदिरा सेवन गरेर नाबालिकालाई यौन दुर्व्यवहार गरेको प्रारम्भिक अनुसन्धानबाट खुलेको छ । घटनाको जानकारी पाउनसाथ इलाका प्रहरी कार्यालय लेटाङबाट खटिएको टोलीले रम्तेललाई नियन्त्रणमा लिएको छ । घटनाका बारेमा थप अनुसन्धान भइरहेको प्रहरीले जनाएको छ ।
सल्यानको दुर्घटना अपडेट : मृतक ८ जनाकै पहिचान खुल्यो,"दाङ : सल्यानको कपुरकोटमा जीप दुर्घटनामा मृत्यु भएको ८ जनाको पहिचान खुलेको छ। रा १ ज ५६३ नम्बरको जीप कपुरकोट गाउँपालिका३ मुलपानीमा दुर्घटना हुँदा चालकसहित ८ जनाको मृत्यु भएको जिल्ला प्रहरी कार्यालय सल्यानका प्रवक्ता सन्तोष खनालले जानकारी दिए । प्रहरीका अनुसार सल्यान कपुरकोट गाउँपालिका ६ जलबाँङका २१ वर्षीय चालक जितबहादुर बोहोरा, ३७ वर्षीया धर्मा ओली, ४० वर्षिय टोपबहादुर ओली, ११ वर्षीय बसन्त ओली, ३० वर्षिय सुरेश खत्री, ७० वर्षिय खुमलाल ओली, ५५ वर्षीया कुमारी ओली, ३५ वर्षीय ललित ओलीको घटनास्थलमै मृत्यु भएको हो। गम्भीर घाइते भएका कपुरकोट गाउँपालिका६ जलबाँङ कै ३५ वर्षीय तिलक ओलीको प्रादेशिक अस्पताल दाङमा उपचार भइरहेको छ। जीपमा सवार नौ जना रहेका थिए। नेपालगञ्जबाट कपुरकोट६ जलवाङका लागि हिँडेको जिप बिहान करिब २ बजेतिर दुर्घटनामा परेको हो।"
चौध दिन हिँडेर भेडा बेच्न बागलुङ बजार,"ढोरपाटन : अगाडिअगाडि काला सेता रङका भेडाहरू। हातमा लौरो, शिरमा टालेको टोपी र शरीरमा केही पसिनाले भिजेका कपडा लगाएका दुई जना बागलुङ बजारको उपल्लाचौरमा भेटिए। उनीहरू थिए रोल्पाको सुनछहारी गाउँपालिका३ का नन्दबहादुर बुढामगर र तीर्थबहादुर बुढामगर। दुवै जना काका भजित हुन्। चौध दिन अगाडि तिलाचन क्षेत्रबाट चार सय भेडा लिएर आएका उनीहरू मङ्गलबार दिउँसो बागलुङ बजार आइपुगेका छन्। दसैंका लागि खर्च जुटाउन भेडा बेच्न हिँडेका उनीहरू बागलुङको निसीखोला हुँदै मध्यपहाडी लोकमार्गमार्फत बागलुङ बजार आइपुगेका हुन्। बागलुङ बजारसम्म आइपुग्दा उनीहरूसँग ६० भेडा बाँकी थिए। साठी भेडा १५ गतेभित्र बेची सकेर गाउँ फर्कने विचारमा छन् दुवै जना। करिब डेढ सय किलोमिटर पश्चिमबाट हिँड्दै आएका उनीहरू दसैंका लागि सामान किनमेल गरेर जाने सुरमा छन्। नन्दबहादुर भन्छन्, 'आज १४ दिन भएछ भेडीगोठबाट हिँडेको, धेरैजसो भेडा विक्री भइसके। अब केही मात्र बाँकी छन्, यी सबै बेचेर दसैंका लागि खर्चपर्च लिएर जाने हो, अब तीनचार दिनमा सबै बेचिसक्नुपर्छ।' नन्दबहादुरले एक हजार दुई सय भेडापालन गरेकामा अब गोठमा आठ सय भेडा बाँकी रहेको बताए। ती भेडालाई गोठालो खोजेर हेरचार गर्न छाडेर आफूहरू बजार झरेको उनको भनाइ छ। उनले अर्को सालसम्म गोठमा भएका सबै बेचेर नयाँ पाठापाठी हुर्की सक्ने बताउँछन्। 'मैले एक हजार दुई सय भेडा पालेको थिएँ, चार सय बेच्न लिएर आएको अब गोठमा अझै आठ सय छन्, गाउँको एक जनालाई गोठालो लगाएर हामी यता आएको हो, अर्को सालसम्म त गोठमा भएका पनि सकिएर नयाँ पाठा हुर्की सक्छन्, भेडापालन गर्न निकै दुःख छ, बजारतिर आउँदा कमाइ पनि राम्रै हुन्छ', नन्दबहादुरले भने। नन्दबहादुरले सडक राम्रो भएको हुँदा भेडालाई सहजरूपमा बागलुङ बजारसम्म ल्याउन सकेको बताए। यसपालि बाटोमा भेडा खासै बिरामी नभएको उनको भनाइ छ। बाटोमा पानी पर्दा आफूहरूले केही समस्या भने भोग्नुपरेको उनले सुनाए। 'यस वर्ष त बाटोमा भेडा बिरामी पनि भएनन्, मरेनन् पनि, अघिल्लोपटक आउँदा तीन भेडा गर्मीले बाटामै मरेका थिए, केही बिरामी भए, अहिले बाटो राम्रो बनेको रहेछ, अलिकति पानीले समस्या बनायो। सजिलैसँग आइयो बागलुङ बजार', उनले भने। नन्दबहादुरका भतिज तीर्थबहादुरले यस वर्ष भेडाको मूल्य बढेको बताए। आफूहरूले ल्याएको बथानमा न्यूनतम रु २० हजारदेखि अधिकतम रु ३५ हजारसम्मका भेडा रहेको उनको भनाइ छ। तीर्थबहादुरले हालसम्म तीन सय ४० भेडा बेच्दा सोचेअनुसारको आम्दानी गर्न सकेको बताए। आफूहरूले ल्याएका भेडा उच्च लेकमा हुर्किएको हुँदा निरोगी रहेको तीर्थबहादुरको भनाइ छ। 'अघिल्लो वर्षभन्दा यस वर्ष भेडाको मूल्य केही बढेको छ, हाम्रा भेडा निरोगी छन्, मासु खानका लागि निकै उपयुक्त छन्, अरु सामानको मूल्य बढेको हुँदा भेडाका मूल्य बढेको हो, हामीले यही भेडा बेचेर जीविका चलाउने हो', तीर्थबहादुरले भने, 'ग्राहकले खासै गुनासो गरेका छैनन्, व्यापार राम्रै भइराखेको छ।' तीर्थबहादुरले लेकबाट यहाँसम्म आउँदा निकै दुःख पाएको सुनाउँदै आफूहरूले ग्राहकलाई खुसी पारेको बताए। दसैंको खर्च व्यवस्थापनका लागि आफूहरू भेडा बेच्न यति टाढा आएको उनको भनाइ छ। तीर्थबहादुर भेडा बेचिसकेर दसैं मनाउन गाउँ जाने बताउँछन्। 'भेडा त अरु बेला पनि बेच्न बजारतिर झर्ने गर्छौं, यो बेला चाडपर्व पनि आयो, यसो परिवारलाई मीठोमसिनो खुवाउनुपर्यो, एक सरो राम्रो कपडा किनिदिनुपर्यो', उनले भने, 'अरु खानेकुरा त अहिले गाउँतिरै पनि पसल खुलेका छन्, उतै किन्नुपर्ला, कपडा यही अलि सस्तोमा पाइएला यतैबाट लगेर जानु पर्ला।' बागलुङमा हरके वर्ष मुस्ताङ र म्याग्दीबाट च्याङ्ग्रा ल्याउने गरिएको छ। मुस्ताङबाट ल्याइने च्याङ्ग्राको तुलनामा बागलुङ, रोल्पा र रुकुम सिमानादेखि ल्याएका भेडाको मूल्य केही कम भएको पाइएको छ। बागलुङ बजारका ग्राहक कुलबहादुर थापाले मुस्ताङदेखि ल्याइएका च्याङ्ग्राको तुलनामा रोल्पाबाट ल्याइएका भेडाको मूल्य कम भएको बताए। उनले भेडा व्यापारीले मनपरी मूल्य तोक्दा आम उपभोक्ता मर्कामा पर्ने गरेको गुनासो गरे। थापाले बजारमा आउने भेडा च्याङ्ग्राको मूल्यका बारेमा सम्बन्धित निकायले अनुगमन गर्नुपर्ने भए पनि यसप्रति खासै चासो नदेखाएको गुनासो गरे। 'मुस्ताङबाट ल्याइएका च्याङ्ग्राभन्दा रोल्पातिरबाट ल्याइएको भेडाको मूल्य धेरै कम भएको पाइयो, रोल्पातिरबाट भेडापालक आफैँले बेच्न आएका छन्, मुस्ताङका च्याङ्ग्रा कहाँकहाँबाट व्यापारी पुगेर खरिद गरेर ल्याएका छन्, उनीहरूले मनपरी मूल्य तोक्ने गरेका छन्', उनले भने। रासस"
भक्तपुरका मासु पसलमा अनुगमन : अधिकांश अव्यवस्थित र दर्ताबिना सञ्चालन,"भक्तपुर : भक्तपुर नगरपालिका अनुगमन समितिका संयोजक राजकृष्ण गोराको नेतृत्वमा नगरको कमलबिनायकमा रहेको आठवटा मासु पसलहरुको बुधबार अनुगमन गरिएको छ । अनुगमनमा अधिकांश पसलहरुले दर्ता नविकरण र सरसफाइमा ध्यान नदिएको पाइएको संयोजकले गोराले बताए । साथै सरसफाइमा ध्यान दिन र भुँइ, भित्ता सजिलै सफा गर्न मिल्ने गरी कार्पेट, मार्वल वा टायल राख्न, तराजु नविकरण नभएकाले नविकरण गर्न, मासु सफा गरेको पानी ढलनिकासमा सजिलै जाने गरी निकासको व्यवस्था गर्न, एप्रोन सेतो प्रयोग गर्न र कामदारलाई बुट र पञ्जाको व्यवस्था गर्न निर्देशन दिएको बताए । अनुगमनमा कार्यविनायक मिट सप र सिद्धिगणेश मिट सप नविकरण गर्न, तराजु नापतौल विभागमा नविकरण गर्न, मासु झिंगाले नभन्किने गरी र धुलो नपस्ने गरी जाली वा सिसाको बाकस बनाइ व्यस्थित गर्न, सरसफाइमा ध्यान दिन निर्देशन दिई तीन दिनभित्र नविकरणन कागजात लिइ कार्यालयमा उपस्थित हुन निर्देशन दिएको जनाए । कमलबिनायक मिट सपमा दर्ता नभएको र तराजु दुईवटा नापतौल विभागमा नविकरण नभएकोले तराजु दुईवटा जफत गरी तीन दिन भित्र कार्यालयमा उपस्थित हुन निर्देशन दिइ पसल दर्ता गर्न, तराजु नविकरण गर्न, मुल्य सूची राख्न, एप्रोन सेतो प्रयोग गर्न, भुँइ भित्ता सफा गर्न मिल्ने गरी कार्पेट वा टायल राखी पसल व्यवस्थित र सफा गर्न निर्देशन दिएको वडा निरीक्षक रामकृष्ण प्रजापतिले बताए । उनका अनुसार जुजु मिट मार्ट नविकरण गर्ने र सेतो एप्रोन प्रयोग गर्न निर्देशन दिइएको छ। त्यस्तै नविन मिट सप नविकरण गर्न, एप्रोन सेतो प्रयोग गर्न र तराजु नविकरण नभएकाले जफत गरी तीन दिनभित्र कार्यालयमा उपस्थित हुन पनि निर्देशन दिइएको छ। सुरेन्द्र मिट सप पसललाई व्यवस्थित गर्ने र सफा गर्न पनि सुझाव दिएको छ। कमलबिनायक मिट सप नविकरण कागजात नभएकोले कागजात लिएर तीन दिनभित्र उपस्थित हुन र मुल्य सूची राख्न, एप्रोन सेतो प्रयोग गर्न निर्देशन दियो । त्यस्तै विकास मिट सप एप्रोन सेतो प्रयोग गर्न र सरसफाइमा ध्यान दिन निर्देशन दियो । अनुगमनमा अनुगमन समितिका सदस्य ज्ञानबहादुर मानन्धर, भनपा श्यानिटेशका नगर निरीक्षक दिलिप कुमार सुवाल, वडा निरीषक रामकृष्ण प्रजापति, राष्ट्रिय उपभोक्ता मञ्चका लक्ष्मी भण्डारी, उद्योग बाणिज्य संघ भक्तपुरका राजेश त्वानाबासु, महानगरीय प्रहरी प्ररिसरका प्रहरी बरिष्ठ सहायक निरिक्षक नारायण बहादुर चुवान र भक्तपुर घरेलु तथा साना उद्योग संघका रुपालक्ष्मी प्रजापतिको सहभागिता रहेको थियो ।"
दसैं बिदामा ११ देखि ३ बजेसम्म सर्वोच्च अदालत खुल्ने,"काठमाडौं : सर्वोच्च अदालत बडा दसैँ २०७९ को बिदाको समयमा पनि बिहान ११ देखि अपराह्न ३ बजे खुला रहनेछ । दसैँ पर्वका अवसरमा घटस्थापनाका दिनदेखि यही असोज २३ गते कोजाग्रत पूर्णिमाका दिनसम्म बन्दीप्रत्यक्षीकरण रिट हेर्न उक्त समय अदालत खुला हुने सर्वोच्च अदालतका प्रवक्ता विमल पौडेलले जानकारी दिए । न्याय प्रशासन ऐन, २०७३ को दफा २६ बमोजिम उक्त अवधिमा पर्ने घटस्थापना, शनिबार र विजयादशमीका दिनबाहेक अन्य दिनमा बन्दीप्रत्यक्षीकरणको रिट निवेदन लिइई सुनुवाइ हुनेछ । रासस"
बीमा रकम वर्षौंसम्म नपाएपछि किसान सडकमा,निजगढः केरा खेती नष्ट भएको वर्षौं दिन बितिसक्दा पनि बीमा बापतको रकम नपाएपछि बारा निजगढका किसान यतिबेला सडक संघर्षमा उत्रिएका छन्। पटकपटक माग गर्दा पनि बीमा कम्पनीले रकम उपलब्ध नगरेपछि किसान सडकमा उत्रिएका हुन्। गत बैशाख १६ गते आएको वर्षासहितको हुरीले निजगढमा एक सय २० बिगाहभन्दा बढी क्षेत्रफलमा लगाइएको केरा खेती पूर्णरुपमा नष्ट भएको थियो। स्थानीय किसानका अनुसार उक्त दिन ६ करोडभन्दा बढी रकम बराबरको क्षति भएको छ। हिमालयन इन्स्योरेन्स कम्पनीबाट खेतीको बीमा गरेका किसानले हालसम्म बीमा बापतको रकम प्राप्त गर्न सकेका छैनन्। कृषिमा लगाइएको लगानी सुरक्षित गर्न बीमा गरेका किसान बीमा कम्पनीबाट पीडित बन्न पुगेका छन्। बारा केरा उत्पादक तथा फलफूल व्यवसायी संघमा आवद्ध किसानले दुई दिन भित्र रकम उलपब्ध नगराए चरणबद्धरुपमा आन्दोलन गर्दै जाने चेतावनीसमेत दिएका छन्। दसैंको मुखमा सडकमा उत्रनुपर्ने बाध्यता बुझिदिन आग्रह गर्दै किसानले तत्काल रकम उलपब्ध गराउन माग गरेका छन्। बीमा कम्पनीले किसानलाई प्रति कठ्ठा १५ हजारका दरले एक सय २० बिगाहको क्षतिपूर्ति उपलब्ध गराउनुपर्ने किसानको भनाइ छ। केरा पकेट क्षेत्रको रुपमा रहेको निजगढमा एक हजार दुई बिगाहमा केरा खेती हुने गरेको छ। उक्त खेतीमध्ये एक सय २० बिगाहको बाली नष्ट भएको हो। बीमा रकम प्राप्तीका लागि किसानको टोलीले यसअघि काठमाण्डौसम्म पुगेर बीमा कम्पनी र सम्बन्धित निकायको ध्यानाकर्षण गराएका थिए। तर आफूहरुको माग सम्बोधन गर्न चासो नदेखाएको किसानको गुनासो छ।
अर्काको नाममा ट्रायल परीक्षा दिने एकजना पक्राउ,काठमाडौं : दोलखा घर भएका पारस भट्टराईको नाममा चार पाङ्ग्रे सवारीको ट्रायल परीक्षा दिन लागेको अवस्थामा धादिङ गजुरी गाउँपालिका६ घर भएका २६ वर्षीय सबिन अधिकारीलाई प्रहरीले पक्राउ गरेको छ । चन्द्रागिरी नगरपालिका५ गुर्जुधारास्थित यातायात व्यवस्था कार्यालयको ट्रायल परीक्षा दिने ट्रायल सेन्टरमा ती व्यक्तिको नाममा ट्रायल परीक्षा दिन लागेका उनलाई मंगलबार सोही स्थानमा खटिएको प्रहरीले पक्राउ गरेको हो । उनलाई प्रहरी प्रभाग बलम्बुमा राखी आवश्यक अनुसन्धान भइरहेको छ ।
ऐतिहासिक मन्दिर उद्घाटन,"सन्धिखर्क : चौबिसे राज्यअन्तर्गत पर्ने अर्घा र खाँची राज्यलाई मिलाएर अर्घाखाँची जिल्लाको नामाकरण गरिएको हो। चन्द्रप्रभावती तत्कालीन बाइसे चौबिसे राज्यअन्तर्गत चौबिसे राज्य समूहको खाँची राज्यका १३औं राजा दलजित शाह र रानी सुभद्रावतीकी छोरी हुन्। पृथ्वीनारायण शाहलाई नेपाल एकीकरण गर्न, राजदरबार सञ्चालन गर्न तथा युद्ध कौशलता सिकाउन उनै चन्द्रप्रभावतीको हात रहेको इतिहास पाइने कालिका भगवती मन्दिरका पुजारी माधव पौडेलले जानकारी दिए। उनको विवाह तत्कालीन गोरखा राज्यका राजा नरभुपाल शाहसँग भएको थियो। १४९२ सालमा हम्बिर सिंहले खाँची राज्यको स्थापना गरेका थिए। खाँची राज्य नेपालको इतिहासमा पाल्पा राज्य एकीकरण हुँदा नेपाल राज्यमा गाभिएको थियो। खाँची राज्यका १५औं राजा दुर्गाभजन शाहको पालामा १८४३ असोज २५ मा खाँची राज्य नेपाल राज्यमा एकीकरण भएको स्थानीय आदर्श माविका प्रधानाध्यापक डिल्लीराज थापा बताउँछन् । १८९४ सालमा राजा राजेन्द्रविक्रम शाहको पालामा राजपरिवारको कुल देवताका रुपमा रहेको कालिका भगवती मन्दिरका लागि लालमोहर प्राप्त भएको थियो। स्थानीय शशिधर उपाध्यायलाई पुजारी राखि मन्दिरमा पूजाआजा गर्न लालमोहर प्राप्त भएको वडा अध्यक्ष चुराबहादुर केसीले बताए। सोही समयदेखि यस मन्दिरमा पौडेल थरका पुजारी राखि पूजाआजा भइरहेको छ। अति आकर्षक शैलीमा निर्माण भएको कालिका भगवती देवीको मन्दिर प्रतिनिधिसभाका उपसभामुख पुष्पा भुसालले उद्घाटन गरेकी छन्। चौबिसे राज्यअन्तर्गतको खाँची राज्यको कालिका देवी भगवतीको मन्दिर एक करोड ३० लाखको लगानीमा निर्माण गरिएको हो। बाजागाजा र कलश यात्राका साथ मन्दिरमा मूर्तिको प्राणप्रतिष्ठा पनि गरिएको छ। मन्दिर उद्घाटन गर्दै उपसभामुख भुसालले खाँची राज्य, खाँची दरबार र मन्दिर नेपालको इतिहासमा महत्वपूर्ण भूमिका रहेको बताइन् । उनले पृथ्वीनारायण शाहकी जेठी मुमा चन्द्रप्रभावती यसै राज्यको भएको बताउदै उनकै शिक्षा र राजकीय रणकौशलबाट नेपाल एकीकरण भएको जानकारी दिइन्।"
आज दसैंको तेस्रो दिन : चन्द्रघण्टा देवीको पूजा आराधना गरिँदै,"काठमाडौं : बडादसैं एवं नवरात्रको तेस्रो दिन दसैंघर वा पूजा कोठामा नौ दुर्गामध्येकी तेस्रो चन्द्रघण्टा देवीको विधिपूर्वक पूजा आराधना गरिँदै छ। नवदुर्गामध्येकी तेस्रो देवी चन्द्रघण्टाले हातमा चन्द्रमाको आधार भएको घण्ट लिने भएकाले नै यिनको नाम चन्द्रघण्टा रहन गएको भन्ने विभिन्न पौराणिक एवं धर्मशास्त्रीय ग्रन्थमा उल्लेख गरिएको छ। यस्ती देवीको पूजा आराधनाले शक्ति प्राप्त हुने भएकाले नवरात्रका अवसरमा विशेष पूजा आराधना गर्ने गरिएको नेपाल संस्कृत विश्वविद्यालयका पूर्व सहप्राध्यापक श्रीराम सापकोटाले जानकारी दिए। मार्कण्डेय पुराणमा चन्द्रः घण्टायां यस्याः सा अर्थात् चन्द्रमा जसको घण्टामा रहेको छ उनको नाम चन्द्रघण्टा हो भनी उल्लेख गरिएको छ। चन्द्रघण्टा देवीले शिरमा अर्धचन्द्रका साथै घण्ट पनि धारणा गर्ने भएकाले यो नाम रहन गएको हो। चन्द्रघण्टा देवीको स्वरुप पहेँलो वर्णको हुन्छ। यस्ती देवीले अत्याचारी दानवी स्वरुपलाई नाश गर्नुहुन्छ। चन्द्रघण्टा देवीको पूजा आराधनाका दिन मणिपुर चक्रलाई ध्यान गरिन्छ। चन्द्रघण्टा देवीको स्वरुपको ध्यान गर्दा अनेकौँ शक्ति प्राप्त हुने विश्वास गरिन्छ। चन्द्रघण्टा देवीबाट कृपा भए समग्र पाप नाश हुने देवीको वर्णन गरिएका विभिन्न पुराण एवं ग्रन्थमा व्याख्या गरिएको वाल्मीकि विद्यापीठका उपप्राध्यापक चिन्तामणि भट्टराईले बताए। चन्द्रघण्टा देवीको स्वरुप सामान्य, शान्त एवं करुणामयी छ। गीतसङ्गीत क्षेत्रमा लागेकाले चन्द्रघण्टा देवीको विशेष आराधना गर्दछन्। आजका दिन चन्द्रघण्टा देवीको विशेष पूजा आराधनासहित ध्यान गर्नाले ललाटमा चमक प्राप्त हुने पनि उनले सुनाए। नवरात्रको पहिलो दिन सोमबार दसैंघर वा पूजा कोठामा वैदिक विधिपूर्वक घटस्थापना गरी जौँको जमरा राखिएको थियो। घटस्थापनाको अर्थ देवीको ध्यान साधनामा स्थापित हुनु पनि हो भन्ने श्रीमद्देवी भागवतलगायत पुराण एवं धर्मशास्त्रीय ग्रन्थमा उल्लेख गरिएको छ। यही शास्त्रीय वचनका आधारमा धेरै भक्तजनले नवरात्रमा घर एवं शक्तिपीठमा देवीको साधना गरेर बिताउँछन्। घटस्थापना गरिएको दिन घडामा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन मङ्गलबार पूजास्थलमा नवदुर्गामध्येकी दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो। तेस्रो दिन आज चन्द्रघण्टा देवीको निष्ठाका साथ पूजा आराधना गरिँदै छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैं पर्व मनाउँछन्। दुर्गा पक्षसमेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ। यिनै नौवटा दुर्गाका रूपलाई नवदुर्गा पनि भनिन्छ। नवरात्रका अवसरमा देशभरका शक्तिपीठमा पूजा आराधना एवं दर्शन गर्ने भक्तजनको विशेष भीड लाग्छ। बडादसैंका बाहेक पनि बुधबार, बिहीबार, शुक्रबार र शनिबार देवीको विशेषरूपमा आराधना गर्न मन्दिरमा भक्तजनको भीड लाग्ने गर्छ। रासस"
"सल्यानमा जिप दुर्घटना : ८ जनाको मृत्यु, एक गम्भीर",दाङ : सल्यानको कपुरकोटमा जीप दुर्घटना हुँदा ८ जनाको मृत्यु भएको छ। रा १ ज ५६३ नम्बरको जीप राप्ती राजमार्ग अन्तर्गत कपुरकोट गाउँपालिका३ मुलपानीमा दुर्घटना हुँदा ८ जनाको मृत्यु भएको जिल्ला प्रहरी कार्यालय सल्यानका प्रवक्ता सन्तोष खनालले जानकारी दिए । उनका अनुसार एक जना गम्भीर घाइते भएका छन्। जीपमा सवार नौ जना रहेको कपुरकोट गाउँपालिका वडा नम्बर ५ का अध्यक्ष होमबहादुर खड्काले जानकारी दिए। उनका अनुसार जिपमा सवार कपुरकोट गाउँपालिका वडा नम्बर ५ र ६ का स्थानीय रहेका थिए । नेपालगञ्जबाट कपुरकोट६ जलवाङका लागि हिँडेको जिप बिहान करिब २ बजेतिर दुर्घटनामा परेको हो । दुर्घटनाको विस्तृत विवरण आउन बाँकी रहेको प्रहरीले जनाएको छ।
सिट बाँडफाँट टुङ्ग्याउन सत्तारुढ गठबन्धनको बैठक बालुवाटारमा,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभाको निर्वाचनमा सिट बाँडफाँटको टुङ्गो लगाउन सत्तारुढ गठबन्धनको बैठक सुरु भएको छ। प्रधानमन्त्री निवास बालुवाटारमा पाँचदलीय सत्ता गठबन्धनबीच आपसी सिट बाँडफाँटका विषयमा छलफल गर्न सत्ता गठबन्धनका शीर्षनेताको बैठक सुरु भएको राष्ट्रिय जनमोर्चाका उपाध्यक्ष दुर्गा पौडेलले जानकारी दिए। प्रधानमन्त्री एवं नेपाली कांग्रेसका सभापति शेरबहादुर देउवाको संयोजनमा भएको बैठकमा कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र जनमोर्चाका शीर्ष नेताको सहभागिता छ। यसैगरी प्रधानमन्त्री निवास बालुवाटारमै पार्टीको आन्तरिक छलफलका लागि कांग्रेसका पदाधिकारीको छुट्टै बैठक बसिरहेको सो पार्टीले जनाएको छ। आगामी मङ्सिर ४ गते हुने निर्वाचनका लागि बन्दसूची सच्याउने अन्तिम म्याद र प्रत्यक्षतर्फको उम्मेदवारी मनोनयन गर्ने समय नजिकिँदै गर्दा दलहरू छलफलमा जुटेका हुन्।"
वैदेशिक यात्रामा ऐना झ्यालको पुतली,"काठमाडौं : नेपालमा दर्शक र समीक्षकबाट उत्कृष्ट प्रतिक्रिया पाएको ऐना झ्यालको पुतली तेस्रो हप्तामा चलिरहेको छ। तेस्रो हप्तामा पनि दर्शकको राम्रो साथ पाइरहेको फिल्मले अब चाँडै विदेशमा पनि यात्रा थाल्ने भएको छ। स्वदेशमा पाएको प्रतिक्रियाले डायस्पोरामा रहेका दर्शकलाई लोभ्याएपछि अहिले फिल्मको माग विदेशमा पनि भइरहेको छ। नेपाली भाषीको बाहुल्यता भएका धेरै देशले फिल्मको प्रदर्शनमा चासो देखाएको र प्रदर्शन अधिकार बिक्ने क्रम जारी रहेको निर्माता आकाश पौडेलले जानकारी दिए। निर्माता पौडेलका अनुसार फिल्मको अस्ट्रेलिया र न्युजिल्यान्ड अधिकार भर्खरै बिक्री भएको छ भने जापानमा फिल्म केही समय अघि नै बिक्री भइसकेको छ। निर्माता पौडेलले अस्ट्रेलिया र न्युजिल्यान्डमा फिल्म प्रदर्शनको अधिकार जान्बी इन्टरटेनमेन्टले लिएको जानकारी दिए। दुई देशका लागि १५ लाख हाराहारीमा यसको प्रदर्शन अधिकार बिक्री भएको पौडेलले जानकारी दिए। यसैगरी चलचित्र अरब, कोरिया र अमेरिकामा पनि प्रदर्शन हुने तयारीमा रहेको निर्माताले जानकारी दिए। ९५औं संस्करणको एकेडेमी अवार्ड (अस्कर)का लागि नेपालबाट सिफारिस भएको फिल्मले नेपालको बक्स अफिसबाट एक करोड हाराहारी ग्रस कलेक्सन गरेको छ। बुसानको मुख्य प्रतिस्पर्धामा नेपालबाट छनोट हुने पहिलो फिल्मको रेकर्ड बनाएको सुजित बिडारी निर्देशित फिल्मले ढाकाको अन्तर्राष्ट्रिय फिल्म फेस्टिभलमा उत्कृष्ट निर्देशकको अवार्ड जितेको थियो। त्योबाहेक फिल्म विदेशका थुप्रै फेस्टिभलमा पनि छानिएको थियो। तीन दशक पुरानो परिवेश र समाजलाई कलात्मक तवरले अभिव्यक्त गरेको भन्दै दर्शकबाट उत्कृष्ट प्रतिक्रिया पाइरहेको फिल्मलाई आकाश पौडेलसँगै प्रविन स्याङ्बो, रामकृष्ण पोखरेल र सुजित बिडारी मिलेर निर्माण गरेका हुन्। फिल्ममा सिरु बिष्टबाहेक नयाँ कलाकारको अभिनय छ।"
