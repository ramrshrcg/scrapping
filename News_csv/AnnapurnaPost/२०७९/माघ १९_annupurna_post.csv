शीर्षक,विवरण
भ्रष्टाचारले थिलथिलो देश,"सरकारमा सामेल दलहरूको न्यूनतम साझा कार्यक्रममा प्राथमिकता दिइएको विषय हो लोकतन्त्र, सुशासन र गुणस्तरीय सेवा। भ्रष्टाचारी एक दिन कानुनको कठघरामा पुग्नेछ भन्ने विश्वास नेपाली समाजमा स्थापित गर्ने त्यो कार्यक्रममा छ। ट्रान्सपरेन्सी इन्टरनेसनलले भर्खरै सार्वजनिक गरेको सूचकांकले भन्छ नेपाल संसारकै भ्रष्टमध्येको देश हो। अहिलेको मात्रै होइन, हरेक सरकारले भ्रष्टाचार नियन्त्रण गर्ने र सुशासन कायम गर्ने प्रतिबद्धता जनाउँदै आएका छन्। तर, भ्रष्टाचार कहिल्यै नियन्त्रण भएको छैन। सन् २०१२ देखि अहिलेसम्मको सूचकांक हेर्ने हो भने पनि नेपाल जहाँको तहीँ देखिन्छ। यस वर्ष सुधारको मात्रै एक अंक उक्लिएको छ, जुन सन्तोषजनकसम्म पनि होइन। यस्तो किन भइरहेको छ भने सरकार प्रमुखहरू भ्रष्टाचारको नियन्त्रण मुखले गर्छन्, व्यवहारले गर्दैनन्। भ्रष्टाचार भनेर आर्थिक लेनदेन, घुस र रिसवतलाई मात्रै बुझिनु हुँदैन। थिति नबस्नु र कानुनअनुसार काम नहुनु, दोषीलाई कारबाहीको सट्टा पुरस्कृत गर्नेजस्ता भ्रष्टाचार अति नै छन्, त्यही जालोभित्र आर्थिक लेनदेनको ठूलो भ्रष्टाचार हुँदै आएको छ। राजनीतिक नेतृत्वमा नैतिकता र इमान्दारीको चरम अभाव नै भ्रष्टाचारको प्रमुख कारण हो भन्ने सुशासनविद्हरूको भनाइमा दुईमत छैन। भ्रष्टाचार नियन्त्रणका लागि अख्तियार दुरुपयोग अनुसन्धान आयोग छ। सम्पत्ति शुद्धीकरण अनुसन्धान विभाग छ। राष्ट्रिय सतर्कता केन्द्र छ। राजस्व अनुसन्धान विभाग छ। न्यायालय छँदैछ। तर, सबै संस्थाहरूलाई गिजोल्ने, तन्नम बनाउने र भ्रष्टाचारलाई मलजल गर्ने एउटा तŒव राजनीति हो। सबै संस्थाहरूलाई घृणित राजनीतिमार्फत उल्टै भ्रष्ट बनाइदिन उद्यत् रहँदै आएको छ, हाम्रो राजनीति र यसको नेतृत्व। भ्रष्टाचार नियन्त्रणको सुरुआत राजनीतिक शुद्धीकरणबाटै सुरु गर्नुपर्छ। नातापाता, परिवारवाद र आसेपासवादबाट राजनीतिक नेतृत्व मुक्त हुन जरुरी छ, जसकै कारण राज्यका प्रमुख संस्थाहरूमा घोर अराजनीति पसेको छ। तिनैमार्फत भ्रष्टाचारले नराम्रोसँग जरा गाडेको छ। मूल सङ्लो नभई जसरी कुनै खोला र नदीको पानी सफा हुँदैन। राजनीतिक सफा नभएसम्म मुलुकले भ्रष्टाचारको जालो छिनाल्न मुस्किल छ। राजनीतिक नेतृत्वले ओठले होइन, व्यवहारले भ्रष्टाचार नियन्त्रण गर्न जरुरी छ। होइन भने भ्रष्टाचारले तन्नम देशको राष्ट्रिय, अन्तर्राष्ट्रिय स्तर र छवि धुमिलै रहन्छ।"
विद्युतीय कारोबारको सीमा बढ्यो,"काठमाडौं : बैंकिङ प्रणालीमा हुने कारोबारलाई डिजिटाइजेसनमा थप जोड दिन नेपाल राष्ट्र बैंकले सीमा बढाएको छ। क्यूआर कोड, मोबाइल बैंकिङ, इन्टरनेट बैंकिङ, वालेटलगायतबाट हुने डिजिटल कारोबारको सीमा बढाइएको छ। यद्यपि, सरकारले बजेटमा र केन्द्रीय बैंकले मौद्रिक नीतिमार्फत डिजिटल कारोबारलाई प्रोत्साहन गर्ने भन्दै आएको थियो। एक वालेटबाट अर्को वालेटमा प्रतिदिन कारोबार अधिकतम ५० हजारसम्मको सीमा बढाइएको छ। वालेटबाट प्रतिमहिना कारोबार अधिकतम पाँच लाख रुपैयाँसम्म कारोबार गर्न सकिने व्यवस्था कायमै छ। यस्तै बैंक खाताबाट वालेटमा प्रतिदिन दुई लाखसम्म र प्रतिमहिना अधिकतम १० लाख रुपैयाँसम्म कारोबार गर्न सकिनेछ। यस्तै विद्युतीय वालेटबाट अन्य बैंक खातामा प्रतिदिन दुई लाख र प्रतिमहिना अधिकतम १० लाखसम्म कारोबार गर्न सकिनेछ। संशोधित एकीकृत निर्देशनअनुसार भुक्तानी सेवा प्रदायक संस्थाले केन्द्रीय बैंकबाट इजाजतपत्र प्राप्त विप्रेषण कम्पनीसँग सम्झौता गरी विदेशबाट आप्रवाह हुने रकम नेपालमा सञ्चालित विद्युतीय वालेटमा जम्मा हुने गरी रेमिट्यान्स भित्र्याउन सक्नेछन्। यसरी रेमिट्यान्स प्राप्त गर्दा वालेटमा रकम जम्मा गर्न तोकिएको सीमाले बाधा नहुने भएको छ। यस्तै, विदेशबाट वालेटमा प्राप्त रेमिट्यान्स रकम वालेटको ओभर नाइटको सीमाभन्दा बढी भएको अवस्थामा प्रापकले उपलब्ध गराएको बैंक खातामा स्थानान्तरण हुने व्यवस्था सम्बन्धित भुक्तानी सेवा प्रदायक संस्थाले मिलाउनु पर्ने भएको छ। मोबाइल एप्लिकेसन (एप) (क्यूआर कोडसमेत)बाट प्रतिदिन तीन लाख रुपैयाँसम्म अधिकतम कारोबार गर्न सकिने व्यवस्था गरिएको छ। केन्द्रीय बैंकले मंगलबार भुक्तानी प्रणालीसम्बन्धी एकीकृत निर्देशन २०७९ मार्फत यस्तो कारोबारको सीमा बढाएको हो। नेपाल राष्ट्र बैंक भुक्तानी प्रणाली विभागका कार्यकारी निर्देशक गुरुप्रसाद पौडेल ग्राहकबाट कारोबारको सीमा बढाउन अनुरोध आएकाले पनि थप व्यवस्था गरेको बताउँछन्। उनका अनुसार केन्द्रीय बैंकको नियमित प्रक्रियाअनुसार हरेक वर्ष भुक्तानी प्रणालीसम्बन्धी एकीकृत निर्देशन ल्याउने क्रममा यो वर्षका लागि पनि संशोधनसहित ल्याइएको हो। यसैले २०७७ पछि जारी भएका र मौद्रिक नीतिमा उल्लेख भएका व्यवस्थालाई एकीकृत गरेर ल्याएका हुन्। यसले ग्राहकको सुरक्षालाई विशेष ख्याल गरिएको छ। विद्युतीय कारोबारको सीमा बढाउनदेखि शुल्क कम गरिएको छ। यसले कारोबारलाई प्रोत्साहन हुने अपेक्षा छ, उनले भने। बैंकिङ सेवा शुल्कमा नियन्त्रण सेवा शुल्क घटाइएको छ। सो व्यवस्थाअनुसार बैंक तथा वित्तीय संस्थाले जारी गरेका भुक्तानी कार्ड स्वदेशभित्रै अर्को बैंक तथा वित्तीय संस्थाको एटीएममा प्रयोग हुँदा प्रतिकारोबार बढीमा १५ रुपैयाँसम्म शुल्क लिन सक्नेछन्। यसअघि अधिकतम प्रतिकारोबार २० रुपैयाँसम्म शुल्क लिन पाइने व्यवस्था थियो। तर यसअघि सुरुमा एटीएम प्रयोग गर्दा दुई पटकसम्म जुनसुकै बैंकको एटीएम प्रयोग गर्दा निःशुल्क भएकोमा अहिले खारेज गरेर शुल्क लाग्ने बनाइएको छ। संस्थाहरूबीचको अन्तरआबद्धतालाई व्यवस्थित गर्न खोजिएको छ। बैंक तथा वित्तीय संस्थाका ग्राहकले मोबाइल एप्लिकेसन वा इन्टरनेट बैंकिङमार्फत विद्युतीय रकमान्तर गर्दा सेवा प्रदायकले प्रतिकारोबार अधिकतम १० रुपैयाँसम्म सेवा शुल्क लिन सक्ने व्यवस्था गरेको छ। यस्तै, विद्युतीय वालेटमार्फत हुने कारोबारमा ग्राहकसँग सम्बन्धित सेवा प्रदायकले प्रतिकारोबार अधिकतम सीमा तोकिएको छ। जसअनुसार एजेन्टमार्फत वालेटमा ५ हजार रुपैयाँसम्म रकम लोड गर्दा र झिक्दा सेवा शुल्क ५ रुपैयाँ तोकिएको छ। यस्तै, ५ हजार १ देखि १५ हजारसम्म शुल्क लाग्नेछ भने १५ हजार १ देखि २५ हजार रुपैयाँसमम कारोबार गर्दा शुल्क २५ रुपैयाँ तिर्नु पर्नेछ। यसैगरी वालेटबाट बैंकमा रकमान्तर गर्दा अधिकतम शुल्क १० रुपैयाँ मात्रै लिनु पर्नेछ। यसैगरी, अन्तरबैंक रकम ट्रान्सफरमा अधिकतम १० रुपैयाँभन्दा माथि जान नपाइने व्यवस्था गरिएको छ। यसअघि अधिकतम ३० रुपैयाँ लिन पाउने व्यवस्था थियो। यससँगै आरटीजीएस (रियल टाइम ग्रस सेटलमेन्ट) मार्फत एकै पटक ठूलो रकम कारोबार गर्दा बिहानको शुल्क प्रतिकारोबार १० रुपैयाँ, दिउँसोको प्रतिकारोबार २० रुपैयाँ र बेलुकाको प्रतिकारोबार १ सय रुपैयाँ सेवा शुल्क तोकिएको छ। सरकारी राजस्व जुनसुकै उपकरणबाट भुक्तानी गर्न सकिने व्यवस्था मिलाउन यो निर्देशनले बाटो खुला गरेको कार्यकारी निर्देशक पौडेलले बताए।"
नासिँदै सिमसार,"काठमाडौं: आज विश्व सिमसार दिवस। यसपटकको नारा छ, आजको आवश्यकताः सिमसारको पुनःस्थापना। यसले सिमसार क्षेत्र संरक्षणको आवश्यकता त औंल्याउँछ नै, त्यसमाथि नासिएको तथ्य पनि जाहेर गर्छ। नेपालका सिमसार ५४१ प्रतिशतले नासिएको राष्ट्रिय रामसार रणनीति तथा कार्ययोजना नेपाल (२०१८२०२४)मा उल्लेख छ। रामसार क्षेत्रको घोषणा र व्यवस्थापन मार्गदर्शन २०७५ अनुसार कुल क्षेत्रफलको करिब ५ प्रतिशत (६० हजार ५ सय ६१ हेक्टर) सिमसार क्षेत्र छ। यद्यपि, कति क्षेत्र नासिए भनेर उचित अनुसन्धान नभएको बताउँछन् राष्ट्रिय निकुञ्ज तथा वन्यजन्तु संरक्षण विभागका महानिर्देशक डा महेश्वर ढकाल। राष्ट्रिय रामसार नीतिमा उल्लेख गरिएबमोजिम ५४१ प्रतिशत नास भएको भनिँदै आएको उनको भनाइ छ। विकासको कामले ढुंगा, माटो, गेग्रान थिग्रिँदा तालतलैया, पोखरीको पिँधमा (सेडिमेनटेसन) थुप्रिने क्रमले तालहरू सुके, नासिए भन्ने गरिन्छ, महानिर्देशक ढकाल भन्छन्, तर, कति थुप्रियो, कति ताल सुके भन्न सक्ने अवस्था छैन। भरपर्दो अनुसन्धान छैन। जलवायुको असर कति हो, मानवीय कारण कति छ भन्ने विषयमा अध्ययनको कमी हुँदा अन्तर्राष्ट्रिय स्तरमा रामसारको एजेन्डामा काम गर्न नसकिएको उनको भनाइ छ। रामसार नीतिअन्तर्गत विभागले राष्ट्रपति चुरे कार्यक्रम र मन्त्रालयहरूले वार्षिक कार्यक्रममा केही रकम राखेर संरक्षणको काम गरे पनि स्थानीय तहको ध्यान ढुंगा, गिटी बालुवामा ध्यान गएको उनी बताउँछन्। भन्छन्, पहाडतिर बाटो बनाउँदा सिमसारमा गम्भीर असर परेको छ। मानवीय अतिक्रमण नै बढी छ। रामसार सूचीमा नेपालका कोसीटाप्पु वन्यजन्तु आरक्ष, घोडाघोडी ताल, जगदीशपुर जलाशय, बिसहजारी ताल समूह, राराताल, फोक्सुन्डो ताल, गोसाइँकुन्ड ताल, गोक्यो ताल समूह, माइपोखरी र पोखराका तालहरू गरी जम्मा १० वटा सिमसार सूचीकृत छन्। अछामको रामारोशन सिमसार क्षेत्रमा गरिएको अध्ययनले सिमसार हराएको देखाउँछ। सन् १९८९ देखि २०२१ (खतरामा परेको सिमसार पारिस्थितिकी प्रणालीको जटिलता)लाई अध्ययन गरिएको हो। जसले मध्यपहाडी तथा हिमाली क्षेत्रका तल्ला सिमसार जलवायु परिवर्तन र मानवीय अतिक्रमणका कारण अत्यधिक जोखिममा परेको औंल्याएको छ। रामारोसनमा तीन दशक अवधिमा सिमसारले ढाकिएको क्षेत्रको मूल्यांकन गरिएको थियो। उक्त अवधिमा १६ प्रतिशत घटेको र सिमसार क्षेत्र जोखिममा परेको उल्लेख छ। अध्ययनमा संलग्न डा लक्ष्मण खनाल त्यसले देशको अवस्था भन्न नसके पनि सिमसार घटिरहेको भन्न सकिने बताए। तल्तो तटीय क्षेत्रहरू र अन्य ठाउँमा १६ प्रतिशतभन्दा बढी हराएको हुन सक्ने उनको ठम्याइ छ। कुनै ताल पूरै सुकेको र कतै पुनःस्थापना पनि गरेको भेटिएको डा खनाल बताउँछन्। त्रिभुवन विश्वविद्यालय केन्द्रीय प्राणीशास्त्र विभागका सहप्राध्यापक खनाल वन्यजन्तुको अध्ययनका क्रममा रामारोशन पुगेको सुनाउँछन्। उक्त ठाउँमा माओवादी द्वन्द्वका बेला लडाकुले तालिम गराउने र लुकेर बस्ने जानकारी पाएपछि अध्ययनमा रुचि लागेको उनको भनाइ छ। उनले भने, त्यो बेलादेखि ताल नै फालेर धानखेती गरेको भेटियो। उक्त क्षेत्रमा मानवीय अतिक्रमणले नै सिमसार हराएको देखिन्छ। तर, जलवायुका कारण वर्षातको शैली फेरिँदा सिमसार सुक्नुमा अन्तरसम्बन्ध भए पनि उक्त अध्ययनले जलवायुको असर भन्न नसकेको उनले बताए । अध्ययनमा सन् १९८९, २०००, २०१० र २०२१ मा भएका परिवर्तन मूल्यांकन गरिएको हो। १३९४ स्क्वायर किलोमिटर क्षेत्रलाई वर्गीकरण गरेर रिमोट सेन्सर तस्बिरहरूको अध्ययन गरिएको थियो। उक्त क्षेत्रमा पारिस्थितिकीय प्रणाली (इकोसिस्टम) को अवस्था नराम्रो देखिएको छ। प्रजातिहरूको विविधतामा ह्रास आउनु भनेको त्यहाँको इकोसिस्टम बिग्रनु रहेको अध्ययनले बताएको छ। सिमसारलाई दीर्घकालीन रूपमा जोगाई राख्न त्यस्ता क्षेत्रलाई तुरुन्त संरक्षण तथा पुनःस्थापना गर्नुपर्ने देखिन्छ। उभयचरहरू सिमसारमा निर्भर हुन्छन्। तर, पहिला त्यहाँ कुनै अध्ययन नभएकाले तुलनात्मक रूपमा प्रजातिहरूको उपस्थितिको सवालमा तथ्यांक प्रस्तुत गर्न नसकिएको उनको भनाइ छ। इकोसिस्टममा सामान्य हिसाबले हरेक प्रजातिको आफ्नो भूमिका हुन्छ। एउटाको अनुपस्थितिले पारिस्थितिकीय प्रक्रिया (चेन) मा बाधा पर्छ, उनी भन्छन्, जीवजन्तुको उपस्थिति हराउँदै जानुले उक्त क्षेत्रको वातावरणीय अवस्था अस्वस्थ रहेको सूचित गर्छ। उक्त क्षेत्रमा एघार प्रजातिका सरीसृप र उभयचर जीवहरू पाइएको थियो। सीमसार घटेसँगै उभयचरको संख्या घट्दो र सरीसृप बढेको पाइएको अध्ययनको निष्कर्ष छ। उभयचर खेतीयोग्य तथा दलदल क्षेत्रमा बढी पाइएका छन्। सरीसृप मानव बस्ती वरपर धेरै भेटिएका कारण सीमसार क्षेत्र डरलाग्दो तरिकाले घटिरहेको अध्ययनले बताउँछ। यी प्रजातिको विविधता र प्रशस्ततामा कमी आउनाले पनि त्यहाँको पारिस्थितिकीय प्रणाली बिग्रिएको सन्देश दिएको छ। सिमसार के कति हराए भन्ने विषयमा उचित अनुसन्धान भएको छैन । राष्ट्रिय रामसार नीतिमा उल्लेख गरिएबमोजिम ५४१ प्रतिशत नास भएको भनिँदै आएको छ। डा महेश्वर ढकाल, महानिर्देशकराष्ट्रिय निकुञ्ज तथा वन्यजन्तु संरक्षण विभाग सिमसार नासिनुका कारणसिमसार नासिनुमा विभिन्न कारण छन्। अस्पष्ट नीति तथा व्यवस्थापन, उत्तरदायित्व बहन नहुनु, अपर्याप्त प्राविधिक, आर्थिक तथा संस्थागत क्षमता, जनसंख्या वृद्धि, स्रोतसाधनको माग बढ्नु र कतिपय सिमसारलाई खेती प्रयोजनमा ल्याइँदा सिमसार नास भएको रणनीतिमा उल्लेख छ। मानवीय अतिक्रमण, विकास निर्माण, स्रोतसाधनको अत्यधिक दोहन, व्यावसायिक माछा व्यवसाय, जमिनको प्रयोगमा परिवर्तन, आक्रमक मिचाहा प्रजातिले छोप्नुलगायत कारण छन्। जलवायु परिवर्तनले बरफ पग्लिने क्रम असाधारण रूपमा बढेका कारण हिमताल फुट्दा कतिपय सिमसार पुरिएका छन्। सगरमाथा राष्ट्रिय निकुन्जमा दुई दशक अवधिमा तापक्रम बढेसँगै हिमनदी घटेका छन्। असाधारण खालका (फ्लासफ्लड) अकस्मात आउने बाढी, खडेरीले प्रभावित गर्दा त्यहाँका बनस्पति र जनावरको व्यवहारमा परिवर्तनसमेत आएको उक्त रणनीतिले बताउँछ। त्यसैले सरकारले राष्ट्रिय अनुकूलन कार्ययोजनाको खाँका बनाएको र नीतिगत तहबाट गम्भीर सवाललाई सम्बोधन गर्ने जनाइएको छ। सिमसार सुक्दा चराको बसाइसराइ नेपालमा सन् १९८७ देखि प्रत्येक वर्ष चरा गणना हुँदै आएको छ। राष्ट्रिय निकुन्ज तथा वन्यजन्तु संरक्षण विभागको अगुवाईमा यस वर्ष पनि हिमाली प्रकृतिको संयोजनमा चरा गणना सुरु भएको छ। पछिल्ला गणनाले सिमसार खुम्चिएको प्रस्ट्याएको छ। सिमसार सुक्दा पानी नपाएर कतिपय प्रजातिका चरा देखिनै छाडेका छन्। चराविद् डा हेमसागर बरालका अनुसार चराको उपस्थितिले ग्लोबल हेल्थलाई सूचित गर्छ। चरालाई उचित वातावरण नभए तुरुन्त वासस्थान छोड्छन्। सिमसार क्षेत्रको अतिक्रमण, प्रदूषण, जथाभावी विकासका संरचना निर्माणलगायत समस्याले सिमसार प्रभावित भएको छ। मानवीय क्रियाकलापले सिमसार क्षेत्रको गुणस्तरमा ह्रास आएको छ। चराका लागि महत्वपूर्ण प्रमुख नदी कोसी, कर्णाली र नारायणीमा अतिक्रमण बढेको छ। राप्ती ठीकै अवस्थामा छ। उनका अनुसार रैथाने चराले सिमसारमा बच्चा कोरल्थे। कतिपय प्रजातिका जलपंक्षी देखिँदैनन्। नदी बगर गुँड बनाउन प्रयोग गर्छन्। जलचर खाएर बाँच्ने चरा घटेको देखिन्छ। मध्यपहाडी भागबाट निस्कने चितवनको राप्ती महत्वपूर्ण छ। तर, दाङबाट निस्कने राप्तीको अवस्था राम्रो छैन। तालतलैयाको अवस्था पनि त्यस्तै छ। बर्दियामा संरक्षित क्षेत्रभन्दा बाहिर रहेको बढैया ताल मिचाहा वनस्पतिले ढाकेको छ। मानिसले रमाइलो गर्ने ठाउँ भएकाले फोहोर, भीडभाडका कारण समस्या थपिएको छ। रूपन्देहीको गैडाहवा ताललाई राम्रो मानिन्थ्यो। तर, हाल संकटमा छ। माछाका लागि ठेक्का दिँदा कतिपय सिमसारमा प्रभाव परेको उनले बताए। तालतलैया वृद्धिमानता पूर्ण उपयोगिता हुनुपर्छ। तर, वासस्थानलाई जस्ताको त्यस्तै अवस्थामा छोडेन भने त्यसमा जंगली जनावरले रुचाउँदैनन्। ताल, नदीमा पर्खाल लगाउने, पानीको सतह बढाउने, ढुंगा हाल्ने गर्दा बासस्थान हटेको र वन्यजन्तु हराएका छन्। सिमसारको क्षेत्रफल घटेको छ। डा बराल भन्छन्, पानी र सिमसार त छ। तर, हैसियत बिग्रिएको छ। गुणस्तर नभएपछि चराहरू विस्थापित भएका छन्। सिमसार क्षेत्र कति ? रामसार क्षेत्रको घोषणा र व्यवस्थापन मार्गदर्शन २०७५ अनुसार नेपालको कुल क्षेत्रफलको करिब पाँच प्रतिशत (६० हजार ५ सय ६१ हेक्टर) सिमसार क्षेत्रले ढाकेको छ। सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको, पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ। नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। नेपाल सन् १९८७ देखि रामसार महासन्धिको पक्ष राष्ट्र बनेको हो। रामसार महासन्धिले अन्तर्राष्ट्रिय महत्व बोकेका, संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारहरूलाई रामसारको सूचीमा सूचीकृत गर्छ। रामसार सूचीमा नेपालका कोसीटाप्पु वन्यजन्तु आरक्ष, घोडाघोडी ताल, जगदीशपुर जलाशय, बिसहजारी ताल समूह, राराताल, फोक्सुन्डो ताल, गोसाइँकुन्ड ताल, गोक्यो ताल समूह, माइपोखरी र पोखराका तालहरू गरी जम्मा १० वटा सिमसार सूचीकृत छन्।"
अन्तिम जम्बो जेटको कारुणिक बिदाइ,"सियाटल (एपी) : अन्तर्राष्ट्रिय हवाई यातायातमा द्रुत उडानको विम्ब बनेको जम्बो जेट ७४७ को विधिवत् बिदाइ गरिएको छ। बोइङले आफ्नो अन्तिम उत्पादन अर्थात् १५७४ औँ जम्बो जेट ७४७ विमान वासिङ्टन राज्यको पुगेट साउन्ड क्षेत्रमा क्रेतालाई हस्तान्तरण गरेर बिदा गरेको हो। ५५ वर्षदेखि बोइङका विमान बनाउन खटेका हजारौँ कामदारले भावुक भएर जम्बो जेटलाई बिदा गरेको दृश्य कारुणिक थियो। भीमकाय भए पनि चित्ताकर्षक जम्बो जेटले विसं २०२५ माघ २७ गते पहिलो सेवा प्रारम्भ गरेको थियो। मालबाहक विमानका रूपमा उडान भरेकामा पछि व्यावसायिक उडानमा उपयोग गरियो। ५ सय यात्रु बोक्ने क्षमताको विशाल विमान अमेरिकी अन्तरिक्ष अनुसन्धान तथा वायुयान प्रशासनका उपकरण बाहक मात्र बनेन अपितु अमेरिकी राष्ट्रपतिको आधिकारिक विमान एयरफोर्स वान बनेर विश्व यात्रा गर्यो। हवाई यात्रामा क्रान्ति ल्याएको जम्बो जेट अन्तर्राष्ट्रिय शहरहरूलाई जोड्ने भरपर्दो माध्यम बन्यो। त्यसअघि विश्वका प्रमुख सहरहरू सिधा हवाई सम्पर्कबाट कहिल्यै जोडिन पाएका थिएनन्। समयको प्रवाहसँगै अमेरिकी कम्पनी बोइङको सौता एयरबस युरोपमा जन्मियो। १५ वर्षदेखि प्रमुख प्रतिद्वन्द्वी बनेको एयरबसले कम इन्धनमा लामो समय उडान भर्न सक्ने क्षमता भएका फराकिला यात्री विमान निर्माण गर्न थाल्यो। चार इन्जिनयुक्त बोइङका ७४७ विमानभन्दा दुई वटा मात्र इञ्जिन भएका एयरबसका किफायती मात्र होइन अधिक लाभ दिने साबित भए। मालबाहक विमान कम्पनी एटलास एयरलाई विमान हस्तान्तरण गर्न बोइङको विशाल कारखाना परिसरमा आयोजित कार्यक्रममा विश्वका विभिन्न भागमा खटिएका बोइङका उच्च अधिकारी, बोइङका ७४७ विमान उडाएका कलाकार एवम् विमान चालक जोन ट्रोभोल्टा सहभागी थिए।"
संसद्मा सत्तारुढबीच नै जुहारी,"काठमाडौं : एमाले सांसद रघुजी पन्तले बुधबार प्रतिनिधिसभा बैठकमा भने, मन्त्रीहरू नै संविधानको मान्यताविपरीत धर्मनिरपेक्षता, संघीयतालाई मान्दिनँ भन्दै बोलिरहनुभएको छ। प्रधानमन्त्री र मन्त्रीहरूको सार्वजनिक विवाद आएको राम्रो होइन। त्यसबारे छलफल आवश्यक भए क्याबिनेटमा गर्नुहोस्। तर, संविधानको आधारभूत संरचनाको बारेमा प्रधानमन्त्री र मन्त्रीहरूको धारणा बाझिने कुरा मुलुकको लोकतन्त्रको लागि राम्रो लक्षण होइन । त्यसपछि बैठकमा सत्तापक्षकै सांसदहरूबीच जुहारी चल्यो। बैठकमा संघीयताविरुद्ध बोल्ने राष्ट्रिय प्रजातन्त्र पार्टीका मन्त्रीहरूको अभिव्यक्तिप्रति असन्तुष्टि जनाएपछि सत्ता पक्षकै सांसदहरूको जुहारी चलेको हो। संविधानअनुसार मन्त्रीमा शपथ लिएका मन्त्रीहरूले व्यवस्थामाथि प्रश्न उठाउन नमिल्ने पन्तको भनाइ थियो। त्यसपछि सांसद शक्ति बस्नेतले पनि सडकमा बहस एक हदसम्म स्वीकार्य भए पनि मन्त्रीहरूले सरकारमा बसेर संघीयताविरुद्ध बोल्न नमिल्ने भनाइ राखे। क्याबिनेट सदस्यहरूले संविधानका मूल्यहरूभन्दा बाहिर गएर गर्ने टिप्पणी स्वीकार्य हुन सक्दैन। यस्ता प्रकारका गल्तीहरू आगामी दिनमा नहोस् र यी विषयलाई सच्याइयोस्, उनले भने। राप्रपाका ज्ञानेन्द्र शाहीले उनीहरूको भनाइप्रति असन्तुष्टि जनाउँदै सीता नेपालकी छोरी, विश्वको प्रसिद्ध ग्रन्थ वेद नेपालको भएकाले कोही नास्तिक नहुने दाबी गर्दै संविधान संशोधन गर्नुपर्नेमा भनाइ राखे। शाहीले बोलेपछि सांसद पन्त र बस्नेतले बोल्न खोजे पनि सभामुख देवराज घिमेरेले तत्काल उनीहरूलाई रोके। त्यसपछि बोलेका राप्रपा महामन्त्री एवं सांसद धवलशमशेर राणाले राजतन्त्र फर्काएरै छाड्ने सदनबाटै व्यक्त गरे। उनले भने, राप्रपा सानो होला। तर, जनताको मनमा भिजेका छौं। हामी नेपालमा सनातन हिन्दू राष्ट्र कायम गर्न आएका छौं। हामी राजासहितको प्रजातन्त्र पुनःस्थापना गर्न आएका छौं। त्यो कुरा संविधानले रोक्दैन। हामी बोल्छौं र समयमा कार्यान्वयन गर्छौं। उनले संविधान र व्यवस्थालाई मानेर नै संसद्मा आएको बताउँदै, हामी यो व्यवस्था नमान्ने भए जंगल गएर बन्दुक उठाउथ्यौं। हामीलाई हेप्ने र होच्याउने काम आइन्दा यो सदनबाट नहोस्, भने। राणाको भनाइप्रति जसपाका सांसद राजकिशोर यादवले विरोध असन्तुष्टि पोखे। संविधानविरुद्ध बोलिरहेमा आफूहरू सदन घेर्न बाध्य हुने उनले चेतावनी दिए। उनले भने, प्रधानमन्त्रीजीले मन्त्रीहरूलाई स्पष्टीकरण सोध्छु भन्न ुभएको थियो। त्यो के भयो ? यदि यही रवैया रह्यो भने हामी सदन घेर्न बाध्य हुन्छौं। होइन भने यस्ता अनुशासनहीन र संविधान नमान्ने मन्त्रीलाई बर्खास्त गर्नुपर्छ। संविधान नमान्ने मन्त्रीलाई प्रधानमन्त्रीले बर्खास्त गर्नुपर्ने बताउँदै उनले संघीयता कसैको कृपाले, गणतन्त्र कसैको आशीर्वाद र दाइजोबाट नल्याएको बताए। कसैको रहरले संघीयताविरुद्ध जान सकिँदैन। मन्त्री पदको दुरुपयोग गर्दै संघीयता र गणतन्त्रको विरोधमा बोल्यो भने जसपा चुप लागेर बस्न सक्दैन, भने। यादवले संसद्मा एउटा कुरा कुरा अपेक्षा गरेको र अर्को आएको बताए। मलाई लाग्थ्यो आज यो सदनभित्र विशेष प्रस्ताव आउँला, के कति कारणले प्रेम आचार्यले आत्मदाह गर्न बाध्य भए ? त्यसको बारेमा चर्चा होला। तर, भएन । चितवन २ सांसद पद रिक्त प्रतिनिधिसभाको बुधबारको बैठकमा सभामुख देवराज घिमिरेले चितवन प्रतिनिधिसभा निर्वाचन क्षेत्र नम्बर २ सांसद पद रिक्त भएको सूचना प्रतिनिधिसभालाई जानकारी गराएका छन्। उक्त क्षेत्रबाट निर्वाचित राष्ट्रिय स्वतन्त्र पार्टीका रवि लामिछानेको नागरिकता विषयमा सर्वोच्च अदालतले सांसद पद खारेज गरेको थियो। सभामुख घिमिरेले सर्वोच्चको संवैधानिक इजलासको उत्प्रेषणको आदेशले चितवन क्षेत्र नम्बर २ बाट उम्मेदवार बनेको, निर्वाचित भएको र प्रमाणपत्र पाएको लगायतका काम बदर गरेको पत्र प्राप्त भएको जानकारी गराएका थिए। सर्वोच्चले माघ १५ गते प्रतिनिधिसभालाई रवि लामिछानेको पदसम्बन्धी मुद्दाको विषयमा भएको फैसलाको जानकारी गराएको थियो। युवराज पौडेल तथा अधिवक्ता रविराज बसौला र नानीबाबु खत्री रिट निवेदक रहेको निवेदनमा संवैधानिक इजलासले लामिछाने सांसदका लागि अयोग्य भएको फैसला गरेको थियो। रविले प्राप्त गरेको अमेरिकी नागरिकता परित्याग गरेपछि विधिवत रूपमा नेपाली नागरिकता पुनः कायम गर्ने प्रक्रिया पूरा गरेको नदेखिएको हुँदा निजले प्रतिनिधिसभा सदस्य पदको उम्मेदवार हुन वा सो पदमा निर्वाचित भई कायम रहन मिल्ने देखिएन। निजले चितवन जिल्ला, निर्वाचन क्षेत्र नं २ बाट प्रतिनिधिसभा सदस्य पदमा उम्मेदवार हुन पाउने अवस्था नरहेकोमा उम्मेदवार भई निर्वाचितसमेत भएको देखिँदा निज प्रत्यर्थी रविलाई उम्मेदवार कायम गर्ने, निजलाई निर्वाचित घोषणा गर्ने, प्रमाणपत्र दिनेलगायतका काम कारबाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर्छ भन्ने व्यहोरा सभामुख घिमिरेले पढेर सुनाएका थिए।"
४५५ जनाको आँखाको निःशुल्क शल्यक्रिया,"धनगढी : कैलालीको गेटा आँखा अस्पतालले बझाङका ४४५ जनाको आँखाको निःशुल्क शल्यक्रिया गरेको छ। नेपाल नेत्रज्योति संघ, गेटा आँखा अस्पताल र स्थानीय पालिकाहरूको आयोजना तथा तेज कोहली रुइत फाउन्डेसनको सहयोगमा गएको माघको ७ देखि १६ गतेसम्म बझाङका प्राथमिक स्वास्थ्य केन्द्र देउलेक, जिल्ला अस्पताल चैनपुर र भैरव मावि झोतामा सञ्चालन गरेको निःशुल्क आँखा शिविरमा ४ सय ४३ जनाको मोतिबिन्दुको र २ जनाको अन्य शल्यक्रिया गरिएको हो। तीनवटै शिविरबाट १ हजार ६ सय ३० जनाले उपचार सेवा लिएको अस्पतालका बाह्य कार्यक्रम व्यवस्थापक रमेशचन्द्र भट्टले जानकारी दिए। गेटा आँखा अस्पतालका नेत्र विशेषज्ञ डा अनिल गुरुङको नेतृत्वमा सञ्चालित उक्त शिविरहरूमा, १५ जना प्राविधिकको टोलीले सेवा प्रदान गरेका थिए। प्रदेशको सबै क्षेत्रमा आँखा उपचार सेवामा पहुँच बढाइ अन्धोपन न्यूनीकरण गर्न गेटा आँखा अस्पतालले महेन्द्रनगर, टीकापुर र डडेलधुरामा नेत्र विशेषज्ञ सेवासहितको अस्पताल स्थापना गरि आँखा उपचार तथा अप्रेशन सेवा प्रदान गर्दै आएको छ। उसले, आँखा उपचार केन्द्र धनगढीमा सातामा एक पटक प्रत्येक बिहीबार र आँखा उपचार केन्द्र बेलौरीमा प्रत्येक महिनाको अन्तिम बुधबार महिनामा एक पटक नेत्र विशेषज्ञबाट अप्रेशन सेवा प्रदान गर्दै आइरहेको छ। प्रदेशका ९ वटै जिल्लामा स्थापना गरिएका आँखा उपचार केन्द्रहरूबाट आँखा उपचार सेवा प्रदान गरिरहेको तथा आँखा उपचार केन्द्रमा सेवा लिन आएका जटिल प्रकृतिका बिरामीहरूलाई टेलिमेडिसिन सेवा द्वारा गेटा आँखा अस्पतालका नेत्र विशेषज्ञबाट परामर्श तथा उपचार सेवा पनि प्रदान गरिदै आएको छ। गत वर्ष गेटा आँखा अस्पताल र अन्तरगतका शाखाहरू तथा शिविरबाट २ लाख ५१ हजार ८ सय ३१ जनालाई सेवा प्रदान गरेकोमा २४ हजार १ सय ४१ जनाको शल्यक्रिया गरिएको अस्पतालले जनाएको छ।"
दरबन्दी अभावमा उपचारमा समस्या,"गुलरिया : जिल्लाकै जेठो बर्दिया अस्पतालमा नसर्ने रोगको उपचार सुरु गरिए पनि स्थायी दरबन्दी सहितको विज्ञ चिकित्सक नहुँदा गुणस्तरिय सेवा प्रवाहमा समस्या देखिएको छ। स्वास्थ्य तथा जनसंख्या मन्त्रालयले पाइलट परियोजनाका रूपमा नसर्ने रोगहरूको उपचार सेवा सुरु गरेको पेन प्लस क्लिनिक विज्ञ जनशक्ति अभावमा दिगो नहुने आँकलन गरिएको छ। नेपाल सरकार स्वास्थ्य तथा जनसंख्या मन्त्रालय, एनसीडीआई प्रोभर्टी नेटवर्क तथा काठमाडौं इन्स्टिच्युट अफ चाइल्ड हेल्थको साझेदारीमा कार्यान्वयन गरिएको पेन प्लस क्लिनिक बर्दिया अस्पताल गुलरियामा पाइलट प्रोजेक्टका रूपमा सञ्चालनमा ल्याइएको अस्पतालका प्रमुख डाक्टर सुभाष पाण्डेयले बताए। पूर्वसिंचाइमन्त्री एवम् संघीय सांसद संजयकुमार गौतम, लुम्बिनी प्रदेश सांसदद्वय राजकुमार चौधरी र मालती सोडारी, चाइल्ड हेल्थका अध्यक्ष प्राडा भगवान् कोइरालालगायत संघ तथा प्रदेश स्वास्थ्य मन्त्रालयका विज्ञ चिकित्सकहरूको सहभागितामा मन्त्रालयका सचिव डा रोशन पोखरेलले औपचारिक कार्यक्रबीच बर्दियामा पेन प्लस क्लिनिकको उद्घाटन गरे । क्लिनिकमार्फत सुगर, प्रेसर, दम, थाइराइड, मुटु, थारू समुदायमा जनस्वास्थ्य समस्याका रूपमा देखिएको सिकलसेल एनिमियालगायतका नसर्ने रोगको उपचार सुदृढ रूपमा हुन्छ। उनले भने, प्रोजेक्टमार्फत मुटुको इको मेसिन प्राप्त गरिसकेका छौं। तालिमपछि सेवा सुरु हुँदैछ। हामीसँग विज्ञ जनशक्ति अभाव छ। बर्दिया अस्पतालमा १५ जना विज्ञ दरबन्दी रहे पनि १ जना मात्र दरबन्दीको चिकित्सक उपलब्ध हुनुहुन्छ। तत्कालीन सेवा प्रवाह गर्न करार, काज र विभिन्न कार्यक्रममार्फतको चिकित्सकीय रिक्तता पूर्ति गरेका छौं। डा पाण्डेयले भने, ४ जना मेडिकल अधिकृतमध्ये ३ जना अध्ययनका लागि जानु भएको छ। स्थायी दरबन्दी आपूर्ति नभए दिगो सेवा उपलब्ध गराउन कठीन छ। तत्काल लोक सेवा खुलाएर दरबन्दी आपूर्ति गर्न उनको माग छ।"
जस्तालाई त्यस्तै,"एक दिनको कुरा हो, स्याल तथा बकुल्लोको एकआपसमा मित्रता भयो। अतः स्यालले बकुल्लोलाई रातको खानाका लागि आफ्नो घर बोलायो। बकुल्लोले निमन्त्रणालाई सहर्ष स्वीकार गर्यो। त्यस साँझ ऊ सरासर स्यालको घर पुग्यो। स्यालले आफ्नो मित्रका लागि सुप तयार पारेको थियो। तर स्यालहरू त स्वभावले नै बदमास हुन्छन्। अतः उसले सुप दुई चौडा प्लेटहरूमा हाल्यो। जब दुवै मित्र खान बसे, तब स्यालले आफ्नो प्लेटबाट सुपलाई निकै स्वादले चाट्यो। तर, बकुल्लो विचराले आफ्नो लामो तीखो चुच्चोले यसलाई खान सकेन। अतः ऊ भोकै घर फर्कियो। स्याल बकुल्लोलाई त्यसो गर्न पाएकोमा खुसी थियो। त्यो मजाकबाट निकै प्रसन्न भयो। केही दिनपछि बकुल्लोले पनि स्याललाई आफ्नो घरमा खानकै लागि निमन्त्रणा पठायो। स्याल पनि नयाँ ठाउँको खानपिनको आसले खुसी नै भयो। ठीक समयमै बकुल्लोको घर पुग्यो। बकुल्लोले मुस्कुराएर उसको स्वागत गर्यो। त्यसपछि उसले पनि दुई सुराहीहरूमा सुप हाल्यो। बकुल्लोले आफ्नो चुच्चोले निकै मज्जाले सुप खायो तर स्याल विचराले आफ्नो सुराहीलाई बाहिरबाट मात्र चाटिरह्यो। सुराहीको मुखबाट सुपसम्म उसको मुख पुग्न नै सकिरहेको थिएन। अतः उसले भोकै घर फर्किनु पर्यो। नैतिक कथा : ठीकै भनिएको छ कि जस्तालाई त्यस्तै। अर्थात् अर्कोलाई सम्मान गर्नेले मात्र सम्मान प्राप्त गर्छन् अन्यथा परिणाम रोपेअनुसार नै फल्ने हो।"
बढ्दै उद्यमशीलता,"काठमाडौं : सहकारीका सदस्य सामूहिक उद्यमशीलतामा जोडिन थालेका छन्। बचत तथा ऋणमा मात्रै सीमित हुँदै आएका सदस्य पछिल्लो समयमा आयआर्जनमा जोडिन थालेका हुन्। गर्जो टार्न मात्रै सहकारीमा कारोबार गर्ने सदस्यको बाहुल्य भइरहेको बेला खासगरी उपत्यका बाहिरका सदस्यहरू उत्पादन तथा सेवा क्षेत्रमा जोडिन थालेका छन्। पोखराका रोयल बचत तथा ऋण सहकारी संस्थाका ९९ महिला मिलेर तीन वर्षदेखि रोयल दिदीबहिनी किचन सुरु गरेका छन्। गत वर्षदेखि रेस्टुरेन्ट फस्टाउँदै गएको छ। व्यापार बढाउनका लागि सदस्यहरू नै किचनमा खाना खान, कार्यक्रम ल्याएर आउने गरेका छन्। ९९ जनाले प्रतिव्यक्ति २ लाख ५० हजार लगानी गरी रेस्टुरेन्ट सुरु गरेका हुन्। पोखरा महानगरपालिका वडा नम्बर १० को बुद्धचोकमा साढे दुई करोड लगानीमा खुलेको रेस्टुराँ सहकारीकर्मीका लागि आकर्षणको केन्द्र बन्न पुगेको छ। रोयल पोखरा उत्कृष्ट सहकारीअन्तर्गत पर्छ। उक्त सहकारी भिजिट गर्न देशका विभिन्न भागबाट सहकारीकर्मी आउने गर्छन्। उनीहरूलाई लक्षित गरी महिला सदस्यहरूले रेस्टुरा सुरु गरेका हुन्। सहकारीकी अध्यक्षसमेत रहेकी रुद्रकुमारी गुरुङ (मैना)को नेतृत्वमा ९९ दिदीबहिनीले किचन स्थापना गरेका हुन्। आगामी दिनमा होटल स्थापना गर्ने उनीहरूको तयारी छ। देशभर ३० हजार सहकारी छन्। पोखरा पर्यटकीय गन्तव्यस्थल पनि हो। यसका साथै रोयल सहकारी देशकै उत्कृष्टमध्ये एक भएकाले प्रायःजसो सहकारीकर्मी भिजिट गर्न आउने भएकाले किचनको अवधारणाको विकास भएको संस्थाका प्रमुख कार्यकारी अधिकृत भीमबहादुर गुरुङ बताउँछन्। सहकारीकर्मीलगायत अध्ययन अवलोकन भ्रमणमा आउने भएकाले कार्यक्रम सञ्चालन गर्न र सँगसँगै खाना खान मिल्ने ठाउँको आवश्यकता महसुस भएकाले रेस्टुराँ सुरु गरेका हौं, गुरुङले भनिन्, आगामी दिनमा अझै बास बस्ने व्यवस्था गराउन सकिन्छ। लगानीकर्ताका परिवारका सबै सदस्य प्रत्येक महिना कम्तीमा एकपटक यो रेस्टुराँमा खाना खान आउने नियम बनाइएको छ। यसले व्यवसाय बढाउन सघाउनुका साथै आफ्नो रेस्टुराँको गुणस्तरबारे जानकारी पाउन सहज हुने उनीहरू बताउँछन्। उनीहरूले १० प्रतिशत छुट पाउँछन्। रेस्टुराँमा एक सय जनालाई एकैसाथ सेवा र कार्यक्रम गर्न पनि सकिने भएकाले सहकारी जोडिएका धेरै कार्यक्रम हुने गरेको सञ्चालकहरू बताउँछन्। रेस्टुराँमा २० जनाले रोजगारी पाएका छन्। रेस्टुराँले गत आर्थिक वर्षमा लगानीकर्तालाई पाँच प्रतिशत लाभांश दिएको थियो। रेस्टुराँमा मासिक २० लाख आम्दानी हुने गरेको छ। सहकारीको भवन नजिकै रहेको उक्त रेस्टुरेन्ट दुई रोपनीमा फैलिएको छ। संस्थाका प्रमुख कार्यकारी अधिकृत भीम गुरुङले यस्ता परियोजना अरू पनि तयार गर्न सकिने बताउँछन्। संस्थाबाट १ हजार ५ सय १२ जनाले १ अर्ब ८२ करोड ३७ लाख ऋण लगेका छन्। गत वर्ष १ हजार ४४ जनाले ऋण लगेका थिए।"
४ महिनामा भित्रिए २३ लाख अवैध मोबाइल,"काठमाडौं : कर छलि गरी हुने मोबाइलको कारोबार रोक्न नेपाल दूरसञ्चार प्राधिकरणले २०७९ भदौ ३० मा मोबाइल डिभाइस म्यानेजमेन्ट सिस्टम (एमडीएमएस) लागु गर्यो। गैरकानुनी आयात र बिक्री भएका मोबाइललाई करको दायरामा ल्याउन समय पनि दिइयो। असोजदेखि अनौपचारिक माध्यमबाट आयात गरिएका मोबाइललाई ग्रे लिस्टमा राख्दै यसको परीक्षण गरिरहेको प्राधिकरण पुस १५ गतेबाट पूर्ण रूपमा लागु गर्ने तयारीमा थियो। तर, सरकार परिवर्तन भएसँगै प्रधिकरणको योजनामा ब्रेक लाग्यो। प्रधानमन्त्री पुष्पकमल दाहाल प्रचण्डले तत्काल यो प्रणाली लागु नगर्न निर्देशन दिएसँगै अबैध मोबाइलको कारोबार रोक्ने प्राधिकरणको योजना त्यहीँ रोकियो। प्रधिकरणका अधिकारी भन्छन्, यसले सरकारको राजश्व संकलनको लक्षमा ठेस लागेको छ। अबैध कारोबार गर्ने व्यापारीलाई प्रोत्साहन भएको छ। एमडीएमएस प्रणाली तत्काललाई रोक्ने सरकारको निर्णय सँगै मोबाइलको अबैध कारोबार मौलाएको प्राधिकरणको तथ्यांकले देखाउँछ। प्रधिकरणको तथ्यांक अनुसार पछिल्लो ४ महिनामा मात्रै २३ लाख बढी मोबाइल अबैध रूपमा भित्रएका छन्। त्यसमध्ये केही प्राधिकरणको नियम बमोजिम करको दायरामा आएर दर्ता भएका छन्, भने धेरै अबैध अवस्थामा ग्रे लिस्टमा नै छन्। सरकारको निर्देशन बमोजिम एमडीएमएस प्रणालीलाई पूर्ण रूप नदिँइ ग्रे लिस्टमा राख्दा अबैध कारोबार बढेको प्राधिकरणको दाबी छ। जब प्राधिकरणले एमडीएमएसको परिक्षण गर्यो। तब, नेपालमा अबैध मोबाइलको ठूलो मात्रामा कारोेबार भइरहेको तथ्य बाहिर आएको थियो। व्यापारीलाई नै यसले असर गर्ने भएकाले उनीहरूको प्रभावमा परेको आरोप सरकारलाई लाग्ने गरेको छ। प्राधिकरणको तथ्यांक अनुसार असोज १ देखि हालसम्म ४८ लाख ७० हजार आईएमईआई ग्रे लिस्टमा छन्। यसको जसको बजार मुल्य ४५ अर्ब रूपैया हुन्छ। एउटा मोबाइलमा १ भन्दा बढी आइएमइआई कोर्ड हुन्छ। त्यसैले यति आइएमइआई बराबर २३ लाख मोबाइल सेट हुने प्रधिकरणले जनाएको छ। पछिल्लो ४ महिनामा नै अतिको संख्यामा अबैध मोबाइल भित्रनु भनेको सरकारलाई अबौंको घटा हो। प्राधिकरणको भनाई अनुसार ग्रे लिस्टमा रहेका मोबाइल भ्याट नतिरेका वा नेपालमा बैध रूपमा कारोबार गर्न अयोग्य मोबाइल मानिन्छन्। ग्रे लिस्टमा रहेका आइएमइआई मध्ये २२ हजार ८ सय मात्रै हाल सम्म दर्ता प्रकृया पुरा गरेका छन्। ८ हजार ८ सय रिजेक्ट भएको प्राधिकरणको तथ्यांकमा उल्लेख छ। अझै प्रकृयामा १३ हजार ८२९ आएका छन् भने १ सय ४७ वटा पेन्डिङमा छन्। यो असोज यताको तथ्यांक हो। यसमध्ये करिब ८ हजार थान आइफोन १४ भित्रिएको प्राधिकरणको दाबी छ। यसमा १६ हजार आईएमईआई भएका आइफोन अहिले सञ्चालित छन्। जुन अबैध हुन्। सन् २०२१ मा नेपालमा ५५ अर्ब रूपैयाँ बराबरका मोबाइल भित्रिएका थिए। त्यसमा ३८ अर्ब रूपैयाँ बराबरका फोन वैध माध्यमबाट आएको थियो भने १७ अर्ब रूपैयाँ बराबरका फोन अवैध ढंगबाट भित्रिएको खुलेको छ। यो तथ्यांक पनि एमडीएमएसको परीक्षणका क्रममा प्राधिकरणले पत्ता लगाएको हो। यो प्रणाली पुर्ण रूपमा लागु भएको भए सबै अबैध मोबाइल बन्द हुने थिए र बैध माध्यमबाट मात्रै कारोबार हुँदा सरकारलाई फाइदा हुने थियो। प्रणाली चालू छ। चाहनेले दर्ता गर्न सक्छन्। नागरिकले ल्याउँदा दर्ता नगरि ल्याउन दिनौं भन्नेका छैनौं । अपराधिकरणको नियन्त्रण लागि एमडीएमएस प्रणाली उपयुक्त छ ।पुरुषोत्तम खनाल अध्यक्ष, दूरसञ्चार प्राधिकरण प्राधिकरणले अघिल्लो सरकारकै पालामा अर्थात गत भदौ ३० मा एमडीएमएसको परीक्षण सुरु गरेको थियो। तत्कालिन सञ्चार तथा सूचना प्रविधिमन्त्री ज्ञानेन्द्रबहादुर कार्की, सचिव वैकुण्ठ अर्याल, भन्सार विभागका महानिर्देशक, अर्थ मन्त्रालय प्रतिनिधि लगायतको उपस्थितिमा एमडिएमएस सार्वजनिक भएको थियो। त्यस समय सरकारको साथ पाएर प्राधिकरणले यो व्यवस्था लागु गर्न आँट गरेको थियो। यसले मोबाइलबाट हुने अबैध धन्दालाई रोक्नुको साथै कसले बोकेको मोबाइल बैध वा अबैध हो थाहा पाइने र चोरी तस्करी पनि नियन्त्रण हुने थियो। प्राधिकरणका एक अधिकारी भन्छन्, तर, यो प्रणालीले मोबाइल बजारमा सिमित कम्पनी र व्यापारीको मात्रै एकाधिकार कायम हुने हल्ला मात्रै फैलाएन। विदेशमा रहेका नेपालीले पनि मोबाइल ल्याउन नपाउने हल्ला चलाइयो र नयाँ सरकारले रोक लगायो। तर, ति सबै हल्ला मात्रै थिए। प्राधिकरणले २०७९ भदौ ३० गतेसम्म विदेशबाट व्यक्तिगत तवरले ल्याइएका मोबाइल सेट तथा सञ्चालनमा रहेको सबै मोबाइल सेट स्वतः प्रणालीमा दर्ता हुने व्यवस्था मिलाएको थियो। तर, असोजदेखि भने अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था गरेर सहज बनाएको थियो। एमडीएमस पूर्ण रूपमा कार्यान्वयनमा आएको भए प्रणालीमा आबद्ध नरहेको मोबाइल फोन निश्चित समयपछि नचल्ने व्यवस्था गरिएको थियो। मोबाइल सेट खरिद गर्दा मोबाइल सेट दूरसञ्चार प्राधिकरणको एमडिएमएस प्रणालीमा दर्ता भएनभएको एकिन गरी मात्र खरिद गर्नु पर्ने अवस्था थियो। मोबाइल आयातकर्ता बिक्रेताहरूले समेत मोबाइल आयात गर्नुअघि अनिवार्य रूपमा प्राधिकरणको स्वीकृति लिई प्राधिकरणमा दर्ता भएका मोबाइल मात्र बिक्री वितरण गर्नुपर्ने व्यवस्था गरिएको थियो। तर, नेपालमा अझै ठूला ठूला आयातकर्ताले समेत अबैधरूपमा भित्राएको देखिन्छ। भदौ ३० सम्म नेपालमा विविध तरिकाले भित्रिएका सबै फोनलाई ह्वाइट लिस्टमा राखिसकेका छौं। तर एमडिएमएस लागू भएपछि अवैध रूपमा भित्रिने फोनहरूलाई ब्लक नै गर्ने योजना थियो, प्राधिकरणका एक कर्मचारीले भने, अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था गरिएको छ । विदेशबाट आफ्नो प्रयोग वा उपहार दिनका लागि मोबाइल फोन ल्याउनुपरेमा अनिवार्य रूपमा भन्सार कार्यालयमा घोषणा गरी प्रज्ञापनपत्र लिएर तोकिएको प्रणालीमा यस्तो फोनको विवरण अद्यावधिक गर्नु पर्ने व्यवस्था गरिको थियो। प्रधानमन्त्रीको निर्देशनले कालोबजारीमा बल एमडीएमएस परिक्षणको बेला प्रधानमन्त्री शेरबहादुर देउवा थिए। पुस १० मा पुष्पकमल दाहाल प्रचण्ड प्रधानमन्त्री भए। एमडीएसएस लागू गर्न गृहकार्य पुरा भएको थियो। पूर्णरूपमा लागू गर्ने भनिएको पुस १५ मा प्रधानमन्त्री दाहालको निर्देशनमा तत्काललाई स्थगन भयो। लोकप्रियताका नाममा प्रधानमन्त्री दाहालले विस्तृत अध्ययन नै नगरी कार्यान्वयन नगर्न प्राधिकरणलाई निर्देशन दिए। ग्रे लिस्टमा रहेका मोबाइल भित्रयाउने व्यापारीको स्वार्थमा परेर प्रधानमन्त्री दाहालले एमडीएमएस रोकेको आरोप पनि लागेको छ। उपहारका रूपमा विदेशबाट ल्याएका मोबाइल रोक्न यो प्रणाली लागू गरिएको भन्ने हल्ला चल्यो। विदेशमा बस्ने नेपालीले नो रेमिट्यान्सको नारा पनि लगाए। व्यापारीले खुलेआम विज्ञापन गरेर बेचिरहेका छन्। कालोबजारी गर्नेलाई कानुनी कडघरामा ल्याउनु पर्ने प्राधिकरणको भनाइ छ। यो प्रणाली लागु भए व्यापारी पनि चिन्छन्। कुन मोबाइल कस्ले प्रयोग गरेको छ र कुन नम्बर प्रयोग गरेको छ भन्ने पनि चिन्न सकिन्छ। प्रणाली लागू गर्न प्राधिकरण सक्षम पनि छ। यो लागू दर्ता हुनु पर्छ। नागरिकलाई केही असर छैन, प्राधिकरणका अधिकारी बताउँछन्। अर्थ र प्राधिकरणबीच द्धन्द्ध अहिले एमडीएमएसमा भन्सार र दुरसंचार प्राधिकरणबीच द्धन्द्ध सृजना भएको छ। कुन कानुनले यो भन्दा पहिला विदेशबाट ल्याउने मोबाइललाई छुट दिएको थियो र प्राधिकरणले एमडीएमएस लागू गरेपछि कुन कानुन प्रयोग गरेर रोक्ने काम भयो भन्ने विवाद दुई बिच छ। ग्रे लिस्ट मोबाइल व्यवसायीसँग मिलेर भन्सारले एमडीएमएस प्रणाली लागू गर्न प्राधिकरणलाई असहयोग गरेको देखिन्छ। १८ प्रतिशत कर छलि गरे करबाही हुन्छ। मोबाइल ल्याउँदा १३ प्रतिशत भ्याट र ५ प्रतिशत अन्तःशुल्क कर लाग्छ। प्राधिकरणका अधिकारी भन्छन्, एमडीएमएस लागू गर्न कुन कानुनले समात्यो ? हामीले मेसिन मात्रै ल्याएको हो नि। कानुन त हामीले बनाएको होइन। समस्या त्यहाँ छ। पहिलेदेखि कानुन लागू गरेपछि पैसा तिर भनेर भन्सारले भन्यो। यो उसको सरोकारको कुरै थिएन्। यता अर्थमन्त्रालयका एक अधिकारीले भने अर्थ र भन्सारले सहयोगी भुमिका नै खेलेको दाबी गरे। विदेशबाट उपहारका रूपमा ल्याउनेलाई समस्या छैन यो प्रणाली लागू भएपछि विदेशबाट उपहारका रूपमा ल्याउनेलाई कुनै समस्या नहुने प्राधिकरणको भनाइ छ। प्राधिकरणका अध्यक्ष पुरुषोत्तम खनाल यो प्रणाली लागू भएपछि उपहारका रूपमा ल्याएका मोबाइलमा कुनै समस्या नहुने बताउँछन्। प्रणाली चालू छ। चाहनेले दर्ता गर्न सक्छन्। नागरिकले ल्याउँदा दर्ता नगरि ल्याउन दिनौं भन्नेका छैनौं, उनले भने। अपराधिकरणको नियन्त्रण र नागरिकको सुरक्षाका लागि एमडीएमएस प्रणाली उपयुक्त भएको उनी बताउँछन्। उनी थप्छन्, प्रणालीमा कुनै पनि मोबाइल जडान गरिसकेपछि यदि कुनै मोबाइल चोरी भएको खण्डमा उजुरी गरेको तुरुन्तै ब्लक गर्न सकिन्छ। कसैले पनि त्यो मोबाइल खोल्न सक्दैन। अर्को सिम पनि लाग्दैन। प्रयोग गर्न पनि सकिदैन। यस्तो मोबाइल कुनै देशमा पनि नचल्ने बनाउन सकिन्छ। उनले मोबाइल ब्लक गर्ने प्रणाली सुरु भएपछि चोरी हुने खतरा समेत कम भएको बताए। स्वदेशभित्र कस्तो खालको उपकरण ल्याउने भनेर प्राधिकरणले अनुसन्धान गरेर विश्व परिवेशमा आइटिओ लगायतका संस्थाहरूले कस्तो खालका मोबाइल सेट चल्न दिने भन्ने निर्धारण गर्ने समेत उनको भनाई छ। बजारमा सस्तोदेखि बढी मूल्यसम्मका मोबाइल सेटहरू विक्री भइरहेको अवस्थामा ती मोबाइलहरूमध्ये कुन वातावरणीय र स्वास्थ्यका हिसाबले पनि उपयुक्त छन् भन्ने निर्धारण गर्न मिल्ने समेत उनले बताए। जसका कारण कुनै पनि दुर्घटना नहोस् र वातावरणलाई क्षति नपुर्यओस् भनेर त्यस्ता मोबाइलको स्तरीकरण गरिने उनी बताउँछन्। प्राधिकरणका अनुसार ग्रेट मार्केटवालाले नेपाली मोबाइल बजारमा राम्रै लगानी गरेका छन्। ३६३७ करोड प्रति महिना कमाइरहेका छन्। त्यो आम्दानी त यो प्रकृया सुरु भए जाने नै भयो। तर, भन्सारले सहयोग नगरेको कारण विदेश गएकाहरूमा समस्या देखिएको प्राधिकरण स्रोत बताउँछ। भन्सार भित्रबाट कर्मचारी कोअपरेट नगरेको हो। विदेश रहेका दाजुलाई एकदुई वटा ल्याउदा किन रोक्ने ? प्राधिकरणका एक प्राविधिक बनाउँछन्, राज्यको लागि ठिक थियो। नागरिकको लागि सुरक्षा निकायको लागि ठिक थियो। प्राधिकरणका अधिकारीका अनुसार यसको उद्देश्य पैसा उठाउन नभई सुरक्षित मोबाइल चलाउने वतावरण बनाउने हो। भंसार प्रशासन इक्वीप भएर नआएसम्म यो समस्या कायम नै रहने प्राधिकरण बताउँछ। कानुन नागरिक मैत्रि बनाउनु पर्ने प्राधिकरणको भनाइ छ। यो प्रणाली पाकिस्तान, बंगलादेश पनि लागू भएको छ। के हो आइएमइआई नम्बर ? सिम प्रयोग हुने हरेक उपकरणमा १५ अंकको आइएमइआई नम्बर हुन्छन्। यो नम्बर एकअर्कासँग मिल्दैन। मोबाइलको आइएमइआई नम्बर किप्याडमा गएर स्टार ह्याज ०६ ह्याज डायल गरेर पत्ता लगाउन सकिन्छ। वैध रूपमा भित्रिएका सबै फोन बजार पुग्नुअगावै तिनको आइएमइआई नम्बर प्राधिकरणमा दर्ता भएको हुन्छ। एमडिएमएस लागू भए के हुन्छ ? एमडिएमएसमा दर्ता भएका फोनहरू ट्र्याक गर्न सजिलो हुन्छ। फोन हराए वा चोरी भएमा फोन ट्र्याक गर्न सकिन्छ। साथै त्यसलाई केही समयका लागि निष्क्रिय समेत गर्न मिल्छ। यसो हुँदा प्रहरीहरूलाई हराएको फोन भेट्टाउन मद्दत मिल्छ। अर्को भनेको राज्यमा भन्सार छल गरी ल्याइने प्रवृत्ति वा कार्य नियन्त्रण हुन्छ। के हो एमडीएमएस ? कुनै पनि देशभित्र प्रवेश गर्ने मोबाइल सेटहरू प्रणालीभित्र गराउन, देशले स्विकृत गरेको मोडलको मोबाइल मात्र भित्राउन, अवैध बाटोबाट मोबाइल भित्रिन रोक्न र मोबाइल चलाउने व्यक्तिको डाटावेस सुरक्षित गर्न मोबाइल डिवाइस सिस्टर अपरेट गरिएको हुन्छ। यस्तो खालको सिस्टमलाई ग्लोबल मोबाइल सिस्टम एसोसियसन (जिएसएमए) को डाटावेसमा अपडेट गरिएको हुन्छ। यस्तो सिस्टमलाई मोबाइल डिभाइस म्यानेजमेन्ट सिस्टम (एमडीएमएस) भनिन्छ।"
"गृहमन्त्री बन्ने अडानबाट पछि हटे रवि,तर आफ्नै पार्टीले पाउनुपर्ने अडान","काठमाडौंः प्रधानमन्त्री पुष्पकमल दाहाल प्रचण्डसँग राष्ट्रिय स्वतन्त्र पार्टीका सभापति रवि लामिछानेले भेट गरेका छन्। प्रधानमन्त्री निवास बालुवाटारमा पुगेर बिहीबार बिहान लामिछानेले प्रधानमन्त्रीलाई भेटेका हुन् । रास्वपाका सभापति लामिछानेले प्रधानमन्त्रीसँग आफूलाई गृहमन्त्री नबनाए आफ्नो पार्टीकै व्यक्तिलाई गृहमन्त्री बनाउनुपर्ने बताए । जवाफमा प्रचण्डले गृहमन्त्रीमा आफ्नो पार्टीले समेत दावी रहेकाले सहमति खोजिनुपर्ने जवाफ दिएको बालुवाटार स्रोतले जनाएको छ। रास्वपाका अध्यक्ष लामिछानेले सरकार गठनका क्रममा आफ्नो पार्टीले गृह मन्त्रालय पाएको र विगतको सहमति बमोजिम नै बदलिदो अवस्थामा पनि सो मन्त्रालयमा आफ्नो दलको दावी कायमै रहेको बताए । तर,लामिछाने आफैले गृहमन्त्री पाउनुपर्ने अडानबाट भने पछि हटेका छन् । एमाले अध्यक्ष केपी शर्मा ओलीले लामिछानेलाई पुनः गृहमन्त्री बनाउन भनेपनि प्रधानमन्त्री दाहालले दोहोरो नागरिकताको विषय विवादित रहेको र अदालतको पूर्णपाठ समेत आउन बाँकी रहेकाले तत्काल त्यो संभव नभएको अडान राखेका थिए । माओवादी केन्द्रका पदाधिकारीहरूले समेत पुन: लामिछानेलाई गृहमन्त्री नबनाउन प्रधानमन्त्री दाहाललाई दबाब दिएका थिए । स्रोतका अनुसार,आफू नभएपछि आफूले भनेका व्यक्तिलाई लामिछानेले गृहमन्त्री बनाउन कसरत सुरु गरेका छन् । तर, प्रधानमन्त्री दाहालले गृहमन्त्रालय छाड्न लामिछानेलाई भनेको तर लामिछाने नमानेको बालुवाटार स्रोतले बताएका छ । प्रधानमन्त्री दाहालले गृहमन्त्रालय आफूले पाए रास्वपालाई कुनै अर्को मन्त्रालय दिने समेत भनेका थिए । गृहमन्त्रालय माओवादी केन्द्रले पाए माओवादीले चलाई रहेको अर्को रोज्जा मन्त्रालय रास्वपालाई दिन आफू तयार रहेको प्रधानमन्त्री दाहालले भनेका थिए । तर, लामिछानेले सोबारे आफू पार्टीमा छलफल गर्ने भनेर बिहीबार बिहान बालुवाटारबाट बाहिरिएका थिए । स्रोतका अनुसार,लामिछानेले बिहीबार बिहानमात्र प्रचण्डलाई दुई पटक भेटेका छन् । नागरिकता लिएपछि लामिछानेले गृहकै विषयमा पटकपटक प्रधानमन्त्री प्रचण्डलाई भेटेका थिए। भेटमा गृहमन्त्रालय आफूले पाउनुपर्ने अडान दोहोर्याएका थिए। गृहमन्त्रालय नपाए सरकारबाट बाहिरिने चेतावनी समेत उनले दिएका थिए। बिहीबार विराटनगर पुगेका ओलीले रास्वपालाई नै गृहमन्त्रालय दिनुपर्ने धारणा राखेका छन्।"
रास्वपा प्रवक्ताले भने सरकारबारे आवश्यक निर्णय लिन्छौं,"काठमाडौंः राष्ट्रिय स्वतन्त्र पार्टीले सत्ता गठबन्धनमा बस्ने या नबस्नेबारे आवश्यक छलफल गर्ने बताएको छ। गृहमन्त्रालकै विषयलाई लिएर रास्वपाका सभापति रवि लामिछानेले आजै बिहान प्रधानमन्त्री पुष्पकमल दाहाल प्रचण्डसँग भेट गरेका थिए। भेटमा लामिछानेले आफूलाई गृहमन्त्री नबनाए आफ्नो पार्टीकै व्यक्तिलाई गृहमन्त्री बनाउनुपर्ने बताएका थिए। तर प्रचण्डले गृहमन्त्रीमा आफ्नो पार्टीको समेत दावी रहेकाले सहमति खोजिनुपर्ने जवाफ दिएका थिए। प्रधानमन्त्री प्रचण्डबाट यस्तो जवाफ आएपछि रास्वपाले सरकारबारे आवश्यक निर्णय लिन आन्तरिक छलफलमा जुटेको हो। रास्वपाले संसदीय दल र केन्द्रीय समितिको बैठक बोलाएको छ। रास्वपा प्रवक्ता मुकुल ढकालले समसामयिक राजनीतिक परिस्थितिबारे थप निर्णय गर्न बैठक बोलाइएको बताए । ' सरकारमा बस्ने या नबस्नेबारे आवश्यक छलफल हुन्छ,' ढकालले अन्नपूर्णसँग भने,गृह मन्त्रालयबारे छलफल गर्छौं ।'"
पूर्वाधार क्षेत्रमा भ्रष्टाचार निरुपण गर्ने उपाय खोज्न कार्यदल,"काठमाडौं : उपप्रधान तथा भौतिक पूर्वाधार तथा यातायात मन्त्री नारायणकाजी श्रेष्ठले सुशासन सुधार सुझाव कार्यदल गठन गरेका छन्। उपप्राधानमन्त्री श्रेष्ठले प्राडा राजेन्द्रप्रसाद अधिकारीको नेतृत्वमा ६ सदस्यीय कार्यदल गठन गरेका हुन्। कार्यदलले पूर्वाधार तथा यातायत क्षेत्रमा भ्रष्टाचार जन्य काम निरुपण गर्ने उपाय खोजेर ३० दिनभित्र मन्त्री कहाँ प्रतिवेदन पेश गर्ने छ। कार्यदलमा पूर्वसचिवहरू पूर्णचन्द्र भट्टराई, रामकृष्ण सापकोटा र हरि वस्याल, डा लिना गुरुङ तथा सदस्य सचिवका रुपमा अर्जुन प्रसाद अर्याल छन्। कार्यदलको प्रतिवेदनमा मन्त्रालय मातहतका सडक पूर्वाधार, पुल, रेलवे सेवा, यातायात क्षेत्र व्यवस्थापन, इन्जिनियरिङ सेवा व्यवस्थापन समेतका क्षेत्रको सेवा प्रवाहलाई चुस्त दुरुस्त, सेवाग्राहीमैत्री, प्रभावकारी र सुशासनमैत्री बनाउनका लागि सुझावसहित उल्लेख हुनेछ। समितिले मन्त्रालयको कार्यजिम्मेवारी सम्बन्धित विषयमा सुशासन प्रवर्द्धन गर्न सुधार गर्नुपर्ने नीतिगत, कार्य प्रक्रियागत र संस्थागत विषयमा सुझाव पेश गर्नेछ। यसैगरी भौतिक पूर्वाधार क्षेत्रमा सुशासन प्रवर्द्धन गर्न आवश्यक देखिएकाले सो सम्बन्धमा सुझाव पेश गर्न मन्त्री श्रेष्ठले निर्देशन दिएका छन्। समितिले रेलवे सेवा सञ्चालन र व्यवस्थापनको क्षेत्रमा सुशासन कायम गर्नुपर्ने सुधारका विषय पनि प्रतिवेदनमा समेट्नेछ। यसैगरी यातायात व्यवस्थापनमा सुशासन प्रवर्द्धन गर्न तथा तथा इन्जिनियरिङ काउन्सिलबाट प्रदान गरिने सेवामा आम सेवाग्राहीलाई सरल, सहज, सेवा प्रदान गर्ने सुधारका विषय उल्लेख गर्नेछ। अधिकारीको संयोजकत्वमा बनेको कार्यदलले मन्त्रालयको कार्य जिम्मेवारीसँग सम्बन्धित समग्र क्षेत्रमा अनियसमितता, चुहावट, मिलेमतो जस्ता भ्रष्टाचार जन्य कार्यमा पूर्ण नियन्त्रणकारी कार्य गर्न अवलम्बन गर्नुपर्ने नीतिगत कार्य प्रक्रियागत संस्थागत सुधारका विषय अध्ययन विश्लेषण गरी सुझाव सहितका प्रतिवेदन ३० दिनभित्र उपप्रधानमन्त्री समक्ष पेश गर्नेछ।"
ललितकला क्षेत्रको प्रवर्द्धन गर्न आवश्यक पहल थाल्छु : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकार ललितकलाको प्रवर्द्धन गर्न तत्पर रहेको बताएका छन्। काठमाडौंमा आयोजित कार्यक्रममा प्रधानमन्त्री प्रचण्डले ललितकलाको क्षेत्रमा नेपालले उल्लेखनीय प्रगति गरेको भन्दै त्यसलाई निरन्तरता दिन आवश्यक रहेको बताएका हुन्। प्रचण्डले भने, तपाईंहरुले ललितकलाको क्षेत्रमा नेपालभित्र र देशबाहिर महत्त्वपूर्ण भूमिका खेल्नुभएको छ। ललितकलाको प्रवर्द्धन आवश्यक छ। राष्ट्रले तपाईंहरुको योगदान कदर गर्नेछ। प्रचण्डले भने, ललितकला प्रतिष्ठानलाई अघि बढाउन मैले के गर्नु पर्छ ? लिखित रुपमा आउनुहोला। म आफ्नो ठाउँबाट गर्ने आवश्यक सहयोग गर्छु।"
माधवनारायणका व्रतालुले गरे चाँगुनारायणमा विशेष पूजा,काठमाडौं :माधवनारायण स्वास्थानीका व्रतालुहरूले बिहीबार भक्तपुरको चाँगुनारायण मन्दिरमा विशेष पूजाअर्चना गरेका छन् । उनीहरुले चाँगुनारायणमुनिको जंगलमा कृत्रिम पोखरी बनाएर स्नान गरेपछि चाँगुनारायण मन्दिरमा विशेष पूजाअर्चना गरेका हुन् । १ महिने स्वास्थानी व्रतका क्रममा माधवनारायणलाई विभिन्न स्थानको भ्रमण गराउने प्रचलनअनुरुप व्रतालुहरू बुधबार साँझ नै चाँगुनारायण पुगेका थिए । व्रतालुहरू खाली खुट्टा साँखुदेखि हिँडेर चाँगुनारायण पुगेका थिए । व्रतालुहरू स्वस्थानी सुरु भएदेखि नै माधव नारायण परदेशको यात्रामा थिए । चाँगुनारायणको दर्शन गरेपछि यस वर्षको माधवनारायणको परदेशको यात्रा सकिएको छ । माधवनारायण भगवान विष्णुको अवतार भएको र लिच्छवीकालदेखि नै व्रतालुले विभिन्न क्षेत्रको भ्रमण गराउँदै आएको संस्कृतिविद्हरूको भनाइ छ । स्वस्थानी व्रतकथामा उल्लेख भएअनुसार एक महिनासम्म विधिपूर्वक स्वस्थानी माताको पूजा आराधना गरे श्रीमानको आयु बढ्ने र अविवाहितले सुयोग्य वर पाउने धार्मिक विश्वास छ । स्वस्थानीका व्रतालुले माधवनारायणको दर्शन नगरे व्रत पूरा नहुने र फल प्राप्त नहुने धार्मिक विश्वाससमेत छ । स्वस्थानीका व्रतालु महिलाहरुले रातो र माधवनारायणका पुरुष व्रतालुले सेतो वस्त्र मात्र लगाउनुपर्ने परम्परा छ ।
परराष्ट्रमन्त्री डा पौड्याल श्रीलङ्का प्रस्थान,काठमाडौं :परराष्ट्रमन्त्री डा विमला राई पौड्याल श्रीलङ्काको ७५औँ स्वतन्त्रता दिवसका अवसरमा आयोजित विशेष समारोहमा सहभागी हुन आज कोलम्बो प्रस्थान गरेकी छन्। उनलाई श्रीलङ्काको बन्दरानाइके अन्तर्राष्ट्रिय विमानस्थलमा त्यहाँका सांसद परमिता बन्दरा तेनाखुनले स्वागत गर्ने परराष्ट्र मन्त्रालयले जनाएको छ । मन्त्री पौड्याल आज साँझ श्रीलङ्काका लागि नेपाली राजदूत वासुदेव मिश्रले आयोजना गर्ने रात्रि भोजमा सहभागी हुने कार्यक्रम तय भएको छ। सो अवसरमा उनले श्रीलङ्कामा रहेका नेपाली समुदायसँग अन्तरक्रिया गर्ने कार्यक्रम छ । भोलि शुक्रबार श्रीलङ्काका समकक्षीसँग भेटवार्ता गर्ने कार्यक्रम छ भने माघ २१ गते श्रीलङ्काका राष्ट्रपति रणिल विक्रमासिंघे र प्रधानमन्त्री दिनेश गुणबद्र्धधनेसँग शिष्टाचार भेटवार्ता हुने कार्यक्रम छ। परराष्ट्रमन्त्री पौड्याल माघ २२ गते स्वदेश फर्कने कार्यक्रम छ ।
कैलाली२ बाट निर्वाचित सांसद अरुण चौधरी पक्राउ,नेपालगञ्ज : प्रहरीले कैलाली२ बाट निर्वाचित सांसद अरुण चौधरीलाई पक्राउ गरेको छ। जिल्ला अदालत कैलालीले ट्याक्टरमा आगो लगाएको आरोपमा ६ महिना कैद सजाय सुनाएको थियो। प्रहरीले चौधरीलाई बिहीबार बाँकेको कोहलपुरबाट पक्राउ गरेको हो। प्रहरी स्रोतका अनुसार बाँकेको बैजनाथ गाउँपालिका१ को चिसापानी क्षेत्रमा लुकेर बसेको अवस्थामा उनी पक्राउ परेका थिए। उनी नागरिक उन्मुक्ति पार्टीको प्रतिधितित्व गर्दै संसदमा प्रवेश गरेका हुन्। मंसिर ४ गते सम्पन्न निर्वाचनमा चौधरी २१ हजार ८७१ मत ल्याएर विजयी भएका थिए। उनले एमालेका झपटबहादुर रावल र गठबन्धनका उम्मेदवार नेकपा माओवादी केन्द्रका भगत बडुवाललाई पराजित गरेका थिए। रावलले १६ हजार १२८ मत पाएका थिए भने बडुवाल १५ हजार ११६ मतसहित तेस्रो भएका थिए। त्यसअघि नेपाली कांग्रेसका महाधिवेशन प्रतिनिधिसमेत रहेका उनले अघिल्लो स्थानीय तह निर्वाचनमा लम्की चुहाबाट पराजित भएका थिए भने लगत्तै सम्पन्न प्रदेशसभामा निर्वाचनमा पनि पराजित भएका थिए।
सरकारलाई दिएको समर्थन फिर्ता लिने उपेन्द्र यादवको चेतावनी,"वीरगन्ज : जनता समाजवादी पार्टी (जसपा) का अध्यक्ष उपेन्द्र यादवले संघीय सरकारलाई दिएको समर्थन फिर्ता लिने चेतावनी दिएका छन्। बिहीबार वीरगन्जमा आयोजित पार्टीको जिल्ला स्तरीय अगुवा कार्यकर्ता भेटघाट कार्यक्रमलाई सम्बोधन गर्दै अध्यक्ष यादवले सरकारलाई दिएको समर्थन फिर्ता लिने चेतावनी दिएका हुन्। सरकारमै रहेका दलहरूले संघीयता र समावेशीता जस्ता राजनीतिक उपलब्धी समाप्त गर्ने षडयन्त्र गरिरहेको भन्दै यादवले भने, यदि संघीयता र समावेशीता विरुद्ध सत्ताधारी दल र मन्त्रीहरू लागिरहे सरकारलाई दिएको समर्थन फिर्ता लिएर जसपा सडक संघर्षमा उत्रिन्छ।' यसका लागि तयार रहन जसपाका नेता कार्यकर्ताहरूलाई उनले निर्देशन पनि दिए। मधेस जनविद्रोहकै कारण मुलुकमा संघीयता, समावेशीता, मधेसीको पहिचान जस्ता राजनीतिक उपलब्धी प्राप्त भएका कारण यी उपलब्धी रक्षाका लागि जसपाले जस्तोसुकै कदम पनि चाल्न सक्ने उनले बताए। प्रधानमन्त्री पुष्पकमल दाहाल 'प्रचण्ड'लाई इतिहासकै लाचार प्रधानमन्त्रीको संज्ञा पनि यादवले दिए। उनले भने , सरकारमै रहेका दल र मन्त्रीहरूले संघीयता , समावेशीता र धर्मनिरपेक्षता खारेज गर्ने अभिव्यक्ति दिइरहेका छन्, तर प्रधानमन्त्री प्रचण्ड भने स्पष्टीकरण सोध्छु भनेर लाचारी प्रदर्शन गरिरहेका छन्, प्रधानमन्त्री भनेको त संविधान विरोधी अभिव्यक्ति दिने मन्त्रीलाई सिधै कारबाही गर्ने पो हो, स्पष्टीकरण सोध्छु भनेर लाचारी प्रदर्शन गर्नु होइन।' प्रतिनिधिसभामा १२ सिट भएपनि राष्ट्रिय राजनीतिमा जसपाको भूमिका महत्वपूण रहेको भन्ने नबिर्सिन उनले सत्तारूढ दललाई सचेत पनि गराए। संघीयता कांग्रेस र कम्युनिष्टहरूको मुद्दा कहिले पनि नरहेको भन्दै यादवले संघीयता समाप्त पार्ने साजिस(षडयन्त्र) विफल पार्न जसपा सचेत रहेको र आवश्यक परे फेरि आन्दोलनमा उत्रिन तयार रहेको बताए। मंसिरको निर्वाचनमा देश भित्रकै आन्तरिक र देश बाहिरको बाह्य शक्तिको षडयन्त्रका बाबजुद पनि जसपा राष्ट्रिय दल बन्न सफल भएको जिकिर उनले गरे। उनले मंसिर ४ को निर्वाचनमा एमालेसँग तालमेल गर्ने जसपाको निर्णय सहि भएको पनि यादवले बताए।"
गतिशील र प्रभावकारी ढंगले संसदमा उपस्थित हुन सांसदलाई सभामुखको आग्रह,"काठमाडौं :प्रतिनिधि सभाका सभामुख देवराज घिमिरेले संसदमा गतिशील र प्रभावकारी ढंगले उपस्थित हुन सांसदहरूलाई आग्रह गरेका छन्। बिहीबार सङ्घीय संसद् सचिवालयले प्रतिनिधिसभाका सांसदका लागि आयोजना गरेको संसदीय प्रक्रिया र अभ्यास विषयक अभिमुखिकरण कार्यक्रमको आज उद्घाटन गर्दै सभामुख घिमिरेले संसदीय व्यवस्था र प्रणालीलाई उँचो बनाउन सांसदको भूमिका प्रभावकारी हुनुपर्नेमा जोड दिए। संसद भवनमा आयोजित संसदहरूलाई अभिमुखीकरण कार्यक्रममा बोल्दै सभामुख घिमिरेले संसदमा गम्भीर भएर उपस्थित हुन सांसदहरूलाई आग्रह गरेका हुन्। संसदलाई व्यवस्थित गर्न संविधानसम्वत निर्माण भएका ऐेन नियमहरूलाई परिस्कृत गर्दै लैजाने उनको भनाइ छ। सभामुख घिमिरेले भने,'जनउत्तरदायी भएर हामीले के कति काम गरिरहेका छौं। नागरिकसँग गरेका वाचाप्रति गम्भीर छौं कि छैनौं। जनताले हाम्रा अभिव्यक्ति,गतिविधि र प्रयत्नहरूबाट हेरिरहेका छन्। यी विषयमा गम्भीर हुन जरूरी छ।' उनले सरकारलाई नै गम्भीर बनाउने खालका विषय उठाउनुपर्ने भन्दै गरिमामय भूमिका खेल्न सांसदहरूलाई आग्रह गरे।"
राष्ट्रियसभा उपाध्यक्षमा उम्मेदवारी दिने कांग्रेसको निर्णय,"काठमाडौं :नेपाली कांग्रेसले राष्ट्रियसभाको उपाध्यक्षमा उम्मेदवारी दिने निर्णय गरेको छ। सभापति शेरबहादुर देउवा निवास धुम्बाराहीमा बिहीबार बिहान बसेको संदीय दल कार्यसमितिको बैठकले राष्ट्रियसभा उपाध्यक्षमा उम्मेदावारी दिने निर्णय गरेको कांग्रेसका मुख्य सचेतक रमेश लेखकले जानकारी दिए। बैठकपछि लेखकले भने,'राष्ट्रियसभाको उपाध्यक्षमा उम्मेदवारी दिने निर्णय भएको छ। यसबारे अन्य दलहरूसँग छलफल गरेर अघि बढ्छौं।' राष्ट्रियसभा उपाध्यक्षको निर्वाचन माघ २३ गते हुँदैछ। यस्तै, बैठकले कांग्रेस संसदीय दलको बैठक माघ २६ गते बोलाउने निर्णय गरेको छ।"
"सरकार छाड्नेबारे रास्वपा अनिर्णित, प्रधानमन्त्रीलाई दिए दुई दिनको 'अल्टिमेटम'","काठमाडौं : राष्ट्रिय स्वतन्त्र पार्टी (रास्वपा)ले दुई दिनपछि मात्रै सरकारमा बस्ने कि नबस्ने विषयमा निर्णय गर्ने भएको छ। प्रधानमन्त्री पुष्पकमल दाहाल प्रचण्ड र नेकपा एमाले अध्यक्ष केपी शर्मा ओलीले टेलिफोनमार्फत् दुई दिनको समय माग गरेको पार्टी प्रवक्ता मुकुल ढकालले जानकारी दिए। बैठकपछि सञ्चारकर्मीसँग कुरा गर्दै उनले प्रधानमन्त्री र ओलीको फोन आएरै आफूहरू दुई दिन पर्खिन तयार भएको बताए। यसबीचमा ओली नेतृत्वको उच्च स्तरीय राजनीतिक संयन्त्रको बैठक बसेर यस विषयमा छलफल चलाइने उनको भनाइ छ। 'प्रधानमन्त्रीजी र एमाले अध्यक्षजीले सभापतिज्युलाई टेलिफोन गरेर दुई दिनको समय माग्नुभएको छ। उहाँहरूले रास्वपाले समग्र परिस्थितिलाई मध्यनजर गर्दै दुई दिनको समय माग्नुभएको छ। यसबीच सत्ता साझेदार दलहरूले उच्च स्तरीय राजनीतिक संयन्त्रबाट समस्या समाधान गर्ने भन्नुभएको छ,' उनले भने। उनले राप्रपा अध्यक्ष राजेन्द्र लिङ्देनले पनि टेलिफोन गरेर दुई दिनको समय माग गरेको बताए। उनले दुई दिन कुर्दैमा केही नबिग्रने भन्दै उक्त समय दिएको बताए। गृह मन्त्रालय पाए कोसलाई मन्त्री बनाउने भन्ने प्रश्नमा उनले उक्त कुरा पार्टीले निर्णय गर्ने बताए। 'सुरुमा त प्रधानमन्त्रीजीले मन्त्री पठाउनुस् भन्नुपर्यो। त्यो भनिसकेपछि सांसदलाई पठाउने कि गैरसांसदलाई पठाउने त्यो पार्टीले नर्णय गर्छ,' उनले भने। सहमति बमोजिम गृह मन्त्रालय आफूहरूको भागमा परेको भन्दै त्यसमा अन्य पार्टीले अस्तक्षेप गर्न नहुने उनको भनाइ छ।"
"माओवादी बैठकको निष्कर्ष रवि लामिछानेको मुद्दा अझै बाँकी छ, उनको पार्टीले धैर्यता गर्नुपर्छ",काठमाडौं : नेकपा माओवादी केन्द्रले रवि लामिछानेको मुद्दाको टुंगो नलागेकाले उनको पार्टीले धैर्यता गर्नुपर्ने निष्कर्ष निकालेको छ। बिहीबार पेरिडाँडामा बसेको स्थायी कमिटी बैठकले उक्त निष्कर्ष निकालेको हो। उनले सत्ता साझेदार दलमा कुनै समस्या नरहेको बताए। उनले नेकपा एमाले अध्यक्ष केपी शर्मा ओलीको गृह मन्त्रालय रास्वपाले नै पाउनुपर्ने अभिव्यक्ति निजी भएको र यसले गठबन्धनमा कुनै समस्या नल्याउने उनको दाबी छ। प्रधानमन्त्रीको व्यस्तताका कारण आजको बैठक अनिर्णित भएको र बैठक भोलि फेरि बस्ने महराले बताए। रास्वपा सभापतिसमेत रहेका लामिछानेले आज बिहान प्रधानमन्त्री पुष्पकमल दाहाल प्रचण्डसँग भेटवार्ता गरेका थिए। उनले गृह मन्त्रालय नपाए सरकार छाड्ने चेतावनी दिएका थिए।
गृह मन्त्रालय राष्ट्रिय स्वतन्त्र पार्टीले नै पाउँछ : ओली,"विराटनगर : नेकपा एमाले अध्यक्ष एवम् पूर्वप्रधानमन्त्री केपी शर्मा ओलीले गृह मन्त्रालयको जिम्मेवारी राष्ट्रिय स्वतन्त्र पार्टीले नै पाउने बताएका छन् । विराटनगर विमानस्थलमा बिहीबार पत्रकारसँग कुरा गर्दै अध्यक्ष ओलीले गठबन्धनमा भएको सहमति कार्यान्वयन हुनुपर्नेमा जोड दिए। यसअघि सत्ता गठबन्धनमा भएको सहमति नै रास्वपाका लागि गृह मन्त्रालयको जिम्मेवारी पाउने प्रमुख आधार भएको उनले बताए। उनले गृह मन्त्रालय रास्वपा बाहेक अन्य कुनैपनि पार्टीलाई नदिइने दाबी गरे । प्रधानमन्त्री प्रचण्ड र आफूबीच सो विषयमा आवश्यक छलफलसहितको सहमति समेत भइसकेको उनले स्पष्ट पारे । उनले भने,गृह मन्त्रालय राष्ट्रिय स्वतन्त्र पार्टीलाई दिने सहमति छ । मन्त्रालय पाउँदा मन्त्री कसलाई बनाउने भन्ने विषय भने उहाँहरूले आफै टुङ्गो लगाउनुहुन्छ । गृह मन्त्रालयसम्बन्धी निर्णयका निम्ति अदालतको पूर्णपाठ पर्खिनुपर्ने कुनै आवश्यकता नरहेको अध्यक्ष ओलीले जिकिर गरे । उनले गृह मन्त्रालयको जिम्मेवारीको विषयमा पनि केहीदिनमै टुङ्गो लाग्ने उनले बताए ।"
गण्डकीमा दुई अध्यादेश पारित,"पोखरा : नेपाली कांग्रेस नेतृत्वको गण्डकी प्रदेश सरकारले ल्याएका २ वटा अध्यादेश एमाले नेतृत्वको सरकारले सदनबाट पारित गराएको छ । गण्डकी प्रदेश सभाले बिहीबार गण्डकी प्रदेशको निजामती सेवाको गठन, सञ्चालन र सेवाको सर्त र स्थानीय सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको अध्यादेश सभाले सर्वसम्मत पारित गरेको हो । संघीय निजामती ऐन नआउँदा प्रदेश र स्थानीय तहका कर्मचारीको व्यवस्थापन कठिन भएको थियो । त्यही खाँचो पूरा गर्दै कृष्णचन्द्र नेपाली सरकारले कार्यकालको उत्तराद्र्धमा अध्यादेश ल्याएको थियो । एमाले नेता खगराज अधिकारी नेतृत्व सरकार दुवै अध्यादेश सदनमार्फत पारित गराएको हो । गण्डकी प्रदेश सभामा उपस्थित सत्ता र प्रतिपक्ष सांसदको स्वीकृतिमा अध्यादेश पारित भएका हुन् । सभामुख कृष्णप्रसाद धितालले ती विधेयक स्वीकृतिका लागि निर्णायार्थ ध्वनिमतको प्रक्रिया अपनाएका थिए । नयाँ निर्वाचनपछि गठिगत गण्डकी प्रदेश सभाको पहिलो अधिवेशनको पहिलो दिन पुस १८ गते तत्कालीन कानुन मन्त्रीसमेत रहेका कांग्रेस सांस्द विन्दु थापाले उक्त अध्यादेश टेबुल गरेका थिए । बिहीबारको सभामा आन्तरिक मामिला तथा कानुनमन्त्री रोशनबहादुर गाहाथापाले अध्यादेशलाई स्वीकृत गरियोस् भन्दै प्रस्ताव पेस गरेका थिए । कर्मचारीसम्बन्धमा प्रदेश कानुन बने वृत्ति विकास र हकहितको बाटो खुला भएको निजामती कर्मचारीहरुको आधिकारी ट्रेड युनियन कास्कीका अध्यक्ष भरत भुसालले प्रतिक्रिया दिए । जनशक्ति व्यवस्थापन गर्न, कर्मचारीको सरुवा र बढुवा गर्न बाटो खुला भएको छ, उनले भने । अब प्रदेशका कर्मचारीको सरुवा बढुवा प्रदेश सरकारले नै गर्नेछ । सरकारले प्रदेश र स्थानीय कर्मचारीलाई विवाह विदा दिने व्यवस्था पनि गरेको छ ।"
सांसद अरुण चौधरीको रिहाइ माग गर्दै नागरिक उन्मुक्तिको २४ घन्टे अल्टिमेटम,"काठमाडौं : नागरिक उन्मुक्ति पार्टीले आफ्ना सांसद अरुण चौधरीको रिहाइ माग गर्दै सरकारलाई २४ घन्टे अल्टिमेटम दिएको छ। पार्टी प्रवक्ता दामोदर पण्डितले प्रेस विज्ञप्ति जारी गर्दै पक्राउको भर्त्सना गरेका छन्। थरुहट आन्दोलनकारी र सरकारबीच ३ भदौ २०६६ मा सबै प्रकारका मुद्दा खारेज गर्ने सम्झौता भएको स्मरण गराउँदै नागरिक उन्मुक्तिले त्यसयता सबै निर्वाचनमा उनी लड्दै आएको बताएको छ। 'उनी २०६६ देखि आजसम्म कहीँ कतै फरार नरहेको यो बीचमा उनी ४ पटक स्थानीय, प्रदेश र संघका सबै निर्वाचन लडेका छन्। त्योबीचमा राज्य तथा निर्वाचन आयोग के हेरेर बसेको थियो? आज नागरिक उन्मुक्ति पार्टीबाट संघमा विजयपश्चात् यो मुद्दा किन उठ्यो पूर्वाग्रही आँखाले किन हेरियो?,' विज्ञप्तिमा भनिएको छ। सांसद चौधरीको पक्राउले सम्पूर्ण आदिवासी थारू र पहिचानवादीहरूमाथि विभेद गरेको ऐन्दै नागरिक उन्मुक्तिले २४ घण्टाभित्र रिहाइको माग गरेको छ। 'त्यसपछिका घटनाको परिणामको दोषी सरकार र सम्बन्धित निकाय हुनेछ,' विज्ञप्तिमा भनिएको छ। राज्यले जबरजस्ती आन्दोलनमा धकेल्ने प्रयास नगरोस् भन्दै नागरिक उन्मुक्ति पार्टीलाई आन्दोलनका निम्ति तयार रहन नेताकार्यकर्तालाई निर्देशन दिएको छ।"
रास्वपाले बोलायो संसदीय दल र केन्द्रीय समितिको बैठक,"काठमाडौंः राष्ट्रिय स्वतन्त्र पार्टीले संयुक्त बैठक बोलाएको छ । रास्वपाले संसदीय दल र केन्द्रीय समितिको संयुक्त बैठक डाकेको हो । बैठक पार्टी केन्द्रीय कार्यालय बसुन्धारामा दिउँसो ३ बजे बस्दैछ । रास्वपाका प्रवक्ता मुकुल ढकालले समसामयीक राजनीतिक परिस्थितिबारे थप निर्णय गर्न बैठक बोलाइएको बताए । ढकालले अन्नपूर्णसँग भने,गृह मन्त्रालयबारे छलफल गर्छौं । साथै समसामयीक विषयमा पनि कुरा गर्ने भन्ने छ । रवि लामिछानेले गृहमन्त्रीबाट राजीनामा दिएपछिको आज बस्न लागेको संयुक्त बैठक पहिलो हो ।"
सिमसार क्षेत्र संरक्षण गर्नु सबैको दायित्व : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सिमसार क्षेत्र सबैका साझा सम्पत्ति भएको उल्लेख गर्दै यसको संरक्षण गर्नु सबैको साझा दायित्व भएको बताएका थिए। सिमसार दिवसका अवसरमा बिहीबार शुभकामना सन्देश जारी गर्दै उनले जलवायुजन्य जोखिम तथा अवाञ्छित मानवीय कारण सिमसार क्षेत्र सङ्कटमा पर्दै गएको उल्लेख गरेका छन्। सन्देशमा प्रधानमन्त्री दाहालले सिमसार क्षेत्रको संरक्षण, सम्बर्द्धन तथा दिगो व्यवस्थापन गरी त्यहाँबाट उत्पादन हुने वस्तु र सेवाको दिगो सदुपयोगका लागि तीन तहका सरकार, स्थानीय समुदाय र निजी क्षेलाई आह्वान गरेका छन्। दिवस अवसरमा उनले सफा जल र स्वस्थ पारिस्थितिकीय प्रणालीको सूचक सिमसार क्षेत्रको संरक्षण, सम्बर्द्धन र सदुपयोग गर्नका लागि सम्बद्ध सबैलाई थप प्रेरणा मिल्ने विश्वाससहित शुभकामना व्यक्त गरेका छन्। प्रधानमन्त्री दाहालले यसका लागि आवश्यक नीतिगत तथा संस्थागत व्यवस्थाका लागि आपसी समन्वय, सहकार्य र सहअस्तित्वसहित सिमसार क्षेत्रको संरक्षण गर्नसमेत आग्रह गरेका छन्। आज फेब्रुअरी २ तारिखका दिन संसारभर आजको आवश्यकताः सिमसारको पुनःस्थापना भन्ने सङ्कल्पका साथ विश्व सिमसार दिवस मनाइँदै छ । जानेर वा नजानेर सिमसार क्षेत्र अतिक्रमण हुने गरेका, सहरी क्षेत्रका सिमसार प्रदूषित हुने गरेका, पहाडी क्षेत्रमा जथाभावी रुपमा सडक खन्दा र सहरी क्षेत्रमा जथाभावी रुपमा हुने बसाइँसराइ र भौतिक विकास निर्माणले गर्दा सिमसार क्षेत्र नासिँदै गएका छन् । पछिल्ला दिनमा जलवायु परिवर्तनको जोखिमका कारण सबैभन्दा बढी नकारात्मक प्रभाव सिमसार क्षेत्रमा पर्ने गरेको छ भने तापक्रम अत्यधिक वृद्धि हुँदा सुख्खा समयमा सिमसारको पानी सुक्ने गरेको र अत्यधिक वर्षाले गर्दा बाढीपहिरो र डुवानको कारण सिमसार क्षेत्र पुरिने गरेका छन् । 'सिमसार संरक्षण गर्ने नेपालको आफ्नै मौलिक परम्परालाई सन् १९८८ मा कोसीटप्पु वन्यजन्तु आरक्षलाई विश्व रामसार सूचीमा सूचीकृत गरेर अन्तर्राष्ट्रिय समुदायसँग सहकार्य गर्दै सिमसार क्षेत्रको जगेर्नामा क्रियाशील रहेको सर्वविदितै छ । नेपालमा भएका तालतलैया, ढाव, कुवा, कुलो, खोलानाला गरी करिब पाँच दशमलव पाँच प्रतिशत क्षेत्रफल सिमसार क्षेत्र रहेको छ । त्यसमध्ये अन्तर्राष्ट्रिय महत्व भएका १० वटा सिमसार क्षेत्रलाई रामसार सूचीमा सूचीकृत गर्न सफल भएका छौं', प्रधामन्त्रीको शुभकामना सन्देशमा उल्लेख छ । सिमसार क्षेत्र भएका पारिस्थितिकीय प्रणालीले कार्बन सञ्चिति गर्ने क्षमता बढी हुने र जलवायु अनुकूलन क्षमता समेत बढी हुने हुँदा यिनको संरक्षण, सम्बर्द्धन र दीगो सदुपयोग अति आवश्यक रहेकामा उनले जोड दिउका छन्। प्रधानमन्त्री दाहालले जैविक विविधताको संरक्षण, पानीको शुद्धिकरण र पुनःर्भरण, कार्बन सञ्चिति, खाद्यपदार्थको स्रोत सुनिश्चितता, जलवायु जोखिमसँग जुध्नसक्ने क्षमता, जीविकोपार्जनको स्रोत संरक्षण तथा पर्यापर्यटनलाई प्रवर्द्धन गर्न पनि सिमसार क्षेत्रको संरक्षण गर्नुपर्ने उल्लेख गरे। रासस"
रास्वपा केन्द्रीय समितिको बैठक सुरू,"काठमाडौंः राष्ट्रिय स्वतन्त्र पार्टीको केन्द्रीय समितिको बैठक सुरू भएको छ। पार्टी केन्द्रीय कार्यालय बसुन्धारामा सुरू भएको बैठकमा गृहमन्त्रालय,सरकारमा बस्ने कि नबस्नेलगायत विषयमा छलफल हुने बताइएको छ। रास्वपाका सभापति रवि लामिछानेले प्रधानमन्त्री पुष्पकमल दाहाल प्रचण्डसँग आफूलाई गृहमन्त्री नबनाए आफ्नो पार्टीकै व्यक्तिलाई गृहमन्त्री बनाउनुपर्ने बताउँदै आएका छन्। तर प्रचण्ड गृहमन्त्रालय रास्वपालाई नदिने मुडमा छन्। आजको बैठक यसै विषयमा केन्द्रित हुने रास्वपाले बताएको छ।"
मलेसियाका गृहमन्त्री आज नेपाल आउँदै,"काठमाडौं : नेपालको प्रमुख श्रम गन्तव्य मुलुक मलेसियाका गृहमन्त्री सैफुद्दिन नासुसन इस्माइल तीनदिने नेपाल भ्रमणका लागि आज आउँदै छन्। उनी बिहीबार साँझ ७ बजे काठमाडौं आइपुग्ने परराष्ट्र मन्त्रालयले जनाएको छ । भ्रमणका क्रममा गृहमन्त्री इस्माइलले शुक्रबार श्रम, रोजगार तथा सामाजिक सुरक्षामन्त्री डोलप्रसाद अर्यालसँग औपचारिक भेटवार्ता गर्नेछन् । भ्रमणका क्रममा मलेसियाको फरेन वर्कर इम्प्लोइमेन्ट रिल्याक्सेशन प्लानबारे गृहमन्त्री इस्माइलले नेपाली अधिकारीसँग छलफल गर्ने बताइएको छ । भ्रमण सम्पन्न गरी उनी आगामी शनिबार स्वदेश फर्कने कार्यक्रम छ। रासस"
राप्रपाको केन्द्रीय कार्यसम्पादन समिति बैठक बस्दै,"काठमाडौं : राष्ट्रिय प्रजातन्त्र पार्टी (राप्रपा)को केन्द्रीय कार्यसम्पादन समितिको बैठक बस्दैछ। पार्टी केन्द्रीय कार्यालय धुम्बाराहीमा दिउँसो ३ बजे बस्ने बैठकमा समसामयिक राजनीतिक परिस्थितिको समीक्षा,पार्टीको आगामी कार्यक्रम र आसन्न केन्द्रीय कार्यसमिति बैठकलगायतका विविध विषयमा छलफल हुने पार्टी राप्रपाका प्रवक्ता मोहन श्रेष्ठले जनाकारी दिए। गृहमन्त्रालयको विषयलाई लिएर सत्ता साझेदार दलबीच खटपट परिरहेका बेला राप्रपाले बैठक बोलाएको हो। सर्वोच्च अदालतले राष्ट्रिय स्वतन्त्र पार्टीका सभापति रवि लामिछानेको नागरिकता बदर गरिदिएपछि गृहमन्त्रालय रिक्त रहेको छ। राप्रपाले रिक्त मन्त्री पदपूर्तिका लागि पुन: लामिछानेलाई नै सिफारिस गर्नुपर्ने बताएको बुझिएको छ। लामिछानेले पुन:नागरिकता लिएपछि रास्वपाले गृहमा पुन: दावी गर्दै आएको छ। माओवादी केन्द्रका अध्यक्ष तथा प्रधानमन्त्री पुष्पकमल दाहाल प्रचण्डले गृह रास्वपालाई नदिने बताएका छन्। प्रचण्डले अदालतको फैसलाको पूर्णपाठ नआउँदासम्म गृह आफैसँग राख्ने बताएका छन्। गठबन्धन घटक दलभित्र रवि लामिछानेलाई पुनः गृह मन्त्री बनाउने या नबनाउने विषयमा मतभिन्नता देखिएको छ।"
परराष्ट्रमन्त्री पहिलो विदेश भ्रमणका रुपमा आज श्रीलंका जाँदै,"काठमाडौं: परराष्ट्रमन्त्री डा विमला राई पौड्याल आज श्रीलंका जाँदै छिन्। परराष्ट्रमन्त्रीको यो पहिलो विदेश भ्रमण हो। मन्त्री पौड्याल श्रीलंकाको ७५औँ स्वतन्त्रता दिवसका अवसरमा कोलोम्बोमा आयोजना हुने विशेष समारोहमा अतिथिका रुपमा सहभागी हुन त्यसतर्फ जान लागेको मन्त्रालयका सहसचिव रामप्रसाद सुवेदीले जानकारी दिए। परराष्ट्रमन्त्री पौड्यालले श्रीलंली समकक्षी अली साब्रीको निमन्त्रणमा कोलोम्बोमा यही माघ २० र २१ गतेमा हुने समारोहमा सम्मानित अतिथिका रुपमा सहभागी हुनेछिन्। परराष्ट्रमन्त्री पौड्यालले माघ २० गते कोलम्बोमा आफ्ना समकक्षीसँग भेटवार्ता गर्नुका साथै स्वतन्त्रता चोकमा राष्ट्रपतिको सचिवालयले आयोजना गर्ने सांस्कृतिक महोत्सव लंकारालंकामा सहभागी हुने कार्यक्रम छ। यसैगरी माघ २१ गते ७५औँ स्वतन्त्रता दिवस समारोहमा सहभागी हुने, श्रीलङ्काका राष्ट्रपति र प्रधानमन्त्रीसँग शिष्टाचार भेट गर्ने र राष्ट्रपतिले राष्ट्रपति भवनमा आयोजना गर्ने स्वागत समारोहमा सहभागी हुने कार्यक्रम छ। परराष्ट्रमन्त्री डा पौड्याल माघ २५ गते काठमाडौँ फर्कने कार्यतालिका छ।"
संसद्मा सत्तारुढबीच नै जुहारी,"काठमाडौं : एमाले सांसद रघुजी पन्तले बुधबार प्रतिनिधिसभा बैठकमा भने, मन्त्रीहरू नै संविधानको मान्यताविपरीत धर्मनिरपेक्षता, संघीयतालाई मान्दिनँ भन्दै बोलिरहनुभएको छ। प्रधानमन्त्री र मन्त्रीहरूको सार्वजनिक विवाद आएको राम्रो होइन। त्यसबारे छलफल आवश्यक भए क्याबिनेटमा गर्नुहोस्। तर, संविधानको आधारभूत संरचनाको बारेमा प्रधानमन्त्री र मन्त्रीहरूको धारणा बाझिने कुरा मुलुकको लोकतन्त्रको लागि राम्रो लक्षण होइन । त्यसपछि बैठकमा सत्तापक्षकै सांसदहरूबीच जुहारी चल्यो। बैठकमा संघीयताविरुद्ध बोल्ने राष्ट्रिय प्रजातन्त्र पार्टीका मन्त्रीहरूको अभिव्यक्तिप्रति असन्तुष्टि जनाएपछि सत्ता पक्षकै सांसदहरूको जुहारी चलेको हो। संविधानअनुसार मन्त्रीमा शपथ लिएका मन्त्रीहरूले व्यवस्थामाथि प्रश्न उठाउन नमिल्ने पन्तको भनाइ थियो। त्यसपछि सांसद शक्ति बस्नेतले पनि सडकमा बहस एक हदसम्म स्वीकार्य भए पनि मन्त्रीहरूले सरकारमा बसेर संघीयताविरुद्ध बोल्न नमिल्ने भनाइ राखे। क्याबिनेट सदस्यहरूले संविधानका मूल्यहरूभन्दा बाहिर गएर गर्ने टिप्पणी स्वीकार्य हुन सक्दैन। यस्ता प्रकारका गल्तीहरू आगामी दिनमा नहोस् र यी विषयलाई सच्याइयोस्, उनले भने। राप्रपाका ज्ञानेन्द्र शाहीले उनीहरूको भनाइप्रति असन्तुष्टि जनाउँदै सीता नेपालकी छोरी, विश्वको प्रसिद्ध ग्रन्थ वेद नेपालको भएकाले कोही नास्तिक नहुने दाबी गर्दै संविधान संशोधन गर्नुपर्नेमा भनाइ राखे। शाहीले बोलेपछि सांसद पन्त र बस्नेतले बोल्न खोजे पनि सभामुख देवराज घिमेरेले तत्काल उनीहरूलाई रोके। त्यसपछि बोलेका राप्रपा महामन्त्री एवं सांसद धवलशमशेर राणाले राजतन्त्र फर्काएरै छाड्ने सदनबाटै व्यक्त गरे। उनले भने, राप्रपा सानो होला। तर, जनताको मनमा भिजेका छौं। हामी नेपालमा सनातन हिन्दू राष्ट्र कायम गर्न आएका छौं। हामी राजासहितको प्रजातन्त्र पुनःस्थापना गर्न आएका छौं। त्यो कुरा संविधानले रोक्दैन। हामी बोल्छौं र समयमा कार्यान्वयन गर्छौं। उनले संविधान र व्यवस्थालाई मानेर नै संसद्मा आएको बताउँदै, हामी यो व्यवस्था नमान्ने भए जंगल गएर बन्दुक उठाउथ्यौं। हामीलाई हेप्ने र होच्याउने काम आइन्दा यो सदनबाट नहोस्, भने। राणाको भनाइप्रति जसपाका सांसद राजकिशोर यादवले विरोध असन्तुष्टि पोखे। संविधानविरुद्ध बोलिरहेमा आफूहरू सदन घेर्न बाध्य हुने उनले चेतावनी दिए। उनले भने, प्रधानमन्त्रीजीले मन्त्रीहरूलाई स्पष्टीकरण सोध्छु भन्न ुभएको थियो। त्यो के भयो ? यदि यही रवैया रह्यो भने हामी सदन घेर्न बाध्य हुन्छौं। होइन भने यस्ता अनुशासनहीन र संविधान नमान्ने मन्त्रीलाई बर्खास्त गर्नुपर्छ। संविधान नमान्ने मन्त्रीलाई प्रधानमन्त्रीले बर्खास्त गर्नुपर्ने बताउँदै उनले संघीयता कसैको कृपाले, गणतन्त्र कसैको आशीर्वाद र दाइजोबाट नल्याएको बताए। कसैको रहरले संघीयताविरुद्ध जान सकिँदैन। मन्त्री पदको दुरुपयोग गर्दै संघीयता र गणतन्त्रको विरोधमा बोल्यो भने जसपा चुप लागेर बस्न सक्दैन, भने। यादवले संसद्मा एउटा कुरा कुरा अपेक्षा गरेको र अर्को आएको बताए। मलाई लाग्थ्यो आज यो सदनभित्र विशेष प्रस्ताव आउँला, के कति कारणले प्रेम आचार्यले आत्मदाह गर्न बाध्य भए ? त्यसको बारेमा चर्चा होला। तर, भएन । चितवन २ सांसद पद रिक्त प्रतिनिधिसभाको बुधबारको बैठकमा सभामुख देवराज घिमिरेले चितवन प्रतिनिधिसभा निर्वाचन क्षेत्र नम्बर २ सांसद पद रिक्त भएको सूचना प्रतिनिधिसभालाई जानकारी गराएका छन्। उक्त क्षेत्रबाट निर्वाचित राष्ट्रिय स्वतन्त्र पार्टीका रवि लामिछानेको नागरिकता विषयमा सर्वोच्च अदालतले सांसद पद खारेज गरेको थियो। सभामुख घिमिरेले सर्वोच्चको संवैधानिक इजलासको उत्प्रेषणको आदेशले चितवन क्षेत्र नम्बर २ बाट उम्मेदवार बनेको, निर्वाचित भएको र प्रमाणपत्र पाएको लगायतका काम बदर गरेको पत्र प्राप्त भएको जानकारी गराएका थिए। सर्वोच्चले माघ १५ गते प्रतिनिधिसभालाई रवि लामिछानेको पदसम्बन्धी मुद्दाको विषयमा भएको फैसलाको जानकारी गराएको थियो। युवराज पौडेल तथा अधिवक्ता रविराज बसौला र नानीबाबु खत्री रिट निवेदक रहेको निवेदनमा संवैधानिक इजलासले लामिछाने सांसदका लागि अयोग्य भएको फैसला गरेको थियो। रविले प्राप्त गरेको अमेरिकी नागरिकता परित्याग गरेपछि विधिवत रूपमा नेपाली नागरिकता पुनः कायम गर्ने प्रक्रिया पूरा गरेको नदेखिएको हुँदा निजले प्रतिनिधिसभा सदस्य पदको उम्मेदवार हुन वा सो पदमा निर्वाचित भई कायम रहन मिल्ने देखिएन। निजले चितवन जिल्ला, निर्वाचन क्षेत्र नं २ बाट प्रतिनिधिसभा सदस्य पदमा उम्मेदवार हुन पाउने अवस्था नरहेकोमा उम्मेदवार भई निर्वाचितसमेत भएको देखिँदा निज प्रत्यर्थी रविलाई उम्मेदवार कायम गर्ने, निजलाई निर्वाचित घोषणा गर्ने, प्रमाणपत्र दिनेलगायतका काम कारबाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर्छ भन्ने व्यहोरा सभामुख घिमिरेले पढेर सुनाएका थिए।"
संसदीय व्यवस्थाबारे संसद् सचिवालयले सांसदसँग दुई दिन अभिमुखीकरण गर्दै,"काठमाडौं: संसद सचिवालयले सांसदलाई संसदीय व्यवस्था तथा संसदको नीति र कानून जानकारी गराउन अभिमुखीकरण सञ्चालन गर्ने भएको छ। अभिमुखीकरण आज र भोलि संसद भवन नयाँ बानेश्वमा हुनेछ। आज ११ बजेदेखि चार बजेसम्म र भोलि पनि सोही समयमा अभिमुखीकरण सञ्चालन गरिने संसद सचिवालयका प्रवक्ता सहसचिव एकराम गिरीले अन्नपूर्णलाई बताए। आज ११ बजे आईसीसीको लोकसेवा हलमा सुरु हुने कार्यक्रमको सभामुख देवराज घिमिरेले उद्घाटन गर्नेछन्। अभिमुखीकरणमा संविधानसभा अध्यक्ष, पूर्वसभामुखलगायतले संसदीय व्यवस्था, कानून तथा अभ्यासका बारेमा आफ्नो अनुभव आदानप्रदानसहितको अन्तर्क्रिया हुने गिरीले बताए।"
"नेकपा माओवादी केन्द्रको स्थायी कमिटी आज ४ बजे, पार्टी सुदृढीकरणबारे छलफल हुने","काठमाडौं: सत्तारुढ दल नेकपा माओवादी केन्द्रको स्थायी कमिटीको बैठक आज बस्दैछ। बैठक अपराह्न चार बजेलाई बोलाइएको महासचिव देव गुरुङले बताए। गुरुङले अन्नपूर्णसँग भने, 'आज संसद सचिवालयले सांसदका लागि अभिमुखीकरण कार्यक्रम राखेको रहेछ। त्यो कार्यक्रम सकिए लगत्तै स्थायी कमिटी बैठक बस्छ। अभिमुखीकरण कार्यक्रम ४ बजेसम्म भएकाले त्यसपछि पार्टी कार्यालयमा बस्नेगरी स्थायी कमिटी बैठक डाकिएको छ।' बैठकमा पार्टीक आन्तरिक गतिविधि, संगठन सुदृढीकरणलगायतका विषयमा छलफल हुने गुरुङले बताए। स्थायी कमिटी सदस्य पम्फा भुसालले पनि बैठक पार्टी र संगठनलाई मजबुद बनाउन केन्द्रित हुने बताइन्। अन्नपूर्णसँग भुसालले भनिन्, 'बैठक पार्टीको आन्तरिक गतिविधि, संगठन सुदृढीकरणलगायतका विषयमा केन्द्रित हुन्छ। बाँकी स्थायी कमिटी सदस्यहरूले उठाएका विषयलाई पनि सम्बोधन गर्ने काम हुन्छ।' यसअघि बुधबारलाई बोलाइएको स्थायी कमिटीको बैठक आन्तरिक गृहकार्य नपुगेको भन्दै आजसम्मलाई स्थगित गरिएको थियो। माओवादी केन्द्रले पार्टीका नेताको कार्यविभाजन, जिम्मेवारी हेरफेर, सरकारमा पार्टीको भूमिका लगायतका विषयमा छलफल गर्न स्थायी कमिटी बैठक बोलाएको हो। मंगलबारको पदाधिकारी बैठकले नेताको जिम्मेवारी बाँडफाँटको जिम्मा अध्यक्ष, उपाध्यक्षलाई दिने निर्णय गरेको थियो। महासचिव देव गुरुङ नेतृत्वको कार्यदलले नेताको कार्यविभाजन गर्ने जिम्मेवारी पाएको थियो। कार्यदलले नीतिगत विषय मात्रै राखेर प्रतिवदेन तयार पारेकाले त्यसबारे ठोस निर्णयको अधिकार पार्टी अध्यक्ष पुष्पकमल दाहाल 'प्रचण्ड', वरिष्ठ उपाध्यक्ष नारायणकाजी श्रेष्ठ र उपध्यक्ष कृष्णबहादुर महरालाई दिइएको छ।"
नेपाल प्रहरीका ९५ प्रहरी उपरीक्षकको सरुवा (कोकहाँ),"काठमाडौं : नेपाल प्रहरीका ९५ प्रहरी उपरीक्षक (एसपी)को सरुवा भएको छ। प्रहरी महानिरीक्षकको बिहीबारको निर्णयअनुसार प्रहरी उपरीक्षक सरुवा भएको हो। माघ महिनादेखि तलब, भत्तासमेत हाल सरुवा भएको दरबन्दीबाट खान पाउने गरी सरुवा गरिएको नेपाल प्रहरी प्रधान कार्यालयको मानव श्रोत विकास विभागले जनाएको छ।"
"फेवाताल जोगाउनै सकस, मुहानबाटै प्रदूषण","पोखरा : फेब्रूअरी २ मा विश्वभर सिमसार दिवस मनाइन्छ। यस वर्षको सिमसार दिवसको नारा आजको आवश्यकता : सिमसारको पुन:स्थापना रहेको छ। सिमसारको पुन:स्थापना नारा नारामै सीमित भएको छ। फेवा सिमसार क्षेत्र पुरेर घडेरी बनाउने घर बन्ने क्रम बढेको छ। सिमसार क्षेत्र पुरिदा महानगर, प्रदेश र संघ सरकारको मौनताले सिमसार पुन:स्थापना हुने अवस्था देखिदैन। पोखराका ताल, नदी र खोला प्रदूषण हुने क्रम बढ्दो छ। पोखराको विशेषगरी फेवाताल, यस तालमा मिसिने बुलौदी र फिर्के खोला, सेती नदी प्रदूषणको चपेटामा छन्। पछिल्लो समयमा फेवातालको मुख्य स्रोत हर्पन खोला नै प्रदूषणको चपेटामा परेको छ। तालको मुहानबाट बगेर आउने मुख्य पानीको स्रोत हर्पन वरपरको चंखपुर, पाखे क्षेत्रमा बस्ती बढेसँगै ताल मुहानबाटै प्रदूषणको चपेटामा पर्न थालेको हो। दिवस मनाई रहँदा पोखरामा पनि बिहीबार फेवाताल किनार गाईघाट क्षेत्रमा सरसफाइ गरी मनाइयो। ताल संरक्षण तथा विकास प्राधिकरण र वातावरण संरक्षणका लागि महाअभियान कास्कीको संयुक्त आयोजनामा भएको सरसफाई कार्यक्रममा गण्डकी प्रदेशका उद्योग, पर्यटन वन तथा वातावरण मन्त्री रेशमबहादुर जुग्जाली पनि सहभागी भएका थिए। फेवाताल लगायत पोखराका ९ ताल, फिर्के खोला, बुलौदी खोला, सेती नदी, फेवाको मुख्य पानीको स्रोत हर्पन खोला संरक्षण र प्रदूषण नियन्त्रणको दिर्घकालीन योजना भने न महानगरपालिकासँग छ, न त प्रदेश र संघ सरकारसँग नै। फेवातालमा मिसिने फिर्के खोला र बुलौदी खोलामा प्लाष्टिक जन्य फोहोरको साथै घरघरबाट सोझ्याईको फोहोर पानी बोकेर तालमा मिसाउँछ। यसरी फेवामा फोहोर मिसिने फिर्के खोलामा हुने प्रदूषण नियन्त्रणको दिर्घकालीन समस्या समाधान नगर्दै फेवातालको मुख्य पानीको स्रोत हर्पन खोला पनि फिर्के खोला जस्तै प्रदूषणको चपेटामा पर्दै गएको छ। यसबाट ताल मुहानबाटै पुरिने क्रमको साथै प्रदूषणको पनि जोखिम बढेर गएको छ। पहिले ताल भएको क्षेत्र पुरिँदै गएपछि बस्ती बस्यो। यसरी बस्ती बस्दा तालमो मुहानकै हर्पन खोला फोहोर हुँदै गएको पोखरा १८ का ८६ वर्षीय पूर्ण बहादुर थापाले बताए। २०३४ सालसम्म तालको पानी गाग्रीमा भरेर खाने गरेको सम्झना अझै ताजौ रहेको स्थानीय गोविन्दराज पहारी बताउँछन्। त्यती बेलासम्म बैदाममा खानेपानीको धारा विस्तार नभएकाले ताल किनारका बैदामका स्थानीयले खाना पकाउन, खान र गाईभैसीलाई पानी खुवाउन तालकै पानी प्रयोग गर्ने गरेको उनले सुनाए। सिमसार क्षेत्र पुरिदै र सुक्दै गएपछि सिमसारका आश्रित चराको संख्यामा पनि कमी आएको छ। पछिल्लो अध्ययनले पोखराका तालहरूमा चराको संख्यामा कमी आएको हो। पोखराको फेवातालमा सन् २०१० मा गणना गर्दा २८ सयभन्दा धेरै संख्यामा चरा देखिएको थियो। यस वर्ष मुस्किलले फेवामा १७ सय जति चरा देखिएको चरा गणनामा सहभागी दुर्गा प्रसाद तिमिल्सिनाले बताए। फेवातालमा मात्रै सन् २००० सम्म ५ हजार भन्दा बढी चरा पाइने स्थानीय बताउँछन्। पोखराका ९ ताल र विजयपुर खोला वरपर समेत गरेर सन् २०२१ मा ४६ प्रजातिका ३ हजार ८५ संख्यामा चरा पाइएको पोखरा पंछी समाजका सचिव हेमन्त ढकाल बताउँछन्।"
श्रोत नखुलेको २० लाख रुपैयाँसहित युवक पक्राउ,"वीरगन्ज : वीरगन्जमा प्रहरीले श्रोत नखुलेको ठूलो रकमसहित एक युवकलाई पक्राउ गरेको छ। प्रहरीले बाराको विश्रामपुर गाउँपालिका४ का २७ वर्षीय श्यामकिशोर प्रसाद साहलाई श्रोत नखुलेको २० लाख रुपैयाँसहित पक्राउ गरेको हो। साहलाई वीरगन्ज१६ रजतजयन्ति चोकस्थित सडकबाट बिहीबार बिहान पक्राउ गरिएको पर्साका प्रहरी उपरीक्षक कोमल शाहले जानकारी दिए। भारतको रक्सौलबाट प्रदेश २०३०११ प ६३४३ नम्बरको मोटरसाइकलमा आएका साहलाई रोकेर चेकजाँच गर्दा उनको साथबाट श्रोत नखुलेको १ हजार दरका १६०० थान नोट र पाँच सय दरका ८०० सय थान नोट बरामद भएको शाहले बताए। मोटरसाइकल र बरामद नोटसहित साहलाई नियन्त्रणमा लिएर बैंक तथा वित्तीय संस्थासम्बन्धी ऐन, २०७३ बमोजिमको कसूरमा अनुसन्धान भइरहेको प्रहरी उपरीक्षक शाहले जानकारी दिए।"
हरित भवन प्रणाली प्रवर्द्धनमा विज्ञहरूको जोड,"काठमाडौं : हरित भवन प्रणालीलाई प्रवर्द्धन गर्ने उद्देश्यले आयोजना गरिएको क्षेत्रीय कार्यशाला सम्पन्न भएको छ। हरित प्रविधिमा आधारित रोकथाम र नियन्त्रणमुखी भवन प्रणाली सम्बन्धी परियोजनाअन्तर्गत भएको कार्यशालामा नेपालसँगै कम्बोडिया, जापान, श्रीलंकालगायत देशका प्राविधिक र विज्ञहरू सहभागी थिए। कार्यशालामा जलवायु परिवर्तन विरुद्धको विश्व रणनीतिलाई सुदृढ पार्न कार्बन उत्सर्जन कम गर्ने नयाँ प्रविधिका विषयमा छलफल भएको छ। कार्यशालामा बोल्दै शहरी विकास मन्त्रालयका सचिव सुरेश आचार्यले हरित अवधारणा स्थायी र दिगोपनसँग सम्बन्धित हुने भएकाले जलवायु परिवर्तनसँग जुध्न यस्ता प्रविधि उपयोगी हुने धारणा राखेका छन्। हरित प्रविधि सम्बन्धी नवप्रवर्तनहरूको बृहत् प्रयोगले जलवायु परिवर्तनका असर न्यूनीकरणमा सहयोग पुग्ने उनको विश्वास छ। मन्त्रालयले नीतिगत तहमा जलवायु परिवर्तनको असर कम गर्न निरन्तर काम गरिरहेको बताउँदै उनले यससम्बन्धी उपयुक्त नवप्रवर्तनलाई अबलम्बन गरिने प्रतिबद्धतासमेत जनाएका छन्। नेपालका लागि जापानी राजदूत किकुता युताकाले स्थानीयको आवश्यकतालाई पहिचान गरी त्यसको वातावरणमैत्री समाधान खोज्नु पर्नेमा जोड दिए। वातावरणमैत्री प्रविधि अबलम्बन गर्दा त्यसले नेपालको दिगो विकास लक्ष्य प्राप्तिमा पनि सहयोग पुग्ने उनको विश्वास छ। परियोजना सञ्चालनमा साझेदारी एवं वातावरणमैत्री जापानी प्रविधिको प्रवर्द्धन गरेकोमा उनले युएन ह्याबिट्याटप्रति आभार प्रकट गरिन्। कार्यशालाको प्राविधिक छलफलमा सहभागी हुँदै शहरी विकास तथा भवन निमार्णका सहसचिव एकराज अधिकारीले पुरानो वास्तुकला र सम्पदा बस्ती जोगाउँदै विकास निर्माणलाई निरन्तरता दिन जरुरी रहेको औंल्याए। यस्तै ललितपुर महानगरपालिकाकी उपमेयर मञ्जली शाक्य बज्रचार्यले जग्गा बेचेर विदेश जाने र विदेशबाट फर्किएपछि साँघुरो जग्गामा नयाँ घर बनाउने परिपाटीले घरहरूको संख्या बढे पनि बसोबास व्यवस्थित र सहज हुन नसकेको भन्दै चिन्ता व्यक्त गरे। पुल्चोक इन्जिनियर क्याम्पस वास्तुकला विभागका प्रमुख डासञ्जय उप्रेतिले बजारमा पश्चिमा सामग्रीको दबदबा रहेकोप्रति चिन्ता व्यक्त गर्दै स्थानीय स्रोत साधन र मौलिकता जोगाउन मुश्किल पर्दै गएकाले बेलैमा उचित नीति निर्माण गर्नुपर्ने धारणा राखे।"
मलेसियाका गृहमन्त्री नेपाल भ्रमणमा,"काठमाडौं : मलेसियाका गृहमन्त्री सैफुद्दिन नासुशन इस्माइल तीनदिने औपचारिक भ्रमणका लागि नेपाल आइपुगेका छन्। उनी बिहीबार साँझ नेपाल आइपुगेका हुन्। उनले शुक्रबार श्रम, रोजगार तथा सामाजिक सुरक्षामन्त्री डोलप्रसाद अर्यालसँग औपचारिक भेटवार्ता गर्नेछन्। उनले नेपाली पक्षसँग मलेसियाको वैदेशिक श्रमिक रोजगारी राहत योजना बारे छलफल गर्नेछन्। मलेसिया नेपालका लागि प्रमुख श्रम गन्तव्य मध्येको एक हो। उनी शनिबार स्वदेश फर्कने छन्।"
विराटनगरको विकासमा समन्वयकारी भूमिका खेल्छौँ : अमेरिकी राजदूत,"विराटनगर : नेपालका लागि अमेरिकाका राजदूत डिन आर थोम्सनले विराटनगर महानगरपालिकाको विकासमा समन्वयकारी भूमिका खेल्ने प्रतिबद्धता जनाएका छन्। विराटनगरको विकासका लागि आफू अमेरिकी सरकारसँग समन्वय गर्न तयार रहेको उनले बताए। विराटनगर महानगरका मेयर नागेश कोइराला र उपमेयर शिल्पा निराला कार्कीसँगको भेटवार्ताका क्रममा राजदूत थोम्सनले विराटनगरको शिक्षा र स्वास्थ्य क्षेत्रको विकासका लागि अमेरिकी सरकारसँग समन्वयकारी भूमिका खेल्न आफू तयार रहेको बताएका हुन्। उनले शिक्षा र स्वास्थ्यमा सुधार नगरेसम्म विकास सम्भव नभएको प्रतिक्रिया दिए। अहिलेसम्म जति पनि मुलुकले विकास गरेका छन् ती मुलुकले शिक्षा र स्वास्थ्यमा सुधार गरेकै कारण विकास भएको हो, थोम्सनले भने। उनले मानव बेखविखन र ओसारपसारका सम्बन्धमा पनि जिज्ञासा राखेका थिए। उनले विराटनगर महानगरको न्यायिक समितिले गरेका कामकारबाहीप्रति चासो व्यक्त गरे। मेयर कोइरालाका प्रेस सल्लाहकार मीनकुमार नवोदितका अनुसार राजदूत थोम्सनले खुल्ला सिमानाका कारण महानगरवासीले भोग्नुपरेका समस्या, मानव बेखविखनका बारेमा पनि जानकारी लिएका छन्। थोम्सनले विराटनगरको विकासका लागि दूतावासका तर्फबाट सहयोग गर्ने प्रतिबद्धता जनाएको नवोदितले बताए। राजदूतसँगको भेटमा मेयर कोइरालाले शिक्षा र स्वास्थ्यलाई उच्च प्राथमिकतामा राखेर काम गरिरहेको सुनाए। उनले केशलिया र सिंघिया खोलाका कारण विराटनगरमा डुबान समस्या रहेको जानकारी गराए। दुवै खोलामा तटबन्धन निर्माणपछि मात्रै विराटनगरको डुबान समस्या समाधान हुने उनको भनाइ थियो। महानगरको सीमित स्रोतले डुबान समस्याको दीर्घकालीन समाधान गर्न गाह्रो छ। डुबानको अस्थायी समाधान गर्नेतर्फ त लागेका छौँ, उनले भने, तर स्थायी समाधानका लागि ठूलो बजेट आवश्यक पर्छ। त्यसका लागि दातृ निकायसँग अपेक्षा गरेका छौं। विराटनगर प्रदेशको स्वास्थ्य र शिक्षाको केन्द्र रहेको उनले सुनाए। अध्ययनका लागि काठमाडौंपछि सबैभन्दा बढी विद्यार्थी विराटनगरमा आउने गरेको कोइरालाको दाबी थियो। भेटमा मेयर कोइरालाले प्रदेश१ मा पर्यटनको प्रचुर सम्भावना रहेको समेत बताए। उनले भने, प्रदेशको पर्यटन विकासका लागि प्रादेशिक विमानस्थल बनाउनु जरुरी छ। यहाँबाट माउन्टेन फ्लाइट गर्दा काठमाडौंबाट भन्दा सस्तो पर्छ। राजदूतावाससँगको सम्बन्ध प्रभावकारी बनाउन मेयर कोइरालाले महानगरका तर्फबाट रत्नाकर झालाई सम्पर्क अधिकृत तोकेका छन्। उनले दूतावासका तर्फबाट पनि सम्पर्क अधिकृत तोकिदिन आग्रह गरेको प्रेस सल्लाहकार नवोदितले बताए। उपमेयर शिल्पा निराला कार्कीले न्यायिक समितिले गरेका काम कारबाहीका बारेमा अमेरिकी राजदूतलाई जानकारी गराएकी थिइन्। उनले न्यायिक समितिले गरेका काम र अनुभव सुनाइन्। प्रमुख प्रशासकीय अधिकृत विष्णुप्रसाद कोइरालाले विराटनगर महानगरको विकासका लागि चुनौती र अवसरका विषयमा प्रकाश पारेका थिए।"
एम्बुलेन्स चालकको शरीरबाट पेट्रोलको गन्ध आएपछि,जुम्ला : जिल्ला प्रशासन कार्यालय एक सरकारी कर्मचारीले आत्मदाहको प्रयास गरेका छन्। कोहलपुर घर भएका कर्णाली स्वास्थ्य विज्ञान प्रतिष्ठानका ड्राइभर गोकर्ण कार्कीले शरीरमा पेट्रोल खन्याएर आत्महत्या गर्ने प्रयास गरेका हुन्। ४० वर्षीय कार्कीले १५ वर्षदेखि अस्पतालमा काम गर्दै आएको प्रहरीले जनाएको छ। भ्रष्टाचार बढेको भन्दै उनले आत्मदाह प्रायस गरेको प्रहरीको अनुसन्धानबाट देखिएको छ। 'यो देशमा जताततै भ्रष्टाचार छ' भन्दै उनले गुनासो गुर्दै आएका थिए। यता कर्णाली स्वास्थ विज्ञान प्रतिष्ठानका रजिस्ट्रार निर्पेद्र महतले उनले मापसे गरेर बेलाबेला यस्ता क्रियाकलाप गर्दै आएको बताए। यसअघि पनि उनले प्रशासन कार्यालय अगाडि एम्बुलेन्स लगेर राखेका थिए। जिल्ला प्रहरी कार्यालय जुम्लाका डीएसपी नरेन्द्र चन्दका अनुसार मापसेको लागि मेडिकल चेकमा पठाउन लागेका बेला शरीरभरि पेट्रोल गन्ध आएकाले मेडिकल चेकपछि उक्त कुरा खुलेको बताए।
अटो रिक्सा दुर्घटना हुँदा चालकको मृत्यु,झापा : झापाको मेचीनगर नगरपालिका६ मा बिहीबार अटो रिक्सा दुर्घटना हुँदा चालकको मृत्यु भएको छ। दुर्घटनामा गम्भीर घाइते भएका चालक मेचीनगर नगरपालिका७ करुणा बस्तीका ७३ वर्षीय जयनारायण ढुंगानाको धुलाबारीस्थित आम्दा अस्पतालमा सवा ११ बजे मृत्यु भएको इलाका प्रहरी कार्यालय काकडभित्ताले जनाएको छ। प्रदेश १ ०१ ००१ ह ७६२९ नम्बरको अटो रिक्सा बिहीबार बिहान पौने १० बजे पल्टिएको थियो।
सिमसार सुक्दा चराको बसाइसराइदर बढ्यो,"काठमाडौं: नेपालमा सन् १९८७ देखि प्रत्येक वर्ष चरा गणना हुँदै आएको छ। राष्ट्रिय निकुन्ज तथा वन्यजन्तु संरक्षण विभागको अगुवाईमा यस वर्ष पनि हिमाली प्रकृतिको संयोजनमा चरा गणना सुरु भएको छ। पछिल्ला गणनाले सिमसार खुम्चिएको प्रस्ट्याएको छ। सिमसार सुक्दा पानी नपाएर कतिपय प्रजातिका चरा देखिनै छाडेका छन्। चरालाई उचित वातावरण नभए तुरुन्त वासस्थान छोड्छन्। सिमसार क्षेत्रको अतिक्रमण, प्रदूषण, जथाभावी विकासका संरचना निर्माणलगायत समस्याले सिमसार प्रभावित भएको छ। मानवीय क्रियाकलापले सिमसार क्षेत्रको गुणस्तरमा ह्रास आएको छ। चराका लागि महत्वपूर्ण प्रमुख नदी कोसी, कर्णाली र नारायणीमा अतिक्रमण बढेको छ। चराविद् डा हेमसागर बरालका अनुसार चराको उपस्थितिले ग्लोबल हेल्थलाई सूचित गर्छ। उनका अनुसार रैथाने चराले सिमसारमा बच्चा कोरल्थे। कतिपय प्रजातिका जलपंक्षी देखिँदैनन्। नदी बगर गुँड बनाउन प्रयोग गर्छन्। जलचर खाएर बाँच्ने चरा घटेको देखिन्छ। मध्यपहाडी भागबाट निस्कने चितवनको राप्ती महत्वपूर्ण छ। तर, दाङबाट निस्कने राप्तीको अवस्था राम्रो छैन। तालतलैयाको अवस्था पनि त्यस्तै छ। बर्दियामा संरक्षित क्षेत्रभन्दा बाहिर रहेको बढैया ताल मिचाहा वनस्पतिले ढाकेको छ। मानिसले रमाइलो गर्ने ठाउँ भएकाले फोहोर, भीडभाडका कारण समस्या थपिएको छ। रूपन्देहीको गैडाहवा ताललाई राम्रो मानिन्थ्यो। तर, हाल संकटमा छ। माछाका लागि ठेक्का दिँदा कतिपय सिमसारमा प्रभाव परेको उनले बताए। तालतलैया वृद्धिमानता पूर्ण उपयोगिता हुनुपर्छ। तर, वासस्थानलाई जस्ताको त्यस्तै अवस्थामा छोडेन भने त्यसमा जंगली जनावरले रुचाउँदैनन्। ताल, नदीमा पर्खाल लगाउने, पानीको सतह बढाउने, ढुंगा हाल्ने गर्दा बासस्थान हटेको र वन्यजन्तु हराएका छन्। सिमसारको क्षेत्रफल घटेको छ।"
पत्रकार महासंघ धनकुटाका सहसचिव चौधरीको निधन,धनकुटा : नेपाल पत्रकार महासंघ धनकुटाका सहसचिव पूर्णकुमार चौधरीको निधन भएको छ। उपचारको क्रममा गएराती करिव १ बजे धरानस्थित विपी कोइराला स्वास्थ्य विज्ञान प्रतिष्ठानमा निधन भएको हो। रेडियो भेडेटारका स्टेशन म्यानेजर समेत रहेका ३५ वर्षीय चौधरीलाई पिसाबमा संक्रमण देखिएपछि दुई दिनअघि उपचारका लागि धरानस्थित विपी कोइराला स्वास्थ्य विज्ञान प्रतिष्ठान लगिएको थियो। उनको उपचारकै क्रममा निधन भएको पारिवारीक स्रोतको भनाइ छ। आदिवासी जनजाति पत्रकार महासंघ (फोनिज) जिल्ला सचिव समेत रहेका उनी नेपाल प्रेस यूनियन धनकुटाका कोषाध्यक्ष समेत थिए। धनकुटा सिनेमा हलका संचालक समेत रहेका उनको पार्थिव शरीरलाई राती नै धनकुटास्थित निवासमा ल्याइएको नेपाल पत्रकार महासंघ धनकुटाका अध्यक्ष नगेन्द्र राईले बताए।
सिमसार क्षेत्र संरक्षण गर्नु सबैको दायित्व : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सिमसार क्षेत्र सबैका साझा सम्पत्ति भएको उल्लेख गर्दै यसको संरक्षण गर्नु सबैको साझा दायित्व भएको बताएका थिए। सिमसार दिवसका अवसरमा बिहीबार शुभकामना सन्देश जारी गर्दै उनले जलवायुजन्य जोखिम तथा अवाञ्छित मानवीय कारण सिमसार क्षेत्र सङ्कटमा पर्दै गएको उल्लेख गरेका छन्। सन्देशमा प्रधानमन्त्री दाहालले सिमसार क्षेत्रको संरक्षण, सम्बर्द्धन तथा दिगो व्यवस्थापन गरी त्यहाँबाट उत्पादन हुने वस्तु र सेवाको दिगो सदुपयोगका लागि तीन तहका सरकार, स्थानीय समुदाय र निजी क्षेलाई आह्वान गरेका छन्। दिवस अवसरमा उनले सफा जल र स्वस्थ पारिस्थितिकीय प्रणालीको सूचक सिमसार क्षेत्रको संरक्षण, सम्बर्द्धन र सदुपयोग गर्नका लागि सम्बद्ध सबैलाई थप प्रेरणा मिल्ने विश्वाससहित शुभकामना व्यक्त गरेका छन्। प्रधानमन्त्री दाहालले यसका लागि आवश्यक नीतिगत तथा संस्थागत व्यवस्थाका लागि आपसी समन्वय, सहकार्य र सहअस्तित्वसहित सिमसार क्षेत्रको संरक्षण गर्नसमेत आग्रह गरेका छन्। आज फेब्रुअरी २ तारिखका दिन संसारभर आजको आवश्यकताः सिमसारको पुनःस्थापना भन्ने सङ्कल्पका साथ विश्व सिमसार दिवस मनाइँदै छ । जानेर वा नजानेर सिमसार क्षेत्र अतिक्रमण हुने गरेका, सहरी क्षेत्रका सिमसार प्रदूषित हुने गरेका, पहाडी क्षेत्रमा जथाभावी रुपमा सडक खन्दा र सहरी क्षेत्रमा जथाभावी रुपमा हुने बसाइँसराइ र भौतिक विकास निर्माणले गर्दा सिमसार क्षेत्र नासिँदै गएका छन् । पछिल्ला दिनमा जलवायु परिवर्तनको जोखिमका कारण सबैभन्दा बढी नकारात्मक प्रभाव सिमसार क्षेत्रमा पर्ने गरेको छ भने तापक्रम अत्यधिक वृद्धि हुँदा सुख्खा समयमा सिमसारको पानी सुक्ने गरेको र अत्यधिक वर्षाले गर्दा बाढीपहिरो र डुवानको कारण सिमसार क्षेत्र पुरिने गरेका छन् । 'सिमसार संरक्षण गर्ने नेपालको आफ्नै मौलिक परम्परालाई सन् १९८८ मा कोसीटप्पु वन्यजन्तु आरक्षलाई विश्व रामसार सूचीमा सूचीकृत गरेर अन्तर्राष्ट्रिय समुदायसँग सहकार्य गर्दै सिमसार क्षेत्रको जगेर्नामा क्रियाशील रहेको सर्वविदितै छ । नेपालमा भएका तालतलैया, ढाव, कुवा, कुलो, खोलानाला गरी करिब पाँच दशमलव पाँच प्रतिशत क्षेत्रफल सिमसार क्षेत्र रहेको छ । त्यसमध्ये अन्तर्राष्ट्रिय महत्व भएका १० वटा सिमसार क्षेत्रलाई रामसार सूचीमा सूचीकृत गर्न सफल भएका छौं', प्रधामन्त्रीको शुभकामना सन्देशमा उल्लेख छ । सिमसार क्षेत्र भएका पारिस्थितिकीय प्रणालीले कार्बन सञ्चिति गर्ने क्षमता बढी हुने र जलवायु अनुकूलन क्षमता समेत बढी हुने हुँदा यिनको संरक्षण, सम्बर्द्धन र दीगो सदुपयोग अति आवश्यक रहेकामा उनले जोड दिउका छन्। प्रधानमन्त्री दाहालले जैविक विविधताको संरक्षण, पानीको शुद्धिकरण र पुनःर्भरण, कार्बन सञ्चिति, खाद्यपदार्थको स्रोत सुनिश्चितता, जलवायु जोखिमसँग जुध्नसक्ने क्षमता, जीविकोपार्जनको स्रोत संरक्षण तथा पर्यापर्यटनलाई प्रवर्द्धन गर्न पनि सिमसार क्षेत्रको संरक्षण गर्नुपर्ने उल्लेख गरे। रासस"
"नमोबुद्धमा बसले ठक्कर दिँदा बालिकाको मृत्यु, बसमा आगजनी",काभ्रे : नमोबुद्ध नगरपालिका७ भकुण्डेमा बसले ठक्कर दिँदा एक बालिकाको मृत्यु भएको छ। बिहीबार दिउँसो बा२ख ७३४२ नम्बरको बसले बालिकालाई ठक्कर दिएको प्रहरीले जनाएको छ। ठक्करबाट ८ वर्षीया दिविसा अधिकारीको घटनास्थलमै मृत्यु हो। घटनापछि आक्रोशित स्थानीय बासिन्दाले बसमा आगजनी गरेका छन्। यतिबेला बिपी राजमार्ग अवरुद्ध गर्दै स्थानीयहरूले प्रदर्शन गरिरहेका छन्। उक्त बस काठमाडौंबाट भकुण्डेतर्फ जाँदै गरेको प्रहरीले जनाएको छ।
१५ वर्षीया किशोरीलाई जबरजस्ती करणी गरेको आरोपमा पक्राउ,"भक्तपुर : भक्तपुर सूर्यविनायक नगरपालिका९, नंखेल लाकुरी भञ्ज्याङ बन्देश्वरी जंगलमा लगेर किशोरीलाई जबरजस्ती करणी गरेको आरोपमा एक जना पक्राउ परेका छन्। काठमाडौं थानकोट बस्ने १५ वर्षीया बालिकालाई जबरजस्ती करणी गरेको आरोपमा बुधबार साँझ ६ बजे २१ वर्षीय भक्त नेपाली पक्राउ परेका हुन्। उनलाई जबरजस्ती करणी कसुरमा पक्राउ गरेको भक्तपुर प्रहरी परिसरका सूचना अधिकृत राजु पाण्डेले जनाए।"
प्रहरीले थाल्यो सुरक्षित यात्रा अभियान,"वीरेन्द्रनगर: कर्णाली प्रदेश प्रहरी कार्यालयले सुरक्षित यात्रा अभियान थालेको छ । मातहतका दश जिल्लामा सवारी दुर्घटना न्यूनीकरण गर्न अभियान थालेको प्रहरीले जनाएको छ। सुरक्षित यात्राका लागि नेपाल प्रहरी, ट्राफिक प्रहरीले चेक पोष्टहरुमा कम्तिमा ५ मिनेट भित्र सचेतना दिने, सवारी साधन अवस्था चेकजाँच गर्ने, प्रहरीप्रति जनताको अपेक्षा तथा सुझावको बारेमा जानकारी लिने, गुनासो सुन्ने, सवारी चालकसँगै यात्रुहरुलाई सुरक्षित यात्राका लागि ट्राफिक नियम, सुरक्षा सावधानी सिकाउनेलगायतका कुराहरू जानकारी गराउने गर्दछन्। कर्णाली प्रदेश गर्ने मुख्यद्वार बबईमा कर्णाली प्रदेश प्रहरी कार्यालय सुर्खेतका एसएसपी तथा सुचना अधिकारी माधवप्रसाद श्रेष्ठ, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय कर्णाली प्रदेशका प्रमुख (एसपी) प्रज्वल महर्जनले चालक तथा यात्रुसँग सामूहिक रुपमा सुरक्षित यात्राका बारेमा जनचेतना दिएका थिए। प्रहरीले कर्णाली प्रदेशभर दुर्घटनाको दर बढ्दै गएपछि सवारी दुर्घटना न्युनीकरण गर्न सुरक्षा सचेतना कार्यक्रम गरेको जनाईएको छ। प्रदेशभर सुरक्षित यात्रा कार्यक्रम लागु गरिएको र जसमा प्रहरीले यात्रु र चालकलाई गाडीमै सुरक्षा सचेतना दिने गरेको कर्णाली प्रदेश प्रहरी कार्यालय प्रवक्ता माधव प्रसाद श्रेष्ठले बताए।"
त्रिभुवन अन्तर्राष्ट्रिय विमानस्थलबाट ९ केजी सुनसहित क्यानडेली नागरिक पक्राउ,काठमाडौं: त्रिभुवन अन्तर्राष्ट्रिय विमानस्थलबाट ९ केजी सुनसहित एक क्यानडेली नागरिक पक्राउ परेका छन्। दुबईबाट फ्लाइ दुबई  मा काठमाडौं आएका पासपोर्ट नम्बर एएम २६६५४८ का क्यानडेली नागरिक मोहमद कमल मोहगोबलाई बुधबार राति विमानस्थल भन्सार कार्यालयले पक्राउ गरेको हो। विमानस्थल सुरक्षा प्रहरी प्रवक्ता लालमणि आचार्यका अनुसार उनको साथबाट ९ केजी १३५ ग्राम अवैध सुन भेटिएको छ। आठ वटा बिस्कुट आकारका १ केजीभन्दा बढी मात्राको सुन कम्मरमा फल्स बटन बनाएर बोकेको अवस्थामा उनलाई प्रहरीले नियन्त्रणमा लिएको थिए। पक्राउ परेका महमदलाई केएमसी अस्पताल सिनामंगलमा मेडिकल जाँच गरी थप अनुसन्धान गर्न महानगरीय प्रहरी वृत्त गौशालामा राखिएको छ।
मलेसियाका गृहमन्त्री आज नेपाल आउँदै,"काठमाडौं : नेपालको प्रमुख श्रम गन्तव्य मुलुक मलेसियाका गृहमन्त्री सैफुद्दिन नासुसन इस्माइल तीनदिने नेपाल भ्रमणका लागि आज आउँदै छन्। उनी बिहीबार साँझ ७ बजे काठमाडौं आइपुग्ने परराष्ट्र मन्त्रालयले जनाएको छ । भ्रमणका क्रममा गृहमन्त्री इस्माइलले शुक्रबार श्रम, रोजगार तथा सामाजिक सुरक्षामन्त्री डोलप्रसाद अर्यालसँग औपचारिक भेटवार्ता गर्नेछन् । भ्रमणका क्रममा मलेसियाको फरेन वर्कर इम्प्लोइमेन्ट रिल्याक्सेशन प्लानबारे गृहमन्त्री इस्माइलले नेपाली अधिकारीसँग छलफल गर्ने बताइएको छ । भ्रमण सम्पन्न गरी उनी आगामी शनिबार स्वदेश फर्कने कार्यक्रम छ। रासस"
लागूऔषधसहित एक पक्राउ,"विराटनगर : मोरङको विराटनगरबाट लागूऔषधसहित प्रहरीले एक जनालाई नियन्त्रणमा लिएको छ। पक्राउ पर्नेमा मोरङको पथरीशनिश्चरे२ का २५ वर्षीय विवेक मोते रहेका छन्। अस्थायी प्रहरी पोष्ट मटेरुवाबाट खटिएको प्रहरी टोलीले लागूऔषध ओसारपसारका क्रममा बुधबार दिउँसो उनलाई पक्राउ गरेको हो। भारतको जोगबनीबाट नेपालतर्फ पैदल आउँदै गरेको अवस्थामा विराटनगर१७ स्थित मटेरुवाबाट उनी पक्राउ परेका हुन्। शंकास्पद गतिविधिका आधारमा चेकजाँच गर्दा उनको साथमा लागूऔषध भेटिएपछि नियन्त्रणमा लिइएको मोरङ प्रहरीले जनाएको छ। प्रहरीका अनुसार पक्राउ परेका मोतेका साथबाट ४९ एम्पुल लुपिजेसिक तथा ५१५१ एम्पुल एभिल, फेनारगन र डाइजोपाम बरामद गरिएको छ। प्रतिबन्धित औषधसहित पक्राउ परेका मोतेको इलाका प्रहरी कार्यालय रानीबाट थप अनुसन्धान भइरहेको जनाइएको छ।"
विश्व सिमसार दिवसमा सगरमाथा क्षेत्रको सरसफाइ,"सोलुखुम्बु : विश्व सिमसार दिवसको अवसरमा सगरमाथा क्षेत्रको सिमसार क्षेत्रको सरसफाइ गरिएको छ । सगरमाथा राष्ट्रिय निकुञ्जको कार्यालय नाम्चे सोलुखुम्बुले बिहीबार नाम्चे क्षेत्रको नदी तथा सिमसार क्षेत्रको प्लाष्टिकजन्य फोहोर संकलन गरिएको हो। निकुञ्जका कर्मचारी,सगरमाथा प्रदुषण नियन्त्रण समिति (एसपीसीसी),नेपाली सेना,नेपाल प्रहरी,स्थानीयलगायतको सहभागीतामा फुर्ते तथा नाम्चे क्षेत्रका खोला तथा नदी क्षेत्रको सरसफाइ गरिएको निकुञ्जका प्रमुख संरक्षण अधिकृत भुमिराज उपाध्यायले जानकारी दिए । उनका अनुसार सो क्षेत्रबाट अन्दाजी २५ किलो प्लाष्टिकजन्य फोहोर संकलन गरि नष्ट गरिएको छ । साथै निकुञ्जले सिमसारको महत्व र संरक्षणको उपायबारे सचेतनामुलक कार्यक्रम समेत आयोजना गरेको थियो ।"
"टर्कीको २५ सय वर्ष पुरानो भूमिगत सहर,जहाँ २० हजार मानिस अट्नसक्छन्","एजेन्सी :टर्कीको नेवेशीर प्रान्तमा एक डेरिन्कुयो सरह छ। यो सहर जमिनभन्दा माथि र तल छ।जसलाई डेरिन्कुयो भूमिगत सहर भनिन्छ। यो लगभग २५ सय वर्ष पुरानो हो। भूमिगत सहरको गहिराइ कतिपय ठाउँमा ८५ फिट र कतिपय ठाउँमा २८० फिट रहेको छ। यस भूमिगत सहरभित्र यसौं सिंढीहरू,गुफाहरू र ठुल्ठूला हलहरू छन्। यो टर्कीमा फेला परेको सबैभन्दा ठूलो भूमिगत सहर हो। यो सहरमा २० हजार बढि मानिस अटाउन सक्छन्। यस भूमिगत सहरको सबैभन्दा विशेष कुरा यो हो कि एक तहबाट अर्को तहमा जाँदा बन्द गर्न सकिन्छ। त्यहाँ ताल्चा लगाउन ढोका छैन। गोलाकार ढुंगा अड्याएर तह बन्द गर्न सकिन्छ।यो सहरभित्र जटिल खालका संरचनाहरू छन्। भित्र मदिरा वा तेल राख्ने ठाउँ,भण्डारण,अस्तबल र पूजा गृह आदि छन्। यस सहरको दोस्रो तल्लामा ठूल्ठूला हलहरू छन्। कतिपयलाई पुनरनिर्माण गरिएको छ भने कतिपय पुरानै अवस्थामा राखिएका छन्। सहरको तेस्रो र चौथो तहमा धेरै सिंढीहरू छन्। जसले पहिलो र दोस्रो तहलाई पाँचौं तहमा जोड्न मद्त गरेका छन्।यहाँ एक १८० फिट गहिरो खाडल छ। जो कुवाजस्तो देखिन्छ। यही खाडलमा पानी संकलन गरिन्छ। भूमिगत सहर र माथिको सहरका लागि यहाँ पानी संकलन गरिन्छ।"
"अभिषेकको स्थानान्तरणमा आनाकानी, राज्यकै संरक्षणमा आतंक","विराटनगर : उच्च अदालत विराटनगरले स्थानान्तरणको बाटो खुला गरेपनि गुण्डानाइके अभिषेक गिरीलाई मोरङबाट मकवानपुरको भीमफेदी कारागार पुर्याउन प्रशासनले आनाकानी गरिरहेको छ। स्थानान्तरणका लागि स्थानीय प्रशासनले सुरक्षाको प्रबन्ध नमिलाउँदा अपराधिक पृष्ठभूमिका गिरी चौकीदारको जिम्मेवारीसहित मोरङ कारागारमै छन्। अपहरण तथा शरीर बन्धक मुद्दाका कैदी उनलाई भीमफेदी लगिसक्नुपर्नेमा हालसम्ममा कुनै प्रक्रिया अघि बढाइएको छैन। राज्यकै संरक्षणमा रजगज गरेर उनले मोरङ कारागारभित्र आतंक मच्चाइरहँदा ठूलो संख्याका कैदीबन्दीले असुरक्षित महसुस गरिरहेका छन्। स्रोतका अनुसार आफ्नाविरुद्धका कुरा बाहिर लैजाने कैदीबन्दीलाई गिरीको समूहले कारागारभित्र चरम यातना दिइरहेको छ। स्थानान्तरणको निर्णय भएको लामो समयसम्म मोरङमै राखिनुले राज्यको पावर नै गिरीको कब्जामा छ भन्ने प्रष्ट हुन्छ। चौकीदारको जिम्मेवारी पनि खोसिएको छैन, स्रोतले भन्यो, त्यही जिम्मेवारीका बलमा उनले मच्चाइरहेको आतंक वर्णन गरिसाध्य छैन। राज्यकै संरक्षणमा खुलेआम आतंक मच्चाइरहेका छन्। कारागार स्रोतका अनुसार सरुवाको निर्णय कार्यान्वयन नहुँदा गिरीको मनोबल झन् बढेको छ। कैदीबन्दीमाथि गिरीबाट हुने आर्थिक र शारीरिक शोषण पछिल्लो समय झन् बढेको छ। तर, उनीसँगको साँठगाँठ र मिलेमतोका कारण प्रशासन लाचार बन्यो, कारागारका एक कैदी भन्छन्, त्यसको पीडा हामी दिनरात खेप्दैछौँ। आफ्नो सरुवा तत्काललाई कार्यान्वयन नगराउनका लागि गिरी सरकारका उच्च अधिकारीसम्मलाई प्रभावमा पार्न सफल भए। सरुवाको निर्णय कार्यान्वयन नहुनुले राज्य सञ्चालकसँग गिरीको भित्री सम्बन्ध रहेको प्रष्ट हुने ती कैदी बताउँछन्। हामीमाथि शोषण गरेर असुलेको रकम नियमित बुझाउने भएकैले राज्यका निकाय गिरीसँग नतमस्तक हुन्छन्। अहिलेसम्म उनलाई भीमफेदी नलैजानुको कारण नै यही हो, गिरी आतंकको पीडा र फेहरिस्त पोख्दै उनले भने, उल्टै राज्यले संरक्षण गरिदिँदा मोरङ कारागारलाई पूरै आफ्नो नियन्त्रणमा लिएर मनोमानी गरिरहेका छन्। उनको आतंक र दबदबा हेर्दा राज्यविहीनताको अवस्था प्रष्ट हुन्छ। ती कैदीले जतिसक्दो चाँडो गिरीलाई स्थानान्तरण गरे मात्रै मोरङका कैदीबन्दीले राहत पाउने र उनको अनेक अवैध धन्दा बन्द हुने उल्लेख गरे। कारागारभित्रबाटै असुली र मिटरब्याजको धन्दा चलाउनेलगायतका अपराधिक विवादमा मुछिएका गिरीको स्थानान्तरणका लागि कारागार व्यवस्थापन विभाग, जिल्ला प्रशासनसमेतका निकायले चासो दिएका छैनन्। कारागारबाट भिन्दै अपराधिक साम्राज्य खडा गरेर कैदीबन्दी तथा उद्योगी व्यवसायीमाथि मानसिक, शारीरिक तथा आर्थिक शोषण गरिरहेको खुलेपछि गिरीलाई मोरङबाट स्थानान्तरण गरेर भीमफेदी लैजान कारागार व्यवस्थापन विभागले लिखित निर्देशन दिएको थियो। उक्त पत्र मोरङ कारागारलाई माघ १ गते नै प्राप्त भयो। मोरङ कारागारका निमित्त जेलर तुलसीराम भगतका अनुसार लिखित निर्देशन प्राप्त हुनासाथ गिरीको स्थानान्तरणको प्रक्रिया अघि बढाइएको थियो। कारागार विभाग, जिल्ला प्रशासन, प्रहरी, कारागार सुरक्षा गार्डसमेतलाई बोधार्थ दिएर पत्राचार गरिसकिएको उनले बताए। भीमफेदी कारागारलाई पनि यसको जानकारी गराइयो। उचित सुरक्षा व्यवस्था मिलाएर स्थानान्तरण गर्नका लागि प्रशासनलगायतका निकायलाई लिखित आग्रह गरिसकिएको छ, उनले भने, हाम्रोतर्फबाट सबै प्रक्रिया पूरा भइसक्यो। तर, सरुवाको निर्णय हालसम्म कार्यान्वयन भएको छैन। सुरक्षाको व्यवस्था मिलाउन जिल्ला प्रशासनलाई लिखित जानकारी गराइसकिएको र स्थानान्तरणको थप प्रक्रिया प्रशासनबाटै अघि बढ्ने भगतको भनाइ छ। उनले अर्को चौकीदार नियुक्त नगरिएका कारण हालसम्म गिरी नै उक्त जिम्मेवारीमा रहेको पनि बताए। स्थानान्तरण गर्दा आफू असुरक्षित हुने र आफ्नो कैद अवधि सकिन लागेका बेला नियमविपरीत सरुवाको निर्णय गरिएको दाबीसहित गिरीले माघ ३ गते उक्त निर्णयविरुद्ध अन्तरिम आदेशको माग राखेर उच्च अदालत विराटनगरमा रिट दायर गरेका थिए। रिटमाथि सुनुवाइ गर्दै यही माघ १२ गते उच्चले अन्तरिम आदेश दिन अस्वीकार गर्यो। न्यायाधीश रामबहादुर थापा र मिलनकुमार राईको संयुक्त इजलासले मागबमोजिम अन्तरिम आदेश जारी नगरेपछि गिरीलाई भीमफेदी लैजान बाटो खुलेको उच्च अदालतका सूचना अधिकारी ओमराज सुवेदीले बताए। उनका अनुसार गिरीलाई स्थानान्तरण गर्न कानुनी हिसाबमा कुनै बाधा छैन। तर, स्थानान्तरणका लागि भूमिका खेल्नुपर्ने सरकारी निकाय नै गिरीको सहयोगीका रूपमा प्रस्तुत भइरहेको तथ्य छिपेको छैन। सम्बन्धित निकाय गैरजिम्मेवारीपूर्ण जवाफ दिएर बसिरहेका छन्। मोरङका प्रमुख जिल्ला अधिकारी तीर्थराज भट्टराई नेतृत्वको टोलीले बुधबार कारागारको निरीक्षण गरेको थियो। त्यसक्रममा केही कैदीबन्दीलाई उचालेर गिरीले आफ्नो सरुवा रोक्नुपर्ने मागसहितको निवेदन दिन लगाएका थिए। उक्त निवेदन गृह मन्त्रालय र कारागार व्यवस्थापन विभागमा पठाइसकिएको बताउँदै प्रशासन भने गिरीको स्थानान्तरण नगरिकन कानमा तेल हालेर बसेको छ। मोरङका सहायक प्रमुख जिल्ला अधिकारी शरदकुमार पोखरेलले स्थानान्तरणको प्रक्रिया अहिले अवरुद्ध रहेको बताए। सरुवा रोक्नुपर्ने मागसहित अदालतमा निवेदन दिएको पायौँ। मानवअधिकार आयोगमा पनि कुरा पुगेको रहेछ, पोखरेल भन्छन्, गिरीले मेरो ज्यानको असुरक्षा भयो भनेका छन्। त्यही भएकाले स्थानान्तरण रोकिएको हो। गिरीलाई भीमफेदी लैजान नसक्नुमा अरुपनि विविध कारण रहेको उनको दाबी छ। कारागार व्यवस्थापन विभागका महानिर्देशक चक्रपाणी पाण्डे गिरीको स्थानान्तरण तत्काल हुन नसकेको बताउँछन्। गिरीको पक्षमा अन्तरिम आदेश जारी नगरे पनि अदालतबाट फैसला आइसकेको छैन। मुद्दा विचाराधीन छ, उनले भने, त्यसको टुंगो लागोस भनेर अहिलेसम्म केही नगरी बसेका हौँ। अदालतमा विचाराधीन मुद्दामा हामी काम गर्दैनौँ। पाण्डेले कारागारभित्र गिरीले गरिरहेको हर्कतका बारेमा सर्वविदित नै रहेको बताए। कारागारभित्र गिरीबाट के कस्ता हर्कत भइरहेका छन् भन्ने कुरा तपाईं हामी सबैलाई थाहै छ, उनले भने, तर, स्थानान्तरण नगरिएको विषयमा सबै कुरा बोल्न मिल्दैन। स्थानान्तरणअगाडि नै सरुवाको जानकारी पाएका गिरीले उक्त निर्णय बदर गराउन दबाब दिने उदेश्यले केही कैदीबन्दीलाई विरोध प्रदर्शनसमेत गर्न लगाएका थिए। गिरीको दाबी अनुसार उनको कैद भुक्तान अवधि आगामी फागुन ३ गते सकिँदैछ। अर्को कारागार जाँदा आफ्नो अपराधिक साम्राज्य भत्किने भएपछि सजाय अवधि सकिन लागेको जिकिर गर्दै उनले मोरङमै बसेर कैद कटाउन खोजिरहेका छन्। तर, कैदी पूर्जी अनुसार गिरीको कैद अवधि २०८० साल साउन १६ गतेसम्मको रहेको मोरङ कारागारले जनाएको छ। उनी २ पटक चौकीदार र नाइकेसमेत भइसकेका कैदी हुन्। कारागार ऐनमा चौकीदार र नाइके भइसकेका व्यक्तिको कैदमा केही छुट दिने व्यवस्था छ, कारागार स्रोतले भन्यो, तर, त्यसका लागि असल आचरण प्रदर्शन गर्नुपर्छ। आचरण र व्यवहारलाई हेरेर उक्त छुट दिने कि नदिने भन्ने निर्णय कारागार व्यवस्थापन विभागले गर्छ। स्रोतका अनुसार गिरीको अपराधिक हर्कतका कारण उनले कैदमा छुट पाउने सम्भावना छैन। युवती प्रयोग गरेर काठमाडौं उपत्यका खानेपानी लिमिटेडका लेखा सहायक अच्युतप्रसाद रेग्मीलाई बन्धक बनाएर २०७० सालमा फिरौती मागेको घटनामा विराटनगर घर भएका गिरीलाई अदालतले दोषी ठहर गरेको थियो। त्यही घटनासँग सम्बन्धित कैद भुक्तान गर्ने क्रममा चौकीदारको जिम्मेवारी पाउन सफल सरकारद्वारा संरक्षित अपराधी गिरीले कारागारभित्र बसेर सीमा नाघेर अपराधिक अत्याचार गरिरहेका हुन्। फौजदारी कानुनका विज्ञहरू अदालतको निर्णयपछि पनि स्थानान्तरणलाई इन्कार गरिरहेका गिरीलाई भीमफेदी नलैजानु अचम्मको विषय भएको बताउँछन्। गिरीको स्थानान्तरण नहुनुले राज्यसँग उनको कस्तो कनेक्सन रहेछभन्ने प्रष्ट हुन्छ। अदालतबाट दोषी ठहर भएर सजाय भुक्तान गरिरहेको कैदीले सरकारको निर्णयलाई चुनौती दिनुले राज्यविहीनताको अवस्था झल्कियो, एक जना वरिष्ठ अधिवक्ता भन्छन्, कानुनी शासन पालना गराउन राज्य चुक्यो। यो घटना शान्ति सुरक्षा राज्यको नियन्त्रणमा छैन र राज्य निकम्मा भइसकेको गतिलो उदाहरण हो। गिरीको निर्णय कार्यान्वयनमा ध्यान नदिनु गम्भीर विषय भएकाले राज्यका निकायमाथि नै छानबिन गर्नुपर्ने अवस्था आएको उनले बताए। ममाथि अन्याय भयो भनेर गिरीले भन्दा अदालतले समेत अस्वीकार गरेको सन्दर्भमा आफ्नो निर्णय लागू गर्न नसक्नु राज्यको कमजोरी हो, उनले भने, यो घटनाले गृह प्रशासनको नियन्त्रणमा कुनै पनि कारागार छैनन् भन्ने सन्देश दिएको छ। कैदीले राज्यभन्दा ठूलो हुँ भन्ने सन्देश दिइरहँदा सरोकारवाला निकाय निरीह र लाचार बन्नु मुलुककै लागि दुर्भाग्यपूर्ण भएको ती वरिष्ठ अधिवक्ताको भनाइ छ। राज्यका निकायमा बसेका पदाधिकारीहरूले गृह प्रशासनको निर्णय कार्यान्वयन नगरेर लाचारी प्रकट गर्नु नागरिकको शान्ति सुरक्षा र अमनचयनको प्रतिबद्धताविपरीत हो, उनले भने, अपराधीले हल्लाउँदा हल्लिने र थर्काउँदा थर्किने राज्यमा सर्वसाधारण नागरिकको सुरक्षाको प्रत्याभूति कसरी हुन्छ ? उनका अनुसार कारागार अशान्त बनेको दृष्टान्तले पछिल्लो समय गिरीको अत्याचार थप मौलाएको प्रष्ट हुन्छ। तर, गिरी आतंकमा राज्य रमितेको बनेको छ। त्यसलाई रोक्न कुनै प्रयास भएको छैन। गिरी २०७४ साल चैत २३ गतेसम्म मोरङ कारागारकै चौकीदार थिए। गुण्डागर्दी गरेर कारागारबाटै अवैध धन्दा चलाइरहेको पाइएपछि स्थानान्तरण गरेर काठमाडौंको डिल्ली बजार कारागार लगियो। नेपाली कांग्रेसका नेताको दबाब र शेरबहादुर देउवा नेतृत्वको सरकारका गृहमन्त्री बालकृष्ण खाँणको ठाडो निर्देशनमा २०६८ साल मंसिर ९ गते पुनः मोरङ कारागार ल्याएर उनलाई चौकीदारको जिम्मेवारी दिइयो। त्यतिबेला ठूलो रकम खर्च गरेर उनी मोरङ आएको अप्रमाणित चर्चा छ। राज्य सञ्चालकलाई नै प्रभावमा पारेर मोरङ आएपछि पुनः सुरु भएको गिरीको अवैध धन्दा र आतंकमा स्थानीय प्रशासनले सहयोग गरिदियो। स्रोतका अनुसार अहिले पनि गिरीसँगको मिलेमतोका कारण प्रशासनले उनलाई भीमफेदी लैजान चाहेको छैन। तर, उनलाई नजिकबाट चिन्नेहरू मोरङबाट नहटाएसम्म कैदीबन्दी, उद्योगी व्यवसायी र सर्वसाधारणमाथि गिरीको अत्याचार कायमै रहने बताउँछन्। गिरीले विराटनगरका उद्योगी व्यवसायीलाई दुःख दिइरहेको, असुली र मिटरब्याजको धन्दा चलाएको, यातना दिँदै कैदीबन्दीसँग रकम असुल्ने गरेको लगायतका सूचना गृह मन्त्रालयसम्म पुगेको छ। मोरङ कारागार चौकीदारका लागि राम्रो आम्दानीको स्रोत मानिन्छ। कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य तिर्नुपर्ने कैदीबन्दीको बाध्यता छ। त्यहाँको आम्दानीमा चौकीदारको हालीमुहाली हुन्छ। त्यहाँमाथि पैसा कमाउन अनेक आतंक खडा गरेर गिरीले अकूत सम्पत्ति आर्जन गरेको उनीनिकट स्रोतले बतायो। स्रोतका अनुसार गुण्डागर्दीको राज फैलाएर जोडेको सम्पत्ति गिरीले आफन्त र नजिकका नातेदारका नाममा राखेका छन्। कमाउने थलो गुम्ने भएपछि उनले मोरङ कारागार छाड्न नमानेको एक कैदी बताउँछन्। मोरङ कारागारमा हाल १ हजार २९ कैदीबन्दी छन्। जसमा ९ सय २६ पुरुष, ९८ महिला र ५ जना आश्रित बालबालिका छन्।"
मिस नेपाल२०२३ को आवेदन खुला,"काठमाडौं : मिस नेपाल२०२३ को आवेदन खुला भएको छ। द हिडेन ट्रेजरले बिहीबार पत्रकार सम्मेलनमार्फत आवेदन खुलेको जानकारी दिएको हो। आवेदकले २०७९ चैत १ गतेसम्म आवदेन दिन सक्ने छन्। यसको फाइनल ललितपुरको गोदावरीस्थित सनराइज कन्भेन्सन सेन्टरमा ग्रान्ड फिनाले हुने छ। यस वर्ष २०२३ को मिस नेपाल प्रतियोगितामा न्यूनतम ५ फिट ३ इन्च उचाइ तथा १८ देखि २७ वर्षका अविवाहित नेपाली नागरिकतासहित नेपाली पासपोर्ट भएका युवतीले आवेदन दिन सक्नेछन्। प्रतियोगितामा भाग लिनका लागि आवेदकले शुल्क तिर्नु पर्दैन। विजेताहरू मिस नेपाल वर्ल्ड, मिस नेपाल अर्थ र मिस नेपाल इन्टरनेशनल सहभागी जनाउने छन्। प्रतियोगिताका लागि सातै प्रदेशमा अडिसन आयोजना हुने छ। गत वर्षको मिस नेपाल अर्थ २०२२ सरिशा श्रेष्ठले मनिला, फिलिपिन्समा मिस अर्थ २०२२ प्रतियोगितामा सहभागी भएकी थिइन्। सरिशाले बेस्ट इको भिडियो (एसिया) जित्न सफल भएकी थिइन्। मिस नेपाल इन्टरनेशनल २०२२ न्यान्सी खड्का जापानको टोकियोमा आयोजित मिस इन्टरनेशनल २०२२ मा सहभागी भएकी थिइन् ।"
संसदीय व्यवस्थाबारे संसद् सचिवालयले सांसदसँग दुई दिन अभिमुखीकरण गर्दै,"काठमाडौं: संसद सचिवालयले सांसदलाई संसदीय व्यवस्था तथा संसदको नीति र कानून जानकारी गराउन अभिमुखीकरण सञ्चालन गर्ने भएको छ। अभिमुखीकरण आज र भोलि संसद भवन नयाँ बानेश्वमा हुनेछ। आज ११ बजेदेखि चार बजेसम्म र भोलि पनि सोही समयमा अभिमुखीकरण सञ्चालन गरिने संसद सचिवालयका प्रवक्ता सहसचिव एकराम गिरीले अन्नपूर्णलाई बताए। आज ११ बजे आईसीसीको लोकसेवा हलमा सुरु हुने कार्यक्रमको सभामुख देवराज घिमिरेले उद्घाटन गर्नेछन्। अभिमुखीकरणमा संविधानसभा अध्यक्ष, पूर्वसभामुखलगायतले संसदीय व्यवस्था, कानून तथा अभ्यासका बारेमा आफ्नो अनुभव आदानप्रदानसहितको अन्तर्क्रिया हुने गिरीले बताए।"
विवादित छविका कर्मचारी स्वास्थ्य मन्त्रीको निजी सचिवमा !,"काठमाडौंः स्वास्थ्य तथा जनसंख्या मन्त्रालयका विवादित छविका कर्मचारी स्वास्थ्य मन्त्रीको निजी सचिवमा नियुक्त भएका छन्। अख्तियार दुरूपयोग अनुसन्धान आयोगमा मुद्दा परेका लीलाराज पौडेल स्वास्थ्य मन्त्री पदम गिरीको निजी सचिवमा नियुक्त भएका हुन्। संघीय मामिला तथा सामान्य प्रशासन मन्त्रालयको गत माघ १२ को पत्रअनुसार स्वास्थ्यमा सरुवा गरिएको हो। गत माघ १७ मा स्वास्थ्य सचिवस्तरीय निर्णयबाट मन्त्रीको निजी सचिवमा उनी सरुवा भएका हुन्। पौडेल अब नीति योजना शाखामा रहनेछन्। आयोगका सहप्रवक्ता देवीप्रसाद थपलियाले आरोप लागेको जो कोहीमाथि अनुसन्धान हुने बताए। थपलियाले अन्नपूर्णसँग भने,अख्तियारमा उजुरी परेको छ भने छानविन हुन्छ नै। उजुरीकै आधारमा दोषि करार गर्न मिल्दैन। तर, अनुसन्धान भने जारी रहन्छ। मन्थली नगरपालिकाका सूचना अधिकारी हेमन्त कुमार बुढाथोकीले पौडेलले क्लिन चिट पाएको बारे आफूलाई जानकारी नभएको बताए। उनले अन्नपूर्णसँग भने, क्लिन चीट र सफाइबारे हामीलाई कुनै चिठी आएको छैन। यसका बारेमा हामीलाई कसैले जानकारी पनि गराएको छैन। पौडेल यसअघि खगराज अधिकारी स्वास्थ्यमन्त्री हुँदा पनि निजी सचिवका रूपमा कार्यरत थिए। अधिकृत पौडेलले मन्थली नगरपालिकामा रहेर विभिन्न योजनाका नाममा करोडौँ रुपैयाँ भ्रष्टाचार गरेको आरोपमा अख्तियारमा उजुरी दर्ता भएको थियो। यसअघि खगराज अधिकारी स्वास्थ्य मन्त्री हुँदा प्रमुख स्वकीय सचिव रहेका पौडेल अहिले पनि पदम गिरीको सचिवालयमा रहेर काम गरिरहेका छन्। अधिकृत पौडेलले मन्थली नगरपालिकामा रहेर विभिन्न योजनाका नाममा भ्रष्टाचार गरेको आरोपमा अख्तियारमा उजुरी दर्ता भएको थियो। नगरपालिकाको प्रमुख प्रशासकीय अधिकृत पदमा बसेदेखि हालसम्म पालिकाभित्र निर्माणाधीन सडक, भवनलगायतका विकास निर्माणमा उपभोक्ता समिति र निर्माण व्यवसायीमार्फत लाखौं कमिसन लिने गरेको उजुरीकर्ताको आरोप छ। पौडेलले कार्यालयको गाडी मर्मत र इन्धनमा फर्जी बिल बनाई लाखौँ रकम भ्रष्टाचार गर्ने गरेको साथै कार्यालयमा आवश्यक नै नभएका फर्निचर र स्टेसनरी सामग्री बजार मूल्यभन्दा बढीमा खरिद गरेको बिल राखी भुक्तानी गरेर व्यवसायीसँग रकम असुल्ने गरेको दाबीसमेत उजुरीमा गरिएको छ। उनले नगरसभाबाट पारित नै नगराई योजनाहरू उपभोक्ता समिति र निर्माण व्यवसायीलाई दिएर लाखौँ रकम कमिसन लिने गरेको, अतिथि सत्कारका नाममा लाखौँ रकम नियम विपरीत कार्यालयबाट लिई भ्रष्टाचार गरेको आरोप छ। यसैगरी आर्थिक वर्ष ०७७७८ मा उपभोक्ता समिति गठन नै नगरी वडाको सिफारिसबिना आफूखुसी रकम वितरण गर्दै किर्ते कागजात बनाई करोडौँ भ्रष्टाचार गरेको आरोप पनि उनीमाथि लागेको छ। यस्तै मन्थली अस्पतालमा आवश्यक उपकरण र औषधि खरिद गर्दा राष्ट्रिय दैनिक पत्रिकामा सूचना नै ननिकाली कोटेसनमा खरिद गरी लाखौँ रुपैयाँ भ्रष्टाचार गरेको, आव ०७८७९ मा पालिकाभित्र रहेका विभिन्न फाँटहरूको रकम रकमान्तर गरी भ्रष्टाचार गरेको भन्दै उजुरीकर्ताले अख्तियारमा उजुरी दर्ता गराएका हुन्। यस्तै, अधिकृत पौडेलले मन्थली माध्यमिक विद्यालयसँग साँठगाँठ गरी कक्षा १० सम्म अध्ययनरत विद्यार्थीबाट मासिक शुल्क असुल्ने गरेको, विद्यालयको भवन निर्माण गर्दा टेन्डर प्रक्रिया नै नगरी उपभोक्ता समितिमार्फत काम गराएर लाखौँ रुपैयाँ असुल्ने गरेको, आफ्नै कर्मचारीलाई वर्षैपिच्छे कृषि अनुदान रकम दिएर अनियमितता गरी राज्यको ढुकुटीलाई दुरूपयोग गर्दै गैरकानुनी रूपमा अकुत सम्पत्ति कमाएको उजुरीकर्ताको दाबी छ। पौडेलले भने नगरपालिकामा हुँदा आफूले कुनै विवादित काम नगरेको बताए। पौडेलले अन्नपूर्णसँग भने, अख्तियारले मन्थली नगरपालिकालाई पत्र पठाइसकेको छ। अब मेरो सन्दर्भमा कुनै विवाद छैन। मेरो पर्सनल कुरा पनि होइन, यो त पुरानो कुरा हो।"
"प्रहरी हिरासत फोडेर १२ दिनमा भाग्ने योजना, ४ दिनमै सफल","जनकपुरधाम : इलाका प्रहरी कार्यालय महेन्द्रनगरको हिरासत कक्षबाट फरार ६ जनामध्ये चार जना पक्राउ परेका छन्। हातहतियार तथा खरखजाना मुद्दाका आरोपित २८ वर्षीय रोशन महतो सोमबार नै पक्राउ परेका थिए । रोशनलाई फरार भएको १२ घण्टा नपुग्दै प्रहरीले पक्राउ गरेको थियो । अर्का अमित मण्डललाई आइतबार उनको घरबाटै पक्राउ गरिएको हो । क्षिरेश्वरनाथ नगरपालिका २ बस्ने २५ वर्षीय मण्डल माथि शान्तिविरुद्धको अपराधमा मुद्दा चलाइएको छ । यसैगरी मंगलबार राति नै मिथिला नगरपालिका ९ बाट हरिदिप सिंह पक्राउ परेका थिए। घटनाका मुख्य योजनाकार क्षिरेश्वरनाथ नगरपालिका ५ का ३५ वर्षीय विनोदकुमार शर्मा बुधबार पक्राउ परेका हुन् । उनलाई बुधबार राति १ बजे मथिला नगरपालिका १० स्थित रातु खोलाको बगरमा लुकेर बसेको अवस्थामा पक्राउ गरेको धनुषाका प्रहरी नायव उपरीक्षक प्रदीपबहादुर क्षेत्रीले जानकारी दिए । गत आइतबार राति विभिन्न अभियोग लागेका ६ जना थुनुवा पर्खाल फोडेर फरार भएका थिए । अनुसन्धानमा संलग्न एक अधिकारीका अनुसार हातहतियार तथा खजाना मुद्दाका शर्माले पक्राउ परेका बेलादेखि पर्खाल फोडेर भाग्ने योजना बनाएको बताए । अनुसन्धान अधिकृतले भने, हिरासतमा रहेको सातै जनाको योजना भाग्ने थियो । तर एकजना भाग्न सकेनन् किनकि उनलाई बाहिरबाट तान्ने व्यक्ति कोही भएन। नाम नबताउने शर्तमा अनुसन्धानमा संलग्न एक प्रहरी अधिकारीले भने, शर्मा र रोशन महतोले पक्राउ परेको दिनदेखि नै भाग्ने योजना बनाएको देखिन्छ । योजना अनुसार हिरासत कक्षको पर्खाल ४ दिन लगाएर कसैले थाहा नपाउने गरी विस्तारै विस्ता फुटाएका हुन्। क्रंक्रिट ईंटाको पुरानो पर्खाल भएकोले सजिलै फुट्ने भएकोले फुटाउन सजिलो भएर विस्तारै विस्तारै योजनालाई अन्जाम दिएको देखिन्छ। उनीहरुले भने १२ दिन लगाएर पर्खाल फुटाउने योजना बनाएका रहेछन् । यसरी भाग्ने बेलामा ६ जना पालैपालो गरी एक अर्काको साहारामा निस्के र अन्तिममा रहेका एक जनालाई निस्कन बाँकी हुँदा छोडेर भागेको अधिकृतको भनाइ छ । उनले भने, एउटा निस्केर बाँकीको हात समातेर बिस्तारै तान्ने र निकाल्ने गरेको देखिन्छ । तर ६ जना निस्किसकेपछि बाँकी रहेको एक जना ननिस्किदै बाहिर आइसकेका सबैले छोडेर भागेको सिसिटिभी फुटेजमा देखिन्छ।"
"प्रहरी हिरासत फोडेर भाग्ने मुख्य योजनाकार पक्राउ, दुई अझै फरार","जनकपुरधाम : धनुषाको इलाका प्रहरी कार्यालय सखुवा महेन्द्रनगरको हिरासत फोडेर भाग्ने योजनाकार पक्राउ परेका छन्। लागुऔषध मुद्दामा पक्राउ परेर फरार भएका धनुषाको क्षिरेश्वरनाथ नगरपालिका ५ का ३५ वर्षीय विनोदकुमार शर्मा पक्राउ परेका हुन्। उनलाई बुधबार राति १ बजे मथिला नगरपालिका १० स्थित रातु खोलाको बगरमा लुकेर बसेको अवस्थामा पक्राउ गरेको धनुषाका प्रहरी नायव उपरीक्षक प्रदीपबहादुर क्षेत्रीले जानकारी दिए। पुस २८ मा लागुऔषधसहित पक्राउ परेका शर्मा नै हिरासत फोड्ने योजनाकार हुन्। हिरासतमा सबै भन्दा बढी १८ दिनदेखि शर्मा नै थिए। उनैले फोड्ने सुरुवात गरेरपछि अन्य थुनुवाको साथ पाए र पछि फोड्न सफल भएर ६ जना एक साथ फरार भएका थिए। शर्मासँगै फरार ६ जनामध्ये ४ जना पक्राउ परिसकेका छन्। मंगलबार राति अभद्र व्यवहार तथा शान्ति सुरक्षा विरुद्धको मुद्दाका फरार थुनुवा हरिदिप सिंह, मंगलबार दिउँसो अमित मण्डल र सोमबार हातहतियार खरखजाना मुद्दाका रोशनलाई सोमबार साँझ नै प्रहरीले पक्राउ गरेको हो। अन्य दुई थुनुवाको खोजी पनि गरिरहेको जिल्ला प्रहरी कार्यालय धनुषाले जनाएको छ।"
दोलखाको कालिञ्चोकमा आगलागीबाट ९ घर जलेर नष्ट,"दोलखा :दोलखाको कालिञ्चोक गाउँपालिका वडा नम्बर ९ कटुवाचौरमा बुधबार राति भएको आगलागीमा परी ९ घर जलेर पूर्णरुपमा नष्ट भएका छन्। आगलागीबाट चार करोड मूल्य बराबरको क्षति भएको प्रारम्भीक अनुमान गरिएको प्रहरीले जनाएको छ । राति करिब ११ बजे स्थानीय रुद्रबहादुर ओलीको घरबाट सुरु भएको आगलागी नेपाल प्रहरी,नेपाली सेना,सशस्त्र प्रहरी,स्थानीयलगायतको पहलमा नियन्त्रणमा आएको हो। आगलागीबाट तीन पक्की घर र ६ वटा जस्ताको टहरा पूर्णरुपमा नष्ट भएको प्रहरी नायव उपरीक्षक गंगा पौडेलले बताए। आगलागीमा परी केही चौपाया तथा पसल पूर्णरुपमा नष्ट भएको स्थानीयले बताएका छन् । नेकपा एमालेको तर्फबाट प्रतिनिध सभा सदस्य इश्वरी रिजालले विज्ञप्ति जारी गर्दै आगलागी पीडितलाई तत्काल राहत र पुर्नवासको व्यवस्था गर्न संघीय तथा प्रदेश सरकारसँग माग गरेका छन् । नेपाल रेडक्रस सोसाइटी दोलखा शाखाले आगलागी पीडितको लागि तत्काल लताकपडा,भाडावर्तनसहितको चार सेट राहत सामग्री सहयोग गरेको उपमन्त्री भरत नारायण प्रधानले बताए । उक्त सामग्री भीमेश्वर नगरपालिकाका नगरप्रमुख इश्वरनारायण मानन्धरले पीडितलाई हस्तान्तरण गरेका थिए ।"
नासिँदै सिमसार,"काठमाडौं: आज विश्व सिमसार दिवस। यसपटकको नारा छ, आजको आवश्यकताः सिमसारको पुनःस्थापना। यसले सिमसार क्षेत्र संरक्षणको आवश्यकता त औंल्याउँछ नै, त्यसमाथि नासिएको तथ्य पनि जाहेर गर्छ। नेपालका सिमसार ५४१ प्रतिशतले नासिएको राष्ट्रिय रामसार रणनीति तथा कार्ययोजना नेपाल (२०१८२०२४)मा उल्लेख छ। रामसार क्षेत्रको घोषणा र व्यवस्थापन मार्गदर्शन २०७५ अनुसार कुल क्षेत्रफलको करिब ५ प्रतिशत (६० हजार ५ सय ६१ हेक्टर) सिमसार क्षेत्र छ। यद्यपि, कति क्षेत्र नासिए भनेर उचित अनुसन्धान नभएको बताउँछन् राष्ट्रिय निकुञ्ज तथा वन्यजन्तु संरक्षण विभागका महानिर्देशक डा महेश्वर ढकाल। राष्ट्रिय रामसार नीतिमा उल्लेख गरिएबमोजिम ५४१ प्रतिशत नास भएको भनिँदै आएको उनको भनाइ छ। विकासको कामले ढुंगा, माटो, गेग्रान थिग्रिँदा तालतलैया, पोखरीको पिँधमा (सेडिमेनटेसन) थुप्रिने क्रमले तालहरू सुके, नासिए भन्ने गरिन्छ, महानिर्देशक ढकाल भन्छन्, तर, कति थुप्रियो, कति ताल सुके भन्न सक्ने अवस्था छैन। भरपर्दो अनुसन्धान छैन। जलवायुको असर कति हो, मानवीय कारण कति छ भन्ने विषयमा अध्ययनको कमी हुँदा अन्तर्राष्ट्रिय स्तरमा रामसारको एजेन्डामा काम गर्न नसकिएको उनको भनाइ छ। रामसार नीतिअन्तर्गत विभागले राष्ट्रपति चुरे कार्यक्रम र मन्त्रालयहरूले वार्षिक कार्यक्रममा केही रकम राखेर संरक्षणको काम गरे पनि स्थानीय तहको ध्यान ढुंगा, गिटी बालुवामा ध्यान गएको उनी बताउँछन्। भन्छन्, पहाडतिर बाटो बनाउँदा सिमसारमा गम्भीर असर परेको छ। मानवीय अतिक्रमण नै बढी छ। रामसार सूचीमा नेपालका कोसीटाप्पु वन्यजन्तु आरक्ष, घोडाघोडी ताल, जगदीशपुर जलाशय, बिसहजारी ताल समूह, राराताल, फोक्सुन्डो ताल, गोसाइँकुन्ड ताल, गोक्यो ताल समूह, माइपोखरी र पोखराका तालहरू गरी जम्मा १० वटा सिमसार सूचीकृत छन्। अछामको रामारोशन सिमसार क्षेत्रमा गरिएको अध्ययनले सिमसार हराएको देखाउँछ। सन् १९८९ देखि २०२१ (खतरामा परेको सिमसार पारिस्थितिकी प्रणालीको जटिलता)लाई अध्ययन गरिएको हो। जसले मध्यपहाडी तथा हिमाली क्षेत्रका तल्ला सिमसार जलवायु परिवर्तन र मानवीय अतिक्रमणका कारण अत्यधिक जोखिममा परेको औंल्याएको छ। रामारोसनमा तीन दशक अवधिमा सिमसारले ढाकिएको क्षेत्रको मूल्यांकन गरिएको थियो। उक्त अवधिमा १६ प्रतिशत घटेको र सिमसार क्षेत्र जोखिममा परेको उल्लेख छ। अध्ययनमा संलग्न डा लक्ष्मण खनाल त्यसले देशको अवस्था भन्न नसके पनि सिमसार घटिरहेको भन्न सकिने बताए। तल्तो तटीय क्षेत्रहरू र अन्य ठाउँमा १६ प्रतिशतभन्दा बढी हराएको हुन सक्ने उनको ठम्याइ छ। कुनै ताल पूरै सुकेको र कतै पुनःस्थापना पनि गरेको भेटिएको डा खनाल बताउँछन्। त्रिभुवन विश्वविद्यालय केन्द्रीय प्राणीशास्त्र विभागका सहप्राध्यापक खनाल वन्यजन्तुको अध्ययनका क्रममा रामारोशन पुगेको सुनाउँछन्। उक्त ठाउँमा माओवादी द्वन्द्वका बेला लडाकुले तालिम गराउने र लुकेर बस्ने जानकारी पाएपछि अध्ययनमा रुचि लागेको उनको भनाइ छ। उनले भने, त्यो बेलादेखि ताल नै फालेर धानखेती गरेको भेटियो। उक्त क्षेत्रमा मानवीय अतिक्रमणले नै सिमसार हराएको देखिन्छ। तर, जलवायुका कारण वर्षातको शैली फेरिँदा सिमसार सुक्नुमा अन्तरसम्बन्ध भए पनि उक्त अध्ययनले जलवायुको असर भन्न नसकेको उनले बताए । अध्ययनमा सन् १९८९, २०००, २०१० र २०२१ मा भएका परिवर्तन मूल्यांकन गरिएको हो। १३९४ स्क्वायर किलोमिटर क्षेत्रलाई वर्गीकरण गरेर रिमोट सेन्सर तस्बिरहरूको अध्ययन गरिएको थियो। उक्त क्षेत्रमा पारिस्थितिकीय प्रणाली (इकोसिस्टम) को अवस्था नराम्रो देखिएको छ। प्रजातिहरूको विविधतामा ह्रास आउनु भनेको त्यहाँको इकोसिस्टम बिग्रनु रहेको अध्ययनले बताएको छ। सिमसारलाई दीर्घकालीन रूपमा जोगाई राख्न त्यस्ता क्षेत्रलाई तुरुन्त संरक्षण तथा पुनःस्थापना गर्नुपर्ने देखिन्छ। उभयचरहरू सिमसारमा निर्भर हुन्छन्। तर, पहिला त्यहाँ कुनै अध्ययन नभएकाले तुलनात्मक रूपमा प्रजातिहरूको उपस्थितिको सवालमा तथ्यांक प्रस्तुत गर्न नसकिएको उनको भनाइ छ। इकोसिस्टममा सामान्य हिसाबले हरेक प्रजातिको आफ्नो भूमिका हुन्छ। एउटाको अनुपस्थितिले पारिस्थितिकीय प्रक्रिया (चेन) मा बाधा पर्छ, उनी भन्छन्, जीवजन्तुको उपस्थिति हराउँदै जानुले उक्त क्षेत्रको वातावरणीय अवस्था अस्वस्थ रहेको सूचित गर्छ। उक्त क्षेत्रमा एघार प्रजातिका सरीसृप र उभयचर जीवहरू पाइएको थियो। सीमसार घटेसँगै उभयचरको संख्या घट्दो र सरीसृप बढेको पाइएको अध्ययनको निष्कर्ष छ। उभयचर खेतीयोग्य तथा दलदल क्षेत्रमा बढी पाइएका छन्। सरीसृप मानव बस्ती वरपर धेरै भेटिएका कारण सीमसार क्षेत्र डरलाग्दो तरिकाले घटिरहेको अध्ययनले बताउँछ। यी प्रजातिको विविधता र प्रशस्ततामा कमी आउनाले पनि त्यहाँको पारिस्थितिकीय प्रणाली बिग्रिएको सन्देश दिएको छ। सिमसार के कति हराए भन्ने विषयमा उचित अनुसन्धान भएको छैन । राष्ट्रिय रामसार नीतिमा उल्लेख गरिएबमोजिम ५४१ प्रतिशत नास भएको भनिँदै आएको छ। डा महेश्वर ढकाल, महानिर्देशक राष्ट्रिय निकुञ्ज तथा वन्यजन्तु संरक्षण विभाग सिमसार नासिनुका कारण सिमसार नासिनुमा विभिन्न कारण छन्। अस्पष्ट नीति तथा व्यवस्थापन, उत्तरदायित्व बहन नहुनु, अपर्याप्त प्राविधिक, आर्थिक तथा संस्थागत क्षमता, जनसंख्या वृद्धि, स्रोतसाधनको माग बढ्नु र कतिपय सिमसारलाई खेती प्रयोजनमा ल्याइँदा सिमसार नास भएको रणनीतिमा उल्लेख छ। मानवीय अतिक्रमण, विकास निर्माण, स्रोतसाधनको अत्यधिक दोहन, व्यावसायिक माछा व्यवसाय, जमिनको प्रयोगमा परिवर्तन, आक्रमक मिचाहा प्रजातिले छोप्नुलगायत कारण छन्। जलवायु परिवर्तनले बरफ पग्लिने क्रम असाधारण रूपमा बढेका कारण हिमताल फुट्दा कतिपय सिमसार पुरिएका छन्। सगरमाथा राष्ट्रिय निकुन्जमा दुई दशक अवधिमा तापक्रम बढेसँगै हिमनदी घटेका छन्। असाधारण खालका (फ्लासफ्लड) अकस्मात आउने बाढी, खडेरीले प्रभावित गर्दा त्यहाँका बनस्पति र जनावरको व्यवहारमा परिवर्तनसमेत आएको उक्त रणनीतिले बताउँछ। त्यसैले सरकारले राष्ट्रिय अनुकूलन कार्ययोजनाको खाँका बनाएको र नीतिगत तहबाट गम्भीर सवाललाई सम्बोधन गर्ने जनाइएको छ। सिमसार सुक्दा चराको बसाइसराइ नेपालमा सन् १९८७ देखि प्रत्येक वर्ष चरा गणना हुँदै आएको छ। राष्ट्रिय निकुन्ज तथा वन्यजन्तु संरक्षण विभागको अगुवाईमा यस वर्ष पनि हिमाली प्रकृतिको संयोजनमा चरा गणना सुरु भएको छ। पछिल्ला गणनाले सिमसार खुम्चिएको प्रस्ट्याएको छ। सिमसार सुक्दा पानी नपाएर कतिपय प्रजातिका चरा देखिनै छाडेका छन्। चराविद् डा हेमसागर बरालका अनुसार चराको उपस्थितिले ग्लोबल हेल्थलाई सूचित गर्छ। चरालाई उचित वातावरण नभए तुरुन्त वासस्थान छोड्छन्। सिमसार क्षेत्रको अतिक्रमण, प्रदूषण, जथाभावी विकासका संरचना निर्माणलगायत समस्याले सिमसार प्रभावित भएको छ। मानवीय क्रियाकलापले सिमसार क्षेत्रको गुणस्तरमा ह्रास आएको छ। चराका लागि महत्वपूर्ण प्रमुख नदी कोसी, कर्णाली र नारायणीमा अतिक्रमण बढेको छ। राप्ती ठीकै अवस्थामा छ। उनका अनुसार रैथाने चराले सिमसारमा बच्चा कोरल्थे। कतिपय प्रजातिका जलपंक्षी देखिँदैनन्। नदी बगर गुँड बनाउन प्रयोग गर्छन्। जलचर खाएर बाँच्ने चरा घटेको देखिन्छ। मध्यपहाडी भागबाट निस्कने चितवनको राप्ती महत्वपूर्ण छ। तर, दाङबाट निस्कने राप्तीको अवस्था राम्रो छैन। तालतलैयाको अवस्था पनि त्यस्तै छ। बर्दियामा संरक्षित क्षेत्रभन्दा बाहिर रहेको बढैया ताल मिचाहा वनस्पतिले ढाकेको छ। मानिसले रमाइलो गर्ने ठाउँ भएकाले फोहोर, भीडभाडका कारण समस्या थपिएको छ। रूपन्देहीको गैडाहवा ताललाई राम्रो मानिन्थ्यो। तर, हाल संकटमा छ। माछाका लागि ठेक्का दिँदा कतिपय सिमसारमा प्रभाव परेको उनले बताए। तालतलैया वृद्धिमानता पूर्ण उपयोगिता हुनुपर्छ। तर, वासस्थानलाई जस्ताको त्यस्तै अवस्थामा छोडेन भने त्यसमा जंगली जनावरले रुचाउँदैनन्। ताल, नदीमा पर्खाल लगाउने, पानीको सतह बढाउने, ढुंगा हाल्ने गर्दा बासस्थान हटेको र वन्यजन्तु हराएका छन्। सिमसारको क्षेत्रफल घटेको छ। डा बराल भन्छन्, पानी र सिमसार त छ। तर, हैसियत बिग्रिएको छ। गुणस्तर नभएपछि चराहरू विस्थापित भएका छन्। सिमसार क्षेत्र कति ? रामसार क्षेत्रको घोषणा र व्यवस्थापन मार्गदर्शन २०७५ अनुसार नेपालको कुल क्षेत्रफलको करिब पाँच प्रतिशत (६० हजार ५ सय ६१ हेक्टर) सिमसार क्षेत्रले ढाकेको छ। सिमसार क्षेत्र भन्नाले प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको, पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझिन्छ। नेपालको राष्ट्रिय सिमसार नीति २०६९ अनुसार सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्र हो। नेपाल सन् १९८७ देखि रामसार महासन्धिको पक्ष राष्ट्र बनेको हो। रामसार महासन्धिले अन्तर्राष्ट्रिय महत्व बोकेका, संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारहरूलाई रामसारको सूचीमा सूचीकृत गर्छ। रामसार सूचीमा नेपालका कोसीटाप्पु वन्यजन्तु आरक्ष, घोडाघोडी ताल, जगदीशपुर जलाशय, बिसहजारी ताल समूह, राराताल, फोक्सुन्डो ताल, गोसाइँकुन्ड ताल, गोक्यो ताल समूह, माइपोखरी र पोखराका तालहरू गरी जम्मा १० वटा सिमसार सूचीकृत छन्।"
"मौसममा पश्चिमी वायुको आंशिक प्रभाव, तराईका केही भागमा हल्का हुस्सु","काठमाडौं: आज देशका केही भागमा आंशिक बदली र तराईका केही क्षेत्रमा हल्का हुस्सुबाहेक देशभरको मौसम समान्यता सफा रहेको जल तथा मौसम पूर्वानुमान महाशाखाले जनाएको छ। अहिले देशमा पश्चिमी वायुको आंशिक प्रभाव रहेको महाशाखाले जनाएको छ। महाशाखाले तीन दिनको मौसम पूर्वानुमान जारी गर्दै आज देशभको मौसम सामान्यता सफा रहेको जनाएको छ। तराईका केही भूभागहरुमा बिहानीपख लागेको हुस्सुकुहिरोले दैनिक जनजीवन, स्वास्थ्य, सडक तथा हवाई यातायातमा सामान्य प्रभाव पर्न सक्ने सम्भावना रहेकोले आवश्यक सावधानी तथा सतर्कता अपनाउन पनि महाशाखाले अनुरोध गरेको छ। यस्तो छ तीन दिनको मौसम पूर्वानुमान २०७९ माघ १९ गते (बिहीबार) दिउँसोː कर्णाली प्रदेश र सुदूरपश्चिम प्रदेशका साथै देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातिː प्रदेश नं १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। २०७९ माघ २० गते (शुक्रबार) दिउँसोː देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातिː प्रदेश नं १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। २०७९ माघ २१ गते (शनिबार) दिउँसोː प्रदेश नं १ लगायत देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। रातिː प्रदेश नं १ र गण्डकी प्रदेश लगायत देशका पहाडी भूभागहरूमा पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
कालीगण्डकीको देवशिला अयोध्यामा,"अयोध्या: नेपालको कालीगण्डकी नदीबाट उत्खनन गरिएको देवशिला गएराति भारतको उत्तर प्रदेशस्थित अयोध्या ल्याइपुर्याइएको छ। अयोध्यामा निर्माणाधीन राममन्दिरमा राखिने भगवान् रामको मूर्ति बनाउन उक्त शिला यहाँ ल्याइएको हो। यही माघ १२ गते म्याग्दीको बेनी नगरपालिका६ ठूलोपहिरोस्थित कालीगण्डकी नदी किनारबाट निकालिएको शिलासहितको टोली माघ १६ गते जनकपुरधामबाट अयोध्याका प्रस्थान गरेकामा दुई दिनपछि यहाँ पुगेको हो। अयोध्या प्रवेशसँगै श्रीराम जन्मभूमि तीर्थ क्षेत्र ट्रस्टका महासचिव चंपत रायले नेपाली प्रतिनिधिमण्डलको नेतृत्व गर्दै शिलासहित अयोध्या पुगेका जानकी मन्दिरका महन्थ रामतपेश्वर दास, नेपाली कांग्रेसका नेता एवं पूर्वउपप्रधानमन्त्री विमलेन्द्र निधिसहितको टोलीलाई भव्य स्वागत गरेका थिए। ठूलो सङ्ख्यामा उपस्थित स्थानीयले श्रद्धापूर्वक शिलालाई भित्र्याएका थिए । शिलालाई बुधबार नै यहाँस्थित राम सेवकपुरममा राखिएको छ भने आज बिहान विशेष समारोहबीच श्रीराम जन्मभूमि तीर्थ क्षेत्र ट्रस्टलाई हस्तान्तरण गर्ने कार्यक्रम रहेको जानकी मन्दिरका महन्थ दासले जानकारी दिए। ट्रस्टका महासचिव चंपत रायले विशेष अनुष्ठान पूजापछि आज देवशिला ग्रहण गर्ने बताए। उनले आयोध्यास्थित राम सेवकपुरममा नेपाल र भारतको द्विपक्षीय सम्मिलित अनुष्ठान पूजापछि ट्रस्टले औपचारिकरुपमा देवशिला बुझ्ने बताए। यसअघि बुधबार बिहान गोरखपुरस्थित गोरखनाथ मन्दिर परिसरमा विशेष हवन पूजापछि देवशिला अयोध्यातर्फ अगाडी बढाइएको थियो। रासस"
जस्तालाई त्यस्तै,"एक दिनको कुरा हो, स्याल तथा बकुल्लोको एकआपसमा मित्रता भयो। अतः स्यालले बकुल्लोलाई रातको खानाका लागि आफ्नो घर बोलायो। बकुल्लोले निमन्त्रणालाई सहर्ष स्वीकार गर्यो। त्यस साँझ ऊ सरासर स्यालको घर पुग्यो। स्यालले आफ्नो मित्रका लागि सुप तयार पारेको थियो। तर स्यालहरू त स्वभावले नै बदमास हुन्छन्। अतः उसले सुप दुई चौडा प्लेटहरूमा हाल्यो। जब दुवै मित्र खान बसे, तब स्यालले आफ्नो प्लेटबाट सुपलाई निकै स्वादले चाट्यो। तर, बकुल्लो विचराले आफ्नो लामो तीखो चुच्चोले यसलाई खान सकेन। अतः ऊ भोकै घर फर्कियो। स्याल बकुल्लोलाई त्यसो गर्न पाएकोमा खुसी थियो। त्यो मजाकबाट निकै प्रसन्न भयो। केही दिनपछि बकुल्लोले पनि स्याललाई आफ्नो घरमा खानकै लागि निमन्त्रणा पठायो। स्याल पनि नयाँ ठाउँको खानपिनको आसले खुसी नै भयो। ठीक समयमै बकुल्लोको घर पुग्यो। बकुल्लोले मुस्कुराएर उसको स्वागत गर्यो। त्यसपछि उसले पनि दुई सुराहीहरूमा सुप हाल्यो। बकुल्लोले आफ्नो चुच्चोले निकै मज्जाले सुप खायो तर स्याल विचराले आफ्नो सुराहीलाई बाहिरबाट मात्र चाटिरह्यो। सुराहीको मुखबाट सुपसम्म उसको मुख पुग्न नै सकिरहेको थिएन। अतः उसले भोकै घर फर्किनु पर्यो। नैतिक कथा : ठीकै भनिएको छ कि जस्तालाई त्यस्तै। अर्थात् अर्कोलाई सम्मान गर्नेले मात्र सम्मान प्राप्त गर्छन् अन्यथा परिणाम रोपेअनुसार नै फल्ने हो।"
"दोलखाको कटुवाचौरमा आगलागी, ९ घर जले",दोलखा: कालिञ्चोक गाउँपालिकाको कटुवाचौर बजारमा आगलागी हुँदा ९ घर जलेर नष्ट भएको छ। बुधबार राति लागेको आगोले बजारका ९ घर पूर्ण रुपले जलेको प्रहरीले जनाएको छ। आगलागीमा केही पशुचौपाय पनि जलेको बताइएको छ। आगलागीको कारण खुल्न सकेको छैन।
"नेपालमा पाँच प्रतिशत सिमसार, १० सिमसार क्षेत्र सूचीकृत","काठमाडौं: नेपालको कूल क्षेत्रफलको पाँच प्रतिशत भाग सिमसार क्षेत्रले आगटेको छ। यो भनेको ६० हजार ६६१ हेक्टर क्षेत्र हो। रामसार क्षेत्रको घोषणा र व्यवस्थापन मार्गदर्शन २०७५ अनुसार नेपालको पाँच प्रतिशत भूभाग सिमसार छ। सिमसार क्षेत्र भनेको प्राकृतिक अथवा कृत्रिम रूपले सिर्जना भई स्थायी वा अस्थायी रूपमा पानीले ढाकेको, पानी बग्ने वा झरनाका रूपमा खसेर बनेको दलदल, धाप, जरुवा क्षेत्र वा नुनिलो तथा क्षारयुक्त पानी रहेको ठाउँ वा भूभागलाई बुझाउँछ। नेपालको राष्ट्रिय सिमसार नीति २०६९ ले सिमसार भनेको पानी जमेको वा बगेको, स्थायी वा अस्थायी, प्राकृतिक वा कृत्रिम रूपमा बनेको दलदल क्षेत्रलाई भनेको छ। नेपाल सन् १९८७ देखि रामसार महासन्धिको पक्ष राष्ट्र बनेको हो। रामसार महासन्धिले अन्तर्राष्ट्रिय महत्व बोकेका, संवेदनशील संकटापन्न र खतरापूर्ण जैविक प्रजाति वा पारिस्थितिकीय समुदायलाई आश्रय प्रदान गर्ने सिमसारहरूलाई रामसारको सूचीमा सूचीकृत गर्छ। नेपालका कोसीटाप्पु वन्यजन्तु आरक्ष, घोडाघोडी ताल, जगदीशपुर जलाशय, बिसहजारी ताल समूह, राराताल, फोक्सुन्डो ताल, गोसाइँकुन्ड ताल, गोक्यो ताल समूह, माइपोखरी र पोखराका तालहरू गरी जम्मा १० वटा सिमसार सूचीकृत छन्।"
