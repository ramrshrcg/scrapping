शीर्षक,विवरण
नाममा पनि अपमानित चेपाङ,"प्रकृतिसँग प्रत्यक्ष जीवन पद्धति गाँसेको अति सीमान्तकृत आदिवासी जनजातिमा पर्छ, चेपाङ समुदाय। मकवानपुर, धादिङ, चितवन, गोरखा, लमजुङ र तनहुँलगायतका जिल्लामा वनजंगल र जमिनसँग मितेरी गाँसेर यो समुदायले जीविकोपार्जन गरिरहेको छ। पहाड र दुर्गम क्षेत्रमा वनजंगलनजिक, भिरालो परेको जमिन, खोलानजिक छरिएर बस्ने अधिकांश चेपाङ समुदायको आर्थिक अवस्था दयनीय छ। यो समुदायका अधिकांशको ६ महिनामात्रै खान पुग्ने पाखोबारी छ। बाँकी ६ महिना ज्याला मजदुरी वा जंगली कन्दमूलको भरमा जीवन निर्वाह गर्नुपर्छ। ७० प्रतिशतभन्दा बढी चेपाङ समुदायसँग अझै पनि जग्गाधनी पुर्जा छैन। वृद्धभत्ता खाने उमेरका १३ प्रतिशत वृद्धवृद्धासँग त नागरिकता पनि छैन। नागरिकता पाएकाहरूसमेत अपमानित महसुस गरिरहेका छन्। नागरिकतामा लेखिएका अपमानित नामका कारण उनीहरू नागरिकतासमेत देखाउन लजाउँछन्। यस्ता दर्जनौं पात्रमध्ये एक हुन्, मकवानपुरको राक्सिराङ गाउँपालिका८ का वडा अध्यक्ष युसाई प्रजा। उनीजस्ता दर्जनौं नागरिक अनर्थ लाग्ने नाम बोकेर अझै हिँड्न बाध्य छन्। चेपाङ भाषामा यु को अर्थ मुसा र साई को अर्थ गेडा भन्ने हुन्छ। उनको नागरिकता बनाउँदा गाउँका गन्यमान्य र कर्मचारीहरूले चेपाङ समुदायमा मुसासँग सम्बन्धित रहेर हेपेर बोलाउने नाम युसाई राखिदिएका थिए। उनी आफैंले दर्जनौं पटक प्रयास गर्दा पनि आफ्नो नागरिकताको नाम परिवर्तन गर्न सकेका छैनन्। नामकै कारण अन्यायमा परेका अन्य चेपाङहरूले त नाम परिवर्तनका लागि पहलसमेत गर्न सकेका छैनन्। कुई (प्रजा) चेपाङ, सार्की चेपाङ (प्रजा), कामी चेपाङ (प्रजा) जस्ता नामहरू राखेर नागरिकता वितरण भएको छ। कुई भनेको चेपाङ भाषामा कुकुर हो। विगतमा यो समुदायको सरकारी कामकाजमा कतै सम्बन्ध गाँसिएन। त्यसैकारण चेपाङ समुदायको थुप्रै पुस्ताले नागरिकताको आवश्यकता पनि महसुस गरेन। २०४६ सालपछि मात्रै चेपाङहरूले नागरिकता लिन थाले। राज्यको मूल प्रवाहमा जोडिदै गए। आर्थिक रूपमा कमजोर, शैक्षिक रूपमा पछि परेको र सामाजिक रूपमा विभेदमा रहेको यो समुदायका लागि एक थान नागरिकता लिन पनि सहज थिएन। सदरमुकामस्थित जिल्ला प्रशासन कार्यालयसम्म आएर नागरिकता बनाउने पहुँच पनि थिएन। त्यसैकारण गाउँघरमै घुम्ती शिविरहरू आयोजना गरेर नागरिकता वितरण गरियो। पुस्तौंपुस्ता जंगल, पाखोबारी, खोला र कन्दमूलसँग मात्र नाता जोडिएका धेरै चेपाङहरूले नागरिकता त पाए। तर, नागरिकता पाएर राज्यसँग जोडिनुको सट्टा अपमानित महसुस गर्नुपयो। राज्यले दिएका नामका कारण सास्ती व्यहोरिरहेका छन्। नागरिकताको नाम लुकाएर हिँड्न बाध्य छन्। नागरिकता वितरण गर्दा गाउँका ठालू र कर्मचारीको हेपाहा प्रवृत्तिका कारण चेपाङहरूले अपमानित नाम भएका नागरिकता लिनुपरेको थियो। सामान्य लेखपढ पनि गर्न नआउने उनीहरूलाई त्यतिबेला नागरिकता भए पुग्थ्यो। तर, त्यसमा के नाम लेखिएको छ भन्ने थाहा हुँदैनथ्यो। यो कुरा बुझेका कर्मचारी र गाउँका ठूलाबढा ले व्यक्तिगत रिसिईबी र हेपाहा प्रवृत्तिका कारण गलत नामहरू राखेर नागरिकता थमाईदिएका थिए। अशिक्षा र पिछडिएका कारण राज्यका निकायहरूमा आफ्नो कुरा भन्न नसक्ने चेपाङहरूको मौनतामाथि नागरिकता वितरणमा खटिएका कर्मचारी र गाउँका ठूलाबडाले नियतवश अन्याय गरेको देखिन्छ। आज भने परिस्थिति फेरिएको छ। चेपाङ समुदायमा पनि आफ्नो अधिकारबारे बोल्ने पुस्ता तयार हुँदैछ। अर्कोतिर, संविधानले विगतमा हेपिएका, थिचिएका, अपमानित भएका वर्गका लागि विशेष कार्यक्रमको कल्पना गरेको छ। राज्यको मूल प्रवाहमा ल्याउन यस्ता वर्ग र समुदायका लागि आरक्षणलगायतका व्यवस्था गरेको छ। त्यसैकारण नामकै कारण वर्षौंदेखि अपमानित भएर समाजमा बस्न बाध्य चेपाङ समुदायका अधिकारबारे राज्यले चासो दिनैपर्छ। गृह मन्त्रालयले नागरिकतामा भएका अपमानित नाम सच्याउन जिल्ला प्रशासन कार्यालयहरूलाई परिपत्र गरिसकेको छ। अब, स्थानीय तहले त्यस्ता नागरिकता भएकाहरूसँग समन्वय गरेर नागरिकता सच्याउनका लागि समन्वयकारी भूमिका निर्वाह गर्नुपर्छ। नियतवश अनर्थ लाग्ने नागरिकतामा नाम राखिदिने कर्मचारीहरूलाई पनि राज्यले कारबाही गर्न सक्नुपर्छ।"
हरेक वर्ष खडेरीले किन पिरोलिन्छन् किसान ?,"काठमाडौं : रोपाईँ गर्ने मुख्य महिना हो असार र साउन। विज्ञ भन्छन् साउन मध्यसम्ममा रोपाइँ गरे उत्पादन राम्रो हुन्छ। तर, विडम्बना कृषिप्रधान मुलुक भनेर चिनाइँदै आएको नेपालका किसान बर्सेनि पानी अभावमा रोपाइँ गर्न पाउँदैनन्। यसपटक पनि यस्तै भयो। सिँचाइ अभावमा धेरै खेत बाँझै छन्। धान खेती बढी हुने तराईमधेसमा नै किसानले अकाश हेर्नुपर्यो। पर्याप्त पानी नपरेर साउन टर्दै छ। रोपाइँ भएका स्थानमा पनि रोपो सुक्दैछ। मुलुकमा अझै पनि खेतीयोग्य जमिनको एकतिहाइ क्षेत्रमा मात्रै वर्षैभरि सिँचाइ पुग्ने गरेको छ। करिब ५ लाख हेक्टरमा मात्रै हिउँद, वर्षा र चैते सिजनमा सिँचाइ पुग्छ। अरू स्थानमा भने खोलामा पानी भए सिँचाइ पुर्याउन सकिने, नभए खेती गर्न नै समस्या हुने गरेको सरकारी तथ्यांकले नै पुष्टि गर्छ। मुलुकको कुल क्षेत्रफलमध्ये कृषियोग्य २६ लाख ४१ हजार हेक्टर जमिन छ। त्यसमध्ये सिँचाइ योग्य जमिन १७ लाख ६६ हजार हेक्टर छ। जहाँ धान, गहुँ, जौजस्ता प्रमुख बाली लगाउने जमिनलाई मात्र खेतीयोग्यमा राखिएको छ। वर्षायाममा करिब १५ लाख हेक्टर जमिनमा सिँचाइ पुर्याइएको जलस्रोत तथा सिँचाइ विभागको भनाइ छ। यस वर्षको वर्षायाममा १५ लाख ३१ हजार ६९ हेक्टर जमिनमा सिँचाइ पुर्याइएको विभागका प्रवक्ता कृष्णप्रसाद नेपालले जानकारी दिए। भूमिगत सिँचाइबाट सिञ्चित भएको क्षेत्रफल ५ लाख १३ हजार ५ सय २४ हेक्टर र सतह सिँचाइबाट सिञ्चित भएको क्षेत्रफल १० लाख १७ हजार ५ सय ४५ हेक्टर छ। हिउँदे बाली र चैते धानका लागि भने ५ हजार हेक्टर जमिनमा मात्रै सिँचाइ पुगेको छ। ललितपुरको खेतीयोग्य जमिनमा धान रोप्दै महिला। तस्बिर : विकेश शाक्य हिउँद र वर्षायाम गरी २ सिजनमा करिब १० लाख हेक्टरमा सिँचाइ पुर्याउन सकिन्छ। भौगोलिकताका कारण पानीको स्रोत तल भएकाले पहाडी क्षेत्रमा सिँचाइ पुर्याउन कठिन हुने गरेको छ। जलस्रोतको धनी देश अनि कृषिमा आधारित जीवन भएको मुलुकमा सिँचाइ पनि मौसममा केन्द्रित नै छ। अधिकांश सिँचाइ संरचनाहरू रन अफ द रिभर अवधारणामा बनेका छन्। त्यसकै कारण बर्खाको समयमा बढी भएको पानी संकलन गरी सिँचाइको भरपर्दो सेवा पुर्याउन सकिएको छैन। सरकारले सन् २०१५ देखि २०३५ सम्म जारी गरेको २० वर्षे कृषि विकास रणनीतिले वर्षेैभरि ८० प्रतिशत भूभागमा सिँचाइ पुर्याइने लक्ष्य लिएको छ। उक्त रणनीतिका अनुसार २०१५ मा वर्षैभरि सिँचाइ २५२ प्रतिशत जमिनमा पुगेको थियो भने ५ वर्षमा ३५ प्रतिशत र १० वर्षमा ६० प्रतिशत खेतीयोग्य जमिनमा सिँचाइ पुर्याउने भनिएको छ। नेपाली किसानहरूले स्थानीय प्रविधिको उपयोग गर्दै खोला नदीमा बाँधबाँधी कुलोबाट खेतबारीमा पानी पुर्याइ सिँचाइ गर्दै आएका छन्। सरकारी स्तरमा १९८५ सालमा चन्द्र नहरको निर्माण गरी देशमा नै पहिलो आधुनिक सिँचाइ प्रणालीको सुरुवात गरिएको थियो। २०१३ सालपछि योजनाबद्ध विकासको थालनीपश्चात् नेपाल सरकारले यस क्षेत्रमा प्रशस्त लगानी गर्नुको साथै समयानुकूल नीति, योजना तथा कार्यक्रम लागू गर्दै आएको सिँचाइ नीति २०७० मा उल्लेख छ। सिँचाइ आयोजना पुगेका सबै क्षेत्रमा वर्षायाममा पानी पुर्याउन सकिएको छ। हिउँद र चैतमा क्रमशः सिँचाइ घट्दै जान्छ। खोलामा पानी भए सिँचाइ हुने, नभए नहुने बताउँदै नेपालले भण्डारणयुक्त ठूला आयोजना र प्रविधिको विकास गर्न आवश्यक रहेको प्रवक्ता नेपालले बताए। अहिले दाङमा मात्रै वर्षातको पानी भण्डारण गरेर सिँचाइ पुर्याइएको छ। हाम्रो सिँचाइ मौसमा नै आधारित छ। पानीको स्रोतमा भएको कमीकै कारण नै वर्षैभरि सबैतिर र एकनासले सिँचाइ पुर्याउन सक्ने अवस्था अहिले छैन। सिँचाइसम्बन्धी आयोजनाहरू निर्माण गर्न समय लाग्छ। यसका लागि काम भइरहेको छ। कृष्णप्रसाद नेपाल, प्रवक्ता, जलस्रोत तथा सिँचाइ विभाग वर्षाको समयमा पानी प्रशस्त हुन्छ। हिउँद हुँदै गएपछि पानी घट्दै जान्छ। हामीसँग प्रविधि नभएको पनि होइन। यही प्रविधिले सिँचाइमा विकास गर्न सकिन्छ। तर, वर्षाको पानी हिउँदमा पुर्याउने संरचनाको विकास गर्नुपर्यो । शीतल रेग्मी, पूर्वसचिव हामीले विभिन्न प्रविधिको प्रयोग गरेर वर्षैभरि सिँचाइ पुर्याउने लक्ष्य लिएका छौं। यसका लागि ठूला कुराभन्दा पनि पानी भण्डारण गरेर १२ महिना नै सिँचाइ पुर्याउन सकिन्छ। जग्गा प्राप्तिका कारण पनि कतिपय आयोजनाहरू वर्षैसम्म अल्झिरहेका छन्। यसमा सरकार गम्भीर बन्नुपर्छ । अनुप उपाध्याय, पूर्वसचिव ऊर्जा, जलस्रोत तथा सिँचाइ क्षेत्रको वर्तमान अवस्था र भावी मार्गचित्र (श्वेतपत्र) सम्बन्धी श्वेतपत्र २०७५ का अनुसार नेपालभित्र रहेका नदी नालाहरूको सरदर वार्षिक बहाव करिब २२५ अर्ब घनमिटर रहेको अनुमान छ। पुनर्भरणयोग्य भूमिगत जल ५८ र ११५ अर्ब घनमिटरको बीचमा रहेको अनुमान गरिएको छ। उपलब्ध जलस्रोतमध्ये सिँचाइमा २८८ अर्ब घनमिटर, उद्योगमा ०५ अर्ब घनमिटर र सेवा क्षेत्रमा ००१ अर्ब घनमिटर पानी उपयोग भइरहेको अनुमान छ। हाल नेपालको जल उपयोग दक्षता ०६ अमेरिकन डलर प्रतिघनमिटर छ। यस हिसाबले आर्थिक तथा सामाजिक रूपमा पानीको उपयोग न्यून छ। हाल समृद्ध तराईमधेस सिँचाइ विशेष कार्यक्रमबाट २२ जिल्लाका १८ हजार ३ सय ५३ हेक्टरमा सिँचाइ पुर्याइएको छ। यस्तै, कर्णाली अञ्चल सिँचाइ कार्यक्रमबाट ५ जिल्ला तथा सेती महाकाली सिँचाइ कार्यक्रमबाट ९ जिल्लामा सिँचाइसम्बन्धी विशेष कार्यक्रम सञ्चालनमा छन्। देशमा उपलब्ध सिँचाइसम्बन्धी प्रविधि, भौतिक संरचना, जनशक्ति र सरकारी तथा गैरसरकारी संस्थागत क्षमतामा उल्लेखनीय अभिवृद्धि भएको विभाग बताउँछ। परम्परागत सिँचाइ प्रणालीबाट माथि उठेर नयाँ प्रविधिको प्रयोग हुन थालेका छन्। सतहबाट पानी डेढ सयमिटरसम्म उकाल्ने गरी भूमिगतबाट लिफ्ट गर्ने, वर्षात्को पानीको संकलन वा भण्डारण र पानीको स्रोत धेरै भएको ठाउँबाट नभएको ठाउँमा डाइभर्ट गर्नेजस्ता विधिहरू सिँचाइमा प्रयोग भइरहेका छन्। नयाँ प्रविधिबाट मात्रै २ हजार ३ सय ४८ हेक्टरमा सिँचाइ पुर्याइएको विभागको तथ्यांक छ। भूमिगत सिँचाइतर्फ स्यालो ट्युबवेल २ हजार ७ सय ४८ र डिप ट्युबवेल १९७ जडान भएका छन्। दुई बहुउद्देश्यीयसहित ५२ सिँचाइ आयोजना निर्माणाधीन छन्। भेरी बबई डाइभर्सन बहुउद्देश्यीय आयोजना सुर्खेत, बर्दिया र बाँके जिल्लामा ऊर्जा, सिँचाइ र जलाधार संरक्षणलाई एकसाथ योगदान पुर्याउने लक्ष्यका साथ आर्थिक वर्ष २०७१७२ मा सुरु भएको हो। ५१ हजार हेक्टरमा सिँचाइ पुर्याउने यो आयोजना चालू आर्थिक वर्षमा सम्पन्न हुने अपेक्षा गरिएको छ। यो आयोजनाको टनेल निर्माणको काम समयावधि अगावै सकिएको भए तापनि अन्य निर्माण कार्य पछाडि परेको छ। यस आयोजनाको हालसम्मको भौतिक प्रगति ५२२ प्रतिशत र वित्तीय प्रगति ३९७९ रहेको छ। भेरी नदीबाट ४० घनमिटर प्रतिसेकेन्ड पानी बबई नदीमा खसाली ४८ मेगावाट विद्युत् उत्पादनसमेत गर्ने गरी आयोजना निर्माण भइरहेको छ। रूख कटानका लागि सहमति प्राप्त हुन ढिलाइ हुँदा वनक्षेत्रको जग्गाप्राप्तिमा कठिनाइ, जग्गा अधिग्रहण र स्थानीयको अवरोध, माग व्यवस्थापन र सुरक्षा चुनौती, भोगचलनमा रहेका सार्वजनिक जग्गा प्राप्तिमा कठिनाइ, पर्याप्त बजेट व्यवस्था हुन नसकेको जस्ता समस्या रहेको देखिन्छ। यस्तै अर्को भनेको निर्माणाधीन सुनकोसी मरिन डाइभर्सन बहुउद्देश्यीय आयोजना हो। नेपाललाई कृषिप्रधान देशमात्रै भनिँदैन, पानीमा धनी मुलुक भनेर पनि चिनाइन्छ। तर, विडम्बना यहाँका किसानले पानी अभावमा समयमा नै रोपाइँ गर्न पाउँदैनन्। अकासे पानीको भरमा दुईतिहाइ जमिनमा रोपाइँ गर्नुपर्ने बाध्यता छ। रोपाइँ भइहाले पुनः सिँचाइ गर्न पानी पाइँदैन। खडेरीको मारमा किसान बर्सेनि पिरोलिन्छन्। सिँचाइ आयोजना निर्माण सुरु हुन्छन्। तर, समयमा सकिँदैन। सबै समस्या ज्युँका त्युँ हुँदा पनि सरकार किसानप्रति उत्तरदायी बनेको देखिँदैन। सुनकोसी नदीमा ब्यारेज निर्माण गरी १३३ किलोमिटर लामो टनेलबाट सुनकोसीको पानी मरिन खोलामा मिसाइ बारा, रौतहट, सर्लाही, महोत्तरी र धनुषाका साबिक बागमती सिँचाइ आयोजनाको सिञ्चित क्षेत्रसहित थप १ लाख २२ हजार हेक्टर जमिनमा वर्षैभरि भरपर्दो सिँचाइ सेवा उपलब्ध गराउने योजना छ। साथै, ३१०७ मेघावाट विद्युत्समेत उत्पादन गर्ने उद्देश्यका साथ सञ्चालित यो आयोजनामा हाल टीबीएम मेसिन जडान भइरहेको छ। यीसँगै सिक्टा, बबई, रानीजमरा कुलेरिया र महाकाली सिँचाइ आयोजनालार्ई सरकारले राष्ट्रिय गौरवका आयोजनामा राखेको छ। बाँके जिल्लाको राप्ती नदीमा ब्यारेज निर्माण गरी ४२ हजार ७ सय ६६ हेक्टर जमिनमा सिँचाइ सुविधा उपलब्ध गराउने उद्देश्यले सिक्टा सिँचाइ आयोजना, कैलाली जिल्लाको ३८ हजार ३ सय हेक्टरमा वर्षैभरि सिँचाइ सुविधा पुर्याई कृषि उत्पादन वृद्धि गर्ने उद्देश्यले रानीजमरा कुलरिया सिँचाइ आयोजना, बर्दिया जिल्लाको ३६ हजार हेक्टरमा वर्षैभरि सिँचाइ सुविधा पुर्याई कृषि उत्पादन वृद्धि गर्ने उद्देश्यले बबई सिँचाइ आयोजना निर्माणको क्रममा छन्। यस्तै, मोरङ र सुनसरी जिल्लाको करिब ६८ हजार हेक्टर जमिनमा सिँचाइ सुविधा उपलब्ध गराउने उद्देश्यले सुनसरी मोरङ सिँचाइ आयोजना, सर्लाही, रौतहट, बारा, धनुषा, महोत्तरी जिल्लाका क्षमता १ लाख २२ हजार हेक्टर जमिनमा (सुनकोसी मरिन डाइभर्सनसहित) सिँचाइ सुविधा पुर्याउने उद्देश्यले बागमती सिँचाइ आयोजना तथा कैलाली र कञ्चनपुरको ३३ हजार ५ सय २० हेक्टर जमिनमा भरपर्दो सिँचाइ सुविधा पुर्याउने उद्देश्यले महाकाली सिँचाइ आयोजना (तेस्रो चरण) निर्माणाधीन अवस्थामा छन्। दाङ जिल्लाको ५६ हजार हेक्टर जमिनमा सिँचाइ पुर्याउने उद्देश्यले बृहत् दाङ उपत्यका सिँचाइ आयोजना र गोरखा जिल्लाको २ हजार हेक्टर जमिनमा सिँचाइ पुर्याउने उद्देश्यले पालुङटार कुन्दुटार सिँचाइ आयोजना निर्माण एवं विकासको प्रक्रियामा छन्। नयाँ सिँचाइ गुरुयोजना स्वीकृतिको पर्खाइमा करिब ३२ वर्ष पुरानो सिँचाइ गुरुयोजनालाई विस्थापित गर्दै सरकारले नयाँ सिँचाइ गुरुयोजना जारी गर्ने भएको छ। सन् १९९० सालमा लागुू भएको सिँचाइ गुरुयोजनालाई विस्थापित गर्दै कृषिका लागि उचित पानीको प्रयोग गर्ने उद्देश्यले नयाँ सिँचाइ गुरुयोजना ल्याइँदै छ। उक्त गुरुयोजना स्वीकृतिको पर्खाइमा रहेको विभागका प्रवक्ता नेपालले जानकारी दिए। नेपाल सरकार र एसियाली विकास बैंकको अनुदान सहयोगबाट सन् २०१७ बाट गुरुयोजना तयार पार्न सुरु गरिएको थियो। नयाँ गुरुयोजनाले २५ लाख हेक्टरमा पानी पुर्याउन सकिने भनेको छ। प्रविधिको विकासले यो सम्भव हुने भनिएको छ। गुरुयोजनाले तराईमा जलपथान्तरणको माध्यमबाट ठूला आयोजनाहरूको विकास गर्ने लक्ष्य छ। सतहगत जल सिँचाइ हुन नसक्ने क्षेत्रमा भूमिगत जलस्रोतको विकास गर्ने नीति लिइएको छ। त्यस्तै पहाडमा टार र पाखाहरूमा सम्भव भएसम्म सतह सिँचाइ र नभएमा पाइप प्रणालीको विकास गर्ने गुरुयोजनामा उल्लेख गरिएको छ।"
प्रदेशमा प्रहरी समायोजनको सकस,"जनकपुरधाम : सातै प्रदेशमा सबैभन्दा पहिला प्रदेश प्रहरी ऐन प्रमाणीकरण गराएर चर्चा बटुलेको मधेस प्रदेश सरकारले संघीय सरकारको अड्चनका कारण ऐन कार्यान्वयन गर्न नसकेको अरोप लगाउँदै आएको छ। संघ सरकारसँग प्रहरी समायोजनको माग गर्दै मधेस सरकारले सडक आन्दोलन गर्ने भएको छ। मधेसका गृह तथा सञ्चारमन्त्री भरतप्रसाद साहले शनिबार पत्रकार सम्मेलन गर्दै पहिलो चरणमा बिहान ११ बजेदेखि १ बजेसम्म प्रदेश प्रमुखको कार्यालय अगाडि धर्ना बस्ने जानकारी दिएका छन्। प्रहरी समायोजनको सबै कुरा मिलिसकेको छ। तर, प्रधानमन्त्री देउवाले चुनावअघि समायोजन सम्भव नभएको आशयको प्रतिक्रिया दिएकै कारण कुरा अड्केको हो।भरतप्रसाद साह  गृहमन्त्री, मधेस प्रदेश एक सातासम्म धर्ना बस्छौं तर पनि संघले सुनवाई गरेन भने थप आन्दोलनका कार्यक्रमहरू सार्वजनिक गर्नेछौं, मन्त्री साहले पत्रकार सम्मेलनमा भने। धर्नामा प्रदेश सरकारका मन्त्री, सांसद र नागरिक समाजका अगुवाहरूको सहभागिता रहने मन्त्री साहले बताएका छन्। गत आइतबार मधेस सरकारका गृहमन्त्री साहले सात दिनभित्र प्रहरी समायोजनको टुंंगो लगाउन नत्र आन्दोलनमा उत्रिने चेतावनीसहित प्रधानमन्त्री शेरबहादुर देउवालाई ध्यानाकर्षणपत्र पठाएका थिए। प्रदेश प्रमुख हरिशंकर मिश्रमार्फत ध्यानाकर्षणपत्र पठाइए पनि संघ सरकारले कुनै चासो लगाएन। संघीय गृह मन्त्रालयले प्रहरी समायोजनको सम्पूर्ण काम पूरा गरिसकेको र नेपाल सरकारले निर्देशन दिए सात दिनभित्र समायोजन गर्न सकिने बताइसकेको छ, गृहमन्त्री साहले भने, समायोजनको सबै कुरा मिलिसकेको छ। तर, प्रधानमन्त्री देउवाले चुनावअघि समायोजन सम्भव नभएको आशयको प्रतिक्रिया दिएकै कारण कुरा अड्केको हो। मन्त्री साहले प्रदेश प्रहरी समायोजन र प्रमुख जिल्ला अधिकारी प्रदेश मातहत ल्याएर मात्र चुनावमा जानुपर्ने अन्यथा आफूहरूको आन्दोलन संघसम्म पुगेर चुनावसमेत प्रभावित हुन सक्ने चेतावनी दिएका छन्। यसअघि पनि प्रहरी समायोजनको विषयमा दबाब सिर्जना गर्नकै लागि मधेस सरकारले संघ सरकारविरुद्ध थुप्रै कार्यक्रम गरेको हो। संघीय सरकारलाई दबाब दिनकै लागि मधेस सरकारले असार २३ मा जनकपुरमा सातै प्रदेशका आन्तरिक मामिला मन्त्रीहरूको भेला गरेको थियो। सो भेलाले प्रहरी समायोजन र शान्ति सुरक्षा प्रदेश मातहत हुनपर्ने माग राख्दै ७ बुँदे घोषणापत्र सार्वजनिक गरेको थियो। मधेस सरकारले २०७५ चैत १४ मा प्रदेश प्रशासन सम्बन्धमा व्यवस्था गर्न बनेको विधेयक प्रदेशसभामा दर्ता गराइसकेको छ। संघीय प्रमुख जिल्ला अधिकारीसँग राहदानी, नागरिकता र सीमाबाहेक सबै अधिकार खोसेर बनाइएको यो विधेयक २०७६ साउन २४ देखि प्रदेशसभाको संसदीय समितिमा अड्किएको छ। त्यसैगरी, मधेसले आफ्नै छुट्टै गुप्तचर विभाग गर्न गर्न प्रदेश अनुसन्धान ब्युरो ऐनसमेत ल्याएको छ। सो ऐन २०७७ कात्तिक ४ मा प्रमाणीकरणसमेत भइसकेको छ। आफ्नो प्रहरी प्रशासन नभएपछि शासन भए पनि सरकारको केही खास औचित्य रहँदैन, गृहमन्त्री साह भन्छन्, आफ्नो प्रहरी नभएकै कारण हामी प्रदेशको शान्ति, सुरक्षा र सुव्यवस्था कायम गर्न चुक्दै आएका छौं। मधेस सरकारले ल्याएको प्रदेश प्रहरी ऐनमा प्रदेश प्रहरीको प्रमुखका रूपमा राजपत्रांकित विशिष्ट श्रेणीको प्रहरी महानिरीक्षक रहने व्यवस्था छ। त्यस्तै, खुला प्रतियोगिताद्वारा पूर्ति हुने पदमध्येबाट ४५ प्रतिशत पद आरक्षित गरिएको छ। जसमा ४५ प्रतिशतलाई १०० प्रतिशत आधार मानी मधेसी ५४३६, दलित १७२९, मुस्लिम ११५८, आदिवासी जनजाति ६६१, थारू ५२७ प्रतिशत र आर्थिक रूपले विपन्न खस आर्य ४८९ प्रतिशत छुट्याइएको छ।"
कांग्रेसले नगरे अरूले गठबन्धन गर्छन्,"सत्तासीन कांग्रेसमा एकथरी नेताहरूको तर्क छ संघप्रदेशको चुनावमा कांग्रेस एक्लै प्रतिस्पर्धामा जानुपर्छ। गठबन्धनका नाममा पार्टीलाई कमजोर बनाउनुहुन्न। तर, संस्थापन पक्ष यो तर्कसँग सहमत छैन। पार्टी ठूलो भए पनि गठबन्धन नभई चुनाव जित्न नसकिने संस्थापनको बुझाइ छ। पार्टी प्रवक्ता एवं संस्थापन पक्षीय नेता डा प्रकाशशरण महत भन्छन् गठबन्धन बनाउनेनबनाउने विषय भावनाको कुरा होइन। वैचारिक अन्तरका बाबजुद पनि शुद्ध चुनावी रणनीति हो। मंसिर ४ मा निर्धारित चुनाव, गठबन्धनको आवश्यक्ता, सरकारका कामकारबाही र मुलुकको वैदेशिक सम्बन्धका विषयमा अन्नपूर्णकर्मी संघ र प्रदेशको चुनावमा गठबन्धन कायमै रहनेमा शंका गर्न थालिएको छ नि ! स्थानीय तह निर्वाचनको बेला पनि शंका नै थियो। यद्यपि गठबन्धन भयो। तालमेल गर्ने निर्णय कांगे्रसले मात्र होइन, गठबन्धनका सबै दलले गरिसकेका छन्। गठबन्धन बनाउने कुरा जटिल र कठिन त हो। तर, पनि गठबन्धन सफल हुन्छ। एक्लै चुनावमा गए कांग्रेसले राम्रै नतिजा ल्याउँछ, गठबन्धन किन चाहियो भनेर कांग्रेसकै केही नेताहरू गठबन्धनको विपक्षमा हुनुहुन्छ नि ! पार्टीको केन्द्रीय समितिको बैठकले सर्वसम्बत गठबन्धन गर्ने निर्णय गरेको हो। त्यसमा कसैको कुनै विमति थिएन। एकदुईजना साथीले गठबन्धन गरेर जाँदा पार्टीलाई अप्ठ्यारो हुन्छ कि भन्ने कुरा राख्नुभएको थियो। तर, केन्द्रीय समितिमा सर्वसम्मत रूपमा चुनावमा तालमेल गर्ने र तालमेल गर्ने आधार नेपाली कांग्रेसको नेतृत्वदायी भूमिकालाई मान्ने भन्ने निर्णय भएको थियो। केन्द्रीय समितिको निर्णयपछि पनि त असन्तुष्टि कायमै छन् त ? पार्टी भनेको संस्था हो। कसैको अलग दृष्टिकोण छ भने संस्थामा राख्नुपर्छ। बाहिर फरक दृष्टिकोण राख्दै हिँड्दा जनतामा अन्योलता सिर्जना हुन्छ। चुनावमा सबै दल एक्लाएक्लै लड्नु त अति उत्तम हो नि ! त्यसका लागि कांग्रेस तयारै हुन्थ्यो। तर, परिस्थिति त्यस्तो छैन। कांग्रेसले गठबन्धन नगरे अरू कसैले गर्छ। ४० प्रतिशत सांसद समानुपातिक निर्वाचन प्रणालीबाट चयन हुन्छन्। अर्कोतिर, कांग्रेस एक्लै चुनावमा जाने र विपक्षमा गठबन्धन बन्ने हो भने परिणाम कांग्रेसको पक्षमा आउँछ भन्ने विश्वासै गर्न सकिन्न। अर्को सत्य कुरा के हो, अरू सबै मिले मिलुन, हामी एक्लै बहुमत ल्याउँछौं, भन्ने जनाधार कांग्रेसको विस्तार भइसकेको छैन। कांग्रेस सबैभन्दा बढी जनाधार भएको पार्टी त हो। तर, अरू सबैको मत जोड्दा जित्ने गरेर जनाधार निर्माण भइसक्यो भन्ने परिस्थिति कांग्रेसको बनिसकेको छैन। राष्ट्रियअन्तर्राष्ट्रिय शक्ति केन्द्रहरू वाम गठबन्धन बनाउनतिर पनि सक्रिय छन्। त्यस्तो सम्भावना देख्नुहुन्छ ? बेला मौकामा त्यस्ता चर्चाहरू सुनिन्छन्। २०७४ सालको निर्वाचनमा वाम गठबन्धन भएकै हो। दुई ठूला कम्युनिस्ट पार्टी एकीकरण पनि भए। पछि माओवादी अलग भयो। एमालेबाट पनि एउटा घटक छुट्टिएर माधव नेपालजीको नेतृत्वमा एकीकृत समाजवादी पार्टी गठन भयो । त्यतिबेला बहुमत पाएर पनि उहाँहरू एकै ठाउँमा रहन सक्नुभएन। उहाँहरूबीच रस्साकस्सी पछि अलगअलग हुनुभयो। उहाँहरूले नै नेपाली कांग्रेसको नेतृत्वमा वैकल्पिक सरकार बनाउनुपर्यो भन्ने प्रस्ताव गर्नुभएको हो। त्यसकारण वाम गठबन्धनको परीक्षण असफल भइसकेको छ। कम्युनिस्टहरूलाई सँगसँगै हिँडाउने कांग्रेसको सूत्र के हो ? कांग्रेस सभापति शेरबहादुर देउवाको नेतृत्वमा सबै पार्टीलाई उदारताका साथ मिलाएर लैजाने काम भएको छ। त्यसकै आधारमा स्थानीय तहमा जहाँजहाँ सम्भव भयो, त्यहाँ गठबन्धन गर्यौं। त्यही चुनावबाट परिणाम पनि सन्तोषजनक आयो। त्यसकै आधारमा आमनिर्वाचनमा पनि गठबन्धन गरेर जाने निष्कर्षमा सबै दल पुगेका हौं। त्यसका लागि कार्यदल बनेको छ। छलफल हुँदैछ। जटिलता नभएका होइनन्। हरेक पार्टीभित्र आकांक्षी धेरै छन्। सबैलाई आफ्नो पक्षमा बढी सिट पाए हुन्थ्यो भन्ने छ। तर, वास्तबिकता र यथार्थता के छ ? हामीले बाँडफाँट गरेका सिटलाई मतदाताले स्वाभाविक रूपमा लिन्छन् कि लिँदैनन् ? जनताको मत सहज रूपमा ट्रान्सफर हुन्छ कि हुँदैन ? कुनै दलले आफ्नो पक्षमा बढी सिट दाबी गर्दा परिणाम आफ्नो पक्षमा आउँछ कि आउँदैन ? भन्ने कुराको पनि हेक्का राख्नुपर्छ। स्थानीय वस्तुस्थितिलाई पनि ध्यान दिएर निष्कर्षमा पुग्नुपर्छ। यसैले गठबन्धनमा रहेका सबै दल र नेतृत्वले गम्भीरतापूर्वक समीक्षा गर्नैपर्छ। कांग्रेसमा अहमता देखियो, एमाले जस्तै ठेगान लगाउन नपरोस् भन्ने माओवादी केन्द्रका अध्यक्षको धम्की लाई कुन रूपमा लिनुभएको छ ? पहिलो कुरा, नेपाली कांग्रेसमा कहिल्यै पनि अहमता थिएन र छैन। अहिले शेरबहादुरजी नेतृत्वमा हुनुहुन्छ। उहाँ सहज र उदार नेतृत्व हो। ठूलो पार्टी भएकाले अलिक उदार बन्नुपर्छ भनेर भन्नुहुन्छ। प्रचण्डजीले कुनै परिप्रेक्ष्यमा बोल्नुभयो होला। उहाँले कार्यकर्ता पंक्तिमा राखेका कुरा हुन सक्छन्। पाँच दलको शीर्ष नेतृत्वको बैठकका आजसम्म यस्ता कुरा निष्केका छैनन्। कांग्रेसको हकमा प्रचण्डजीले त्यसो भन्ने मौका नै पाउनुभएको छैन। स्थानीय चुनावमा कांग्रेसले अपमान गर्यो भन्ने एकीकृत समाजवादीका अध्यक्ष माधवकुमार नेपालको पनि असन्तुष्टि थियो ? त्यस्तो पनि होइन। उहाँहरू एमालेबाट छुट्टिएर आउनुभयो। छोटो समयमा उहाँलाई अलग पार्टी निर्माण गर्न कठिनाइ भइरहेको थियो। छुट्टै पार्टी विस्तार गर्ने काम सहज पनि होइन। कठिन परिवेशमा स्थानीय निर्वाचनमा भाग लिनुभयो। नेपाली कांग्रेसको तर्फबाट हुनेसम्मको उदारता देखाएकै हो। पोखरा महानगरमा राम्रो मत ल्याएर उहाँको पार्टीले मेयर नै जित्नुभयो। हाम्रो तर्पबाट कहीँ पनि अनुदार बनेनौं। माओवादी केन्द्रका अध्यक्ष प्रचण्डले गठबन्धन गर्ने भए सत्तामा आलोपालो प्रधानमन्त्रीको प्रस्ताव गर्नुभयो नि ! स्वाभाविक रूपमा उहाँमा प्रधानमन्त्री बन्ने इच्छाआकांक्षा होला। ठोस रूपमा मलाई चाहिन्छ भन्ने खालको कुरा उहाँबाट आएको मलाई जानकारी छैन। चुनावपछि पनि सत्ता साझेदारी गरेरै जाने हो नि ! अहिले नै को प्रधानमन्त्री हुने भन्ने विषयमा छलफल भएको छैन। गठबन्धन गरेर निर्वाचनमा जाँदा कांग्रेसलाई फाइदा पुग्ने देख्नुहुन्छ ? पार्टीका कतिपय साथी र आमकार्यकर्ता पंक्तिले यो प्रश्न उठाउनुहुन्छ। अरू पार्टीको भन्दा कांग्रेसको लोकप्रिय मत बढी छ। तर, निर्णायक मत हामीसँग रहन्छ कि रहँदैन भन्ने प्रश्न मुख्य हो। त्यही मतले चुनावमा जितहारको फैसला गर्छ। २०७४ सालको नतिजा नै हेरौं न ! त्यतिबेला कांग्रेस र एमालेको मत प्रतिशत बराबरै आयो। तर, सिटमा धेरै तलमाथि भयो। एमालेको ८० सिट ल्यायो, हाम्रो २३ आयोे। त्यतिबेला अधिकांश क्षेत्रमा २ देखि ३ हजार मतको फरकमा हारजित भएको थियो। यो मतले कसैलाई २३ र कसैलाई ८० मा पुर्यायो। गठबन्धन यसैका लागि हो भन्ने कुरा हामीले जनतालाई बुझाउनु जरुरी छ। चुनाव जित्न गठबन्धन नै निर्णायक हुने ठहर हो ? प्रत्यक्ष निर्वाचन हुने १ सय ६५ क्षेत्रमा मूलमूल दलका बीचमा जसले गठबन्धन गर्छ, उसैले चुनाव जित्छ भन्ने प्रमाणित भइसक्यो। त्यसकै आधारमा गठबन्धन गरेका हौं। यो कुनै भावनाको कुरा होइन। वैचारिक अन्तरका बाबजुद पनि शुद्ध चुनावी रणनीति हो। सबै दल एक्लाएक्लै चुनाव लडेको भए गठबन्धनको कुरौं हुने थिएन। सत्य कुरा के हो हामीले गठबन्धन नगरे अरूले गर्छन्। १ सय ६५ सिटमा कांग्रेसको दाबी के कति सिटमा हो ? अहिले ठ्याक्कै यति नै भनेर छलफलमा प्रवेश गरेका छैनौं। सबै पक्षका प्रस्ताव र आधार सुन्छौं। त्यसपछि संख्याको कुरा गरौंला भन्ने छ। प्रारम्भिक चरणमै छौ। दोस्रोतेस्रो चरणमा जाँदा सिट बाँडफाँटको कुरा आउला। चुनाव जित्न त घोषणापत्रले पनि काम गर्छ होला। यसअघिको घोषणापत्र केकति कार्यान्वयन गर्नुभयो ? चुनावी घोषणापत्रमा हामीले मूलतः ६५ वर्षमा नै ज्येष्ठ नागरिकलाई भत्ता दिने भनेका थियौं। साधन स्रोतका कारण ६८ वर्षसम्म बनायौं। सरकारमा गएपछि अरूखाले सामाजिक भत्ताको पनि व्यवस्था गरेका छौं। हाम्रो मूलभूत उद्देश्य भनेको देशमा पुँजी निर्माण गर्ने र पुँजी बिस्तार गर्नेमै जोड छ। जबसम्म लगानी बिस्तार हुँदैन र आर्थिक वृद्धिदर बढ्दैन, देशको समृद्धि पनि हुँदैन। समृद्धि नबढेसम्म हामीले पछाडि परेका वर्गसमूहको उत्थानका लागि यथेष्ठ लगानी गर्न सक्दैनौं। पूर्वाधार निर्माण गर्न लागत ज्यादा छ। १२ महिना चल्ने पूर्वाधार सडक सञ्जाल देशभरि पुर्याउन सक्दैनौं। पर्यटनलाई विस्तार गर्न सक्दैनौं। त्यसैले हाम्रो प्राथमिकता भनेको निजी क्षेत्र, सहकारी र आमनागरिकको योग्यतादक्षतालाई प्रयोग गरेर समृद्धि सिर्जना गर्ने भन्ने हो। त्यसबाट राज्यले कर पनि प्राप्त गर्छ। त्यसकै आधारमा स्वास्थ्य, शिक्षा, भौगोलिक, जातीयतालगायत पछाडि परेका ठाउँमा राज्यले ती वर्गसमूहमा विशेष लगानी गर्न सक्छ। समृद्धि फराकिलो होस्। त्यसमा आम नागरिकको सहभागिता र प्रतिस्पर्धा सुनिश्चित होस्। सरकारले त्यसको सहजकर्ताको भूमिका निर्वाह गरोस्। जहाँसम्म वितरणको कुरा छ, राज्यले पछाडि परेका वर्गहरूलाई हेरेर लगानी गर्दै समान तहमा ल्याउनुपर्छ। त्यो नै हाम्रो मूल लक्ष्य हो। लोकतन्त्रको फाउन्डेसन भनेकै लोकतान्त्रिक मूल्य र मान्यतामा आधारित हुनुपर्छ। जसले हाम्रो सबै क्षेत्रका विकासका लागि कुनै छेकबार गर्दैन। त्यसलाई बरु राज्यले परिपोषण गर्छ। त्यसरी समृद्धि सिर्जना गरेर लोकतान्त्रिक पद्धतिलाई मजबुद गर्ने र लक्ष्य आर्थिक समृद्धि गर्ने। देशभित्रै युवालाई रोजगार सिर्जना गर्ने। विकास निर्माण गर्ने। कुनै पनि वर्गसमूहलाई विकासबाट बञ्चित हुन नदिने। यो नै कांग्रेसको मूल लक्ष्य हो। त्यो लक्ष्य प्राप्तिका लागि विभिन्न क्षेत्रका विविध खाले नीति कार्यक्रम र घोषणापत्र जारी गर्छौं। महामन्त्री गगन थापाले आफूलाई भावी प्रधानमन्त्री भनेर प्रचार गरिरहनुभएको छ। पार्टीकै सल्लाहअनुसार हो ? यो उहाँको सोच हो। कसैले पनि दाबी गर्नुहुँदैन भन्ने छैन। यतिबेला कसलेके दाबी गर्नेभन्दा पनि पार्टीलाई कसरी एकताबद्ध बनाउने र पार्टी निर्माणमा कसरी सम्पूर्ण ऊर्जा शक्ति लगाउने भन्नेमा ध्यान दिनुपर्छ। मुख्य कुरा, पार्टीको सम्पूर्ण शक्तिलाई आमनिर्वाचनमा लगाउन सक्नुपर्यो। पार्टी बलियो बनाउनुपर्यो। पार्टीले धेरै सिट जित्नुपर्यो। पार्टीको एकता सुनिश्चित गर्न सक्नुपर्यो। अहिले को के हुने भन्ने कुरा ठूलो होइन। कांग्रेसमा ट्यालेन्टको कमी छैन, सबैले दाबी गर्न सक्छन्। तर, दुःखको कुरा, पार्टीमा व्यक्तिवादी प्रवृत्ति हावी छ। स्थानीय निर्वाचनमा पनि त्यो देखियो। त्यो नभएको भए ५० प्रतिशत बढी सिट जित्न सक्थ्यौं। आपू भए ठीक, आफू नभए बेठीक भन्ने प्रवृत्ति पार्टीमा मौलाएको छ। त्यसकारण गठबन्धनले जसलाई स्विकार्छ, अरूले पनि स्विकार्न सक्नुपर्छ। सबै दलका आकांक्षा पूरा गर्ने सामथ्र्य गठबन्धनमा बन्ला त ? यो जटिल र कठिन छ। सहज छैन। हरेक पार्टीमा चुनाव लड्न आकांक्षा राख्ने धेरै छन्। सबैको कोसिस हुन्छ। त्यो इच्छा हो। वास्तविक अर्कै हुन्छ। निर्वाचनको परिणाम नआइन्जेल खुसी भएर भएन। परिणाम आउँदा पनि हामी खुसी हुनुपर्यो। खुसी हुन परिणाम हाम्रो पक्षमा आउनुपर्यो। जटिल र कठिनका बाबजुद पनि असम्भव त छैन। महन्थ ठाकुर र डा बाबुराम भट्टराईको पार्टी पनि गठबन्धनमा अटाउनुहुन्छ ? अनौपचारिक रूपमा कुराकानी भइरहेका छन्। औपचारिक छलफल भएको छैन। एमालेबाहेक सबै दल एकठाउँमा आउँदा कांग्रेस लड्ने सिट संख्या पनि कम हुँदै जान्छ। तर, उहाँहरू पनि समेटिने सम्भावना छ। यही हिसाबले अनौपचारिक ढंगले कुरा भएको हुनसक्छ। गठबन्धन भित्रकै दलका असहमतिका बाबजुद पनि एमसीसी त अनुमोदन गराउन सक्नुभयो। तर, एसपीपीको विषयमा भने प्रधानमन्त्री ब्याक हुनुभएको हो ? सबैको सहमतिमा एमसीसी संसद्बाट अनुमोदन भएको हो। सहमति नै जुटाएरै संसद्को निर्णय प्रक्रियामा गएका हौं। त्यतिबेला एमालेले संसद्मा अवरोध गरे पनि त्यसमा उहाँहरूको पनि समर्थन नै थियो। विविध कालखण्डमा एसपीपीको विषयमा प्रस्ताव पठाइए। आपतविपद्मा सहयोग लिने सन्दर्भमा त्यो बेलाको बुझाई भयो होला। भौगोलिक अवस्थाका कारण पनि आशंका नबढोस् भन्नका लागि सरकारले अहिले कुरा अगाडि नबढाएको हो। अमेरिकालाई पठाएको पत्र सार्वजनिक भएन भन्ने छ नि ! सबै कुरा सार्वजनिक गर्नुपर्दैन। मूल कुरो सरकारप्रतिको विश्वास हो। संसद्मा गएर परराष्ट्रमन्त्रीजीले एसपीपी अस्विकार गर्ने भनेर बोलिसक्नुभएको छ। त्यहाँ केके लेखेको छ हेरौं त भनिरहनै पर्दैन। सरकारले अमेरिकालाई चिठी लेखेर दिइसकेको छ। उत्तरको छिमेकी भने गठबन्धन प्रतिसशंकित भएको हो ? चीनको प्रतिनिधिमण्डलले हालै मात्र नेपाल भ्रमण गर्यो। त्यस क्रममा दुई पक्षबीच लामो छलफल भएको थियो। बीपी कोइरालाको पालादेखि नै कांग्रेसले कुन देशमा कुन राजनीति प्रणाली छ भनेर त्यसका आधारमा विदेश नीति सञ्चालन गर्दैन, भनेर चिनियाँ पक्षलाई भनेका छौं। हाम्रो राजनीतिक विश्वासभन्दा फरक राजनीति प्रणाली चीनमा छ। तर, त्यो भनेर हामीले विदेश सम्बन्ध राख्दा फरक दृष्टिकोणले चीनसँग सम्बन्ध राख्दैनौं। यो देशदेशबीचको सम्बन्धको कुरा हो। पार्टीसँगको सम्बन्ध होइन। देशसँगको सम्बन्ध मिल्नुपर्यो। हरेक देशले त्यसरी नै परराष्ट्र नीति सञ्चालन गर्छन्। चीन, अमेरिका र भारतसँग समझदारी, सहकार्य र समान मापदण्डका आधारमा सम्बन्ध रहन्छ। जस्तो खालको एमसीसी सहयोग हामीले लियौं। त्यस्तै किसिमको सेवा र सर्त हुबहु हुँदा जुन देशको सहयोग लिन पनि हामी तयार छौं। हामीलाई विचारधाराले प्रभाव पार्दैन। बीआरआई कार्यान्वयन हुँदैन कि भन्ने आशंका चीनको छ नि ! म परराष्ट्रमन्त्री हुँदा बीआरआई सम्झौता भएको हो। त्यो सैद्धान्तिक फ्रेमवर्क हो। त्यसको बुँदागत रूपमा कुनकुन क्षेत्रमा केकसरी सहयोग लिने, कुन स्वार्थमा सहयोग लिने, कसरी लगानी आउने भन्ने कुरा अघि बढेको छैन। ओली सरकारले ठूलठूला कुरा गर्यो, तर काममा अग्रता लिएन। बीआरआईअन्तर्गत कुन क्षेत्रमा सहयोग आउने, कुन शर्तमा सहयोग आउने भन्ने कुरा निक्र्योल गर्नुपर्छ। प्रतिफल नआउने ऋण लियौं भने श्रीलंकाको अवस्था आउन सक्छ। उदार सेवा शर्तमा ऋण, अनुदान र प्राथमिकताको क्षेत्रमा परिपूर्ति हुने खालको सहयोग आयो भने स्वागत गर्छौं। प्रसंग बदलौं, कांग्रेस नेतृत्वमा सरकार बनेको एक वर्ष भयो। जनताले अनुभूति हुने गरी एउटै काम भएको देखिएन ? सरकार बनेको एक वर्ष भयो। यो अवधिमा कोभिडको ठूलो महामारी थियो। कोभिडको राम्रो व्यवस्थापन गर्न लाग्यौं। स्थानीय निर्वाचन सम्पन्न भयो। वैदेशिक ऋण जथाभावी नलिने कुरा भएको छ। श्रीलंकाको अवस्थामा पुगिएला भन्ने डर पनि थियो। सत्ता सञ्चालनमा मनपरितन्त्र अन्त्य गर्नतिर पनि लागियो। युक्रेनरूस युद्धले गर्दा पेट्रोलियम पदार्थको भाउ निकै बढ्यो। आमजनताको दैनिक जीवनमा प्रभाव पनि पार्यो। चुनौती छन्। कतिपय अवस्थामा सरकारले चाहेर पनि नियन्त्रण हुँदैनन्। त्यसैकारण गर्दै नगरेकोहुँदै नभाको पनि होइन। अवश्य पनि अझ राम्रो होस् भन्ने जनताको चाहना हुन्छ। पार्टीगत कुरा वा व्यक्तिगत कुरा अपारदर्शिता नहोस् भन्ने छ। उद्योग वाणिज्य, अर्थ, परराष्ट्र लगायतका जनतालाई प्रत्यक्ष सेवा दिने मन्त्रालयमा सम्बन्धित विषयमा दक्षताले पनि प्रभाव पार्छ। संवेदनशीलता पनि छन्। कूटनीतिको विषयलाई पनि ध्यानमा राखेर चल्नुपर्ने हुन्छ। समग्रमा व्यावसायिक दक्षता आवश्यक पर्छ। त्यसमा सम्बन्धित दलको नेतृत्वले विचार गर्नुपर्ने हुन्छ। अन्त्यमा, तपाईं कहाँबाट चुनाव लड्दै हुनुहुन्छ ? अहिले मैले निर्णय गरिसकेको छैन। पहिला म काठमाडौं क्षेत्र नम्बर ५ बाट चुनाव लडेको थिएँ। नुवाकोटमा पनि मलाई सद्भाव छ। सम्बन्धित क्षेत्रका साथीहरूसँग छलफल गरांैला। अहिले यति मात्रै भन्छुकाठमाडौं५ मा मैले चुनाव लड्दिन भनेको छैन।"
१ लाख उम्मेदवारले बुझाएनन् खर्च विवरण,"काठमाडौं : कानुनले भन्छ निर्वाचन खर्चको विवरण दल, उम्मेदवार वा तिनका प्रतिनिधिले ३० दिनभित्र पेस गर्नुपर्छ। तर, स्थानीय तह निर्वाचन ऐन, २०७३ को उल्लंघन गर्दै १ लाखभन्दा बढीले निर्वाचन आयोगमा त्यस्तो विवरण बुझाएका छैनन्। निर्वाचन आयोग ऐन, २०७३ ले अटेर गर्ने उम्मेदवारलाई जरिवानादेखि ६ वर्षसम्म उम्मेदवार हुन अयोग्य घोषित गर्न सक्ने व्यवस्था गरेको छ। निर्वाचनको अन्तिम परिणाम सार्वजनिक भएको एक महिनाभित्र सम्पूर्ण उम्मेदवारले जिल्ला निर्वाचन कार्यालय वा प्रदेश निर्वाचन कार्यालयमा खर्च विवरण बुझाउनुपर्ने कानुनी प्रावधान छ, प्रमुख निर्वाचन आयुक्त दिनेशकुमार थपलिया भन्छन्, पहिला बुझाउँदै नबुझाएको हकमा, दोस्रो समयमा नबुझाएको हकमा र तेस्रो समयमा बुझाए पनि खर्च सीमाभित्र नबुझाएको हकमा छुटाएका छौं। १ लाख कारबाहीको दायरामा आउन सक्ने अवस्था छ। यस्ता उम्मेदवारहरूलाई कारबाही हुन्छ भनी सचेत गराएर मात्र नहुने, जरिवाना नै गर्नुपर्ने थपलियाको भनाइ छ। अर्को एउटा निर्वाचनमा उम्मेदवार नै हुन नपाउने गरी कारबाही गर्नुपर्छ। हामी त्यो प्रक्रियामा छौं। यो पनि आचारसंहिताको विस्तारित पाटो हो, थपलिया भन्छन्, आयोगले तयारी गरेकोठूलो संख्या कारबाही सूचीमा छ। यसमा सचेत गराउनै पर्छ। यही पद्धति गरिरहने हो भने कारबाही नभएको मान्छे को हुन्छ भनेर खोज्नुपर्ने आवस्था आउनु दुखद् कुरा हो। यसबाट सवक सिक्नुपर्छ। कानुनले निर्धारण गरेअनुसार खर्च विवरण नबुझाउनेहरूको छानबिनका लागि पाँचवटा समिति बनिसकेको थपलियाको भनाइ छ। आयोगले असार ८ गते उम्मेदवारले खर्च विवरण नबुझाए कारबाही सिफारिस गर्न मातहतका कार्यालयलाई निर्देशन दिएको थियो। आयोगको राजनीतिक दल व्यवस्थापन शाखाका उपन्यायाधिवक्ता गुरुप्रसाद वाग्लेका अनुसार सबै प्रदेशमा खर्च विवरण नबुझाउने डाटा संकलन भइरहेको छ। यकिन डाटा नआएको भए पनि अधिकांशले खर्च विवरण नबुझाएको अनुमान वाग्ले गर्छन्। उनका अनुसार समयमै पेस गर्ने, समय सकिएपछि पेस गर्ने र गर्दै नगर्ने गरी तीन प्रकारमा वर्गीकरण गरिएको छ। २०७४ सालमा कतिले विवरण बुझाए भनेर आयोगसँग कुनै तथ्यांक नरहेको उनी बताउँछन्। यसपटक भने हामीले खर्च विवरण नबुझाउनेको डाटा निकाल्नेछौं, वाग्ले भन्छन्। प्रदेश १ र बागमती प्रदेशको डाटा संकलन सकिएको छ। बागमतीमा २२ हजार ६ सय ६४ जना उम्मेदवारमध्ये १७ हजार ६ सय ९१ जनाले खर्च विवरण बुझाएका छैनन्। ३ हजार ९ सय ९९ ले ३० दिनभित्र विवरण बुझाएका छन्। ९ सय ७४ जनाले ३० दिनपछि बुझाएका छन्। प्रदेश १ मा २१ हजार ५ सय २३ उम्मेदवारमध्ये १५ हजार ५ सय जनाले अहिले पनि विवरण बुझाएका छैनन्। ३० दिनको म्यादभित्र बुझाउने ४ हजार ७ सय १५ छन्। म्यादपछि बुझाउने १ हजार ३ सय ६ जना छन्। ठूलो संख्या कारबाहीको सूचीमा छ। कारबाही नभएको मान्छे को छ भनेर खोज्नुपर्ने अवस्था आउनु दु :खद् कुरा हो। यसबाट सबक सिक्नुपर्छ।दिनेशकुमार थपलिया, प्रमुखनिर्वाचन आयुक्त अन्य प्रदेशको पूरा विवरण खुट्याउन बाँकी छ। आयोगका अधिकारी भन्छन्, यही अनुपातमा आउने हो भने यो संख्या एक लाखभन्दा बढी हुन्छ। स्थानीय चुनाव वैशाख ३० मा भएको थियो।अटेर गर्ने उम्मेदवारको विवरण अहिले दिन नमिल्ने वाग्लेको भनाइ छ। भन्छन्, निश्चित समय तोकेर सफाइको मौका दिनुपर्छ। स्पष्टीकरण जिल्लाले लिने र परिणाम केन्द्रमा पठाउँछ। चित्त बुझ्दो भयो भएन् हेरेर जरिवाना प्रक्रियामा जाने हो। यसपटक स्थानीय निर्वाचनमा कुल उम्मेदवार १ लाख ५२ हजार ९ सय ६४ जना थिए। जसमा १ लाख ४५ हजार १३ जना गाउँ र नगरसभा प्रत्यक्षतर्फका उम्मेदवार थिए। जसमा ३५ हजार ९७ निर्वाचित भए। गाउँपालिका र कार्यपालिका निर्वाचनमा ७ हजार ९ सय ५१ जनामा ५ हजार ९५ निर्वाचित भए। स्थानीय तह निर्वाचन ऐन, २०७३ को दफा ६४ मा निर्वाचन प्रचारप्रसार खर्चको व्यवस्था छ । उपदफा (४) मा लेखिएको छ, उपदफा (२) बमोजिमको निर्वाचन खर्चको विवरण दल, उम्मेदवार वा तिनका प्रतिनिधिले निर्वाचन परिणाम घोषणा भएको मितिले ३० दिनभित्र आयोगले तोकेको कार्यालयसमक्ष पेस गर्नुपर्नेछ। यसरी प्राप्त भएको खर्च भएको विवरण सम्बन्धित कार्यालयले आयोगमा पठाउनुपर्नेछ। उपदफा ५ ले खर्चको विवरण तोकिएको समयभित्र नबुझाउने दल वा उम्मेदवारलाई आयोगले जरिवाना गर्न सक्ने भनेको छ। यस्तै, निर्वाचन आयोग ऐन, २०७३ को दफा २४ (१)मा आयोगले राजनीतिक दल वा उम्मेदवारले निर्वाचनमा गर्न पाउने खर्चको अधिकतम हद तोक्ने व्यवस्था गरिएको छ। उपदफा २ ले भनेको छ, आयोगले उपदफा (१) बमोजिम अधिकतम हद तोकिएको सूचना नेपाल राजपत्रमा प्रकाशन गर्नुपर्नेछ। उपदफा ३ मा दल वा उम्मेदवारले अधिकतम हदभन्दा बढी खर्च गर्न वा गराउन नहुने उल्लेख छ। दफा २५ मा निर्वाचन खर्चको विवरण पेस गर्नुपर्ने उल्लेख छ। (१) निर्वाचन खर्चको विवरण पेस गर्नुपर्ने दायित्व भएको राजनीतिक दल वा उम्मेदवारले निर्वाचनको अन्तिम परिणाम प्रकाशित भएको मितिले ३० दिनभित्र आयोगले तोकेको ढाँचामा खर्चको विल भरपाईसहित आयोगले तोकेको कार्यालयमा निर्वाचन खर्चको विवरण पेस गर्नुपर्ने छ, ऐनमा लेखिएको छ, (२) उपदफा (१) बमोजिम पेस भएको निर्वाचन खर्चको विवरण आयोगबाट तोकिएको अवस्थामा मान्यता प्राप्त लेखा परीक्षकबाट लेखापरीक्षण गराउन सकिनेछ। दफा २६ मा निर्वाचनमा निर्धारित हदभन्दा बढी खर्च गरेमा हुने सजायको व्यवस्था छ। उपदफा (१)मा लेखिएको छ, आयोगले दफा २४ को उपदफा (१) बमोजिमको अधिकतम हदभन्दा बढी खर्च गर्ने वा दफा २५ को उपदफा (१) बमोजिम तोकिएको अवधिमा खर्च विवरण पेस नगर्ने राजनीतिक दल वा उम्मेदवारलाई निजले गरेको निर्वाचन खर्च वा आयोगद्वारा निर्धारित खर्चको हदमध्ये जुन बढी हुन्छ सोही बराबरको रकम जरिबाना गर्न सक्नेछ। उपदफा (२)मा लेखिएको छ, कुनै राजनीतिक दल वा उम्मेदवारले दफा २५ को उपदफा (१) बमोजिम निर्वाचन खर्चको विवरण पेस नगरेमा वा त्यसरी पेश भएको विवरणमा सोही दफाको उपदफा (२) बमोजिम लेखापरीक्षण हुँदा लेखापरीक्षकको प्रतिवेदनको आधारमा अस्वाभाविक वा निर्वाचनको स्वच्छतामा प्रतिकूल हुने गरी वा गैरकानुनी प्रयोजनका लागि गैरकानुनी तवरले खर्च गरेको देखिएमा आयोगले त्यस्तो राजनीतिक दल वा उम्मेदवारलाई त्यसरी गरेको खर्च बराबरको रकम वा ५ लाख रुपैयाँमध्ये जुन बढी हुन्छ सो बराबरको रकम जरिवाना गर्न सक्नेछ। उपदफा (३)मा उपदफा (२) बमोजिम भएको जरिवाना ६ महिनासम्म नबुझाउने राजनीतिक दल वा उम्मेदवारलाई आयोगले तत्कालैदेखि लागू हुने गरी बढीमा ६ वर्षसम्म कुनै पनि निर्वाचनमा भाग लिन रोक लगाउन वा उम्मेदवार हुन अयोग्य घोषित गर्न सक्ने उल्लेख छ। उपदफा (४)मा उपदफा (१) वा (२) बमोजिम जरिवाना गर्नु वा उपदफा (३) बमोजिम निर्णय गर्नुअघि आयोगले सम्बन्धित राजनीतिक दल वा व्यक्तिलाई आफ्नो सफाइ पेस गर्ने मनासिब मौका दिनुपर्ने जनाइएको छ। उपदफा (५) ले आयोगले उपदफा (३) बमोजिम निर्णय गरेकोमा त्यस्तो व्यक्ति निर्वाचित भएको रहेछ भने निजको निर्वाचन स्वत : बदर हुने व्यवस्था गरेको छ।"
नागरिकता विधेयक : फिर्ता होला कि प्रमाणीकरण ?,"काठमाडौं : राष्ट्रपति विद्यादेवी भण्डारीले संघीय संसद्का दुवै सदनको बैठकबाट पारित नागरिकता विधेयकको सम्बन्धमा प्रधानमन्त्री शेरबहादुर देउवासँग परामर्श गरेकी छन्। राष्ट्रपति भण्डारीले शनिबार प्रधानमन्त्री देउवासँगको राष्ट्रपति कार्यालयमा भएको भेटघाटमा विधेयकमा समेटिएका केही बुँदाप्रति गम्भीर चासो व्यक्त गरेकी हुन्। बहुचर्चित नागरिकता विधेयकलाई राष्ट्रपति भण्डारीले १४ दिनदेखि विचाराधीन अवस्थामा राखेकी छन्। १५ दिनभित्र प्रमाणीकरण गरी त्यसको सूचना यथासम्भव चाँडो दुवै सदनलाई दिनुपर्ने संवैधानिक व्यवस्था छ। राष्ट्रपति कार्यालय उच्च स्रोतका अनुसार, राष्ट्रपति भण्डारीले प्रधानमन्त्री देउवासँगको भेटवार्तामा विधेयकमा समेटिएका झन्डै एक दर्जन बुँदाहरूका सम्बन्धमा गम्भीर चासो व्यक्त गरेकी थिइन्। नागरिकता विधेयकका विषयमा केही बुँदाहरू प्रतिध्यानाकर्षण भएको छ। यी बुँदाहरूमा ग्यारेन्टी लिन सक्ने हो भने प्रमाणीकरण गर्छु, राष्ट्रपति भण्डारीको भनाइ उदृत गर्दै उच्च स्रोतले भन्यो, अन्यथा संसद्मा फिर्ता पठाइदिन्छु। संसद्मा फेरि छलफल गरी केही प्रावधानहरू मिलाउनु भए हुन्छ। नेपालको संविधानको धारा ११३ को उपधारा (२) बमोजिम राष्ट्रपतिले विधेयक प्रमाणीकरण गर्ने संवैधानिक व्यवस्था छ। राष्ट्रपति समक्ष पेस भएको विधेयक १६ दिनभित्र प्रमाणीकरण गरी त्यसको सूचना यथासम्भव चाँडो दुवै सदनलाई दिनुपर्ने संवैधानिक व्यवस्था छ। उच्च स्रोतका अनुसार, राष्ट्रपति भण्डारीले व्यक्त गरेका बुँदाहरूमा प्रधानमन्त्री देउवाले गम्भीर नबनेकाले विधेयक प्रमाणीकरणभन्दा फिर्ता हुने सम्भावना बलियो छ। प्रधानमन्त्री देउवासँग भेटघाट गर्नु अघि राष्ट्रपति भण्डारीले कानुन, न्याय तथा संसदीय व्यवस्थामन्त्री गोविन्दप्रसाद शर्मा (कोइराला) र महान्यायाधिवक्ता खम्मबहादुर खातीसँग पनि भेट गरी विधेयकका सन्दर्भमा गम्भीर चासो व्यक्त गरेकी थिइन्। सरकारले संसद्मा प्रस्तुत गरेको नागरिकता ऐन संशोधन विधेयकमाथि छलफलपश्चात् प्रतिनिधिसभाले साउन ७ गते पारित गरेको थियो। त्यस्तै राष्ट्रियसभाले साउन १२ गते विधेयक पारित गरेको थियो। सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए। राष्ट्रपतिलाई अर्थ बाहेकका विधेयकमाथि विचार गर्न १५ दिनको समयसीमा छ। राष्ट्रपति भण्डारीले दुई साता विधेयकका सम्बन्धमा अध्ययन गरिरहेकी छिन्। गत सोमबार क्षत्री समाज, ब्राह्मण समाज र ठकुरी समाज महासंघ नेपालले संयुक्त रूपमा राष्ट्रपति कार्यालयमा संयुक्त ज्ञापनपत्र बुझाउँदै नागरिक विधेयक राष्ट्रघाती भएकाले फिर्ता गर्न अनुरोध गरेका थिए। राष्ट्रपति भण्डारीले मधेस प्रदेशका पूर्वप्रमुख राजेश अहिराज, सूर्यनाथ उपाध्याय, द्वारिकानाथ ढुंगेल आदित्यमान श्रेष्ठलगायतका व्यक्तिसँग परामर्श गरेकी थिइन्। नेपालको संविधान धारा ११३ को उपधार (३)मा प्रमाणीकरणका लागि पेस भएको विधेयक (अर्थ बाहेक) मा पुनर्विचार गर्नु आवश्यक छ भन्ने राष्ट्रपतिलाई लागेमा विधेयक पेस भएको मितिले सन्देशसहित विधेयक उत्पत्ति भएको सदनमा फिर्ता पठाउन सक्ने व्यवस्था छ। राष्ट्रपति कार्यालय उच्च स्रोतका अनुसार, प्रमाणीकरणभन्दा फिर्ता हुने सम्भावना बलियो छ। चौबीस घण्टाभित्रको समयसीमा छ। अहिले नै यहीं हुन्छ भन्न सकिँदैन, स्रोतले भन्यो, राष्ट्रपतिज्यूबाट विधेयक प्रमाणीकरण हुन सम्भावना पनि कायमै छ। तर, प्रधानमन्त्रीज्यूले आश्वस्त पार्न नसक्दा फिर्ता हुने सम्भावना अलि बलियो छ। राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गर्नुपर्ने संवैधानिक व्यवस्था छ। त्यस्तै विधेयकलाई संशोधनसहित पारित गरी पुन : पेस गरेमा त्यसरी पेस भएको १५ दिनभित्र राष्ट्रपतिले प्रमाणीकरण गर्नुपर्ने हुन्छ। राष्ट्रपतिबाट प्रमाणीकरण भएपछि मात्र विधेयक ऐन बन्छ। नागरिकता विधेयक जस्ताको तस्तै प्रमाणीकरण गर्नुपर्छ र अक्षरश : प्रमाणीकरण गर्न नहुने दुई थरी अभिव्यक्ति सार्वजनिक भएका छन्। नेपाली पुरुषसँग विवाह गरेकी विदेशी महिलाले नेपालको नागरिकता लिन कति समय पर्खनुपर्छ भन्ने विषयमा विवाद देखिएको हो। अहिलेको विधेयकमा यस सम्बन्धमा कुनै म्याद तोकेको छैन। यसअघि ओली सरकारले ल्याएको अध्यादेशमा पनि कुनै म्यादको व्यवस्था थिएन। अहिले सत्तारुढ दलहरूले राष्ट्रपति भण्डारीबाट फिर्ता नगरी प्रमाणीकरण गर्नुपर्नेमा जोड दिएका छन्। प्रतिपक्षी नेकपा एमालेका कतिपय सांसदहरूले नागरिकता विधेयक संशोधन हुनुपर्ने र वैवाहिक अंगीकृत नागरिकता ७ वर्षपछि मात्र जारी हुने व्यवस्था गर्न माग गरेका छन्।"
"नागरिकता विधेयक : एमालेको स्वागत, कांग्रेसले जनायो आपत्ति","काठमाडौं : नागरिक विधेयक फिर्ता भएपछि प्रमुख प्रतिपक्षी दल नेकपा एमालेले स्वागत गरेको छ। जनताको भावनालाई कदर गर्दै नागरिकता विधेयक फिर्ता भएकोमा एमालेले स्वागत गरेको हो। एमालेका प्रमुख सचेतक विशाल भट्टराईले राष्ट्रपति भण्डारीले विधेयक फिर्ता गरेर जनगुनासो सम्बोधन गरेको बताए। उनले विधेयकमा कतिपय प्रावधानहरु विवादस्पद् रहेको दाबी गरे। 'विधेयकमा कतिपय बुँदा विवादीत नै छन्। गठबन्धन सरकारले बहुमतको दम्भ देखाएर पास गरेको हो। राष्ट्रपतिको सन्देशलाई गठबन्धनले स्वीकार गर्नुपर्छ,' उनले भने। त्यस्तै सत्तारुढ दल नेपाली कांग्रेसले नागरिक विधेयक फिर्ता हुनुलाई आश्चर्य बताएको छ। प्रमुख सचेतक चित्रलेखा यादवले संसदको दुवै सदनले पास गरेको विधेयकलाई फिर्ता पठाउनु दुःखद भएको बताइन्। उनले राष्ट्रपतिको कदमलाई अस्वभाविकसमेत बताइन्। 'नागरिकविहीन नेपालीका लागि यो साँच्चै नै दुःखद हो। राष्ट्रपतिले ती नागरिकताविहीन नागरिकको अपमान गर्नुभयो,' उनले भनिन्। राष्ट्रपति भण्डारीले आइतबार नागरिकता विधेयक फिर्ता गरेकी हुन्। नेपालको संविधानबमोजिम नागरिकता प्राप्तिसम्बन्धी विषयमा पुनर्विचार हुन आवश्यक देखिएकाले उक्त विधेयक फिर्ता गरिएको राष्ट्रपति कार्यालयले जनाएको छ। सरकारले संसदमा प्रस्तुत गरेको नागरिकता ऐन संशोधन विधेयकमाथि छलफलपश्चात् प्रतिनिधिसभाले साउन ७ गते पारित गरेको थियो। त्यस्तै राष्ट्रिय सभाले साउन १२ गते विधेयक पारित गरेको थियो। सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए।"
राष्ट्रपतिद्वारा नागरिकता विधेयक फिर्ता,"काठमाडौं : राष्ट्रपति विद्यादेवी भण्डारीले नागरिकता विधेयक फिर्ता गरेकी छन्। नेपालको संविधानबमोजिम नागरिकता प्राप्तिसम्बन्धी विषयमा पुनर्विचार हुन आवश्यक देखिएकाले उक्त विधेयक फिर्ता गरिएको राष्ट्रपति कार्यालयका प्रवक्ता सागर आचार्यले जानकारी दिएका छन्। राष्ट्रपति श्रीमती विद्यादेवी भण्डारीज्यूसमक्ष प्रतिनिधि सभाका सम्माननीय सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेश हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधान बमोजिम नागरिकता प्राप्ति सम्बन्धी विषयमा संघीय संसदबाट पुनर्विचार हुन आवश्यक देखिएकाले नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधि सभामा फिर्ता पठाउनु भएको छ राष्ट्रपति कार्यालयद्वारा जारी विज्ञप्तिमा भनिएको छ। शनिबार प्रधानमन्त्रीसँगकाे भेटमा पनि राष्ट्रपति भण्डारीले नागरिकता विधेयकको सम्बन्धमा असन्तुष्टि जनाएकी थिइन्। विधेयकमा समेटिएका केही बुँदाहरुमा राष्ट्रपतिले गम्भीर चासो र चिन्ता व्यक्त गरेकी थिइन्। शनिबार नै महान्यायाधिवक्ता खम्मबहादुर खातीसँगको भेटमा पनि नागरिकता विधेयकका सम्बन्धमा सोधपुछ गरेकी थिइन्। सरकारले संसदमा प्रस्तुत गरेको नागरिकता ऐन संशोधन विधेयकमाथि छलफलपश्चात् प्रतिनिधिसभाले साउन ७ गते पारित गरेको थियो। त्यस्तै राष्ट्रिय सभाले साउन १२ गते विधेयक पारित गरेको थियो। सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए।"
"ओलीले भने, एमालेले ल्याएका विचार र विकाससँग प्रतिस्पर्धा गर्नुस्","काठमाडौं : नेकपा एमालेका अध्यक्ष केपी शर्मा ओलीले एमालेले ल्याएका विचार र विकासका कामसँग प्रतिस्पर्धा गर्न सरकारलाई आह्वान गरेका छन्। आइतबार बिहान त्रिपुरेश्वरमा आयोजित युवासँग पूर्वप्रधानमन्त्री कार्यक्रममा ओलीले अरु सरकारलाई विकासका राम्रा काम गर्ने प्रतिस्पर्धा गर्न आह्वान गरेका हुन्। उनले सरकारले लिपुलेक, लिम्पियाधुरा र कालापानी हाम्रो जमिन भएको समेत भन्न नसकेको बताए। मैले त लिपुलेक, लिम्पियाधुरा र कालापानी हाम्रो जमिन हो, फिर्ता पाउँ, हुनुपर्छ, संवाद गरौं भनेर पत्राचार गरेको थिएँ ओलीले भने, यो सरकारले लिपुलेक, लिम्पियाधुरा समस्या हुन् भनो, समस्या पो हो भन्छ आफ्नो भूभागलाई। ओलीले देशमाथि उठाउनका लागि आफू तल परेपनि केहि नभएको स्पष्ट पारे। कुरामाथि पारेर देश तल पार्नु हुँदैन। देशमाथि उठाउनका लागि आफू तल परेपनि केहि छैन। तर देशमाथि हुनुपर्छउनले भने। ओलीले दर्शक तर्फ इंकित गर्दै भने,तपाईहरुले उपचार गराइदिएमात्र हो, मसँग त उपचार गराउने पैसा समेत छैन। यो सरकार आएदेखि देशको एक वर्ष खेर गएको उनको भनाई छ। ओलीले अहिलेको सरकार आएपछि विकास नभएको धारणा राखे। म प्रधानमन्त्री हुँदा पैसा छैन, पैसा छैन, पैसा छैन भनेको कहिले सुन्नुभयो तपाईहरुले ? उनले प्रश्न गर्दै भने, यता नि पैसा छ, उता नि पैसा छ, हुलाकी राजमार्ग बन्छ पैसा छ, धरहरा बन्छ पैसा छ, रानी पोखरी बन्छ पैसा छ, दरबार हाईस्कुल बन्छ पैसा छ। आर्मीको हेडक्वाटर बन्छ पैसा छ। ३९६ वटा अस्पताल एकै ठाउँबाट मैले शिलान्यास गरेँ, बजेट छुट्याएँ निर्माण कार्य सुरु गरेँ, पैसा छ। अहिले सबै पैसा कटेको छ। केहि विकास गर्न पैसा छैन, बाटो, पुल बनाउन पैसा छैन। बनाइसकेको ठेकेदारलाई भुक्तानी दिने पैसा छैन, पैसा जान्छ कहाँ ? कता हरायो ? अहिले कहाँ कसरी हरायो पैसा, चिन्ता त्यो हो। म त जहाँ जता फर्के त्यहाँ गर्दै थिए त ! अहिले किन भएन। अहिलेको सरकारले सेटिङमा बजेट ल्याएकाले पाउनुपर्नेले जनताले नपाएको धारणा राखे। सरकार कसैको मानपदवी बढाउनका लागि चाहिने होइन। जनताका सेवाका गर्नका लागि चाहिने हो। देशको विकास गर्न र देशमा सुशासन ल्याउन सरकार चाहिने हो। त्यसकारण सरकार त्यस्तो होस् भनेर मन पोल्छ। उनले भने, सेटिङमा जब बजेट बन्छ, व्यापारीका प्रतिनिधि आएर करका दररेट तोक्छन् मन पोल्छ। मैले केहि पाइनँ भनेर त होइननी, नपाउनुपर्नेले पायो, पाउनुपर्ने जनताले पाएन। जनता लुटियो। पूर्वप्रधानमन्त्री ओलीले बिरामी परे उपचार गराउने पैसासमेत आफूसँग नभएको बताए। ओलीले दर्शकतर्फ इंकित गर्दै भने, तपाईहरुले उपचार गराइदिएमात्र हो, मसँग त उपचार गराउने पैसासमेत छैन। आफू र पत्नी दुवैले सबै सम्पत्ति सरकारलाई दान गरिसकेको उनको भनाई छ। उनले बाँचुन्जेलसम्म मात्र बालकोटस्थित घरमा बस्ने र आफ्नो जिवनपछि सबै सम्पत्ति सरकारको हुने स्पष्ट पारे। अध्यक्ष ओलीले आफू बिरामी भइहाले घर बेचेर उपचार गराउन नसक्ने बताए। ओलीले भने, सरकारलाई दान दिइसकेको सम्पत्ति कसरी बेच्न मिल्छ र ? उनले आफू देश र जनताप्रति समर्पित रहेकाले कुनै लोभ नरहेको बताए। उनले आफू काम गरेर नथाक्ने तर सँगै काम गर्ने युवाहरु थाक्ने गरेको समेत दाबी गरे।"
कर्मचारीको बढेको तलब र ग्रेड स्वीकृत गर्ने सरकारको निर्णय,"काठमाडौं : सरकारले कर्मचारीको नयाँ तलबमान र ग्रेड स्वीकृत गरेको छ। साउन १ गतेदेखि लागू हुनेगरी आर्थिक वर्ष २०७९०८० को नयाँ तलबमान र ग्रेड स्वीकृत गरेको हो। यही साउन २६ गते बसेको मन्त्रिपरिषद् बैठकका निर्णयहरु आइतबार सार्वजनिक गर्दै सञ्चार तथा सूचना प्रविधिमन्त्री ज्ञानेन्द्र बहादुर कार्कीले सोबारे जानकारी गराएका हुन्। 'सबै तहका निजामती कर्मचारी, नेपाली सेना ,नेपाल प्रहरी, सशस्त्र प्रहरी बल नेपाल,स्वास्थ्य सेवा,संसद् सेवा, सामुदायिक विद्यालयमा कार्यरत शिक्षकका लागि यही साउन १ गतेदेखि लागू हुनेगरी नयाँ तलबमान र ग्रेड स्वीकृत गर्ने निर्णय भएको छ,'उनले भने। त्यस्तै, बैठकले भदौ ७ देखि ९ मा संयुक्त राष्ट्रसंघको आयोजनामा थाईल्याण्डमा हुने एक सम्मेलनमा सहभागी हुन राष्ट्रिय योजना आयोगका सचिवलाई स्वीकृति दिने निर्णय गरेको छ । भारतीय सेनाका स्थल सेनाध्यक्षलाई नेपाल भ्रमणको औपचारिक निमन्त्रण पठाउने निर्णय गरेको छ । यस्तै बैठकले उर्जा, कानुन र कृषि मन्त्रालयका लागि अस्थायी दरबन्दी सिर्जना गर्ने निर्णय गर्ने गरेको प्रवक्ता कार्कीले बताए। विश्व बैंकबाट हरित, उत्पादनशील र समावेशी विकासका लागि प्राप्त हुने करिब १२ अर्ब ७० करोड रुपैयाँ बराबरको सहुलियतपूर्ण ऋण सहायता स्वीकार गर्ने गरेको छ भने जापान सरकारबाट पूर्वी तराईको सिंचाइ प्रणाली पुनःस्थापना आयोजनाका लागि प्राप्त हुने करिब २ अर्ब १३ करोड ६४ लाख अनुदान सहायता पनि सरकारले स्वीकार गरेको प्रवक्ता कार्कीले जानकारी दिए। त्यस्तै, बैठकले सप्तकोशी बाढीबाट बढि क्षति भएका भौगोलिक क्षेत्रलाई बिपद्संकट ग्रस्त क्षेत्र घोषणा गर्ने निर्णय भएको उनले बताए। त्यस्तै, बैठकले राष्ट्रिय खेलकुद प्रतियोगीता सम्बन्धी निर्देशीका २०८९ स्वीकृत गरेको छ ।"
प्रतिनिधि सभाबाट सहरी क्षेत्र यातायात प्राधिकरण विधेयक पारित,"काठमाडौं : प्रतिनिधिसभाको आइतबारको बैठकले राष्ट्रियसभाबाट सन्देशसहित प्राप्त सहरी क्षेत्र सार्वजनिक यातायात (व्यवस्थापन) प्राधिकरण विधेयक, २०७६ पारित गरेको छ । बैठकमा भौतिक पूर्वाधार तथा यातायातमन्त्री मोहम्मद इस्तियाक राईले सो विधेयक पारितका लागि प्रस्तुत गरेका थिए। बैठकमा सार्वजनिक ऋण व्यवस्थापन विधेयक, २०७६ लाई पारित गर्न निर्णायक प्रस्ताव प्रस्तुत गर्दा गणपूरक सङ्ख्या नपुगेपछि बैठक १५ मिनेटका लागि स्थगन भएको थियो। पुन:बैठक बसेर विधेयक पारित भएको हो। बैठकमा अर्थमन्त्री जनार्दन शर्माले अर्थ समितिबाट दफाबार छलफलको प्रतिवेदनसहित सो विधेयक पारितका लागि प्रस्तुत गरेका थिए। उनले विधेयकले आन्तरिक ऋण उठाउन र वैदेशिक ऋण लिन सरकारी निकाय र सार्वजनिक संस्थाले प्रकृयाका लागि विधेयकले व्यवस्था गरेको बताए।"
"सबै सम्पत्ति सरकारलाई दान गरिसकेँ, बिरामी परे उपचार गराउने पैसा छैन : ओली","काठमाडौं : नेकपा एमालेका अध्यक्ष केपी शर्मा ओलीले बिरामी परे उपचार गराउने पैसासमेत आफूसँग नभएको बताएका छन्। ओलीले आफू र पत्नी दुवैले सबै सम्पत्ति सरकारलाई दान गरिसकेको बताएका हुन् । आइतबार युवासँग पूर्वप्रधानमन्त्री कार्यक्रममा दर्शकतर्फ इंकित गर्दै ओली भने, तपाईहरुले उपचार गराइदिएमात्र हो, मसँग त उपचार गराउने पैसासमेत छैन। उनले बाँचुन्जेलसम्म मात्र बालकोटस्थित घरमा बस्ने र आफ्नो जिवनपछि सबै सम्पत्ति सरकारको हुने स्पष्ट पारे। अध्यक्ष ओलीले आफू बिरामी भइहाले घर बेचेर उपचार गराउन नसक्ने बताए। ओलीले भने, सरकारलाई दान दिइसकेको सम्पत्ति कसरी बेच्न मिल्छ र? उनले आफू सांसद पनि भएकोले केही पैसा भने आउने गरेको जानकारी दिए। ओलीले आफू नातावादको पक्षपोषक नभएको स्पष्ट पारे। उनले एमालेभित्र टिकट वितरणमा कुनै विभेद नहुने प्रतिबद्धता व्यक्त गरे। ओलीले भने,अरु जस्तो भाईबुहारी, छोराछोरी, श्रीमती, सालो त्यसको लागि मरिहत्ते गरेर हिँड्ने एमाले चाहिँ होइन। पूर्वप्रधानमन्त्री ओलीले आफू देश र जनताप्रति समर्पित रहेकाले कुनै लोभ नरहेको बताए। राजनीतिमा लोभ गर्नु नहुने बताउँदै ओलीले भने, नेता आडम्बरी र पाखण्डी हुन छोडेर त्यागी भएमात्रै देश विकास हुन्छ। पूर्वप्रधानमन्त्री ओलीले भ्रष्टाचार गरेर अरुलाई खुवाउने काम आफूबाट नहुने स्पष्ट पारे। सबै भ्रष्ट छन् भनेर हल्ला चलाइएको बताउँदै उनले प्रश्न गरे,भ्रष्टाचारी म हुने, खाने अर्को, त्यो म किन गर्छु ? ओलीले स्पष्ट दृष्टिकोण नभएकाहरुले आफूले राम्रो काम गरेको देखेपछि नकारात्मक हल्ला चलाउने गरेको दाबीसमेत गरे।"
फोहोर व्यवस्थापनबारे ठोस प्रस्तावसहित एमाले मुख्यालय आउन बालेनलाई योगेशको आग्रह,"काठमाडौं : सांसद योगेश कुमार भट्टराईले काठमाडौंको फोहोर व्यवस्थापनमा सरकारले चासो नदेखाएको भन्दै आपत्ती जनाएका छन्। आइतबार प्रतिनिधि सभा बैठकमा बोल्दै सांसद भट्टराईले राजधानीको फोहोर व्यवस्थापनमा सरकारले चासो नदेखाएको भन्दै काठमाडौंका मेयर बालेन शाहलाई ठोस प्रस्तावसहित एमाले मुख्यालय आउन आग्रह गरे। 'काठमाडौंको फोहोर उठ्न नसकेको आज ७१ दिन भयो। यसमा प्रधानमन्त्री शेरबहादुर देउवाले कुनै पहल गर्नु भएको छैन,'उनले भने,' त्यसैले म काठमाडौंका मेयर बालेन शाहालाई ठोस प्रस्तावसहित एमाले मुख्यालय आउन अनुरोध गर्दछु। तपाईँलाई एमालेले पूर्ण क्षमताका साथ सहयोग गर्छ। यो सरकारको भर छैन। तपाईं हडबडाउनु भयो भने असफल हुने निश्चित छ। ' सांस्कृतिक सहर काठमाडौं बचाउन सबै जुट्न आग्रह गरे।"
ट्रेड युनियनमैत्री ऐन जारी गर्न नेपाल निजामति कर्मचारी संगठनले विशेष पहल गर्ने,काठमाडौंः नेपाल निजामति कर्मचारी संगठनले प्रस्तावित संघीय निजामति सेवा ऐन आउन ढिला भएकोप्रति आपत्ति जनाएको छ । संगठनले पत्रकार सम्मेलन गरी तीनै तहमा कार्यरत कर्मचारीलाई मार्ग दर्शन गर्ने मुल कानुन निजामति सेवा ऐन जारी गर्न सरकारबाट गरिएको ढिलासुस्तीप्रति आपत्ति जनाएको हो । तीनै तहमा कार्यरत कर्मचारीलाई निजामति कर्मचारीको परिभाषामा समावेश गरि तिनै तहका लागि कर्मचारी तथा ट्रेड युनियन मैत्री ऐन जारी गर्न विशेष पहल गरिने संगठनले जनाएको छ । कर्मचारीको माग बमोजिम ऐन जारी नभएमा चरणवद्ध आन्दोलन गर्ने संगठनले चेतावनी दिएको छ । संसद्बाट अझै संघीय निजामति ऐन जारी भएको छैन ।
यी हुन् मन्त्रिपरिषद् बैठकले गरेका २४ निर्णयहरु,"काठमाडौं : साउन २६ गते बसेको मन्त्रिपरिषद् बैठकका निर्णयहरु सार्वजनिक भएका छन्। सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्र बहादुर कार्कीले साउन २६ गतेको मन्त्रिपरिषद बैठकले गरेका २४ वटा महत्वपूर्ण निर्णयहरु आइतबार सार्वजनिक गरेका हुन्। बैठकले विश्व बैंकबाट हरित, उत्थानशील र समावेशी विकासका लागि हुने अमेरिकी डलर १०० मिलियन (करिब १२ अर्ब ७० करोड) सहुलियतपूर्ण ऋण सहायता स्वीकार गरेको छ। जापान सरकारबाट पूर्वी तराईको सिचाई प्रणाली पुनरस्थापना आयोजनाका लागि प्राप्त हुने जापानी येन २२५६ मिलियन (करिब २ अर्ब १३ करोड ६४ लाख) अनुदान सहायता स्वीकार गर्ने निर्णय गरेको प्रवक्ता कार्कीले बताए। यस्तै बैठकले साउन १ गतेदेखि लागू हुनेगरी आर्थिक वर्ष २०७९०८० को कर्मचारीको नयाँ तलबमान र ग्रेड स्वीकृत गरेको छ। यी हुन मन्त्रिपरिषद् बैठकले गरेका २४ निर्णय"
प्रचण्डभट्टराईबीच एउटै चुनाव चिन्ह र घोषणापत्र लिएर अघि बढ्ने तयारी,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा समाजवादी केन्द्रका अध्यक्ष डा बाबुराम भट्टराईबीच आगामी निर्वाचनमा एउटै चुनाव चिन्ह र घोषणापत्र लिएर अघि बढ्ने समझदारी भएको छ । यद्यपी यसको औपचारिक टुंगो भने लाग्न बाँकी छ । आइतबार दुवै नेताबीच आगामी प्रदेश र प्रतिनिधि सभामा एउटै चुनाव चिन्ह र घोषणापत्र लिएर अघि बढ्ने विषयमा छलफल भएको थियो । पार्टीका प्रचार विभाग प्रमुख विश्वदीप पाण्डेले अन्नपूर्णसँग भने, 'प्रचण्ड र बाबुरामजीबीच एउटै चुनाव चिन्ह र घोषणापत्र लिएर चुनावमा जाने कुरामा छलफल भएको हो । यो विषय सहमति नजिक पुगेको छ । भोलिसम्म टुंगो लाग्ला ।' समाजवादी पार्टीबाट अलगिएर छुट्टै दल खोलेका भट्टराईले गठबन्धनमा सहभागी भएर ४ मंसिरमा हुने आमनिर्वाचनमा जाने तयारीमा जुटेका छन्। केही समयअघि भट्टराईले बालुवाटार पुगेर प्रधानमन्त्री शेरबहादुर देउवासँग आफूहरुलाई गठबन्धनमा सहभागी गराउन आग्रह गरेका थिए।"
मधेश प्रदेशका मुख्यमन्त्रीसहित मन्त्रीहरू धर्नामा,"जनकपुरधाम : प्रहरी समायोजनको मुद्दा लिएर मधेश प्रदेशका मुख्यमन्त्री लालबाबु राउतसहित मन्त्रीहरू आइतबारदेखि धर्नामा बसेका छन्। प्रहरी प्रशासन प्रदेश सरकारलाई हस्तान्तरण गर्नुपर्ने मागसहित मधेश सरकारका मुखिया र मन्त्रीहरू जनकपुरस्थित प्रदेश प्रमुखको कार्यालय परिसरमै धर्नामा बसेका हुन्। संघ सरकारविरुद्ध एक सातासम्म धर्ना यथावत् रहने मधेश प्रदेशका गृह तथा सञ्चारमन्त्री भरत प्रसाद शाहले बताएका छन्। संघीय सरकारसँग पटक पटक प्रहरी समायोजनको लागि आग्रह गर्दा पनि कुनै सुनवाई नगरेपछि अन्ततः धर्ना बस्न बाध्य भएको मुख्यमन्त्री लालबाबु राउतले बताए। उनले संघीयताको सफल कार्यान्वयनका लागि पनि मधेश सरकारले यो कदम चाल्नु परेको दाबी गरे। आफ्नो प्रहरी प्रशासनबिना प्रदेशलाई अधिकार सम्पन्न बनाउन सम्भव नै छैन,' मुख्यमन्त्री राउतले भने, 'संविधानको अनुच्छेद ६ मा प्रदेश सरकारलाई शान्ति सुरक्षाको जिम्मेवारी दिइएकोले अब प्रदेशको संविधानले दिएको अधिकार संघले नदिएसम्म आन्दोलन जारी रह्ने छ।' बिहान ११ बजेदेखि १ बजेसम्म दिइएको धर्नामा मुख्यमन्त्री राउतसहित गृह तथा सञ्चारमन्त्री भरत प्रसाद साह, उर्जा तथा खानेपानी विकासमन्त्री ओमप्रकाश शर्मा, भौतिक पूर्वाधार विकासमन्त्री रामसरोज यादव, कानुन, न्याय तथा प्रदेशसभा मामिला मन्त्री प्रमोद यादव, गृह तथा सञ्चार राज्यमन्त्री रुवीकुमारी कर्ण, प्रदेशसभा सदस्य शैलेन्द्र यादव, चमेली देवी दास, सरस्वती चौधरी, प्रमीला देवी दास लगायतको सहभागिता रहेको थियो।"
पक्राउ पुर्जी जारी भएका प्रकाण्ड चीन प्रस्थान,"काठमाडौं : नेत्रविक्रम चन्द विप्लव नेतृत्वको नेकपाका प्रवक्ता खड्गबहादुर विश्वकर्मा प्रकाण्ड चीन प्रस्थान गरेका छन्। एयर चाइनाको सीए४३८ उडानबाट उनी आइतबार १२:४५ बजे चीनको छेन्दु प्रस्थान गरेका हुन्। स्रोतका अनुसार प्रकाण्ड चिनियाँ कम्युनिस्ट पार्टीको निमन्त्रणामा चीन गएका हुन्। ललितपुर जिल्ला अदालतबाट केही दिनअघि मात्र उनीविरुद्ध पक्राउ पुर्जी जारी भएको थियो। उनीविरुद्ध हातहतियार तथा खरखजाना समेतको मुद्दा, विस्फोटक पदार्थ विस्फोटन गराई कर्तव्य ज्यान, राज्य विरुद्धको अपराध समेतको मुद्दा र हातहतियार तथा विस्फोटक पदार्थसम्बन्धी कसुरको मुद्दा लागेको भन्दै ३५ दिने पक्राउ पुर्जी जारी भएको हो। गत साउन १६ गते पक्राउ पुर्जी जारी भए पनि उनी त्रिभुवन अन्तर्राष्ट्रिय विमानस्थल हुँदै चीन उडेका छन्। विमानस्थल प्रहरी प्रमुख डीआइजी श्याम ज्ञवालीले प्रकाण्ड चीन गएकोबारे आफूलाई जानकारी नभएको बताए। 'उहाँ चीन गएको मलाई जानकारी भएन,' उनले अन्नपूर्णसँग भने। एमसीसी पारित हुन नदिन सडक आन्दोलनमा उत्रिएका प्रकाण्डले चीन भ्रमण गर्नुलाई अर्थपूर्णरुपमा हेरिएको छ।"
"२७ अंकले घट्यो सेयर बजार, कारोबार रकम १ अर्बमा सिमित","काठमाडौं : सेयर बजारमा २७ अंकको गिरावट आएको छ। सेयर कारोबारको पहिलो दिन आइतबार नेप्से परिसूचक २७९२ अंकले घटेर २०१००१ विन्दुमा झरेको छ। बजार ओरालो लागेसँगै १ अर्ब ८७ करोड बराबरको सेयर कारोबार भयो। सेन्सेटिभ इन्डेक्स पनि ४ अंक बढिले ओरालो लाग्यो। आज २२७ कम्पनीको ४५ लाख ५९ हजार २२ कित्ता सेयर १ अर्ब ८७ करोड ३२ लाख ८१ हजार ८९७ रुपैयाँमा खरिदबिक्री भयो। अघिल्लो साताको पाँचौं कारोबार दिन बिहीबार १ अर्ब ७६ करोड १० लाख २३ हजार ३९ रुपैयाँमा सेयर खरिदबिक्री भएको थियो। शुक्रबार सार्वजनिक विदा परेकाले कारोबार भएन। यसदिन कारोबारमा आएका १३ वटै समूहको सूचक नकारात्मक देखियो। मनु एन्ड प्रो समूहको सर्वाधिक ३५८ प्रतिशतले सेयर मूल्य घट्यो। यस्तै, ट्रेडिङ, फाइनान्स,लाइफ इन्स्योरेन्स र इन्भेष्टमेन्ट समूहको सूचक २७२ प्रतिशतले ओरालो लाग्यो। डेभलपमेन्ट, हाइड्रोपावर, अदर्श र माइक्रो फाइनान्स समूहको १ प्रतिशत बढिले सूचक घट्यो। आज कुनै पनि कम्पनीको सेयर मूल्य सकारात्मक सर्किट लेभलमा कारोबार भएन। सबै सूचक नकारात्मक देखिएको सेयर बजारमा अपर हेवाखोला हाइड्रोपावर कम्पनीको सेयर मूल्य ८१० प्रतिशतले बढ्यो। कारोबार रकमका आधारमा हिमालयन डिस्टिलरीको १६ करोड बढिको सेयर कारोबार भयो। ११ करोड बढिको सेयर कारोबार गरी नेपाल लाइफ इन्स्योरेन्स दोस्रो स्थानमा रह्यो।"
नेविसंघले त्रिविमा लगाएको तालाविरुद्ध अनेरास्ववियुको हस्ताक्षर संकलन,"काठमाडौंः नेकपा एमाले निकट अनेरास्ववियुले त्रिभुवन विश्वविद्यालयका विभिन्न निकायमा नेपाल विद्यार्थी संघले गरेको तालाबन्दीको विरोधमा हस्ताक्षर अभियान सुरु गरेको छ । त्रिविको केन्द्रीय कार्यालयमा आइतबार र सोमबार हस्ताक्षर संकलन गरेर कुलपति तथा प्रधानमन्त्री शेरबहादुर देउवालाई बुझाउने अनेरास्ववियु केन्द्रीय कमिटी सचिवालय सदस्य तथा त्रिवि इन्चार्ज मदन विष्टले जानकारी दिए । नेपाल विद्यार्थी संघले २७ असारमा त्रिविको रजिस्ट्रारको कार्यालय, त्रिवि केन्द्रीय कार्यालयको लेखा शाखा, व्यवस्थापन र मानविकी संकायको डिन कार्यालयमा तालाबन्दी गरेको छ । अनेरास्ववियुले सो तालाबन्दीको विरोधमा हस्ताक्षर अभियान सञ्चालन गरेको हो ।"
संक्रमणकालीन न्यायसम्बन्धी विधेयकमा मानवअधिकार आयोगको ध्यानाकर्षण,"काठमाडौंः राष्ट्रिय मानवअधिकार आयोगले संसदमा प्रस्तुत भएको संक्रमणकालीन न्यायसम्बन्धी विधेयकप्रति ध्यानाकर्षण जनाएको छ । आयोगले सरकारले ल्याएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ लाई संशोधन गर्न बनेको विधेयकमा आयोगले असहमति जनाएको हो । ऐन बमोजिम संक्रमणकालीन न्यायसँग सम्बन्धित आयोगहरू समेत गठन भई क्रियाशील भएतापनि ऐनको भावना र उद्देश्य अनुरूप द्वन्द्वपीडितलाई न्याय दिलाउने कार्य अझै पनि टुङ्गोमा पुग्न नसकेको आयोगको ठहर छ । मूल ऐन र हाल नेपाल सरकारबाट पेश भएको संशोधन विधेयकका प्रावधानहरुमा संक्रमणकालीन न्यायलाई टुंग्याउन थप परिमार्जन हुनुपर्ने आवश्यकता देखिएकोले आयोगले सुझाव पेश गरेको जनाएको छ । परिभाषा खण्डमा रहेका मानव अधिकारको उल्लघंन र गम्भीर मानव अधिकारको उल्लघंनको परिभाषा र वर्गीकरण मानव अधिकार र अन्तर्राष्ट्रिय मानवीय कानून एवम् अन्तर्राष्ट्रिय मूल्यमान्यता अनुरुप नभएकाले वस्तुगत आधार र कारणसहित वर्गीकरण गरी परिभाषा गर्नुपर्ने आयोगले जनाएको छ । आयोगलाई प्रभावकारी बनाउन पर्याप्त समय, स्रोत तथा साधनको व्यवस्थापन हुने गरी आवश्यक प्रबन्ध गर्न सुझावमा उल्लेख छ । दफा १३ मा आयोगको काम कर्तव्य र अधिकारभित्र मानवता विरूद्धको अपराध र बाल सेनाको प्रयोग बारे सत्यको अन्वेषण तथा निरुपण गर्न सङ्क्रमणकालीन न्यायको सिद्धान्त अनुसार सम्बोधन हुने गरी आयोगलाई जिम्मेवारी दिने प्रबन्ध गर्नुपर्ने भनिएको छ । सुझावमा भनिएको छ, 'सर्वोच्च अदालतले समेत भेटिङको विषयमा छुट्टै कानूनी व्यवस्था गर्न निर्देशनात्मक आदेश समेत जारी गरेको अवस्थामा केही नगरी भेटिङ शब्दमात्रै प्रयोग गरेको देखिएकाले यस सम्बन्धमा स्पष्ट हुनेगरी कानूनी प्रबन्ध गर्न आवश्यक छ । पीडित राहत र परिपूरण लिन विभिन्न निकायमा धाउनुपर्ने वर्तमान अवस्थाको अन्त्य गर्न आयोगबाटै निकासा हुने प्रबन्ध गर्नुपर्ने देखिन्छ ।'"
मोहन्याल गाउँपालिकाका अधिकृतविरुद्ध विशेष अदालतमा भ्रष्टाचार मुद्दा,"काठमाडौं :अख्तियार दुरुपयोग अनुसन्धान आयोगको कार्यालयले कैलालीको मोहन्याल गाउँपालिकाका अधिकृत (छैटौँ तह) दीपेन्द्र बुढा क्षेत्रीविरुद्ध विशेष अदालत काठमाडौंमा मुद्दा दायर गरेको छ । गत साउन १ गते आयोगको कार्यालय कञ्चनपुरबाट खटिएको टोलीले सेवाग्राहीसँग ३० हजार घुस रकम लिएको भन्दै क्षेत्रीलाई नियन्त्रणमा लिएको थियो । अनुसन्धानका क्रममा अधिकृत क्षेत्रीले सामानको बिल भुक्तानी गर्नका निम्ति सेवाग्राहीसँग घुस माग गरी १४ हजार बैंक खातामा ट्रान्सफर गर्न लगाएको र ३० हजार उनको साथबाट बरामद भएको पुष्टि हुन आएको आयोगका प्रवक्ता श्याम प्रसाद भण्डारी जनाएका छन्। आयोगका अनुसार क्षेत्रीले भ्रष्टाचार निवारण ऐन, २०५९ को दफा ३ को उपदफा ९१० को कसूर गरेको भन्दै आयोगले बिगो ४४ हजारसहित भ्रष्टाचार निवारण ऐन, २०५९ को दफा ३ को उपदफा ९१० र दफा ३ को उपदफा ९१० को देहाय (ख) बमोजिम कैद तथा जरिवानाको सजायको मागदावी गर्दै आइतबार विशेष अदालतमा आरोपपत्र दायर गरिएको हो ।"
गणपुरक संख्या नपुगेपछि प्रतिनिधि सभा बैठक स्थगित,"काठमाडौंः गणपुरक संख्या नपुगेपछि प्रतिनिधि सभा बैठक स्थगित भएको छ । सार्वजनिक ऋण व्यवस्थापन विधेयक, २०७९ माथि छलफल भएर निणयार्थ पेश गर्ने क्रममा गणपुरक संख्या नपुगेपछि ३१ साउनसम्मका लागि बैठक स्थगित गरिएको हो। गणपुरक संख्या ६९ हुनुपर्नेमा ६७ पुगेकाले बैठक साउन ३१ गते मंगलबार बिहान ११ सम्मका लागि स्थगित गरिएको सभामुख अग्निप्रसाद सापकोटाले जानकारी गराए। अर्थमन्त्री जनार्दन शर्माले सार्वजनिक ऋण व्यवस्थापन विधेयक २०७९ माथि छलफल गरियोस् भनी प्रस्ताव प्रस्तुत गरेका थिए। सांसद प्रेम सुवालले गणपुरक संख्या नपुगेको भन्दै सरकारको ध्यानाकर्षण गराएका थिए । लगत्तै सभामुख सापकोटाले गणपुरक संख्या ६९ हुनुपर्नेमा ६७ भएकाले बैठक साउन ३१ गते मंगलबार बिहान ११ सम्म स्थगित भएको जानकारी दिए। विधेयक पारित गर्न गणपुरक संख्या नपुगेपछि प्रस्तावित कार्यसूची सूचीबाट हटाइएको थियो।"
महिला संघको अध्यक्षमा उषा,काठमाडौं : नेपाली कांग्रेसको भ्रातृ संगठन नेपाल महिला संघको केन्द्रीय अध्यक्षमा कांग्रेस नेतृ उषा राउत मिश्र मनोनित भएकी छन् । सिरहा क्षेत्र नं १ की कांग्रेस महासमिति सदस्य समेत रहेको उनी महिला संघको निवर्तमान सचिव पनि हुन् । संघको २०५८ सालको विधान शंसोधन गरेर नयाँ बनाउने क्रममा पनि उनले सक्रिय भूमिका निभाएकी थिइन् । झन्डै तीन दशकदेखि राजनीतिमा लागेकी उनी २०४८ सालमा नेपाल विद्यार्थी संघको राजनीतिबाट सक्रिय राजनीतिमा होमिएकी हुन् । उनी नेपाल पत्रकार महासंघ सिरहाको पहिलो जिल्ला अध्यक्ष पनि हुन् ।
आठ ट्रक सुपारी प्रकरण : सिलबन्दी यथास्थितिमा राख्न उच्च अदालतको आदेश,"विराटनगर : भारततिर तस्करी गर्न लागिएको आशंकामा प्रहरीले विराटनगरबाट बरामद गरेको आठ ट्रक सुपारीको सिलबन्दी तत्काल नखोल्न र यथास्थितिमा राख्न उच्च अदालत विराटनगरले आदेश दिएको छ। न्यायाधीश मिलनकुमार राईको इजलासले आइतबार सिलबन्दीलाई यथास्थितिमा राख्न अल्पकालीन अन्तरिम आदेश जारी गर्दै दुवै पक्षलाई छलफलका लागि बोलाएको छ। सिलबन्दीलाई यथावत राखेर निवेदक पक्ष र निवेदनमा उल्लेख भएका विपक्षीलाई आगामी मंगलबार छलफलका लागि बोलाउन आदेश भएको उच्च अदालत विराटनगरका सूचना अधिकारी ओमराज सुवेदीले जानकारी दिए। इन्डोनेसियालगायतका तेस्रो मुलुकबाट आयत भएको सुपारीलाई नेपाली उत्पादन भन्दै भारत लैजाने तयारी भइरहेका बेला प्रहरीले गत साउन ५ गते राति विराटनगर महानगरपालिका१८ बाट नियन्त्रणमा लिएको थियो। प्रहरीले नियन्त्रणमा लिएर आवश्यक अनुसन्धान र कारबाहीका लागि राजस्व अनुसन्धान कार्यालय इटहरीको जिम्मा लगायो। अवैध निर्यात गर्ने पक्षसँग मिलेर 'सेटिङ'मा सुपारी छाड्ने तयारी गरिएको चर्चा चलिरहेका बेला अदालतले सिलबन्दी नखोल्न अल्पकालीन अन्तरिम आदेश दिँदै दुवै पक्षलाई छलफलका लागि बोलाएको हो। सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले गत बिहीबार उत्प्रेषण परमादेश प्रतिषेध माग गर्दै उच्च अदालतमा रिट दायर गरेका थिए। रिट निवेदनमा जिल्ला प्रहरी कार्यालय मोरङ, भन्सार विभाग, भन्सार कार्यालय विराटनगर र राजस्व अनुसन्धान कार्यालय इटहरीलाई विपक्षी बनाइएको छ। छलफलपछि आन्तरिम आदेश जारी गर्ने वा नगर्ने भन्ने विषयमा निर्णय हुने उच्च अदालतका सूचना अधिकारी सुवेदीले बताए। उनका अनुसार आदेश अनुसार पक्ष र विपक्ष दुवै मंगलबार छलफलका लागि अदालतमा उपस्थित हुनुपर्ने हुन्छ। 'अन्तरिम आदेशसमेत माग गरेतर्फ विचार गर्दा, यस सम्बन्धमा दुवै पक्षलाई छलफलमा राखेर उचित निष्कर्षमा पुग्न मनासिब हुने देखिएकाले मिति २०७९०४३१ गते अन्तरिम आदेश छलफलका लागि उपस्थिति हुन विपक्षीहरूलाई जानकारी दिई नियमानुसार पेस गर्नू,' अल्पकालीन अन्तरिम आदेशमा भनिएको छ। साथै उक्त अवधिसम्म निवेदनमा उल्लेखित आठवटा ट्रकमा जोगवनी भन्सार कार्यालयबाट लागेका सिलबन्दीलाई यथास्थितिमा राख्नू भनि उच्च अदालत नियमावली २०७३ को नियम ४२ बमोजिम विपक्षीहरुका नाममा अल्पकालीन अन्तरिम आदेश जारी भएको सूचना अधिकारी सुवेदीको भनाइ छ। 'यसमा के कसो भएको हो ? मागबमोजिमको आदेश जारी हुनुपर्ने हो वा होइन? आदेश जारी हुनु नपर्ने भए आधार र कारण खुलाई लिखित प्रमाणसमेत राखी बाटाका म्यादबाहेक १५ दिनभित्र विपक्षीहरूले उच्च सरकारी वकिल कार्यालयमार्फत लिखित जवाफ पेस गर्नू,' आदेशमा उल्लेख छ। स्रोतका अनुसार कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोज्दै गर्दा मोरङ प्रहरीले सुपारी नियन्त्रणमा लिएको हो। नियन्त्रणमा लिएर प्रहरीले कारबाही र अनुसन्धानका लागि बुझाए पनि राजस्वले समेत आफ्ना निकायबाहेक भारतीय भन्सारले लगाएको सिलबन्दी खोल्न नसक्ने बताउँदै आएको छ। प्रहरीले बुझाएको सुपारी अहिले राजस्व अनुसन्धान कार्यालय इटहरीको परिसरमै थन्किएको छ। छानबिन र कारबाहीको प्रक्रिया अघि बढाइएको थिएन। सुपारी नेपालमा उत्पादन भएको हो कि हैन भनेर परीक्षणका लागि पनि पठाइएको छैन। स्रोतका अनुसार निर्यातकर्तासँग 'सेटिङ' मिलाएर छाड्ने तयारी भइरहेको थियो। तस्करीमा संलग्नहरु सुपारी छुटाउन दौडधूप गरिरहेका छन्। प्रहरीले दुई हजार छ सय ७८ बोरा (दुई लाख १९ हजार पाँच सय ९६ किलोग्राम) सुपारी नियन्त्रणमा लिएको थियो। नेपाली आठ करोड ६३ लाख ८१ हजार पाँच सय ६८ रूपैयाँ र भारतीय मूल्य पाँच करोड ३९ लाख ८८ हजार चार सय ८० रुपैयाँ बराबरको सुपारी नियन्त्रणमा लिइएको हो। प्रहरीले सुपारी लोड गरिएको युपी ४५ टी १६२४, एमपी ०९ एचजी ८३२०, एमपी २२ एच १०३१, युपी ५० बिटी ७२७७, युपी ६२ बिटी ८१२१, युपी ५४ टी ६४२९, युपी ५० एटी ३१५८ र युपी ६२ सिटी ०६२७ नम्बरका ट्रक नियन्त्रणमा लिएको थियो। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। विराटनगर भन्सार हुँदै आर्थिक वर्ष २०७८०७९ मा ५७ लाख ४८ हजार दुई सय ५५ किलो (पाँच हजार सात सय ४८२५ मेट्रिक टन) सुपारी आयात भएको छ। एक अर्ब २६ करोड ६६ लाख ७७ हजार रूपैयाँ बराबरको सुपारी आयात भएको भन्सार कार्यालयका प्रवक्ता रामचन्द्र ढुंगानाले जानकारी दिए। उनका अनुसार सुपारी आयातबाट ७५ करोड ४९ लाख ३२ हजार रूपैयाँ राजस्व संकलन भएको छ। विराटनगर भन्सारका अनुसार अम्बे ट्रेडिङ, राठी ट्रेडिङ, ग्लोबल विराट इन्टरनेशनल, पिके ट्रेडर्स र तिरुपति ट्रेड लिंकसमेतले सुपारी आयात गर्दै आएका छन्। आयातकर्ताले नेपाल सरकारसँग कोटा लिएर आयात गर्छन्।"
"झापामा चिनी, पाउडर दूध र सुपारी बरामद","झापा : झापा प्रहरीले काँकडभिट्टा र गौरीगञ्जबाट चिनी, पाउडर दूध र सुपारी बरामद गरेको छ। जिल्ला प्रहरी कार्यालय झापाबाट खटिएको प्रहरी टोलीले मेचीनगर नगरपालिका ७ मा भारतबाट अवैधरूपमा भन्सार छलेर नेपाल भित्र्याएको २ सय केजी अर्थात् एक लाख मूल्य बराबरको पाउडर दूध बरामद गरेको छ। प्रहरीले मेचीनगर ६ स्थित काठ मिल छेउबाट नेपालबाट भारततर्फ लैजाँदै गरेको ३० केजी सुपारी बरामद गरेको छ। जिल्ला प्रहरी कार्यालय झापा र इलाका प्रहरी कार्यालय गौरीगञ्जबाट खटिएको प्रहरी टोलीले गौरीगञ्ज गाउँपालिका ५ स्थित जनता टोल स्थित मान्छे नबस्ने ग्वालीमा ३१ बोरा चिनी बरामद गरेको छ। भारतबाट अवैधरूपमा भन्सार छलेर लुकाईछिपाई राखेको अवस्थामा प्रहरीले १ लाख ११ हजार मूल्य बराबरको चिनी बरामद गरेको हो। बरामद गरिएको चिनी, दूध पाउडर र सुपारी मेची भन्सार कार्यालय काँकडभिट्टा बुझाउने तयारी भइरहेको प्रहरी कार्यालय झापाका डीएसपी वसन्त पाठकले जानकारी दिए।"
उजुरीका कारण अलपत्र परेको पार्कलाई क्याफे बनाइँदै,"विराटनगर : अख्तियारमा परेको उजुरीका कारण अलपत्र परेको बी प्लटको पार्क अब क्याफेमा रूपान्तरण गरिने भएको छ। विराटनगर९ मेनरोडस्थित पार्कलाई महानगरले क्याफेमा रूपान्तरण गर्न लागेको हो। गुणस्तरहीन काम भएको भन्दै अख्तियारमा उजुरी परेपछि अलपत्र परेको पार्कलाई महानगरले क्याफेमा बदल्ने तयारी गरेको छ। यसको ८० प्रतिशत कार्य सकिएको छ। ब्युटीफिकेसन र फिनिसिङको काम मात्र बाँकी छ। महानगरले बजेटको दुरुपयोग गर्दै पार्कलाई क्याफेमा रूपान्तरण गर्ने निणर्य गरेको छ। क्याफे बनाउँदा अहिलेको संरचना भत्काउनु पर्नेछ। बजार क्षेत्रमा 'ओपन स्पेस' को अवधारणाबमोजिम २०७६ असार १७ गते महानगरले कुल ८३ लाख ८१ हजार २६७ रुपैयाँको लागतमा बनाउन सम्झौता गरेको थियो। आर्थिक वर्ष २०७५०७६ को नगरसभाले विराटनगरको कोर एरियामा ग्रीनपार्क निर्माण गर्ने निर्णय गरेको थियो। सोही निर्णयानुसार प्रक्रिया अघि बढाइएकोमा खर्च गर्न नसकेर बजेट फ्रिज भएपछि काम अलपत्र परेको हो। प्रदेश सरकारको ४८ लाख, महानगरको २९ लाख ९६ हजार २६७ र उपभोक्ता समितिको ५ लाख ८५ हजार रुपैयाँको लागतमा निर्माण गर्ने सम्झौता गरिएको थियो। प्रदेश सरकारद्वारा विनियोजित बजेट असार मसान्तसम्म सक्नुपर्ने थियो। तर, प्रदेश सरकारले दिएको उक्त बजेट १३ दिनमा खर्च हुन नसकेर फ्रिज भयो। पछि म्याद थपसहित २०७७ असार १५ भित्र निर्माण सम्पन्न गर्ने गरी कूल ३५ लाख ८१ हजार २ सय ६७ रुपैयाँको लागतमा पार्कको निर्माण सुरु गरिएको थियो। तर, स्थानीयले मापदण्डविपरीत भएको भन्दै अख्तियारमा उजुरी दिएपछि काम अहिले अलपत्र छ। हाल सोही पार्कलाई महानगरले क्याफेमा रुपान्तरण गर्ने तयारी गरेको छ। बी प्लटसँगै उत्तरपट्टि रहेको ए प्लटमा 'मल्टिस्टोरेज स्मार्ट पार्किङ' निर्माण हुने भएपछि सोहीसँग जोडेर महानगरले क्याफे निर्माण अघि बढाउन लागेको हो। हाल प्राधिकरणलाई जिम्मा दिएर परियोजना अध्ययनको काम भइरहेको महानगरका सामुदायिक विकास अधिकृत पुनम दाहालले बताए। 'ए प्लटमा बहुतले स्मार्ट पार्किङ निर्माण गर्ने योजना छ। त्यसका लागि हाल अध्ययनको कार्य भइरहेको छ। बी प्लटमा क्याफे बनाउने अवधारणा पनि त्यहीँबाट आएको हो,' उनी भन्छन्, 'बनिसकेको संरचनालाई कुनै क्षति नपुग्ने गरी त्यसलाई क्याफेमा रूपान्तरण गर्छौं।' अन्तिम क्षणमा आएर पार्कलाई क्याफे बनाउने योजना उचित नरहेको स्थानीय बताउँछन्। स्थानीय सञ्जय कुमार सिंह मण्डल भन्छन्, 'क्याफे नै बनाउनु थियो भने शौचालय सहितको पार्कको अवधारणा किन अघि सारियो ? यो बजेटको चरण दुरुपयोग हो।' पार्क निर्माणको ठेक्का पाएको उपभोक्ता समितिलाई २०७६ असोज २९ गते नै महानगरपालिकाले भने निर्माण कार्यबापतको १८ लाख ११ हजार ५६८ रुँपैया भुक्तानी गरिसकेको छ।"
प्युठानमा जीप दुर्घटना : मृतकको संख्या तीन पुग्यो,बुटवल : प्युठानमा आइतबार भएको जीप दुर्घटनामा परी मृत्यु हुनेको संख्या तीन पुगेको छ। मृत्यु हुनेमा नौवहिनी गाउँपालिका५ सानो डाम्री निवासी ४ वर्षीया करुणा बुढामगर र २५ दिनकी चेतना बुढामगरको र २५ वर्षीय लुकेश थापाको पनि उपचारकै क्रममा मृत्यु भएको जिल्ला प्रहरी कार्यालय प्युठानले जनाएको छ। दुर्घटनामा घाइते भएकाको जिल्ला अस्पतालमा उपचार भइरहेको छ। गम्भीर घाइते एक जनालाई रिफर गरिएको प्रहरीले जनाएको छ। आइतबार बाग्दुलाबाट डाम्रीतर्फ जाँदै गरेको लु १ ज १५४५ नम्बरको जीप दुर्घटना भएको हो।
नुवाकोटमा राहदानी बनाउने बढे,नुवाकोट : नुवाकोटमा राहदानी बनाउनेको संख्या बढेको छ। विशेषगरी वैदेशिक रोजगारीमा जानका लागि राहदानी बनाउने धेरै छन्। जिल्ला प्रशासन कार्यालय नुवाकोटले गत आर्थिक वर्षमा राहदानी बनाउनेबाट साढे दुई करोड राजस्व संकलन गरेको छ। १२ स्थानीय तह रहेको नुवाकोटमा ११ महिनामा ४ हजार ६ सय ४० ले राहदानीका लागि फारम भरेका थिए। जसमध्ये ४ हजार एक सय १७ वटा राहदानी वितरण गरिएको कार्यालयले जनाएको छ। पछिल्लो समय देशमा रोजगार नभएपछि विदेशिनेको संख्या बढेको स्थानीय तहले जनाएका छन्। कोरोनाका कारण दुई वर्षदेखि विदेश जान नपाएपनि आजभोलि जाने क्रम बढेको छ। कार्यालयमा राष्ट्रिय परिचयपत्र बनाउनका लागि आउनेको संख्या पनि बढेको प्रमुख जिल्ला अधिकारी नारायण रिसालले जानकारी दिए।
एकैदिन करिब ६ हजार विद्यार्थीलाई बीमा साक्षरता,"काठमाडौं : आइएमई लाइफ इन्स्योरेन्सले आइतबार सातवटै प्रदेशका शैक्षिक प्रतिष्ठानहरूमा बीमा साक्षरता जागरण अभियान सञ्चालन गरेको छ। स्थापना भएको पाँच वर्ष पुगेको अवसर बीमा क्षेत्रमा साक्षरता बढाउने उद्देश्यका साथ अभियान सञ्चालन गरिएको हो। कम्पनीका प्रमुख कार्यकारी अधिकृत कवि फुयाँलले बीमा क्षेत्रको समग्र विकास एवं विस्तारका लागि विद्यालय र क्याम्पसमा अध्ययनरत विद्यार्थीलाई लक्षित गरी अभियान सञ्चालन गरिएको बताए। नेपालको बीमा क्षेत्रको नियमनकारी निकाय बीमा समितिको उद्देश्यलाई आत्मसात गर्दै अभियान गरिएको कम्पनीले जनाएको छ। ६० भन्दा बढी विद्यालय एवं क्याम्पसमा कार्यक्रम गरिएको थियो। बीमा कम्पनीले एकैदिन ५ हजार आठ सय ४८ विद्यार्थीलाई बीमा सम्बन्धी जनचेतना दिएको छ। कम्पनीका प्रमुख सञ्चालन अधिकृत दिनेश अमात्यका अनुसार विद्यार्थीलाई बीमासम्बन्धी प्रचलित ऐनका साथै बीमाको महत्व र राष्ट्र विकासमा यसको भूमिकाका विषयमा जानकारी दिइएको थियो। आइतबार ७४८ जनालाई बीमा अभिकर्ता तालिम, ५७१ जनाबाट बृहत् रक्तदान तथा सातै प्रदेशमा एक हजार ३०२ लाभान्वित हुनेगरी स्वास्थ्य शिविर कार्यक्रम सञ्चालन गरिएको छ।"
रसुवामा निर्माणाधीन सान्जेन जलविद्युत आयोजनामा तोडफोड तथा आगजनी,"काठमाडौ : रसुवामा निर्माणाधीन सान्जेन जलविद्युत आयोजनामा स्थानीयले तोडफोड तथा आगजनी गरेका छन्। स्थानीयका लागि जारी हुन लागेको आईपीओका विषयमा असन्तुष्टि जनाउँदै गत्लाङका स्थानीयले तोडफोड तथा आगजनी गरेका हुन्। आयोजनाले दिएको जानकारी अनुसार स्थानीयले साइड अफिस, सवारी साधन लगायतमा तोडफोड गर्नुका साथै आगजनी गरेका छन्। सेयर बाँडफाट गर्दा आफूहरुलाई अतिप्रभावितको सूचीमा राख्न माग गर्दै गत्लाङका केही स्थानीयले कार्यालयभित्रै पसेर तोडफोड गरेका हुन्। करिब ७०८० जनाको समूहमा आएका स्थानीयले पाउने १० प्रतिशत सेयरमध्ये अतिप्रभावितका रूपमा आफूहरुलाई अग्राधिकार नदिएको भन्दै कर्मचारीमाथि हातपात गरेका छन्। कार्यालयको गाडीमा ढुंगाले हानेर क्षति पुर्याएका छन्। उनीहरुले कार्यकक्षभित्रै पसेर वर्किङ चेम्बर भत्काइदिएका छन्। आन्दोलनकारीले कार्यालयका कुर्सी जलाएका छन्। कार्यालयका विभिन्न संरचनाहरु भत्काइदिएका छन्। तोडफोडका कारण आयोजनामा करोडौंको क्षति पुगेको छ।"
रैथाने बाली चिनुको संरक्षण गरिँदै,"कालिकोट : जिल्लामा लोपोन्मुख बाली चिनुको संरक्षण सुरु गरिएको छ। झण्डै दुई दशक पहिले उल्लेख्य रूपमा उत्पादन हुने चिनु, कागुनु, फापर, कोदो अहिले लोभ हुने अवस्थामा छ। पछिल्लो समय यसको माग बढेपछि युवाले संरक्षण अभियान सुरु गरेका हुन्। जिल्लाको खाँडाचक्र नगरपालिका११ निवासी जीवन गिरीले यो वर्ष एक रोपनी जग्गामा चिनु खेती गरे। काठमाडौंका व्यापारीले चिनुको माग गर्न थालेपछि खेती सुरु भएको हो। जिल्लाको सुन्तला गाउँ भनेर चिनिने बराँतुका युवा किसान गिरीले भने, परापूर्वकालमा गाउँमा चिनु, कागुनुको ब्यापक रूपमा खेती हुन्थ्यो। तर झण्डै १५ वर्ष अगाडीदेखी गाउँमा यसको खेती हुन छाड्यो। सदरमुकाम नजिकको गाउँ भएकाले गाउँका सबै व्यवसायिक तरकारी खेतीमा लागे। अन्नबालीको खेती हुनै छाड्यो। परीक्षणका रूपमा यो वर्ष एक रोपनि जग्गामा सुरु गरिएको चिनु खेती निकै राम्रो भयो। बारीमा हेर्दा निकै रोचक छ। यो चिनु अहिले प्रतिकिलो एक हजारका दरले बिक्री हुन्छ। यो डाइबेटिज, प्रेसर, सुगरलगायतका रोगहरूको औषधि पनि हुन्छ। यसको भात र खीर निकै मिठो हुन्छ। उनले यो वर्षको परीक्षण उत्पादन राम्रो भएकाले आगामी वर्षदेखि यसको खेती बढाउने बताए। आफूले खेती सुरु गरेपछि गाउँका अन्य किसानले पनि सुरु गरेका उनको भनाइ छ। जिल्लामा स्थानीय सरकारले पनि रैथाने बाली संरक्षणका लागि पहल लिएका छन्। जिल्लाको तिलागुफा नगरपालिका प्रमूख शंकरप्रसाद उपाध्यायले चिनु, कागुनु, फापर, जनालो जस्ता लोपोन्मुख रैथाने बालीहरू संरक्षणका लागि नगरले आफ्ना नीति तथा कार्यक्रममै समेटेको बताए। उनले भने, 'हामी किसानहरूलाई रैथाने बालीका लागि अनुदान दिन्छौँ। उत्पादित बालीको बजारको सुनिश्चितता गर्छौँ। नगरभित्र उत्पादित रैथाने बालीहरू नगरले नै खरिद गरि बजारीकरण गर्ने योजना छ।' जिल्लाको पलाँता गाउँपालिका अध्यक्ष बिष्णुबहादुर रोकायाले रैथाने बाली संरक्षणका लागि गाउँपालिकाले पहल गरेको बताए। उनले भने, 'पलाँता क्षेत्र कोदो, चिनु, कागुनु, फापर, सिमी र आलु उत्पादनको राम्रो सम्भावना भएको क्षेत्र हो। यहाँको उत्पादित रैथाने बालीहरू विगतमा आफैंलाई मात्र प्रयोग गरिन्थ्यो। अब किसानहरूलाई धेरै मात्रामा उत्पादन गरेर जिल्ला बाहिर निर्यात गराउने योजना छ। पलाँतामा उत्पादित रैथाने बालीहरू अन्य क्षेत्रको तुलनामा बढी स्वादिष्ट हुने गरेको उनले बताए। जिल्लाको खाँडाचक्र नगरपालिका प्रमूख कमलबहादुर शाहीले कालिकोटमा उत्पादन हुने रैथाने बालीहरूको सहज बजारको लागि कोशेली घर स्थापना गरिने बताए। उनले भने, 'कालिकोट आउने पाहुँनाहरूलाई नासो लिनका लागि यहाँका सबै किसिमका रैथाने बालीहरू पाउने कोशेली घर निर्माण गर्ने योजना छ। जसले यहाँका उत्पादनहरूको प्रचार पनि हुन्छ। यहाँको चिनो बाहिर पनि जान्छ। यहाँका किसानको आयआर्जन पनि हुन्छ।'"
बर्दिबास नगर शिक्षकको पहिलो चरणको आन्दोलन सकियो,"महोत्तरी : बर्दिबास नगरपालिका शिक्षकको पहिलो चरणको कार्यक्रम सकिएको छ। आफूहरूलाई विना कारण हटाएको विरोधमा नगरका ६२ जना शिक्षकले चरणवद्ध रूपमा आन्दोलन गरेका थिए। गत आइतबारदेखि नगरपालिकाको विरुद्धमा आन्दोलित भएका शिक्षकले दोस्रो चरणको आन्दोलनको कार्यक्रम सार्वजनिक गर्ने तयारी रहेको नगर शिक्षक संघर्ष समितिका अध्यक्ष बलराम महतोले बताए। नगरपालिका अगाडि धर्नामा बसेका शिक्षकको आन्दोलनमा समर्थन जनाउँदै शिक्षक नेताले नगरपालिकालाई निर्णय संशोधन गर्न आग्रह गरेका छन्। नगरपालिकाले पूर्वाग्राही भई सेवामा खटिएका शिक्षकलाई विना कारण हटाएकाले यसको विरुद्धमा जारी आन्दोलनमा आफूहरूको पूर्ण समर्थन रहेको शिक्षक नेता राजवीर महतोले बताए। नगर शिक्षक आन्दोलित भएपछि नगरभरिमा रहेको सामुदायिक विद्यालयको पठनपाठनमा समस्या भएकाले पूर्नविचार गर्नुपर्नेमा नेता महतोले जोड दिए। नगर शिक्षकहरूलाई हटाएको घटनाले मर्माहित बनाएकाले नगरपालिकालाई दवाव दिएर भएपनि शिक्षकको हकहितमा आफूहरू प्रतिवद्ध रहेको नेपाल शिक्षक महासंघ महोत्तरीका सचिव कुमार घिमिरेले बताएका छन्। शिक्षामा राजनीति भएकोले यसप्रति नगरले संशोधन गरिने किसिमको पहलकदमी गर्नुपर्ने सचिव घिमिरेले जोड दिएका छन्। नगरपालिकाका मेयर प्रल्हाद कुमार क्षेत्रीले निर्णय संशोधन हुन नसक्ने बताउँदै भर्ना प्रक्रियामा सहभागी हुनका लागि आग्रह गरेका छन्। नगरप्रमुख क्षेत्रीले आन्दोलन छाडेर नगरको शैक्षिक गुणस्तर बढाउने किसिमको भूमिकामा आउनका लागि सम्पूर्ण शिक्षक, अभिभावक र विद्यार्थीलाई आग्रह गरेका हुन्। बर्दिबास नगरपालिकाले नगरभरिका ५१ वटा सामुदायिक विद्यालयका ६२ जना नगरस्तरीय शिक्षकहरूलाई करारनामाबाट हटाएपछि गत साउन २१ गतेदेखि नगरको मुलगेटमा धर्ना दिँदै आएका छन्। जसले गर्दा नगरभरिका सामुदायिक विद्यालयको पठनपाठन अवरुद्ध भएको हो।"
वीरगन्जका किसानले युरिया मल नियन्त्रणमा लिएर महानगरलाई बुझाए,"वीरगन्ज : वीरगन्जमा किसानले ६ ट्रक युरिया मल नियन्त्रणमा लिएर वीरगन्ज महानगरपालिकामा बुझाएका छन्। कृषि सामग्री कम्पनीले अन्य जिल्लामा पठाउन भनेर गोदाममा राखेको मल किसानले महानगरलाई बुझाउका हून्। महानगरपालिकाका मेयर राजेशमान सिंहसँगै वीरगन्ज १६ भुटनदेवीस्थित कम्पनीको गोदाममा पुगेका किसानहरूले ६ ट्रक युरिया मल नियन्त्रणमा लिएका हुन्। अहिले धान गोड्ने बेलामा समेत वीरगन्जकै किसानले आवश्यक मल नपाएको भन्दै ६ ट्रक मल नियन्त्रणमा लिएको जिल्ला कृषि सहकारी संस्थाका अध्यक्ष शीव कुमार साहले बताए। महानगरपालिकाबाट वीरगञ्ज इनर्वाको भुटनदेवीस्थित कृषि सामग्री कम्पनीको गोदाममा पुगेका मेयर सिंहसहितको किसानहरूले पहिले वीरगन्जका किसानलाई मल उपलब्ध गराउनुपर्ने मागसहित गोदामबाट मल लोड गरी सर्लाही, धनुषा, महोत्तरी, सिन्धुली, मकवानपुरतर्फ जान लागेका ती ट्रकलाई नियन्त्रणमा लिई महानगरपालिकाको कार्यालयमा लगेर बुझाएको साहले बताए। मेयर सिंहले वीरगन्जका किसानलाई प्राथमिकतामा राखेर तत्काल मल वितरण नगरे आइतबार नियन्त्रणमा लिइएका मल महानगरपालिकाले नै किसानलाई उपलब्ध गराउने बताए। उनले मल नपाएर छटपटाएका किसानलाई मल दिँदा कानुन उल्लङ्घन हुन्छ भने कानुन तोडेर पनि आफू किसानको पक्षमा लड्ने बताए। वीरगन्जमा मात्रै अहिले ८ हजार टन युरिया मलको आवश्यकता रहेको उनले बताए। कृषि सामग्री कम्पनी लिमिटेड प्रादेशिक कार्यालय वीरगन्जका प्रमुख चन्द्र चौलागाईले कृषि सामग्री कम्पनीको निर्देशनअनुसार मल वितरण भइरहेको र आफ्नो तहबाट पर्साका किसानलाई मात्रै मल वितरण गर्न नसक्ने बताएपछि मल लिन पुगेका किसान आक्रोशित भएका थिए।"
सान्जेन जलविद्युत् आयोजना : ताला लगाउन पुगेका स्थानीय किन तोडफोडमा उत्रिए?,"काठमाडौ : सान्जेन जलविद्युत् कम्पनीले आउँदो भदौ ५ गतेबाट स्थानीयका लागि आईपीओ जारी गर्दैछ। आईपीओ निष्कासन प्रक्रिया सुरु भएसँगै स्थानीयले अनुपात बारे असन्तुष्टि जनाउँदै आएका थिए। कम्पनीले सान्जेन र माथिल्लो सान्जेन आयोजना आमाछोदिङ्मो गाउँपालिका५ चिलिमेमा निर्माण गरिरहेको छ। कम्पनीले सोही अनुसार सेयर अनुपात मिलाएको छ। कम्पनीले आगामी भदौ ५ गतेदेखि ३६ लाख ५० हजार कित्ता साधारण सेयर निष्कासन गर्दैछ। जिल्लाको अति प्रभावितमा आमाछोदिङ्मो गाउँपालिका वडा नम्बर ५, प्रभावित वर्गमा आयोजनाले निर्माण गर्ने लाइनबाट प्रभावितमा सोही पालिका वडा नम्बर ४, सामान्य प्रभावित सोही पालिकाको वडा नम्बर १, २ र ३ र न्यून प्रभावित जिल्लाको बाँकी बासिन्दा रहेका छन्। यसमा आमाछोदिङ्मो गाउँपालिकाको १, २ र ३ का वडाबासीले विरोध जनाउँदै आएका छन्। उनीहरूले यसअघि पनि सेयर अनुपातको सच्याउन माग गर्दै कार्यालयमा तालाबन्दी गर्ने, ज्ञापनपत्र बुझाउने काम गरेका थिए। यसको सुनुवाई नगरी सेयर निष्कासनको मिति सार्वजनिक गरेको भन्दै तीनवटा वडामा स्थानीय आइतबार दिउँसो आयोजनाको साइट कार्यालयमा पुगेका थिए। उनीहरू कार्यालयमा पुग्नुअगाडि नै त्यहाँ प्रहरी पुगिसकेका थिए। स्थानीयबासी कार्यालय प्रवेश गर्न खोजेपछि प्रहरीले रोकेको थियो। प्रहरीले रोकेपछि उनीहरूबीच केहीबेर भनाभन भयो। करिब डेड सयको हाराहारीमा पुगेका स्थानीयले कार्यालय र त्यहाँ रहेका सवारी साधनलाई निसाना बनाए। उनीहरूले कार्यालयको सवारी साधन, कर्मचारीका निजी मोटरसाइकल तथा कार्यालयका संरचनामा आक्रमण गरेका आयोजनाका पब्लिक रिलेसन अफिसर उमेश पाठकले बताए। उनका अनुसार कर्मचारीलाई भने केही भएको छैन। कार्यालय अगाडि रहेका ढुंगा, काठ तथा फलामले संरचनामा हानेका थिए। स्थानीय पेम्बा लामाले यही साउन २१ गते जिल्ला समन्वय समितिमा भएको निर्णय लत्याएर सेयर निष्कासन गरेकाले घटना हुन पुगेको बताए। आयोजनाले २०७६ माघ २९ गतेको निर्णयलाई आधार मानेर सेयर अनुपात मिलाएको छ। निर्णय अनुसार सान्जेनको सेयर वर्गीकरणमा प्रभावित वर्गमा आमाछोदिङ्मो गाउँपालिकाको १, २ र ३ वडा र उत्तरगया गाउँपालिकाको १, २ र ३ वडालाई समावेश गर्न कम्पनीमार्फत धितोपत्र बोर्डलाई अनुरोध गर्ने उल्लेख छ। रसुवाका प्रमुख जिल्ला अधिकारी नवराज जैशीले घटनाबारे अनुसन्धान भइरहेको बताए। उनका अनुसार कार्यालयमा तोडफोड गरेको आरोपमा पाँच जनालाई पक्राउ गरिएको छ। पक्राउ पर्नेमा आमाछोदिङ्मो गाउँपालिका३ का १७ वर्षीय सागर तामाङ, २० वर्षीय पूर्ण बहादुर तामाङ, वडा नम्बर २ का ३३ वर्षीय राजन लामा, वडा नम्बर ४ का ३३ वर्षीय चन्द्रमान तामाङ र ५ का २७ वर्षीय पासाङ छेवाङ तामाङ रहेका छन्।"
अस्पतालको भवन उद्घाटन गर्न गएका स्वास्थ्य मन्त्रीलाई कालो झण्डा,"विराटनगर : मोरङको उर्लाबारी नगरपालिकामा अस्पतालको नवनिर्मित भवन उद्घाटन गर्न गएका प्रदेश १ का स्वास्थ्य मन्त्री जयराम यादवलाई स्थानीय युवाहरूले आइतबार कालो झण्डा देखाएका छन्। उर्लाबारी३ मंगलबारेमा निर्माण गरिएको मदन भण्डारी अस्पताल तथा ट्रमा सेन्टरको नयाँ ओपीडी भवन उद्घाटन गर्न मन्त्री यादव गएका थिए। त्यसको विरोधमा मंगलबारे युवा क्लबमा आवद्ध युवाहरूले कालो झण्डा देखाउँदै प्रदर्शन गरेका हुन्। कालो झन्डा देखाउँदै प्रदर्शन गर्नेमध्ये क्लबका अध्यक्ष पिपलराज गिरी, महासचिव रेशु कटुवाल, सदस्यहरू शेखर खड्का, प्रदीप दाहाल र प्रतीक पाण्डेलाई प्रहरीले केहीबेर नियन्त्रणमा लिएर छाडेको छ। प्रहरी नियन्त्रणमा रहेका उनीहरूलाई मन्त्री यादवकै आग्रहमा छाडिएको हो। निर्माणका क्रममा अनियमितता भएको भन्दै भवन निर्माणको हिसाबकिताब सार्वजनिक गर्नुपर्ने माग युवाहरूको छ। भवन निर्माणमा भएको खर्चको विवरण सार्वजनिक हुनुपर्ने र निर्माणलाई पारदर्शी बनाउनुपर्ने माग राखेर यसअघि पनि मंगलबारे युवा क्लबले अस्पताल प्रशासनलाई ज्ञापनपत्र बुझाएको थियो। अनियमितताको विषय बाहिर आएको भन्दै छानबिन अघि बढाउन अस्पताल व्यवस्थापन समितिलाई मन्त्री यादवले निर्देशन दिएका छन्। विवाद देखिएको विषयमा प्रदेश सरकारलाई यसअघि कुनै जानकारी नभएको उनले बताए। 'सरकारले यो कुरा थाहा पाएको थियो भने यसअघि नै समस्याको समाधान हुने थियो,' यादवले भने, 'अस्पताल निर्माणमा अनियमितता भएनभएको विषयमा छानबिन अघि बढाउन व्यवस्थापन समितिलाई भनेको छु।'"
शिलान्यास भएको १२ वर्षपछि स्वास्थ्य चौकी निर्माण,"महोत्तरी : शिलान्यास भएको १२ वर्षपछि बर्दिबासस्थित प्राथामिक स्वास्थ्य उपचार केन्द्रको नवनिर्मित भवन उद्घाटन गरिएको छ। बर्दिबास नगरपालिका ३ मा नवनिर्मित भवनको आइतबार उदघा्टन गरिएको हो। नगरप्रमुख प्रल्हाद कुमार क्षेत्रीले अशोकको बिरुवा रोपेर भवनको उद्घाटन गरे। नगरप्रमुख क्षेत्रीले भने, 'नगरको समग्र स्वास्थ्यलाई सुदुढ बनाउनका निम्ति नगरभरिका सामुदायिक स्वास्थ्य संस्थालाई व्यवस्थित गरिनेछ। आवश्यकताअनुसार दक्ष जनशक्ति एवम् पूर्वाधारको व्यवस्थापन गरेर हरेकलाई सर्वसुलभ सेवा उपलब्ध हुनेछ।' स्वास्थ्य र शिक्षाक्षेत्रलाई पहिलो प्राथमिकतामा राखेर नगरले यसवर्षको बजेट विनियोजन गरेको नगरप्रमुख क्षेत्रीले बताए। सोही वर्ष शिलान्यास भएको अन्य स्वास्थ्य चौकी यसअघि नै निर्माण भएका छन्। सम्बन्धित पक्षले चासो नदेखाउँदा ढिलो गरी भवन निर्माण सकिएको समितिका पूर्वसदस्य श्यामप्रसाद महतोले बताए। समयमै ध्यान नदिएकै कारण भवन अभावमा पुरानो अनि साँघुरो कक्षबाट स्वास्थ्य सेवा प्रदान गरिँदै आएको थियो। स्थानीय कृष्णप्रसाद पौडेलले स्वास्थ्य भवन निर्माणका लागि २०६७ सालमा निःशुल्क रूपमा ५ कटठा जग्गा प्रदान गरेका थिए। महोत्तरी क्षेत्र नं १ का संघीय सांसद एवम् पूर्वमन्त्री गिरीराजमणि पोखरेलको विशेष पहलमा विजलपुरा स्वास्थ्य चौकीको भवन निर्माणको शिलान्यास भएको थियो।"
अख्तियारद्वारा अधिकृतविरुद्ध मुद्दा दर्ता,"काठमाडौं : अख्तियार दुरुपयोग अनुसन्धान आयोगको कार्यालयले कैलालीको मोहन्याल गाउँपालिकाका अधिकृत (छैटौँ तह) दीपेन्द्र बुढा क्षेत्रीविरुद्ध विशेष अदालतमा मुद्दा दायर गरेको छ। गत साउन १ गते आयोगको कार्यालय कञ्चनपुरबाट खटिएको टोलीले सेवाग्राहीसँग रु ३० हजार घुस रकम लिएको भन्दै क्षेत्रीलाई नियन्त्रणमा लिएको थियो। अनुसन्धानका क्रममा अधिकृत क्षेत्रीले सामानको बिल भुक्तानी गर्नका निम्ति सेवाग्राहीसँग घुस माग गरी रु १४ हजार बैंक खातामा ट्रान्सफर गर्न लगाएको र रु ३० हजार उनको साथबाट बरामद भएको पुष्टि हुन आएको आयोगले जनाएको छ। क्षेत्रीले भ्रष्टाचार निवारण ऐन, २०५९ को दफा ३ को उपदफा (१) को कसुर गरेको भन्दै आयोगले बिगो रु ४४ हजारसहित भ्रष्टाचार निवारण ऐन, २०५९ को दफा ३ को उपदफा (१) र दफा ३ को उपदफा (१) को देहाय (ख) बमोजिम कैद तथा जरिवानाको सजायको मागदावी गर्दै आज विशेष अदालत काठमाडौंमा आरोपपत्र दायर गरिएको हो।"
मापसे गरेर स्कुल बस चलाउने ६ जना प्रहरीको फन्दामा,"काठमाडौं : उपत्यका ट्राफिक प्रहरी कार्यालयले मादक पदार्थ सेवन गरेर स्कुल बस चलाउने ६ जना चालकलाई कारवाही गरेको छ । आइतबार बिहान साढे ५ बजेदेखि साढे ८ बजे सम्म गरिएको चेकजाँचमा मापसे गरेका चालक कारवाहीमा परेका हुन् । मापसे गरेर स्कुल बस चलाउने चालकहरूमा बा ३ क ९३५ नम्बरको ओमेगा सेकेण्डरी स्कुल कुमारी पाटीका बस चालक ईन्द्र बहादुर श्रेष्ठ , बा १ क ९४५६ नम्बरको टाइम इन्टरनेश्नल कलेजका बस चालक राज कुमार श्रेष्ठ र बा १ क ९३५६ नम्बरको त्रियोग हाइ स्कुलका बस चालक साङ्गेल शेर्पा रहेका छन् । त्यस्तै, बा ८ च ९३८३ नम्बरको रेडियन्ट पब्लिक स्कुलका चालक शिव कुमार क्षेत्री , बा १८ च ९८०१ नम्बरको ओरेन्ट इष्ट मन्टेश्वरी स्कुल बल्खुका चालक मनोज महर्जन र निटिज बोर्डिङ स्कुल कुपण्डोलका चालक भिमसेन नेपाली रहेका छन् । ट्राफिक प्रहरीको नियमित चेकिङमा अन्य ट्राफिक नियम उल्लंघन गर्ने ८ जना स्कुल बसका चालक समेत कारवाहीमा परेका छन् । मदिरा पिएर स्कुल बस चलाउने चालकलाई नियन्त्रणमा लिइ नियम अनुसार कारवाही गरेर सम्बन्धित स्कुललाई जानकारी गराइएको प्रहरीले जनाएको छ। अर्को चालकमार्फत विधार्थीलाई गन्तव्यमा पठाइएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरीष्ठ उपरीक्षक राजेन्द्र प्रसाद भट्टले जानकारी दिए। काठमाडौं उपत्यका ट्राफिक प्रहरी कार्यालयले गएको साउन ८ गते देखि स्कुल बस चेक जाँच गर्ने अभियान संचालन गर्दै आएको छ । हालसम्म १ सय १७ वटा स्कुल बसका चालकहरू कारबाहीमा परिसकेका छन । जसमध्ये मादक पदार्थ सेवन गरेर स्कुल बस चलाउने २२ वटा र अन्य ट्राफिक नियम उल्लघंन गर्ने ९५ वटा स्कुल बसका चालकलाई ट्राफिक प्रहरीले कारवाही गरिसकेको छ ।"
"प्युठानमा जीप दुर्घटना: दिदीबहिनीको मृत्यु, १४ घाइते",बुटवल : प्युठानको नौवहिनी गाउँपालिकास्थित बाहाने बजार नजिकै जीप दुर्घटना हुँदा एकै घरका दुई दिदीबहिनीको मृत्यु भएको छ। दुर्घटनामा सानो डाम्री निवासी तीन वर्षिया करुणा बुढामगर र दुई महिनाकी चेतना बुढामगरको मृत्यु भएको नौवहिनी गाउँपालिका अध्यक्ष डिलाराम थापामगरले जानकारी दिए। उनीहरूको उपचारको क्रममा प्यूठान अस्पतालमा मृत्यु भएको हो। आइतबार बाग्दुलाबाट डाम्रीतर्फ जाँदै गरेको लु १ ज १५४५ नम्वरको जीप दुर्घटना भएको हो। मृतककी आमा रेमसरा बुढामगर र बुढा हुम बहादुर बुढामगर गम्भीर घाइते छन्। दुर्घटनामा परी १४ जना घाइते भएका छन्। उनीहरूको प्यूठान अस्पतालमा उपचार भइरहेको छ। बाहाने बजार नजिकै खहरे खोलामा अनियन्त्रित भएर दुर्घटना भएको स्थानीयले जनाएका छन्। प्रहरीका अनुसार चालक नियन्त्रणमा छन्।
पर्वतारोहणका लागि थप हिमाल खुला गरिने,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले पर्वतारोहणका लागि हिमाल क्रमशः खुला गर्ने बताएका छन्। नेपाल पर्वतारोहण संघको वार्षिक साधारणसभामा मन्त्री श्रेष्ठले आरोहणका लागि थप हिमाल तथा चुलीहरू खुला गर्दै जाने सरकारको नीति रहेको बताएका हुन्। देशको आर्थिक समृद्धिमा महत्वपूर्ण भूमिका खेल्ने, विदेशी मुद्रा आर्जन हुने र रोजगार सिर्जना गर्ने माध्यम नै पर्यटन रहेको उनको भनाइ छ। उनले साहसिक पर्यटनको विकास गरेर नेपाललाई पर्यटनको गन्तव्यका रूपमा विकास गर्न सकिने धारणा राखे। उनले मुलुकको पर्यटन क्षेत्रलाई चलाएमान बनाउन सरकारले अघि सारेको कार्ययोजनालाई पूरा गरेरै छाड्ने बताए।"
विराटनगरका मेयर प्रतिवद्धताविपरीत सरकारी गाडी प्रयोग गर्दै,"विराटनगर : विराटनगर महानगरपालिकाका मेयर नागेश कोइरालाले निर्वाचनका बेला गरेको प्रतिवद्धताविपरीत सरकारी गाडी प्रयोग गर्न थालेका छन्। सरकारी सवारीसाधन प्रयोग नगर्ने सार्वजनिक प्रतिवद्धता गरेर कोइराला वैशाख ३० गतेको स्थानीय तह निर्वाचनमा होमिएका हुन्। चुनाव प्रचारप्रसारका क्रममा उनले आफू मेयरमा निर्वाचित भए सरकारी गाडी प्रयोग नगर्ने प्रतिवद्धता जनाएका थिए। त्यो प्रतिवद्धता तीन महिनासम्म टिक्यो। मेयरमा निर्वाचित भएपछि हालसम्म उनले निजी गाडी नै प्रयोग गरिरहेका थिए। अहिले भने आफूलाई अप्ठेरो परेको भन्दै कोइरालाले सामाजिक सञ्जाल फेसबुकमार्फत घोषणा गरेर बा २ झ १३१५ नम्बरको सरकारी गाडी प्रयोग गर्न थालेका हुन्। 'गत वैशाख ३० गते सम्पन्न स्थानीय तह निर्वाचनका क्रममा मैले सरकारी गाडी प्रयोग नगर्ने निर्णय गरेको थिएँ। निर्वाचित भएर आइसकेपछिको करिब तीन महिना मैले आफ्नै निजी गाडी प्रयोग गरेको यहाँहरूलाई अवगत गराउन चाहन्छु,' आफ्नो सचिवालयको फेसबुक पेजमार्फत उनले लेखेका छन्, 'मेरो निजी गाडीमा महानगरबाट प्राप्त हुने तेल (इन्धन) प्रयोग गर्दा पछि गएर बेरुजु देखाउने रहेछ। यसका साथै लामो समयसम्म गाडी नचलाउँदा प्राविधिक समस्या आउने र पछि त्यसको मर्मतमा ठूलो रकम खर्च हुने भएकाले महानगरकै गाडी प्रयोग गर्ने निर्णयमा पुगेको छु।' महानगरका जनप्रतिनिधि साथीहरू, कर्मचारी, प्राविधिक र शुभेच्छुकबाट समेत महानगरकै गाडी प्रयोग गर्न बारम्बार सुझाव आएको र सबैको सुझाव नकार्न सक्ने अवस्था नभएको उनले उल्लेख गरेका छन्। 'यो विषय सामान्य भए पनि हरेक कुरा पारदर्शी हुनुपर्छ भन्ने विचारबाट म सधैँ अभिप्रेरित भएकाले महानगरवासीलाई यस विषय जानकारी गराउन उपयुक्त ठानेर अबदेखि मेरो निजी कामबाहेक महानगरकै गाडी प्रयोग गर्ने यहाँहरू सबैलाई अवगत गराउन चाहन्छु,' कोइरालाले लेखेका छन्। अन्नपूर्णसँगको कुराकानीमा भने आफूले गाडीको सुविधा नलिने भनेर नभनेको दाबी गरे। 'मैले चुनावका बेला यस्तो कुरा गरेकै छैन। प्रमाण छ भने ल्याउनुपर्यो, म निजी गाडी नै चढ्छु,' उनले भने, 'तर मेयरका लागि भनेर महानगरले किनिदिएको गाडी प्रयोग नगर्दा त्यत्तिकै थोत्रो हुने भयो। सरकारी गाडी थोत्रो हुन दिनुभन्दा प्रयोग गर्ने निर्णय लिएको हुँ।' मेयर कोइरालाले केही वडाध्यक्षले पनि सरकारी मोटरसाइकल प्रयोग नगरेको बताए। 'केही वडाध्यक्षले सरकारी सुविधाको मोटरसाइकल नलिने भनेका छन्। मोटरसाइकल किनिएको भए पनि लिएनन्। प्रयोग नगर्दा वडाध्यक्षका नाममा किनिएको मोटरसाइकल त्यत्तिकै सडेर जाने भयो,' उनले भने। प्रमुखले चढ्ने गाडी लामो समयसम्म नचलाउँदा प्राविधिक समस्या आउने र पछि त्यसको मर्मत गर्दा महानगरकै ठूलो रकम खर्च हुने भएकाले महानगरकै गाडी प्रयोग गर्ने निर्णयमा आफू पुगेको कोइरालाले बताए। मेयर कोइरालासँग तीन करोड ३० लाखमा खरिद गरेको टोयोटा प्राडो निजी गाडी छ। यो गाडी उनले गत चैतमा मात्रै खरिद गरेका थिए। यसअघि यही निजी गाडी प्रयोग गर्दै आएका कोइरालाले अब सरकारी काममा आफूले महानगरकै गाडी प्रयोग गर्ने बताए।"
विधेयक संशोधन गरेर मात्र पास गर्न जोड,"काठमाडौं : बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७९ लाई संशोधन गर्न बनेको विधेयकका विषयमा आइतबार राजधानीमा सरोकारवालाबीच छलफल भएको छ। महिला गैरसरकारी संस्था महासंघ र संकल्प नामक संस्थाले आयोजना गरेको कार्यक्रममा सांसद, विभिन्न पार्टीका प्रतिनिधि, गैरसरकारी संस्थाका प्रतिनिधिलगायतले पीडितलाई न्यायको पहुँचमा पुर्याउने विषयमा आआफ्ना धारणा राखेका थिए। कार्यक्रममा अधिवक्ता राजुप्रसाद चापागाईंले वेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयकमा न्यूनतम परिमार्जनका लागि विभिन्न सुझावसहितको प्रस्तुति दिए। ८ वर्षपछि सरकारले विधेयक अगाडि बढाउनु सकारात्मक भए पनि न्यायको पक्षमा विधेयकले उचित सम्बोधन नगरेको उनले बताए। 'गम्भीर प्रकृतिका मानव अधिकार उल्लंघनका घटनामा संलग्नलाई प्रत्यक्ष वा परोक्ष रूपमा उन्मुक्ति, क्षमादान तथा माफी दिनेजस्ता कुरा अन्तर्राष्ट्रिय मानव अधिकार कानुनले स्वीकार गर्दैन, जसको हामी पक्षराष्ट्र छौं। हामीले संविधानमा पनि प्रतिवद्धता जनाएका छौं', उनले भने, 'त्यसलाई अनदेखा गरेर त्योसँग प्रतिकुल हुने गरि प्रक्रिया अगाडि बढ्यौं भने यसको नतिजा टुङ्ग्यायौं भने पनि वास्तविकतामा टुंगिदैन', उनले भने। वरिष्ठ अधिवक्ता एवं संविधानसभा सदस्य एकराज भण्डारीले राजनीतिले निम्त्याएको समस्या भएकाले यसको समाधान पनि राजनीतिक पहलबाट मात्र हुने बताए। 'नेपालको राजनीतिक परिस्थिति संग्लिने खालको छैन, त्यसैले यो समस्या पनि तत्कालै समाधान हुने देखिन्न', उनले भने। कार्यक्रममा राष्ट्रिय मानव अधिकार आयोगकी सदस्य लीली थापाले यस विधेयकलाई यही सदनले छिट्टै संशोधन गरेर पीडितलाई न्यायको अनुभूति गराउनुपर्नेमा जोड दिइन्। 'यो विधेयक खारेज गरेर न्यायलाई लम्बाइरहनु हुँदैन, संशोधनसहित पारित गर्नुपर्छ', उनले भनिन्। मानव अधिकारलाई परिभाषित गरिएको प्रति निन्दनीय रहेको बताउँदै उनले यस परिभाषालाई अन्तर्राष्ट्रिय मापदण्डअनुसार बनाउने पर्ने सुझाव दिइन्। महिलासँग सम्बन्धित बलात्कार र यौनजन्य हिंसाका विषयलाई हल्का ढंगले दुई तिर छुट्याएर राखेकोमा यसमा संकल्प र महिला महासंघले बलियो रूपमा उठाउनुपर्ने थापाले बताइन्। वरिष्ठ अधिवक्ता मिरा ढुंगानाले शसस्त्र द्वन्द्वमा यौन हिंसामा परेका महिलाले परिपुरणको 'प' पनि प्राप्त नगरेका हुनाले यी कुरा विधेयकमा सम्बोधन भएनभएबारे महिला सांसदले ध्यान दिनुपर्ने वरिष्ठ अधिवक्ता ढुंगानाले बताइन्। 'आयोगमा आयुक्तहरू नयाँ ल्याएर मात्र कुनै अर्थ राख्दैन, ती दलभित्रको होइनन् भन्ने प्रमाणित भए मात्र पीडितले न्याय पाउनेमा ढुक्क हुन सकिन्छ', उनले भनिन्। यस विधेयकमा भएका कमी कमजोरीलाई सच्याएर पीडितले न्याय पाउनेमा सम्बन्धित पक्षले ध्यान दिनुपर्ने संकल्पकी महासचिव कला स्वर्णकारले बताइन्। त्यसैगरी संकल्पकी अध्यक्ष संगीता लामाले यस विधेयकलाई जति सक्दो चाडो संशोधन गरेर शसस्त्र द्वन्द्वका पीडितलाई न्यायको अनुभूति गराउनु राज्यको दायित्व भएको बताइन्। सांसद पार्वती बिसंखे र अमृता थापाले यस विधेयकको संशोधनका लागि आफूहरूले सदनमा सक्रिय भूमिका निभाउने प्रतिवद्धता जनाए। नेपालमा कानुन, गृह र शिक्षा प्यारालाइसिस रहेकाले कानुन बलियो नभएसम्म पीडितले न्याय नपाउने राप्रपा नेतृ नीना भेट्वालले बताइन्। उनले द्वन्द्व पीडितले अहिलेसम्म न्याय नपाउनुमा माओवादी अध्यक्ष पुष्पकमल दाहालले सम्पूर्ण जिम्मेवारी लिनुपर्नेमा जोड दिइन्। नेपाली कांग्रेसकी नेतृ नानु बास्तोलाले कानुन दह्रो नबन्दासम्म आयोगले पनि केही काम गर्न नसक्ने हुनाले अहिलेसम्म बनेका आयोगहरू निस्क्रिय रहेको बताइन्। उनले पार्टीगतरूपमा पनि छलफल चलाएर सदनमा छलफल गर्नुपर्ने विचार राखिन्। सर्वोच्च अदालतले ऐन संशोधन गर्न ८ वर्ष पहिले आदेश गरेको थियो। गत असार ३१ गते सरकारले संसदमा दर्ता गराएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७९ लाई संशोधन गर्न बनेको विधेयकमाथि छलफल चलाउन कार्यक्रमको आयोजना गरिएको महिला गैरसरकारी संस्था महासंघकी अध्यक्ष डाशशी अधिकारीले बताइन्। कार्यक्रममा द्वन्द्वपीडित परिवारका सदस्यहरूले पनि सरकारलाई यस विषयलाई गम्भीरतापूर्वक लिएर न्यायका लागि पहल गरिदिन आग्रह गरे।"
प्रहरीमा दर्ता हुने मुद्दाको संख्या बढ्दै,"विराटनगर : प्रदेश १ मा प्रहरीमा दर्ता हुने विभिन्न अपराधसँग सम्बन्धित मुद्दाको संख्या बढ्दै गइरहेको छ। १४ जिल्ला रहेको प्रदेशका विभिन्न प्रहरी कार्यालयमा प्रत्येक वर्ष दर्ता हुने मुद्दाको संख्याले अपराध बढ्दै गइरहेको देखाएको छ। पछिल्लो तीन वर्षको तथ्यांकले सामान्य तथा जघन्य प्रकृतिका अपराधसँग सम्बन्धित मुद्दा बढिरहेको पुष्टि गर्छ। आर्थिक वर्ष २०७६०७७ यता तीन वर्षको अवधिमा प्रदेश १ मा २२ हजार पाँच सय ३२ मुद्दा प्रहरीमा दर्ता भएका छन्। गत आर्थिक वर्ष २०७८०७९ मा प्रदेश १ मा आठ हजार ५५ वटा मुद्दा प्रहरीमा दर्ता भएको थियो। आर्थिक वर्ष २०७७०७८ मा सात हजार तीन सय ८६ वटा मुद्दा दर्ता भएका थिए। आर्थिक वर्ष २०७७०७८ को तुलनामा २०७८०७९ मा छ सय ६९ वटा बढी मुद्दा दर्ता भएका छन्। आर्थिक वर्ष २०७६०७७ मा प्रदेश १ मा सात हजार ९१ वटा मुद्दा दर्ता भएको तथ्यांक प्रहरीसँग छ। प्रहरीका अनुसार आत्महत्या, लागुऔषध, जबरजस्ती करणी, करणी उद्योग, कर्तव्य ज्यान, ज्यान मार्ने उद्योग, ठगी, अभद्र व्यवहारसमेतका अपराधसँग सम्बन्धित मुद्दा बढेर गएका छन्। प्राविधिको बढ्दो प्रयोग, सामाजिक सञ्जालको दुरुपयोग, आपसी वैमनश्यता, लागुऔषधको सेवन, जनचेतनाको कमी, गरिबी, वेरोजगारीसमेतका कारणले अपराध बढेको प्रदेश १ प्रहरी प्रमुख डीआईजी सुदीप गिरीले बताए। समाजमा नयाँ प्रकृतिका अपराध देखिन थालेका छन्, उनले भने, अञ्जानमा पनि अपराधमा संलग्न हुने क्रम बढेको पाइन्छ। विभिन्न घटना प्रहरीमा आउनेवित्तिकै दर्ता गरेर मुद्दाका रूपमा अघि बढाउनुपर्ने अवस्था र प्रहरीको सक्रियता तथा कानुनप्रतिको विश्वासले पनि मुद्दा दर्ता संख्या बढ्दा अपराध बढेजस्तो देखिएको गिरीको भनाइ छ। अपराधसँग सम्बन्धित मुद्दा प्रदेश १ मा बर्सेनि बढिरहेको छ। त्यसका धेरै कारणहरु छन्, उनले भने, अपराध अनुसन्धान र नियन्त्रणका लागि प्रहरी सक्रियता बढाइएको छ। समुदायप्रहरी साझेदारीलगायतका विभिन्न अभियानमार्फत अपराधिक घटना रोक्ने खालका कार्यक्रम सञ्चालनको तयारी भइरहेको छ। अपराध न्यूनीकरण र नियन्त्रणका लागि सबै पक्षसँग समन्वय गरेर योजना बनाउँदै अघि बढ्ने तयारी रहेको डीआइजी गिरीले बताए। अपराधरहित समाज निर्माणलाई प्रहरीले पहिलो प्राथमिकतामा राखेको र समाजमा अपराध बढ्नु चिन्ताको विषय भएको उनको भनाइ छ। विभिन्न अपराधको मिहीन अध्ययन गरी गहिराईसम्म पुगेर कारण पत्ता लगाउँदै त्यस्ता प्रकृतिका अपराध नियन्त्रण गर्नेतर्फ प्रहरी लागिपर्ने गिरीले बताए।"
गोरखामा एक पुरुषको हत्या,गोरखा : गोरखामा एक पुरुषको हत्या भएको छ। पालुङटार नगरपालिका ५ धरम पानीमा ३५ वर्षीय बुद्धि विकको गएराति हत्या भएको हो । ठाँटी पोखरीमा भएको रोपाईं जात्रा हेरेर फर्कनेक्रममा गएराती १० बजेतिर उनलाई कुटपीट भएको थियो । गम्भीर घाइते भएका उनलाई उपचारका लागि आँपपिपल अस्पतालमा पुर्याउँदा चिकित्सकले मृत घोषणा गरेका थिए। स्थानीयले घटनाको जानकारी गराएपश्चात प्रहरी घटनास्थलमा पुगेको थियो। घटनामा संलग्न भएको आशंकामा स्थानीय तीन जनालाई प्रहरीले नियन्त्रणमा लिएको जिल्ला प्रहरी कार्यालय गोरखाका एसपी केदार खनालले जानकारी दिए।
नेतृत्व चयनका लागि सोमबार टानको निर्वाचन हुँदै,"काठमाडौं : सोमबार हुने ट्रेकिङ्ग एजेन्सिज एशोशिएशन अफ नेपाल टानको निर्वाचनमा पर्यटन व्यवसायीहरु रामप्रसाद सापकोटा र निलहरि वास्तोलाबीच प्रतिस्पर्धा हुँदैछ। दुवै उमेद्वारहरु आआफ्नो लबिङ गर्न व्यस्त छन्। टानको निर्वाचन समेत राजनीतिक हस्तक्षेपबाट मुक्त हुन सकेन। स्रोतका अनुसार सापकोटालाई नेकपा माओवादी केन्द्र र एमालेका केही नेताहरुको समर्थन रहेको छ। अर्का उमेद्वार वास्तोलालाई नेपाली कांग्रेस र एमालेको अर्को समुहले समर्थन गरेका छन्। टानको निर्वाचनमा एमाले समेत विभाजित भएको स्रोतले बताएको छ। पर्यटन क्षेत्रका पुराना र वरिष्ठ पर्यटन व्यवसायीहरुले रामप्रसाद सापकोटा (कमल) को समुहलाई समर्थन गरेका छन्। टानको अध्यक्षमा सापकोटा र निलहरि वास्तोलाबीच तीव्र प्रतिष्पर्धा हुने एक पर्यटन व्यसायीले अन्नपूर्णलाई बताए। पर्यटन व्यवसायसम्बद्ध विभिन्न संस्थाका अध्यक्ष तथा पूर्वअध्यक्षहरुले सापकोटाको नेतृत्वमा व्यावसायिक र समावेशी समूह रहेका कारण उनीहरुलाई निर्वाचित गराउन विज्ञप्तिमार्फत अपील नै गरेका छन्। वर्तमान अवस्थामा टानले झेलिरहेको विभिन्न समस्याहरुबाट मुक्ति दिलाउनका लागि पनि सक्षम नेतृत्वसहितको टिम आवश्यक छ', विज्ञप्तिमा उल्लेख छ। उनीहरुले रामप्रसाद सापकोटाको नेतृत्वमा रहेको समुह व्यवसायीमैत्री र समावेशी रहेको दावी गरेका छन्। सापकोटाको समूहलाई निर्वाचित गराउन सामूहिक अपील गर्नेमा पूर्वपर्यटन राज्यमन्त्री तथा टानकी पूर्व अध्यक्ष यांकिला शेर्पा, टानका पूर्वअध्यक्ष जेवी सिंह, प्रतिष्ठित व्यापारीक घराना यति समुहका अध्यक्ष लाक्पा सोनाम शेर्पा, नेपाल पर्वतारोहण संघका अध्यक्ष निमा नुरु शेर्पा, नेपाल पर्वतारोहण संघका निर्वतमान अध्यक्ष सन्तवीर लामा, टानका पूर्वअध्यक्ष नवराज दाहाल, टानका पूर्वअध्यक्ष, नेपाल पर्यटन बोर्डका पूर्वबोर्ड सदस्य र नेपाल वायुसेवा निगमका पूर्व सञ्चालक समिति सदस्य फुर ग्याल्जेन शेर्पा, स्थापित पर्यटन व्यवसायी तथा टान र पाटा नेपाल च्याप्टरका पूर्वअध्यक्ष सुमन पाण्डे, पर्वतीय प्रशिक्षण प्रष्ठिानकी पूर्वअध्यक्ष लाक्पा फुटी शेर्पा, टानको पूर्वअध्यक्ष सीताराम सापकोटा, टानका पूर्ववरिष्ठ उपाध्यक्ष टासी लाक्पा शेर्पा, पर्यटन बोर्डका पूर्व कार्यकारी सदस्यहरु राजेन्द्र सापकोटा, पम्फा धमलालगायत रहेका छन्।"
कर्णालीमा उद्योग मन्त्री शाहीले लिए शपथ,"कालिकोट : कर्णाली प्रदेशका नवनियुक्त उद्योग, पर्यटन, वन तथा वातावरण मन्त्री बीरबहादुर शाहीले पद तथा गोपनीयताको सपथ लिएका छन्। मुख्यमन्त्री जीवनबहादुर शाहीको सिफारिसमा प्रदेश प्रमुख तिलक परियारले आइतबार उनलाई शपथ खुवाएका हुन्। नेकपा माओवादी केन्द्रका सांसद शाही गत बिहीबार मन्त्री नियुक्त भएका थिए। उनी डोल्पा प्रदेश निर्वाचन क्षेत्र (ख) बाट निर्वाचित सांसद् हुन्। २०७८ माघ २३ गते हुम्लाका गैरसांसद छिरिङ डम्डुल लामा (कार्चेन) को नियुक्त भएकामा उनको पदावधि साउन २३ गते सकिएको थियो। माओवादी केन्द्रको संसदीय दलका नेता महेन्द्रबहादुर शाहीलाई खाली भएको मन्त्रालयमा नाम पठाउने जिम्मेवारी दिइएको थियो। शाहीले डोल्पाका सांसदलाई सिफारिस गरेका थिए। मुख्यमन्त्री जीवनबहादुर शाहीले बिहीबार नियुक्त गरेपछि शुक्रबार नै शपथ खुवाउने तालिका बनाइएको थियो। तर, उच्च अदालत सुर्खेतले मन्त्रिपरिषद् पुनर्गठन गर्दा संविधानको मर्मअनुसार समावेशिता कायम नभएको भन्दै प्रदेश प्रमुख र मुख्यमन्त्री कार्यालयलाई ध्यानाकर्षण गराएपछि उक्त शपथ तालिका रोकिएको थियो। अघिल्लो पटक माघमा पूर्णता पाएको मुख्यमन्त्री शाही नेतृत्वको सरकार समावेशी सिद्धान्तविपरीत भएको भन्दै अधिवक्ता शेरबहादुर केसीले उच्च अदालत सुर्खेतमा रिट दायर गरेका थिए। सोही आधारमा बिहीबार मन्त्री नियुक्त भएलगत्तै उच्चले मुख्यमन्त्री र प्रदेश प्रमुखको ध्यानाकर्षण गराएको थियो। तर, कर्णाली प्रदेश सरकारले अदालतको ध्यानाकर्षण पत्रको वेवास्ता गर्दै शाहीलाई नै उद्योग मन्त्री बनाएको छ।"
कर र डर दुवै कारणले गठबन्धनको निर्णय गरिएको हो : रामचन्द्र पौडेल,"चितवन : मंसिरमा हुने संघीय र प्रदेश निर्वाचनमा पाँच दलीय गठबन्धन गर्ने निर्णय गरेको बारे बोल्कांदै ग्रेसका वरिष्ठ नेता रामचन्द्र पौडेलले राजनैतिक संकट टार्नका लागि यस्तो गरिएको बताए । तालमेल गरेर जानपर्ने आवश्यकता अनुसार कांग्रेसले गठबन्धनको निर्णय गरेको उनको भनाइ छ। नेपाल प्रेस युनियन चितवनले भरतपुरमा आयोजना गरेको पत्रकार सम्मेलनमा बोल्दै नेता पौडेलले धरातलीय यथार्थताको आधारमा सिट बाढेर गठबन्धन गरिने उल्लेख गरे । मुलुकलाई सुशासन चाहिएको छ । त्यसका लागी नैतिक शक्ति चाहिएको छ । अहिलेको गठबन्धन भनेको संविधानको आवश्यकता अनुसार हो , उनले भने , ' हामीले गठबन्धन नगरे अरुले गर्छन्? यो डरको र करको राजनीति हो । दुवै सदनबाट बहुमतले पारित नागरिकता विधेयक प्रमाणीकरणमा राष्ट्रपति विद्यादेवी भण्डारीले ढिलाइ गरेको भन्दै कांग्रेसका वरिष्ठ नेता रामचन्द्र पौडेलले त्यसलाई पास गर्नुपर्ने बताए । प्रतिनिधिसभा र राष्ट्रिय सभाबाट पारित भएको विधेयक प्रमाणीकरणमा ढिलाइ गर्न आवश्यक नभएको बताए । संसदले पारित गरेर पठाएको विधयेक स्वीकृत गर्न राष्ट्रपतिले अलमल गर्न हुन्थेन , उनले भने , राष्ट्रपति कार्यालयले प्रष्टीकरण दिइरहने अवस्था नगरुन् भन्ने हो । नेपाल नागरिकता ऐन, २०६३ (पहिलो संशोधन) प्रमाणीकरणका लागि गत साउन ६ मा प्रतिनिधिसभा र १३ साउनमा राष्ट्रिय सभाबाट पारित भएपछि सभामुख अग्नि सापकोटाले प्रमाणित गरेर राष्ट्रपतिसमक्ष पठाएका थिए। पौडेलले प्रमाणीकरण हुने दावी गरे । निर्वाचनपछि प्रधानमन्त्री को बन्ने भन्ने कुराको निर्णय हुने उनले बताए । आफू प्रधानमन्त्री बन्ने सहमति नभएको उनले जानकारी दिए। को के बन्ने कुराको अहिले घोषणा हुँदैन । आवश्यकताले जसलाई अगाडि ल्याउँछ आकाक्षा सबैले राख्न पाउँछन् । प्रधानमन्त्री को बन्ने कुरा पार्टी र संसदीय दलले निर्णय गर्ने कुरा हो ।'"
बिर्तामोडमा ब्राउन सुगरसहित दुई जना पक्राउ,झापा : लागूऔषध ब्राउन सुगरसहित बिर्तामोडमा दुई जना पक्राउ परेका छन्। पक्राउ पर्नेमा सुनसरी घर भई हाल बिर्तामोड नगरपालिका ४ बस्ने ४० वर्षीय उमेश चौधरी र सिराहा अमरुवा गाउँपालिका ५ घर भई हाल बिर्तामोड ३ बस्ने २७ वर्षीया प्रतीक्षा चौधरी रहेका प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार बिर्तामोड ४ स्थित बिर्ता बजारबाट बुट्टाबारीतर्फ जाँदै गरेको मे १ ह २९२१ नम्बरको अटोलाई प्रहरीले चेकजाँच गरेको थियो। चेकजाँचको क्रममा अटो चालक उमेशको साथबाट ब्राउन सुगर जस्तो देखिने खैरो लिसाइलो पदार्थ चार ग्राम दुई सय मिलिग्राम फेला परेको थियो। उमेशसँग थप सोधपुछ गर्दा घटनामा प्रतीक्षासमेत संलग्न रहेको बताएपछि प्रतीक्षाको कोठाबाट समेत पाँच ग्राम बरामद गरिएको प्रहरीले जनाएको छ। दुवै जनालाई इलाका प्रहरी कार्यालय अनारमनिमा राखेर अनुसन्धान अघि बढाएको प्रहरीले जनाएको छ।
महाकाली नदीमा बेपत्ता दुई किशोरीको खोजी जारी,"बैतडी : महाकाली नदीमा नुहाउने क्रममा शुक्रबार बेपत्ता भएका दुई किशोरीको खोजी चलिरहेको छ। बैतडीको दशरथचन्द नगरपालिका८ साङडीका १५ वर्षीया कविता टमटा र १४ वर्षीया संगीता टमटा नुहाउने क्रममा वेपत्ता भएका थिए। दुवै किशोरीको खोजी कार्य जारी रहेको जिल्ला प्रहरी कार्यालय बैतडीका सूचना अधिकारी लोकराज जोशीले जानकारी दिए। नेपाल प्रहरी र शसस्त्र प्रहरीको टोलीले नियमित खोजी गरिरहेको छ। यसबारे नेपाल र भारतबीच रहेका सीमा प्रहरी चौकीलाई समेत जानकारी गराइएको छ। 'नेपाल भारत दुवैतर्फका सबै प्रहरी युनिटमा खबर गरिएको छ, तर फेला पार्न सकिएको छैन,' उनले भने।"
वर्षदिन नपुग्दै भत्किए धर्मशाला,"कालिकोट : कालिकोटमा रहेको बडिमालिका मन्दिरमा जाने तीर्थयात्रीका लागि निर्माण गरिएका धर्मशाला भत्किएका छन्। कर्णाली प्रदेशले त्रिवेणी पाटनमा निर्माण गरेका धर्मशाला रेखदेख तथा संरक्षण नहुँदा भत्किएका हुन्। राजनीतिक तथा आर्थिक स्वार्थमा गठन गरिएका उपभोक्ता समितले गुणस्तरहीन काम गरेको स्थानीयले बताएका छन्। निर्माणको समयमा नै प्राविधिक र निर्माण उपभोक्ता समितिको लापरबाहीले संरचना भत्किएका थिए। तर, फेरी टालटुल गरिएको थियो। त्रिवेणी जाने बाटो पत्तागाडेस्थित ३० लाखमा निर्माण गरिएको संरचना तीनदिनमा नै भत्किएको थियो। यसको ६ महिनाअघि पुनर्निर्माण गरिएको थियो। कर्णाली प्रदेश सरकारले त्रिवेणीमै धर्मशाला निर्माणका लागि आर्थिक वर्ष ०७६७७ मा १ करोड ४५ लाख बजेट विनियोजन गरेको थियो। उक्त बजेटलाई विभाजन गरी डिभिजन वन कार्यालय कालिकोटले त्रिवेणी पाटनमा ९० लाख, पत्तागाडेमा ३० लाख र गाइगौँडामा २५ लाख दिएको थियो। अहिले तीनवटै धर्मशाला भत्किएर काम नलाग्ने भएका छन्। अहिले त्यहाँ मान्छे बस्न मिल्दैन। यी अहिले पाटनमा चर्ने पशु चौपायाको ओतलाग्ने ठाँउ बनेका छन्। गत वर्ष बनाएको धर्मशालामा यो वर्षको बढिमालिका तीर्थयात्रा जाने तिर्थालुले बस्न पाएनन्। त्रिवेणी पाटनमा रहेको धर्मशाला आधा भत्किएको छ। स्थानीय कर्म सिम्खडाले भने, 'पत्तागाडेमा रहेको धर्मशाला पूर्णरूपमा भत्किसकेको छ। भत्किएका दुवै धर्मशाला सान्नीत्रिवेणी गाउँपालिकाले उपभोक्ता समितिमार्फत निर्माण गरिएका हुन्। धर्मशाला निर्माणका लागि विनियोजित बजेट हिनामिना गरी स्टमेटअनुसार काम नगरेको सिम्खडाको आरोप छ। कार्यकर्तालाई भरणपोषण गर्नकै लागि धर्मशालामा बजेट विनियोजन गरिँदा गुणस्तरहीन काम भएको प्राविधिक कम्मर बमले बताए। यसमा न्यूनतम मापदण्ड पनि पूरा नभएको उनको भनाइ छ। प्रदेश सरकारको नीति तथा कार्यक्रममा त्रिवेणी पाटन पर्यटकीय गन्तव्यका रूपमा समेटिएको छ। तर, पर्यटकीय क्षेत्रसम्म पुग्न गोरेटो बाटो छैन्। धर्मशाला निर्माणको लापरबाहीका विषयमा अख्तियार दुरुपयोग अनुसन्धान आयोगमा उजुरी पनि परेको छ। पुनः सात करोड बजेट कर्णाली प्रदेश सरकारले फेरि पनि त्रिवेणीमै धर्मशाला निर्माणका लागि सात करोड बजेट विनियोजन गरेको छ। यसको ठेक्कामार्फत निर्माण गरिने गाँउपालिका उपाध्यक्ष पार्वति सिहंले बताइन्। उनका अनुसार त्रिवेणीमा धर्मशाला निर्माणका लागि ठेक्का प्रक्रिया अगाडि बढिसकेको छ। उनले भनिन्, विगतमा भएको गुणस्तरहीन कामले हामीलाई अहिले थप सचेत बनाएको छ। त्यस विषयमा अख्तियारमै उजुरी परिसकेकाले छानबिन हुँदै जाला। अहिले निर्माण गर्न लागेको धर्मशालालाई सुविधासम्पन्न बनाउन र गुणस्तरीय काम गराउन हामी नियमित अनुगमन र रेखदेख गर्नेछौँ।'"
भीरबाट खसेर दुई जनाको मृत्यु,स्याङ्जा : स्याङ्जामा भीरबाट लडेर दुई जनाको मृत्यु भएको छ। जिल्लाको वालिङ९ भुषालथोकका पूर्णबहादुर न्यौपाने र आँधीखोला गाउँपालिका२ का देवनारायण सार्कीको भीरबाट खसेर मृत्यु भएको प्रहरी नायव उपरीक्षक रविन्द्र खनालले जानकारी दिए। दुवैको शव शनिबार साँझ भेटिएको हो। वालिङ१२ मा बस्दै आएका ६५ वर्षीय न्यौपाने आफ्ना छोराको घरमा जान्छु भनी हिँडेका थिए। उनी तीन दिनदेखि सम्पर्क विहीन भएपछि खोजी गर्दा लामपातेस्थित गोरेटो बाटोबाट करिब ५० मिटर तल मृत अवस्थामा भेटिएको उनले जानकारी दिए। यसैगरी आँधीखोला गाउँपालिका२ रंगेठाटीमा घाँस काट्ने क्रममा खसेर ६१ वर्षीय सार्कीको पनि भीरबाटै खसेर मृत्यु भएको प्रहरीको भनाइ छ। घरदेखि करिब दुई किलोमिटर पर रहेको पाखोबारीमा घाँस काट्दै गर्दा करिब ८० मिटर तल खसेपछि उनको मत्यु भएको प्रहरीको भनाइ छ।
जनकपुरमा निसाना,"जनकपुर : भ्रष्टाचारविरुद्ध समाजमा जागरण अभियान चलाउने उद्देश्यकासाथ गरिएको निसाना भ्रष्टाचारविरोधी कार्टुन प्रदर्शनी शनिबारबाट जनकपुरमा सुरु भएको छ। कार्टुनिस्ट क्लब अफ नेपालको आयोजना तथा सीएमआरको सहकार्यमा जनकपुरस्थित नेपाल बार एसोसिएसनको सभाकक्षमा कार्टुन प्रदर्शनी सञ्चालन गरिएको छ। मधेश प्रदेशका गृह तथा सञ्चारमन्त्री भरत साहले प्रदर्शनीको उद्घाटन गरेका थिए। भ्रष्टाचारलाई जरैदेखि उखेलेर फ्याँक्नुपर्नेमा जोड दिँदै साहले नेपाली समाजलाई भ्रष्टाचारबाट मुक्त गर्नुपर्ने बताए। भ्रष्टाचार अन्त्यका लागि राजनीतिक दलको केन्द्रीय नेतृत्वबाटै पहल गर्नुपर्छ। केन्द्रबाट यसको पहलकदमी नलिएसम्म समूल रुपमा भ्रष्टाचार अन्त्य गर्न कठिन हुन्छ, उनले भने। उनले कला र संस्कृतिमार्फत समाजमा जागरण ल्याउन कलाकर्मी तथा संस्कृतिकर्मीले पहल गर्नुपर्ने बताए। साहित्यकार रोशन जनकपुरीले भ्रष्टाचार समाजमा विविध रुपमा व्याप्त रहेको बताउँदै यसको अन्त्यका लागि नागरिकले सचेत ढंगले आवाज उठाउनुपर्नेमा जोड दिए। नेपाल ललितकला पत्रकार समाजका अध्यक्ष केशवराज खनालले प्रदर्शनीमार्फत समाजमा जागरण ल्याउने लक्ष्यका साथ प्रदर्शनी गरिएको बताए। उनले कार्टुनले समाजका हरेकजसो क्षेत्रमा रहेको विकृत पक्षलाई प्रहार गर्दै सचेत बनाउने काम गर्ने बताए। नेपाल पत्रकार महासंघ धनुषा शाखाका उपाध्यक्ष अवधेश कामतले भ्रष्टाचार राजनीतिमा मात्रै नभइ कर्मचारीतन्त्रमा समेत व्यापक रुपमा रहेको बताए। जनसांस्कृतिक महासंघ नेपाल मधेश प्रदेश अध्यक्ष तथा कलाकार राजेश सक्सेनाले भ्रष्टाचारविरुद्ध गरिएको प्रदर्शनीले राजनीतिसँगै समाजका रहेका हरेक क्षेत्रमा रहेको विकृति विसंगतिलाई हटाउन सहयोग पुग्ने आशा व्यक्त गरे। कार्टुनिस्ट क्लब नेपालका महासचिव रवि मि श्रले कार्टुनमार्फत खराब आचरणका विरुद्ध जागरण ल्याउने लक्ष्यका साथ सातै प्रदेशमा प्रदर्शनी गर्न लागिएको बताए। प्रदर्शनीमा ३६ कार्टुनिस्टका ५० कार्टुन राखिएको छ। जसमा राजनीतिक, साँस्कृतिक, सामाजिक, शिक्षा, स्वास्थ्य, पर्यावरण, मानवअधिकार, न्याय क्षेत्रलगायतमा हुने भ्रष्टाचारका विविध पक्षमा केन्द्रित रहेर तयार पारिएको कार्टुन राखिएको छ। प्रदर्शनीमा दुर्गा बराल वात्स्सायन, मोहनश्याम महर्जन खोकना, गेहेन्द्रमान अमात्य, नारदमणि हार्तम्छाली, जीवन राजोपाध्याय, अशोकमान सिंह, रविन सायमी, अविन श्रेष्ठ, राजेश केसी, सुष्मा राजभण्डारी, वासु क्षितिज, देवेन्द्र थुम्केली, रवि मि श्र, भानु भट्टराई, रवीन्द्र मानन्धर, योगेशकुमार खपांगी, केशवराज खनाल, राजेश मानन्धर, कृष्णगोपाल श्रेष्ठ, सुजिता महर्जन, रामकृष्ण थापा, सागर शाह, सुदर्शन सिग्देल, उमेशचन्द्र अधिकारी, अनुप गुरुङ, सानुराज डंगोल, अकृन अधिकारी, विरोचन मल्ल, आशिष खनाल, विष्णु अथकमनु, विश्व थापा, देव कोइमी, वामन चालिसे, महेश बस्ताकोटी, पानसिंह तमोर, रामहरि रिमाललगायतका कार्टुनिस्टका कार्टुन राखिएको छ।"
झापाको कचनकवलमा भोलि सार्वजनिक बिदा,"झापा : दक्षिणी झापाको कचनकवल गाउँपालिकाले भोलि (सोमबार) सार्वजनिक बिदा दिने निर्णय गरेको छ। कचनकवल १ स्थित भुतेश्वर महादेव शिवालय मन्दिरमा प्रत्येक वर्ष साउनको अन्तिम सोमबार स्थानीय मेला लाग्ने भएकाले स्थानीय सार्वजनिक बिदा दिने निर्णय गरिएको गाउँपालिकाका प्रमुख प्रशासकीय अधिकृत कुमार बस्नेतले जानकारी दिए। उनका अनुसार गाउँपालिकाभित्रका सम्पूर्ण शैक्षिक संस्था, स्वास्थ्य संस्थालगायतका सम्पूर्ण सरकारी कार्यालयहरू बन्द रहनेछन्।"
आज मेघगर्जनसहित पानी पर्ने,"काठमाडौं : आइतबार देशका केही स्थानमा मेघगर्जनसहित पानी पर्ने सम्भावना रहेको जल तथा मौसम विज्ञान विभागले जानकारी दिएको छ। विभागका अनुसार देशभर सामान्य बदली रही केही स्थानमा मेघगर्जन, ट्याङसहित हल्कादेखि मध्यम वर्षाको सम्भावना रहनुका साथै सुदूरपश्चिम, लुम्बिनी, गण्डकी, बागमती तथा प्रदेश नं १ का एकदुई स्थानमा मेघगर्जनचट्याङसहित भारी वर्षाको सम्भावना छ । हाल मनसुनको न्यूनचापीय रेखा सरदर स्थानभन्दा दक्षिणमा अवस्थित रहेको छ । विभागले आगामी २४ घण्टा देशका पहाडी भूभागका केही र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना र प्रदेश नं १ का थोरै स्थानमा तथा मधेस, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको सम्भावना रहेकाले उक्त भूभागमा भूक्षय, पहिरो तथा गेग्रान बहावको जोखिम रहनुका साथै नदीनाला तथा खहरे खोलामा पानीको सतह बढ्न सक्ने र दैनिक जनजीवनयातायात क्षेत्रसमेत प्रभावित हुनसक्ने भएकाले आवश्यक सतर्कता अपनाउन सबैमा अनुरोध गरेको छ । रातको समयमा देशभर सामान्य बदली रही देशका केही स्थानमा मेघगर्जनचट्याङसहित हल्कादेखि मध्यम वर्षाको सम्भावना तथा प्रदेश नं १ र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको विभागले जनाएको छ । सोमबार देशभर आंशिकदेखि सामान्य बदली रही देशका पहाडी भूभागका केही र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । मौसम पूर्वानुमान महाशाखाको पछिल्लो विवरणनुसार आज काठमाडौं उपत्यकाको न्यूनतम तापक्रम २२ दशमलव तीन डिग्री र अधिकतम तापक्रम ३१ दशमलव चार डिग्री सेल्सियस रहेको छ ।"
