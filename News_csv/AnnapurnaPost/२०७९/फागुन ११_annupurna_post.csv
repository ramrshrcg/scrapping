शीर्षक,विवरण
गरिबलाई गलपासो,"गरिबलाई लघुवित्तको ऋणको गलपासो मुक्त गर्ने बाटोको खोजी जतिसक्दो छिटो गरिनुपर्छ। जसको आय कम छ, धितो राख्ने सम्पत्ति पनि छैन र व्यवसाय गर्ने हुटहुटी छ, त्यस्तालाई सामूहिक जमानीमा बिनाधितो ऋण दिने भनेर लघुवित्त संस्थाहरू खोलिएका हुन्। पछिल्लो समय आएका दृष्टान्तले भने तिनै न्यून आय भएकाहरूका लागि ती संस्थाहरूको ऋण गलपासो भइरहेको देखाउँछ। जसले ठूला बैंकहरूबाट ऋण पाउँदैनन्, तिनका लागि हो लघुवित्त संस्था। गाउँका साहू महाजनसँग सयकडा ५ रुपैयाँका दरको ऋण लिनेदिने प्रवृत्ति अन्त्य गर्न खोलिएको हो लघुवित्त संस्था। तर, लघुवित्त संस्था भने तिनै सुदखोर र सामन्तहरूको नयाँ अवतारका रूपमा प्रकट भएका छन्। त्यसैले त लघुवित्तका ऋणीहरूको उठिबास भएको मात्रै होइन खुदखुसी सम्मका समाचारहरू बग्रेल्ती आएका छन्। दबाब, प्रभाव र प्रलोभनमा समूह गठन गरी ऋण लगानी गर्दा लघुवित्त संस्थाको उद्देश्यको मर्मविपरीत परिणाम उत्पन्न भएका हुन्। गरिबीको दुष्चक्रमा परेकाहरूलाई ऋणमाथि ऋण मुठीभर व्यक्तिहरूले कुस्त मुनाफा कमाउने माध्यम लघुवित्त संस्थाहरू भएका छन्, जसको नियमनमा केन्द्रीय बैंक चुकेकै हो। होइन भने एउटै व्यक्तिलाई दर्जनभन्दा बढी संस्थाले ऋण दिने गरिबलाई झन् गरिब बनाउने खेल भइरहँदा राष्ट्र बैंक मुक बन्नु हुँदैनथ्यो। ऋणीहरूको एकीकृत वा केन्द्रीकृत सूचना हुने व्यवस्था भएको भए दोहोरो, तेहेरो ऋण उपलब्ध हुँदैनथ्यो। लघुवित्त संस्था गरिब चुस्ने माध्यम बनिरहेको त तिनले आर्जन गरिएको अचाक्ली नाफा र धितोपत्र बजारमा हटकेक सेयर लघुवित्तको हुनुबाटै प्रष्ट भइसकेको हो। यस्ता संस्था दशकमै ५ गुना बढ्नुको कारण पनि बेलगाम मुनाफाप्रति नाफाखोरहरूको आकर्षण हो। चर्काे सेवाशुल्क, चक्रवर्ती शैलीको ब्याजदर र एकै व्यक्ति तथा समूहमाथि दर्जनभन्दा बढी संस्थाको ऋण लगानी हुने प्रवृत्ति रोक्न आवश्यक नियम लगाउनु राष्ट्र बैंकको दायित्व हो। वित्तीय पहुँचको जलपले छोपेर लघुवित्त संस्थालाई बेलगाम र फुक्काफाल छोड्नु नै अहिलेसम्म उसको कमजोरी हो। त्यो कमजोरी तत्कालै सच्च्याउने काम भएन भने देशका दूरदराजहरूबाट अझै अप्रिय खबरहरू आउन रोकिने छैन। साहु र सुदखोरका झै ऋणीहरूलाई खेद्ने र उठिबासै लगाउने नियत राख्नेहरूलाई कारबाही पनि गर्नुपर्छ। निमुखा नागरिकहरूमाथिको चरम शोषणको अन्त्यको दायित्व राज्यकै हो। गरिबलाई लघुवित्तको ऋणको गलपासो मुक्त गर्ने बाटोको खोजी जतिसक्दो छिटो गरिनुपर्छ।"
पूर्वप्रधानन्यायाधीश राष्ट्रपति बन्न संविधान तगारो,"काठमाडौं : राष्ट्रपति सरकारी पद हो कि होइन ? यो प्रश्न अहिले बहसको केन्द्रबिन्दु बनेको छ। यो सरकारी पद नभएको तर्क गर्दै पूर्वप्रधानन्यायाधीशहरू राष्ट्रपति बन्न गृहकार्यमा छन्। तर, संवैधानिक कानुनका विज्ञहरू भन्छन्, पूर्वप्रधानन्यायाधीशलाई राष्ट्रपति बन्न संविधानले नै छेकेको छ। राष्ट्रिय मानव अधिकार आयोगबाहेक अन्य सरकारी पदमा नियुक्तिका लागि पूर्वप्रधानन्यायाधीशलाई संविधान नै तगारो बनेको छ। संविधानको धारा १३२ (२) मा लेखिएको छ, प्रधानन्यायाधीश वा सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकोमा बाहेक कुनै पनि सरकारी पदमा नियुक्तिका लागि ग्राह्य हुने छैन। संवैधानिक कानुनका ज्ञाता डा विपिन अधिकारी संविधानको यो व्यवस्थाका लागि राष्ट्रपति पदलाई पनि सरकारी नै मान्नुपर्ने बताउँछन्। यही संवैधानिक प्रावधानले पूर्वप्रधानन्यायाधीशलाई राष्ट्रपति हुनबाट रोक्ने डा अधिकारीको तर्क छ। यो धाराको उद्देश्यका लागि राष्ट्रपति पदलाई पनि सरकारी पद नै भन्नुपर्ने हुन्छ। सरकारले राष्ट्रपति नियुक्तिको प्रलोभन दिएर प्रधानन्यायाधीशबाट आफ्नो पक्षमा फैसला गराउन सक्ने भएका कारण नै यो संवैधानिक प्रावधान राखिएको हो, डा अधिकारीले अन्नपूर्ण पोस्ट्सँग भने, संविधानमा प्रस्टसँग उल्लेख गरिएको छ, राष्ट्रपति पद पनि सरकारी पद नै हो। पूर्वप्रधानन्यायाधीशलाई राष्ट्रपति हुनबाट संविधानले छेकेको छ। सर्वोच्च अदालतका पूर्वन्यायाधीश बलराम केसीका अनुसार संविधानमा प्रधानन्यायाधीशलाई अरू पदको आस नगर्न भनिएको छ। प्रधानन्यायाधीश भइसकेको व्यक्ति अरू पदको लोभ र आस नगर भनेर नै संविधानमा त्यो व्यवस्था गरिएको हो, पूर्वन्यायाधीश केसीले अन्नपूर्ण पोस्ट्सँग भने, विभिन्न व्यक्तित्वहरूलाई पदको लोभी भनेर मुलुकभित्र टीकाटिप्पणी भइरहेको छ । राष्ट्रपति हुन तयार देखिँदा पूर्वप्रधानन्यायाधीशहरू पनि त्यहीँं पदलोलुपताको श्रेणीमा पर्ने देखियो। संवैधानिक कानुनका ज्ञाता डा अधिकारी दलहरूले पूर्वप्रधानन्यायाधीशलाई राष्ट्रपति बनाउँदा समस्या थपिने बताउँछन्। निर्वाचनबाट राष्ट्रपति नियुक्त हुने भए पनि प्रलोभनको तत्व कायम रहन्छ, डा अधिकारीले भने, भविष्यमा प्रधानन्यायाधीशले पार्टीहरूलाई राष्ट्रपतिमा निर्वाचित गराउन बाध्य गराउन सक्छन्। निर्वाचित गराउने हो भने मात्र फेवर (समर्थन)मा फैसला गर्छु, नभए अपोजिट (विपरीत) फैसला गर्छु भन्न सक्छन्। त्यसको ग्यारेन्टी कसले लिने ? अर्का संवैधानिक कानुनका विज्ञ डा भीमार्जुन आचार्य पूर्वप्रधानन्यायाधीश मुलुकको अभिभावक बन्न खोज्नु नैतिक रूपमा पनि नसुहाउने बताउँछन्। राष्ट्रपति भनेको देश र संविधानको संरक्षक हो। राष्ट्र र संविधानको अभिभावक कहलाउन सक्ने छवि हुनुपर्छ। विवादमा नआएको व्यक्ति हुनुपर्छ, डा आचार्य भन्छन्, पेन्सन खाइरहेका व्यक्तिहरूका लागि राष्ट्रपति पद होइन। नैतिक मूल्य, मान्यता भएको तटस्थ व्यक्ति मात्र राष्ट्रपति पदका लागि उपयुक्त मानिन्छ। धारा २४८ (६) मा प्रधानन्यायाधीशहरू राष्ट्रिय मानव अधिकार आयोगको अध्यक्षमा मात्र नियुक्ति हुन सक्ने संवैधानिक व्यवस्था छ। धारा २४८ (६) (क) लेखिएको छ, अध्यक्षको हकमा मानव अधिकारको संरक्षण र सम्बर्द्धनको क्षेत्रमा विशिष्ट योगदान पुर्याएका प्रधानन्यायाधीश वा सर्वोच्च अदालतको न्यायाधीशको पदबाट सेवानिवृत्त व्यक्ति वा मानव अधिकारको संरक्षण र सम्बर्द्धन वा राष्ट्रिय जीवनका विभिन्न क्षेत्रमा कम्तीमा २० वर्ष क्रियाशील रही विशिष्ट योगदान पुर्याई ख्याति प्राप्त गरेको। मानव अधिकार आयोग अध्यक्षमा पूर्व प्रधानन्यायाधीशहरूले नियुक्ति लिइसकेका छन्। धारा १३२ (२) प्रधानन्यायाधीश वा सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकोमा बाहेक कुनै पनि सरकारी पदमा नियुक्तिका लागि ग्राह्य हुने छैन। धारा २४८ (६) देहायको योग्यता भएको व्यक्ति राष्ट्रिय मानव अधिकार आयोगको अध्यक्ष वा सदस्य पदमा नियुक्तिका लागि योग्य हुनेछ : (क) अध्यक्षको हकमा मानव अधिकारको संरक्षण र सम्बर्द्धनको क्षेत्रमा विशिष्ट योगदान पुर्याएका प्रधानन्यायाधीश वा सर्वोच्च अदालतको न्यायाधीशको पदबाट सेवानिवृत्त व्यक्ति वा मानव अधिकारको संरक्षण र सम्बर्द्धन वा राष्ट्रिय जीवनका विभिन्न क्षेत्रमा कम्तीमा २० वर्ष क्रियाशील रही विशिष्ट योगदान पुर्याई ख्याति प्राप्त गरेको,"
राष्ट्रपतिमा आश्वासन बाँड्दै प्रचण्ड,"राष्ट्रपति बनाउने प्रधानमन्त्रीले होइन। संघ र प्रदेशका सांसदहरू यसका मतदाता हुन्। यो गठबन्धन बन्दाको सम्झौताअनुसार राष्ट्रपति एमालेको भागमा परेको छ। त्यस अर्थमा प्रधानमन्त्री दाहाल एक मतदाता मात्र हुन्। तर, उनी यसका सर्वेसर्वा निर्णायक बन्दै आफ्नो दल, अन्य दल र स्वतन्त्र व्यक्तिहरू समेतलाई आश्वासन बाँड्दै हिँडेका छन्। काठमाडौं : एमाले प्रदेश सांसद तारादेवी ढकाल आफूलाई राष्ट्रपति बन्ने मौका दिन भन्दै पार्टीका शीर्ष नेताहरूसमक्ष पुगिन्। चर्चामा नआएकी अर्थात् त्यति नाम नसुनिएकी सांसद ढकालले यसो भन्दा नेताहरू अचम्मित भए । र, सोधे, ल भन्नुहोस् त, तपाईंलाई कसरी र किन बनाउने राष्ट्रपति ? उनको जवाफ थियो, प्रधानमन्त्री पुष्पकमल दाहाल प्रचण्ड नै मलाई राष्ट्रपति बनाउन चाहनुहुन्छ। उहाँले आश्वासन दिनुभएको पनि छ। तपाईंको पार्टीलाई मनाउनू, म बनाउँछु भन्नुभएको छ। अब पार्टीले सहयोग गर्नुपर्यो। उनी झापाबाट प्रदेश १ को प्रदेशसभामा प्रतिनिधित्व गर्छिन्। उनी एमालेबाट समानुपातिक सांसद बनेकी हुन्। एमालेको मूलधारसँग उनको निकटता छ। स्रोत भन्छ, पछिल्लो समय प्रचण्ड एमालेभित्र कसरी खेल्ने भन्नेमा लागेका छन्। यो पनि एउटा त्यसकै नतिजा हो। राष्ट्रपति निर्वाचन नजिकिँदै जाँदा दाहाल दलहरूभित्र खेलिरहेका छन्। कुन दलमा कसरी खेल्न सकिन्छ भनेर विभिन्न व्यक्तिलाई राष्ट्रपतिको ललिपप बाँडिरहेका छन्। पुरानो गठबन्धनदेखि नयाँ गठबन्धनका नेतालाई राष्ट्रपति बनाउने आश्वासन दिइरहेका छन्। ढकाल पनि त्यसमध्ये एक हुन् । राष्ट्रपति बनाउने प्रधानमन्त्रीले होइन। संघ र प्रदेशका सांसदहरू यसका मतदाता हुन्। यो गठबन्धन बन्दाको सम्झौताअनुसार राष्ट्रपति एमालेको भागमा परेको छ। त्यस अर्थमा प्रधानमन्त्री दाहाल एक मतदाता मात्र हुन्। तर, उनी यसका सर्वेसर्वा निर्णायक बन्दै आफ्नो दल, अन्य दल र स्वतन्त्र व्यक्तिहरू समेतलाई आश्वासन बाँड्दै हिँडेका छन्। यसरी उनले राष्ट्रपति बनाइदिन्छु भनेकाहरूको संख्या एक दर्जन नाघेको छ। कांग्रेसका वरिष्ठ नेता रामचन्द्र पौडेल, कृष्णप्रसाद सिटौलालगायतका नेतालाई पनि प्रचण्डले यस अघिदेखि नै आश्वासन दिन भ्याइसकेका छन्। पुरानो गठबन्धन कायम रहँदा नै प्रचण्डले कांग्रेस नेता रामचन्द्र पौडेललाई राष्ट्रपति बनाउने आश्वासन दिएका थिए। पाँचदलीय गठबन्धन बनाउन पनि पौडेलको मुख्यभूमिका थियो। जुन बेला देउवासमेत राजी थिएनन्, त्यो समय प्रतिनिधिसभा विघटनका विषय दाहाल र पौडेल एक ठाउँमा थिए। पाँचदलीय गठबन्धनको नेतृत्वमा नै रहेकाले पौडेल र दाहाल सम्बन्ध प्रगाढ बन्दै गयो। १७ पटक प्रधानमन्त्रीमा असफल भएका पौडेलले राष्ट्रपतिमा इच्छा जाहेर गरे। दाहालले पनि निर्वाचनपछि राष्ट्रपतिमा पौडेलको पक्षमा लविङ गर्ने आश्वासन दिए। पार्टी सभापति बन्दा आफ्नो गुट नै छोडेर देउवालाई पौडेलले साथ दिएका थिए। देउवाले पनि पौडेललाई त्यस्तै वचन दिए। निर्वाचनअघि नै पौडेल राष्ट्रपति हुने र प्रचण्ड प्रधानमन्त्री हुने विषय अनौपचारिक समझदारी बन्यो। निर्वाचनको परिमाणपछि ठूलो पार्टी बनेपछि देउवाले नै प्रधानमन्त्रीका लागि अग्रसरता देखाए। प्रधानमन्त्री र राष्ट्रपति दुवैमा दाबी नछोडेपछि प्रचण्ड हानिएर बालकोट पुगेर पुस १० मा प्रधानमन्त्री बनेका थिए। त्यो बेला पनि पौडेलले नै कांग्रेसकातर्फ गल्ती भएकाले प्रचण्ड बालकोट पुगेको अभिव्यक्ति दिएका थिए। ओलीको समर्थनमा प्रधानमन्त्री भए पनि पौडेलप्रति दाहालको सानुभूति नै रहँदै आएको थियो। यता अर्का नेता सिटौला अझ माओवादीसँग सशस्त्र द्वन्द्वकालदेखि निकट व्यक्ति हुन्। १२ बुँदे सहमति, शान्ति प्रक्रियामा सिटौलाको उनमा साथ छ। २०६२६३ आन्दोलन आसपास त आलोचकहरू सिटौलालाई माओवादी कांग्रेस नै भन्ने गर्थे। सिटौलाको सम्बन्ध त्यो पार्टीका नेतासँग भन्दा माओवादी नेतासँग राम्रो रहँदै आएको छ। उनले राष्ट्रपति बन्ने इच्छा गरेपछि प्रचण्डले साथ दिने वचन नदिने कुरै भएन। भारतको पनि सिटौलालाई सदासयता देखिन्छ। कांग्रेसभित्र देउवापछि भारतले चाहने व्यक्ति सिटौला नै हुन्। प्रचण्ड यतिमा मात्रै सीमित रहेनन्। पूर्वप्रधानमन्त्री डा बाबुराम भट्टराईलाई पनि प्रचण्डले राष्ट्रपति बनाउने वचन दिएका छन्। उनले गोरखामा चुनाव लड्नकै लागि भट्टराईलाई राष्ट्रपतिमा सहयोग गर्ने आश्वसन दिएका थिए। एकीकृत समाजवादीका अध्यक्ष माधवकुमार नेपाल, पूर्वप्रधानमन्त्री झलनाथ खनाललाई समेत उनले राष्ट्रपतिको वचन दिएका थिए। पछिल्लो समय साझा र गैरदलीय व्यक्ति भन्दै मन्त्रिपरिषद्का अध्यक्ष एवं पूर्वप्रधानन्यायाधीश खिलराज रेग्मीको नाम पहिलो पटक आयो। गैरदलीय व्यक्ति हुनुपर्छ भन्दै तत्कालीन मन्त्रिपरिषद्का अध्यक्ष रेग्मीको नाम भने व्यापक आलोचना भयो। त्यसपछि पूर्वप्रधानन्यायाधीश कल्याण श्रेष्ठमा बाहिर ल्याइयो। पूर्वसभामुख दमननाथ ढुङ्गाना, पूर्वप्रदेश प्रमुख अनुराधा कोइरालासम्मलाई राष्ट्रपति बनाउन आश्वासन दिन पनि उनले भ्याए। आफ्नै पार्टीका प्रदेश प्रमुख अमिक शेरचन, उपराष्ट्रपति नन्दबहादुर पुनको नाम पनि उनले लिइरहे। स्रोत भन्छ प्रधानमन्त्री दाहालले एमाले अध्यक्ष केपी शर्मा ओली र कांग्रेस सभापति शेरबहादुर देउवालाई समेत राष्ट्रपति बन्न आग्रह गरे। सुवासचन्द्र नेम्बाङको नाममा पनि दाहालले खेलेको एमाले वृत्तमा चर्चा हुन्छ। प्रचण्डले पार्टीबाट निर्णय गराएमा आफ्नो साथ रहने भन्दै उनलाई पनि उचाल्दै आए। एमालेबाट नेम्बाङ नै सबैभन्दा प्रमुख दाबेदार हुन्। उनको नाममा दाहालले खेल्न खोजेको एमालेका नेताहरू बताउँछन्। नेम्बाङ जस्तो नेताको नाम एमालेले प्रस्ताव गरेमा सोच्न सकिने अभिव्यक्ति माओवादी केन्द्रकै नेताहरूले पनि दिने गरेका छन्। मुलुकको अभिभाकत्व र संरक्षकत्वको भूमिकामा रहने राष्ट्रपति पदलाई यसरी हल्का बनाउने काम प्रधानमन्त्रीबाट हुन नहुने धेरैको विश्लेषण छ। राजनीतिक विश्लेषक नीलाम्बर आचार्य राष्ट्रपति जस्तो सम्मानित र संवैधानिक पदका बारेमा यसरी अनेक व्यक्तिको नाम चर्चा गर्नु गलत भएको बताउँछन्। राष्ट्रपति भनेको सम्मानित पद हो। यो कार्यकारी पनि होइन, संवैधानिक पद हो। यसलाई यसरी हल्का बनाउनु हुँदैन, उनले भने, प्रत्येकलाई प्रलोभन देखाउने काम भएको छ। त्यसले के देखाउँछ भने हाम्रो राजनीति मोलतोलमा केन्द्रित भएको छ। स्वार्थपूर्ण भएको छ। उनले राष्ट्रपतिको गरिमामा राजनीतिक नेतृत्वले घटाउने काम गरिरहेको बताए। एमाले स्थायी समिति सदस्य शेरबहादुर तामाङ राष्ट्रपति जस्तो गरिमामय पदलाई सस्तो बनाउन नहुने बताउँछन्। राष्ट्रपति गरिमामय पद हो। यसले राष्ट्रको अभिभावकत्व र संरक्षकत्व गर्छ। यसलाई हल्ला रूपमा बहसको विषय बनाउनु हुँदैन, उनले भने। राष्ट्रपति पद बाडँदै हिँड्नु अस्थिर राजनीतिकको परिचय भएको उनले बताए। प्रधानमन्त्रीले नै यसरी धेरैलाई आश्वासन बाँड्दै जानु गलत भएको उनको टिप्पणी छ। यसलाई उसलाई भन्दै बाँड्दै हिँड्ने काम गलत हो, त्यो पनि प्रधानमन्त्रीले नै। जसले गर्दा अस्थिर राजनीतिकको परिचय दिएको छ, उनले भने। नेता तामाङ पुस १० को समझदारीअनुसार एमालेले प्रस्तावको व्यक्तिको प्रस्तावक नै प्रचण्ड बन्नुपर्ने बताउँछन्। एमालेले इमानदारितापूर्व उहाँलाई प्रधानमन्त्री बनाएको हो। उहाँले त्यो सहमतिको आधारमा एमालेले प्रस्ताव गरेको राष्ट्रपतिको उम्मेदवार प्रस्तावक बन्नुपर्छ, उनले भने। दाहालले त्यो सहमतिविपरीत जान खोजे नयाँ राजनीतिक परिस्थितिको सिर्जना हुने उनको भनाइ छ। दाहालले यो समझदारी बाहिर गएमा उहाँको राजनीतिक नैतिकतामा पनि प्रश्नचिह्न खडा हुने उनको तर्क छ। प्रधानमन्त्री दाहाल र एमाले अध्यक्ष ओलीबीच पुस १० मा भएको सहमति औपचारिक रूपमा भत्किएको छैन। ओलीकै बलमा प्रधानमन्त्री बनेका दाहालका अभिव्यक्ति र क्रियाकलापले भने त्यो सहमतिको औचित्य सकिसकेको छ। १० गते प्रधानमन्त्री आफूले लिने र राष्ट्रपति एमालेलाई दिने सहमति भएको सबैलाई थाहै छ। तर, पुस २६ मा कांग्रेसले विश्वासको मत दिएपछि ओलीसँगको दूरी लम्बिदै गएको हो। तर, पनि प्रधानमन्त्री दाहाल ओलीसँग र पुरानो गठबन्धनको सहयात्री नेपाली कांग्रेससँग समानान्तर रूपमा गतिविधि गरिरहेका छन्। ओलीसँग उनको वार्ता भई नै रहेको छ। पुस १० देखि फागुन १० सम्मको दुई महिनाको अन्तरालमा २० पटक उनीहरूबीच भेटवार्ता भएको छ। कहिले बालुवाटार त कहिले बालकोट, कहिले खुमलटार त, कहिले सिंहदरबारमा उनीहरूको भेट भएको छ। कांग्रेससँग उनी त्यतिनै निकट देखिएका छन्। कांग्रेसले विश्वासको मत दिए लगत्तै सर्वदलीय बैठक दाहालले राखे। त्यसपछि कांग्रेस र माओवादी केन्द्रबीचमा औपचारिक अनौपचारिक रूपमा धेरै वार्ता संवाद भइरहे। ओलीलाई पनि समदूरी राख्ने गरी पछिल्लो समय गत सोमबार कांग्रेसका सभापति देउवासहितका नेतासँग प्रचण्डको भेटवार्ता भएको थियो। अझ माधव नेपालको नाम ओलीले राष्ट्रपतिमा प्रस्ताव गरेपछि त उनी थप नैतिक संकटमा नै परेका छन्। बुधबार बिहान ओली र प्रचण्डबीच भेटवार्ता भएको छ। भेटवार्तामा ओेलीले राष्ट्रपतिका लागि एकीकृत समाजवादीका अध्यक्ष माधवकुमार नेपाल र एमाले उपाध्यक्ष सुवासचन्द्र नेम्बाङको नाम अगाडि सारेका छन्। नेपालको नाम ओलीबाट आएपछि देउवालाई आवश्सान दिइसकेका प्रचण्डको भूमिका अब के हुन्छ भन्ने विषय अर्थपूर्ण भएको छ। नेपाललाई राष्ट्रपतिको साटो १ वर्ष प्रधानमन्त्री बनाउने आश देखाएर फकाउने वा नेपाललाई राष्ट्रपतिमा सहयोग गर्ने अथवा कांग्रेसलाई गर्ने उनी धर्मसंकटमा परेका छन्। पाँचदलीय गठबन्धन बनेका बेला पनि देउवा र प्रचण्ड २२ वर्ष र १ वर्ष नेपाल प्रधानमन्त्री हुने विषयमा अनौपचारिक सहमति भएको चर्चा थियो। ओलीले नेपालको नाम प्रस्ताव गरेसगै नेकपा एसको सक्रिया बढेको छ। बुधबार मात्रै नेकपा एसको सचिवालय बैठक बस्यो। बैठकले दुइटा निर्णय गरेको छ। कांग्रेस र नेकपा एस दुवैले राष्ट्रपतिमा दाबी गरेका छन्। दुवै दलले राष्ट्रपति निर्वाचनमा आआफ्ना उम्मेदवारलाई सघाउन आग्रह गरेका थिए। कुरा नमिलेपछि आगामी दिनमा छलफललाई निरन्तरता दिने मात्र सहमति भएको छ। नेकपा एसका महासचिव बेदुराम भुसालले राष्ट्रपतिमा दुवै दलले दाबी गरेको बताए। आआफ्नो दलले राष्ट्रपतिमा दाबी गर्नु स्वाभाविकै हो, उनले भने। राष्ट्रपतिको विषयमा सैद्धान्तिक छलफल भए पनि व्यक्तिको विषयमा चर्चा नै नभएको उनले दाबी गरे। हामीले आफ्नो पार्टीको उम्मेदवार हुँदा सहमतिमा जान सजिलो हुन्छ भन्ने कुरा राख्यौं। कांग्रेसले पनि यही कुरा राख्यो, भुसालले भने, जसले राष्ट्रपति पाए पनि साझा सहमतिको उम्मेदवार हुनुपर्छ भन्ने कुराकानी भएको छ। संवाद जारी राख्न सहमत भएका छौं। उनले संविधान र लोकतन्त्रको पक्षधरबीच छलफल र सहकार्य हुनुपर्ने बताए। ओली र नेपालको भेटवार्तामा समसामयिक विषय छलफल भएको उनको भनाइ छ। आफू छुटिएकाले कमजोर भएको भन्दै ओलीसँग मिलेर जान प्रस्ताव गरेको पनि भुसालले बताए। तर, ओलीले मिल्ने आधार केही पनि प्रस्तुत नगरेकाले अमूर्त कुरा भएको बताए। भूराजनीतिक छाया राष्ट्रपति निर्वाचनमा भूराजनीतिक छाया पनि देखिएको छ। चीन, भारत, अमेरिका, युरोपियन युनियन पनि यो विषयमा सक्रिय देखिएका छन्। उनीहरू आफू अनुकूलको राष्ट्रपति बनाउन चाहन्छन्। भारतीय विदेशसचिव विनयमोहन क्वात्रा आएर फर्किएपछि चिनियाँ राजदूत छन् सोङ एका एक सक्रिय भए। उनले प्रधानमन्त्री दाहाल र एमाले अध्यक्ष ओलीसँग पटकपटक भेटे। उनले नेकपा एसका अध्यक्ष माधवकुमार नेपालसँग पनि भेटे। उनी वाम गठबन्धनका पक्षमा देखिएका छन्। भारतीय राजदूत नवीन श्रीवास्तवको पनि सक्रियता त्यतिकै छ। उनले प्रधानमन्त्री दाहाललाई भेटेका छन्। ओलीनेपालको भेटघाट तथा कांग्रेसनेकपा एसका नेताको भेटवार्तामा पनि विदेशी चलखेलको विषयमा चर्चा भएको नेकपा एसका महासचिव बेदुराम भुसालले बताए। विदेशी चलखलेको विषयमा सतर्क हुने विषयमा कांग्रेससँग छलफल भयो। त्यस्तै ओलीसँगको भेटघाटमा यो विषमा छलफल भएको जानकारी आफूले पाएको छु, उनले भने। प्रचण्ड पुस १० गते पाँचदलीय गठबन्धन छोडेर बालकोट पुगे र, प्रधानमन्त्री भए। तर, उनी स्थिर रहेनन्। उनी बनेका गठबन्धनमा धोका दिँदै दौतरी फेर्दै जाँदा अठ्यारो पर्ने देखिन्छ। कहिले कांग्रेस बोक्ने, कहिले एमाले बोक्ने दाहालको चरित्रले नेपाली राजनीतिमा प्रभाव पारेको छ। २०६४ सालमा संसदीय राजनीतिमा प्रवेश गरेसँगै उनले कहिले एमालेसँग सहकार्य र कहिले कांग्रेससँग सहकार्य गर्दै आएका छन्। सहकार्य गर्नु त हाम्रो हो। तर, उनलाई आफ्नो स्वार्थका लागि दुवैलाई लडाइरहेका छन्। राजनीतिक विश्लेषक दीपकुमार उपाध्यय कांग्रेस र एमालेलाई लडाएर पाँचै वर्ष प्रधानमन्त्री हुने दाहालको चाहाना पूरा हुन गह्रो रहेको बताउँछन्। कांग्रेस र एमालेलाई लडाएर पाँच वर्ष प्रधानमन्त्री हुन्छु भन्ने दाहालको चाहना छ, त्यो यति सजिलो छैन। उनीहरूले पनि एउटा हदसम्म सहलान तर, चेत्तै जान्छन्, उनले भने। पूर्वराजदूतसमेत रहेका उपाध्याय नेपालका नेताहरूकै कारण विदेशी प्रभाव बढेको बताउँछन्। आइज भनेर बोलाएपछि त विदेशीले पेलिहाल्छन् नि !, उनले भने, पछिल्लो समय त देश विदेशीका लागि अनुकूल बनाउने काम भइरहेको छ। उनले राष्ट्रपति जस्तो सम्मानित पदलाई कार्यकारी बनाउने दलहरूको होडबाजी भइरहेको दुःख व्यक्त गरे। उनले प्रचण्डदेखि देउवा ओलीसम्मले राष्ट्रपतिलाई सस्तो बनाएको बताए। जसलाई राष्ट्रपति भनिने कारण पनि यो पदको गरिमामा आँच आएको छ, उनले भने, प्रधानमन्त्रीले नै जसलाई पनि राष्ट्रपति बनाइदिन्छु भन्दै हिँड्नु कतिसम्मको अनैतिकता ? यो अवसरवादको पराकाष्ठ हो।"
साइबर सुरक्षामा गम्भीर लापरवाही,"साइबर सुरक्षालाई मजबुत बनाउन सरकार गम्भीर देखिएको छैन। न मजबुत कानुनी संरचना छ न न नियमन गर्ने कुनै जिम्मेवार निकाय नै। काठमाडौं : त्रिभुवन अन्तर्राष्ट्रिय विमानस्थलमा सोमबार १ बजे अनलाइन सिस्टम नचल्दा डेढ घण्टा अन्तर्राष्ट्रिय उडान प्रभावित भए। यस्तै समस्या गत माघ १४ गते पनि झेल्नुपरेको थियो। पाँच घण्टाभन्दा बढी उडानअवतरण रोकिएको थियो। त्यस दिन विमानस्थलको मात्रै होइन, अधिकांश सरकारी वेबसाइट नै बन्द भएका थिए। पाँच घण्टापछि सुरक्षित रूपमै खुले। तर, कसले र किन त्यस्तो गर्यो भन्ने अझै प्रस्ट भएको छैन। यस्तै, २०७५ साल वैशाखमा गृह मन्त्रालय, लोकसेवा आयोगसहित ६० भन्दा बढी सरकारी वेबसाइट ह्याक भएका थिए। नेपाली वेबसाइट ह्याक गरेको भन्दै ट्विटर प्रयोगकर्ताले नै त्यसबारे सार्वजनिक गरेका थिए। यसरी पटकपटक देखिने समस्याले हाम्रो साइबर सुरक्षा कमजोर रहेको देखाउँछ। सञ्चार तथा सूचना प्रविधिमन्त्री रेखा शर्माले हालै एक कार्यक्रममा भनेकी थिइन्, चाबी सरकारसँग छैन। तर, साइबर सुरक्षालाई मजबुत बनाउन सरकार गम्भीर देखिएको छैन। न मजबुत कानुनी संरचना छ न न नियमन गर्ने कुनै जिम्मेवार निकाय नै। सम्बन्धित निकायमा डाटा ब्याकअप राख्ने व्यवस्था पनि प्रभावकारी हुन सकिरहेको छैन। वेबसाइटमा अनधिकृत प्रवेश गरी नियन्त्रणमा लिने प्रवृत्ति बढ्न थालेको देखिएको छ। हाम्रा डाटा चोरी नभए पनि यसले जोखिममा रहेको देखाउँछ। विज्ञ भन्छन्, विदेशी भेन्डरसँग पूर्णभर पर्दा डाटाहरू असुरक्षित हुने, चोरी हुन सक्ने र विदेशका कुनै निकायलाई जानकारी हुने खतरा पनि छ। हाम्रा डाटा कसैले दुरुपयोग नगरोस् भनेर सचेत हुन जरुरी छ। साइबर सुरक्षामा सरकारी निकायले चासो नदिएको बताउँछन् सूचना प्रविधि विज्ञ सुरेश कर्ण। समस्याका विषयमा धेरै बहस भए। तर, जिम्मेवार निकाय र व्यक्तिले काम गर्दैनन्, कर्ण भन्छन्, अरूलाई दोष लगाउनुभन्दा तालाचाबी सुरक्षित राख्न सक्नुपर्छ। उनका अनुसार सफ्टवेयर समयसापेक्ष छ कि छैन ? छैन भने अपडेट गरिहाल्नुपर्छ। भन्छन्, हरेक मिनेटमा नयाँ सिस्टम आइरहेका हुन्छन्। चनाखो भएर अपडेट गर्नतर्फ लाग्नुपर्छ। बेलाबेला विदेशी भूमिबाट सरकारी वेबसाइटमा आक्रमण हुने गरेको छ। विदेशी ह्याकरले आक्रमण गर्दा तत्काल डाटा चोरी नभए पनि जोखिम भने उच्च रहेको घटनाक्रमले स्पष्ट पार्छ। विद्युतीय सुशासन आयोगका प्रमुख कार्यकारी दीपेश विष्ट आक्रमण टेस्ट गर्न पनि हुने बताउँछन्। बट गर्न परीक्षण ल्याबका लागि पनि अट्याक हुने गर्छ, विष्ट भन्छन्, सिस्टम डाउन गर्न खोजेर, डाटा चोरी गर्न पनि अट्याक गर्न सक्छन्। सरकारसँग, संगठनसँग असन्तुष्टि पोख्न पनि कसैले ह्याक गर्न सक्छन्। जानकारका अनुसार सरकारी निकायमा सर्भर, ब्याकअप र व्यवस्थापनको पनि समस्या हुन सक्छ। तर, उनीहरूले आफ्नो कमजोरी लुकाउन आक्रमण भन्न सक्ने विष्टको तर्क छ। राम्रो ताल्चा लगाउन सके जोखिमबाट बच्न सकिने उनी बताउँछन्। महँगो हुन्छ भनेर सुरक्षामा ध्यान नदिनु जोखिम निम्त्याउनु भएको कर्ण बताउँछन्। सरकारी निकायमा महँगो भन्दै साइबर सुरक्षा संवेदनशीलतामा खेलाची गरिरहेको उनको ठम्याइ छ। सफ्टवेयर र हार्डवेयर दुवैमा उत्तिकै ध्यान दिनुपर्ने भए पनि त्यसो नभएको विज्ञ बताउँछन्। त्यतिमात्र नभई सरकारी वेबसाइटका प्रयोगकर्ता कनेक्ट हुने कम्प्युटरलाई पनि सुरक्षित बनाउनुपर्छ। कमजोर ठाउँबाट आक्रमणकारी छिर्ने भएकाले कहीँ पनि कमजोरी हुन नदिन प्रयोगकर्ता सजग हुनुपर्ने कर्णको भनाइ छ। सर्भर जडान भएका कम्प्युटर प्रयोगकर्ताले जे पायो त्यही खोल्न हुन्न। हर समय सचेत हुनुपर्छ, उनी भन्छन्, जे पायो त्यही नखोल्ने गर्दा पनि सुरक्षित भइन्छ। उनका अनुसार जे पायो त्यही क्लिक हुँदा कोड रन हुन्छ। कम्प्युटरमा कन्ट्रोल हुन पुग्छ। भन्छन्, महत्वपूर्ण सरकारी वेबसाइट नियमन नहुँदा पनि समस्या विकराल बन्दै गएको छ। साइबर सुरक्षामा चुनौती बढ्दै गएको छ। सूचना प्रविधि उच्चस्तरीय आयोगका पूर्वउपाध्यक्ष माधव भट्टराई साइबर सुरक्षाको सम्पूर्ण नीति पुनरावलोकन गर्नुपर्ने आवश्यकता देख्छन्। भन्छन्, सरकारी वेबसाइट र डाटा सुरक्षित राख्न विशेष कदम चाल्नुपर्छ। जतिसुकै प्रयास गर्दा पनि सुरक्षा चुनौती हुन्छ। विशेष चनाखो हुनुपर्छ।विभिन्न मन्त्रालयले सूचना प्रविधिमा ध्यान केन्द्रित गरे पनि एकीकृत हुन नसक्दा समस्या देखिन थालेको छ। राष्ट्रिय सुरक्षाको मापदण्ड हुनुपर्छ, भट्टराई भन्छन्, सरकारी निकायले अपनाएको विधिमा कडाइका साथ अनुगमन हुनुपर्छ। अनि मात्र सुरक्षित हुन सकिन्छ। अनुगमन संयन्त्र बनाउन आवश्यक भइसकेको विज्ञको मत छ। अहिलेको संरचनाले साइबर सुरक्षा दिन नसकिने उनीहरूको ठहर छ। संरचनागत जिम्मेवारी दिएर नियमन गर्न अपरिहार्य भइसकेको भट्टराई बताउँछन्। भन्छन्, अहिले जस्तो छ, त्यस्तै छोड्दा अझ जोखिम बढ्छ। आईटी इक्विमपेन्ट प्रणाली तथा सुरक्षामा कुनै कसर बाँकी राख्न हुन्न। राष्ट्रिय सुरक्षा नीति बनाएर अझै गम्भीर ढंगले लाग्नुपर्ने सुझाव उनी दिन्छन्। भन्छन्, सरकारी निकाय र निजी क्षेत्रबीच समन्वय गरी प्रभावकारी सेवा दिन आवश्यक छ। कम्प्युटर एसोसिएसन नेपाल महासंघ (क्यान महासंघ)का पूर्वअध्यक्ष विनोद ढकाल साइबर चुनौती विश्वव्यापी भएको बताउँछन्। यहाँ पूर्वाधारमा कमी भएका कारण अझ चुनौती छ, ढकाल भन्छन्। सूचना प्रविधि क्षेत्र र यसको सुरक्षाका लागि बजेट व्यवस्था गरिए पनि खर्च र प्रयोगमा सरकारी निकाय कमजोर रहेको उनको ठम्याइ छ। कमिसनको चक्करमा लाग्दा सरकारी वेबसाइट सधैं कमजोर हुने गरेको ढकालको ठम्याइ छ। सूचना प्रविधिबिना नचल्ने अवस्था आइसके पनि सरकारी निकाय संवेदनशील नभएको उनी बताउँछन्। आईटीमा लगानी बढ्दो क्रममा छ। तर, सरकारले सुरक्षा दिन सकिरहेको छैन, ढकाल भन्छन्, बैंकिङ क्षेत्रमा कडाइ छ। कहिलेकाहीँ एटीएम ह्याक सुनिए पनि नगन्य मात्रामा छ। तर, सरकारी साइटमा भने बारम्बार समस्या आइरहेको देखिन्छ। कर्णका अनुसार अनुगमन गर्ने निकाय छैन। समस्या नआउँदासम्म कसैलाई थाहा हुँदैन। भन्छन्, वाच गर्ने, मनिटरिङ गर्ने, रेस्पोन्स गर्ने निकाय चाहिन्छ। यसो हुन सके जोखिमबाट बच्न सकिन्छ। राष्ट्रिय सूचना प्रविधि केन्द्रका सहायक निर्देशक रमेश पोखरेल गत माघ १४ गते सुरक्षा डिभाइसले रोक्न सकेका कारण ठूलो समस्या नआएको बताउँछन्। ससाना अट्याक (आक्रमण) बेलाबेला आइरहेको हुन्छ, पोखरेल भन्छन्, त्यस दिन ठूलो अट्याक आयो। तर, हाम्रो डिभाइसले रोक्यो। हाई ट्राफिकलाई कम गरेर समाधान गर्यौं। यसमा डाटा लैजाने नियत हुन सक्ने उनको ठम्याइ छ। वेबसाइट, एप्स बनाउँदा सेक्युरिटीमा जोड दिनुपर्छ। सेक्युरिटीसम्बन्धी विज्ञ स्वदेशमै उत्पादन गर्नुपर्छ, पोखरेल भन्छन्, हामीले पनि ज्ञान बढाए प्रतिस्पर्धा गर्न सकिन्छ। जति बेला पनि अट्याक हुन सक्ने भएकाले जोखिमबाट बच्न सक्नुपर्छ। उनका अनुसार नेपालमै पनि ह्याक गर्नेहरू छन्। भर्खर पढ्दा ह्याक गर्ने साहस हुन्छ। सिक्न चाहन्छन्, पोखरेल भन्छन्, सेक्युरिटी, वेबसाइट, एप्लिकेसन ब्रेक गर्ने चाहना विद्यार्थीमा हुने भएकाले पनि अट्याक हुने गरेको छ। काठमाडौं विश्वविद्यालयका सहायक प्राध्यापक सञ्जय पुडासैनी सुरक्षा शतप्रतिशत गर्न नसकिए पनि सजिलोसँग पहुँच गर्न नसक्ने बनाउनुपर्ने बताउँछन्। परम्परागत सुरक्षालाई मात्रै महत्व दिएर हुँदैन। समयसापेक्ष सुरक्षामा ध्यान दिनुपर्छ, पुडासैनी भन्छन्, लापरवाही, बेवास्ता गर्दा पनि धेरै जोखिम बढेको छ। डिजिटल नेपाल फ्रेमवर्क कार्यान्वयन नहुँदा पनि सुरक्षामा खतराका संकेत देखापरेका छन्। कसरी सुरक्षा दिने उल्लेख भए पनि गम्भीर रूपमा कार्यान्वयन गरिएको छैन। साइबार सुरक्षासम्बन्धी राष्ट्रिय नीति नहुँदा पनि समस्या आइरहेको छ। कानुन ल्याउन लागेको पाँच वर्ष पूरा भयो, अझै आएको छैन, पुडासैनी भन्छन्, समसामयिक बनाउन दुईदुई वर्षमा रिभाइभ गर्ने नीति पनि हुनुपर्छ। राष्ट्रिय सुरक्षा नीति २०७५ ले साइबर सुरक्षासम्बन्धी नीति तथा कानुन आवश्यक रहेको कुरा औंल्याएको थियो। आर्थिक वर्ष २०७६७७ को बजेटमा राष्ट्रिय साइबर सुरक्षा केन्द्र स्थापनाको घोषणा गरिए पनि केन्द्र स्थापना र साइबर सुरक्षासम्बन्धी नीतिले अझै पूर्णता पाउन सकेको छैन। सरकारी वेबसाइट विदेशी सर्भरबाट प्रयोग गरिरहेका छौं। यसो गर्दा हाम्रा डाटा बाहिर जान्छन् पुडासैनी भन्छन्, सरकार तथा कर्पोरेटले पनि समयसमयमा सेक्युरिटी एलोकेसन गर्नुपर्छ। क्रिटिकल सिस्टम पहिचान गरी मनिटरिङ गरौ। रिभ्यु र रिभाइज गरौं। कुनै पनि सरकारी संस्थान तथा कर्पोरेटको डाटा सुरक्षित नभएको उनी बताउँछन्। सरकारले प्रोएक्टिभ कानुन बनाउन, कार्यान्वयन गर्न जोड दिनुपर्ने उनको भनाइ छ। भारतले विद्यार्थीलाई सिस्टम हेर्न प्रतिस्पर्धा गराउँछ। यहाँ पनि डेटा सुरक्षित गर्न सचेतना बढिरहेको छ, उनी भन्छन्। भेन्डरकै भर पर्दा समस्या कतिपय सफ्टवेयर भेन्डरमा निर्भर छन्। त्यसबारे सम्बन्धित कार्यालयका कर्मचारीलाई कुनै जानकारी हुँदैन। समस्या पर्दा भेन्डर तुरुन्तै उपलब्ध हुँदैन। जसकारण सर्वसाधारणले सास्ती पाइरहेका छन्। यहाँबाट जानकारी गराउन, उताबाट हेरेर यकिन गर्न नै दुईतीन दिन लाग्ने गरेको पाइएको छ। सरकारी धेरै वेबसाइट पूर्णरूपमा भेन्डरमा निर्भर छन्। समस्या परे उनीहरू आउँदा ढिला हुन्छ। हाम्रा मान्छेलाई चलाउन आउँदैन, कर्ण भन्छन्, हाम्रा कर्मचारीलाई ज्ञान दिएनौं। भेन्डरमा बढी भर पर्दा पनि सिस्टम होल्ड हुने, आक्रमणमा पर्ने गरेको उनी बताउँछन्। छैन जनशक्ति सरकारी संयन्त्रमा दक्ष जनशक्ति नहुँदा पनि साइबर सुरक्षाको जोखिम बढ्दो छ। केन्द्र र हेटौंडामा प्राविधिक र प्रशासनिक गरी ५३ जना मात्रै कर्मचारी छन्। सरकारले हालै विद्युतीय सुशासन आयोग गठन गरेको छ। आयोगका प्रमुख कार्यकारी विष्ट कर्मचारी नहुँदा काम गर्न समस्या परेको बताउँछन्। आयोगमा पनि कर्मचारी नियुक्त गर्न ढिलाइ भइरहेको छ। यहाँ पर्याप्त जनशक्ति छैनन्, उनी भन्छन्। डाटा सेन्टर नै कमजोर झन्डै १ हजार ५ सय वेबसाइटको डाटा सेन्टर सिंहदरबारभित्र छ। डिजास्टर ब्याकअप हेटौंडामा छ। सम्बन्धित निकायले ब्याकअप र डाटा सेन्टर नराख्दा बेलाबेला समस्या आउने गरेको छ। राष्ट्रिय सूचना प्रविधि केन्द्रका सहायक निर्देशक रमेश पोखरेल सातै प्रदेशमा डाटा सेन्टर राख्ने तयारी रहेको बताउँछन्। नेपालभरिका साइट यहाँ राखेको डाटा सेन्टरले धान्दैन, पोखरेल भन्छन्, निजी क्षेत्रको अर्कै छ। डाटा सेन्टर एउटा मात्र होइन, धेरै चाहिन्छ। उनका अनुसार सरकारी अरू पनि डाटा सेन्टर चाहिन्छ। सरकारी वेबसाइट व्यवस्थित भएपछि मात्रै निजी क्षेत्रको पनि राख्ने उनको भनाइ छ। अहिले दुइटा सेन्टर मात्रै छन्। हेटौंडामा ब्याकअप मात्रै हुन्छ। यो डाउन भएपछि त्यो चल्ने बनाएका छैनौं, उनी भन्छन्। पछिल्लो घटनाबाट पाठ सिक्नुपर्ने पोखरेल बताउँछन्। एयरपोर्टमा छुट्टै अप्टिकल फाइबर जोडेर इन्टरनेटबाटै चल्ने बनाइएको छ। हाम्रो डाउन भए पनि अब त्यहाँ रोकिँदैन, उनी भन्छन्। डिजिटल नेपालमा डाटा सेन्टर बनाउने, एप्लिकेसन रिनरमेन्ट गर्ने काम सुरु भइसकेको उनको भनाइ छ। यसो भए सबैलाई कभर गर्छ। एप्लिकेसन डाटा सेन्टरमा राखिन्छ। त्यसपछि सबै सेवा अनलाइनबाट हुन्छ, उनी भन्छन्। निजी क्षेत्रले पनि छुट्टै डाटा सेन्टर राख्न थालेका छन्। डाटा सेन्टरले एसी, विद्युत्, सुरक्षा, फायरवाल दिन्छ। हेटौंडामा ब्याकअप हुन्छ। त्यसबाट मिररिङ हुन्छ। एन्टी भाइरसले काम नगर्दा सिस्टम डाउन हुने गरेको छ। डिजास्टर रिकभरी भनेको जहाँ डिजास्टर भयो त्यसपछि खुल्नुपर्ने भए पनि त्यसो हुन सकेको छैन। त्रिभुवन अन्तर्राष्ट्रिय विमानस्थलमा आईटी प्रयोग फितलो छ। आफ्नै अफिसमा, डिजास्टरमा पनि व्यापअप नभएकाले समस्या आइरहने गरेको जानकार बताउँछन्। आफैं लग इनगर्ने, एक्सेस गर्न जिम्मा दिँदा म्यानिपुलेट हुने संभावना रहने कर्ण बताउँछन्। कसले गर्ने नियमन ? एकीकृत कानुन नहुँदा साइबर सुरक्षामा जटिलता थपिएको छ। डाटा सेन्टर, ब्याकअप राख्ने विषयमा सरकारी निकायबीच अन्योल छ। धेरैले आफ्नै ब्याकअप राखेका छैनन्। कानुन नभएका कारण पनि सरकारी निकायमा मनपरी छ। विद्युतीय सुशासन आयोगका प्रमुख कार्यकारी विष्ट एकीकृत ऐन, नियम बनाउन लागिएको बताउँछन्। भन्छन्, कसैले राख्ने, नराख्ने इच्छामा होइन, नियम बन्नुपर्छ। अब छिट्टै विद्युतीय सुसाशन आयोगले बनाउँदै छ। सञ्चार तथा सूचना प्रविधि मन्त्रालयले साइबार सुरक्षाबारे स्पष्ट गाइडलाइन दिन सकेको छैन। मन्त्रालयका प्रवक्ता नेत्रप्रसाद सुवेदी साइबर सुरक्षामा सरकार सचेत रहेको बताउँछन् । साइबर सुरक्षाका सवालमा कमजोरी पत्ता लगाइ सुधार गर्नका लागि मन्त्रालयले आईटी हेर्ने सहसचिवको संयोजकत्वमा अध्ययन समिति बनाएको छ, सुवेदी भन्छन्, मन्त्रालयले फिल्डमै गई प्राविधिक समस्या हेर्न, वाच गर्ने र पोलिसी बनाउने काममा काम भइरहेको छ। कतिपयले नेपालको साइट परीक्षण गर्न अट्याक गर्ने प्रयास भइरहेको उनको भनाइ छ। बढी जोखिम भएका वेबसाइट सटआउट गरी बन्द गर्न थालेका छौं, सुवेदी भन्छन्, सिस्टम बन्द हुँदा जोखिम हुन्छ। के गर्दै छ आयोग ? सरकारले गत भदौ १६ गते राजपत्रमा प्रकाशन गरी आयोग गठन गरेको छ। सार्वजनिक सेवा प्रवाह तथा सरकारी कामकारबाहीमा विद्युतीय प्रणालीको प्रयोगलाई व्यवस्थित भरपर्दो र सुरक्षित बनाउन एवं साइबर सुरक्षाका सम्बन्धमा आवश्यक नीति निर्माण तथा कार्यान्वयन विद्युतीय सुशासन कायम गर्न आयोग स्थापना भएको हो। आयोगले सरकारी निकायमा सञ्चालन हुने विद्युतीय प्रणालीको स्थापना, सञ्चालन तथा साइबर सुरक्षासम्बन्धी एकीकृत नीति तर्जुमा गरी सरकारलाई सुझाव दिनेछ। एकीकृत डाटा सेन्टरको स्थापना, सञ्चालन र व्यवस्थापनको मापदण्ड बनाइ लागू गराउने प्रमुख कार्यकारी विष्ट बताउँछन्। जनशक्ति व्यवस्थापन तथा डेटा सेयरिङमा पनि काम गर्ने तयारी गरेको विष्ट बताउँछन्। सफ्टवेयर निर्यात व्यवस्थित गर्ने, बहुर्राष्ट्रिय कम्पनीसँग समन्वय र सहकार्यमा सहजीकरण गर्ने जिम्मा पनि आयोगको भएको विष्ट बताउँछन्।"
भ्रष्टाचारभित्रका छिद्रहरू,"भ्रष्टाचार नियन्त्रण तथा न्यूनीकरण राज्यको साझा दायित्व हो। भ्रष्टाचारको अनुसन्धान एउटा जटिल विषय हो। अख्तियारको दुरुपयोग र एकाधिकारले भ्रष्टाचारलाई जन्माउँछ। कम्प्रमाइज र नेगोसिएसन भ्रष्टाचारका मल र जल हुन्। यसले दण्डहीनतालाई संरक्षण गर्छ र दण्डहीनताको जगमा भ्रष्टाचार मौलाउँछ। राष्ट्रसेवाको शपथ लिई सार्वजनिक सेवाको पद धारण गरेका व्यक्तिबाट प्राप्त अधिकारलाई कानुनसंगत पारदर्शी ढंगबाट जिम्मेवारी वहन गर्नुपर्ने हो। तर, यस विपरीत गरिएका अख्तियारको दुरुपयोगले भ्रष्टाचारको विकास गर्छ, मौलाउने बाटो बनाउँछ। सार्वजनिक पदधारण गरेका राष्ट्रसेवकहरूले संविधान एवं विद्यमान कानुनले तोकेका काम, कर्तव्य र अधिकारको परिधिभित्र रही देखाएका इमानदारिता र सक्षमताले भने आम नागरिकको आस्था र विश्वास अभिवृद्धि गर्छ। जसले भ्रष्टाचार विरुद्धका आवाजहरूलाई एकाकार गर्छ। यससँगै चेतनशील भ्रष्टमुक्त समाजको कल्पना गर्छ। आम सर्वसाधारणमा शिक्षा र चेतनाको कमी छ। त्यसै कारण पनि भ्रष्टाचारीहरू हौसिइरहेका छन्। भ्रष्टाचारले सर्वसाधारण वर्गलाई प्रत्यक्ष असर पुर्याउँछ। यद्यपि कतिपयले त यसको छनकसमेत पाउँदैनन्। कहीँ शिक्षा र चेतनाको कमीमा आममानिस ठगिइरहेका हुन्छन् त कहीँ जानाजान लोभ र मोहको जालोमा फस्दा ठगिन पुगेका हुन्छन्। विकास निर्माणका आयोजनाहरू हुन् या कुनै कार्यालयले प्रवाह गर्ने सेवा। प्रभावित सेवाग्राहीहरूको सचेतपनले भ्रष्टाचारलाई न्यूनीकरण गर्नमा सहयोग पुग्छ। विधिको शासन नै सुशासन हो। राज्य सञ्चालनार्थ सम्बन्धित ऐन कानुनहरू छन्। अपारदर्शी कार्यहरूले भ्रष्टाचार निम्त्याउँछ। आर्थिक कारोबारमा नै भ्रष्टाचार हुने हो। यसर्थ, आर्थिक कारोबारको पारदर्शिताले भ्रष्टाचार न्यूनीकरणमा सघाउ पुर्याउँछ। संविधानले लिएको दिगो शान्तिका लागि न्यायपूर्ण समाज र सामाजिक सुरक्षा, पूर्वाधार निर्माण र आर्थिक विकास सहितको दिगो विकासको लक्ष्य हासिल गर्न भ्रष्टाचार नियन्त्रण अपरिहार्य छ। भ्रष्टाचारले मुलुकको विकासमा नकारात्मक असर पार्ने मात्र होइन, शासनको वैधतामा समेत प्रश्नचिह्न खडा गर्ने हुन्छ। अन्तर्राष्ट्रिय मूल्यमान्यता र सम्बन्धमा समेत आघात पार्छ। मुलुकलाई एउटा असफल राष्ट्रतिर डोर्याउँछ। संविधानको सर्वोच्चता र विधिको शासनको कार्यान्वयन पक्ष कमजोर भएका मुलुकहरूमा भ्रष्टाचार व्याप्त हुन्छ। मानिस आधुनिकतासँगै धनसम्पत्ति र जीवनशैलीमा आफूलाई फरक किसिमले प्रस्तुत गर्न चाहन्छ, उच्च जीवनशैली बनाउने होडबाजी वा लालसा, देखावटीपन, बढ्दो महँगी, सम्पत्तिको महत्त्वजस्ता कुराले भ्रष्टाचारलाई प्रश्रय दिएको हुन्छ। नेपाली समाज पनि यसैबाट प्रभावित भएको देख्न सकिन्छ। समाजका गलत मूल्यमान्यता र संस्कृतिहरूले भ्रष्टाचारजन्य मनसाय र प्रवृत्तिलाई प्रोत्साहन गरिरहेको हुन्छ। विचारले होइन, व्यवहारले मात्र भ्रष्टाचारलाई नियन्त्रण गर्न सक्छ। भ्रष्टाचारजन्य कार्यलाई उत्साह प्रदान गर्ने वा नियन्त्रण गर्ने मुख्य भूमिका समाजमै रहेका कारण भ्रष्टाचारको मुख्य जग कमजोर गराउन समाजबाटै अग्रसरता लिन जरुरी छ। गलत संस्कार र सोचहरूलाई समाजमा जरैबाट उखेल्न एकीकृत अभियान चलाउनु आवश्यक देखिएको छ। बालमस्तिष्कमा राख्न सकिएका संस्कार र सोचहरू बढी प्रभावकारी हुन्छन्। भ्रष्टाचार के हो ? यो हुनुका कारण के के हुन् ? भ्रष्टाचारले दुरावस्थामा पुर्याएका उदाहरण प्रस्तुत गर्दै प्रभावकारी चेतनामूलक कार्यक्रमहरू गर्न सके निवारणमा सहायक सिद्ध हुन सक्छन्। भ्रष्टचारविरुद्ध चालिएका कदमहरूको अभ्यासका अनुभवहरू अनुसरण गर्दै सरोकारी सबै वर्गको सामूहिक प्रयासबाट भ्रष्टाचार नियन्त्रणमा सफलता प्राप्त सकिन्छ। भ्रष्टाचारविरुद्ध फैलिएको सचेतनाले सुशासन प्रवद्र्धनमा जागरण ल्याउँछ। तत्कालीन नेपाल अधिराज्यको संविधान, २०४७ को धारा ९७ र ९८ को व्यवस्थाअनुसार नेपालमा भ्रष्टाचार नियन्त्रणका लागि २०४७ माघ २८ गते अख्तियार दुरुपयोग अनुसन्धान आयोगको गठन गरिएको थियो। यसको काम, कर्तव्य र जिम्मेवारी तथा क्षेत्रहरूलाई नेपालको अन्तरिम संविधान, २०६३ ले समेत निरन्तरता दिएको थियो। अख्तियार दुरुपयोग अनुसन्धान आयोग ऐन, २०४८, भ्रष्टाचार निवारण ऐन, २०५९, अख्तियार दुरुपयोग अनुसन्धान आयोग नियमावली, २०५९ एवं अन्य प्रचलित कानुनी व्यवस्था र आयोगको काम कारबाहीसम्बन्धी कार्यविधि, निर्देशिका एवं मापदण्डमा आधारित भई कार्यसम्पादन गर्दै आएको पनि छ। तर पनि आयोगले जनअपेक्षा काम गर्न नसकेको जनगुनासो यदाकदा आइरहेकै हुन्छ। अख्तियार दुरुपयोग अनुसन्धान आयोग ऐन, २०४८ को दफा ३ ले अनुचित कार्यको अनुसन्धान तथा छानबिन गरी सम्बन्धित राष्ट्रसेवकलाई विभागीय कारबाहीसम्मका लागि सिफारिस गर्ने वा आफैंले सचेत गराउन सक्नेसम्मको अधिकार दिएको थियो। सोहीअनुसार कार्य सम्पादन हुँदै आएकोमा नेपालको संविधान २०७२ ले अख्तियारको कार्यक्षेत्र भित्रबाट अनुचित कार्यलाई हटाएको छ। भ्रष्ट आचरणको सुरुआत अनुचित कार्यबाटै हुने हो अर्थात् प्रश्रय पाउँदै गएको अनुचित कार्यले कुनै समयमा भ्रष्टाचारको रूप नलेला भन्न सकिन्न। अख्तियार दुरुपयोग अनुसन्धान आयोग ऐन २०४८ र भ्रष्टाचार निवारण ऐन २०५९ ले निजी तथा गैरसरकारी क्षेत्रहरूमा हुने भ्रष्टाचार तथा आर्थिक अनियमिततालाई समेटेको पाइँदैन। नेपालमा सार्वजनिक निकायमा ४० प्रतिशत र अन्य क्षेत्रमा ६० प्रतिशत भ्रष्टाचार हुने गरेको छ भन्ने विभिन्न अध्ययनले देखाएका छन्। सार्वजनिक निकायमा पनि न्यायिक निकाय, राजनीतिक दल, नेपाली सेना तथा गैरसरकारी संस्थाहरू यसको क्षेत्राधिकारमा पर्दैनन्। भ्रष्टाचार नियन्त्रण तथा न्यूनीकरण राज्यको साझा दायित्व हो। भ्रष्टाचारको अनुसन्धान एउटा जटिल विषय हो। अनुसन्धानमा प्रमाण र तथ्यको उपस्थिति अनिवार्य रहन्छ नै तर कतिपय अवस्थामा न रिसवत लिने बोल्छ न रिसवत दिने नै।"
मुलुक बर्सेनि व्यापारघाटामा,"भन्सार विभागका अनुसार गत वर्षको सोही अवधिमा १० खर्ब १५ अर्ब ८० करोड रुपैयाँको व्यापार घाटा भएको थियो। काठमाडौं : स्वदेशमा संभावित वस्तुको समेत उत्पादन हुन नसक्दा बर्सेनि व्यापारघाटा हुने गरेको छ। सरकार बर्सेनि व्यापारघाटा बेहोर्न बाध्य छ। तर, गत वर्षको तुलनामा व्यापारघाटा १८७१ प्रतिशतले कमी आएको भन्सार विभागको तथ्यांकले देखाउँछ। स्वदेशमा उत्पादन वृद्धि भएर व्यापारघाटा कम नभई निर्यातमा कमी भएका कारणले भएकोे जानकार बताउँछन्। उद्योगीहरू आयातित बजारीकरणमा रूपान्तरण भएकै कारण उद्योगधन्दा धराशायी भइरहेको छ। कृषिजन्य उत्पादनको लागत बढ्दा कृषक पलायन भइरहेका छन्। नेपालमै उत्पादन हुन सक्ने वस्तुहरूको पनि अर्बौंैको आयात भइरहेका छन्। अर्थविद् ज्ञानेन्द्र अधिकारीले निजी क्षेत्रले सजिलो बाटो रोजेकाले उद्योग फस्टाउन नसकेको बताए। कृषिमा रूपान्तरण गर्न सरकारले उत्पादनका आधारमा अनुदान दिनुपर्ने उनको धारणा छ। सरकारले चालू आर्थिक वर्षमा उत्पादनमा जोड दिने घोषणा गरेको थियो। तर, सात महिना बितिसक्दा पनि उत्पादन बढ्न सकेको छैन। अर्थविद् अधिकारी सरकारले औद्योगिक वातावरण बनाउन र कृषिको लागत कम गर्ने वातावरण बनाउनुपर्ने जोड दिन्छन्। तीन तहका सरकारले नेपालमै संभावनाका उत्पादन बढाउन निजी क्षेत्र र सहकारीलाई प्रोत्साहन गर्न सके व्यापारघाटा छिट्ट्रै न्यूनिकरण गर्न सकिने उनी सुनाउँछन्। भन्सार विभागका अनुसार गत वर्षको सोही अवधिमा १० खर्ब १५ अर्ब ८० करोड रुपैयाँको व्यापार घाटा भएको थियो।"
गरिबलाई गलपासो,"गरिबलाई लघुवित्तको ऋणको गलपासो मुक्त गर्ने बाटोको खोजी जतिसक्दो छिटो गरिनुपर्छ। जसको आय कम छ, धितो राख्ने सम्पत्ति पनि छैन र व्यवसाय गर्ने हुटहुटी छ, त्यस्तालाई सामूहिक जमानीमा बिनाधितो ऋण दिने भनेर लघुवित्त संस्थाहरू खोलिएका हुन्। पछिल्लो समय आएका दृष्टान्तले भने तिनै न्यून आय भएकाहरूका लागि ती संस्थाहरूको ऋण गलपासो भइरहेको देखाउँछ। जसले ठूला बैंकहरूबाट ऋण पाउँदैनन्, तिनका लागि हो लघुवित्त संस्था। गाउँका साहू महाजनसँग सयकडा ५ रुपैयाँका दरको ऋण लिनेदिने प्रवृत्ति अन्त्य गर्न खोलिएको हो लघुवित्त संस्था। तर, लघुवित्त संस्था भने तिनै सुदखोर र सामन्तहरूको नयाँ अवतारका रूपमा प्रकट भएका छन्। त्यसैले त लघुवित्तका ऋणीहरूको उठिबास भएको मात्रै होइन खुदखुसी सम्मका समाचारहरू बग्रेल्ती आएका छन्। दबाब, प्रभाव र प्रलोभनमा समूह गठन गरी ऋण लगानी गर्दा लघुवित्त संस्थाको उद्देश्यको मर्मविपरीत परिणाम उत्पन्न भएका हुन्। गरिबीको दुष्चक्रमा परेकाहरूलाई ऋणमाथि ऋण मुठीभर व्यक्तिहरूले कुस्त मुनाफा कमाउने माध्यम लघुवित्त संस्थाहरू भएका छन्, जसको नियमनमा केन्द्रीय बैंक चुकेकै हो। होइन भने एउटै व्यक्तिलाई दर्जनभन्दा बढी संस्थाले ऋण दिने गरिबलाई झन् गरिब बनाउने खेल भइरहँदा राष्ट्र बैंक मुक बन्नु हुँदैनथ्यो। ऋणीहरूको एकीकृत वा केन्द्रीकृत सूचना हुने व्यवस्था भएको भए दोहोरो, तेहेरो ऋण उपलब्ध हुँदैनथ्यो। लघुवित्त संस्था गरिब चुस्ने माध्यम बनिरहेको त तिनले आर्जन गरिएको अचाक्ली नाफा र धितोपत्र बजारमा हटकेक सेयर लघुवित्तको हुनुबाटै प्रष्ट भइसकेको हो। यस्ता संस्था दशकमै ५ गुना बढ्नुको कारण पनि बेलगाम मुनाफाप्रति नाफाखोरहरूको आकर्षण हो। चर्काे सेवाशुल्क, चक्रवर्ती शैलीको ब्याजदर र एकै व्यक्ति तथा समूहमाथि दर्जनभन्दा बढी संस्थाको ऋण लगानी हुने प्रवृत्ति रोक्न आवश्यक नियम लगाउनु राष्ट्र बैंकको दायित्व हो। वित्तीय पहुँचको जलपले छोपेर लघुवित्त संस्थालाई बेलगाम र फुक्काफाल छोड्नु नै अहिलेसम्म उसको कमजोरी हो। त्यो कमजोरी तत्कालै सच्च्याउने काम भएन भने देशका दूरदराजहरूबाट अझै अप्रिय खबरहरू आउन रोकिने छैन। साहु र सुदखोरका झै ऋणीहरूलाई खेद्ने र उठिबासै लगाउने नियत राख्नेहरूलाई कारबाही पनि गर्नुपर्छ। निमुखा नागरिकहरूमाथिको चरम शोषणको अन्त्यको दायित्व राज्यकै हो। गरिबलाई लघुवित्तको ऋणको गलपासो मुक्त गर्ने बाटोको खोजी जतिसक्दो छिटो गरिनुपर्छ।"
लघुवित्तको ऋणमा कडाइ,"काठमाडौं : नेपाल राष्ट्र बैंकले सञ्चालनमा रहेका ६४ लघुवित्त संस्था र यसका ऋणी सदस्यमाथि कडाइ गरेको छ। अब एक व्यक्तिले एउटै लघुवित्तबाट मात्र ऋण पाउने भएका हुन्। वाणिज्य, विकास बैंक र वित्त कम्पनीबाट ऋण लिएकाले लघुवित्तबाट कर्जा लिन पाउने छैनन्। एउटै व्यक्तिले ६७ संस्थाबाट ऋण लिने दोहोरो ऋणीले विकृति ल्याएको भन्दै यसलाई नियन्त्रण गर्न केन्द्रीय बैंकले यस्तो व्यवस्था लागू गर्न निर्देशन दिएको हो। पछिल्लो समय लघुवित्त वित्तीय संस्थाले बढी ब्याज लिने लगायतको ज्याजती गर्यो भन्दै ऋणी सदस्यले संघर्ष समिति गठन गरेरै आन्दोलनमा उत्रिएका थिए। यसैबीच बढी सेवा शुल्क लिएको भन्दै १ अर्ब ६० करोड रुपैयाँ फिर्ता गर्न निर्देशन दिइसकेको छ। राष्ट्र बैंकले बुधबार लघुवित्त वित्तीय संस्थालाई जारी गरेको एकीकृत निर्देशन, २०७८ मा संशोधन गर्दै थप व्यवस्था गरी कडाइ गरेको हो। उक्त निर्देशनमा भनिएको छ, बिना धितो सामूहिक जमानीमा वा धितोको सुरक्षणमा लघुकर्जा प्रदान गर्दा एउटा ऋणीलाई एउटा मात्र लघुवित्त वित्तीय संस्थाले यस व्यवस्था बमोजिमको कर्जा सीमा ननाघ्ने गरी कर्जा प्रवाह गर्नु पर्नेछ। बैंक तथा वित्तीय संस्थाबाट कर्जा लिएका ऋणी लघुवित्तबाट ऋण लिन योग्य हुने छैनन्। यससँगै उक्त प्रयोजनका लागि अन्य बैंक तथा वित्तीय संस्थाबाट कर्जा लिएनलिएको सम्बन्धमा ऋणीलाई स्वःघोषणा गराउनुका साथै कर्जा सूचनाको आधारमा यकिन गर्नु पर्नेछ। तर, यसपूर्व प्रवाह भएको कर्जाको हकमा भने लागू हुनै छैन। साथै, साविकमा यस्तो सीमा नाघ्ने गरी कर्जा प्रदान गरिएको अवस्थामा कर्जा प्रवाह गर्ने पछिल्लो लघुवित्त वित्तीय संस्थाले सीमाभन्दा बढी प्रवाह भएको कर्जा रकममा शतप्रतिशत कर्जा नोक्सानी व्यवस्था कायम गर्नुपर्ने व्यवस्था गरिएको छ। धेरै लघुवित्त गाउँगाउँ पुग्दा अस्वस्थ प्रतिस्पर्धाले विकृति देखिएको स्विकार गर्दै नेपाल राष्ट्र बैंकका लघुवित्त संस्था सुपरिवेक्षण विभागका कार्यकारी निर्देशक रेवतीप्रसाद नेपाल लघुवित्त र ऋणीमाथि कडाइ गरेको बताउँछन्। उनकाअनुसार डुब्लिकेसन घटाउने मूख्य दायित्व राष्ट्र बैंकको होइन, सम्बन्धित संस्थाको हो। कुल ऋणको आधा मात्रै उत्पादन क्षेत्रमा गएको भन्ने अनुमान रहेको उनले बताए। विकृतिबारे हामीलाई थाहा भयो, यसैले सच्चिदै छौं। यसकारण अब एउटा लघुवित्तबाट मात्रै ऋण लिन पाइन्छ भनेर सर्कुलर ल्याएका हौं, उनले भने, लघुवित्त र अरु बैंकको सिद्धान्त भन्ने कुरा बुझिदिनु पर्छ। लघुवित्तले लगानी गरेर असुल गर्ने मात्रै माध्यम होइन, । अनुगमनमा केही संस्था चुकेका छन्। केहीको बैंकिङ बिजनेस हो भनेर ह्वारह्वार्ती ऋण दिएर नाफा कमाउने होड पनि छ। यी संस्था सच्चिनुपर्छ। यसैगरी, राष्ट्र बैंकले विगत २ वर्षदेखि कर्जा उपभोग गरी असल वर्गमा परेका व्यक्तिको हकमा १५ लाख रुपैयाँ सीमाको यसअघिको व्यवस्था हटाएको छ। यस्तै, निक्षेपबचतको ब्याजदर सम्बन्धमा लघुवित्त वित्तीय संस्थाले प्रवाह गरेको कर्जाको अधिकतम ब्याजदरको कम्तीमा ५० प्रतिशत हुने गरी निक्षेपबचतको न्यूनतम ब्याजदर तय गर्नुपर्ने छ। लाभांशमा कडाइ, यसअघि अधिकतम वार्षिक २० प्रतिशतको लाभांश सीमालाई घटाएर १५ प्रतिशतमा झारेको छ। यदि संस्थाले १५ प्रतिशतभन्दा माथि प्रस्ताव गरेमा लाभांशको ५० प्रतिशत रकम साधारण जगेडा कोषमा जम्मा गर्नुपर्नेछ। यस्तै, उक्त सीमाभन्दा बढी लाभांश (नगद वा बोनस) वितरणको प्रस्ताव गरेमा लाभांशको ३५ प्रतिशतले हुने रकम ग्राहक संरक्षण कोषमा जम्मा गर्नुपर्ने भएको छ। यसैगरी, सो सीमाभन्दा बढी लाभांश प्रस्ताव गरेमा प्रस्तावित लाभांशको १० प्रतिशतले हुने रकम संस्थागत सामाजिक उत्तरदायित्व कोषमा थप जम्मा गर्नुपर्ने छ। लघुवित्त कम्पनीबीच बढी नाफा कमाउने होडमा ऋण प्रवाह र असुलीमा मात्रै केन्द्रित हुँदा विकृति देखिएकाले यस्तो कडाइ गरेको कार्यकारी निर्देशक नेपालले बताए। कर्मचारीलाई तालिममा जोड संस्थाले कर्मचारीलाई लघुवित्त कारोबारसँग सम्बन्धित तालिम प्रत्येक २ वर्षमा कम्तीमा एकपटक प्रदान गर्न निर्देशन दिएको छ। संस्थामा दक्ष जनशक्तिको विकास गर्नका लागि नयाँ भर्ना भएका कर्मचारीलाई बैंक प्रवेश गरेको १ महिनाभित्र कम्तीमा दुई साताको अभिमुखीकरण तालिम प्रदान गर्नुपर्ने छ। संस्थाले कर्मचारीलाई प्रदान गरेको तालिमको शीर्षक, मिति, अवधि, तालिम प्राप्त गर्ने कर्मचारीको नामावली लगायतका विवरण आफ्नो वेबसाइटमा अर्धवार्षिक रूपमा अद्यावधिक गर्न समेत केन्द्रीय बैंकले निर्देशन गरेको छ।"
"तीन दलको बैठकपछि प्रचण्डले भने फाइनल भएको छैन, भोलि एमाले अध्यक्षसँग पनि छलफल हुन्छ","काठमाडौं : सिंहदरवारमा भएको तीन दलको बैठक निष्कर्षविहीन बनेको छ। प्रधानमन्त्री पुष्पकमल दाहाल प्रचण्डले राष्ट्रपति उम्मेदवारको विषय फाइनल नभएको बताए। माओवादी संसदीय कार्यालयमा बसेको बैठकपछि उनले सञ्चारकर्मीलाई सबैसँग छलफल जारीफ रहेकाले अहिल्यै फाइनल नभएको बताए। उनले भोलि नेकपा एमाले अध्यक्ष केपी शर्मा ओलीसँग पनि छलफल हुने बताए। 'भोलि एमाले अध्यक्षसँग पनि छलफल हुन्छ। सम्भवतः दिउँसोतिर बस्छौं,' उनले थपे, 'सबैको सबैसँग छलफल चलिरहेको छ। अहिल्यै केही टुंगो लागेको छैन। राष्ट्रपति कसलाई बनाउने भन्ने विषय पेचिलो बन्दै गएपछि बिहीबार प्रधामन्त्रीको सक्रियतामा नेकपा एकीकृत समाजवादी र जनता समाजवादी पार्टीबीच छलफल भएको हो। छलफलमा तीनै पार्टीका शीर्ष नेताहरूको सहभागी रहेको थियो। निर्वाचनअघिकै पाँच दलीय गठबन्धन ब्युँताउने प्रयासस्वरुप आज तीन दलको बैठक बसेको हो। बुधबार माओवादी र कांग्रेस नेताहरूबीच बालुवाटारमा छलफल भएको थियो। सोही छलफलमा पाँच दलीय गठबन्धन ब्युँताउने विषयमा छलफल भएको थियो।"
प्रदेश सांसदले बनाइन् सम्पर्क कार्यालय,धनकुटा : प्रदेश नं १ प्रदेशसभा सदस्य इन्दिरा थापाले धनकुटा सदरमुकाममा सम्पर्क कार्यालय स्थापना गरेकी छिन्। जनताको गुनासो संकलन गरी प्रदेश सरकारमार्फत समाधानका लागि सम्पर्क कार्यालय स्थापना गरेको प्रदेशसभा सदस्य इन्दिरा थापाले बताइन्। उनले बिहीबार कार्यालयको उद्घाटन गरिन्। कार्यालयमा एक जना कर्मचारी राखेर जनताको गुनासो संकलन गरिनेछ। जनताको गुनासोलाई प्रदेशसभाको बैठकमा राख्ने उनले बताइन्।
सन्तुलित परराष्ट्र नीति तथा अन्तर्राष्ट्रिय सम्बन्ध स्थापना जरुरी : राष्ट्रपति,"काठमाडौं : राष्ट्रपति विद्यादेवी भण्डारीले नेपालको सर्वोपरी हितलाई ध्यान दिएर परराष्ट्र नीति र अन्तर्राष्ट्रिय सम्बन्धलाई सन्तुलित ढंगले अघि बढाउनुपर्ने जोड दिएकी छन्। नेपाल विश्व सम्बन्ध परिषद्को ७५औं वार्षिकोत्सव समारोहलाई बिहीबार सम्बोधन गर्दै उनले बदलिँदो परिवेशअनुरूप नेपालको कूटनीतिक सम्बन्ध सन्तुलित तवरबाट सञ्चालन हुनुपर्ने बताए। 'बदलिँदो परिवेशमा नेपालको परराष्ट्र नीतिको उद्देश्य र लक्ष्य प्राप्तिका लागि भइरहेका प्रयासका बारेमा यस्ता फोरममा छलफल हुन जरुरी छ,' उनले भनिन्। एकातिर विज्ञान तथा सूचना प्रविधिको क्षेत्रमा अभूतपूर्व विकासले मानव जीवनलाई सहज र सुखी बनाउन योगदान पुगेको छ भने अर्कातर्फ विश्वव्यापी रूपमा अभूतपूर्व चुनौतीको सामना गरिरहेको भन्दै राष्ट्रपति भण्डारीले भूराजनीतिक जटिलता, बढ्दो असमानता, जलवायु परिवर्तनले ल्याएको संकटलगायतका कारणले विश्व शान्ति र समृद्धिमा नयाँ चुनौती उत्पन्न भएको उल्लेख गरिन्। उनले आत्मनिर्भर, स्वावलम्बी र स्वाधीन अर्थतन्त्रको विकासमा वर्तमानको अन्तरनिहीतलाई चिर्दै नेपालको उपस्थितिलाई अर्थपूर्ण र प्रभावकारी बनाइनुपर्नेमा जोड दिइन्। नेपालले सदैव आफ्नो स्वतन्त्रता र सार्वभौमसत्ता अक्षुण्ण राखेको भन्दै परराष्ट्र नीतिमा व्यापक साझा सहमति तथा एकीकृत दृष्टिकोण निर्माण गर्न जरुरी रहेको उल्लेख गरिन्। 'बदलिँदो आन्तरिक तथा अन्तर्राष्ट्रिय परिवेशलाई विचार गरी आफ्नो राष्ट्रिय हित अनुकूल परराष्ट्र नीति सञ्चालन गर्नु हाम्रो प्राथमिकतामा पर्नुपर्छ। नेपालको संविधानले निर्दिष्ट गरेको मुलुकको शासन सत्ता, अखण्डता र राष्ट्रिय स्वाधीनतालाई केन्द्रमा राखेर अघि बढ्नुपर्छ,' उनले भनिन्। राष्ट्रपति भण्डारीले नेपालको परराष्ट्र नीतिको प्रमुख उद्देश्य नेपाल र नेपाली जनताको हित प्रवर्द्धन गर्नु हो भन्दै अन्तर्राष्ट्रिय समुदायमा नेपालको छवि उच्च राख्न र सबै देशबाट अधिकतम सद्भाव, समर्थन र सहयोग प्राप्त गर्न प्रभावकारी कूटनीतिको माध्यमबाट अनुकूल अन्तर्राष्ट्रिय वातावरणको सिर्जना गरिनुपर्नेमा जोड दिइन्। उनले भूपरिवेष्टित राष्ट्रको पारवहन अधिकारको पैरवी तथा पर्वतीय मुलुकको विकाससम्बन्धी अवधारणालाई अन्तर्राष्ट्रिय मञ्चमा अघि बढाउन नेपालले निरन्तर भूमिका निर्वाह गर्नुपर्नेमा जोड दिइन्।"
प्रचण्डको दोमन : गठबन्धन बचाउने कि पुरानो ब्युँताउने,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड' एकपटक फेरि दुविधामा परेका छन्। मंसिर ४ को निर्वाचनपछि प्रधानमन्त्री बन्न जसरी उनले कांग्रेस र एमालेमध्ये कसलाई रोज्ने भन्ने विषयमा दुविधामा परेका थिए, त्यसैगरी राष्ट्रपति निर्वाचनमा वर्तमान गठबन्धन बचाउने कि पुरानै पाँच दलीय गठबन्धन ब्युँताउने विषयमा उनी दोमनमा परेका छन्। सिंहदरवारस्थित माओवादी संसदीय दलको कार्यालयमा बिहीबार नेकपा एकीकृत समाजवादी र जनता समाजवादीका नेताहरूसँग घन्टौं वार्ता गरेका प्रधानमन्त्रीसमेत रहेका प्रचण्डले राष्ट्रपतिको उम्मेदवार फाइनल हुन नसकेको बताए। उनले सबैले सबै दलसँग छलफल गरिरहेकाले टुंगो नलागेको स्पष्ट पारेका थिए। कांग्रेससहित पुरानै गठबन्धनका नेताहरूसँग तीव्र सम्बाद गरिरहेका प्रचण्डले एमाले अध्यक्ष केपी शर्मा ओलीसँग पनि छलफल गर्ने बताए। उनले भोलि दिउँसोसम्म ओलीसँग छलफल हुने बताए। राष्ट्रपति निर्वाचनको समय घर्किँदै गर्दा प्रचण्ड किन अलमलमा परेका छन्? यो प्रश्नले नेपाली राजनीतिमा तरंग पैदा गरेको छ। बुधबार साँझ बालुवाटारमा कांग्रेससँग भएको वार्तापछि प्रचण्ड पाँच दलीय गठबन्धन ब्युँताउन सकारात्मक भएका थिए। स्रोतका अनुसार बैठकमा कांग्रेस नेताहरूले एमाले अध्यक्ष ओलीको प्रतिगमन स्मरण गराएका थिए। ओलीले पटकपटक संसद विघटन गरेर देशलाई अनिर्णयको बन्दी बनाएको र अहिले गठबन्धन कायमै रहे भोलि त्यो दिन पनि आउनसक्नेतर्फ प्रचण्डलाई कांग्रेस नेताहरूले सचेत गराएका थिए। मंसिर ४ को निर्वाचनपछि दोस्रो दलमा सीमित भएको एमालेलाई पहिलो दल बनाउन ओली कम्मर कसेर लागेका छन्। माधव नेपाललाई राष्ट्रपति बनाएर पार्टी एकतासम्मको कसरत ओलीले गरेका छन्। दोस्रो विकल्पमा ओलीले मध्यावधि चुनाव चाहेका छन्। निर्वाचनलगत्तै उनले कुनै दलको बहुमत नआएकाले अस्थिरता कायम हुने र देश मध्यावधितिर जाने संकेत गरेका थिए। त्यही भएर पनि ओलीले यतिबेला पार्टीको दुई महिने 'मिशन ग्रासरुट' अभियान सञ्चालन गरेका छन्। ओलीप्रति संशय भावना राखेरै प्रचण्ड दोमनमा परेको उनी निकट नेताहरूको दाबी छ। वर्तमान गठबन्धनमा पनि ओली हाबी भएको प्रचण्डको निष्कर्ष छ। राष्ट्रपति एमालेलाई दिँदा आफू झनै कमजोर हुनसक्ने ठम्याई प्रचण्डको छ। २५ पुसको राति धुम्बाराहीमा प्रधानमन्त्री प्रचण्डले देउवालाई राष्ट्रपति दिने वाचा गरेको धेरैले अनुमान गरेका छन्। सोही वाचाअनुसार कांग्रेसले २६ पुसमा प्रचण्डलाई विश्वासको मत दिएको धेरैको बुझाइ छ। यतिबेला प्रचण्ड कांग्रेस निकट हुन खोज्नु र पाँच दलीय गठबन्ध ब्युँताउने कसरत गर्नु पनि २५ पुसकै देन मान्न सकिने राजनीति वृत्तमा चर्चा छ। यद्यपि प्रचण्डलाई वर्तमान गठबन्धन जति घाँडो लागेको छ, त्यति नै घाँडो पाँच दलीय गठबन्धन पनि लाग्नेमा कुनै दुई मत छैन। केन्द्रीय सरकारको समीकरण परिवर्तन भएसँगै प्रदेशको पनि परिवर्तन हुने निश्चित देखिन्छ। त्यसमा पनि कुन प्रदेशमा कसले नेतृत्व गर्ने भन्ने विषय टाउको दुखाइको विषय बन्नसक्छ। अर्कोतिर पाँच दलीय गठबन्धन ब्युँताउँदा केन्द्रीय सरकारको भागबण्डा गर्नु पनि उतिकै झन्झटिलो देखिन्छ। किनकि वर्तमान गठबन्धनबाट एमाले बाहिरिए पनि कांग्रेस, एकीकृत समाजवादीसहितका दलहरू सरकारमा मिसिनेछन्। त्यस्तो अवस्थामा पावर सेयरिङमा समस्या आउने निश्चित छ।"
प्रदेश बलियो बनाउन केन्द्रको राजनीतिको प्रभाव पर्नु हुँदैनः मुख्यमन्त्री अधिकारी,"बागलुङ : गण्डकी प्रदेशका मुख्यमन्त्री खगराज अधिकारीले प्रदेश बलियो बनाउन केन्द्रको राजनीतिको प्रभाव प्रदेशमा पर्न नहुने बताएका छन्। नेपाल पत्रकार महासंघ बागलुङले बिहीबार आयोजना गरेको पत्रकार सम्मेलनमा बोल्दै मुख्यमन्त्री अधिकारीले केन्द्रको अस्थिर राजनीतिको प्रभाव प्रदेशमा सोझै पर्दा प्रदेश कमजोर हुने बताएका हुन्। उनले प्रदेशका समस्याको समाधान गर्ने परिपाटीकाका साथ संघीयता ल्याएको बताए। संघीयता हामीले ल्याएको हो कसैले दिएको होइन, मुख्यमन्त्री अधिकारीले भने, यहाँभित्र समस्या हुन्छ समाधान गर्ने परिपाटीका साथ संघीयता ल्यायौं। संघीयता भनेको प्रदेश संरचना हो। मुख्यमन्त्री अधिकारीले नयाँ संरचनालाई कसरी प्रभावकारी बनाउन सक्छौं भन्ने विषयमा सबैको ध्यान जान जरुरी रहेको बताए। उनले प्रदेशका केही सीमाहरू रहेको बताए। साझा सूचीमा सुत्रबद्ध भएका अधिकारभन्दा आफ्ना एकल अधिकार थोरै रहेको मुख्यमन्त्री अधिकारीको भनाइ छ। मुख्यमन्त्री अधिकारीले प्रहरी समायोजन सम्बन्धी ऐन कार्यक्रम, संघीय निजामती ऐन कार्यक्रम, वित्तीय केन्द्रीकरणको उचित व्यवस्थापन गर्न प्रधानमन्त्रीलाई भेटेर सुझाव दिएको बताए। उनले प्रदेशले आफ्नो औचित्य पुष्टि गर्ने चुनौतीलाई सामना गर्दै अगाडि बढेको बताए।"
जनयुद्ध दिवसमा सार्वजनिक बिदा दिनु दु:खद निर्णय : ओली,"काठमाडौं : नेकपा एमाले अध्यक्ष केपी शर्मा ओलीले सरकारले हिंसा दिवस (जनयुद्ध दिवस) लाई राष्ट्रिय दिवस मनाएको भन्दै आपत्ती जनाएका छन्। बिहीबार भक्तपुरमा आयोजित एक कार्यक्रममा बोल्दै अध्यक्ष ओलीले हिंसा टुंगिएको भएपनि केही व्यक्तिमा हिंसाको धङधङी देखिनु दु:खद पक्ष भएको टिप्पणी गरे। अध्यक्ष ओलीले सरकारले जनयुद्ध दिवसमा देशभर सार्वजनिक बिदा दिएर दु:खद निर्णय गरेको बताए। हिंसा दिवसमा सार्वजनिक बिदा दिनु गत प्रवत्ति भएको उनको भनाइ छ। उनले भने,'हिंसा टुंगिएको थियो। तर हिंसाको धङधङी अझै पनि छ जस्तो देखिन्छ कतिपय मानिसको क्रियाकलापमा। अहिलेको सरकारले पनि हिंसा दिवसलाई राष्ट्रिय दिवस मनाएर त्यसलाई फेरि पनि राष्ट्रिय दिवस मनाउने भनेर क्यालेन्डरमा राख्ने समेत दु:खद निर्णय गर्यो। यसले हिंसाको मानसिकता हिंसाप्रति गर्व गर्ने प्रवृति नदेखिन्छ।' नेपाल हिंसाको पक्षमा नरहेको भन्दै उनले आन्तरिक द्वन्द्व र आन्तरिक कलह नेपाली जनतालाई स्वीकार्य नहुने बताए। 'आफैले छोडेर त्यो बाटो शान्ति प्रक्रियामा आइसकेपछि किन त्यसको महिमामण्डन गर्नुपर्यो,'उनले भने,' यसले संझीसंझीकन हिंसाप्रतिको पुरानो लगाव संयोगजस्तो मात्र लाग्छ मलाई। ' सरकारले जनयुद्ध दिवसका अवसरमा फागन १ गते सार्वजनिक बिदा दिएको थियो। सो बिदा आगामी दिनमा पनि मनाउने गरी सरकारी क्यालेन्डरमा समेट्ने निर्णय भइसकेको छ।"
राष्ट्रपति चयनबारे प्रचण्ड र माधवकुमार नेपालबीच भेटवार्ता,काठमाडौंः प्रधानमन्त्री पुष्पकमल दाहाल प्रचण्डर नेकपा एकीकृत समाजवादीका अध्यक्ष माधवकुमार नेपालबीच भेटवार्ता भएको छ । बिहीबार बिहान सिंहदरबारस्थित माओवादी संसदीय दलको कार्यालयमा भएको भेटवार्तामा राष्ट्रपति उम्मेदवारबारे छलफल भएको हो। भेटका क्रममा नेपालले प्रचण्डलाई निर्वाचनपछि एकीकृत समाजवादीलाई तत्कालीन गठबन्धनले राष्ट्रपति दिने सहमतिबारे स्मरण गराएका थिए। नेपालले प्रधानमन्त्री प्रचण्डलाई आफूलाई राष्ट्रपतिमा सघाउने कि नसघाउनेबारे जिज्ञासा राखेका थिए। जवाफमा प्रचण्डले यसबारे पार्टीमा थप छलफल गर्ने बताए। प्रचण्डले सबै दलको सहमति लिएर राष्ट्रपति उम्मेदवार तय गर्नुपर्नेमा जोड दिए। नेपालले पावर सेयरिङको विषयसमेत उठाएको बालुवाटार स्रोतले जनाएको छ। नेकपा एमाले अध्यक्ष केपी शर्मा ओलीले राष्ट्रपतिमा नेपाल र सुवास नेम्बाङको नाम अघि सारेका छन्। ओलीले राष्ट्रपतिमा आफ्नो नाम अघि सारेपछि नेपाल अन्य दलसँग छलफलमा जुटेका हुन्। नेपालसँगको भेटअघि प्रचण्डले राष्ट्रपतिको विषयमा नेपाली कांग्रेस सभापति शेरबहादुर देउवासँग छलफल गरेका छन्। बिहीबार बिहान प्रधानमन्त्री प्रचण्डलाई भेट्न सभापति देउवा बालुवाटार पुगेका थिए। भेटमा राष्ट्रपति निर्वाचनको बारेमा छलफल भएको छ। भेटका क्रममा कांग्रेसबाट राष्ट्रपतिको उम्मेदवार बन्ने संभावित व्यक्तिको बारेमा छलफल भएको बालुवाटार स्रोतले जनाएको छ। नेपाली कांग्रेसले वरिष्ठ नेता रामचन्द्र पौडेल र कृष्णप्रसाद सिटौलाको नाम अघि सारेको छ। बुधबार बेलुका पनि प्रधानमन्त्रीसँग सभापति देउवासहितका कांग्रेसका नेताहरूले राष्ट्रपति चयनका विषयमा छलफल गरेका थिए। दलहरूका आआफ्नै अडानले राष्ट्रपति उम्मेवारबारे अझैं टुंगो लागेको छैन्। शनिबार राष्ट्रपति उम्मेदवारको मनोनयन दर्ताको कार्यतालिका छ।
चक्रपथ विस्तारको काम छिट्टै अघि बढ्छ : नारायणकाजी श्रेष्ठ,"काठमाडौं : उपप्रधानमन्त्री एवं भौतिक पूर्वाधार तथा यातायातमन्त्री नारायणकाजी श्रेष्ठले चक्रपथ विस्तारको काम तीव्ररुपले अघि बढ्ने बताएका छन्। बिहीबार चक्रपथ विस्तारको दोस्रो खण्डअन्तर्गत कलंकीदेखि बसुन्धरा क्षेत्रको स्थगलत अनुगमनका क्रममा मन्त्री श्रेष्ठले विस्तारका क्रममा देखिएका समस्याको समधान भइसकेकाले अब तीव्ररुपले काम अघि बढ्ने बताएका हुन्। सडक विस्तारका क्षेत्रमा खम्बासहितका भौतिक संरचनाका कारण अवरोध भइरहेकामा अधिकांश क्षेत्रका साइट खाली भइसकेकाले अब कामलाई तीव्रता दिने उनले बताए। अनुगमनका क्रममा नेपालका लागि चिनियाँ राजदूत छन् सोङ,नेपाल विद्युत् प्राधिकरणका कार्यकारी निर्देशक कुलमान घिसिङ,काठमाडौं महानगरपालिकाका प्रमुख बालेन्द्र साहलगायत सहभागी थिए ।"
स्वास्थ्यमन्त्री गिरी र डब्लुएचओका महानिर्देशक टेड्रोसबीच भेटवार्ता,"स्विजरल्याड : स्वास्थ्य तथा जनसंख्या मन्त्री पदम गिरी र विश्व स्वास्थ्य संगठनका महानिर्देशक डा टेड्रोस अधानोम गेब्रेयससले भेटवार्ता भएको छ। बिरामी सुरक्षा सम्बन्धि पाँचौ मन्त्रीस्तरिय शिखर सम्मेलनमा नेपाली प्रतिनिधि मण्डलको नेतृत्व गर्दै स्वीट्जरल्याण्ड पुगेका मन्त्री गिरीले भेटमा विश्व स्वास्थ्य संगठनले नेपालको स्वास्थ्य क्षेत्रमा पुर्याएको योगदानको लागि धन्यवाद दिए । विशेष गरी खोप कार्यक्रम पोलियो लयागत खोप, विभिन्न प्रकोपहरूको नियन्त्रण रोकथाम, निवारण र उन्मूलनमा खेलेको योगदानको साथै मातृशिशु स्वास्थ्यमा नेपालका लागि खेलेको भूमिकाका लागि गिरीले धन्यवाद दिएको मन्त्रीका प्रमुख स्वकीय सचिव लक्ष्मण गिरीले जानकारी दिए। नसर्ने रोग र मानसिक स्वास्थ्य तथा प्रति जैविक औषधीको प्रतिरक्षा प्रणाली लगायतका हाल भइरहेका गतिविधी विस्तार र आपसी सहकार्य, समन्वय गर्ने विषयमा मन्त्री गिरीले अपेक्षा राखेका छन्। विश्व स्वास्थ्य संगठनका समन्वय सेन्टरहरू निर्माण र राष्ट्रिय जनस्वास्थ्य प्रयोगशालाको सुदृढीकरण स्वास्थ्य सुरक्षा र अन्तराष्ट्रिय स्वास्थ्य नियमनको कार्यान्वनका लागि मूल क्षमता अभिवृद्धिका लागि निरन्तर सहयोगका विषयमा छलफल भएको मन्त्रीका प्रमुख स्वकीय सचिव गिरीले बताए।"
मानव अधिकार सम्मेलनमा सहभागी हुन पूर्वप्रधानमन्त्री खनाल ढाका प्रस्थान,"काठमाडौं : पूर्वप्रधानमन्त्री झलनाथ खनाल सार्क हुमेन राइट्स फाउन्डेसनको आयोजनामा बंगलादेशमा मानव अधिकारको अवस्था नामक सम्मेलनमा सहभागी हुन ढाका प्रस्थान गरेका छन् । ढाकामा हुने मानव अधिकार सम्मेलनमा प्रमुख अतिथिको रुपमा सहभागी हुन बंगलादेश एयरलाइन्सबाट खनाल त्यसतर्फ प्रस्थान गरेका हुन् । पूर्वप्रधानमन्त्री खनालको साथमा उनकी धर्मपत्नी रविलक्ष्मी चित्रकार,नेकपा (एकीकृत समाजवादी) पार्टीका केन्द्रीय सदस्य ताज महम्मद मियाँ,नेकपा (एकीकृत समाजवादी) पार्टीका केन्द्रीय विदेश विभाग सचिव डाशंकर खतिवडा रहेका छन् । नेकपा एकीकृत समाजवादीका सम्मानित नेता तथा पूर्वप्रधानमन्त्री खनालले भोलि ढाकास्थित सर्वोच्च अदालत परिसरमा आयोजित मानव अधिकार सम्मेलन २०२३ लाई प्रमुख अतिथिको रुपमा सम्बोधन गर्ने कार्यसूचि छ । भोलि नै खनाल र बंगलादेशकी प्रधानमन्त्री शेख हसिनाबीच शिष्टाचार भेटघाट हुने कार्यक्रम तय भएको छ । साथै,अन्य उच्चस्तरीय भेटवार्ताहरू पनि तय भएको खनालको सचिवालयले जनाएको छ ।"
व्यक्तिगत स्वार्थले देश दुर्घटनातिर जाने सम्भावना बढ्यो : अध्यक्ष बिजुक्छे,भक्तपुर : नेपाल मजदुर किसान पार्टीका अध्यक्ष नारायणमान बिजुक्छेले शासक दलहरूले सिद्धान्त र दर्शनलाई भन्दा व्यक्तिगत स्वार्थलाई प्राथमिकतामा राख्दा देश दुर्घटनातिर जाने सम्भावना रहेको उल्लेख गरेका छन्। भक्तपुरमा बिहीबार आयोजित कार्यक्रममा उनले विदेशीको इसारामा चल्ने र विदेशीको हितमा काम गर्नेले कहिल्यै पनि देशको हितको निम्ति नसोच्ने बताए। व्यक्तिगत स्वार्थबाट टाढा रही सिंगो समाजलाई अगाडि बढाउने नीति नै समाजवादी नीति भएको उनको भनाइ थियो। शासक दलहरूबाट गरिब जनतालाई शिक्षाको पहुँचबाट टाढा राख्ने अनेक षड्यन्त्र भइरहेकाले यसतर्फ सचेत हुनुपर्नेमा उनले जोड दिए। उनले सरकारको नीतिगत खोटको विरोध र आलोचनालाई देशभक्त जनताले निरन्तरता दिनुपर्ने बताए।
पूर्वप्रधानन्यायाधीश राष्ट्रपति बन्न संविधान तगारो,"काठमाडौं : राष्ट्रपति सरकारी पद हो कि होइन ? यो प्रश्न अहिले बहसको केन्द्रबिन्दु बनेको छ। यो सरकारी पद नभएको तर्क गर्दै पूर्वप्रधानन्यायाधीशहरू राष्ट्रपति बन्न गृहकार्यमा छन्। तर, संवैधानिक कानुनका विज्ञहरू भन्छन्, पूर्वप्रधानन्यायाधीशलाई राष्ट्रपति बन्न संविधानले नै छेकेको छ। राष्ट्रिय मानव अधिकार आयोगबाहेक अन्य सरकारी पदमा नियुक्तिका लागि पूर्वप्रधानन्यायाधीशलाई संविधान नै तगारो बनेको छ। संविधानको धारा १३२ (२) मा लेखिएको छ, प्रधानन्यायाधीश वा सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकोमा बाहेक कुनै पनि सरकारी पदमा नियुक्तिका लागि ग्राह्य हुने छैन। संवैधानिक कानुनका ज्ञाता डा विपिन अधिकारी संविधानको यो व्यवस्थाका लागि राष्ट्रपति पदलाई पनि सरकारी नै मान्नुपर्ने बताउँछन्। यही संवैधानिक प्रावधानले पूर्वप्रधानन्यायाधीशलाई राष्ट्रपति हुनबाट रोक्ने डा अधिकारीको तर्क छ। यो धाराको उद्देश्यका लागि राष्ट्रपति पदलाई पनि सरकारी पद नै भन्नुपर्ने हुन्छ। सरकारले राष्ट्रपति नियुक्तिको प्रलोभन दिएर प्रधानन्यायाधीशबाट आफ्नो पक्षमा फैसला गराउन सक्ने भएका कारण नै यो संवैधानिक प्रावधान राखिएको हो, डा अधिकारीले अन्नपूर्ण पोस्ट्सँग भने, संविधानमा प्रस्टसँग उल्लेख गरिएको छ, राष्ट्रपति पद पनि सरकारी पद नै हो। पूर्वप्रधानन्यायाधीशलाई राष्ट्रपति हुनबाट संविधानले छेकेको छ। सर्वोच्च अदालतका पूर्वन्यायाधीश बलराम केसीका अनुसार संविधानमा प्रधानन्यायाधीशलाई अरू पदको आस नगर्न भनिएको छ। प्रधानन्यायाधीश भइसकेको व्यक्ति अरू पदको लोभ र आस नगर भनेर नै संविधानमा त्यो व्यवस्था गरिएको हो, पूर्वन्यायाधीश केसीले अन्नपूर्ण पोस्ट्सँग भने, विभिन्न व्यक्तित्वहरूलाई पदको लोभी भनेर मुलुकभित्र टीकाटिप्पणी भइरहेको छ । राष्ट्रपति हुन तयार देखिँदा पूर्वप्रधानन्यायाधीशहरू पनि त्यहीँं पदलोलुपताको श्रेणीमा पर्ने देखियो। संवैधानिक कानुनका ज्ञाता डा अधिकारी दलहरूले पूर्वप्रधानन्यायाधीशलाई राष्ट्रपति बनाउँदा समस्या थपिने बताउँछन्। निर्वाचनबाट राष्ट्रपति नियुक्त हुने भए पनि प्रलोभनको तत्व कायम रहन्छ, डा अधिकारीले भने, भविष्यमा प्रधानन्यायाधीशले पार्टीहरूलाई राष्ट्रपतिमा निर्वाचित गराउन बाध्य गराउन सक्छन्। निर्वाचित गराउने हो भने मात्र फेवर (समर्थन)मा फैसला गर्छु, नभए अपोजिट (विपरीत) फैसला गर्छु भन्न सक्छन्। त्यसको ग्यारेन्टी कसले लिने ? अर्का संवैधानिक कानुनका विज्ञ डा भीमार्जुन आचार्य पूर्वप्रधानन्यायाधीश मुलुकको अभिभावक बन्न खोज्नु नैतिक रूपमा पनि नसुहाउने बताउँछन्। राष्ट्रपति भनेको देश र संविधानको संरक्षक हो। राष्ट्र र संविधानको अभिभावक कहलाउन सक्ने छवि हुनुपर्छ। विवादमा नआएको व्यक्ति हुनुपर्छ, डा आचार्य भन्छन्, पेन्सन खाइरहेका व्यक्तिहरूका लागि राष्ट्रपति पद होइन। नैतिक मूल्य, मान्यता भएको तटस्थ व्यक्ति मात्र राष्ट्रपति पदका लागि उपयुक्त मानिन्छ। धारा २४८ (६) मा प्रधानन्यायाधीशहरू राष्ट्रिय मानव अधिकार आयोगको अध्यक्षमा मात्र नियुक्ति हुन सक्ने संवैधानिक व्यवस्था छ। धारा २४८ (६) (क) लेखिएको छ, अध्यक्षको हकमा मानव अधिकारको संरक्षण र सम्बर्द्धनको क्षेत्रमा विशिष्ट योगदान पुर्याएका प्रधानन्यायाधीश वा सर्वोच्च अदालतको न्यायाधीशको पदबाट सेवानिवृत्त व्यक्ति वा मानव अधिकारको संरक्षण र सम्बर्द्धन वा राष्ट्रिय जीवनका विभिन्न क्षेत्रमा कम्तीमा २० वर्ष क्रियाशील रही विशिष्ट योगदान पुर्याई ख्याति प्राप्त गरेको। मानव अधिकार आयोग अध्यक्षमा पूर्व प्रधानन्यायाधीशहरूले नियुक्ति लिइसकेका छन्। धारा १३२ (२) प्रधानन्यायाधीश वा सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकोमा बाहेक कुनै पनि सरकारी पदमा नियुक्तिका लागि ग्राह्य हुने छैन। धारा २४८ (६) देहायको योग्यता भएको व्यक्ति राष्ट्रिय मानव अधिकार आयोगको अध्यक्ष वा सदस्य पदमा नियुक्तिका लागि योग्य हुनेछ : (क) अध्यक्षको हकमा मानव अधिकारको संरक्षण र सम्बर्द्धनको क्षेत्रमा विशिष्ट योगदान पुर्याएका प्रधानन्यायाधीश वा सर्वोच्च अदालतको न्यायाधीशको पदबाट सेवानिवृत्त व्यक्ति वा मानव अधिकारको संरक्षण र सम्बर्द्धन वा राष्ट्रिय जीवनका विभिन्न क्षेत्रमा कम्तीमा २० वर्ष क्रियाशील रही विशिष्ट योगदान पुर्याई ख्याति प्राप्त गरेको,"
"प्रचण्डजीले राष्ट्रपतिमा कांग्रेसलाई समर्थन गर्दैनन्,गर्नु पनि हुँदैन : ओली","काठमाडौं : नेकपा एमालेका अध्यक्ष केपी शर्मा ओलीले राष्ट्रपति निर्वाचनमा माओवादीले एमालेलाई धोका नदिने दावी गरेका छन्। बिहीबार ओली निवास बालकोटमा आयोजित कार्यक्रमपछि पत्रकारसँग कुरा गर्दै अध्यक्ष ओलीले प्रचण्डले एमालेसँग पुस १० गते नै सम्झौता गरिरहेको भन्दै अरुलाई माओवादीले समर्थन नगर्ने दावी गरेका हुन्। राष्ट्रपतिमा कांग्रेसलाई प्रचण्डले समर्थन गरेमा गठबन्धन के हुन्छ ? भन्ने पत्रकारको प्रश्नको जवाफमा ओलीले पुस १० को सम्झौता कायम रहने बताए। उनले भने,'उहाँले सर्पोट गर्दै गर्नु हुन्न। गर्ने मिल्दैन। किन भने उहाँले हामीसँग पुस १० गते सम्झौता गरिसक्नु भएको छ।' अध्यक्ष ओलीले राष्ट्रपतिमा माधव नेपाल र सुवास नेम्बाङको नाम अघि सारेका छन्। तर,प्रधानमन्त्री प्रचण्डले राष्ट्रिय सहमतिअनुसार नै राष्ट्रपति बनाउनुपर्नेमा जोड दिँदै आएका छन्। राष्ट्रपति चयनबारे प्रधानमन्त्री प्रचण्डले विभिन्न दलका शीर्ष नेताहरूसँग छलफल जारी राखेका छन्।"
आजदेखि टेकु अस्पतालबाट फाइजरको बुस्टर डोज दिइँदै,"काठमाडौंः आजदेखि फाइजरको बुस्टर डोज टेकुस्थित शुक्रराज ट्रपिकल तथा सरुवा रोग अस्पतालमा लगाइने भएको छ । अस्पतालका इमरजेन्सी इन्चार्ज लिलानाथ भण्डारीले बिहान १० बजेदेखि ३ बजेसम्म बुस्टर डोज लगाइने व्यवस्था मिलाइएको जानकारी दिए । भण्डारीले अन्नपूर्णसँग भने,हामीले वुस्टर डोज खोप लगाउने व्यवस्था मिलाएका छौं । अब आजदेखि बुस्टर डोज दिइनेछ । मुख्यतः बुस्टर डोज नपाएर विदेश जाने यात्रुहरु अफ्ठेरोमा परेका थिए । गत सोमबार कोरोना भाइरस संक्रममणविरुद्धको अतिरिक्त मात्रा (बुस्टर डोज)का लागि थप खोप सोमबार नेपाल आएको थियो । खोपका लागि ग्लोबल एलायन्स(गाभी)ले कोभ्याक्समार्फत जर्मन सरकारले उपलब्ध गराएको खोप नेपाललाई उपलब्ध गराएको थियो । सोमबार ३ लाख ४५ हजार ६ सय मात्रा खोप आएको हो । यसअघि फागुन १ र फागुन ४ गते ३ लाख ४५ हजार ६ सय मात्राका दरले खोप आएको थियो । गाभीले कोभ्याक्स सुविधामार्फत् जर्मन सरकारले उपलब्ध गराएको फाइजरको बाइभ्यालेन्टखोप बुस्टर डोजका लागि मात्र प्रयोग गरिनेछ । नेपाललाई जर्मन सरकारले १५ लाख मात्रा खोप उपलब्ध गराउनेछ । सोमबारसहित बुस्टर डोजका लागि १० लाख ३६ हजार ८ सय मात्रा खोप नेपाल आएको छ । अब ४ लाख ६३ हजार मात्रा खोप आउन बाँकी छ ।"
कर्णालीका पूर्व सांसदहरू संगठित,"सुर्खेत : कर्णाली प्रदेशसभाका पूर्व सांसदहरू संगठित भएका छन्। उनीहरूले पूर्व प्रदेशसभा सदस्य मञ्च गठन गरेका हुन्। मञ्च नै गठन गरेर संगठित बनेका पूर्व सांसदहरूले कर्णालीको विकास, संघीयता कार्यान्वयन र प्रदेशसभालाई कानुन निर्माणमा सहजीकरण गर्ने बताएका छन्। संघीय संसद अन्तरगत प्रतिनिधिसभामा पनि पूर्व सांसद मञ्च रहेको छ। तर प्रदेशसभातर्फ भने कर्णालीमा पहिलो पटक पूर्व प्रदेशसभा सदस्य मञ्च गठन गरिएको हो। संघसंस्था दर्ता ऐन २०३४ अनुसार जिल्ला प्रशासन कार्यालय सुर्खेतमा दर्ता गरिएको उक्त मञ्चको अध्यक्षमा कर्णाली प्रदेशसभाका पूर्व सांसद दल रावल चयन भएका हुन्। उनी एमालेबाट प्रदेशसभाको सांसदमा हुम्लाबाट निर्वाचित भएका थिए। मञ्चको उपाध्यक्षमा पूर्व सांसद अमृता शाही, महासचिवमा कृष्णा शाह, सचिवमा पद्मा खड्का र कोषाध्यक्षमा मिनासिं रखाल छन्। ११ सदस्यीय कार्यसमितिको सदस्यमा प्रदेशसभाका पूर्व सांसदहरू करवीर शाही, राजु नेपाली, बद्यमीक्वारी बोहोरा, रातो कामी, झोवा विक र नन्दसिंह बुढा रहेका छन्। बुधबार पत्रकार सम्मेलन गरेर मञ्च गठनबारे जानकारी दिइएको हो। यो तदर्थ समिति भएको र चाँडै भेला गरेर नयाँ समिति चयन गरिने बताइएको छ। अध्यक्ष रावलले लोकतान्त्रिक गणतन्त्रलाई बलियो बनाउन, आफ्ना वितगका अनुभवहरू साट्दै प्रदेशका सांसदहरूलाई परामर्श दिन र कानून निर्माणमा सहयोग गर्न आफूहरू संगठित भएको दाबी गरे।"
एमाले अध्यक्ष केपी ओलीले मनाए ७२औं जन्मदिन (फोटो फिचर),काठमाडौं : नेकपा एमाले अध्यक्ष केपी शर्मा ओलीले ७२औं जन्मदिन मनाएका छन्। उनल पार्टीका नेताकार्यकर्ताहरूसँग पार्टी कार्यालय च्यासलमा जन्मिदन मनाएका हुन् भने समर्थकहरूसँग बालकोटस्थित निवासमा जन्मदिन मनाएका छन्। जन्मिदनको अवसरमा अध्यक्ष ओलीले पार्टीका नेताहरूलाई लड्डु खुवाएका थिए।
राष्ट्रपतिमा आश्वासन बाँड्दै प्रचण्ड,"राष्ट्रपति बनाउने प्रधानमन्त्रीले होइन। संघ र प्रदेशका सांसदहरू यसका मतदाता हुन्। यो गठबन्धन बन्दाको सम्झौताअनुसार राष्ट्रपति एमालेको भागमा परेको छ। त्यस अर्थमा प्रधानमन्त्री दाहाल एक मतदाता मात्र हुन्। तर, उनी यसका सर्वेसर्वा निर्णायक बन्दै आफ्नो दल, अन्य दल र स्वतन्त्र व्यक्तिहरू समेतलाई आश्वासन बाँड्दै हिँडेका छन्। काठमाडौं : एमाले प्रदेश सांसद तारादेवी ढकाल आफूलाई राष्ट्रपति बन्ने मौका दिन भन्दै पार्टीका शीर्ष नेताहरूसमक्ष पुगिन्। चर्चामा नआएकी अर्थात् त्यति नाम नसुनिएकी सांसद ढकालले यसो भन्दा नेताहरू अचम्मित भए । र, सोधे, ल भन्नुहोस् त, तपाईंलाई कसरी र किन बनाउने राष्ट्रपति ? उनको जवाफ थियो, प्रधानमन्त्री पुष्पकमल दाहाल प्रचण्ड नै मलाई राष्ट्रपति बनाउन चाहनुहुन्छ। उहाँले आश्वासन दिनुभएको पनि छ। तपाईंको पार्टीलाई मनाउनू, म बनाउँछु भन्नुभएको छ। अब पार्टीले सहयोग गर्नुपर्यो। उनी झापाबाट प्रदेश १ को प्रदेशसभामा प्रतिनिधित्व गर्छिन्। उनी एमालेबाट समानुपातिक सांसद बनेकी हुन्। एमालेको मूलधारसँग उनको निकटता छ। स्रोत भन्छ, पछिल्लो समय प्रचण्ड एमालेभित्र कसरी खेल्ने भन्नेमा लागेका छन्। यो पनि एउटा त्यसकै नतिजा हो। राष्ट्रपति निर्वाचन नजिकिँदै जाँदा दाहाल दलहरूभित्र खेलिरहेका छन्। कुन दलमा कसरी खेल्न सकिन्छ भनेर विभिन्न व्यक्तिलाई राष्ट्रपतिको ललिपप बाँडिरहेका छन्। पुरानो गठबन्धनदेखि नयाँ गठबन्धनका नेतालाई राष्ट्रपति बनाउने आश्वासन दिइरहेका छन्। ढकाल पनि त्यसमध्ये एक हुन् । राष्ट्रपति बनाउने प्रधानमन्त्रीले होइन। संघ र प्रदेशका सांसदहरू यसका मतदाता हुन्। यो गठबन्धन बन्दाको सम्झौताअनुसार राष्ट्रपति एमालेको भागमा परेको छ। त्यस अर्थमा प्रधानमन्त्री दाहाल एक मतदाता मात्र हुन्। तर, उनी यसका सर्वेसर्वा निर्णायक बन्दै आफ्नो दल, अन्य दल र स्वतन्त्र व्यक्तिहरू समेतलाई आश्वासन बाँड्दै हिँडेका छन्। यसरी उनले राष्ट्रपति बनाइदिन्छु भनेकाहरूको संख्या एक दर्जन नाघेको छ। कांग्रेसका वरिष्ठ नेता रामचन्द्र पौडेल, कृष्णप्रसाद सिटौलालगायतका नेतालाई पनि प्रचण्डले यस अघिदेखि नै आश्वासन दिन भ्याइसकेका छन्। पुरानो गठबन्धन कायम रहँदा नै प्रचण्डले कांग्रेस नेता रामचन्द्र पौडेललाई राष्ट्रपति बनाउने आश्वासन दिएका थिए। पाँचदलीय गठबन्धन बनाउन पनि पौडेलको मुख्यभूमिका थियो। जुन बेला देउवासमेत राजी थिएनन्, त्यो समय प्रतिनिधिसभा विघटनका विषय दाहाल र पौडेल एक ठाउँमा थिए। पाँचदलीय गठबन्धनको नेतृत्वमा नै रहेकाले पौडेल र दाहाल सम्बन्ध प्रगाढ बन्दै गयो। १७ पटक प्रधानमन्त्रीमा असफल भएका पौडेलले राष्ट्रपतिमा इच्छा जाहेर गरे। दाहालले पनि निर्वाचनपछि राष्ट्रपतिमा पौडेलको पक्षमा लविङ गर्ने आश्वासन दिए। पार्टी सभापति बन्दा आफ्नो गुट नै छोडेर देउवालाई पौडेलले साथ दिएका थिए। देउवाले पनि पौडेललाई त्यस्तै वचन दिए। निर्वाचनअघि नै पौडेल राष्ट्रपति हुने र प्रचण्ड प्रधानमन्त्री हुने विषय अनौपचारिक समझदारी बन्यो। निर्वाचनको परिमाणपछि ठूलो पार्टी बनेपछि देउवाले नै प्रधानमन्त्रीका लागि अग्रसरता देखाए। प्रधानमन्त्री र राष्ट्रपति दुवैमा दाबी नछोडेपछि प्रचण्ड हानिएर बालकोट पुगेर पुस १० मा प्रधानमन्त्री बनेका थिए। त्यो बेला पनि पौडेलले नै कांग्रेसकातर्फ गल्ती भएकाले प्रचण्ड बालकोट पुगेको अभिव्यक्ति दिएका थिए। ओलीको समर्थनमा प्रधानमन्त्री भए पनि पौडेलप्रति दाहालको सानुभूति नै रहँदै आएको थियो। यता अर्का नेता सिटौला अझ माओवादीसँग सशस्त्र द्वन्द्वकालदेखि निकट व्यक्ति हुन्। १२ बुँदे सहमति, शान्ति प्रक्रियामा सिटौलाको उनमा साथ छ। २०६२६३ आन्दोलन आसपास त आलोचकहरू सिटौलालाई माओवादी कांग्रेस नै भन्ने गर्थे। सिटौलाको सम्बन्ध त्यो पार्टीका नेतासँग भन्दा माओवादी नेतासँग राम्रो रहँदै आएको छ। उनले राष्ट्रपति बन्ने इच्छा गरेपछि प्रचण्डले साथ दिने वचन नदिने कुरै भएन। भारतको पनि सिटौलालाई सदासयता देखिन्छ। कांग्रेसभित्र देउवापछि भारतले चाहने व्यक्ति सिटौला नै हुन्। प्रचण्ड यतिमा मात्रै सीमित रहेनन्। पूर्वप्रधानमन्त्री डा बाबुराम भट्टराईलाई पनि प्रचण्डले राष्ट्रपति बनाउने वचन दिएका छन्। उनले गोरखामा चुनाव लड्नकै लागि भट्टराईलाई राष्ट्रपतिमा सहयोग गर्ने आश्वसन दिएका थिए। एकीकृत समाजवादीका अध्यक्ष माधवकुमार नेपाल, पूर्वप्रधानमन्त्री झलनाथ खनाललाई समेत उनले राष्ट्रपतिको वचन दिएका थिए। पछिल्लो समय साझा र गैरदलीय व्यक्ति भन्दै मन्त्रिपरिषद्का अध्यक्ष एवं पूर्वप्रधानन्यायाधीश खिलराज रेग्मीको नाम पहिलो पटक आयो। गैरदलीय व्यक्ति हुनुपर्छ भन्दै तत्कालीन मन्त्रिपरिषद्का अध्यक्ष रेग्मीको नाम भने व्यापक आलोचना भयो। त्यसपछि पूर्वप्रधानन्यायाधीश कल्याण श्रेष्ठमा बाहिर ल्याइयो। पूर्वसभामुख दमननाथ ढुङ्गाना, पूर्वप्रदेश प्रमुख अनुराधा कोइरालासम्मलाई राष्ट्रपति बनाउन आश्वासन दिन पनि उनले भ्याए। आफ्नै पार्टीका प्रदेश प्रमुख अमिक शेरचन, उपराष्ट्रपति नन्दबहादुर पुनको नाम पनि उनले लिइरहे। स्रोत भन्छ प्रधानमन्त्री दाहालले एमाले अध्यक्ष केपी शर्मा ओली र कांग्रेस सभापति शेरबहादुर देउवालाई समेत राष्ट्रपति बन्न आग्रह गरे। सुवासचन्द्र नेम्बाङको नाममा पनि दाहालले खेलेको एमाले वृत्तमा चर्चा हुन्छ। प्रचण्डले पार्टीबाट निर्णय गराएमा आफ्नो साथ रहने भन्दै उनलाई पनि उचाल्दै आए। एमालेबाट नेम्बाङ नै सबैभन्दा प्रमुख दाबेदार हुन्। उनको नाममा दाहालले खेल्न खोजेको एमालेका नेताहरू बताउँछन्। नेम्बाङ जस्तो नेताको नाम एमालेले प्रस्ताव गरेमा सोच्न सकिने अभिव्यक्ति माओवादी केन्द्रकै नेताहरूले पनि दिने गरेका छन्। मुलुकको अभिभाकत्व र संरक्षकत्वको भूमिकामा रहने राष्ट्रपति पदलाई यसरी हल्का बनाउने काम प्रधानमन्त्रीबाट हुन नहुने धेरैको विश्लेषण छ। राजनीतिक विश्लेषक नीलाम्बर आचार्य राष्ट्रपति जस्तो सम्मानित र संवैधानिक पदका बारेमा यसरी अनेक व्यक्तिको नाम चर्चा गर्नु गलत भएको बताउँछन्। राष्ट्रपति भनेको सम्मानित पद हो। यो कार्यकारी पनि होइन, संवैधानिक पद हो। यसलाई यसरी हल्का बनाउनु हुँदैन, उनले भने, प्रत्येकलाई प्रलोभन देखाउने काम भएको छ। त्यसले के देखाउँछ भने हाम्रो राजनीति मोलतोलमा केन्द्रित भएको छ। स्वार्थपूर्ण भएको छ। उनले राष्ट्रपतिको गरिमामा राजनीतिक नेतृत्वले घटाउने काम गरिरहेको बताए। एमाले स्थायी समिति सदस्य शेरबहादुर तामाङ राष्ट्रपति जस्तो गरिमामय पदलाई सस्तो बनाउन नहुने बताउँछन्। राष्ट्रपति गरिमामय पद हो। यसले राष्ट्रको अभिभावकत्व र संरक्षकत्व गर्छ। यसलाई हल्ला रूपमा बहसको विषय बनाउनु हुँदैन, उनले भने। राष्ट्रपति पद बाडँदै हिँड्नु अस्थिर राजनीतिकको परिचय भएको उनले बताए। प्रधानमन्त्रीले नै यसरी धेरैलाई आश्वासन बाँड्दै जानु गलत भएको उनको टिप्पणी छ। यसलाई उसलाई भन्दै बाँड्दै हिँड्ने काम गलत हो, त्यो पनि प्रधानमन्त्रीले नै। जसले गर्दा अस्थिर राजनीतिकको परिचय दिएको छ, उनले भने। नेता तामाङ पुस १० को समझदारीअनुसार एमालेले प्रस्तावको व्यक्तिको प्रस्तावक नै प्रचण्ड बन्नुपर्ने बताउँछन्। एमालेले इमानदारितापूर्व उहाँलाई प्रधानमन्त्री बनाएको हो। उहाँले त्यो सहमतिको आधारमा एमालेले प्रस्ताव गरेको राष्ट्रपतिको उम्मेदवार प्रस्तावक बन्नुपर्छ, उनले भने। दाहालले त्यो सहमतिविपरीत जान खोजे नयाँ राजनीतिक परिस्थितिको सिर्जना हुने उनको भनाइ छ। दाहालले यो समझदारी बाहिर गएमा उहाँको राजनीतिक नैतिकतामा पनि प्रश्नचिह्न खडा हुने उनको तर्क छ। प्रधानमन्त्री दाहाल र एमाले अध्यक्ष ओलीबीच पुस १० मा भएको सहमति औपचारिक रूपमा भत्किएको छैन। ओलीकै बलमा प्रधानमन्त्री बनेका दाहालका अभिव्यक्ति र क्रियाकलापले भने त्यो सहमतिको औचित्य सकिसकेको छ। १० गते प्रधानमन्त्री आफूले लिने र राष्ट्रपति एमालेलाई दिने सहमति भएको सबैलाई थाहै छ। तर, पुस २६ मा कांग्रेसले विश्वासको मत दिएपछि ओलीसँगको दूरी लम्बिदै गएको हो। तर, पनि प्रधानमन्त्री दाहाल ओलीसँग र पुरानो गठबन्धनको सहयात्री नेपाली कांग्रेससँग समानान्तर रूपमा गतिविधि गरिरहेका छन्। ओलीसँग उनको वार्ता भई नै रहेको छ। पुस १० देखि फागुन १० सम्मको दुई महिनाको अन्तरालमा २० पटक उनीहरूबीच भेटवार्ता भएको छ। कहिले बालुवाटार त कहिले बालकोट, कहिले खुमलटार त, कहिले सिंहदरबारमा उनीहरूको भेट भएको छ। कांग्रेससँग उनी त्यतिनै निकट देखिएका छन्। कांग्रेसले विश्वासको मत दिए लगत्तै सर्वदलीय बैठक दाहालले राखे। त्यसपछि कांग्रेस र माओवादी केन्द्रबीचमा औपचारिक अनौपचारिक रूपमा धेरै वार्ता संवाद भइरहे। ओलीलाई पनि समदूरी राख्ने गरी पछिल्लो समय गत सोमबार कांग्रेसका सभापति देउवासहितका नेतासँग प्रचण्डको भेटवार्ता भएको थियो। अझ माधव नेपालको नाम ओलीले राष्ट्रपतिमा प्रस्ताव गरेपछि त उनी थप नैतिक संकटमा नै परेका छन्। बुधबार बिहान ओली र प्रचण्डबीच भेटवार्ता भएको छ। भेटवार्तामा ओेलीले राष्ट्रपतिका लागि एकीकृत समाजवादीका अध्यक्ष माधवकुमार नेपाल र एमाले उपाध्यक्ष सुवासचन्द्र नेम्बाङको नाम अगाडि सारेका छन्। नेपालको नाम ओलीबाट आएपछि देउवालाई आवश्सान दिइसकेका प्रचण्डको भूमिका अब के हुन्छ भन्ने विषय अर्थपूर्ण भएको छ। नेपाललाई राष्ट्रपतिको साटो १ वर्ष प्रधानमन्त्री बनाउने आश देखाएर फकाउने वा नेपाललाई राष्ट्रपतिमा सहयोग गर्ने अथवा कांग्रेसलाई गर्ने उनी धर्मसंकटमा परेका छन्। पाँचदलीय गठबन्धन बनेका बेला पनि देउवा र प्रचण्ड २२ वर्ष र १ वर्ष नेपाल प्रधानमन्त्री हुने विषयमा अनौपचारिक सहमति भएको चर्चा थियो। ओलीले नेपालको नाम प्रस्ताव गरेसगै नेकपा एसको सक्रिया बढेको छ। बुधबार मात्रै नेकपा एसको सचिवालय बैठक बस्यो। बैठकले दुइटा निर्णय गरेको छ। कांग्रेस र नेकपा एस दुवैले राष्ट्रपतिमा दाबी गरेका छन्। दुवै दलले राष्ट्रपति निर्वाचनमा आआफ्ना उम्मेदवारलाई सघाउन आग्रह गरेका थिए। कुरा नमिलेपछि आगामी दिनमा छलफललाई निरन्तरता दिने मात्र सहमति भएको छ। नेकपा एसका महासचिव बेदुराम भुसालले राष्ट्रपतिमा दुवै दलले दाबी गरेको बताए। आआफ्नो दलले राष्ट्रपतिमा दाबी गर्नु स्वाभाविकै हो, उनले भने। राष्ट्रपतिको विषयमा सैद्धान्तिक छलफल भए पनि व्यक्तिको विषयमा चर्चा नै नभएको उनले दाबी गरे। हामीले आफ्नो पार्टीको उम्मेदवार हुँदा सहमतिमा जान सजिलो हुन्छ भन्ने कुरा राख्यौं। कांग्रेसले पनि यही कुरा राख्यो, भुसालले भने, जसले राष्ट्रपति पाए पनि साझा सहमतिको उम्मेदवार हुनुपर्छ भन्ने कुराकानी भएको छ। संवाद जारी राख्न सहमत भएका छौं। उनले संविधान र लोकतन्त्रको पक्षधरबीच छलफल र सहकार्य हुनुपर्ने बताए। ओली र नेपालको भेटवार्तामा समसामयिक विषय छलफल भएको उनको भनाइ छ। आफू छुटिएकाले कमजोर भएको भन्दै ओलीसँग मिलेर जान प्रस्ताव गरेको पनि भुसालले बताए। तर, ओलीले मिल्ने आधार केही पनि प्रस्तुत नगरेकाले अमूर्त कुरा भएको बताए। भूराजनीतिक छाया राष्ट्रपति निर्वाचनमा भूराजनीतिक छाया पनि देखिएको छ। चीन, भारत, अमेरिका, युरोपियन युनियन पनि यो विषयमा सक्रिय देखिएका छन्। उनीहरू आफू अनुकूलको राष्ट्रपति बनाउन चाहन्छन्। भारतीय विदेशसचिव विनयमोहन क्वात्रा आएर फर्किएपछि चिनियाँ राजदूत छन् सोङ एका एक सक्रिय भए। उनले प्रधानमन्त्री दाहाल र एमाले अध्यक्ष ओलीसँग पटकपटक भेटे। उनले नेकपा एसका अध्यक्ष माधवकुमार नेपालसँग पनि भेटे। उनी वाम गठबन्धनका पक्षमा देखिएका छन्। भारतीय राजदूत नवीन श्रीवास्तवको पनि सक्रियता त्यतिकै छ। उनले प्रधानमन्त्री दाहाललाई भेटेका छन्। ओलीनेपालको भेटघाट तथा कांग्रेसनेकपा एसका नेताको भेटवार्तामा पनि विदेशी चलखेलको विषयमा चर्चा भएको नेकपा एसका महासचिव बेदुराम भुसालले बताए। विदेशी चलखलेको विषयमा सतर्क हुने विषयमा कांग्रेससँग छलफल भयो। त्यस्तै ओलीसँगको भेटघाटमा यो विषमा छलफल भएको जानकारी आफूले पाएको छु, उनले भने। प्रचण्ड पुस १० गते पाँचदलीय गठबन्धन छोडेर बालकोट पुगे र, प्रधानमन्त्री भए। तर, उनी स्थिर रहेनन्। उनी बनेका गठबन्धनमा धोका दिँदै दौतरी फेर्दै जाँदा अठ्यारो पर्ने देखिन्छ। कहिले कांग्रेस बोक्ने, कहिले एमाले बोक्ने दाहालको चरित्रले नेपाली राजनीतिमा प्रभाव पारेको छ। २०६४ सालमा संसदीय राजनीतिमा प्रवेश गरेसँगै उनले कहिले एमालेसँग सहकार्य र कहिले कांग्रेससँग सहकार्य गर्दै आएका छन्। सहकार्य गर्नु त हाम्रो हो। तर, उनलाई आफ्नो स्वार्थका लागि दुवैलाई लडाइरहेका छन्। राजनीतिक विश्लेषक दीपकुमार उपाध्यय कांग्रेस र एमालेलाई लडाएर पाँचै वर्ष प्रधानमन्त्री हुने दाहालको चाहाना पूरा हुन गह्रो रहेको बताउँछन्। कांग्रेस र एमालेलाई लडाएर पाँच वर्ष प्रधानमन्त्री हुन्छु भन्ने दाहालको चाहना छ, त्यो यति सजिलो छैन। उनीहरूले पनि एउटा हदसम्म सहलान तर, चेत्तै जान्छन्, उनले भने। पूर्वराजदूतसमेत रहेका उपाध्याय नेपालका नेताहरूकै कारण विदेशी प्रभाव बढेको बताउँछन्। आइज भनेर बोलाएपछि त विदेशीले पेलिहाल्छन् नि !, उनले भने, पछिल्लो समय त देश विदेशीका लागि अनुकूल बनाउने काम भइरहेको छ। उनले राष्ट्रपति जस्तो सम्मानित पदलाई कार्यकारी बनाउने दलहरूको होडबाजी भइरहेको दुःख व्यक्त गरे। उनले प्रचण्डदेखि देउवा ओलीसम्मले राष्ट्रपतिलाई सस्तो बनाएको बताए। जसलाई राष्ट्रपति भनिने कारण पनि यो पदको गरिमामा आँच आएको छ, उनले भने, प्रधानमन्त्रीले नै जसलाई पनि राष्ट्रपति बनाइदिन्छु भन्दै हिँड्नु कतिसम्मको अनैतिकता ? यो अवसरवादको पराकाष्ठ हो।"
प्रचण्डलाई भेटेपछि नेपालले भने : राष्ट्रपतिमा विभिन्न विकल्पमा छलफल भइरहेको छ,"काठमाडौंः नेकपा एकीकृत समाजवादीका अध्यक्ष माधवकुमार नेपालले राष्ट्रपति उम्मेदवारीमा विभिन्न विकल्पबारे छलफल भइरहेको बताएका छन् । सिंहदरवारस्थित नेकपा माओवादी केन्द्रको संसदीय दलको कार्यालयमा प्रधानमन्त्री पुष्पकमल दाहाल प्रचण्ड सँगको भेटपछि नेपालले विकल्पमाथि छलफल भइरहेको बताएका हुन् । उनले भने,हाम्रा सामु अनेक अप्सनहरू छन् । ती अप्सन मध्ये बेस्ट अप्सन के हुन्छ, त्यसमा छलफल भइरहेको छ । व्यक्ति गौन कुरा हो । कुन व्यक्तिले राष्ट्रपति उने मुख्य कुरा होइन । देशको समस्या समाधान गर्ने विषयमा प्रयास भइरहेको छ ।"
राष्ट्रपति निर्वाचनमा राष्ट्रिय सहमति जुटाउने प्रयास जारी : देव गुरुङ,भक्तपुर : नेकपा (माओवादी केन्द्र) का महासचिव देव गुरुङले राष्ट्रपति निर्वाचनमा राष्ट्रिय सहमति जुटाउने प्रयास जारी रहेको बताएका छन्। बिहीबार भक्तपुरमा आयोजित कार्यक्रममा बोल्दै गुरुङले प्रधानमन्त्रीमा राष्ट्रिय सहमति जुटाउन सक्ने दलहरूले राष्ट्रपतिमा पनि राष्ट्रिय सहमति जुटाउनुपर्ने बताउँदै राष्ट्रपतिको सवालमा दलहरू कोलिसनमा जान नहुने बताए। उनले सरकार परिवर्तनका लागि गठबन्धनका स्वरूप परिवर्तन हुन सक्ने भए तापनि राष्ट्रपतिको निर्वाचनमा राष्ट्रिय सहमति जुटाउन नसके नेपाल विदेशीको क्रिडास्थल बन्दै दुर्घटनाको बाटोतर्फ जाने बताए। पछिल्लो समय सरकारमै बसेर गणतन्त्र समाप्त गर्ने योजनाहरू बाहिर देखिएको बताउँदै गुरुङले एमालेका केन्द्रीय सदस्य दुर्गा प्रसाईंले झापामा देखाएको हर्कतले के संकेत गर्छ भन्दै प्रतिप्रश्न गरे। रास्वपाका सभापति रवि लामिछानेले अदालतको पूर्णपाठ नआउँदै गृह मन्त्रालय माग्नुले पनि संविधान उल्लंघन गर्ने काम भएको गुरुङको भनाइ छ। पूर्व राजा ज्ञानेन्द्रले संविधानको उल्लंघन गर्दै बाहिर ल्याएको वक्तव्यतर्फ सरकारको ध्यान जान नसक्नु र सरकारमै बसेर निरन्तरता दिनेहरूको समूहले ढिला चाँडो गणतन्त्र उल्टाउने भन्दै समयमै यसतर्फ ध्यान दिनुपर्ने गुरुङले बताए।
पूर्व न्यायाधीश राष्ट्रपति बन्न सक्छन् : न्यायाधीश समाज,"काठमाडौं : न्यायाधीश समाजले अवकाश प्राप्त न्यायाधीशलाई निर्वाचनबाट परिपूर्ति गरिने पदमा नियुक्त गर्न संवैधानिक प्रावधान बाधा नहुने बताएको छ। समाजले अवकाश पाएका न्यायाधीश पनि निर्वाचनबाट परिपूर्ति गरिने पदमा योग्य रहने बताएको हो। बिहीबार विज्ञप्ति जारी गर्दै पूर्व न्यायाधीश समाजले भनेको छ, कुनै कानूनले सर्वोच्च अदालतबाट सेवा निवृत्त प्रधान न्यायाधीश वा न्यायाधीश उक्त पदको निर्वाचनमा उम्मेदवार हुन अयोग्य हुने गरी कुनै व्यवस्था गरेको देखिंदैन। निर्वाचन सम्बन्धी कार्य तालिकाको अधीनमा रहेर परेका उम्मेदवारी संविधान वा कानूनसम्मत रहे वा नरहेको कुराको निरुपण पनि निर्वाचन प्रक्रिया अन्तर्गत नै हुने हुन्छ। यस्ता कानूनी प्रक्रियाहरु कायम छँदाछँदै हतारोमा असान्दर्भिक र अनायास तबरबाट प्रतिकूल धारणाहरु सार्वजनिक हुनु रहस्यमय छ भन्ने पनि हामीलाई लागेको छ। निर्वाचनमा उम्मेदवार हुने वा नहुने भन्ने कुरा पूर्व न्यायाधीश लगायत योग्यता पुगेका आम नेपाली नागरिकको स्वतन्त्रता र ईच्छाधीन विषय रहेको विज्ञप्तीमा उल्लेख छ। न्यायाधीश समाजका अध्यक्ष ईश्वरीप्रसाद खतिवडाले जारी गरेको विज्ञप्तीमा भनिएको छ, कसलाई निर्वाचित गर्ने भन्ने कुरा संविधानद्वारा निर्माण गरिएको निर्वाचन मण्डल ( मतदाताहरु ) ले प्रयोग गर्ने स्वतन्त्र विवेक र बुद्धिमत्ताको विषय हो। यस प्रकारको संवैधानिक प्रक्रिया स्वभाविक रुपमा क्रियाशील हुने कुराप्रति सर्वसाधारणमा अनावश्यक भ्रम पैदा हुने गरी नेपालको राष्ट्रपति तथा उपराष्ट्रपति पदको आसन्न निर्वाचनको पूर्व सन्ध्यामा गरिएका पूर्व न्यायाधीशहरुप्रतिको असान्दर्भिक चर्चा, अमर्यादित टिकाटिप्पणी तथा योग्यता सम्बन्धमा अगाडि सारिएका आग्रह र पूर्वाग्रहपूर्ण दृष्टिकोणप्रति न्यायाधीश समाज नेपाल गम्भीर सरोकार, असहमति र आपत्ति प्रकट गर्दछ। सर्वोच्च अदालत बार एसोसिएसनले सर्वोच्च अदालतका पूर्वन्यायाधीशहरु राष्ट्रपति निर्वाचनका लागि उम्मेदवार हुन बन्देज भएको विषय सार्वजनिक गरेको थियो।"
युवामाथि सिंगो राष्ट्रको भरोसा छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले युवाहरू माथि सिंगो राष्ट्रको आशा र भरोसा रहेको बताए। बिहीबार काठमाडौंको टुँडिखेलस्थित सैनिक मञ्चमा आयोजित राष्ट्रिय सेवा दलको १७ औँ व्याच सिनियर डिभिजन तालिमको दीक्षान्त कवाजलाई सम्बोधन गर्दै प्रधानमन्त्री प्रचण्डले आजको अवस्थामा अनुशासित र राष्ट्रप्रति समर्पित युवा हरेक राष्ट्रको पहिलो आवश्यकता भएको र युवाहरूमाथि सिंगो राष्ट्रको आशा र भरोसा रहेको बताए। सरकारको उच्च प्राथमिकतामा परेको यस कार्यक्रमले युवाहरूलाई मुलुकप्रति समर्पित र राज्यका संस्थाहरूप्रति सम्मान गर्ने संस्कारयुक्त नागरिक बनाउनुका साथै विपद्को समयमा परिचालन गर्न सकिने तालिमप्राप्त स्वयंसेवक जनशक्ति उत्पादन गर्ने लक्ष्य राखेको उनको बताए। प्रधानमन्त्री प्रचण्डले देशभित्र विद्यमान विविध भाषा,संस्कृति,भेषभुषा एवं विशेषताहरूको जानकारीले युवाहरूलाई आफ्नो देशप्रतिको गौरव बढाउनुका साथै राष्ट्रिय एकताको भावनामा थप प्रतिवद्धताको विकास हुने विश्वास व्यक्त गरे। राष्ट्रिय सेवा दलको प्रमुख संरक्षक समेत रहेका प्रधानमन्त्री प्रचण्डले हाल विद्यमान ७७०० को संख्या बढाएर आगामी दिनमा तालिममा सहभागीको संख्या विस्तार गर्नुपर्ने आवश्यकताप्रति सरकार गम्भीर रहेको धारणा राखे। दीक्षान्त समारोहमा विभिन्न कवाज,कला प्रस्तुत गरिएको थियो । युवाहरूको व्यक्तित्व विकास गर्ने उद्देश्यले विसं २०२२ सालमा राष्ट्रिय सेवा दल स्थापना भएको थियो । यस वर्ष जुनियर डिभिजनअन्तर्गत ५,९७६ जना र सिनियर डिभिजनअन्तर्गत १७२८ जना गरी कुल जम्मा ७,५६८ जना छात्रछात्राहरूले राष्ट्रिय सेवा दलको तालिम गरेका छन् ।"
उपराष्ट्रपति दिन प्रधानमन्त्री सकारात्मक हुनुहुन्छ : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले आफूहरूको दाबी उपराष्ट्रपतिमा रहेको बताएका छन्। प्रधानमन्त्री पुष्पकमल दाहाल प्रचण्डसँगको भेटपछि उनले उपराष्ट्रपति दिन प्रधानमन्त्री सकारात्मक रहेको बताए। सिंहदरवारमा सञ्चारकर्मीसँग उनले भने, 'राष्ट्रपति निर्वाचनबारे परामर्श भयो। हामीले उपराष्ट्रपति हाम्रो पार्टीबाट हुनुपर्छ भन्यौं। प्रधानमन्त्रीज्यूले सकारात्मक छु भन्नुभयो। माओवादी संसदीय दलको कार्यालयमा भएको छलफलमा माओवादीबाट नारायणकाजी श्रेष्ठ र जसपाबाट राजेन्द्र श्रेष्ठ सहभागी थिए।"
"प्रधानमन्त्री प्रचण्ड र उपेन्द्र यादवबीच भेटवार्ता, जसपाले उपराष्ट्रपति नछोड्ने","काठमाडौं : प्रधानमन्त्री पुष्पकमल दाहाल प्रचण्ड र जनता समाजवादी पार्टीका अध्यक्ष उपेन्द्र यादवबीच भेटवार्ता भएको छ। सिंहदरवारमा उनीहरूबीच भेटवार्ता भएको हो। पाँच दलीय पुरानै गठबन्धन ब्युँताउने कसरत भइरहेका बेला उनीहरूबीच छलफल भएको हो। छलफलमा जसपाका वरिष्ठ नेता राजेन्द्र श्रेष्ठ पनि सहभागी थिए। छोटो समय भएको भेटघाटमा जसपा अध्यक्ष यादले उपराष्ट्रपतिको अडानलाई दोहोर्याएका थिए। उनले उपराष्ट्रपति दिने भएमात्रै गठबन्धन र सरकारमा समेत सहभागी हुने अडान लिएको स्रोतले बताएको छ। 'हाम्रो पार्टीको स्पष्ट माग उपराष्ट्रपति हो। उपराष्ट्रपति पाएमात्रै हामी गठबन्धन ब्युँताउने कुरामा होस् या सरकारमा सहभागी हुने कुरामा होस्, सहभागी हुनेछौं। त्यसबाहेक कुरामा हाम्रो समर्थन रहने छैन,' जसपाका एक नेताले बताए। बैठकमा बुधबार साँझ बालुवाटारमा भएको वार्ताका विषयमा पनि चर्चा भएको स्रोतको भनाइ छ। मन्त्रिपरिषद् बैठक बस्ने भएकाले पछि फेरि छलफल गर्नेगरी उनीहरूको छलफल बीचमै रोकिएको थियो।"
मन्त्रिपरिषद् बैठक सुरु,काठमाडौंः मन्त्रिपरिषद् बैठक सुरु भएको छ। सिंहदरवारमा केहीबेर अघिदेखि मन्त्रिपरिषद् बैठक सुरु भएको हो।
उपत्यकाको भौतिक निर्माणमा सुधार,"काठमाडौं : उपप्रधान तथा भौतिक पूर्वाधार तथा यातायात मन्त्री नारायणकाजी श्रेष्ठले मन्त्रालयको कार्यभार सम्हालेको २ महिना भयो। उनले कार्यभार सम्हालेपछि मन्त्रालयअन्तर्गतका सम्बन्धित निकायहरूका उच्चस्तरीय समन्वयात्मक समिति बनाएका थिए। समितिले उपत्यकामा भइरहेका सम्पूर्ण भौतिक पूर्वाधार निर्माणका गतिविधिहरूको निर्माण, कार्यान्वयन तथा अनुगमनको कार्यको प्रगतिका बारेमा पाक्षिक रूपमा छलफल गर्दै आइरहेको छ। समितिको बिहीबार बसेको चौथो नियमित बैठकमा उपत्यकाका विभिन्न क्षेत्रका सडक खण्डका प्रगति, ढल व्यवस्थापनमा भइरहका उपलब्धी लगायतका बारेमा सम्बन्धित निकायका प्रमुखहरूले मन्त्रीलाई जानकारी गराएका छन्। समन्वय समितिमा नेपाल विद्युत प्राधिकरण, काठमाडौं महानगरपालिका, ललितपुर नगरपालिका, काठमाडौं उपत्यका खानेपानी लिमिटेड, आयोजना कार्यान्वयन निर्देशनालय, काठमाडौं उपत्यका विकास प्राधिकरण, नेपाल दुरसञ्चार प्राधिकरण र सडक विभागको प्रतिनिधित्व रहेको छ। बैठकमा सडकको स्तरमा सुधार भएको बताइएको छ भने विद्युत प्राधिकरण तथा आयोजना कार्यान्वयन निर्देशनालयले थप समन्वय गरी अघि बढ्न निर्देशन दिएको छ। समितिको बैठकले समन्य समितिमा काठमाडौं उपत्यका खानेपानीको ढल व्यवस्थापन शाखालाई समावेश गराउने निर्णय गरेको छ। ढलका विकासका कारण सडक पूर्वाधार लगायतमा समस्या देखिएको भन्दै समितिमा राखी समन्वयात्मक रुपमा अघि बढ्ने जनाइएको छ। समिति गठनपछि उपत्यकाका सडक, ढल, खानेपानी, बिजुलीका तार व्यवस्थापनमा सुधार भएको मन्त्री नारायणकाजी श्रेष्ठले बताए। भइरहेका कामहरू सकारात्मक रूपमा नै अघि बढेका छन्, सुधार तथा प्रगतिका कामले थप तीव्रता पाउनुपर्छ, उनले भने। उपत्यकामा हुने भौतिक पूर्वाधार निर्माणलाई एकरुपता दिनका लागि एकीकृत योजना सुरु गर्नुपर्ने मन्त्री श्रेष्ठले सुझाए।"
एक आपसलाई सहयोग गर्दै अगाडि बढ्न आग्रह,"काठमाडौं : अन्तर्राष्ट्रिय पुरस्कार विजेता क्यानाडेली लेखक एवं पत्रकार नानाअबा डंकनले समावेशी समाचार कक्षले कसरी सशक्त रिपोटिङलाई सहयोग पुर्याउँछ भन्ने विषयमा एक विश्लेषणात्मक प्रस्तुति दिइन्। क्यानडा हाइ कमिसन र मिडिया एक्सन नेपालको संयुक्त आयोजनामा बिहिबार राजधानीमा भएको कार्यक्रममा पत्रकार एवं मिडिया अनुसन्धानकर्ता लक्ष्मण दत्त पन्तले क्यानाडेली पत्रकार डंकनलाई विभिन्न जिज्ञासा राखेर अन्तरक्रियालाई सहजीकरण गरेका थिए। क्यानडामा पत्रकार महिलाको संख्या पुरुषकै बराबरी भए पनि उनीहरूले निर्णायक तहको जिम्मेवारी भने अझै पाउन नसकेको यथार्थ उनले प्रस्तुत गरिन्। समाचार कक्षमा काम गर्ने पत्रकार महिलामध्ये धेरै जसो पार्ट टाइम र इन्टर्न रहकेकाले नेतृत्व तहमा निकै कम महिला पुगेको उनले जनाइन्। समाचार कक्षामा पनि महिलालाई समान रुपमा व्यवहार नगरिने र प्रमोसनलगायतका सेवा सुविधामा पनि केही विभेद हुने गरेको अनुभव उनले सुनाइन्। क्यानडाको कार्लटन विश्वविद्यालयको पत्रकारिता स्कुलमा पत्रकारिता, विविधता र समावेशी अध्ययनमा कार्टी अध्यक्षमा नियुक्ति पाएकी डंकनले समाचार कक्षमा महिलाले एक आपसलाई सहयोग गर्दै अगाडि बढ्नुपर्नेमा जोड दिइन्। पत्रकारितामा करिव १५ वर्षको अनुभव बटुलेकी डंकनले विगत लामो समयसम्म क्यानाडेली ब्रोडकास्टिङ कर्पोरेसन (सीबीसी)मा काम गरेकी छन्। मिडिया गर्लफ्रेन्ड्स पोडकास्ट कम्पनी र नेटवर्कका कार्यकारी निर्देशकसमेत रहेकी डंकनले आफूले एक राष्ट्रिय टेलिभिजन कार्यक्रमको होस्टको रुपमा कसरी उनको कामलाई मान्यता दिइयो र अझै बढी कार्यक्रमहरूका प्रस्तोता बन्न उनलाई प्रस्ताव आइरहे भन्ने स्मरण गरिन्। यसै क्रममा एक दिन उनका सहकर्मीले ती अवसरहरू उनले महिला र कालो समूदायको प्रतिनिधित्व गर्ने भएकाले पाएको टिप्पणी गर्दा उनलाई निकै रिस उठेको र आफ्नो क्षमतामाथि शंका गरिएको महशुस भएको पनि बताइन्। सीबीसीकी पत्रकारका रुपमा उनले फ्रेस एयर, डे सिक्स, मेट्रो मर्निङ, हेयर एण्ड नाउलगायतका थुप्रै लोकप्रिय कार्यक्रम सञ्चालन गरिसकेकी छन्।"
वडा कार्यालय परिसरका काठ अवैध रूपमा काटिँदै,"परासी : नवलपरासीको रामग्राम नगरपालिका वडा नं १ को कार्यालय परिसरमा रहेका काठ अवैध रूपमा काटिएको छ। अवैध रूपमा दिउँसै काठ काटिए पनि जनप्रतिनिधिहरूले वास्ता नगरेको भन्दै स्थानीयले वडा अध्यक्षको मिलेमतोमा उक्त कार्य भएको आरोप लगाएका छन्। वडा कार्यालय परिसरमा रहेका काठ अवैध रूपमा काटिएको स्थानीयले जानकारी गराएपछि प्रहरीले काठ बरामद गरेको छ। बरामद काठ डिभिजन वन कार्यालय परासीमा पठाइएको जिल्ला प्रहरी कार्यालयका सूचना अधिकारी डीएसपी भोजराज पाण्डेले जानकारी दिए। बगैंचा क्षेत्र रहेको १४ कठ्ठा सार्वजनिक जग्गामा आधारभूत स्वास्थ्य केन्द्रसँगै वडा कार्यालयको भवन निर्माण गरिएको छ। केही दिनमा वडा कार्यालय सर्ने तयारीमा छ। वडा कार्यालय परिसरबाट अवैध रूपमा काटेर अन्यन्त्र लैजान लागेको अवस्थामा टेक्टरसहित १६३ क्विफिट गोलिया काठ बरामद भएको डिभिजनल वन कार्यालयका सहायक वन अधिकृत डिलाराम पौडेलले जानकारी दिए। काठसहित ६ जना व्यक्ति पक्राउ परेका छन्। यो वन क्षेत्र होइन। सार्वजनिक जग्गा हो। सार्वजनिक जग्गामा रहेका काठ काट्नु परेका कारणसहित स्थानीय तहले निर्णय गरेर वन कार्यालयसँग अनुमति माग्नु पर्छ। तर निर्णय नगरी काटेकाले अवैध भयो, सहायक वन अधिकृत पौडेलले भने। बरामद काठमा सबैभन्दा बढी सिमल छ। केही जामुन र आँप रहेका छन्। वडाअध्यक्ष रुद्र प्रकाश उपाध्यायले केही महिना अघि उक्त क्षेत्रको काठ काट्नका लागि नगरपालिकामार्फत वन कार्यालयसँग अनुमति माग्ने निर्णय भएको बताए। १२ दिनमा वडा कार्यालय सर्ने तयारीमा रहेको उनले बताए। त्यहाँ रहेका रुख हटाउनुपर्ने थियो। त्यही भएर वडाले निर्णय गरेर नगरपालिकालाई पत्रचार गरेका थियौं। अनुमति नपाउँदै कस्ले काटे थाहा भएन, अध्यक्ष उपाध्यायले भने। स्थानीय काठ मिलमा बिक्रीका लागि पठाउने उद्देश्यले काठ काटिएको स्थानीयको आरोप छ। यसअघि पनि त्यसरी काटिएका केही काठ समिलमा पठाइएको स्थानीयको भनाइ छ। तर वडाध्यक्ष उपाध्यायले काठ काटेको बारे आफू अनविज्ञ रहेकाले आफूमाथि लगाइएको आरोप निराधार रहेको दाबी गरे। कानुन विपरीत काम गर्नेले सजाय पाउनु पर्छ, उनले भने। बरामद काठ, टेक्टर र व्यक्ति उपर जिल्ला अदालतबाट म्याद थप गरी कारबाही प्रक्रिया अघि बढाइएको सहायक वन अधिकृत पौडेलले जानकारी दिए।"
डीआईजी सिंहको राजीनामा स्वीकृत,"काठमाडौं : नेपाल प्रहरीका प्रहरी नायब महानिरीक्षक (डीआईजी) अशोक सिंहको राजीनामा स्वीकृत भएको छ। गृह मन्त्रालयका प्रवक्ता जितेन्द्र बस्नेतले उनको राजीनामा स्वीकृत भएको अन्नपूर्णलाई जानकारी दिए। अख्तियार दुरुपयोग अनुसन्धान आयोगले उनको नागरिकताबारे छानबिन गरेपछि डीआईजी सिंहले राजीनामा दिएका थिए। उनको नागरिकतामा भएको जन्ममिति विवादमा आएको थियो। सिंहको जन्म मिति, नागरिकता र शैक्षिक योग्यताका विषयलाई लिएर अख्तियार दुरुपयोग अनुसन्धान आयोगमा उजुरी परेको थियो। सिंह सुदूरपश्चिम प्रदेश प्रहरी प्रमुखका रुपमा कार्यरत थिए।"
निःशुल्क स्वास्थ्य शिविरमा ११० ले सेवा लिए,"विराटनगर : जेबी टुहुरे फाउण्डेशनले मोरङको मधुमल्लामा निःशुल्क स्वास्थ्य शिविर तथा परामर्श शिविर सेवा सञ्चालन गरेको छ। स्वास्थ्य शिविरबाट १ सय १० बिरामीले निःशुल्क सेवा लिएका छन्। मधुमल्ला अस्पतालमा आयोजित शिविरमा विशेषज्ञ चिकित्सकले निःशुल्क चेकजाच गरेका थिए। फाण्डेशनकी अध्यक्ष निर्भिका टुहुरेले स्वास्थ्य शिविरमा सुगर, प्रेसर तथा मृगौला रोगीहरुको ल्याब परीक्षण गरिएको जानकारी दिइन्। शिविरमा डा सरोज मण्डल, डा अनुपम घिमिरे, डा सलव सापकोटा, डा वीरेन्द्र दुलालले बिरामीको स्वास्थ्य परीक्षण गरेका थिए। शिविरमा यौन तथा लागूऔषध दुर्व्यसनीविरुद्ध युवा शिक्षा कार्यक्रम मार्फत परामर्श सेवासमेत प्रदान गरिएको थियो। जनप्रिय गायक दिवंगत जेबी टुहुरेका नाममा स्थापित फाउण्डेशनले विभिन्न सामाजिक सेवाका कार्यक्रम गर्दै आएको छ।"
फागुन तेस्रो सातादेखि पोखराजोमसोम हवाई उडान नियमित,जोमसोम : गत मंसिर १५ गतेदेखि बन्द रहेको पोखराजोमसोम हवाई उडान फागुन तेस्रो सातादेखि नियमित हुने भएको छ। समिट एयरले फागुन १७ र तारा एयरको जहाजले फागुन २२ गतेदेखि पोखराजोमसोम हवाई सेवा सुरु गर्ने भएको छ। अत्यधिक चिसो र हिमपातको जोखिम हुने भएकाले तारा र समिटले हवाई सेवा स्थगित गरेका थिए। हिउँदयाममा पर्यटकीय सिजन नभएकाले निजी एयरलाइन्स कम्पनीले पोखराजोमसोम हवाई सेवा अनिश्चितकालका लागि बन्द गरेका थिए। हिउँदयामको सकिएकाले हवाई सेवा नियमित सञ्चालनमा ल्याउने तयारी भइरहेको समिट एयरलाइन्सका पोखराका प्रबन्धक पोषणमणि त्रिपाठीले जानकारी दिए। जोमसोम उडानका लागि अग्रिम टिकट बुकिङ खुला भइसकेको उनले बताए। पर्यटकीय सिजन सुरु भइसकेकाले पोखराजोमसोम उडानलाई नियमित गर्न पहल भइरहेको तारा एयर जोमसोमका प्रतिनिधि सुजन लालचनले जानकारी दिए।
रोकिएन कलिलै उमेरमा आमा बन्ने क्रम,"चितवन : सरकारले बिहेबारी २० वर्ष पारी भन्ने नारा कार्यान्वयनमा ल्याए पनि सानो उमेरमै आमा बन्ने क्रम रोकिएको छैन। स्वास्थ्य कार्यालय चितवनका अनुसार चालु आर्थिक वर्षको ६ महिनामा तीन हजार ६९ जना २० वर्षभन्दा कम उमेरका महिला आमा बनेका छन्। कार्यालयका जनस्वास्थ्य अधिकृत गीताञ्जली ढकालका अनुसार उनीहरुमध्ये दुई हजार छ सय ६३ जनाले दक्ष प्रसूतिकर्मीबाट सेवा लिएका छन् भने तीन सय ८६ जनाले दक्ष स्वास्थ्यकर्मीबाट सेवा लिएका छन्। यस्तै अन्य स्वास्थ्यकर्मीबाट सेवा लिने १८ जना र दुई जनाले घरमानै नवजात शिशु जन्माएका हुन्। उनले भने, 'यसै वर्षबाट यो तथ्याङ्क राखिएको हो। गत वर्षको तुलना गर्न सकिँदैन।' चालु आर्थिक वर्षको हालसम्म २० वर्ष माथिका ६ हजार तीन सय ८९ जनाले शिशु जन्माएको उनले बताए। उनीहरुमध्ये दुई हजार एक सय ८६ जनाले दक्ष प्रसूतिकर्मीबाट, चार हजार सात सय ४३ जनाले दक्ष स्वास्थ्यकर्मीबाट, २१ जनाले अन्य स्वास्थ्यकर्मीबाट र ३९ जनाले घरमानै बच्चा जन्माएको स्वास्थ्य कार्यालयले जनाएको छ। उनका अनुसार जिल्लामा यसवर्षको हालसम्म एक सय ३९ शिशु मृतावस्थामा जन्मिएका थिए। यस्तै दुई सय ३३ आमाले दुई शिशु जन्माएका छन्। अघिल्लो आर्थिक वर्षमा दुई हजार सात सय पाँच जनाले २० वर्ष भन्दा कम उमेरमा पहिलो गर्भ जाँच गराएका थिए। तीमध्ये १६, २०, २४,३२ र ३६ हप्तामा एक हजार ४६ जनाले गर्भ परीक्षण गरेको कार्यालयको तथ्याङ्कले देखाएको छ। सोही समयमा २० वर्ष भन्दा माथिका १८ हजार तीन सय ३९ जनाले पहिलो पटक गर्भ परीक्षण गराएका थिए। भरतपुर अस्पतालका वरिष्ठ स्त्री तथा प्रसूति रोग विशेषज्ञ डा रामप्रसाद सापकोटाका अनुसार कम उमेरमा नवजात जन्माउँदा आमा र शिशु दुबैको ज्यानको खतरा हुने गर्दछ। कम उमेरमा शिशु जन्माउँदा आमा शारीरिक तथा मानसिक रुपमासमेत तयार भइसकेको नहुने भएकाले शिशुका स्वास्थ्यमा समस्या आउने सक्ने उनले बताए। उनका अनुसार सानो उमेरमा विवाह गरेर शिशु जन्माउने गर्दा पाठेघरमा समस्या आउने गरेको छ। बढी सङ्ख्यामा ग्रामीण क्षेत्र र सीमान्तकृत समुदायमा यो समस्या रहेको उनको भनाइ छ। चेतनाको अभावका कारण यो समस्या देखिएको जनाउँदै उनले भने, 'परीक्षणमा आउनेलाई गाउँमा सानै उमेरमा विवाह गर्न नहुने सम्बन्धी चेतनासमेत दिने गरेका छौँ।' सानो उमेरमा शिशु जन्माउँदा आमामा उच्च रक्तचापका कारण बेहोस हुने, शिशु कम तौलको जन्मने, आमामा सङ्क्रमण हुने जस्ता समस्या देखिने गरेको उनले बतााए। रासस"
मिनी ट्रक दुर्घटना हुँदा एक जनाको मृत्यु,"वीरेन्द्रनगर : कालीकोट जिल्लाको तिलागुफा नगरपालिका५, धनाडामा मिनी ट्रक दुर्घटना हुँदा एक जनाको मृत्यु भएको छ। दुर्घटनामा परी घाईते भएका गाडी चालक दैलेख चामुण्डाविन्द्रासैनि नगरपालिका७, पाल्तडाका २९ वर्षीय छविप्रसाद चौलागाईंको उपचारका क्रममा मृत्यु भएको हो। यस्तै दुर्घटनामा एक जना घाइते भएका छन्। घाइते हुनेमा सहचालक सोही स्थानका १८ वर्षीय दिनेश शाही छन्। उनको कर्णाली स्वास्थ्य विज्ञान प्रतिष्ठान जुम्लामा उपचार भइरहेको जिल्ला प्रहरी कार्यालय कालिकोटका प्रमुख डीएसपी जयस्वर रिमालले जानकारी दिए। उनका अनुसार मुगुबाट खाली ग्यास सिलिण्ड लिएर सुर्खेत आउँदै गरेका कर्णाली प्रदेश ०२००१ ख ०३५६ नम्बरको मिनी ट्रक कालिकोटको तिलागुफा नगरपालिका धनाडास्थित सुर्खेत जुम्ला राजमार्गमा दुर्घटना भएको हो। उक्त ट्रक कर्णाली राजमार्ग सडकबाट अन्दाजी ५ सय मिटर तल खसेको छ।"
"ग्वार्को चोकमा अत्यधिक ट्राफिक जाम, यात्रुलाई सास्ती","काठमाडौं : पछिल्ला केही दिनयता ग्वार्को चोकमा ट्राफिक जाम बढेको छ। उक्त सडकमा यात्रा गर्ने यात्रुले घण्टौ जाममा बस्नुपर्ने बाध्यता छ। ग्वार्को चोकदेखि कोटेश्वर सडकखण्डको केही भागको सडक पुरै भत्काइएको छ। मुख्य सडकमै ट्राफिक जाम बढेपछि यात्रुहरू सास्तीमा परेका छन्। सवारी साधनहरू घण्टौ जाममा पर्ने गरेका छन्। उपत्यका ट्राफिक प्रहरी कार्यालय काठमाडौंका प्रवक्ता राजेन्द्रप्रसाद भट्टका अनुसार ललितपुरको ग्वार्को चोकमा फ्लाइओभर निर्माण कार्य सुरु भएसँगै सडकमा ट्राफिक जाम बढ्न थालेको हो। उनी भन्छन्, 'उक्त सडकमा जाम बढेको भन्दै दीर्घकालीन रूपमा ट्राफिक व्यवस्थापन गर्न फ्लाईओभर निर्माण गरिँदै छ।' ग्वार्को चोकमा गत शनिबारबाट फ्लाइओभर निर्माण कार्य सुरु भएपछि सडकमा ट्राफिक जामको समस्या बढ्दै गएको हो। फ्लाइओभर निर्माण सम्पन्न नहुन्जेलसम्म बिहान ६ बजेदेखि कोटेश्वरबाट सातदोबाटोतर्फ जाने यात्रुवाहक, मालवाहक तथा दुईपांग्रे सवारी साधनलाई बालकुमारी पुलबाट सर्भिस लेनमा र साना चारपांग्रे सवारी साधनलाई द्रुत मार्गबाट सञ्चालन गरिएको छ। तर पनि सडकमा जाम घटेको छैन। ट्राफिक प्रवक्ता भट्टले यात्रुहरूलाई वैकल्पिक बाटो प्रयोग गरिदिन आग्रह गरेका छन्। उनले भने, 'फ्लाई ओभर निर्माणको काम पूरा नहुन्जेलसम्म यो सडकमा जामको समस्या समाधान नहुन सक्छ। आवश्यक परेको अवस्थामा बाहेक यो बाटो प्रयाग नगरौं। यसले गर्दा सडकमा सवारीको चाप कम हुन्छ र जाम कम हुन्छ।' चक्रपथको विस्तारित खण्ड कोटेश्वरदेखि कलंकीसम्म तीन ठाउँमा फ्लाइओभर निर्माण गरिँदैछ। सुरुको चरणमा ग्वार्को चोकमा फ्लाईओभर निर्माण गर्न लागिएको हो। ग्वार्को चोकमा बन्ने फ्लाइओभर निर्माणको काम डेढ वर्षभित्र सक्ने बताइएको छ। चक्रपथ विस्तार आयोजनाअन्तर्गत विस्तारित सडकखण्डमा कोटेश्वरदेखि कलंकीसम्म जाम हुने तीन क्षेत्रमा फ्लाइओभर निर्माण गरिँदैछ। अन्तर्राष्ट्रिय स्तरको मापदण्डमा फ्लाइओभर निर्माण गर्न लागिएको हो। जसको ४५५ मिटरको लम्वाई र ६ मिटरको उचाई हुनेछ। यो फ्लाईओभरको दायाँ बायाँ र्याम्प पनि बनाइनेछ।"
सार्वजनिक शौचालय माग गर्दै उच्च अदालतमा रिट,"बुटवल : बुटवलमा सार्वजनिक शौचालय स्थापना तथा व्यवस्थापनको माग गर्दै उच्च अदालतमा रिट दायर भएको छ। लुम्बिनी बौद्ध विश्वविद्यालय सिटी क्याम्पस बुटवलमा कानून संकायमा अध्ययनरत विद्यार्थी केशव घर्ती मगरले बुटवल उपमहानगरलाई विपक्षी बनाउँदै बिहीबार उच्च अदालत तुलसीपुर बुटवल इजलासमा रिट दायर गरेका हुन्। बुटवललाई सात वर्षअघि खुला दिसामुक्त घोषणा गरिएपनि त्यसको कार्यान्वयन नभएको, उपमहानगरले मानवीय चलहपहल हुने स्थानहरूमा सार्वजनिक शौचालय नबनाउँदा नागरिकहरू खुला स्थानमै शौच गर्न बाध्य भएको रिट निवेदनमा उल्लेख छ। बुटवलमा हजारौं सवारीसाधन र त्यसमा मानिसहरू आउजाउ हुने गरेको तर शौच गर्ने उपर्युक्त विकल्प नभएको भन्दै त्यसको व्यवस्थापन गर्न माग गरिएको छ। बुटवल उपमहानगरपालिका क्षेत्रभित्र नाजुक अवस्थामा रहेका शौचालयहरू पनि महिला तथा पुरुषहरूका लागि मात्र रहेकाले लैंगिक असमानता देखिएको रिट निवेदनमा भनिएको छ। स्थानीय सरकार सञ्चालन ऐन २०७४ को दफा १२ को उपदफा २ को ग को ९ मा सार्वजनिक शौचालय, स्नान गृह तथा प्रतिक्षालयको निर्माण र व्यस्थापन गर्ने, गराउने जिम्मेवारी स्थानीय सरकारको छ। बुटवल उपमहानगरले कानूनले तोकेको जिम्मेवारीसमेत पूरा नगरेकाले रिट निवेदन दिइएको घर्तीले बताए। सार्वजनिक शौचालय नहुँदा भइरहेको खुला शौचले सहर दुर्गन्धित मात्रै नभई पखलाजन्य महामारीहरू फैलिन सक्ने जोखिम रहेको उनले बताए। रिट निवेदनमा अपाङ्ग तथा लैगिंकमैत्री सार्वजनिक शौचालय निर्माणका लागि बुटवल उपमहानगरको नाममा परमादेश माग गरिएको छ। त्यस्तै सार्वजनिक शौचालय निर्माणका लागि समय लाग्ने भएकाले तत्कालका लागि हाल सञ्चालनमै रहेका सार्वजनिक शौचालयहरूको सफाईसहितको व्यवस्था गर्नका लागि आन्तरिम आदेशको माग गरिएको छ। लुम्बिनी बौद्ध विश्वविद्यालय सिटी क्याम्पस बुटवलमा अध्ययनरत विद्यार्थीहरूले यसअघि छाडा चौपाय नीयन्त्रणको माग गर्दै उच्च अदालतमा रिट दायर गरेका थिए। बुटवल उपमहानगर, देवदह, तिलोत्तमा नगरसमेतलाई विपक्षी बनाइएको रिटमा अदालतले अन्तरिम आदेश दिएको छ।"
अर्थहीन सुन,"बगैंचाका धनी एकदमै लोभी थिए। ती कञ्जुस मान्छे आफूले प्राप्त गर्ने सुनका सिक्कालाई सधैं बगैंचाको ढुंगामुनि खाडल खनेर लुकाउँथे। दिनहुँ सुत्नुअघि ती मान्छे ढुंगामा गएर सुन लुकाउँथे। सँगै कति सुन जम्मा पारें भनेर गन्थे पनि। जति पनि कमाउँथे, सबै सुन किन्नमै खर्च गर्थे ता कि सुनले भरिपूर्ण हुने उनको विचार थियो सायद। अचम्म नै भन्नुपर्छ, उनले त्यो सुन कहिल्यै खर्च गरेनन्। एक दिन एउटा चोर ती कञ्जुस मान्छेको बारेमा थाहा पाएर पछि लाग्यो। बूढो मान्छे सधैं झैं बगैंचा पुगे र सुन लुकाए। मान्छे फर्किएपछि उसले सुन चोर्यो। भोलिपल्ट ती मान्छेले चोरले सुन चोरेको थाहा पाए। आफ्नो सर्वस्व सकियो भन्दै ती मान्छे रुन कराउन थाले। उनको रोदन छिमेकीले सुने। के भयो भन्दै उनी त्यही बगैंचामा आइपुगे। बगैंचा ठूलो भएकाले उनलाई एकछिन खोज्न समय लाग्यो। आवाज पहिल्याएपछि दुईको भेट भयो। आवाज सुनेर अरू मानिस पनि त्यहीँ आए। कञ्जुस बूढो मान्छेले सबै कुरा बताए। छिमेकीले भने, तिमीले घरभित्र किन पैसा बचत गरेनौं ? केही किन्नु पर्दा पनि सजिलो हुन्थ्यो। किन्ने रे ?, कञ्जुस मान्छेले भने। उनी छक्क परे। उनले भने, मैले कुनै पनि चिज किन्न सुनको प्रयोग गरिनँ। म यो कहिल्यै खर्च गर्दिनँ। यो सुनेर ती छिमेकीले सबैका सामु सुन गाडिएको भनिएको खाडलमा ढुंगा हाने। अनि बोले, यदि त्यस्तो हो भने यो ढुंगा सुरक्षित गर। किन ? प्रश्न तेर्सियो। छिमेकीले पुनः भने, किनकि हराएको सुन जत्तिकै बेकार छ यो ढुंगा पनि।"
चार महिनापछि पोखरामा हिउँदे वर्षा,"पोखरा : पोखरामा चार महिनापछि बिहीबार हिउँदे वर्षाभएको छ। लामो समयपछि परेको पानीले सुकेको हिउँदे खेतीलाई केही राहात मिलेको छ। तर, कुनै क्षेत्रमा असिना समेत पर्दा तोरी, गहुँ, फापर र तरकारी बालीमा क्षति पुर्याएको छ। पोखरा३० गगनगौडा, पोखरा३२ मालमुलफाँट र भरतपोखरी लगायत क्षेत्रमा बिहीबार दिउँसो वर्षासँगै असिना परेको पोखरा महानगरपालिका कृषि महाशाखा प्रमुख मनहर कडरियाले बताए। लामो समयपछि परेको पानीले सिँचाइ सुविधा नपुगेका खेतबारीमा लगाइएका हिउँदे खेतीलाई राहत मिलेपनि कतै असिना समेत पर्दा हिउँदे बालीमा क्षति पुगेको कृषि महाशाखा प्रमुख कडरियाले जानकारी दिए। असिनाले महानगरपालिकाको कुन कुन क्षेत्रमा के कति क्षति पुग्यो भन्ने विवरण आउन बाँकी रहेको उनले बताए। पानीसँगै असिनासमेत पर्दा मालमुलफाँटमा लगाइएको तोरी, गहुँ, फापर र तरकारी बालीमा क्षति पुगेको पोखरा महानगरपालिका३२ का कृषि सञ्जालका संयोजक पदमराज तिवारीले बताए। मालमुलफाँटमा बेगनास तालको पानीबाट सिँचाइ हुने भएकाले हिउँदे खडेरी भए पनि तोरी, गहुँ लगायत हिउँदे खेती राम्रो भएको उनले बताए।"
मिथिलाञ्चलकै महाकुम्भ परिक्रमायात्री मटिहानीमा (फोटोफिचर),"मटिहानी (महोत्तरी) : मिथिलाको बहुचर्चित धार्मिक एवम् ऐतिहासिक गाथा वोकेको मिथिला माध्यमिकी परिक्रमा बीहीबार मटिहानीमा विश्राम गरेका छन्। १५ दिनसम्म चल्ने मिथिलाञ्चलकै महाकुम्भको रुपमा मानिने बहुचर्चित मिथिला माध्यमिकी परिक्रमाको तेस्रो राति मटिहानीमा विश्राम गरेका हुन्। बीहीबार एकाबिहानै भारतको गिरीजास्थानबाट महोत्तरीको मटिहानी आएका टोलीलाई महिटानीका मेयर हरिप्रसाद मण्डल, प्रमुख जिल्ला अधिकारी, जनपथ, शसस्त्र र नेपाली सेनाको टोलीले यात्रीहरुलाई स्वागत गरेका थिए। उनीहरूलाई नेपाली सेनाले स्वागतमा धुन बजाएका थिए भने मटिहानी नगरपालिकाको कार्यालयले लोकधुनले स्वागत गरिएको मटिहानी नगरपालिकाको कार्यालयले जनाएको छ।"
प्रदेश १ सरकारले बनाइदियो प्रदेश प्रहरी भवन,"विराटनगर : प्रदेश १ सरकारले प्रदेश प्रहरी कार्यालयको भवन बनाइदिएको छ। प्रदेश राजधानी विराटनगरको रानीमा नवनिर्मित भवनको बिहीबार उद्घाटन गरिएको छ। आन्तरिक मामिला तथा कानुन मन्त्रालयले विनियोजन गरेको बजेटबाट निर्माण गरिएको भवनको मुख्यमन्त्री हिक्मतकुमार कार्कीले उद्घाटन गरेका हुन्। प्रदेश प्रहरी कार्यालयका प्रहरी उपरीक्षक (एसपी) अनिल रानाका अनुसार १९ करोड १४ लाख १ हजार ६ सय ६३ रुपैयाँको लागतमा भवन निर्माण भएको हो। भवन निर्माण सम्बन्धी प्रतिवेदन प्रस्तुत गर्दै उनले साना र ठूला गरेर ७५ वटा कोठा भएको ५ तले भवन बनेको जानकारी दिए। प्रदेशमा प्रहरीको नेतृत्व सम्हाल्दै आएको कार्यालयको भवन निर्माण २०७६ सालबाट सुरु भएको थियो। हालका मुख्यमन्त्री कार्की प्रदेश सरकारले भवन निर्माणका लागि बजेट विनियोजन गर्दैगर्दा प्रदेशको आन्तरिक मामिला तथा कानुनमन्त्री थिए। अहिले मुख्यमन्त्रीको हैसियतमा प्रमुख अतिथी बनेर नवनिर्मित भवनको औपचारिक उद्घाटन गर्ने अवसर उनैले पाएका हुन्। मुख्यमन्त्री कार्कीले भौतिक पूर्वाधारको अभाव र अपर्याप्तताले प्रहरीलाई सेवा प्रवाहमा प्रत्यक्ष असर परिरहेको बताए। नवनिर्मित भवनबाट सेवा प्रवाह प्रभावकारी हुने विश्वास उनले व्यक्त गरेका छन्। सुरक्षाकर्मी सुरक्षित भए मात्रै आमनागरिकले सुरक्षाको प्रत्याभूति गर्न पाउँछन्, कार्कीले भने, सुरक्षाको सवालमा प्रदेश सरकार गम्भीर छ। सुरक्षाकर्मीलाई भौतिकदेखि लिएर सबै हिसाबले सुविधा सम्पन्न बनाउन प्रदेश सरकारले सहयोग गर्ने प्रतिबद्धता उनले जनाएका छन्। पहिलेको भवन साँघुरो, पुरानो र जीर्ण हुँदा कार्यसम्पादन एवं सेवा प्रवाहमा समस्या थियो। सुविधा सम्पन्न भवन बनेपछि सेवा प्रवाह सहज भएको प्रदेश प्रहरी प्रमुख प्रहरी नायव महानिरीक्षक (डीआईजी) श्यामलाल ज्ञवालीले जानकारी दिए। नयाँ भवन बनेपछि काम कारबाहीमा सहजता आएको छ, उनले भने, नवनिर्मित भवनमा पर्याप्त कोठाहरु छन्। भौतिक हिसाबले सम्पन्न हुँदा कार्यक्षेत्रमा अनकूल वातावरण सिर्जना भइ प्रहरीलाई थप उर्जा तथा जोशका साथ काम गर्न प्रेरणा मिल्ने ज्ञवालीले बताए। नेपाल प्रहरीका महानिरीक्षक (आईजीपी) धीरजप्रताव सिंहले शान्ति सुरक्षा सबैको साझा जिम्मेवारी रहेको बताए। प्रदेश सरकारको सहयोगबाट नयाँ भवन निर्माण भएर कार्यसम्पादन सहज बनेसँगै प्रहरी कर्मचारीको मनोवल उच्च भएको उनको भनाइ छ। प्रहरीबाट प्रदान हुने सेवा समयानुसार स्तरीय हुँदै जाने धारणा सिंहले व्यक्त गरेका छन्। कानुनको परिधिमा रहेर जनचाहना अनुसारको नागरिक मैत्री सेवा प्रवाह गर्न प्रहरीलाई उनको निर्देशन छ। भवन निर्माणका लागि उल्लेख्य योगदान पुर्याउने निर्माण कम्पनीसहित प्रदेश प्रहरी कार्यालयमा कार्यरत प्रहरी निरीक्षक (इन्सपेक्टर)हरु ढुण्डीराज गिरी र महेश भट्टराईलाई प्रशंसा पत्रले सम्मानसमेत गरिएको छ। नवनिर्मित भवन उद्घाटनका अवसरमा आयोजित कार्यक्रममा उनीहरुलाई मुख्यमन्त्री कार्कीले सम्मान गरेका हुन्। कार्यक्रममा उच्च अदालत विराटनगरका मुख्य न्यायाधीश सत्यमोहन जोशी थारु, प्रदेशका सडक पूर्वाधार तथा सहरी विकासमन्त्री दुर्गाप्रसाद चापागाईं, उद्योग, कृषि तथा सहकारीमन्त्री भक्तिप्रसाद सिटौला, पर्यटन, वन तथा वातावरण मन्त्री जीवन आचार्य, सामाजिक विकासमन्त्री बुद्धिकुमार राजभण्डारी, स्वास्थ्य मन्त्री निर्मला लिम्बू, मोरङका प्रमुख जिल्ला अधिकारी तीर्थराज भट्टराई, जनप्रतिनिधि, प्रहरी अधिकारीहरु, उद्योगी व्यवसायीलगायतको सहभागिता रहेको थियो।"
डिउटीमा रहेका प्रहरी जवानले गरे कन्चटमा गोली हानी आत्महत्या,"वीरेन्द्रनगर : कर्णाली प्रदेश प्रहरी गणमा कार्यरत एक जना प्रहरी जवानले आफ्नो कन्चटमा गोली हानी आत्महत्या गरेका छन् । बिहीबार बिहान २:५६ बजेतिर डिउटी सकिने बेला आफैँले आफ्नो कन्चटमा गोली हानेर आत्महत्या गरेका हुन् । दार्चुलाको अपी नगरपालिका ६ घर भई प्रहरी चौकी सुकाटिया कालिकोट दरबन्दी भएका कर्णाली प्रदेश प्रहरी गणमा कार्यरत २६ वर्षका कबिन्द्र बिकले आफ्नै कन्चटमा एसएलआर गोली हानी आत्महत्या गरेका छन् । बिक बिहान १ बजेदेखि ३ बजेसम्मको समयमा ४ नम्बर प्रहरी पोष्टको डिउटीमा खटिएका थिए । डिउटी सकिने बेलामा बिकले आफैँले बोकेको एसएलआरबाट दाहिने साइडको कन्चटमा गोली हानी आत्माहत्या गरेको जिल्ला प्रहरी कार्यालय सुर्खेतले जनाएको छ । घटनाको थप अनुसन्धानको लागि जिल्ला प्रहरी कार्यालय सुर्खेतबाट प्रहरी निरीक्षक मिलन पाण्डेको कमाण्डमा ८ जनाको प्रहरी टोली खटाएको छ । सुर्खेत प्रहरी प्रमूख एसपी योगेन्द्रसिंह थापाले जवानले के कारणले आत्महत्या गरे भन्नेबारे अनुसन्धान भइरहेको बताए । उनले भने, 'घटनाको विषयमा गहिरो अनुसन्धान भइरहेको छ ।'"
म्याग्दीमा २० वर्षदेखि बाँझो बसेको जग्गामा सामूहिक आलु खेती,"म्याग्दी : म्याग्दीको धौलागिरि गाउँपालिका२ लमसुङको मरेनीमा २० वर्षदेखि बाँझो रहेको जग्गामा स्थानीयवासीले व्यावसायिक सामूहिक आलु खेती सुरु गरेका छन् । लगनशील बहुउद्देश्यीय कृषक समूहले मरेनीमा ४४ रोपनी जग्गामा झाडी फडानी गरेर आलु खेती विस्तार गरेका हुन् । एक महिनादेखि बाँझो जग्गाको झाडी फँडानी गर्ने काम सुरु गरिएकोमा खनजोत सकेर आलु लगाइएको समूहका अध्यक्ष गौसरा विकले बताउनुभयो । उहाँका अनुसार, समूहमा आबद्ध १८ जनाले व्यावसायिक रुपमा सामूहिक आलु खेती गरिएको छ । यस वर्ष समूहले एक सय रोपनी जग्गामा आलु लगाउने तयारी गरेको छ । समूहले मरेनीसँगै पैरेनी र लमसुङमा समेत थप आलु खेती लगाउने तयारी गरेको जनाएको छ । मरेनीमा स्थानीयकै जग्गा भाडामा लिएर २० मुरी आलुको बीउ रोपिएको हो । गाउँपालिकाको आलु पकेट कार्यक्रममार्फत सामूहिक रुपमा आलु खेती सुरु गरेका कृषक समूहले मरेनीमा मात्रै ४४ रोपनी जग्गामा स्थानीय जातका आलु लगाएको गाउँपालिकाका कृषि शाखाका प्राविधिक सहायक अमृत थापाले जानकारी दिए। 'बाँझो जग्गामा आलु खेती गरिएपछि वर्षौंदेखि बाँझो रहेको जग्गाको स्वरुप नै फेरिएको छ, यसलाई आगामी वर्षमा निरन्तरता दिन स्थानीय कृषक उत्साहित बनेका छन्, मौसम अनुकूल भएमा सामूहिक आलु खेतीबाट स्थानीयवासीको आयआर्जनमा टेवा पुग्नेछ', थापाले भने। गाउँपालिकाले चालु आर्थिक वर्षमा आलु पकेट कार्यक्रमको लागि १२ लाख बजेट विनियोजन गरेको छ । गाउँपालिकामा आवेदन पेश भएकामध्ये छनोट भएको वडा नम्बर २ को सो समूह र वडा नम्बर ६ मराङको बुलझर्मका कृषि जडीबुटी तथा पशुपन्छी कृषक समूहलाई छछ लाखको दरले बजेट परिचालन गरिने कृषि शाखाले जनाएको छ । सो करमबाट बाँझो जग्गामा खेती विस्तारका साथै मिनिटेलर, हलोलगायतका कृषि औजार सहयोग गरिने जनाइएको छ । रासस"
सरकारी वन अतिक्रमण गरी बनाइएका ५५ घर हटाइए,"सर्वदलीय बैठकको निर्णयअनुसार १० दिने सूचना जारी गरेर ती घर टहरा भत्काएको उल्लेख गर्दै उनले राप्ती नदीपूर्व पर्ने हुलाकी सडक छेउको धेरैजसो सरकारी वन क्षेत्र अतिक्रमणको चपेटामा परेको जानकारी दिए। बाँके : बाँकेमा सरकारी वन अतिक्रमण गरी बनाइएका ५५ घर संरचना भत्काइएको छ। जिल्ला वन कार्यालय बाँकेले जिल्लाको राप्ती सोनारी गाउँपालिकाको झगडिया गाउँ नजिक रहेको हुलाकी सडकको छेउमा रहेका घरटहरा भत्काएको सहायक वन अधिकृत गणेश खड्काले जानकारी दिए। सर्वदलीय बैठकको निर्णयअनुसार १० दिने सूचना जारी गरेर ती घर टहरा भत्काएको उल्लेख गर्दै उनले राप्ती नदीपूर्व पर्ने हुलाकी सडक छेउको धेरैजसो सरकारी वन क्षेत्र अतिक्रमणको चपेटामा परेको जानकारी दिए। जिल्लाको कोहलपुर सव डिभिजन वन कार्यालयअन्तर्गतको कोहलपुर८ स्थित शीतलछायाँ सामुदायिक वन, कोहलपुर७ स्थित आस्था सामुदायिक वन, कोहलपुरको विन्ध्यावासिनी सामुदायिक वन, बागेश्वरी सामुदायिक वन, ज्योति सामुदायिक वन र वैजनाथ गाउँपालिकाको खैरेनी सामुदायिक वन, प्रगतिशील सामुदायिक वनमा अतिक्रमण गरी २० घर टहरा निर्माण भएको थियो। सो अतिक्रमण विसं २०५८ देखिको भएको बताइएको छ। सिक्टा सव डिभिजन वन कार्यालयअन्तर्गत राप्ती सोनारी गाउँपालिकाको वडा नं १, ३, ४ स्थित रामजानकी, बागेश्वरी, लामिडाँडा, गाइलेख, सुनधारा सामुदायिक वनको जग्गा अतिक्रमण भएको छ। सो अतिक्रमण हटाइएको र पुनः बसेकाले हटाइएको छ। त्यहाँ अतिक्रमण भएको वन करिब ४२ हेक्टर रहेको छ। नरैनापुर सव डिभिजन वन कार्यालयअन्तर्गत वडा नं १, २, ३, ४, ५, ६ का किसान, झरनिका, गाजी, शान्ति, समिर, सदावहारलगायतका सामुदायिक वनको करिब एक सय ७५ हेक्टर क्षेत्रफलको वन अतिक्रमण भएको जिल्ला वन कार्यालय बाँकेले जनाएको छ। नेपालगञ्ज सव डिभिजन वन कार्यालयअन्तर्गत डुडुवास्थित हजरत, झोरा, वभनपूर्वा सामुदायिक वनको करिब ३२ हेक्टर क्षेत्रफलमा अतिक्रमण भएको बताइएको छ। राप्ती सव डिभिजन वन कार्यालयअन्तर्गत समयभवानी, सुनखोली, सिध्देश्वरी, कर्णेराज, राप्तीपीडित, भगवती, कुशुमिया, सिद्धबाबालगायतका सामुदायिक वनको करिब एक सय ९० हेक्टर क्षेत्रफल अतिक्रमण भएको छ। शम्शेरगञ्ज सव डिभिजन वन कार्यालयअन्तर्गत हरियाली, जनकल्याण, हरलाफाटा, सिद्धसाई कुमारी, दुर्गा भवानी, जनमुखी, कोटहीदेवी, मधु सामुदायिक वनको करिब ३० हेक्टर क्षेत्रफलमा अतिक्रमण भएको जनाइएको छ। वर्षौंदेखि अतिक्रमण भए पनि स्थानीयस्तरमा राजनीतिक सहमति कायम नहुँदा अतिक्रमण हटाउन नसकिएको जिल्ला वन कार्यालयले जनाएको छ। 'हामी अतिक्रमण हटाउन लागिपरेका छौँ, तर राजनीतिक सहमति खोज्ने प्रयास जारी छ', सहायक वन अधिकृत खडकाले भने। केहीले अतिक्रमण गरेर घर निर्माण गरेर बसेका छन भने केहीले जग्गा मात्रै ओगटेर बसेको बताइएको छ।"
"तिब्बती समुदायले मनाएको ल्होसारमा अमेरिकी, अस्ट्रेलियन र स्वीजरल्याण्डका राजदूत","काठमाडौंको जाउलाखेलस्थित शरणार्थी शिविर नजिक बिहीबार बिहान तिब्बती समुदायले नयाँ वर्ष २१५० मनाएका हुन्। काठमाडौं : शरणार्थीको रुपमा नेपालमा बसोवास गर्दै आएका तिब्बती समुदायले तिब्बती नयाँ वर्ष मनाएका छन्। काठमाडौंको जाउलाखेलस्थित शरणार्थी शिविर नजिक खुला चउरमा बिहीबार बिहान तिब्बती समुदायले नयाँ वर्ष २१५० (खरायो वर्ष) मनाएका हुन्। तिब्बतीको नयाँ वर्ष मंगलबारबाट सुरु भएको हो। तिब्बती समुदायका सिमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पूजा गरेका थिए। कार्यक्रममा नेपालका लागि अमेरिकी राजदूत डीआर थम्पसन, नेपालका लागि अस्ट्रेलियन राजदूत फेलिसिटी भोल्क, स्वीजरल्याण्डका राजदूत एलिजावेथ भोन क्याप्लरलगायत नेपालस्थित विभिन्न कूटनीतिक नियोगका प्रतिनिधिको उपस्थिति थियो। तस्बिर : अभिषेक महर्जन"
हाइक फर साल्मेडाँडा,"पोखरा : पहिलो र दोस्रो विश्वयुद्धमा कति नेपाली मारिए ? कति बेपत्ता भए ? बेपत्ता हुने र मारिनेको रेकर्ड न त्यति बेला नेपालीले भाग लिएको बेलायती पक्षले दियो न नेपाल सरकारसँग थियो। गोरखा भूतपूर्व सैनिकहरू भने कम्तीमा ६० हजार नेपाली ती दुई महायुद्धमा हराएको बताउँछन्। त्यसरी मारिएका र हराएका गोर्खाली सैनिकको सम्झनामा पोखरा नजिकै एउटा स्मारक बनिरहेको छ। गोर्खा भूतपूर्व सैनिक संघ (गेसो)ले पोखराबाट जम्मा ९ किलोमिटर पश्चिम स्याङ्जाको फेदीखोलास्थित साल्मेडाँडामा गोर्खा स्मारक बनाइरहेको हो। विश्वयुद्धमा मारिएका र हराएका नेपालीको आत्माको चिरशान्तिको कामनासहितका पूजाआजा यहाँ विभिन्न दुई दर्जन धार्मिक परम्पराअनुसार भइरहेको छ। यहाँ अब गोर्खालीका इतिहास झल्काउने अरू थुप्रै अध्ययन सामग्रीको जोरजाम पनि हुँदैछ। इतिहासको सम्झना र सम्मानका खातिर स्थापित स्मारक पर्यटकीय गन्तव्यको सम्भवना छ। त्यही सम्भावना उजागर गर्न बेलायतदेखि एउटा टोली केही दिनअघि यहाँ आइपुगेको थियो। जसले गोर्खा स्मारक र छेउछाउका गाउँहरू मट्टिखान, अयरपानी, रामकोटको पनि पर्यटकीय प्रबद्र्धनका लागि पैदलयात्रा गरेको थियो। जसलाई नाम दिइएको थियोहाइक फर नेपाल। पोखरेली मञ्च यूके, वी विल राइज फाउन्डेसन र फेदीखोला यूके समाजको अगुवाइमा भएको हाइकिङमा बेलायतबाट आएकाहरूको ठूलो संख्यामा सहभागिता रहेको वी विल राइज फाउन्डेसनका निर्देशक निर्मल श्रेष्ठले बताए । हाइकिङमा पोखराका समाजसेवी, अगुवा पनि सहभागी थिए। बेलायतमा बस्ने नेपालीहरूले खोलेका विभिन्न संघसंस्थाका पदाधिकारीको पनि सहभागिता उच्च थियो। हाइकिङ र गोरखा स्मारक निर्माणमा हौसला दिन बेलायतको बे्रकन टाउनका मेयर डेनिड मेरिडिथ पनि आइपुगेका थिए। गाउँको पर्यटन प्रचारकै निम्ति हाइकिङ गरिएको पोखरेली मञ्च यूकेका अध्यक्ष करम गुरुङले जानकारी दिए। अयरपानी होमस्टेमा बास बसेको टोलीले बाजागाजासहित मट्टिखान डाँडाबाट रामकोट हुँदै साल्मेडाँडासम्म पदयात्रा गरेको थियो। गोरखा स्मारकले इतिहास सम्झाउन उत्प्रेरित फेदीखोलाको यो ठाउँबाट अन्नपूर्ण, धौलागिरि र मनास्लु हिमशृंखलाको मनोरम दृश्य देखिन्छ। गुरुङ संस्कृति र परम्परायुक्त गाउँमा होमस्टे सुविधा पनि छ। फेदीखोला समाज यूकेका अध्यक्ष हरि गुरुङले साल्मेडाँडामा पर्यटक ल्याउन सके बिस्तारै आफैं फस्टाउन सक्ने बताए। साल्मेडाँडाको नाम सुने पनि यसको अवस्थितिबारे थाहा नपाउनु प्रचारकै कमी भएको भन्दै उनले प्रचारमा ध्यान दिन जोड दिए। हाइकिङ गर्नुअघि स्याङ्जाको पुरानो सदरमुकाम नुवाकोटमा पुगेको थियो। नुवाकोटको पुरानो दरबारको भग्नावशेष, कालभैरवको मन्दिर अवलोकन गरिएको पोखरेली समाज यूकेका अध्यक्ष करम गुरुङले बताए। सदरमुकाम सरेपछि उजाडिएको उक्त ठाउँको पुनर्उत्थानका लागि काम थाल्नुपर्ने उनको सुझाव थियो।"
चितुवाको आक्रमणमा ३ घाइते,"गुलरिया : वन्यजन्तु चितुवाको आक्रमणमा परी उद्धारकर्मीसहित ३ जना घाइते भएका छन्। बर्दियाको मधुवन नगरपालिका२ स्थित बंगालीपुरमा बाख्रा चराउन गएका ७० वर्षीय फुलराम थारुलाई चितुवाले एक्कासि झम्टेपछि उद्धार गर्न पुगेका डिभिजनल वन कार्यालय बर्दियाका कर्मचारी ४० वर्षीय धर्मराज चौधरीसमेत घाइते भएका छन्। जंगल किनार बस्ती नजिकको झाडीमा चित्तल शिकार खाइरहेको चितुवाले बाख्रा चराइरहेका फुलरामलाई देखेपछि एक्कासि पछाडिबाट टाउकोमा आक्रमण गरेको डिभिजनल वन कार्यालय बर्दियाका अधिकृत द्रोणराज शर्माले बताए। गाउँले सहितको टोली लिएर उद्धारका लागि पुगेका बन कर्मचारीलाई चितुवाले हातमा आक्रमण गरेको छ। सोही क्रममा १५ वर्षीय बालक विनय चौधरीको ढाडमा चितुवाले चिथोरेको अधिकृत शर्माले जानकारी दिए। ७० वर्षीय वृद्धको टाउकोमा ४ वटा टाँका लगाइएको छ। तिनै जनाको अवस्था खतरामुक्त रहेको उनले सुनाए। मधुवन क्षेत्रको वन्यजन्तु आक्रमण रोक्न फेन्सिङ बायर लगाउनुपर्ने शर्माले बताएका छन्। वन कार्यालयले घाइतेहरूको निःशुल्क उपचार गर्ने बताए। राहत निर्देशिका अनुसारको सहयोग पिडितले पाउने उनले जानकारी दिएका छन्। मधुवन क्षेत्रमा वन्यजन्तुको आक्रमणबाट धनजनको क्षति स्थानीयले व्यहोर्दै आएका छन्। नगरपालिकाभित्र भएको घटनालाई लिएर मधुवन नगरपालिकाले प्रेस विज्ञप्ति जारी गर्दै घाइतेहरूको उपचारको व्यवस्था गर्न माग गरेको छ। नगरप्रमुख तेजबहादुर भाटले वन्यजन्तुबाट जनधनको सुरक्षाको लागि तारबार, पर्खाल र नदीमा तटबन्धन गर्नुपर्ने माग गरेका छन्। जंगल किनारका बस्तीहरूमा सडक र सडक बत्तीको लागि आवश्यक बजेट उपलब्ध गराइदिन सरकारसँग अनुरोध गरेका छन्।"
सर्लाहीको लालबन्दीबाट एक अर्बको तरकारी निकासी,"सर्लाही : सर्लाहीको लालबन्दीमा रहेको कृषि थोक बजार व्यवस्थापन समितिले चालु आर्थिक वर्षको सात महिनामा एक अर्ब बढीको तरकारी निकासी गरेको छ। लालबन्दी नगरपालिका७ मा रहेको कृषि थोक बजार व्यवस्थापन समितिले गत साउन १ देखि माघ मसान्तसम्ममा तरकारी निकासीबाट रु एक अर्ब ६६ लाख ६३ हजार तीन सय ५० रकम आर्जन गरेको समितिका व्यवस्थापक शम्भु घिमिरेले जानकारी दिए। उनका अनुसार आव २०७९०८० को साउनमा २० करोड दुई लाख, भदौमा १८ करोड ८५ लाख ५२ हजार, असोजमा २७ करोड ८० लाख ८३ हजार, कात्तिकमा नौ करोड ६३ लाख ७८ हजार, मङ्सिरमा सात करोड १० लाख ६८ हजार, पुसमा १७ करोड १५ लाख ८८ हजार र माघमा २० करोड ९४ लाख ३७ हजार हाराहारी रकम सङ्कलन छ। चालु आवको सात महिनामा एक अर्ब ६६ लाख ६३ हजार तीन सय ५० रकम सङ्कलन भएको समितिका अध्यक्ष तोरणबहादुर मगरले जानकारी दिए। जिल्लाको लालबन्दी, हरिवन, हरिपुर र ईश्वरपुर नगरपालिका क्षेत्रमा किसानले उत्पादन गरेका गोलभेँडा, परबल, बोडी, सिमी, भन्टा, करेलालगायतका तरकारी लालबन्दीको बजारमा आउने समितिले जनाएको छ।अध्यक्ष मगरका अनुसार सिन्धुली, रामेछाप, काठमाडौँ, पोखरा, बुटवल, भैरहवा, नारायणगढ, नेपालगञ्ज, हेटौँडा, वीरगञ्ज, गौर, जनकपुर, सिरहा, विराटनगर, इटहरीका साथै छिमेकी देश भारतको सोनवर्षा तथा सीतामाडीलगायतका स्थानमा लालबन्दीबाट तरकारी निकासी हुन्छ। लालबन्दीबाट टमाटर, भन्टा, बोडी, लौका, करेला, काँक्रो, फूलकोभी, बन्दा कोभी, घिरौँला, सिमी, झिङ्गनी, मूला, हरियो खुर्सानी, बेथुको साग, गाँजर, भिन्डी, परबल, रुख कटहर, फर्सी, धनियाँको पात, कागती, मटरकोसा, प्याज र भेँडेखुर्सानीलगायतका तरकारी निकासी हुन्छ। त्यस्तै, सङ्घीय सरकार मातहत रहेको थोक तरकारी बजारको छ कोठे भवन निर्माणका लागि शिलान्यास गरिएको छ। कृषि पूर्वाधार विकास तथा कृषि यान्त्रीकरण प्रवद्र्धन केन्द्रको ५० लाख ७७ हजार मा सो भवन निर्माण हुनेछ। चालु आवको असार मसान्तसम्ममा निर्माण सम्पन्न गर्ने गरी समितिले नै भवन निर्माणको काम थालेको अध्यक्ष मगरले जानकारी दिनुभयो। लालबन्दी बजारसहित सङ्घ सरकार मातहत ११ वटा बजार रहेका छन्। रासस"
गाई मारेको आरोपमा बागलुङमा ४ जना पक्राउ,"बागलुङ : गाई काटेको आरोपमा जिल्ला प्रहरी कार्यालय बागलुङले ४ जनालाई पक्राउ गरेको छ। जैमिनी नगरपालिका वडा नम्बर ५ बिनामारेमा गाई काटेका ४ जनालाई प्रहरीले सोमबार रंगेहात पक्राउ गरेको हो। पक्राउ पर्नेमा सोही स्थानका २७ वर्षीय डिलबहादुर परियार, ३५ वर्षीय हरिबहादुर सार्की, २४ वर्षीय बिसन दर्जी र ३८ वर्षीय टंकबहादुर सार्की छन्। डिल बहादुर परियारको गोठमा चार जना मिलेर गाई काटिरहेको सूचनाको आधारमा पुगेको प्रहरीले उनीहरुलाई रंगेहात पक्राउ गरिएको प्रहरी निरीक्षक राजाराम खड्काले जानकारी दिए। पक्राउ परेकाहरुलाई पशुपंक्षी सम्बन्धी कसूरमा बुधबार मुद्धा दर्ता गरी जिल्ला अदालत बागलुङबाट थप अनुसन्धानको लागि ५ दिनको म्याद थप गरिएको प्रनि खड्काले बताए।"
भेरी किनारमा नमुना सहर,"वीरेन्द्रनगर : सुर्खेतको पूर्वी क्षेत्रमा नमुना आधुनिक सहर निर्माणको योजनाले गति लिन थालेको छ। सरकारले आर्थिक वर्ष २०७३७४ मा सुर्खेतको भेरी किनारमा नमुना आधुनिक सहर निर्माणको घोषणा गरेको थियो। भेरी किनारका तीनवटा पालिकाहरू भेरीगंगा, गुर्भाकोट र लेकवेसीमा पर्ने भेरी नदीको वारी र पारीको चारसय ६० वर्ग किलोमिटर क्षेत्रलाई समेटेर नमुना सहर बनाउने लक्ष्य छ। गुर्भाकोट नगरपालिकाको मेहलकुनामा नमूना आधुनिक सहर योजनाको फिल्ड कार्यालय स्थापना गरेर काम सुरु गरेको छ। सोमबार मात्र शहरी विकास मन्त्रालयका सचिव सुरेश आचार्यसहितको टोलीले भेरीगंगा उपत्यकाको निरीक्षण गर्नुका साथै सरोकारवालासँग नयाँ सहरका बारेमा छलफल गरेको छ। सहरी विकास मन्त्रालयका सचिव आचार्यले भौगोलिक हिसावले उत्कृष्ट र जोखिम कम भएकाले नयाँ शहर पश्चिम नेपालकै नमुना शहर बन्ने बताए। उनले अब यो शहर निर्माणको कामलाई तिव्रता दिइने बताए। नमुना सहरअन्तर्गत गुर्भाकोट नगरपालिकाको खटाङमा तीनमुखे झोलुङ्गे पुल निर्माण हुँदैछ। चालू आर्थिक वर्षदेखि निर्माण सुरु हुने पुलकोबीच भागमा भ्यूटावर बन्नेछ। कांग्रेस उपसभापतिसमेत रहेका प्रतिनिधिसभाका सदस्य पूर्णबहादुर खड्काले २० वर्षभित्र व्यवस्थित र आधुनिक सहर निर्माण गरेर भावी पुस्तालाई नासोको रुपमा सुम्पने बताए। नमूना सहर निर्माणका लागि समय थोरै भएको भन्दै उनले तीव्र गतिमा काम गर्न आयोजनालाई निर्देशन पनि दिए। नमुना सहर कर्णाली प्रदेशको प्रवेशद्वारमै पर्छ भने नयाँ सहरलाई रत्न राजमार्ग, मदन भण्डारी राजमार्ग र छिन्चुजाजरकोटडोल्पा सडक खण्डले छोएका छन्। भेरीगंगा उपत्यकालाई सुर्खेतसहित जाजरकोट, सल्यान, डोल्पा, रुकुमलगायतको मुख्य केन्द्रका रूपमा विकास गरिने गुरुयोजनामा उल्लेख छ। संघीय आयोजना कार्यान्वयन एकाइ सुर्खेतका प्रमुख अम्मर थापाले नमुना सहर निर्माणका लागि कृषि, पर्यटन र व्यापारको विस्तार, भेरीगंगा उपत्यका नमुनाको आधुनिक सहर निर्माणको आधार दीर्घकालीन सोच तय गरिएको बताए। कुन क्षेत्रमा केके सम्भावना छन् र त्यसलाई कसरी लागू गर्ने भन्ने विषय पनि प्रतिवेदनमा उल्लेख छ। बस्ती विकाससँगै सडक, हाटबजार, जंगल क्षेत्र, सिटी हल, बसपार्क, पार्कहरूका लागि विस्तृत परियोजना प्रतिवेदन बनाउने तयारी भइरहेको छ। नमुना सहरभित्रै अन्तर्राष्ट्रिय विमानस्थल निर्माणको प्रक्रियामा छ। भेरीगंगाको मदानेचौरमा विमानस्थल निर्माणका लागि ४ सय ३२ हेक्टर जमिन मन्त्रिपरिषद्ले नेपाल नागरिक उड्डयन प्राधिकरणलाई भोकाधिकारको अधिकार दिइसकेको छ। मेहलकुनामा ५० बेडको अस्पताल निर्माण भइरहेको छ भने भेरीगंगाको खेल्नेचौरमा ५० बेडको प्रादेशिक सरुवा रोग अस्पताल निर्माणको थालनी भइसकेको छ। नमूना सहरलाई मूर्तरूप दिनकै लागि भेडाबारीदेखि रामघाटसम्म करिब १५ किलोमिटर दूरीमा सातवटा पक्की पुल निर्माण हुँदैछन्।"
मटिहानी पुग्यो मिथिला माध्यमिकी परिक्रमा टोली,"मटिहानी (महोत्तरी):मिथिलाको बहुचर्चित माध्यमिक परिक्रमा बिहीबार बिहान महोत्तरीको मटिहानी आइपुगेको छ । सोमबार धनुषाको कचुरीस्थित मिथिला विहारी कुटीबाट मिथिला विहारी तथा जनकपुरस्थित अग्नि कुण्डका किशोरीको डोलाकासाथ धार्मिक विधिअनुसार जानकी मन्दिरहुँदै धार्मिक झाँकी भजनकीर्तन सहित सुरू भएको परिक्रमा मंगलबार सीमावर्ती भारतीय गाउँ कलानेश्वरमा र बुधबार भारतकै गीरिजास्थानमा बास बस्दै आज तेस्रो दिन विश्रामका लागि महोत्तरीको मटिहानी आइपुगेको हो । बाजागाजा,साधु,नागा,नाचगानका साथ भगवान् राम र माता जानकीको डोला लिएर लाखौंको सङ्ख्यामा महोत्तरी प्रवेश गरेका परिक्रमालाई मटिहानीवासी तथा महोत्तरी प्रशासनले पूजापाठ गरी भव्य स्वागत गरेको छ। मटिहानीमा माता सीताको विवाहको बेला मटकोर विधि भएको सम्झना गर्दै यहाँ परिक्रमाको तेस्रो पराव रहँदै आएको छ । मटिहानीमा प्रसिद्ध लक्ष्मी नारायण मठ,लक्ष्मी सरोवर रहेको छ भने यसले प्राचीनकालको दर्शन गराउँछ । परिक्रमा यात्रीका लागि मटिहानीस्थित लक्ष्मीनारायण मठले निःशुल्क भोजन,पानी,दाउरा,बिजुली र सय विघाभन्दा ठूलो आँपको बगैँचामा परिक्रमा यात्रीको बासको व्यवस्था मिलाएको मटिहानीका मेयर हरिप्रसाद मण्डलले बताए । तेस्रो दिनमा महोत्तरीको मटिहानी आइपुगेको परिक्रमाका सहभागी यसपछि क्रमशः महोत्तरीको सदरमुकाम जलेश्वरमा चौथो पराव,मडैमा पाँचौ,ध्रुवकुण्डमा छेठौँ,र कन्चनवनमा सातौं दिनको बास बसेर आठौँ दिनको पराव पुनः धुनषा जिल्लाको पर्वतामा बस्नेछन् । त्यसपछि धनुषाधाम,औरही,विशौलहुँदै पुनः भारतको कलानेश्वर र फागुन पुर्णिमाको दिन जनकपुर फर्कनेछ । नेपाल भारत दुवै मुलुकको धार्मिक सांस्कृतिक एवम् पारम्परिक सद्भावका प्रतिक बनेको परिक्रमा यात्राको नेपालमा १३ तथा भारतमा दुई गरी १५ विश्रामस्थल छन् । मिथिला महात्मयमा यी विश्रामस्थलका पौराणिक एवम् धार्मिक महत्वबारे छुट्टाछुट्टै प्रकाश पारिएकाले यी स्थलप्रति भक्तजनमा अटुट आस्था रहेको पाइन्छ । मिथिला महात्मयानुसार १८ औँ शताब्दीदेखि यो धर्म यात्रालाई माध्यमिकी परिक्रमाका रुपमा मनाइँदै आएको हो । यस यात्राका सहयात्रीले नेपालका १०७ एवम् भारतको २६ गरी १३३ किलोमिटर भूमिका पैदलयात्रा तय गर्ने परम्परा रहेको छ । परिक्रमामा भारतको आयोध्या,मथुरा,हरिद्वार, दरभङ्गा, सितामढी, बैजनाथधामका साधुहरू उल्लेख्य रुपमा सहभागी भएका छन् । फागुन शुक्ल प्रतिपदाको शुभसाइतबाट प्रारम्भ हुने यो धर्मयात्रा १५ दिनभित्र जनकपुर पुगी होली खेलेर फागुन पूर्णिमा तिथि पारी समापन गरिने परम्परा छ । विश्वकै सर्वाधिक लामो समय सम्म चल्ने धार्मिक यात्रा परिक्रमाका यात्रुहरू भारतको कलना,फुलहर,महोत्तरीको मटिहानी,जलेश्वर,मडै,ध्रुवकुण्ड,कञ्चनवन हुँदै धनुषाको पर्वता धनुषाधाम,सतोषर,औरहीमा एक रात विश्राम गरी पूर्णिमाको अघिल्लो रात जनकपुर आइपुग्छन् र पूर्णिमा बिहान जनकपुरको अन्तगृह परिक्रमा गरी होली खेली १५ दिने यात्रा सम्पन्न गरिन्छ । मिथिलाको महाकुम्भ समेत नामकरण गरिएको यस परिक्रमा यात्रामा नेपाल भारतका हजारौँ साधुसन्त, महन्थ र गृहस्थहरूको सहभागिता रहेको छ । नगरभरिमा आज सार्वजानिक बिदा परिक्रमायात्री महोत्तरीको मटिहानीमा प्रवेश गरेपछि नगरपालिकाको कार्यालयले आज सार्वजानिक बिदा दिइएको छ । नगरप्रमुख हरिप्रसाद मण्डलले एक सूचना सार्वजानिक गर्दै आज नगरभरिमा सार्वजानिक बिदा मिलाइएको जनाएको छ । नगरमा आएको परिक्रमायात्रीलाई स्वागत गर्नका लागि बिदा दिएको नगरप्रमुख हरिप्रसाद मण्डलले बताए।"
