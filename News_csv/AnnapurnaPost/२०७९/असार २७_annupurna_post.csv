शीर्षक,विवरण
महावीर पुन 'गण्डकी रत्न सम्मान'बाट विभूषित,"पोखरा : गण्डकी प्रदेश सरकारले गण्डकी रत्न सम्मानमहावीर पुनलाई प्रदान गरेको छ । प्रदेश प्रमुख पृथ्वीमान गुरुङले सोमबार पोखरामा आयोजित एक कार्यक्रममा पुनलाई उक्त सम्मान गरेका हुन्। प्रदेश सरकारको चार वर्ष पूरा भएको अवसरमा पुनलाई सम्मान गर्ने घोषणा गत फागुन ४ मा गरिएको थियो । कार्यक्रममा प्रदेश प्रमुख गुरुङले ग्रामीण भेगमा जन्मेर पनि अनुसन्धानको क्षेत्रमा महावीर पुनले महत्वपूर्ण योगदान पुर्याएको बताउँदै प्रशंसा गरे। प्रदेश सरकारले निकै राम्रो कामको थालनी गरेको भन्दै आगामी वर्षमासमेत यसले निरन्तरता पाउने उनले विश्वास व्यक्त गरे। मुख्यमन्त्री कृष्णचन्द्र नेपाली पोखरेलले अनुसन्धानबाट मुलुकलाई समृद्ध बनाउन चालेको कदमको सम्मान गर्दै पुनलाई गण्डकी रत्न प्रदान गरिएको बताए। शिक्षण पेसामा आवद्ध हुँदा २०२८ सालतिर पुनसँग चितवनमा भेट भएको स्मरण गर्दै प्रदेश प्रमुख गुरुङले निरन्तरको लगावले पुन यो स्थानमा पुगेको बताए । राष्ट्रिय अनुसन्धान केन्द्रको सहकार्यमा अनुसन्धानका लागि आगामी वर्षमा गण्डकी सरकारले रु १० करोड विनियोजन गरेको उनले जानकारी गराए । समृद्धिका लागि अनुसन्धानको विशेष महत्व रहेको उल्लेख गर्दै उनले छिट्टै कार्यविधि बनाएर कार्यक्रम सञ्चालन गरिने बताए । सभामुख नेत्रनाथ अधिकारीले महावीर पुनको सम्मानले गण्डकी प्रदेशको शिर अझै उँचो भएको बताए। आन्तरिक मामिलामन्त्री डोबाटे विश्वकर्माले गण्डकी प्रदेशभित्र जन्मिएर यहाँकै श्रीवृद्धिको लागि योगदान गरेकाबाट नाम छनोट गरिएको बताए । छनोट समितिले तीनजनालाई छान्न सक्ने कार्यविधि भए पनि पहिलो पटक भएकाले एकजनालाई मात्र छनोट गरिएको उनले जानकारी दिए। प्रदेश सरकारका प्रवक्ता तथा भौतिक पूर्वाधार, यातयात व्यवस्थामन्त्री कुमार खड्काको संयोजकत्वमा छनोट समिति गठन गरिएको थियो । शिक्षा, स्वास्थ्य तथा खेलकुद, कृषि तथा सहकारी, उद्योग पर्यटन, वातावरण, पूर्वाधार विकास तथा विपद् व्यवस्थापन, भाषा संस्कृति, सार्वजनिक प्रशासनलगायतका क्षेत्रमा योगदान पुर्याएका व्यक्तिमध्येबाट सम्मान गर्ने गरी कार्यविधि बनाइएको छ । विभूषण ग्रहणपछि पुनले अध्ययन अनुसन्धानका लागि पर्याप्त बजेट लगानी गरेका मुलुक समृद्ध भएको उदाहरण प्रस्तुत गरे। अनुसन्धानमा बलियो नभएकाले हाम्रो देश हेपिएको बताउँदै उनले अनुसन्धान र विकासका लागि अब ढिला गर्न नहुनेमा जोड दिए। युवाहरु रोजगारी खोज्दै विदेश धाउँदा यहाँको अर्थतन्त्र अस्तव्यस्त भएको उनको भनाइ छ । अनुसन्धान आफैमा कठीन काम भएको भन्दै उनले एक सय वटा अनुसन्धानमध्ये १०१५ वटा मात्र सफल हुने भएकाले शतप्रतिशत नतिजा आउन नसक्ने बताए । उनले भने, 'हाम्रो बजेट सिस्टमले असफल भएको कार्यक्रमलाई रकम दिन नमिल्ने भन्छन्, तर सबै अनुसन्धान सफल नै हुन्छन् भन्ने छैन ।' प्रदेश सरकारले गण्डकी विश्वविद्यालयमार्फत आविष्कार केन्द्र खोलेकामा आफू उत्साही भएको बताउँदै उनले केन्द्र खुलेकै कारण आफूले यो सम्मान लिन तयार भएको स्पष्ट पारे। विज्ञान, प्रविधि, सूचना एवं वायरलेस प्रविधिबाट ग्रामीण क्षेत्रमा इन्टरनेट सूचना प्रवाह गर्दै आउनुभएका पुन म्याग्दीको अन्नपूर्ण गाउँपालिका८ नाँगीमा २०११ सालमा जन्मिएका हुन्। राष्ट्रिय आविष्कार केन्द्रका संस्थापक उनी बायोमेडिकल, कृषि, शिक्षा, ड्रोन, लगायत क्षेत्रमा कार्य गर्दै आएका छन् भने रोमन म्यागासेसे पुरस्कारबाट सम्मानित भइसकेका छन्। गण्डकी रत्नबाट विभूषित व्यक्तिका लागि सार्वजनिक कार्यक्रममा प्रदेशसभाका सदस्य सरहको मर्यादाक्रम निर्धारण गरिएको छ । प्रदेशभित्रका सरकारी अस्पतालमा निःशुल्क उपचार, विमानस्थलको भीआईपी कक्ष उपयोग, सरकारले सञ्चालन गरेको सार्वजनिक सेवाका लागि विशेष प्राथमिकता र संरक्षणविहीन भएमा सरकारले नै जिम्मा लिने गरी कार्यविधि बनाइएको छ । रासस"
हत्या गरेर फरार अभियुक्त १५ वर्षपछि प्रक्राउ,"काठमाडौं : काठमाडौंको गांगबुमा १५ वर्षअघि एक व्यक्तिलाई कुटपिट गरी हत्या गरेर फरार रहेका कृष्ण मिजार प्रक्राउ परेका छन्। मिजारले २०६४ कात्तिक १९ गते राति ८ बजे मित्रनगरमा रविन्द्र कुमार मल्ललाई निर्घात कुटपिट गरेका थिए। मल्ललाई बासको भाटा, लात्ती र मुक्काले प्रहार गरेका थिए। उपचारको क्रममा अस्पतालमा उनको मृत्यु भएको थियो। यस घटनाविरुद्ध चलेको कर्तव्य ज्यान मुद्धामा उच्च अदालत पाटनले २०६७ असोज १८ गते अभियुक्त उपर १० वर्ष कैद तोकेको थियो। घटनालगत्तै अभियुक्त फरार रहेका थिए। फरार मिजारलाई नेपाल प्रहरीको केन्द्रीय अनुसन्धान ब्युरोबाट खटिएको टोलीले कास्कीको पावरहाउसमा फेला पारी पक्राउ गरेको थियो। केन्द्रीय अनुसन्धान ब्युरोको प्रवक्ता श्यामकुमार महतोका अनुसार मिजारलाई फैसला कार्यान्वयनको लागि मिति कास्की जिल्ला अदालतमा पेस गरिएको छ।"
कमला नदीमा दाजुभाइको शव फेला,जनकपुर : धनुषा र सिरहाको सीमानामा पर्ने कमला नदीको ढोका छेउमा आज दुई दाजुभाइको शव फेला परेको छ। कमला नदीको ढोकामा अड्किएको अवस्थामा सिरहाको कर्जन्हा नगरपालिका१ बन्दीपुर निवासी १७ वर्षीय मोहम्मद अली र उनका फुपुको छोरा भारतको बिहार राज्य घर भएका १९ वर्षीय जफर शेखको शव फेला परेको प्रहरीले जनाएको छ। ज ९ प ६१९४ नम्बरको मोटरसाइकलमा चढेर पर्यटकीय क्षेत्र उत्तर बाहिनी गएका दुवै जनाको शव आज कमला नदीको ढोका छेउमा फेला परेको जिल्ला प्रहरी कार्यालय सिरहाका प्रवक्ता प्रहरी नायब उपरीक्षक सुभाष बुढाथोकीले जानकारी दिए। कमला नदीमा नुहाउने क्रममा दुवैलाई बाढीले बगाएर कमला नदीको ढोकासम्म ल्याएको हुनसक्ने प्रहरीको प्रारम्भिक अनुमान छ। दुवै शवको परीक्षणका लागि लहानस्थित रामकुमार उमाप्रसाद स्मारक अस्पताल पठाइएको प्रहरी नायब उपरीक्षक बुढाथोकीले बताए।
"भोट बैंक सुरक्षित गर्न खोज्दा विवादित बने मन्त्री, महानगरविरुद्ध सुकुम्बासीलाई उत्तेजित बनाउँदै","विराटनगर : आफ्नो रवाफ देखाएर आर्थिक वर्षको अन्त्यमा बजेट विनियोजन गराउँदै भोट बैंक सुरक्षित गर्न खोज्दा प्रदेश १ का आन्तरिक मामिला तथा कानुनमन्त्री केदार कार्की विवादित बनेका छन्। कार्की प्रदेशसभा निर्वाचनमा मोरङ क्षेत्र नम्बर ६ खबाट निर्वाचित भएका थिए। मुलुकको राजनीतिक परिवर्तनसँगै सत्तारुढ गठबन्धनबाट २०७८ कात्तिक १६ गते उनी मन्त्री बनेका हुन्। त्यसपछि उनी पटकपटक विवादमा परिरहेका छन्। उनको उपस्थितिमा विवादित निर्णय हुने गरेको भन्दै आलोचना पनि भइरहेको छ। आफ्नो निर्वाचन क्षेत्रअन्तर्गतको विराटनगर महानगरपालिका१२ मा निर्माणाधीन सुकुम्बासी बस्तीका लागि आर्थिक वर्षको अन्त्यमा रकमान्तर गरेर स्वार्थपूर्ण हिसाबले ७० लाख रूपैयाँ विनियोजन गराउन उनी सफल भएका थिए। आर्थिक मामिला तथा योजना मन्त्रालयबाट असार १५ गते निर्णय भएर असार १६ गते बजेट रकमान्तर गरिएको छ। तर भोट बैंक सुरक्षित गर्न र लोकप्रियता कमाउनलाई विनियोजन गरिएको बजेट छोटो समयमा खर्च गर्न नसकिने भन्दै महानगरले सम्झौता नगरिदिएपछि फ्रिज भएको छ। खर्च नगरे पनि बजेट बराबरको काम सम्पन्न भएको भनेर कागजात तयार पार्न दबाब दिएको आरोप लागेपछि कार्की विवादको भुंग्रोमा परेका हुन्। त्यसअघि बाढीका कारण भइरहेको कटान क्षेत्रको निरीक्षणका लागि मोरङको उर्लाबारी र पथरीशनिश्चरे पुगेका बेला प्रभावित क्षेत्रका बासिन्दालाई सुरक्षित बनाउने कुनै योजनासमेत प्रस्तुत गर्न नसक्ने उनै कार्की हुन्। कटान पीडितलाई सान्त्वनासमेत नदिइ फर्किएपछि उनको चर्को आलोचना भएको थियो। तर निर्वाचन क्षेत्रलाई केन्द्रित गरेर ल्याइएको बजेट भने काम नै नभइकन ८ दिनभित्रमा खर्च गरिसकेको कागजात तयार पार्न दबाब दिएको आरोप उनीमाथि छ। प्रदेश सरकारले सशर्त अनुदान शीर्षकमा आवास निर्माणका लागि महानगरलाई निकासा दिएको रकम गत शुक्रबारसम्म खर्च गरिसक्नुपर्ने समयसीमा थियो। महानगर आवास परियोजनाअन्तर्गत सुकुम्बासीलाई व्यवस्थापन गर्ने योजनासहित महानगरपालिका, ह्याबीटाट फर ह्युमानिटी र कार्कीबीच सम्झौता भएर ६ बिघा १६ कट्ठा ५ धुर जग्गामा बस्ती निर्माणको काम भइरहेको हो। सुकुम्बासीले नै किनेको जग्गामा एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। तर आफ्नो पहलमा बस्ती निर्माण भइरहेको भनेर एकल जस लिने हिसाबमा कार्की अघि बढिरहेका छन्। आफ्नो सचिवालयमार्फत् त्यसरी नै प्रचार गराउँदैछन्। प्रदेश सरकारले विनियोजन गरेको ७० लाख बजेट महानगरबाट स्वीकृत नभएपछि सुकुम्बासी बस्ती निर्माणलाई लिएर महानगरमन्त्री द्वन्द्व चर्किएको छ। निर्वाचन क्षेत्रमा आफूलाई असर पुग्ने भएपछि थोरै काम र धेरै प्रचारमा रमाइरहेका उनी आक्रोसित बनेका छन्। काम नभइकन पैसा खर्च भइसकेको भनेर रिपोर्ट तयार पार्न दिएको आरोप भोगिरहेका कार्कीले परिस्थितिलाई मोडेर महानगरविरुद्ध सुकुम्बासीलाई उत्तेजित बनाउने भूमिका खेल्दैछन्। यसको पछिल्लो उदाहरण हो, कार्कीले आइतबार बस्तीमै पुगेर गरेको पत्रकार सम्मेलन। पत्रकार सम्मेलनमा उनले महानगरले गरिब सुकुम्बासीको बस्ती निर्माणमा सहयोग नगरेको आरोपमात्रै लगाएनन्। मनगणन्ते समाचार लेखेको भनेर सञ्चार माध्यमविरुद्ध पनि आक्रोस पोख्दै निर्माणाधीन बस्तीका सुकुम्बासीलाई उचाल्ने र महानगरविरुद्ध आक्रोसित बनाउने काम गरे। मन्त्रीबाट अस्वभाविक दबाब आएको भन्दै महानगरले बजेट अस्वीकार गरेपछि निर्माणाधीन आवास क्षेत्रका स्थानीयले गत बिहीबार महानगरपालिका घेराउ गरेका थिए। जथाभावी हिसाबले खर्च गर्न खोजिएको निर्वाचन क्षेत्र केन्द्रित बजेट फिर्ता जाने भएपछि पीडामा परेका कार्कीले नै महानगर घेर्न सुकुम्बासीलाई पठाएको आरोप छ। उनी अहिले उपमेयर शिल्पा निराला कार्कीविरुद्ध खुलेरै खनिएका छन्। गरिबको बस्ती निर्माणमा अंकुश लगाएको आरोप लगाएका छन्। प्रदेश सरकारले उपलब्ध गराएको रकम खर्च गर्नको लागि महानगरपालिकाको बोर्ड बैठकले स्वीकृत गरेपछि मात्रै कार्यान्वायनमा जान्छ। मेयर नागेश कोइराला र उपमेयर कार्कीले छोटो समयमै खर्च गरिसक्न असम्भव रहेको तथा दुरुपयोग हुनसक्ने निस्कर्ष निकालेपछि अस्वीकृत भएर बजेट कार्यान्वयनमा नगएको महानगर स्रोतले बतायो। जतिसक्दो चाँडो सुकुम्बासी बस्ती निर्माण हुनुपर्छ भनेर हामी लागेका छौं। घरविहीन गरिबले चाँडै घर पाउनुपर्छ। बजेट प्राप्त हुनु सकारात्मक भएकाले महानगरको विकासमा आएको रकम रोक्ने हाम्रो कुनै उद्देश्य हैन, उपमेयर कार्कीले भनिन्, तर कार्यान्वयन नहुने र दुरुपयोग हुने अवस्था देखिएपछि सम्झौता नगरिएको हो। छोटो समयमा ७० लाख खर्च हुनसक्ने अवस्था थिएन। त्यही भएर बजेट स्वीकृत भएन। पत्रकार सम्मेलनमार्फत् महानगर र उपमेयरविरुद्ध आक्रोस पोख्दै मन्त्री कार्कीले भने नभएको कामको भुक्तानी दिनका लागि कुनै दबाब नदिएको दाबी गरेका छन्। योजना सम्झौता गर्न र काम भएजतिको मात्रै भुक्तानी दिन आग्रह गर्दा आफूमाथि गलत आरोप लगाइएको उनले बताए। सम्झौताका लागि मेयरलाई फोन गरेको र उपमेयरलाई भने आफूले नचिन्ने कार्कीको भनाइ छ। उपमेयरले प्रतिशोध साँध्न खोजेको उनको आरोप छ। महानगरपालिकाको कर्मचारी नै खटेर काम भइरहेको ठाउँमा झुटा आरोप लगाएर रकम फ्रिज गर्नु महानगर सुकुम्बासीको समस्या देख्दैन भन्ने प्रमाणित भएको दाबी कार्कीले गरेका छन्। बजेट फ्रिज भए पनि चन्दा संकलन गरेरसमेत बस्ती निर्माण गर्नु छ। तर म महानगरपालिकालाई च्यालेन्ज गर्छु, मैले काम नै नभई रकम भुक्तानी दिन दबाब दिएको प्रमाणित भए मन्त्री पदबाट राजीनामा दिन्छु, सकुम्बासीलाई ढाडस दिँदै उनले भने। चुनाव जित्नलाई सुकुम्बासीसँग अनेक वाचा गरेका कार्कीले वाचा पूरा गर्ने नाम मनपरी गर्न खोजे। काम नै नभइकन खर्च भएको रिपोर्ट तयार पार्न दबाब दिए, महानगर स्रोतले भन्यो, सुकुम्बासी बस्ती चाँडै निर्माण हुनुपर्छ। तर बस्ती दीगो र पारदर्शी हिसाबले बन्यो भने मात्रै भविष्यका लागि राम्रो हुन्छ। हतारहतारमा र जथाभावी काम गरियो भने पैसामात्रै खेर जाने र सुकुम्बासीका लागि दीगो संरचना तयार नहुने महानगरका एक प्राविधिकले बताए। उनका अनुसार स्वार्थ जोडिएका कारण निर्वाचन क्षेत्रको बजेट फ्रिज भएपछि कार्की महानगरविरुद्ध खनिएका हुन्। महानगरले सुकुम्बासी बस्ती नबनाउने भनेकै छैन। जथभावी काम हुन दिन हुँदैन र दीगो हिसाबका हुनुपर्छ भन्ने मात्रै हो, उपमेयर कार्कीले भनिन्, काम गुणस्तरीय हुनुपर्छ। बजेट सकेरमात्रै उपलब्धि हासिल हुँदैन। उपमेयर कार्कीले विराटनगरलाई बनाउनुपर्छ भन्ने कुरामा मेयर र आफ्नो एकमत रहेको पनि सुनाइन्। भनिन्, हामीप्रति कुनै शंका गर्नु पर्दैन। नियमविपरीतका कुनै काम हुन दिँदैनौं। जथभावी पैसा सक्ने काम रोक्छौं। सुकुम्बासी बस्ती निर्माणमा हालसम्म २ करोड ३० लाख रूपैयाँ खर्च भइसकेको महानगरले जनाएको छ। पहिलो चरणमा १ करोड विनियोजन भएपछि २०७८ साल जेठ १३ गतेदेखि काम सुरु भएको थियो। ९० लाख प्राप्त भएपछि दोस्रो चरणको काम २०७८ फागुन १२ गतेदेखि सुरु भयो। कार्कीको संसद विकास कोषबाट ४० लाख बजेट आएपछि २०७८ चैत २४ देखि तेस्रो चरणको काम सुरु भयो। महानगरका अनुसार तेस्रो चरणको काम नै सकिनलाई १५ प्रतिशतजति बाँकी हुँदा मन्त्री कार्कीले थप ७० लाख विनियोजन गराएका हुन्। पहिलेकै काम जारी रहेको र पूरा नभएकाले अर्को सम्झौता गर्न नसकिएको उपमेयर कार्कीको भनाइ छ। बस्तीमा ९० वटा घर बनिसकेको र बाँसको खाँवा लगाएर ४७ वटा घरको छाना लगाइएको तथा २७ वटा शौचालयको जग उठाइसकिएको महानगरले जनाएको छ। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटो, विद्यालयसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इष्टिमेट छ। प्रत्येक घर इँटाको जग उठाउँदै भुइँ ढलान गरी बाँसको बेरा र जस्तापाताको छानो लगाएर तयार पारिने छ। बस्तीमा भन्सासहित ३ वटा कोठा, बरण्डा तथा शौचालय र बाथरुमसहितको घर निर्माण हुँदैछन्। परियोजनाका फोकल पर्सन पुनम दाहालले एउटा घर निर्माणका लागि ह्याबीटाटले १ लाख ९५ हजार रुपैयाँ उपलब्ध गराएको बताए। बाँकी रकम महानगर र संसद कार्कीको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। दाहालले बस्ती निर्माणका लागि स्थानीयले जीवन विकास समाजको ऋण सहयोगमा जग्गा खरिद गरेर उपलब्ध गराएका हुन्। ऋण तिर्नका लागि घरधनीहरुलाई नै रोजगारी पनि दिइएको उनको भनाइ छ।"
युवा संघद्वारा यातायात कार्यालय अगाडि प्रदर्शन,काठमाडौं : नेकपा एमाले निकट भ्रातृ संगठन राष्ट्रिय युवा संघले सवारी चालक अनुमति पत्रमा ढीलासुस्ती र अनियमितता भएको भन्दै एकान्तकुनास्थित यातायात व्यवस्था कार्यालय घेराउ गरेको छ। सेवा प्रवाहमा ढीलासुस्ती हुँदा सेवाग्राहीले सास्ती व्यहोरेको भन्दै युवा संघले यातायात कार्यालय अगाडी घेराउ गर्नुका साथै ध्यानाकर्षण गराएको हो। संघले लाइसेन्स नवीकरणमा भइरहेको ढिलासुस्ती अन्त्य गर्न माग गरेको छ। लाइसेन्स वितरण सहज गर्नुपर्ने उनीहरुको माग छ।
कांग्रेस बैठक : चुनावी तालमेलका लागि मापदण्ड बनाउन सुझाव,"काठमाडौं : नेपाली कांग्रेसको केन्द्रीय समिति बैठकमा प्रदेश सभापतिहरुले आगामी चुनावमा तालमेलका लागि मापदण्ड बनाउन सुझाव दिएका छन्। सोमबारबाट पार्टी कार्यालय सानेपामा सुरु भएको केन्द्रीय कार्यसमिति बैठकमा उनीहरुले चुनावमा गठबन्धनलाई निरन्तरता दिँदै तालमेलका लागि आवश्यक मापदण्ड बनाउन सुझाव दिएका हुन्। केहीले भने कांग्रेस एक्लै चुनाव लड्दा उचित हुने धारणा राखेका थिए। त्यस्तै उनीहरुले चुनावमा टिकट वितरणलाई विधि र विधानसम्मत रुपमा लागू गर्नुपर्ने बताएका थिए। बैठकमा स्थानीय तह निर्वाचन केन्द्रीय परिचालन समितिले स्थानीय तह निर्वाचनको प्रतिवेदन पेस गरिएको छ भने भातृ तथा शुभेच्छुक संस्थाको विधान टुंगो लगाउने विषय र तथा सरकारको काम कारबाहीको समीक्षा हुने प्रवक्ता डा प्रकाशशरण महतले जानकारी दिए। स्थानीय तहमा केन्द्रीय सदस्यहरुको अनुभव र त्यसका आधारमा आगामी निर्वाचन गरिने रणनीतिका बारेमा बैठकमा छलफल हुने उनले बताए। उनले उपसभामुखको टुंगो लागेपछि संवैधानिक परिषद्सम्बन्धी विधेयकको विवाद समाधान हुने बताए। केन्द्रीय समिति बैठकमा कांग्रेस नेता शेखर कोइरालाले प्रतिनिधिसभा निर्वाचन क्षेत्र र प्रदेश सभा निर्वाचन क्षेत्रको आवश्यकता र औचित्य पुष्टि हुनेगरी तालमेलबारे पार्टीको धारणा निर्माण गर्नुपर्ने बताए। उनले कांग्रेसको १४औँ महाधिवेशनबाट नेतृत्वमात्र चयन भएको, नीतिका विषयमा कुनै काम हुन नसकेकाले यथाशीघ्र नीति अधिवेशन गर्न आग्रह गरे। बैठकमा केन्द्रीय सदस्यहरु डा शेखर कोइराला, प्रदीप पौडेल, देवेन्द्रराज कँडेल, डा डिला संग्रौला, कृष्णकिशोर घिमिरे, नारायणबहादुर कार्की, तारामान गुरुङ, दिनेशकुमार यादव, नैनसिंह महर, गुरु बराल, दिनेश कोइराला र आमन्त्रित प्रदेश सभापतिहरु उद्धव थापा, कृष्णप्रसाद यादव, इन्द्रबहादुर बानियाँ, शुक्रराज शर्मा, अमरसिंह पुन, ललितजंग शाही र बीरबहादुर बलायरले आआफ्नो धारणा राखेका थिए। केन्द्रीय कार्यसमितिको अर्को बैठक असार २८ गते दिउँसो १ बजे पार्टीको केन्द्रीय कार्यालयमा पुनः बस्नेछ।"
"गठबन्धन मृत भइसक्यो, हैजा फैलाउँछ : ओली","काठमाडौं : नेकपा एमालेका अध्यक्ष केपी शर्मा ओलीले वर्तमान सत्ता गठबन्धन देशका लागि मृत भइसकेको बताएका छन्। सम्पादकहरुसँगको अन्तरक्रियामा अध्यक्ष ओलीले यो गठबन्धन देशका लागि हानिकारक रहेको बताए। उनले भने, यही सरकार बोकेर हिँड्नु उपयुक्त हुँदैन। यो त हानिकारक छ। यसले समाजलाई दूषित गर्छ। हैजा फैलाउँछ। देशका लागि यो गठबन्धन मृत भइसक्यो। यस्तो गठबन्धन बोकेर केही काम आउन सक्छ। ओलीले नक्कली र कृत्रिम एजेण्डा लिएर नभइ जनता र आजको समस्यालाई लिएर चुनावमा जाने बताए। देशलाई कुवाटोतर्फ जानबाट रोक्ने कोसिस गरिने उनले बताए। गठबन्धनले राजनीतिक दलप्रति वितृष्णा फैलाउने काम गरेको ओलीको भनाइ छ। सत्ता गठबन्धन र गठबन्धनमा बनेको सरकारको राजनीतिमा जालझेल र तिकडममात्रै अपनाउने गरेको उनले बताए।"
पप्पु कन्स्ट्रक्सनका रौनियार भन्छन् ओलीले रिसबी साँधे,"वीरगन्ज : पर्सा क्षेत्र नम्बर ३ का निलम्बित प्रतिनिधिसभा सदस्य (सांसद) हरिनारायण रौनियारले अख्तियार दुरुपयोग अनुसन्धान आयोग सत्तारुढ दल र प्रधानमन्त्रीको इशारामा चल्ने निकाय भएको आरोप लगाएका छन्। वीरगन्जमा सोमबार पत्रकार सम्मेलन गरेर पप्पु कन्ट्रक्सनका पूर्व सञ्चालकसमेत रहेका रौनियारले भने, अख्तियार जसको सत्ता हुन्छ र जो प्रधानमन्त्री हुन्छ उसकै इशारामा नाच्छ। उनले थपे, अख्तियार भनेको सत्तारुढ दलको सुदर्शनचक्र पनि हो। जो सत्ताधारीको विपक्षमा हुन्छ सत्ताधारीले उसको गर्दनमा यही अख्तियारको सुदर्शनचक्र चलाएर राजनीतिक हत्या गर्छ। बर्दियाको पुल निमर्माणमा भ्रष्टचार गरेको आरोपमा विशेष अदालतमा मुद्दा दायर भएपछि संसद पदबाट निलम्बनमा परेका रौनियारले तत्कालीन प्रधानमन्त्री केपी ओलीको निर्देशनमा अख्तियारका प्रमुख आयुक्त नविन घिमिरेले आफूमाथि झुठा मुद्दा दर्ता गरेर फसाएको आरोप लगाए। पर्सा क्षेत्र नम्बर ३ मा एमालेका उम्मेदवारलाई पराजित गरी आफूले निर्वाचन जितेकाले त्यसकै रिसबी साँध्न तत्कालीन प्रम ओलीले आफूलाई अख्तियार लगाएर फसाएको रौनियारको आरोप छ। पप्पु कन्ट्रक्सनले निर्माण गरेको पुलमा त्रुटि भेटिए पनि आफू त्यसमा दोषी नै नरहेको उनको जिकिर छ। रौनियारले भने, २०७२ सालमै मैले पप्पु कन्ट्रक्सनको अध्यक्ष्बाट राजीनामा दिएर २०७३ मा तत्कालीन संघीय समाजवादी फोरमबाट चुनाव लडे। एमालेलाई हराउँदै चुनाव जिते। तर अख्तियारले म संलग्न हुँदै नभएको कम्पनीको त्रुटिमा ममाथि मुद्दा दायर गर्यो। पप्पु कन्ट्रक्सनको सञ्चालक आफ्नो छोरा सुमित रौनियार रहे पनि उक्त निर्माण कम्पनीमा २०७२ पछि आफ्नौ कुनै आबद्धता र संलग्नता नरहेको रौनियारले बताए। चुनाव जितेको ६ महिना नबित्दै बिना कसुर आफूविरुद्ध भ्रष्टचारको मुद्दा दर्ता गरी सांसद पदबाट निलम्बित गरेपछि न्यायका लागि आफूले हरेक दलका शीर्ष नेता, सभामुख र प्रधानमन्त्रीहरुलाई पटकपटक गुहारे पनि कसैले सुनुवाइ नगरेको गुनासो उनको छ। आफ्नै दल जनता समाजवादी पार्टी (जसपा) र अध्यक्ष उपेन्द्र यादवले पनि कुनै सहयोग नगरेको रौनियारले बताए। पछिल्लो पटक एमाले अध्यक्ष केपी ओली प्रधानमन्त्री भएका बेला जसपा फुटाउने चलखेल हुँदा ओली र आफ्नै दलका केही नेताले ५ करोड रुपैयाँ र आफूमाथि लागेको भ्रष्टचारको मुद्दा फिर्ता गराइदिने प्रलोभन दिएको खुलासा पनि उनले गरे। अहिलेको संविधान र अख्तियारको भ्रष्टचार ऐन एक आपसमा बाझिएको भए पनि ऐन संशोधन नगरिँदा आफू त्यसको सिकार बन्न पुगेको उनको भनाइ थियो। मूलधारका केही मिडियाले पनि अतिरन्जित समाचार लेखिदिएका कारण त्यसले पनि आफू अप्ठ्यारोमा परेको उनले बताए। उनले प्रश्न गर्दै भने, पप्पुले बनाएको बाहेक यो देशमा अरु १३३ वटा पुल बनाउँदा बनाउँदै भासिएका छन्। तर कति वटा ठेकेदारलाई कारबाही भयो? खोइ त मिडियाले लेखेको? ममाथि नै किन यति धेरै पूर्वाग्राही बनेको? यो देख्दा अच्चम लाग्छ। दुःखी पनि हुन्छु।' अहिलेको विद्यमान निर्वाचन नियमावलीले निर्वाचन लड्न कुनै बाधा अवरोध नगरेको जनाउँदै उनले भने, तर अब म आगामी चुनाव लड्छु कि लड्दिनँ यसबारेमा केही समय पछि भन्नेछु।"
"चिनियाँ नेता लिउले प्रचण्डसँग भने, 'नेपालले विकास साझेदारका रुपमा जुनसुकै देशसँग सहकार्य गरोस्, तर नेपाली भूमीमा चीनविरोधी गतिविधि नहोस्'","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र चिनियाँ कम्युनिस्ट पार्टी(सीसीपी)का विदेश विभाग प्रमुख लिउ जियान्चाओबीच भेटवार्ता भएको छ। प्रचण्ड निवासमा सोमबार भएको भेटवार्तामा दुई देशबीचको हितबारे छलफल भएको नेता नारायणकाजी श्रेष्ठले जानकारी दिए। भेटमा लिउले नेपालमा हुने चीनविरोधी गतिविधिबारे चासो लिएको उनले बताए। 'नेपालले विश्वका जुनसुकै मुलुकसँग विकासका कुरा साझेदार बन्न सक्छ। त्यसको हामी सम्मान पनि गर्छौं। तर नेपाललाई प्रयोग गरेर चीनविरोधी गतिविधि हुन नपाओस् भन्ने हाम्रो चाहना हो,' लिउको भनाइ उद्धृत गर्दै श्रेष्ठले भने। उनले अन्तर्राष्ट्रिय सरोकारका मुद्दाहरुबारे चासो व्यक्त गरेको उनले बताए। पार्टी अध्यक्ष प्रचण्डले नेपालका राजनीतिक पार्टी र नेपाली जनता एक चीन नीतिप्रति प्रतिवद्ध रहेको बताएका थिए। 'नेपालले जहिले पनि चीनलाई असल मित्रको रुपमा स्वीकार्दै स्वतन्त्र परराष्ट्र नीति अवगलम्बन गर्दै राम्रो सम्बन्ध विकास गर्न चाहन्छ। नेपाल भूमि भएर चीनविरुद्ध कुनै पनि गतिविधि गर्न नदिने कुरामा नेपाल सरकार र आफ्नो पार्टी प्रतिबद्ध रहेको विचार व्यक्त गर्नुभयो,' प्रचण्डको भनाइ उद्धृत गर्दै श्रेष्ठले भने। प्रचण्डले चीनमा अध्ययनरत नेपाली विद्यार्थीहरु अलपत्र परेको भन्दै लिउलाई ध्यनाकर्षण गराएको श्रेष्ठले बताए। 'विशेषतः चीनमा अध्ययनरत नेपाली विद्यार्थी, त्यसमा पनि चिकित्सा क्षेत्रका विद्यार्थीको समस्या अझै बाँकी छ। केरुङमा व्यापारका लागि सहज वातावरण बनेको छैन। त्यसका लागि सहजीकरण गरिदिन अध्यक्षजीले आग्रह गर्नुभयो,' श्रेष्ठले भने। प्रचण्डले नेपाल र चीनबीचको व्यापार घाटा कम गर्न र अरनिको राजमार्ग सञ्चालका लागि पहल गरिदिनसमेत आग्रह गरेको श्रेष्ठले बताए। त्यस्तै लिउले बीआरई सम्झौताअन्तर्गत परियोजनाहरु छनौट गर्न आग्रह गरेका थिए। त्यस्ता परियोजनाहरुलाई चीनले तत्काल अगाडि बढाउने उनको भनाइ रहेको श्रेष्ठले बताए। त्यस्तै नेपाल र नेपालीको कुनै पनि आन्तरिक मामिलामा हस्तक्षेप नगर्ने चीनको नीति र चिनियाँ कम्युनिस्ट पार्टीको नीति रहेको उनले बताएका थिए। त्यस्तै नेपालका राजनीतिक पार्टीहरुले आफ्नो फैसला आफैँ गर्ने क्षमताको विकास गर्नुपर्ने जोड दिँदे सीपीसीले यही अवधारणा लागू गरेर यहाँसम्म आएको बताएका थिए। भेटवार्तमा माओवादीका तर्फबाट प्रचण्डसहित राम कार्की, वर्षमान पुन, नारायणकाजी श्रेष्ठ, कृष्णबहादुर महरा र पम्फा भुसाल सहभागी थिए।"
"पार्टी कार्यसञ्चालनमा शेखरको आपत्ति, देउवालाई गराए ध्यानाकर्षण","काठमाडौं : नेपाली कांग्रेसका वरिष्ठ नेता डा शेखर कोइरालाले जारी केन्द्रीय कार्यसमिति बैठकमा सभापति एवं प्रधानमन्त्री शेरबहादुर देउवाको चर्को आलोचना गरेका छन्। तालमेलले कांग्रेसलाई भन्दा अन्य पार्टीलाई बढी लाभ भएको भन्दै उनले देउवाको आलोचना गरे। उनले प्रतिनिधिसभा निर्वाचन क्षेत्र र प्रदेशसभा निर्वाचन क्षेत्रको आवश्यकता र औचित्य पुष्टि हुनेगरि तालमेलबारे पार्टीको धारणा निर्माण गर्न नेतृत्वलाई आग्रह गरे। कोइरालाले भने, तालमेलका नाममा स्थानीय तहमा महिला सहभागितालाई खुम्च्याउने काम भयो। त्यो पनि विचार गर्न जरुरी छ। तालमेलले कांग्रेस पार्टीलाई भन्दा अन्य पार्टीलाई बढी लाभ भयो। तालमेलमा जानुपूर्व सिंगो कांग्रेसलाई एक ढिक्का बनाइनुपर्थ्यो। क्रियाशिलता, लोकप्रियता तथा वरिष्ठताको मापदण्ड बनाएर भूगोल, जनसंख्या तथा जातीय सन्तुलनका आधारमा न्यायोचित ढंगले टिकट वितरण गरिनुपर्थ्यो तर कतिपय स्थानमा त्यो हुन सकेन। नेपाली कांग्रेसको १४औँ महाधिवेशनबाट नेतृत्वमात्र चयन भएको भन्दै नीतिका विषयमा कुनै काम हुन नसकेको उनको आरोप छ। त्यसैले यथाशीघ्र नीति अधिवेशन गर्नुपर्ने उनको भनाइ छ। पार्टी सञ्चालनका सम्बन्धमा मैले विगतका बैठकमा पनि भन्दै आएको छु। विधि, विधानभन्दा माथि हामी कोही छैनौँ। पार्टी विधिसम्मत चल्नुपर्यो। पार्टी सबैको हुनुपर्यो। केन्द्रदेखि वडा तहसम्म नेतृत्वमा रहेकाले आफूलाई मत नहालेकालाई पनि न्याय हुने संस्कृतिको विकास गरियोस, उनले भने। स्थानीय तहको निर्वाचनका क्रममा पराजयको दोष पार्टीका स्थानीय नेतालाई नै लगाई कतिपय जिल्लाका जिम्मेवार स्थानीय नेतालाई पूर्वाग्रही ढंगले कारबाहीको सिफारिस गरी मानमर्दन गर्ने काम भएको उनले बताए। उनले भने, पार्टी संगठनको मेरुदण्ड भातृ तथा शुभेच्छुक संस्थाहरु हुन्। यी संस्था लामो समयदेखि नेतृत्वविहीन तथा प्रायः निस्प्रभावी भएकाले प्रतिकूल प्रभाव परेको छ। तसर्थ यी संस्थाको नेतृत्वदेखि कार्यसमिति विधानबमोजिम पदाधिकारीसहित न्यायोचित ढंगबाट निर्माण गरिनुपर्छ। पार्टीको आन्तरिक जीवनमा बहस, छलफल र अन्तरक्रिया गरी निर्णयमा पुग्ने विगतको परिपाटी र परम्पराभन्दा पनि सभापतिको एकल र एकपक्षीय ढंगबाट निर्णयमा पुग्ने गरेको भन्दै आपत्ति जनाए। उनले भने, तत्कालीन केपी शर्मा ओली नेतृत्वको सरकारले राष्ट्रिय अनुसन्धान, राजश्व अनुसन्धान र सम्पत्ति शुद्धीकरण बिभाग प्रधानमन्त्रीको मातहतमा ल्याउनु भनेको प्रधानमन्त्री अधिनायकवादतर्फ जानु हो भनेका थियौँ। गठबन्धन दलको साझा कार्यक्रममा पनि विगत सरकारले गरेको अलोकतान्त्रिक गतिविधि सच्याउन भन्यौं। तर, वर्तमान सरकार बनेको पनि झण्डै एक वर्ष पुगिसक्यो। यस्ता विषयहरु प्राथमिकतामा किन परेनन्? भष्ट्राचारका काण्डरूको छानबिन किन ओझेलमा पर्यो? सरकार नेतृत्वको हिसाबले पार्टी जवाफदेही बन्न सकेन भने आगामी निर्वाचनलाई समेत प्रभाव पार्ने ध्यानाकर्षण गर्न चाहन्छु। ओली नेतृत्वकै सरकारले संविधानमा भएको संवैधानिक परिषद्सम्बन्धी व्यवस्थाको प्रतिकुल हुनेगरी अध्यादेश ल्याएर संविधान मिच्ने काम गरेको भन्दै असंवैधानिक कदमलाई निरन्तरता दिन खोजेको भन्दै प्रधानमन्त्रीलाई ध्यानाकर्षण गराए।"
"साँचो डीभोर्स भइसक्यो, अब नक्कली विहे गर्न एमालेले हतार गर्दैन : केपी ओली","काठमाडौं : नेकपा एमालेका अध्यक्ष केपी शर्मा ओलीले यो सरकार कूशासनमा लिप्त रहेको बताएका छन्। राजधानीमा आयोजित सम्पादकहरुसँगको अन्तरक्रियामा अध्यक्ष ओलीले वर्तमान सरकार घृणाको पात्र बनिरहेको बताए। उनले भने, एकपल्ट विहे हुन्छ। अनि फेरि डिभोर्स हुन्छ। अनि फेरी विहे हुन्छ, डिभोर्स हुन्छ। त्यस पछाडिको कारण डिभोर्सचाहिँ साँचो हुन्छ। विहेचाहिँ नक्कली हुन्छ। त्यसकारण साँचो डिभोर्स गर्नका लागि नक्कली विहे गर्न एमालेले हतार गर्दैन। राज्यका हरेक अंगलाई विस्थापित गर्ने, संवैधानिक अंगलाई विस्थापित गर्ने काम बर्तमान गठबन्धनबाट भएको उनको भनाइ छ। थुप्रै ऐनहरु संविधान सम्मत बनाउनुपर्ने भए पनि ती कामहरु ठप्प भएको ओलीले बताए । उनले भने, भोलि परमादेशको एक वर्ष हुन्छ। एक वर्षयता सरकारले गरेका काम कारबाहीहरु चु्स्त दुरुस्त छैनन्। मान्छेलाई मन्त्री बनाउनका लागि जागिर खुवाउनका लागि, समूहगत स्वार्थपूर्तिका काम भए। सरकार कसले चलाउँछ, दुनियाँलाई थाह छ, मैले के भन्ने। उहाँ सरले चलाउनुहुन्छ कि मेडमले, दिदीले चलाउनुहुन्छ की भिनाजुले चलाउनुहुन्छ। प्रधानमन्त्रीले चलाउनुहुन्छ कि पावर छ भन्नेले चलाउनुहुन्छ। त्यतातिर म जान चाहन्न। देशमा संकट छ, नयाँ काम गर्न बैंकले ऋण दिँदैन। ठेकेदारले भुक्तानी पाउँदैन। नयाँ आयोजना सुरु गर्न सकिएका छैनन्। इक्वीपमेन्ट आयात गर्ने पैसा पनि छैन। आयात नगरिकन आत्मनिर्भरतातर्फ अहिले जानसक्ने अवस्था छैन। यस्तो अवस्थामा हामी छौं।"
"एकैदिन १६८ जनामा कोरोना संक्रमण पुष्टि, सक्रिय संक्रमितको संख्या ७७० पुग्यो",काठमाडौं : थप १६८ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा देशभरबाट ३०२० नमूना परीक्षण गर्दा १६८ जनामा संक्रमण पुष्टि भएको हो। मन्त्रालयका अनुसार एक दिनको अवधिमा १८३४ नमूनाको पीसीआर र ११८६ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट १२९ र एन्टिजेन विधिबाट ३९ नमूनाको पोजिटिभ रिपोर्ट आएको हो। सोमबार थप ३७ जना कोरोनामुक्त भएका छन्। आज कोरोनाबाट कसैको पनि मृत्यु नभएको मन्त्रालयले जनाएको छ। नेपालमा हाल ७७० जना कोरोनाको सक्रिय संक्रमित रहेका छन्। मन्त्रालयका अनुसार पछिल्लो २४ घन्टामा ३५ हजार ४०२ जनाले कोरोनाविरुद्धको खोप लगाएका छन्। पछिल्लो समय कोरोना संक्रमण बढ्दै गएको भन्दै मन्त्रालय स्वास्थ्यका मापदण्ड अपनाउनु आग्रह गरेको छ।
नवलपुरमा १३ लाख बराबरको चिनी बरामद,"परासी : भन्सार छलेर लैजादै गरेको करिब १३ लाख बराबरको चिनीलाई पूर्वी नवलपरासी (नवलपुर) प्रहरीले बरामद गरेको छ। ट्रकमा लोड गरी तस्करी गरेर लैजादै गरेको चिनीलाई प्रहरीले सोमबार अरुणखोलाबाट बरामद गरेको हो। यो चिनी पश्चिम नवलपरासीको सीमा नाकाबाट तस्करी गरी चितवन पुर्याउन लागिएको बताइएको छ। लु२ख ६३७ नं को ट्रकलाई चेकजाँच गर्ने क्रममा बिल भरपाई नभएको ४ सय १८ बोरा चिनी बरामद भएको जिल्ला प्रहरी कार्यालय नवलपुरका सूचना अधिकारी नायब उपरीक्षक (डीएसपी) सन्तोष पाठकले जानकारी दिए। त्यसैगरी भन्सार छलेर ल्याउँदै गरेको १ हजार ९ सय १७ पिस सर्टलगायतका कपडासमेत बरामद भएको छ। बरामद चिनी, ट्रक र लत्ता कपडाको कूल मूल्य ५४ लाख ३६ हजार कायम गरेर आवश्यक कारबाहीका लागि राजश्व अनुसन्धान कार्यालय बुटवल पठाइएको डिएसपी पाठकले जानकारी दिए। केही दिनअघि पनि पश्चिम नवलपरासीबाट लैजादै गरेको २ ट्रक चिनीलाई पूर्वी नवलपरासी प्रहरीले बरामद गरेको थियो। चिनी र कपडाको तस्करी बढेको गुनासो आएपछि आइतबार मात्र पश्चिम नवलपरासी प्रहरीले १ ट्रक चिनी बरामद गरेको थियो। परासीको सीमा नाकाबाट दैनिक १० देखि १२ ट्रक चिनी र ठूलो मात्रामा कपडा तथा खसीबोका अवैधरुपमा चितवन, हेटौंडा, पोखरालगायतका प्रमुख सहरहरुमा जाने गरेको गुनासो बढेपछि गस्तीलाई बढाएको पश्चिम नवलपरासी प्रहरीले जनाएको छ। तर तस्करी भने रोकिएको छैन।"
जेठाजुको नामको स्मृति प्रतिष्ठानलाई सांसद लामाद्वारा ५० लाख बजेट,"गोरखा : डाडुपन्यू लिनेहरुले गण्डकी प्रदेशको बजेटमा रजाइँ गरेको विषय आलोचित भइरहेका बेला जसपाकी सांसद धनमाया लामाले पनि आफ्नो परिवारको सदस्यको नाममा ठूलो धनराशि छुट्याएको पाइएको छ। आर्थिक वर्ष २०७९०८० का लागि विनियोजित बजेटमा आफ्ना साहिँला जेठाजु जनयुद्धका सहिद भीमसेन पोखरेलको नामको भीमसेन स्मृति प्रतिष्ठानलाई ५० लाख रुपैयाँ बिनियोजन गरेको पाइएको हो। उनले गोरखाको सिरानचोक गाउँपालिका ५ थुम्कामा युद्ध संग्रहालय स्थापना गर्ने शीर्षकमा एक करोड रुपैयाँ बजेट सिफारिस गरेकी थिइन्। प्रदेश सरकारले ५० लाख रुपैयाँ विनियोजन गरेको हो। सो प्रतिष्ठानका लागि गत वर्ष पनि १५ लाख रुपैयाँ विनियोजन गरिएको थियो। सांसद लामाले सो बजेटबाट राष्ट्रियस्तरको संग्रहालय बनाउने बताएकी छन्। १० वर्षे माओवादी जनयुद्ध, मधेस आन्दोलन लगायतका युद्धहरुको विषयलाई समेटेर संग्रहालय निर्माण गर्ने हाम्रो लक्ष्य हो, उनले भनिन्। यस्तै मुख्यमन्त्री कृष्णचन्द्र नेपाली(पोखरेल)ले आफ्ना बुबा गोबर्द्धन शर्माको स्मृतिमा तनहुँको व्यास नगरपालिका १० मा स्थापित कोषलाई ५० लाख रुपैयाँ विनियोजन गराएका छन्। शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठका बुबाआमाका नाममा स्थापित पुननारायणधनकुमारी श्रेष्ठ परोपकारी कोषमा ५० लाख रुपैयाँ र सोही कोषको भवन निर्माणका लागि भौतिक पूर्वाधार, सहरी विकास तथा यातायात व्यवस्था मन्त्रालयबाट कार्यान्वयन गर्ने गरी थप ५० लाख रुपैयाँ विनियोजन गरेका छन्। कुश्मा नगरपालिकामा कांग्रेस नेता अर्जुन जोशीका पिता अमृत जोशीको स्मृति पार्कका लागि २० लाख रुपैयाँ, सोही नगरपालिकाकी पूर्वउपप्रमुख सीता काफ्लेका दिवंगत पतिको नाममा स्थापित डिल्लीराम लामिछाने स्मृति प्रतिष्ठानको भवन निर्माणका लागि २० लाख रुपैयाँ, सांसद विनोद केसीका सहोदर दाइका नाममा म्याग्दीको बेनी नगरपालिका७ मा स्थापित सहिद मदन केसी स्मृति भवन निर्माणका लागि १२ लाख रुपैयाँ बिनियोजन भएको छ । बागलुङकी सांसद पियारी थापाको सिफारिसमा काठेखोला गाउँपालिका४ मा रहेको जिमाक सांस्कृतिक संग्रहालयका लागि ६० लाख रुपैयाँ बिनियोजन भएको छ। सांसद थापा र हेमराज पुनको विवाहका सन्दर्भमा ०६६ मा स्थापना गरिएको सो कोषमा अन्तर्राष्ट्रियस्तरको संग्रहालय बनाउने नाममा सो रकम विनियोजन भएको हो। प्रदेश बजेटको सबैतिर विरोध भएपछि मुख्यमन्त्रीका प्रेस संयोजक भरत कोइरालाले मुख्यमन्त्री, मन्त्री, सांसदहरुको आफन्तको नाममा स्थापित कोष तथा प्रतिष्ठानका नाममा विनियोजित बजेट खर्चलाई प्राथमिकता नदिने निर्णय भएको उल्लेख गरिएको छ।"
संघीय निजामती सेवा ऐन जारी गर्न माग,"परासी : सरकारी सेवामा कार्यरत नवलपरासीका निजामति कर्मचारीहरुले संघीय निजामती सेवा ऐन जारी गर्न सरकारसँग माग गरेका छन्। जिल्लामा रहेका निजामती कर्मचारी आबद्ध विभिन्न संघ संगठनहरुले सोमबार प्रमुख जिल्ला अधिकारी श्रवण कुमार पोखरेल मार्फत प्रधानमन्त्रीलाई ज्ञापन पत्र पठाउँदै संसदको चालु अधिवेशनबाट ऐन जारी गर्न माग गरेका हुन्। जिल्लास्थित नेपाल निजामती कर्मचारी संगठन, नेपाल निजामती कर्मचारी युनियन र नेपाल मधेसी निजामती कर्मचारी मञ्चले पठाएको ज्ञापन पत्रमा ऐन जारी नहुँदा मुलुकको सार्वजनिक प्रशासन अन्यौल र अस्थिरताको भूमरीमा फसेको उल्लेख गरिएको छ। मुलुक संघीय व्यवस्थामा गएको लामो समयसम्म पनि संघीय शासन प्रणालीको कार्यान्वयनको लागि तीनै तहको कर्मचारी प्रशासन व्यवस्थापन एंव मार्ग दर्शन गर्ने छाता कानुनको रुपमा रहेको संघीय निजामती सेवा ऐन जारी नहुनु गम्भीर चिन्ताको विषय भएको ज्ञापन पत्रमा उल्लेख छ। यसअघि राष्ट्रियस्तरका ट्रेड युनियनबाट दिइएका सुझाव र अन्य सरोकारवालाहरुको सहभागितामा ऐन निर्माणको प्रक्रियामा अघि बढाई चालु संसद अधिवेशनबाट ऐन जारी गर्न उनीहरुले माग गरेका छन्। ऐन जारी नभए कडा संघर्षमा उत्रनेसमेत उनीहरुले ज्ञापन पत्रमार्फत् सरकारलाई चेतावनी दिएका संघीय निजामती सेवा ऐन जारी गर्न मागगर्दै प्रमुख जिल्ला अधिकारी श्रवण कुमार पोखरेलमार्फत प्रधानमन्त्रीलाई ज्ञापन पत्र पठाउँदै नवलपरासीका निजामती कर्मचारी संघ संगठन अध्यक्षहरु । तस्बिर : हरि शर्मा"
तिब्बत जोड्ने सडकको १८ किलोमिटर खण्ड सेनाले हस्तान्तरण गर्यो,"गोरखा : नेपाली सेनाले निर्माण गरेको विगत पाँच वर्षदेखि निर्माण गरिरहेको बेनिघाट, आरुघाट लार्के सडकको १८ किलोमिटर खण्ड सडक योजना कार्यालयलाई हस्तान्तरण गरेको छ। सोमबार एक कार्यक्रम गरी नेपाली सेनाको विकास निर्माण निर्देशनालयअन्तर्गत बेनिघाटआरुघाटलार्केभञ्ज्याङ सडक निर्माण कार्यदलका प्रमुख मेजर विनोद भट्टले ११ किलो छेपेटार भालुस्वाँरा बारपाक सडक योजना कार्यालयका प्रमुख पशुपति ज्ञावलीलाई हस्तान्तरण गरेका हुन्। धार्चे गाउँपालिका वडा नम्बर ७ हावाडाँडादेखि सोही पालिकाको वडा नम्बर ३ दोभानसम्मको उक्त खण्ड सोमवार आयोजना कार्यालयलाई हस्तान्तरण गरिएको मेजर भट्टले बताए। सेनाले अहिलेसम्म हावाडाँडादेखि पाङसिङसम्मको ३२ दशमलव पाँच किलोमिटर सडकको ट्रयाक खोलेको छ। १८ किलोमिटर सडकमा अहिले मोटर कुद्ने भएको छ। त्यहाँदेखि माथिको खण्डमा ग्रेड मिलाउनुपर्ने, केही काम बाँकी छ, प्राविधिक सेनानी भट्टले भने, यो पनि छिटो काम सकेर हामी हस्तान्तरणको प्रक्रियामा जानेछौं। कार्यक्रममा गोरखा क्षेत्र नम्बर १ का सांसद हरिराज अधिकारीले उक्त खण्ड नियमित सवारी साधन चल्ने बनाउन सडक आयोजना कार्यालयको ध्यानाकर्षण गराए। साथै उनले उक्त सडक लार्के भञ्ज्याङसम्म जोडिँदा उत्तरी गोरखाका जनताका लागि सुविधा हुने हुँदा छिटो निर्माण गर्नुपर्नेमा जोड दिए। भौगोलिक बिकटता रहेको क्षेत्रमा धेरै समस्याका बीच पनि सेनाले सडक निर्माण गर्न सफल भएको उनले बताए। हावाडाँडादेखि लार्के भञ्ज्याङसम्मको ९२ किलोमिटर मध्ये अझै ७४ किलोमिटर सडक सेनाले हस्तान्तरण गर्न बाँकी छ। १४ दशमलव पाँच किलोमिटर सडकको ट्रयाक खोलिसकिएको र करिब ६० किलोमिटर सडकको ट्रयाक खोलिएको छैन। सहज रुपमा सवारी साधन आउजाउ गर्न मिल्ने भएको र स्थानीयको मागका आधारमा पनि सेनाले निर्माण पूरा भएको १८ किलोमिटर सडक हस्तान्तरण गरेको जनाएको छ। सो सडक पृथ्वीराजमार्गको बेनिघाटदेखि तिब्बतको रुईला भञ्ज्याङ जोड्ने सडक हो। सो सडक निर्माण सम्पन्न नहुँदा गोरखाको चुमनुब्री गाउँपालिकामा अझै गाडी पुग्न सकेको छैन। सडकको ट्रयाकले चुमनुब्री गाउँपालिकालाई छोएको छ। मंसीरसम्म हामी सिर्दिबासमा गाडी पुयाउने योजनामा छौँ, सेनाका प्राविधिक सेनानी बिनोद भट्टले भने। अहिले बिभिन्न तीनवटा क्याम्पमा रहेर करिब एक सय ५० जनाले काम गरिरहेका छन् । बेनिघाटआरुघाटआर्खेत सडक निर्माणको काम २०५२ सालदेखि सुरु भएको हो। २०६३६४ मा बेनीघाटलार्केभञ्ज्याङ सडक नामाकरण गरी सडक निर्माणको काम सुरु भएको थियो। २०६६०६७ सालदेखि सडक आयोजना कार्यालयले निर्माणको काम सुरु गरेको थियो। सडक विभागले २०७४ सालदेखि हावाडाँडादेखि लार्केसम्मको निर्माणको काम जिम्मा लिएको थियो।"
उपत्यकामा साउन १ देखि प्रत्येक नगरपालिकाभित्र फोहोर वर्गीकरण गरिने,"काठमाडौं : फोहोरमैला व्यवस्थापनका लागि महानगरको नेतृत्व र योजनामा आफ्नो साथ रहने काठमाडौं उपत्यकाका नगर प्रमुखहरुले बताएका छन् । काठमाडौं महानगरका प्रमुख बालेन्द्र शाह (बालेन) को अध्यक्षतामा सोमबार राष्ट्रिय सभा गृहमा बसेको बैठकमा उनीहरुले यस्तो प्रतिवद्धता जनाएका हुन्। उपत्यकाका साझा समस्या पहिचान र समाधानका उपाय निकाल्ने विषयमा बैठक बोलाइएको थियो । बैठकको मुख्य विषय दिगो फोहोरमैला व्यवस्थापन थियो । बैठक सुरु गर्दै प्रमुख शाहले भने, उपत्यकाका पालिकाहरुमा केही साझा र केही भिन्न समस्याहरु छन् । यीमध्ये फोहोरमैला व्यवस्थापन, ट्राफिक व्यवस्थापन, खानेपानी वितरणजस्ता साझा समस्याका रुपमा रहेका विषयलाई संयुक्त प्रयासबाट समाधान निकालौँ । साझा समस्यामध्ये फोहोरमैला व्यवस्थापनको विषय आजको छलफलमा मुख्य विषय हो । महानगरले काम पनि गरिरहेको छ । नेतृत्व पनि गरिरहेको छ । भोलि पनि यसलाई निरन्तरता दिनेछ। फोहोर व्यवस्थापनका लागि परम्परागत विधिबाट काम थाल्ने विषयमा प्रमुख शाहले भने, घरघरबाट उत्पादन भएको फोहोर स्रोतमै वर्गीकरण गरेपछि जैविक फोहोरलाई मल बनाउने विधि सबैभन्दा उपयुक्त देखिएको छ । यो विधि शतप्रतिशत प्रभावकारी छ । फोहोरलाई ग्याँसका रुपमा रुपान्तरण गर्दा ३० देखि ३५ प्रतिशत मात्र प्रभावकारी देखियो । अर्थात् १ सय रुपैयाँ लगानी गर्दा ३० देखि ३५ रुपैयाँ मात्र फिर्ता आउने भयो । यस्तै विजुली निकाल्दा २० देखि २५ प्रतिशतसम्म मात्र उत्पादन फिर्ता लिन सकिने भयो । जैविक फोहोरलाई मल बनाउन करिब २ सय देखि २ सय ५० रोपनी जग्गा आवश्यक पर्छ । यसका लागि सहकार्य गरौँ ।' प्रमुख शाहको यो प्रस्तावपछि अन्य पालिकाका प्रमुख उपप्रमुख तथा प्रतिनिधिले धारणा राखेका थिए । त्यसक्रममा उनीहरुले आफूहरुले गरिरहेको अभ्यास र अन्य नगरको सम्बन्धका विषयलाई जोड दिए । उपत्यकाको एकीकृत र दिगो फोहोर व्यवस्थापनका लागि काठमाडौं महानगरपालिकाले अगुवाई गर्नुपर्छ । नेतृत्व लिनुपर्छ । हामी हाम्रो ठाउँबाट जिम्मेवारी पूरा गछौँ । काठमाडौँ महानगरसँग स्रोत छ । व्यवस्थापनका लागि जग्गा छैन । हामीसँग जग्गा हुन सक्छ । स्रोत छैन । त्यसैले हामीसँग जग्गा छ भने सहकार्य गरौँ यसमा महानगरले लगानी बढाउनुपर्छ ,' प्रमुखहरुले भने, 'साझा संकल्प गरौँ ।' बैठकमा फोहोर व्यवस्थापनको दिगो समाधानका लागि स्रोतमा वर्गीकरण गर्नुपर्ने, उत्पादनमा कमी ल्याउने विधि अपनाउनु पर्ने, प्लाष्टिकको विकल्पमा झोलाहरुको प्रयोग बढाउनुपर्ने, शून्य फोहोर (जिरो वेस्ट) अवधारणाको प्रवर्धन गर्नुपर्ने, उपत्यकाभित्र फोहोर व्यवस्थापनको विधि एउटै हुनुपर्ने जस्ता धारणा आएका थिए ।"
डोटी जिल्ला पूर्णखोप सुनिश्चितता तथा दिगोपना घोषणा,डोटी : डोटी जिल्ला पूर्णखोप सुनिश्चितता तथा दिगोपना घोषणा भएको छ । सुदूरपश्चिम प्रदेशका सामाजिक विकास राज्यमन्त्री टेकबहादुर रैकाले सोमबार एक समारोहका बीच जिल्ला घोषणा गरेका हुन् । जिल्लाका नौवटै स्थानीय तहलाई पूर्णखोप सुनिश्चितता तथा दिगोपना घोषणा गरेर जिल्लालाई घोषणा गरिएको हो । असार १५ गते बोगटान फुड्सिल गाउँपालिकालाई घोषणा कार्यक्रम सुरू गरी असार २२ गते पूर्वीचौकी गाउँपालिकालाई घोषणा गरेर स्थानीय तहहरूमा घोषणा कार्यक्रम सकिएको थियो । कार्यक्रममा बोल्दै प्रमुख अतिथि राज्यमन्त्री रैकाले प्रदेश सरकारले स्वास्थ्य क्षेत्रलाई पहिलो प्राथमिकतामा राखेर कार्यक्रम संचालन गर्ने बताए । उनले प्रदेश सरकारप्रति गुनासो गर्दै स्वास्थ्य भवनका लागि छुट्याइएको बजेट तथा कार्यक्रम काटेर मन्दिरमा बजेट हालेकाले त्यसमा असहमत रहेको बताए । १५ महिनाभित्रैका बालबालिकालाई १३ वटा रोगविरूद्ध विभिन्न १४ वटा खोप लगाउने गरिएको स्वास्थ्य कार्यालय डोटीका प्रमुख डिल्ली रमण जोशीले जानकारी दिए । डोटीका दुई सय ४८ वटा खोपकेन्द्रबाट खोप दिइने स्वास्थ्य कार्यालयले जनाएको छ । डोटीका जम्मा तीन हजार ८६ बालबालिकालाई खोपको सुनिश्चितता गरेर यो कार्यक्रमको घोषणा गरिएको जोशीले बताए । खोप लगाउन सुरू गरेर बीचमै छोडेका जिल्लाभरीका ८९ जना बालबालिकालाई समेत पूर्णखोप लगाइएको जोशीले जनाएका छन् ।
"सेयर बजारमा ७७ अंकको गिरावट, ट्रेडिङ समूहको सूचक ५७८ प्रतिशत घट्यो","काठमाडौं : सेयर बजारमा ७७ अंकको गिरावट आएको छ। आज नेप्से परिसूचक ७७०१ प्रतिशतले घटेर १९१५६१ विन्दुमा अडिएको छ। सेन्सेटिभ इन्डेक्स १३ अंक माथिले घटेर ३६६८६ विन्दुमा बन्द भएको छ। सेयर कारोबारको दोस्रो दिन आज २२७ कम्पनीको ६३ लाख १३ हजार ६४१ कित्ता सेयर २ अर्ब ३२ करोड ५६ लाख ४१ हजार २२ रुपैयाँमा खरिदबिक्री भयो। आज कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन ग्रामीण विकास लघुवित्त वित्तीय संस्थाको सेयर मूल्य १० प्रतिशतले घट्यो। यस्तै, किसान लघुवित्त वित्तीयको ९१५ र ग्लोबल आईएमई समुन्नतको ९१४ प्रतिशतले मूल्य घट्यो। यसदिन कारोबार रकमका आधारमा हिमालयन डिस्टिलरी ११ करोड माथिको कारोबार गरी अग्रस्थानामा रह्यो। कारोबारमा आएका १३ वटै समूहको सूचक ओरोलो लाग्यो। ट्रेडिङको समूहको सूचक सर्वाधिक ५७८ प्रतिशतले घट्यो। यस्तै फाइनान्सको ५७३ र हाइड्रोपावरको ५१९ प्रतिशतले घट्यो।"
एमाले अन्तरपार्टी निर्देशन गठबन्धन बिना हामी अगाडि बढ्न सक्दैनौं भन्ने मनोविज्ञान बदलौं,"काठमाडौं : नेकपा एमालेले स्थानीय तह निर्वाचनमा उम्मेदवार छनौट गर्दा त्रुटि भएको निष्कर्ष निकालेको छ। सोमबार अन्तरपार्टी निर्देशन जारी गर्दै एमालेले लोकप्रियभन्दा पनि निकटका व्यक्तिलाई उम्मेदवा बनाउँदा प्रतिकूल परिणाम भोग्नुपरेको उल्लेख गरेको छ। निर्वाचनमा विगतभन्दा बढी असमझदारी, असहयोग र अन्तर्घातका घटनाहरु देखापरेको निर्देशनमा उल्लेख छ। 'आफू वा आफूले सिफारिस गरेको व्यक्तिले उम्मेदवारी नपाएपछि समग्र निर्वाचन अभियानलाई नै कमजोर गर्ने गरी असमझदारी बढाउन, उम्मेदवारलाई हसयोग गर्ने र अन्तर्घात गर्नेसम्मका घटनाहरु देखा परे,' निर्देशनमा भनिएको छ। स्थानीय तह निर्वाचनमा अपेक्षाअनुरुप परिणाम नआएकाले पार्टीपंक्ति अझै पनि निर्वचनको धङधङी रहेको भन्दै असार मसान्तभित्र चुनावको समीक्षा गरी प्रतिवेदन पठाउन निर्देशन दिएको छ। निर्देशनमा भनिएको छ, 'राजनीतिक नैतिकता र स्वास्थ लोकतान्त्रिक प्रतिस्पर्धाका सीमारेखाहरुलाई बिर्सिदिएर सत्ताका लागिमात्रै गोटी चाल्ने हो भने गठबन्धन भत्काउन गाह्रो छैन। गठबन्धन रहिरहेसम्म हामी केही गर्न सक्दैनौं या नयाँ गठबन्धनबिना हामी अगाडि बढ्न सक्दैनौं भन्ने मनोविज्ञान बदल्न जरुरी छ।'"
स्वास्थ्य राज्यमन्त्री केसीले गरे दाङका अस्पतालको अनुगमन,"काठमाडौं : स्वास्थ्य तथा जनसंख्या राज्यमन्त्री हीराचन्द्र केसीले दाङका स्वास्थ्य संस्थाहरुको अनुगमन गरेका छन् । स्वास्थ्य राज्यमन्त्री केसीले राप्ती स्वास्थ्य विज्ञान प्रतिष्ठान, राप्ती प्रादेशीक अस्पताल, लमहि अस्पताल र प्रादेशीक आयुर्वेद चिकित्सालय विजौरीको अनुगमन गरेका हुन् । अनुगमनका क्रममा स्वास्थ्य राज्यमन्त्री केसीले स्वास्थ्य संस्थाको सुदृढिकरणका लागि पहल थाल्ने बताए । राप्ती स्वास्थ्य विज्ञान प्रतिष्ठानको निरीक्षण पछि स्वास्थ्य राज्यमन्त्री केसीले प्रतिष्ठानलाई थप व्यवस्थित गर्ने र भरपर्दो स्वास्थ्य संस्थाको रुपमा विकास गरिने बताए । उनले भने, 'प्रतिष्ठान दाङको इज्जत प्रतिष्ठासँग जोडिएको विषय हो । प्रतिष्ठानका लागि केन्द्र सरकारबाट पूर्ण सहयोग हुन्छ ।' प्रतिष्ठानका रजिष्ट्रार प्रकाश थापाले प्रतिष्ठानको समग्र अवस्था र योजनाबारे जानकारी गराएका थिए । प्रतिष्ठानमा दैनिक छ सय बिरामीले उपचार सेवा लिने गरेको प्रतिष्ठानका निर्देशक डा प्रज्ञा बस्नेतले जानकारी गराइन् ।"
पल शाह र मनोज पाण्डेको उदाहरण दिँदै कानुनमन्त्रीले भने 'यौनजन्य हिंसाको पुनरावलोकन आवश्यक छ',"काठमाडौंः कानुन न्याय तथा संसदीय मामीला मन्त्री गोविन्दप्रसाद कोइरालाले यौनजन्य हिंसाको पुनरावलोकन आवश्यक रहेको बताएका छन् । सोमबार प्रतिनिधि सभामा कानुनमन्त्री कोइरालाले पल शाह र मनोज पाण्डेसँग जोडिएको घटनालाई उदाहरण दिँदै यौनजन्य हिंसाको पुनरावलोकन आवश्यक रहेको बताएका हुन् । उनले भने, तीनवटा केसको उधाहरण दिन चाहन्छु । मनोज पाण्डेको मुद्दामा हदम्यादका कारण इन्साफ नपाउने स्थिति पैदा हुनुहुँदैन । पल शाहको मुद्दाले गम्भीर प्रश्न उठाएको छ । कुरा मिल्दासम्म सँगै बस्ने र बिग्रिए सकेपछि उमेरका कारणबाट हुने रेपलाई राज्यले अनदेखा गर्न सक्दैन । अछाम जिल्ला अदालतबाट पीडीतलाई नै सजाय गराइयो । यसकारण पनि यौनजन्य हिंसाको पुनरावलोकन आवश्यक छ ।' हदम्यादका कारणले पीडितलाई न्याय दिन इन्कार गर्न नहुने बताए । बलात्कार आरोपमा शाह र पाण्डे कारागारमा छन्।"
बेनीदरवाङ सडकको पहिलो खण्डको कालोपत्रेे सकियो,"बेनी : म्याग्दीको तीन वटा स्थानीय तहलाई जिल्ला सदरमुकाम बेनी बजारसँग जोड्ने बेनीदरवाङ सडकको पहिलो खण्ड कालोपत्रेे भएको छ। बेनीदेखि मंगला गाउँपालिका२ सिम जोड्ने १२ किलोमिटर सडकको कालोपत्रे भएपछि डेढ घण्टाको यात्रा अवधि २० मिनेटमा छोटिएको छ। यसअघि एक घण्टादेखि डेढ घण्टा लाग्ने सडकको यात्राअवधी कालोपत्रे भएपछि १५ देखि २० मिनेट छोटिएको मंगला गाउँपालिका२ सिमलचौरका अशोक पौडेलले बताए। 'म्याग्दीको पश्चिमी भेगका नागरिकलाई आवजजावतमा सहज भएको छ,' उनले भने 'ढूवानी र आवतजावतमा सहजतासँगै यस क्षेत्रको ब्यापार व्यवसायमा पनि फरक हुन थालेको छ।' बेनी नगरपालिका४ तातोपानीका कृषक भविलाल सापकोटाले बर्खामा हिलाम्मे र हिउँदमा धुलाम्मे हुने समस्याबाट मुक्ति पाएर सहज, सुरक्षित र छिटो यात्रा गर्न पाएको बताए। 'हिलो, धुलो, खाल्डाखुल्डी र साँघुरो सडकमा हिड्नै गाह्रो थियो,' १२ वर्षदेखि बेनीमा मोटरसाइकलमा दूध ढुवानी गर्दै आएका उनले भने 'सडकका कारण कुनै दिन बजारमा दूध पुर्याउन सकिदैनथ्यो।' मंगला, मालिका र धवलागिरी गाउँपालिकालाई सदरमुकाम बेनीसँग जोड्ने म्याग्दीको रणनीतिक महत्वको बेनीदरबाङ सडकको बेनीदेखि सिम खण्ड पूर्वाधार विकास कार्यालयले कालोपत्रे गरेको हो। कार्यालयका निमित्त प्रमुख गुरुदत्त अधिकारीले बेनीसिम खण्डको सडक कालोपत्रे सकिएको जानकारी दिए। 'पहिरोको समस्या र जग्गा विवाद भएको बाहेकका ठाउँमा कालोपत्रे सकिएको छ,' उनले भने '११ मिटर फराकिलो सडकमा ७ मिटर चौडाइका दरले कालोपत्रे गरिएको हो।' डिबिएसटी प्रविधीको कालोपत्रे गरिएको हो। गत चैत पहिलो हप्तादेखि थालिएको कालोपत्रे गर्ने काम असार अन्तिम साता सकिएको कार्यालयका इञ्जिनियर सञ्जय सुवेदीले बताए। सडक विस्तार गरेर फराकिलो, नाली र पर्खाल निर्माण सकिएपछि प्राइम कोट, बिटुमिन र चिप्स राखेर दुई चरणमा कालोपत्रे गर्नुअघि रोडा, गिट्टी, बालुवा, ढुङ्गा र माटोलाई सडकमा पेलेर लेभल मिलाइएको थियो। २०७४ असोज ४ गते ४५ करोड रुपैयाँमा ठेक्का सम्झौता भएको यो सडकमा पर्याप्त वजेट विनियोजन नहुने, निर्माण कम्पनीले उपकरण र मजदुर परिचालन गर्न नसक्दा ढिलाई भएको हो। तत्कालीन सडक डिभिजन कार्यालय बागलुङले ठेक्का लगाएको यो आयोजना २०७५ पुषमा प्रदेश सरकारलाई हस्तान्तरण भएको थियो। कालोपत्रे भएको खण्डको ढुवानी र यात्रु भाडा समायोजन गर्न स्थानीयबासीले माग गरेका छन्। म्याग्दीको 'लाईफ लाइन' मानिने बेनीदरवाङ सडकको २०६३ मा मार्ग खुलेको थियो। आयोजनाको दोस्रो चरणमा लाम्पाटादेखि दरवाङ सम्म ८ किलोमिटर खण्ड सडक कालोपत्रे गर्न २२ करोड ५७ लाख ९३२ रुपैयाँमा २०७६ जेठ ३१ गते बिरुवाक्याराभान जेभीले ठेक्का लिएको थियो। पछिल्लो एक वर्षयता निर्माण कम्पनीले काम नगर्दा अलपत्र परेको यो सडकमा हिलो, धुलोको समस्याका साथै दुर्घटनाको जोखिम बढेको मंगला गाउँपालिका२ बाबियाचौरका श्रीराम पौडेलले बताए। यो खण्डको हालसम्म करिब ५० प्रतिशत मात्र भौतिक प्रगति छ। मंगला गाउँपालिकाको सिमदेखि लाम्पाटा सम्मको साढे दुई किलोमिटर सडक स्तरोन्नतिका लागि सम्झौता गरेका निर्माण कम्पनीले प्रारम्भिक चरणको काम थालेका छन्। चार किलोमिटर सडक कालोपत्रे गर्न २०७८ पुष १८ गते ओमबुद्ध निर्माण सेवा बसुन्धराले १० करोड ७० लाख २१ हजार रुपैयाँमा ठेक्का सम्झौता गरेको थियो। ठेक्का सम्झौताको म्याद १८ महिनाको हो। सडकलाई आठ मिटर फराकिलो बनाएर, सात मिटर चौडाइमा डिबिएसडी कालोपत्रे, नाली र पर्खाल निर्माण गर्न लागिएको हो।"
प्रचण्ड भेट्न खुमलटार पुगे लिउ,काठमाडौं : नेपाल भ्रमणमा रहेका चिनिया कम्युनिस्ट पार्टी (सीपीसी)का विदेश विभाग प्रमुख लिउ जियान्चाओ नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई भेट्न खुमलटार पुगेका छन्। सीपीसीको विभाग प्रमुख बनेपछि उनी पहिलो पटक नेपाल भ्रमणमा आएका हुन्। नेपालमा पछिल्लो पटक चीनविरोधी गतिविध बढेको भन्दै बेइजिङले चिन्ता व्यक्त गरिरहेका बेला उनी नेपाल भ्रमणमा आएका हुन्। चीनले चिरा परेको कम्युनिस्ट पार्टीहरुलाई एकताबद्ध गराउनका लागि दूतको रुपमा जियान्चाओलाई नेपाल पठाएको छ। आम निर्वाचनसम्म कम्युनिस्ट पार्टीहरुलाई एकता गराउने विषयमा समेत उनले छलफल गर्ने स्रोतले बताएको छ। काठमाडौं आएलगत्तै उनी आइतबार प्रधानमन्त्री शेरबहादुर देउवा र परराष्ट्रमन्त्री डा नारायण खड्कासँग शिष्टाचार भेटवार्ता गरेका थिए। भेटवार्तामा दुई देश हितको विषयमा छलफल भएको थियो। त्यस्तै सीपीसी नेता जियान्चाओले प्रधानमन्त्री देउवालाई चीन भ्रमणको निम्तो दिएका थिए। त्यसपछि नेपाली कांग्रेसले जियान्चाओको सम्मानमा रात्रिभोज आयोजना गरेको थियो। नेपाल भ्रमणमा रहेका जियान्चाओले आज विहान सुन्दरीजलस्थि बीपी संग्राहलयको भ्रमण गरेका थिए।
मकैमा फौजी किराको प्रकोप,"बैतडी : बैतडीमा मकैमा अमेरिकन फौजी किराको प्रकोप देखापरेको छ। केही हप्ता पहिलेदेखि जिल्लाका विभिन्न ठाउँहरूमा फौजी किराको प्रकोप देखापरेको हो। फौजी किराले मकैका बोटहरू सखाप पार्दै आएको पाटन नगरपालिका६ का स्थानीय एवं शिक्षक गंगादत्त अवस्थीले बताए। जिल्लाको पाटन नगरपालिका, शिवनाथ गाउँपालिका, पञ्चेश्वर गाउँपालिका, मेलौली नगरपालिका र दशरथचन्द नगरपालिकामा फौजी किराको प्रकोप देखापरेको हो। यी ठाउँहरुमा फौजी किराको प्रकोप देखापरेको कृषि ज्ञान केन्द्र बैतडीका प्रमुख डिवी सिंहले जानकारी दिए। शिवनाथ गाउँपालिका, मेलौली नगरपालिका र पञ्चेश्वर गाउँपालिकाका किसानहरुलाई विषादी समेत वितरण गरिएको सिंहले बताए। किराको प्रकोप देखिएको बेला किसानहरूले सम्बन्धित पालिकाको कृषि शाखामा सम्पर्क गर्न पनि आग्रह गरिएको छ।"
संवैधानिक परिषद्सम्बन्धी विधेयक फिर्ता गरियोस् : शेखर कोइराला,"काठमाडौं : नेपाली कांग्रेसका नेता शेखर कोइरालाले संवैधानिक परिषद्सम्बन्धी विधेयक फिर्ताको माग गरेका छन्। पार्टी कार्यालय सानेपामा पत्रकारहरुसँग बोल्दै नेता कोइरालाले संवैधानिक परिषद्सम्बन्धी अध्यादेश विधेयकका रुपमा ल्याउनु गलत रहेको भन्दै फिर्ताको माग गरेका हुन्। उनले भने, तत्कालीन केपी शर्मा ओली नेतृत्वको सरकारले संवैधानिक परिषद्सम्बन्धि अध्यादेश ल्याउँदा विरोध गरेका थियौं। यो विधेयकका रुपमा आउनुहुँदैन। सरकारले संवैधानिक परिषद्सम्बन्धी विधेयक संसदमा दर्ता गरेको छ।"
दिनदहाडै गोली हान्ने अभियुक्तलाई सफाइ दिने न्यायाधीश सर्वोच्च तानिए,"जनकपुरधाम : दिनदहाडै गोली ठोकेर हत्या गरेको अभियोग लागेका अभियुक्तलाई पूर्ण सफाइ दिएका न्यायाधीश डा परशुराम भट्टराई अनुसन्धानका लागि सर्वोच्च अदालत तानिएका छन् । गोली ठोकेर मान्छे मारेको अभियोगमा आजीवन कैद सजाय माग गरिएको हत्या आरोपीलाई धनुषा जिल्ला अदालतलका न्यायाधीश डा परशुराम भट्टराई अनुसन्धानका लागि सर्वोच्च तानिएका हुन् । जिल्ला अदालतका न्यायाधीश डा भट्टराईको एकल इजलासले घटनाका अरोपित दामोदर चौधरी पंकजलाई सफाइ दिएपछि अनुसन्धानका लागि सर्वोच्चले काजमा झिकाएको हो । घटनालगत्तै लुकेर बसेको अवस्थामा हतियारसहित पक्राउ परेका हत्या आरोपी पंकजभनिने दामोदर चौधरीलाई अदालतले सफाइ दिएको समाचार प्रकाशनप्रसारण भएपछि न्यायाधीशलाई सर्वोच्च तानिएको श्रोतले जानकारी दिएको छ । इजलास बहिष्कार नेपाल बार एसोसिएसन जनकपुरले पनि धनुषा जिल्ला अदालतका न्यायाधीश भट्टराईको इजलास बहिष्कार गर्ने निर्णय गरेको छ । अधिवक्ता अनिल सदाका अनुसार जनकपुर बाराको बैठकले जिल्ला न्यायाधीश भट्टराईको इजलास अनिश्चितकालका लागि बहिष्कार गर्ने निर्णय भएको हो । त्यसैगरी उनले गरेका सम्पूर्ण विवादित फैसलाहरू संकलन गरेर छानबिनका लागि सर्वोच्च अदालत र न्याय परिषद् सचिवालयमा पठाउने निर्णय भएको छ । जनकपुरका पेट्रोल पम्प व्यवसायी मनोज साहलाई गोली प्रहार गरी हत्या गरेको अभियोगमा रंगेहात पक्राउ परेका पंकज भनिने दामोदर चौधरीसहित ३ प्रतिवादीलाई भट्टराईले सफाइ दिएका थिए । पक्राउ परेका अभियुक्त चौधरीलाई प्रहरीले २ थान पेस्तोल र २२ राउन्ड गोलीसहित पक्राउ गरेको थियो । २०७६ मंसिर १ गते दर्ता भएको मुद्दामा न्यायाधीश भट्टराईले अभियोगको दाबी नपुग्ने भन्दै सफाइ दिएएका थिए। २०७६ कार्त्तिक ६ गते लक्ष्मिनियाँ गाउँपालिका वडा नं ४ का स्थायी तथा जनकपुरधाम उपमहानगरपालिका १ मा बस्दै आएका मनोज कुमार शाहको गोली प्रहार गरी हत्या गरिएको थियो । त्यसैगरी हत्या, बलात्कार तथा लागुऔषधका मुद्दामा समेत उनले सफाइ दिएको भन्दै जनकपुर बारले उनको इजलास बहिष्कार गर्ने निर्णय गरेको छ ।"
सानेपामा कांग्रेस केन्द्रीय समितिको बैठक सुरु,"काठमाडौं : नेपाली कांग्रेस केन्द्रीय समितिको बैठक सुरु भएको छ। पार्टी कार्यालय सानेपामा बैठक सुरु भएको हो। बैठकमा स्थानीय तह निर्वाचनको समीक्षा, संघ र प्रदेश सभाको रणनीतिलगायत विषयमा छलफल हुने पार्टीका प्रवक्ता डा प्रकाशशरण महतले जानकारी दिए। पछिल्लो समययता शेखर कोइराला पक्ष पार्टी सभापति शेरबहादुर देउवाको कार्यशैलीप्रति असन्तुष्ट छ। केन्द्रीय समिति बैठकमा कोइराला पक्षले देउवाको भूमिकामाथि प्रश्न उठाउने र सरकारको काम, कारबाहीबारे गम्भीर समीक्षा गर्ने एजेन्डा तय गरेको छ।"
"गण्डकीका मुख्यमन्त्री, मन्त्री, नेताका परिवारको ट्रस्टलाई अनेरास्ववियुको १ रुपैयाँ अभियान","पोखरा : गण्डकी प्रदेशका मुख्यमन्त्री, मन्त्री र सत्ता पक्षीय सांसद र नेताका पारिवारिक कोषका लागि सरकारले बजेट छुट्याएपछि विरोधस्वरुप प्रतिपक्ष दल एमालेको विद्यार्थी संगठन अनेरास्ववियुले १ रुपैयाँ दान अभियान चलाएको छ । अनेरास्ववियु गण्डकी प्रदेश कमिटीले सोमबार मुख्यमन्त्रीलगायत मन्त्रालयहरुको नजिकै पोखरा रत्नचोकमा दानपेटिका राखी १ रुपैयाँ संकलन गरेको हो । नागरिक समाजले पनि मन्त्री र नेताका पारिवारका सदस्यको नामको ट्रस्टमा बजेट विनियोजनको विरोध गरेको छ । समाजले पोखराका धेरै सरकारी कार्यालय रहेको सहिद चोकको चौतारीमा प्लेकार्डसहित विरोध प्रदर्शन गरेको हो । अनेरास्ववियुले मुख्यमन्त्री, मन्त्रीहरुको व्यंग्यात्मक तस्बिर सहित सडकमा बसेर दानपेटिका राखी दान संकलन गरेको छ । अखिल गण्डकी अध्यक्ष प्रकाश पौडेलले मन्त्री र नेताका परिवारलाई जनताले तिरेको करबाट बजेट छ्टयाइएको त्यसको सांकेतिक विरोधस्वरुप जनताबाट ११ रुपैयाँ संकलन गरिएको जानकारी दिए । उनले मन्त्रिपरिषदबाट निर्णय गरेर त्यस्ता ट्रस्टको बजेट फिर्ता नलिएसम्म रु १ दान अभियान जारी राख्ने बताए । अहिले उक्त अभियान गण्डकीका ११ जिल्लामै चलाइएको अनेरास्ववियु गण्डकी सचिव आरके पोखरेलले बताए । संकलित रकम गण्डकी सरकारको बैंक खातामै दाखिला गरिदिने अनेरास्ववियुले जनाएको छ । दानपेटिकामा पैदलयात्रुहरुले पैसा राखिदिएका थिए । अनेरास्ववियुका विद्यार्थीले बाउआमाको नाममा करोडौं पैसा फिर्ता गर, जनताको पैसा फिर्ता गर, गण्डकी प्रदेश सरकार होसियार, लुटतन्त्र बन्द गर, लुटतन्त्र मान्दैनौं, प्रदेश सरकार गरिब भो सबैले ११ रुपैयाँ सहयोग गरौं, राज्यकोषको सम्पत्ति फिर्ता गर लगायत नारा लगाएका थिए । आगामी आर्थिक वर्षको बजेट ल्याउँदा सरकारले मुख्यमन्त्री कृष्णचन्द्र नेपाली पोखरेलका पिता गोबद्र्धन शर्मा पोखरेलको नामको ट्रस्टलाई ५० लाख, सामाजिक विकास मन्त्री मेखलाल श्रेष्ठका मातापिताको ट्रस्टलाई १ करोड, जनमोर्चा सांसद पियारी थापाको पारिवारिक कोषलाई ६० लाख, कांग्रेस नेता अर्जुन जोशीका पिताको नाममा २० लाख, कुस्मा नगरपालिकाकी पूर्वउपमेयर सीता काफ्ले लामिछानेका श्रीमान् डिल्लीराम लामिछानेको स्मृतिमा २० लाख रुपैयाँ विनियोजन गरेको छ । मुख्यमन्त्री पोखरेल र मन्त्री श्रेष्ठले आफ्नो परिवारका सदस्यका नाममा बजेटमा विनियोजित रकम हटाउने विज्ञप्ति जारी गरेका छन् । तर, मन्त्री श्रेष्ठले आफ्ना आमाबाको नाममा बजेट नछुट्याएको भन्दै अर्थमन्त्री रामजी बराललाई थर्काएका थिए । त्यसपछि बरालले रातो किताबमा समेत उक्त बजेट नसमेटिएको थप कागज मिलाएर बजेट राखिदिएका हुन् ।"
सानेपामा शेखर कोइराला पक्षधरले किन गरे प्रदर्शन?,"काठमाडौं : भातृसंस्थाको तत्काल वैज्ञानिक पूर्णता हुनुपर्ने भन्दै नेपाली कांग्रेसका भातृसंस्थाहरुले सोमबार पार्टी कार्यालय सानेपामा विरोध प्रदर्शन गरेका छन् । केन्द्रीय समितिको बैठकका लागि नेताहरु पार्टी कार्यालय पुग्ने क्रममा नेविसंघ, तरुण दललगायत भातृसंस्थाले विधान कार्यान्वयनका लागि दबाब दिन भन्दै प्रदर्शन गरेका हुन् । शेखर कोइराला पक्षले गरेको विरोध प्रदर्शनमा सभापतिज्यूले पार्टी चलाउनुहोस्, नेविसंघ हामी आफै चलाउँछौं, विधानलाई मान्ने कि व्यक्तिलाई मान्ने , भातृसंस्था कांग्रेसलाई आवश्यक छ कि छैन लगायतका नारा लगाइएको थियो । बैठकस्थलमा सभापति शेरबहादुर देउवा पुगे लगत्तै कार्यकर्ताहरुले नाराबाजीसहित गाडी रोक्न खोज्दा प्रहरीले हस्तक्षेप गरेको थियो । सो क्रममा प्रहरी र प्रदर्शनकारीबीच घम्साघम्सी भएको थियो । भ्रातृ संस्थाबिना कुनै हस्तक्षेप पूर्णता दिनुपर्ने र पार्टीको विधान लागू गर्नुपर्ने भन्दै उनीहरु प्रदर्शनमा उत्रिएका थिए ।"
"महावीर पुनलाई गण्डकी रत्न सम्मान, अनुसन्धानलाई १० करोड बजेट","पोखरा : राष्ट्रिय आविष्कार केन्द्रका अध्यक्ष महावीर पुनलाई गण्डकी प्रदेश सरकारले गण्डकी रत्नबाट विभूषित गरेको छ। प्रदेश प्रमुख पृथ्वीमान गुरुङले पुनलाई पोखरामा सोमाबार उक्त सम्मान प्रदान गरे। गण्डकी रत्नबाट विभूषित व्यक्तिका लागि सार्वजनिक कार्यक्रममा प्रदेशसभाका सदस्य सरहको मर्यादाक्रम निर्धारण गरिएको छ। प्रदेशभित्रका सरकारी अस्पतालमा निशुल्क उपचार, विमानस्थलको भीआइपी कक्ष उपयोग, सरकारले सञ्चालन गरेको सार्वजनिक सेवाका लागि विशेष प्राथमिकता र संरक्षणविहीन भएमा सरकारले नै जिम्मा लिने गरी कार्यविधि बनाइएको छ। छनोट समितिले ३ जनालाई छान्नसक्ने कार्यविधि भए पनि पहिलो पटक भएकाले एकजनालाई मात्र छनोट गरिएको जानकारी उनले दिए। गण्डकी प्रदेशका प्रवक्ता तथा भौतिक पूर्वाधार, यातयात व्यवस्था मन्त्री कुमार खड्काको संयोजकत्वमा छनोट समिति गठन गरिएको थियो। शिक्षा, स्वास्थ्य तथा खेलकुद, कृषि तथा सहकारी, उद्योग पर्यटन, वातावरण, पूर्वाधार विकास तथा विपद् व्यवस्थापन, भाषा संस्कृति, सार्वजनिक प्रशासन लगायत क्षेत्रमा योगदान पुर्याएका व्यक्तिमध्येबाट सम्मान गर्नेगरी कार्यविधि बनाइएको छ। गण्डकी प्रदेश सरकारको ४ वर्ष पूरा भएको अवसरमा पुनलाई विभूषित गर्ने घोषणा गत फागुन ४ मा गरेको थियो। त्यतिबेला महावीर पुन मुलुक बाहिर रहेकाले सोमबार विशेष कार्यक्रम गरेर उनलाई सम्मान प्रदान गरिएको हो। विभूषण ग्रहणपछि पुनले अनुसन्धान आफैंमा कठिन काम भएको भन्दै उनले १ सय वटा अनुसन्धानमध्ये १०१५ वटामात्र सफल हुने भएकाले सतप्रतिशत नतिजा आउन नसक्ने भनाइ राखे। अध्ययन अनुसन्धानका लागि पर्याप्त बजेट लगानी गरेका मुलुकहरु समृद्ध भएको उदाहरण पुनले पेस गरे। अनुसन्धानमा बलियो नभएकाले हाम्रो देश हेपिएको हो, युवाहरु रोजगारी खोज्दै विदेश धाउँदा यहाँको अर्थतन्त्र अस्तव्यस्त भएको छ, पुनले भने, अनुसन्धान र विकासका लागि अब ढिला गर्न हुँदैन। हाम्रो बजेट सिस्टमले असफल भएको कार्यक्रमलाई रकम दिन नमिल्ने भन्छन्, तर सबै अनुसन्धान सफल नै हुन्छन् भन्ने छैन। गण्डकी प्रदेश सरकारले गण्डकी विश्वविद्यालयमार्फत् आविष्कार केन्द्र खोलेकामा आफू उत्साही भएको उनले बताए। गण्डकीमा आविश्कार केन्द्रकै खुलेकै कारण आफूले यो सम्मान लिन तयार भएको पनि उनले खुलाए। विज्ञान, प्रविधि, सूचना एवं वायरलेस प्रविधिबाट ग्रामीण क्षेत्रमा इन्टरनेट सूचना प्रवाह गर्दै आएका पुन म्याग्दीको अन्नपूर्ण गाउँपालिका८ नागीमा २०११ सालमा जन्मिएका पुनले बायोमेडिकल, कृषि, शिक्षा, ड्रोन लगायत क्षेत्रमा कार्य गर्दै आएका छन्। पुन रोमन म्यागासेसे पुरस्कारबाट सम्मानित व्यक्तित्व हुन्। मुख्यमन्त्री कृष्णचन्द्र नेपाली पोखरेलले अनुसन्धानबाट मुलुकलाई समृद्ध बनाउन चालेको कदमको सम्मान गर्दै पुनलाई गण्डकी रत्न प्रदान गरिएको बताए। मुख्यमन्त्री पोखरेलले राष्ट्रिय अनुसन्धान केन्द्रको सहकार्यमा अनुसन्धानका लागि आगामी वर्षमा गण्डकी सरकारले १० करोड विनियोजन गरेको जानकारी गराए। उनले भने, हामीले महसुस गरेका छौं, समृद्धिका लागि अनुसन्धानको महत्व कति छ भन्ने छिटै कार्यविधि बनाएर कार्यक्रम सञ्चालन गरिने छ। उक्त अवसरमा प्रदेश प्रमुख गुरुङले ग्रामीण भेगमा जन्मेर पनि अनुसन्धानको क्षेत्रमा महावीर पुनले महत्वपूर्ण योगदान पुर्याउन सफल भएको भन्दै प्रशंसा गरे। शिक्षण पेसामा आबद्ध हुँदा २०२८ सालतिर पुनसँग चितवनमा भेट भएको स्मरण गर्दै प्रदेश प्रमुख गुरुङले निरन्तरको लगावले पुनः यो स्थानमा पुगेको बताए। गण्डकी प्रदेश सरकारले निकै राम्रो कामको थालनी गरेको भन्दै आगामी वर्षमा समेत यसले निरन्तरता पाउने विश्वास व्यक्त गरे। कार्यक्रममा सभामुख नेत्रनाथ अधिकारीले महावीर पुनको सम्मानले गण्डकी प्रदेशको शिर अझै उँचो भएको भनाइ राखे। उक्त अवसरमा आन्तरिक मामिला मन्त्री डोबाटे विश्वकर्माले गण्डकी प्रदेशभित्र जन्मिएर यहाँकै श्रीवृद्धिका लागि योगदान गरेकाहरुबाट नामहरु छनोट गरिएको बताए।"
'अधोगतिमा ब्रेक नलगाउने हो भने नेपालको अवस्था श्रीलंकाभन्दा नाजुक हुनसक्छ',काठमाडौंः नेकपा एमालेका अध्यक्ष केपी शर्मा ओलीले अर्थतन्त्र गम्भीर संकटमा परेको बताएका छन् । सोमबार सम्पादकहरुसँग राजधानीमा आयोजित अन्तक्रियामा अध्यक्ष ओलीले बजेट निर्माण प्रकृयामा अनाधिकृत व्यक्तिलाई प्रवेश गराएर अर्थतन्त्र ध्वस्त पार्ने काम भएको बताए। 'बजेट निर्माणमा अनाडी मान्छे संलग्न हुने र व्यापारिका प्रतिनिधिहरु सेटिङअन्तर्गत् करका दरहरु हेरफेर भएको छ । अनाधिकृत मान्छेलाई ल्याएर अर्थतन्त्र ध्वस्त पार्ने काम भयो । यसले गर्दा कम्तिमा पनि नेपाल श्रीलंकासम्म पुग्ने लक्षण देखिन्छ ।' अधोगतिमा ब्रेक नलगाउने हो भने नेपाल श्रीलंकाभन्दा उधो खस्ने उनको भनाइ छ। त्यसका लागि सतर्क हुन जरुरी रहेको उनको बताए । प्राप्त गरेको लोकतान्त्रिक प्रणालीमार्फत् देशलाई अघि बढाउने कुरामा सबैको सहमति हुनुपर्ने उनको भनाइ छ।
कांग्रेसले भन्योः यथासिघ्र पार्टीको भातृ संस्थालाई पूर्णता दिन्छौं,"काठमाडौंः नेपाली कांग्रेसले यथासिघ्र पार्टीको भातृ संस्थालाई पूर्णता दिने बताएको छ । कांग्रेस प्रवक्ता डाप्रकाशशरण महतले निर्वाचनका कारण भातृ संगठनको नेतृत्व टुगोंमा पुर्याउन नसकिएको भन्दै यथासिघ्र पूर्णता दिने बताए । उनले भने, भातृ संगठनलाई गतिशिल बनाउन जरुरी छ । पूर्णता दिन जरुरी छ । पार्टी निर्वाचनका कारणपनि भातृ संगठनले पूर्णता पाउन नसकेको हो । उनले आम निर्वाचनमा पार्टी अझ सशक्त ढंगले अघि बढ्ने बताए । उनले भने, 'अहिले सात वटा प्रदेशका पार्टि सभापति बोल्दै हुनुहुन्छ । बैठकको मुल उद्देश्य भातृ संगठनलाई गति दिने हो । यस सन्दर्भमा प्रस्तावहरु गएका छन् अघि बढ्छ । स्थानीय तह निर्वाचनको समीक्षा र आगामी दिनमा गठबन्धन कसरी लैजाने भन्ने विषयमा बैठक केन्द्रित छ ।'"
नागरिकता विधेयक असारभित्रै संसदबाट पास हुन्छ: वनमन्त्री यादव,"वीरगन्ज: संघीय सरकारका वन तथा वातावरण मन्त्री प्रदीप यादवले नागरिकता विधेयक असारभित्रै संसदबाट पास हुने बताएका छन्। 'नागरिकता विधेयक अबको चार पाँच दिन भित्रमै संसदबाट पारित हुन्छ,' सोमबार वीरगन्जमा आयोजित स्वागत तथा सम्मान कार्यक्रममा बोल्दै मन्त्री यादवले भने, नागरिकता विहिन नेपाली नागरिकले नागरिकता पाउछन्।' मन्त्री यादवले मन्त्रीपरिषद् बैठकले पुरानो विधेयक संसदबाट फिर्ता लिएर त्यसमा संशोधन गरि नयाँ विधेयक पेस गर्ने निर्णय गरिसकेको जानकारी पनि दिए। यसअघि संसदमा पेश गरिएको नागरिकता विधेयकमा नेपाली पुरुषसँग बिहे गर्ने विदेशी महिलालाई ७ वर्षपछि मात्र नागरिकता दिने प्रावधान राखिएका कारण उक्त विधेयक संसदबाट फिर्ता लिने निर्णय मन्त्रीपरिषदले गरेको मन्त्री यादवले बताए। उनकाअनुसार पुरानो विधेयकमा केही त्रुटीपूर्ण प्रावधान राखिएको थियो। 'हाम्रै आग्रहमा मन्त्रीपरिषद् बैठकले उक्त विधेयक संसदबाट फिर्ता लिने निर्णय गरेको हो', उनले भने, त्यसमा संशोधन गरि नयाँ विधेयक संसदमा पेश गरिने र उक्त विधेयक संसदमा फास्ट ट्रयाकबाट पारित गर्ने गरि सरकारले काम गरिरहेको छ।' अब संसदमा सरकारले पेश गर्ने नागरिकता सम्बन्धी विधेयक पारित गर्नका लागि प्रमुख प्रतिपक्षी दल नेकपा एमालेले पनि सहजै सहयोग गर्ने उनको दावी छ। सबै भन्दा पहिले एमालेले नै ताली बजाएर नागरिकता विधेयक पास गर्छ', मन्त्री यादवले भने, त्यस बाहेक उसँग अरु कुनै विकल्प नै छैन।'"
राष्ट्रपति भण्डारीबाट दुई देशमा राजदूत नियुक्त,"काठमाडौंः राष्ट्रपति विद्यादेवी भण्डारीले दुई देशका लागि आवासीय राजदूत नियुक्त गरेकी छन्। मन्त्रिपरिषदको सिफारिसमा राष्ट्रपति भण्डारीले नेपालका लागि अष्ट्रिया र इजिप्टमा राजदूत नियुक्त गरेकी हुन्। गणतन्त्र अष्ट्रियाका लागि नेपालको आवासीय राजदूत तथा संयुक्त राष्ट्रसंघ कार्यालय, भियनाको लागि नेपालको स्थायी प्रतिनिधि पदमा समेत रहने गरी भरतकुमार रेग्मी नियुक्त भएका छन्। यस्तै, इजिप्टका लागि नेपालको आवासीय राजदूतमा सुशिलकुमार लम्साललाई नियुक्त गरेको राष्ट्रपति कार्यालयले जनाएको छ ।"
उपत्यकाको सुरक्षा व्यवस्था केन्द्र मातहतमा रहने गरी विधेयक पारित,"काठमाडौं : उपत्यकाको सुरक्षा प्रदेश प्रहरीसँगको समन्वयमा नेपाल प्रहरीले गर्ने गरी नेपाल प्रहरी र प्रदेश प्रहरी संशोधन विधेयक, २०७९ प्रतिनिधिसभाबाट पारित भएको छ । सोमबार बसेको प्रतिनिधिसभा बैठकमा गृहमन्त्री बालकृष्ण खाँणले उक्त विधेयक पारित गरियोस् भनी प्रस्ताव प्रस्तुत गरेका थिए। त्यसअघि उक्त विधेयकमाथिको छलफलमा भाग लिँदै सांसदहरुले सङ्घीयता कार्यान्वयनका लागि सहकार्य र सहअस्तित्वलाई बलियो बनाउनुपर्नेमा जोड दिएका थिए । सांसदहरुले उठाएका प्रश्नको जवाफ दिँदै गृहमन्त्री खाँणले नेपाल प्रहरी र प्रदेश प्रहरी शान्ति, सुरक्षार शुसासनका लागि भूमिका निर्वाह गर्ने सङ्गठन भएको बताए । विधेयकमा प्रदेश प्रहरीलाई कमजोर पार्न नखोजिएको स्पष्ट पार्दै उनले आन्तरिक र बाह्य कारणले सुरक्षा चुनौती आउनसक्नेतर्फ सरकार सचेत रहेको पनि बताए । नेपालको संघीय राजधानी काठमाडौं उपत्यकामा हुनसक्ने सुरक्षा चुनौती लाई मध्यनजर गर्दै नेपाल प्रहरीलाई नै जिम्मेवारी दिइएको उनको भनाइ छ। नेपाल प्रहरी १६ र १८ वर्षमा पेन्सनमा जान सक्ने कुरा सकारात्मक रहेको र त्यसका लागि आवश्यक अध्ययन भइरहेको पनि उल्लेख गरे।"
संवैधानिक परिषद्सम्बन्धी विधेयक आजभोलि नै फिर्ता हुन्छ : गगन थापा,"ललितपुर : नेपाली कांग्रेसका महामन्त्री गगनकुमार थापाले संवैधानिक परिषद् सम्बन्धी संसदमा दर्ता भएको विधेयक फिर्ता हुने बताएका छन्। सोमबार नेपाली काङ्ग्रेस ललितपुर क्षेत्र नम्बर २ प्रदेश सभा (क) द्वारा आयोजित क्रियाशिल सदस्य्को भेला तथा जन प्रतिनिधिहरुलाई सम्मान कार्यक्रममा बोल्दै नेता थापाले संवैधानिक परिषद् सम्बन्धी विधेयक आजभोलि नै फिर्ता हुने बताएका हुन्। 'संवैधानिक परिषद् सम्बन्धी संसदमा दर्ता भएको विधेयक आजभोलि नै भित्र फिर्ता हुन्छ,' उनले भने,'यो विधेयकले अहिले प्रचलित संवैधानिक कानुनभन्दा फरक छ । यसबारे हामीले सभापति देउवालाई भेटेर यसबारे जानकारी गराएका छौं । उनले संवैधानिक परिषद्मा उपस्थितिको संख्या र निर्णय गर्ने अधिकारको बारेमा संशोधनको प्रस्ताव अघि सारेको बताए। प्रधानमन्त्री शेरबहादुर देउवाले गत बुधबार संवैधानिक परिषद् (काम, कर्तव्य अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयक राष्ट्रिय सभामा पेश गरेका थिए । अहिलेको सरकारले तत्कालीन केपी शर्मा ओली नेतृत्वको सरकारको पालामा ल्याइएको अध्यादेशसँग मिल्दोजु्ल्दो अध्यादेशलाई निरन्तरता दिने खालको विधेयक ल्याएपछि चर्को आलोचना हुँदै आएको छ।"
हामीलाई न्याय कसले दिन्छ?,"काठमाडौं : 'करेन्ट लागेर मेरो दुवै हात काटिएको छ। करेन्टले शरीरका धेरै भाग जलाएको छ। न म कुनै काम गर्न सक्छु। न त अपांगता भत्ता नै पाउछु। म कसरी बाच्ने? डाक्टरले उपचारको लागी विदेश जानुपर्छ भनेका छन्? पासपोर्ट बनाउन नागरिकता छैन। राज्यले मलाई नेपाली नागरिक होस भन्ने प्रमाण दिएन। बाच्ने कुनै विकल्प नै छैन।' जीतपुर बाराका राहुल कुमार शाहले देशमै अनागरिक हुनुको पीडा सुनाए। २५ वर्षीय शाहको घरमा १० जना परिवार छन्। बुवाको जन्मसिद्धको आधारमा नागरिकता छ भने आमा, दाईदिदीलगायत अन्य सबैको बंशजको आधारमा बनेको नागरिकता छ। एउटै घरमा उनीमात्रै अनागरिक भएर बाचिरहेका छन्। नागरिकताको अभावमा उनले सरकारबाट पाउने कुनैपनि सुविधा प्राप्त गर्न सकेका छैनन। न त अपागंता भत्ता नै उनले पाउछन्। उनी भन्छन्, 'न त कुनै काम गर्नको लागी निवेदन दिन सक्छु, न बैंक खाता खोल्न नै पाएको छु।' उच्च शिक्षा पढ्न समेत समस्या छ। शारीरिक काम गर्न सक्ने अवस्था छैन। जागिर गर्नलाई नागरिकता छैन। 'मलाई कसले पाल्छ? म जस्तै देशभित्रै अनागरिक भएर बाचेका लाखौ मानिसको समस्या यो राज्यले कहिले सुन्छ? उनले प्रश्न गरे, राज्यले हामीलाई आत्महत्या गर्न बाध्य बनाइरहेको छ।' नेपाली भएको प्रमाण बोकेर हामी कति ठाउँ जाने? उनले प्रश्न गरे। सिडियो कार्यालयले भित्र पस्नै नदिने र अदालतले अन्तरिम आदेश दिएर संविधानले दिएको हक खोसेको उनको भनाइ छ। 'हामीलाई पनि त जन्मेको देशको माया लाग्छ। अन्य देशका नागरिकले सजिलै नागरिकता नपाउन भन्ने लाग्छ। तर यही बहानामा वर्षौदेखि नेपालको माटो जोतिरहेका हामी नेपालीलाई अनागरिक बनाउन मिल्छ?' बर्दघाट १४ गंगाबस्तीका सरोज चौधरीले पनि नागरिकता नहुँदाको पीडा सुनाउँदै प्रश्न गरे। लामो समयदेखि नागरिकता प्राप्तिको लडाइँमा रहेका राहुलकुमार शाह र सरोज चौधरी त प्रतिनिधि पात्र मात्रै हुन्। यस्तै समस्या भोगेका लाखौं मानिस सडक सर्घष गर्ने तयारीमा छन्। गृहमन्त्रालयका प्रवक्ता फणिन्द्रकुमार पोखरेलका अनुसार नागरिकता पाउने उमेरका लाखौ व्यक्तिहरुले नागरिकता पाउन सकेका छैनन्। राजधानीमा आइतबार भएको नागरिकता ऐनलाई संशोधन गर्न बनेको विधेयक माथी छलफल कार्यक्रममा सहभागीले नागरिकता विधेयक तत्काल पास गरी ऐन बनाउनपर्ने बताएका छन्। नागरिकता बिहिनहरूको समस्या निकै जटिल भैरहेको बताउँदै लामो समयदेखि नागरिकता नदिदा ठुलो समूह यसबाट पीडित बनेको बताएका थिए। कार्यक्रममा बोल्दै कानुन न्याय तथा मानवअधिकार समितिका सभापति कृष्णभक्त पोखरेलले नागरिकता प्राप्ती मौलिक हकलाई राजनैतिक पार्टीको फाइदाका नजरले हेर्न नहुने तर्क गरे। उनी भन्छन्, 'पुरानै नागरिकता विधेयक पास गरेर, सहमत नभएका विषयहरुमा पुनः छलफल गर्न सकिन्थ्यो। तर सरकार छिटो हुने कामतिर नलागेर जस लिने होडमा लाग्यो। अहिलको नया विधेयकमा लैङ्गिक अल्पसंख्यकका विषयलगायत अन्य धेरै बुँदामा कमजोरी छन्।' कार्यक्रममा बोल्दै वरिष्ठ अधिवक्ता मिरा ढुंगानाले नागरिकता ऐन एकैपटक धेरै राम्रो बनाउछु भन्ने तिर नलागेर केही कमजोरी विस्तारै समाधान गर्दे जानुपर्नेमा जोड दिइन। विधेयक पास गरी ऐन बनाएर नागरिकता विहीनको माग तत्कालै संबोधनतिर सरकार लाग्नुपर्ने उनको तर्क थियो। अर्का अधिवक्ता सविन श्रेष्ठले अहिलेको नागरिक विधेयक पारित हुँदा नागरिकताबाट बञ्चित ११ लाख मानिसले नागरिकता प्राप्त गर्ने दावी गरे। उनी भन्छन्, 'जन्मको आधारमा नागरिकता लिएकाको सन्तानमध्ये ५ लाख बढी व्यक्ति नागरिकता लिन योग्य छन्। यस्तै बाबुको पहिचान नभएका ६ लाख बढी व्यक्ति नागरिकता लिन योग्य छन्। नागरिकता विधेयक संसदमा रोकिँदा लाखौं मानिसको भविष्य अन्धकारतर्फ गैरहेको र सरकारले उनीहरूको समस्या हल गर्नुपर्ने उनको जोड थियो।"
"दोलखाको सोक्लामा रक क्लाइम्बिङ सुरू, फ्रान्सका नागरिकले गरे भ्रमण","चरिकोट : दोलखाको सोक्ला गाउँमा साहसिक पर्यटन प्रवर्द्धनका लागि रक क्लाइम्बिङ एण्ड हाइकिङ रुट सुरु गरिएको छ । सोक्ला पर्यटन विकास समाजले यस क्षेत्रको प्रवर्द्धनका लागि गुरु योजनासहित साहसिक पर्यटकीय गतिविधि सुरु गरेका हुन् । खेलाप, सोक्ला र चक्पासँग जोडिएका तीनवटै पहरामा मिनी रक क्लाइम्बिङ, एडभान्स र हाइ लेवलको रक क्लाइम्बिङ गर्नसक्ने विज्ञ तथा अन्तर्राष्ट्रिय गाइड छिरिङ जाङबु शेर्पाको भनाइ छ। सोक्लाको रक, भूगोल र वातावरणीय दृष्टिले रक क्लाइम्बिङसँगै साइक्लिङ गर्न सकिन्छ । स्वेदशीभन्दा पनि विदेशी पर्यटकका लागि यो उत्तम गन्तव्य हो, मान्टेड गाइड शेर्पाले भने,अन्डर ग्राउण्ड एडभेन्चर टुरिजमका लागि सोक्लाको भूगोल छनौटमा छ।' यहाँ पाँच वटा रुट बनाएर रक क्लाइम्बिङ गर्न सकिने शेर्पा बताउँछन्। उनका अनुसार गुमडाँडाको डिलबाट पुनः प्याराग्लाइडिङ गरेर तामाकोशी किनारामा ल्यान्डिङ गर्नका लागि वेसक्याम्प बनाउनु आवश्यक छ । सोक्ला खेलाप क्षेत्रमा एग्रो टुरिजमसँगै जिप लाइन र बञ्जी जम्प निर्माण गरेर विदेशी पाहुन भित्र्याउन सक्ने अध्ययनले देखाएको छ । भीमेश्वर नगरका विपद व्यवस्थापन टिमले सोक्लामा रक क्लाइम्बिङ परीक्षण गरेको छ। गाइड तथा प्रशिक्षक थिर बहादुर खड्का र शिव खड्काको टिमले सफल रुपमा रक क्लाइम्बिङ परीक्षण गरेका हुन्। प्रशिक्षक थिर बहादुर खड्का सोक्लामा रक क्लाइम्बिङका लागि सबैको रोजाइको गन्तव्य हुने बताउँछन्। फ्रान्सका नागरिकहरुले समेत सोक्ला गाउँको रक क्लाइम्बिङ क्षेत्रको भ्रमण गरेका छन्। नेपालमा सामाजिक कार्य गर्दै आएका १५ जनाको टिमले यस क्षेत्रको प्रवर्द्धनका लागि सहयोग गर्ने प्रतिवद्धता व्यक्त गरेका छन्। सोक्लाको पर्यटकीय गन्तव्यको उत्कृष्ट तस्वीर र भिडियोलाई सामाजिक सञ्जालसँगै फ्रान्समा प्रचार गर्ने उनीहरुले बताए। भीमेश्वर नगरपालिका२ का वडाअध्यक्ष स्टालिन श्रेष्ठले फ्रेन्च नागरिकहरुलाई दोलखा बजारमा स्वागत गरेका थिए। दोलखाबाट फ्रेन्च नागरिकहरुले सोक्ला रक क्लाइम्बिङ एण्ड हाइकिङ २०७९ सुरु गरेका थिए। फ्रेन्च नागरिकहरु दोलखा, दुङगल, गंङरास, डिलढुंगा चक्पा हुँदै सोक्ला पुगेका थिए। उनीहरुले सोक्लामा बोम्बो(झाँक्री) संस्कृतिको अवलोकन समेत गरे। यसपछि रक क्लाइम्बिङ रुटको भ्रमण गरेको सोक्लाश्वरी पर्यटन विकास समाजले जनाएको छ। उनीहरु यस रुट हुँदै गुमडाँडा भएर चम्पुचा पार्क निस्किएका थिए। हाइकिङमा भीमेश्वर नगर विपद व्यवस्थापनका थिर बहादुर खड्का र शिव खड्का, भीमेश्वर नगरका कार्यपालिका सदस्य मुना श्रेष्ठ, भीनपा२ का वडासदस्य सविना विक लगायतको सहभागिता रहेको थियो। सोक्लाश्वरी पर्यटन विकास समाजले यस क्षेत्रको पर्यटन प्रवर्द्धनका लागि विभिन्न गतिविधि सञ्चालन गर्दै आइरहेको छ । समाजका अध्यक्ष अर्जुन पाख्रिनले दोलखाको समृद्धि र विकासका लागि पर्यटन नै प्रमुख आधार भएको बताए । सोक्लालाई एडभेन्चर टुरिजम गन्तव्य बनाउनका लागि रक क्लाइम्बिङ, बञ्जी र प्याराग्लाइडिङसँगै र्याफ्टिङ प्रवर्द्धनमा भीमेश्वर नगरपालिको बजेट व्यवस्थापन गर्नुपर्ने बताउँछन् । साथै,यहाँको साँस्कृतिक सम्पदा, जातीय तथा भाषिक विविधितालाई पर्यटनसँग जोड्नुपर्ने पाख्रिनको भनाइ छ । यस क्षेत्रमा तामाङ, थामी, मगर, क्षत्री, नेवार र दलित समुदायको बसोबास छ।"
जनजीवनमा होमियोप्याथी,"हेर्दाहेर्दै आकाशलाई कालो बादलले ढाक्न लाग्यो। गड्याङगुडुङको आवाज र बिजुलीको चमकले वर्षा ऋतुको आगमनको खबर दिँदै असार महिना आएको छ। चिसोहावाको साथै पानीका छिटाहरू पर्न थालेका छन्। खेतीकिसानी गर्ने किसानमा खुसीको लहर छाएको छ। केटाकेटीमा बालपनको उत्साह सडक तथा आँगन सबैतिर देखिन थाल्यो। तर त्यही वर्षाको मौसम भने कसैलाई शरीरका जोर्नी र मांसपेशीहरू दुखेर (बाथरोग) पीडादायी बन्न सक्छ। विश्वको प्राण मानिने सूर्य जसको धार्मिकशास्त्र वेदमा उपासना गरिएको छ। त्यही सूर्यको तापले गर्मीको मौसम मा लू अर्थात् (सन्स्ट्रोक)लाई निम्त्याइँ कतिलाई आफ्नो चपेटामा पारी प्राण जोगाउन गाह्रो पार्छ भने कतिलाई यसको प्रभाव पर्दैन। पूर्णिमाको दिन समुद्रमा ज्वारभाटा आउँछ। त्यसबेला मानव मस्तिष्कमा पनि एक प्रकारको मादकतायुक्त मनोविनोद गर्ने इच्छा जागृत भएर आउँछ। अर्थात्, उसको शरीरमा रहेको ६ लिटर रगतमा पनि एक प्रकारको उथलपुथल हुन्छ, आनन्दानुभूतिको ज्वारभाटा। जसको फलस्वरूप कसैमा घरको छतमा चढी पूर्णिमाको चन्द्रमालाई घण्टौं निहार्ने त कसैमा कथाकविता रच्ने, नाच्ने, गीत गाउने त कसैमा नौकाबिहार गर्ने जस्ता विभिन्न मानसिक क्रियाकलाप गरेको देखिन्छ। त्यही परिस्थितिले कसैलाई छारे रोग (मिर्गी), उन्माद (पागलपन)मा पनि पुर्याउँछ। जसलाई हाम्रो गाउँ घरमा औंसिपूर्णिमा लागेको अथवा वनदेवी लागेको भनिन्छ। हिमाली क्षेत्रमा भएको हिमपातका कारणले तराईमधेशतिर चलेको चिसो हावाबाट कतिपय मानिसलाई रुघाखोकी, हाछ्युँ आउनुका साथै नाक, आँखा, घाँटी, छाती आदि शरीरका विभिन्न अंगलाई प्रभावित पार्छ। कसैलाई भने केही असर गर्दैन, किन ? आमाबाबुको बडो लाडप्यारमा पालिएकी छोरी उमेर पुगेर विवाहगरी, नवविवाहित दुलही बनी एक अपरिचित परिवार अञ्जान ठाउँमा गएर आफूलाई रमाउन गर्नुपर्ने अभ्यास, आफूले घरका सदस्यप्रति गर्नुपर्ने व्यवहार र उनीहरूले गरेका आफूप्रतिको व्यवहार यी सोचले गर्दा उसको मनोदशा कस्तो होला ? यो सामाजिक प्रभाव हो। यसरी हामी जति गहिरिएर हेर्दै जान्छौं, त्यति नै विभिन्न प्राकृतिक स्वरूपको प्रभाव हाम्रो जनजीवनमा परेको देखिन्छ। मानव शरीर केवल हाड, छाला र मासुको थुप्रो मात्र होइन, मन, बुद्धि, चित्त र भावनासहितको एक सचेत प्राणी हो। यस प्रकृतिमा पाइने हरेक तŒव मानव शरीरमा पनि विद्यमान छ। अतः देशकालको परिधिबाट ऊ अलग्ग भएर कसरी रहन सक्छ ? त्यसैले होला, यी भिन्नभिन्न समयमा परिवर्तित हुने प्राकृतिक प्रभावको मानव मन र तन माथि निरन्तर क्रियाप्रतिक्रिया भइरहन्छ। यही हाम्रो जीवन हो जो हरेक प्रकारको परिस्थितिसँग लडिरहन्छ। यी प्रभावबाट आफ्नो बचाव गर्न प्रकृतिले शरीरभित्र डाक्टरको स्थापना गरिराखेको छ। जसको कर्तव्य यो हो कि ऊ निरन्तर सुरक्षा व्यवस्थाप्रति सजग रहोस्। होमियोप्याथीको दर्शनमा यसलाई जीवनशक्ति (भाइटल फोर्स) भनिन्छ। होमियोप्याथी चिकित्साले व्यक्तिको प्रतिरक्षात्मक प्रणाली (इम्युनो सिस्टम)लाई सुदृढ पार्छ। यसलाई ती सबै आवश्यक सामग्री प्रदान गर्छ। विभिन्न यस्ता प्रभाव सूर्य, चन्द्र, हावा, मौसम परिवर्तन, सामाजिक प्रभाव आदिबाट मानव जीवनको शारीरिक, मानसिक एवं व्यावहारिकका साथै अंगप्रत्यंगमा के कस्तो प्रकारको असर पार्छ ? त्यस अवस्थालाई होमियोप्याथी चिकित्सामा मोडालिटी भनिन्छ। अर्थात्, कुन भौतिक परिस्थितिमा बिरामीको रोग घट्छ, बढ्छ वा रोगी आफूलाई सञ्चोबिसञ्चो महसुस गर्छ। यस चिन्तन धारालाई रोगको निदानमा सर्वोच्च स्थान दिने जुन चिकित्सा विज्ञान हो त्यो हो, होमियोप्याथी। जसमा रोगको निदान गर्न रोगीको मानसिक, शारीरिक, सामाजिक, जैविक, मनोवैज्ञानिक सबै तहबाट समष्टिगत रूपमा अध्ययन गरिन्छ। अर्थात्, एउटा सिंगो जीवनको अध्ययन हो, होमियोप्याथी। यसरी गहिरिएर सूक्ष्म अध्ययन गरेर एक पटकमा एउटा औषधि (सिगंल रेमिडी)को प्रयोग गर्ने विधान होमियोप्याथी चिकित्सा विज्ञानबाहेक संसारको अन्य कुनै पनि चिकित्सा शास्त्रमा छैन। होमियोप्याथीमा उपरोक्त उल्लेख गरिएका ती प्रभावहरूलाई पहिलो स्थान दिनुका साथै निम्नलिखित कुराहरूमा पनि विशेष ध्यान दिइन्छ। जस्तै, रोगीको प्रकृति कस्तो छ ? रोगीलाई मौसमबाट कतिको प्रभाव पार्छ। रोगीको घरपरिवार, समाजमा कस्तो स्थान छ ? रोगको घट्ने वा बढने समय, अवस्था, स्थिति कस्तो छ ? रोगीको रहनसहन, खानपिन, आचरण र व्यवहार कस्तो छ ? यसबाहेक साधारणत आधुनिक चिकित्सा पद्धति (एलोप्याथी)मा रोग निदानका लागि अपनाइने प्याथोलोजिकल परीक्षण गराइन्छ। ती सबै प्रतिक्रयालाई होमियोप्याथीले पनि अपनाएको हुन्छ। होमियोप्याथी मेटेरिया मेडिका (भेजष लक्षण संग्रह पुस्तिका)मा करिब सात हजार औषधिहरूको गुण धर्मको वर्णनले भरिएको छ। होमियोप्याथी मेडिकल रिपोर्ट (लक्षणहरूको डिक्सनेरी)मा इन्डेक्स (सूची) सूचीबद्ध रूपमा सिम्टम्सलाई अल्फावेटीकल अर्डरमा राखिएको छ। जसको माध्यमले उपर्युक्त वर्णन गरिएका मोडालिटीको साँचोले खोल्न सकिन्छ। जसका केही उदाहरण निम्नानुसार छन्, बादल लागेको चिसो हावा, वर्षा मौसमको प्रभावमा रसटक्स, रोडोड्रेनडोन, डल्कामारा, नेट्रम सल्फ। पुसमाघको अति जाडो यामको प्रभावमा भने एकोनाइट, कस्टिकम, नक्स भोमिका बसन्त ऋतुबाट प्रभावित रोगहरूमा, आरेलिया रेसिमोसा, ब्रायोनिया, पल्साटिला, इपिकाक आदि। प्रचण्ड घाम र गर्मीको प्रभावमा एकोनाइट, ग्लोनाइन, नेट्रम कार्ब, नेट्रम म्युर लिनुपर्छ। औंसीपूर्णिमाको समयमा हुने छारे रोग (मिर्गी) पागलपन (उन्माद), एकोहोरोपन तथा अन्य मनोविनोद, मानसिक प्रभावमा, एन्टिम क्रुड, साइलिसिया प्रयोग गर्नुपर्छ। सरुवा भएको कर्मचारीले नयाँ ठाउँमा आफूलाई व्यवस्थित हुन असमञ्जस भएमा बालनट प्रयोग गर्नुपर्छ। कसैको दबाबमा बस्ने प्रतिक्रिया नजनाउने र आफैंमा पिरोलिनका लागि, स्टेफसिग्रिया र कोलोसिन्थस। रात दिनको गृहकलहबाट त्रस्त अवस्थामा नेट्रम म्युर र प्रेम वियोगद्वारा उत्पन्न शारीरिक एवं मानसिक पीडामा इगनेसिया र नेट्रम म्युर लिनुपर्छ। गर्मीको मौसममा पनि न्यानो लुगा कोट, टोपी, ऊनीको गलबन्दी र तातो पानीको प्रयोग गर्नेहरूका लागि सोरिनम लिन सकिन्छ। सभ्रान्त घरकी धनी महिला डिपार्टमेन्टल स्टोरबाट हजारौंको सामान खरिद गरिसकेर पनि अनावश्यक एक साधारण हेयर पिन चोर्ने कार्य गर्छे भने कुरारी र एबिस प्रयोग गर्नुपर्छ। यस प्रकार मानव जीवनमा आइपर्ने विभिन्न प्रभावलाई ध्यानमा राखी उपचार गर्न सक्षम छ, होमियोप्याथी। अतः भन्न सकिन्छ होमियोप्याथी वर्तमान र भविष्यमा आउने चिकित्सा विज्ञानको महत्त्वपूर्ण अंश हो।"
'शासकहरू कलंकित भएको इतिहास दर्ज हुने ढंगले यो गठबन्धन अगाडि बढेको छ',"काठमाडौं : नेकपा एमालेका सांसद नवराज सिलवालले अर्थतन्त्र तहसनहस भएको बेलामा सरकारले नेपाल प्रहरीका लागि हतियार खरिद गर्न ठूलो रकम रकमान्तर गरेको भन्दै आपत्ती जनाएका छन्। सोमबार प्रतिनिधि सभामा बोल्दै नेता सिलवालले अर्थमन्त्री जनार्दन शर्माले हतियार खरिदको नाममा आफ्नो लाभका लागि ८४ करोड बराबरको रकम रकमान्तर गरेको आरोप लगाए। उनले पाँच दलको राजनीतिक गठबन्धन विस्तारै वित्तीय गठबन्धनमा परिणत भएको बताए। 'लाभको गठबन्धनमा परिणत भएको छ। फाइदाको गठबन्धनमा परिणत भएको छ। मुलुकको इतिहासमा नै शासकहरू कलंकित भएको इतिहास दर्ज हुने ढंगले यो गठबन्धन अगाडि बढेको छ ,'उनले भने। उनले बजेट निर्माणका क्रममा जेठ १४ गते राति अर्थमन्त्री शर्माले अनधिकृत व्यक्तिलाई सहभागी गराइ करका दररेटमा परिर्वतन गराउन अहम भूमिका खेलेको भन्दै राजीनामा दिएर मात्र नभएर कडा कारबाहीको माग गरे।"
आईजीपी नियुक्तिसम्बन्धी मुद्दामा सुनुवाइ हुँदै,काठमाडौं : नेपाल प्रहरी महानिरीक्षक (आईजीपी) नियुक्तिसम्बन्धी मुद्दामा सर्वोच्च अदालतमा आज सुनुवाइ हुने भएको छ। सर्वोच्चका कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलामा मुद्दाको सुनुवाइ हुँदै आएको छ। यसअघि असार १९ गते कामु प्रधानन्यायाधीश कार्की र न्यायाधीश चुडालको इजलासमा मुद्दाको बहस नसकिएपछि असार २६ गतेका लागि हेर्दाहेर्दैमा राखिएको थियो। हिजो (आइतबार) सार्वजनिक विदा परेकाले सोमबार सुनुवाइ हुन लागेको हो। गत वैशाखमा मन्त्रिपरिषद बैठकले प्रहरी महानिरीक्षकमा धिरजप्रताप सिंहलाई बढुवा गरेपछि प्रहरी अतिरिक्त महानिरीक्षक (एआईजी) विश्वराज पोखरेलले सर्वोच्च अदालतमा रिट दायर गरेका थिए। वरिष्ठताक्रम अनुसार बढुवामा नपरेपछि डीआईजी ईश्वरबाबु कार्कीले सर्वोच्च अदालतमा रिट दायर गरेका थिए। रिटमा जेठ ३० गतेबाट अन्तिम सुनुवाइ सुरु भएपनि बहस नसकिएपछि हेर्दाहेर्दैमा राखिदै आएको छ।
सरकार फेरिए पनि सुरक्षाको दायित्व र जिम्मेवारी सदैव एउटै हुन्छ : गृहमन्त्री,"काठमाडौं : गृहमन्त्री बालकृष्ण खाडले सरकार फेरिए पनि सुरक्षाको दायित्व र जिम्मेवारी सदैव एउटै हुने बताएका छन्। सोमबार प्रतिनिधि सभामा नेपाल प्रहरी र प्रदेश प्रहरी पहिलो संशोधन विधेयक २०७९ माथि छलफलका क्रममा उठेका प्रश्नको जवाफ दिँदै गृहमन्त्री खाडले सरकारहरू बदलिने र नेतृत्व आइरहने भएपनि सुरक्षाको दायित्व र जिम्मेवारी सदैव अवलम्बन हुने बताएका हुन्। मन्त्री खाडले सीमित स्रोत र साधनको बाबजुद सुरक्षा व्यवस्था चुस्त बनाएको दावी गरे। नेपालको भूमि प्रयोग गरेर मित्र राष्ट्रको खिलाफमा अवाञ्छनीय गतिविधि गर्न नदिने उनको भनाइ छ। ' नेपालको भूमिलाई हामीले नेपाल विरुद्ध प्रयोग गर्न दिँदैनौं । यो हाम्रो परम्परागत सुरक्षा व्यवस्था र जिम्मेवारी हो,' उनले भने। नेपाल प्रहरीले लामो समयदेखि सीमित स्रोत र साधनको बाबजुत पनि दृढता देखाइरहेको उनको भनाइ छ। नेपालको सामाजिक बनोटमा परिर्वतन आएको बताउँदै उनले बस्ती विकासमा पनि ठू्लो परिर्वतन आएकाले विधेयकमा यससम्बन्धी व्यवस्था गरिएको बताए। महानगरीय प्रहरीलाई अर्ध न्यायिक अधिकार दिनुपर्ने र यसबारे छलफल गर्नुपर्ने उनको भनाइ छ।"
जनसंख्या : उज्ज्वल भविष्यको आधार,"विश्वको जनसंख्या सन् १९८७ को जुलाई ११ मा ५ अर्ब पुग्यो। त्यतिखेरको समयमा यो अधिक जनसंख्या यियो। त्यतिखेर विश्वका अधिकांश विकासोन्मुख देशहरूमा जन्मदर र मृत्युदर दिनप्रतिदिन एकदमै बढिरहेको थियो। जन्मदर र मृत्युदर दुवै बढेको बेला जनसंख्या बढ्छ भन्ने सैद्धान्तिक मान्यता छ। त्यसैले तीव्र रूपमा बढिरहेको जनसंख्यालाई कसरी सन्तुलनमा ल्याउने भन्नेबारे विभिन्न विकल्पहरूको खोजी भए। परिवार नियोजनको अवधारणाको विकास यसै बेलाबाट सुरु भई तीव्र प्रचारप्रसारमा केन्द्रित भयो। विश्वको जनसंख्या ५ अर्ब पुगेको अवसरलाई चेतना जागृत गर्ने औजारका रूपमा लिएर सन् १९८९ देखि नेपालसहित विश्वका १ सय ७९ संयुक्त राष्ट्रसंघका सदस्य राष्ट्रहरूले प्रत्येक वर्षको जुलाई ११ लाई विश्व जनसंख्या दिवसका रूपमा मनाउँदै आएको छ। जनसंख्या दिवसले संसारभर देखिएको जनसंख्या उतारचढावलाई हस्तक्षेपकारी भूमिकाका साथ सन्तुलनमा ल्याउन आवश्यक छ भन्ने महसुस गराउँछ। यसका लागि प्रत्येक वर्षका छुट्टाछुट्टै नारा तयार गरिन्छन्। यस वर्षको नारा ८ अर्ब जनसंख्याः सबैको छनोट र अधिकारको सुनिश्चिततासहित उज्ज्वल भविष्यका लागि अवसरको प्राप्ति रहेको छ। यसरी विभिन्न नाराका साथ जनसंख्या दिवस मनाउन थालिएको अभियानले आज २७औं वर्ष पार गरेको छ। विगतका वर्षहरूमा जसरी र जुन उत्साहका रूपमा यो दिवस मनाउने गरिएको थियो, आज पनि त्यो उत्साह घटेको छैन। जनसंख्या र विकाससँग जोडिएका महत्वपूर्ण बहुआयामिक विषय गहन छन्। यस क्षेत्रको नीति निर्माण र कार्यक्रम सञ्चालन गर्ने सरकारको प्राथमिकता घटेको छैन। वर्तमान समयमा हामीले सामना गर्न परिरहेको कोरोना भाइरसको संक्रमणका कारण र देशमा बढ्दै गएको आर्थिक संकटका कारण हाम्रो शैली भने परिवर्तन भएको हुन सक्छ। यस बेला तपाईं हामी सन् १९९४ मा जनसंख्या र विकाससम्बन्धी आयोजना गरिएको अन्तर्राष्ट्रिय सम्मेलन (आईसीपीडी) लाई पुनः एकपटक स्मरण गरिरहेका छौं। यो सम्मेलन वास्तवमै जनसंख्या र विकासबीचको सन्तुलनको खोजी गर्ने एक कोसेढुंगो हो। यही सम्मेलनका आधारमा समग्र विकासका आयामहरू पहिल्याउने कामको सुरुआत भएको थियो। नेपालले यो सम्मेलनमा व्यक्त गरेको प्रतिबद्धता स्वरूप नै देशमा जनसंख्याका क्षेत्रमा निकै राम्रा काम भएका छन्। जनसंख्या वृद्धिमा सन्तुलन, प्रजनन स्वस्थ्यमा सुधार, प्रजनन अधिकारको पृष्ठपोषण, बालविवाहमा कमी, सुरक्षित मातृत्वमा हामीले ठूलो प्रगति गरिसकेका छौं। बालमृत्युदरमा कमी, ज्येष्ठ नागरिक, एकल महिला तथा लोपोन्मुख समुदायलाई सामाजिक सुरक्षाजस्ता क्षेत्रमा विशेष कार्यक्रमहरू सञ्चालन गरिरहेका छौं। यिनबाट आशातित नतिजा प्राप्त भइरहेका छन्। यी सबैको सम्पूर्ण श्रेय जाने यस सम्मेलनलाई स्मरण गर्दै आजको जनसंख्या दिवसले हामी सबैमा थप ऊर्जा मिलेको छ। तथापि चुनौतीका चाङ उत्तिकै मडारिरहेका छन्। यस वर्षको नारालाई हेर्ने हो भने पनि सन् २०२२ लाई बिदा गर्दैगर्दा ८ अर्ब जनसंख्याको उपहार पाउँदै छौं। हुन त नेपालका लागि यो ठूलो विषय नहुन पनि सक्छ किनभने नेपालमा बसोबास गर्ने जनसंख्या अझै पनि ३ करोड नाघिसकेको छैन। तथापि विश्वभर तीव्र रूपमा फैलिरहेको जनसंख्याले समग्र विकास, वातावरण र आर्थिक उपार्जनमा गहिरो प्रभाव परिरहेको हुन्छ। जसको शिकार प्रत्यक्ष वा अप्रत्यक्ष रूपमा भइरहेका छौं। सन् २०२२ लाई बिदा गर्दैगर्दा ८ अर्ब जनसंख्याको उपहार पाउँदै छौं। विश्वभर तीव्र रूपमा फैलिरहेको जनसंख्याले समग्र विकास, वातावरण र आर्थिक उपार्जनमा गहिरो प्रभाव परिरहेको हुन्छ। विश्वमा तीव्र रूपमा बढेको जनसंख्यासँगै बढेको जनसंख्याले उद्योगधन्दा, कलकारखाना, असन्तुलित विकास, वन विनाशका कारण जलवायुमा तीव्र असर परिरहेको छ। यसका कारण नेपालका हिमाली, पहाडी र तराई तिनै भेगमा विभिन्न असर परिरहेको प्रत्यक्ष अनुभव गरिरहेका छौं। चाँदीझैं टल्कनै हिमालहरूमा हिउँ जम्ने प्रवृत्तिमा परिवर्तन आई हिमाल कालापत्थरमा परिणत हुने खतरा बढेको छ। यता पहाडमा समय अगावै बालीनाली लगाउन पर्ने तथा मौसमभन्दा अघि नै लालीगुराँस लगायतका फूलहरू फुल्न थालेका छन्। पहाडका पानीका मुहान जमिनमुनि पानी भासिने भई खोला छेउछाउ सरिरहेका छन्। तराईमा समेत पानीको सतह गहिरिएर जमिनमुनिको पानी सतहमा ल्याउन कठिन परिरहेको छ। पहाड र हिमालमा आएको बेमौसमी तथा अन्धाधुन्दा वर्षाले तराई जलमग्न, डुबानमा परेका घटना बढेका छन्। यस्तै, पहाड पहिरोकोे चपेटामा छटपटाइरहेको छ। मनन गर्नुपर्ने थुप्रै कुरा छन्। जनसंख्या विकासको मूलाधार मात्र होइन, यो त देशको अस्तित्व स्थापना गर्ने एक मूल मापक नै हो। २०६८ को जनगणनाको नतिजाले देशको वार्षिक जनसंख्या वृद्धिदर २ प्रतिशतभन्दा तल झरेको देखियो। अब जनसंख्या नियन्त्रण होइन, जनसंख्या व्यवस्थापनमा जानैपर्छ भनेर सरकारले जनसंख्या व्यवस्थापनलाई प्राथमिकतामा राखेको छ। सरकारले तय गरेको पन्ध्रौं पञ्चवर्षीय योजना, प्रतिबद्धता जनाइ लागू गरेको दिगो विकास लक्ष्यलगायत हरेक कार्यक्रममा जनसंख्या व्यवस्थापन प्राथमिकतामा पर्ने गरेको छ। नेपाल जस्तो बहुधार्मिक, बहुभाषिक, बहुसांस्कृतिक, बहुजातीय र भौगोलिक विविधता भएको देशमा सन्तुलित जनसंख्याले मात्र स्वच्छ वातावरण, गणस्तरीय जीवन, दिगो आर्थिक विकास र स्वस्थ समाजको निर्माण गर्छ। नेपालले जनसंख्या व्यवस्थापनको कार्यक्रमलाई अघि सारिरहँदा नेपालको सबै भूभागमा सन्तुलित जनसंख्या वितरण कसरी सुनिश्चित गर्न सकिन्छ भन्नेतर्फ सबैको ध्यान जान जरुरी छ। सन्तुलित जनसंख्या वितरण भएमात्र देशको सामाजिक, आर्थिक, वातावरणीयलगायत हरेक क्षेत्रको विकास सम्भव छ। सन्तुलित जनसंख्याको वितरण र प्रभावकारी जनसंख्या व्यवस्थापनको मार्गमा जनसंख्याका खासखास सूचकहरूमा सुधार गर्नुपर्ने देखिएको छ। आईसीपीडीले मार्ग दर्शन गरेका कतिपय सूचकमा विशेष ध्यान दिनुपर्ने भएको छ। देशमा बाल र मातृ मृत्युदर घटाउन अपेक्षित सफलता मिलिरहेको छैन। लैंगिक असमानता कायमै छ। बालविवाहको सबैभन्दा उच्चदर रहेको एसियाली देशमध्ये नेपाल पनि रहेको सन्दर्भमा बालविवाह रोक्ने हाम्रो संकल्प पूरा हुन सकेको छैन। किशोरीको शिक्षा र स्वास्थ्य सेवामा पहुँच पुर्याउँदै उनीहरूमा लगानी, विवाह गर्ने उमेर बढाउने र छिटो बच्चा नजन्माउने सुनिश्चित गर्नु आजको आवश्यकता हो। अव्यवस्थित सहरीकरण रोक्न सकिएको छैन। व्यवस्थित बसाइँसराइको अवधारणा अझै पनि स्पष्ट रूपमा आउन सकेको छैन। सेवा सुविधाकै अभावका कारण नागरिकले जन्मथलो छाडेर अन्यत्र बसाइँसराइ गर्नुपर्ने बाध्यताको अन्त्य गर्न सकिएको छैन। सबै ठाउँमा आवश्यक पूर्वाधारहरूको निर्माण गरी व्यवस्थित बसोबासको व्यवस्था मिलाउन सकिएको छैन। महिला हिंसा अन्त्य गर्न सकिएको छैन। ज्येष्ठ नागरिकले जीवनभर परिश्रम गरी आर्जन गर्नुभएको ज्ञान र सीपकोे सदुपयोग गरी उहाँहरूको आवश्यकतालाई सम्बोधन गर्दै अन्तरपुस्ता सहभागिताको प्रवद्र्धन गर्नुपर्ने देखिएको छ। शारीरिक रूपमा अपांगता भएका व्यक्तिहरूलाई साधारण व्यक्तिसरह जहाँसुकै सजिलै रूपमा जान सक्ने अपांगमैत्री वातावरण तथा पूर्वाधार निर्माणको अभिभारा पूरा गर्नुपर्ने छ। जनसंख्या व्यवस्थापनसँगै जोडेर सीमान्तिकृत तथा पिछडिएका वर्गमा लक्षित कार्यक्रमहरू सञ्चालन गर्नुपर्ने भएको छ। कोभिड१९ का कारण विभिन्न मुलुकबाट फर्की आएका युवालक्षित ठूलो जनसंख्यालाई उचित अवसर र वातावरणको निर्माण गर्नु आजको आवश्यकता हो। यसो गर्न सकेमात्र खलबलिएको अर्थतन्त्रलाई सही दिशामा ल्याउन सक्छौं। नेपालको जनसंख्याको आधा हिस्साभन्दा बढीको संख्यामा रहेका महिलाको स्वास्थ्य, शिक्षा, लैंगिक समानता, रोजगारीजस्ता विषयहरूमा राज्यले विशेष रूपमा ध्यान दिन सकेमा मुलुकको विकासमा यसले ठूलो योगदान पुर्याउनेछ। समग्रमा, महिला, बालबालिका, गरिब, असहाय, सीमान्तकृत वर्ग, अपांगता भएका व्यक्ति, ज्येष्ठ नागरिकलगायतलाई तिनका अधिकारको सम्मान गर्दै देश विकास गर्न सकिन्छ। यसो गर्न सकेमात्र सुखी नेपाली, समृद्ध नेपाल को नाराले मूर्तरूप लिनेछ। खतिवडा त्रिभुवन विश्वविद्यालय जनसंख्या अध्ययन केन्द्रीय विभागका सहप्राध्यापक हुन्।"
नागरिकता विधेयकबारे गृहमन्त्री खाण र माओवादी अध्यक्ष प्रचण्डबीच छलफल,"काठमाडौं : नेपाल सरकारले संघीय संसद्मा पेस गरेको 'नेपाली नागरिकता ऐन, २०६३ लाई संशोधन गर्न बनेको विधेयक' बारे गृहमन्त्री बालकृष्ण खाणले सत्तारुढ दल नेकपा माओवादी केन्द्रका अध्यक्ष पूर्वप्रधानमन्त्री पुष्पकमल दाहालसँग छलफल गरेका छन्। सोमबार बिहान दाहाल निवास खुमलटारमा भएको भेटमा सरकारले संसद्मा पेस गरेको नागरिकता विधेयकबारे छलफल भएको गृहमन्त्री खाणले जानकारी दिए। छलफल सकारात्मक भएको उनले जानकारी दिए। सरकारले नेपाली नागरिकता ऐन, २०६३ लाई संशोधन गर्न बनेको विधेयक २०७५ साल साउन २२ गते प्रतिनिधि सभामा दर्ता गरेको थियो। राज्य व्यवस्था समितिले २०७७ असार ९ गते प्रतिवेदनसहित प्रतिनिधि सभामा पेस गरेको थियो। सरकारले त्यो प्रतिवेदन असार २४ गते फिर्ता लिएर त्यसैदिन अर्को विधेयक संसद् सचिवालयमा पेस गरेको छ। पेस भएको विधेयकमा सहमति जुटाउनका लागि गृहमन्त्री खाणले सरकारका तर्फबाट विभिन्न राजनीतिक दलका नेताहरूसँग भेटघाट गरिरहेका छन्। आइतबार साँझ मात्रै गृहमन्त्री खाणले प्रमुख प्रतिपक्षी दल नेकपा एमालेका संसदीय दलका उपनेता सुवासचन्द्र नेम्वाङसँग उनकै निवास बालुवाटारमा भेटघाट गरेका थिए। सरकारले संसद्मा प्रस्तुत गर्ने नयाँ विधेयकले अहिले देखिएको नागरिकता समस्यालाई सम्बोधन गर्नेछ। विधेयक पास भएमा नागरिकता नपाएका युवाहरू लाखौं युवाले नागरिकता पाउनेछन्। ती युवालाई नागरिकता प्रदान गर्न विधेयकले सहयोग पुर्याउने अपेक्षा सरकारको छ। नेपालको संविधान २०७२ ले गैरआवासीय नेपाली नागरिकलाई पनि राजनीतिक र प्रशासनीकबाहेकका सामाजिक, आर्थिक र सास्कृतिक अधिकारको उपभोग गर्न पाउनेगरी नागरिकता प्रदान गर्ने व्यवस्था गरेको छ। यो विधेयकमा सरकारले गैरवाआसीय नेपालीलाई नेपाली नागरिकता दिने भन्ने संवैधानिक प्रावधानलाई सम्वोधन गर्नेछ।"
१० दिनमै १०१५ प्रतिशत खर्च,"काठमाडौं : चालू आर्थिक वर्ष पुँजीगत खर्च लक्ष्यको आधा अर्थात् ५०११ प्रतिशत मात्रै भएको छ। पुँजीगत बजेट भने ३ खर्ब ७८ अर्ब ९ करोड ७७ लाख रुपैयाँ थियो। त्यसमध्ये यही असार २५ गतेसम्म १ खर्ब ८९ अर्ब ४८ करोड १७ लाख मात्रै खर्च भएको हो। त्यो पनि अन्तिम घडी धेरै हिस्सा सकिएको छ। यसले विगतझैं यो वर्ष पनि विकास बजेट असारमा मात्रै खर्च गर्ने प्रवृत्तिले नछाडेको देखाउँछ। असार १५ देखि २५ गते अवधिमा १०१५ प्रतिशतले आक्रामक खर्च भएको छ। असार १५ पछि प्रत्येक दिन खर्चको अंश अधिक भएको महालेखा नियन्त्रक कार्यालयको विवरणले देखाउँछ। दैनिक बजेटरीमा असार २५ गते सबैभन्दा बढी बजेट खर्च भएको छ। दैनिक बजेटरी विश्लेषण गर्दा १५ गते ९ करोड ६३ लाख, १६ गते १ अर्ब ६३ करोड ३ लाख, १७ गते १ अर्ब २५ करोड ४७ लाख, १८ गते ५ करोड २४ लाख, १९ गते १ अर्ब २६ करोड ६० लाख, २० गते २ अर्ब ५ करोड ४८ लाख, २१ गते ३ अर्ब ३७ करोड ४६ लाख, २२ गते ३ अर्ब ५७ करोड १३ लाख, २३ गते ४ अर्ब ७९ करोड ७१ लाख, २४ गते ५ अर्ब ६५ करोड ९९ लाख रुपैयाँ खर्च भएको छ। सबैभन्दा बढी अन्तिम निकासा भुक्तानीका दिन अर्थात् २५ गते १४ अर्ब ७२ करोड ७४ लाख खर्च भएको छ। चालू आवको वार्षिक खाताबन्दीका क्रममा प्रदेश तथा स्थानीय तहमा सञ्चालित प्रणालीहरू असार २५ गते राति १२ बजे बन्द गरिएका छन्। सो दिनसम्म मात्रै निकासा भुक्तानी गर्न महालेखा नियन्त्रक कार्यालयले कोष तथा लेखा नियन्त्रक कार्यालयहरू, प्रदेश लेखा नियन्त्रक कार्यालयहरू, प्रदेश लेखा कार्यालयहरू र स्थानीय तहहरूलाई असार २४ गते निर्देशन दिएको थियो। अत्यावश्यकीय निकासा भुक्तानी भने असार मसान्तसम्म गरिने महालेखाले जानकारी दिएको छ। गतिलो बजेटरी प्रणाली, प्रभावकारी योजना नहुँदा र भुक्तानीमा ढिलाइका कारण अन्तिममा बजेट सक्ने प्रवृत्तिमा सुधार हुन सकेको छैन। यस आवमा सुरुवाती महिनामै झिनो खर्च हुँदा, कुनै दिन यस्तो खर्च शून्य त कुनै दिन ऋणात्मक हुने गरेकाले असार अन्तिममै आएर बढी भएको तथ्यांकले देखाउँछ। गत पुस १५ गते यस्तो खर्च ८३ लाखले घटेको थियो। माघ १५ गतेका दिन खर्चनै भएको थिएन। सरकारले तेस्रो त्रैमाससम्म खासै खर्च गर्न सकेन। तर, अन्तिम चौथो त्रैमास, अझ असार दोस्रो सातापछि मात्रै आक्रामक रूपमा खर्च बढायो। यस्तो अन्तिममा आएर खर्च गर्ने गलत प्रवृत्तिले मुलुकको विकास प्रभावित बनेको विज्ञहरू टिप्पणी गर्छन्। यस्तो प्रवृत्तिको मुख्य कारण बजेटरी प्रणाली, जवाफदेहिता र खर्च गर्ने पद्धति नै नरहनु रहेको अर्थविद् डा डिल्लीराज खनाल औंल्याउँछन्। उनकाअनुसार व्यवस्थित भुक्तानीमा कमीदेखि अन्तिममा आएर गरिने रकमान्तर पनि मुख्य विकृति हो। विनियोजन ऐनले कुल बजेटको १० प्रतिशतभन्दा बढी रकमान्तर गर्न पाइँदैन भनेको छ। तर, ३० प्रतिशतभन्दा बढी रकमान्तर भएको अर्थविद् डा खनाल बताउँछन्। जति आम्दानी हुन्छ त्यसलाई बजेट खर्चको भुक्तानीको परिपाटी हुन्छ। त्यो परिपाटी नभएकाले पनि बैंकिङ प्रणालीमा लगानी योग्य पुँजी (तरलता) अभावदेखि विदेशी मुद्रा विनिमय सञ्चितिमा प्रभावलगायत समस्या आउँछ, उनी भन्छन्। उनका अनुसार खर्च ढिलाइले मुख्यतः सरकारले लक्ष्य प्राप्त गर्न सक्दैन। यसले एक प्रकारको विसंगति बढाएको छ। योजनाबद्ध ढंगले लक्ष्य तोकेअनुसार प्रत्येक दिन कसरी खर्च भएको छ भनेर अनुगमन गर्ने र खर्च भएन भने किन भएन भनेर पहल गर्ने प्रणाली भएन। अनुगमनको जिम्मा मन्त्रिपरिषद्देखि अर्थ मन्त्रालय, योजना आयोग सबैको सामूहिक समन्वयमा कार्यान्वयन गर्नुपर्यो, उनी भन्छन्, मूल रूपमा कोही जवाफदेही नै भएन। बजेट आएपछि समयमै ठेक्कापट्टा गरेर कार्यान्वयन गर्नुपर्यो। ठेक्कापट्टा नै ढिला हुन्छ। निकासा समयमै हुन्छ। तर, त्यो विविध कारणले खर्च नगरी राखेर वर्षको अन्त्यमा गर्छन्। अर्का अर्थविद् डा विश्वम्भर प्याकुरेल अन्तिममा आएर एकैपटक पुँजीगत खर्च बढ्दा यसले मुद्रास्फीतिलाई जोड दिने, अनुत्पादित क्षेत्रमा जाने खतरा बढ्ने बताउँछन्। पछि खर्च गर्ने क्षमता वृद्धि हुन्छ भने त्यो क्षमता पहिला नै किन वृद्धि हुन सकेन ?, डा प्याकुरेल भन्छन् । उनले भने, राष्ट्रिय गौरवका परियोजना भनेर २२ वटा जति छुट्याइएको छ। गौरवको परियोजना भनेर छुट्याउनु नै गलत हो। कतिपयमा फिजिविलिटी अध्ययन नै पूरा भएको छैन। तर, राष्ट्रिय गौरवको नामबाट पैसा खर्च गर्नु पनि अराजकता भएको उनी बताउँछन्। कुनै पनि योजना, नीति प्रस्ट नभएको परियोजनामा पैसा छुट्याएपछि खर्च हुन सक्दैन। १५२० वर्षदेखि खर्च हुन सकेको छैन, उनी भन्छन्, कुनै परियोजनामै छुट्याएको बजेटको १५२१ प्रतिशत मात्रै खर्च भएको छ। यसैले हामीले यसलाई प्रतिष्ठाको विषय बनाएर खर्च हुन नसक्ने परियोजनालाई अल्झाएर राख्नु भएन। झन् अहिले आर्थिक संकट भएका बेला। उनका अनुसार परियोजनामा छुट्याएको रकम शतप्रतिशत अख्तियारी दिएर पनि खर्च नभएका घटना छन्। यसमा ठेकेदारसँग कमिसनको कुरा नमिलेर, मन्त्रीसचिवको कमिसनको कुरा नमिलेर पनि खर्चमा ढिलाइ भएको उनको बुझाइ छ। भन्छन्, यसोभन्दा राम्रो नसुनिने तर वास्तविकता यही हो । मन्त्री फेरिएपिच्छे परियोजना प्रमुख, सचिवस्तरका मान्छेलाई वर्षमै ६७ पटक सरुवा गरिने प्रवृत्तिले पनि नयाँ आएर कुरा बुझेर छिटो काम गर्न नसक्दा खर्च समयमा नभएको उनको तर्क छ। उनका अनुसार कतिपय परियोजनामा प्रविधि र दक्ष्य जनशक्तिमा दातृ निकायको मनोपोली हुन्छ। महालेखा नियन्त्रक कार्यालयका प्रवक्ता नवराज ढुंगाना भने आर्थिक वर्षको सुरुवाततिर अर्थात् खर्च गर्न विनियोजन बजेट नै कम (करिब १७ प्रतिशत) मात्रै छुट्याउने भएकाले पहिलो त्रैमासमा कम खर्च हुने तर्क गर्छन्। यस्तै दोस्रो त्रैमासिक र तेस्रो त्रैमासमा पेपर वर्कमै बढी समय जाने भएकाले पनि अन्तिममा बढी खर्च हुन गएको ढुंगानाको भनाइ छ।टेन्डर निकाल्नुपर्यो। बोलकबोल गर्दा, सम्झौता गर्दा, कार्यादेश दिँदा यसअवधिसम्म साढे २ महिनादेखि ३ महिना (दोस्रो त्रैमासिक) लाग्छ। २० लाखभन्दा बढीको काम गर्नुपर्यो भने यति अवधि प्रक्रिया टुंग्याउनमै लाग्छ, उनी भन्छन्, कार्यादेश दिएर पनि कामको भुक्तानी नतिजा आउन अर्को २३ महिना कुर्दा दोस्रो त्रैमासमा सुरुवाती पुँजीगत खर्च लेख्न थाल्छौं। अर्को कारण पहिला गरेको कामको भुक्तानी पछिपछि गर्ने प्रवृत्तिले गर्दा चौथो त्रैमासमा बढ्ने गरेको उनी स्वीकार गर्छन्। असोज, कात्तिकमा काम भइसकेको छ। तर, यसको अनुगमन, भेरिफिकेसन, प्राविधिक निरीक्षणको प्रक्रिया गरेपछि भुक्तानी दिने समय अन्तिममै बढी चाप पर्न जान्छ, उनी भन्छन्, बजेटको खर्च गर्ने क्षमताको बढी अंश पनि अन्तिमतिर हुन्छ। किनभने हामीले राजस्व उठ्नेलाई पनि जोड्दै लैजानुपर्छ। गभर्नरको ट्रेजरीमा पैसा हुँदैन। यसो हुँदा बिजनेस हाउसहरूले राजस्व तिर्दै जान्छन्। व्यक्तिहरूले कर तिर्दै जान्छन्। वैदेशिक सहायताको पैसा आउन थालेपछि सरकारसँग पैसा हुन्छ। यस्तो धेरै पैसा प्रायः तेस्रो त्रैमासिक लागेपछि हुने भएकाले पनि भुक्तानीको खर्च पनि बढी हुने गरेको हो। अर्को कुरा बजेटबाट समयमा खर्च नभएको शीर्षकबाट खर्च हुने शीर्षकमा रकमान्तर तेस्रो त्रैमासदेखि नै हुने भएकाले पनि खर्च अन्तिममा देखिएको उनको भनाइ छ। उनका अनुसार खर्च ढिलाइको प्रवृत्ति बदल्नै नसकिने भन्ने होइन। हाम्रो कार्यप्रणालीलाई अलिकति सुधार गर्नै पर्ने देखिएको छ। बजेट लोकेसन अगाडि अर्थात् साउनदेखि सारेर संविधानले नै जेठ १५ गते सार्यो। तर, खर्च गर्ने प्रवृत्ति अघि सार्न नसकेको र यो प्रणालीलाई सबै तहबाट सुधार गर्न जरुरी भएकामा उनी पनि सहमत छन्। अर्थ मन्त्रालयका प्रवक्ता ढुण्डीप्रसाद निरौला असार अन्तिममा आएर खर्च हुने र अन्तिममै आएर भुक्तानी हुने गरेको स्वीकार गर्छन्। यसो हुनुको कारण विभिन्न मन्त्रालयले आफ्ना बजेट उपशीर्षक अर्थात् विभिन्न कार्यक्रममा छुट्याएको रकम सोही शीर्षका तोकेको, प्रधानमन्त्री कार्यालयमा प्रतिबद्धता जनाएको र अर्थ मन्त्रालयमा बुझाएको बजेट कार्यान्वयन कार्यविधिअनुसार काम गरेको भए यस्तो अवस्था नआउने निरौलाको भनाइ छ। तर, विकास मन्त्रालयहरूले त्योअनुसार खर्च गर्न सकेनन्, उनी भन्छन्, अर्को समस्या, ३ तहको सरकारमा संघको संरचनामा ४६ हजार दरबन्दी रहने गरी सुरु भएकामा अहिले ५३ हजारभन्दा बढी पुगेको छ। संघमा दरबन्दी आवश्यकताभन्दा बढी सिर्जना गरेर बढाउनेक्रम छ। यसले जनशक्ति नियुक्त गरेर काम गर्दा ढिलाइ हुन जान्छ। यसपछि तलबभत्ता जस्ता खर्च बढ्दा पनि पुँजीगत खर्चमा भने विलम्ब भएकै हो। सबैतिर स्वीकृत भए पनि अर्थ मन्त्रालयले सहमति नदिँदा भुक्तानी रोकिएको भन्ने गुनासो पनि भएको सुनिएको उनी बताउँछन्। मन्त्रालयहरूले एउटा बजेट शीर्षकमा १० करोड लगेका छन् र अर्कोमा १ करोड लगेका छन्। तर, १० करोड खर्च गर्न लगेको शीर्षकको खर्च हुँदैन। यसलाई अर्को शीर्षकमा खर्च गर्न रकमान्तरको माग बढ्ने गरेको छ, उनी भन्छन्, रकमान्तरमा कार्यक्रम संशोधन गर्ने लगायतका प्रक्रियाले समय खान्छ। गैरबजेटरी खर्च साढे ३ अर्ब अर्थ मन्त्रालयले अरू मन्त्रालयलाई कार्ययोजनाअनुसार खर्च गर्न भनेको हुन्छ । तर, धेरैले गैरबजेटरी खर्च गर्छन्। चालू आवमै साढे ३ अर्बभन्दा बढी यस्तो खर्च भएको प्रवक्ता निरौलाको भनाइ छ। बजेट महाशाखाका अनुसार सो रकम बराबरको गैरबजेटरी माग भएको छ। यस्तो गैरबजेटरी माग, रकमान्तर कार्यक्रम संशोधनले पनि विकास खर्चमा विलम्ब हुन गएको उनी बताउँछन्। उनकाअनुसार वैदेशिक सहायतामा जोडिएका कतिपय प्रत्यक्ष रकमहरू असारको खाता बन्द हुने बेला जसरी पनि वर्षभरिको खर्च कोलेनिकामा प्रविष्ट गर्न नसके सो वर्षको खर्चमा गणना नहुने भएकाले पनि अन्तिममा आएर जसरी पनि खर्च चढाइन्छ। कार्यक्रम योजनाअनुसार मन्त्रालयले समयमा काम गर्न नसकेकाले पनि ढिलाइ भएको उनले बताए। यस्ता प्रवृत्ति कम भए समयमा खर्च देखिन्थ्यो। दराजमा थन्क्याइयो प्रतिवेदन जेठ १५ देखि असार तेस्रो सातासम्ममा मात्रै ४०४५ प्रतिशत खर्च गर्छन्। यो प्रणाली भएन। सिंगो बजेटरी, भुक्तानी प्रणाली भएन। यी सबैमा सुधारको खाँचो छ भनेर ४ वर्षअघि उच्चस्तरीय सार्वजनिक खर्च पुनरावलोकन आयोग २०७५ को प्रतिवेदनमार्फत सुझाव दिइएको थियो। डा खनालको नेतृत्वमा ५ सदस्यीय टोलीले बुझाएको उक्त प्रतिवेदन कार्यान्वयनमा आएको छैन। कार्यान्वयन भए असार अन्त्यमा आएर खर्च हुने प्रवृत्ति अन्त्य हुने उनको दाबी छ। यद्यपि आगामी आवको वजेटले पनि कार्यान्वयन गर्ने भनेको छ। यसअघि पनि कार्यान्वयन गर्दै लगिने भनेर उल्लेख गरे पनि प्रतिवेदन दराजमा थन्क्याइएकाले लागू नभएको उनको गुनासो छ। समग्रमा सरकारले समयमा पुँजीगत खर्च गर्न नसक्दा अर्थतन्त्र नै प्रभावित बन्ने गरेको छ। नेपाल उद्योग परिसंघका अध्यक्ष विष्णुकुमार अग्रवाल समयमा खर्च नहुनु नेपालको अर्थतन्त्रको ठूलो दुर्भाग्य भएको बताउँछन्। यसले गर्दा बैंकिङ प्रणालीमा लगानीयोग्य पुँजी (तरलता) अभाव हुने गरेको बैंकरहरूको बुझाइ छ। यसमा निजी लगानीकर्ताले गुनासो गर्दै आएका छन्।"
बजेटको वैधानिकतामा प्रश्न,"काठमाडौं : अनधिकृत व्यक्तिको प्रत्यक्ष संलग्नतामा बजेट तयार पारेका अर्थमन्त्री जनार्दन शर्माले असार २२ मा पदबाट राजीनामा दिए। उनी संसदीय छानबिनको दायरामा छन्। विज्ञहरूले भने मन्त्रीले राजीनामा दिँदैमा नपुग्ने भन्दै बजेटको वैधानिकतामै प्रश्न उठाउन थालेका छन्। अनधिकृत व्यक्तिले करका दर र दायरामा व्यापक चलखेल गरेको बजेटलाई कार्यान्वयन गर्न नसकिने विज्ञहरूको भनाइ छ। पूर्वमुख्यसचिव विमल कोइराला यो बजेटले वैधानिकता गुमाइसकेको तर्क गर्छन्। यो बजेटमाथि यत्रो प्रश्न उठिसकेको छ। अब यसको वैधानिकता कहाँ रह्यो र ? कोइराला भन्छन्, बजेट त आयो तर अब यति धेरै प्रश्न उठेपछि कसरी कार्यान्वयनमा लैजाने ? यो त अपरेसन सक्सेसफुल भयो तर रोगी मर्यो भनेजस्तै भयो। तत्कालीन अर्थमन्त्री शर्माले बजेट सार्वजनिक गर्नु अघिल्लो मध्यरात (जेठ १४ गते) अनधिकृत व्यक्तिलाई मन्त्रालयमा प्रवेश गराएर बजेटमा करमा सेटिङ गरेका थिए। त्यससम्बन्धी खुलासा अन्नपूर्ण पोस्ट्ले गरेपछि शर्मालाई पदबाट राजीनामा दिन चौतर्फी दबाब बढेको थियो। संसद र सडकको दबाब थेग्न नसकेपछि शर्माले संसद्मा राजीनामाको घोषणा गरेका थिए। पूर्वनासु रघुनाथ घिमिरे र एक व्यापारिक घरानाका फाइनान्सियल डाइरेक्टरलाई मध्यराति मन्त्रालयमा बोलाएर शर्माले खासखास व्यापारिक घरानालाई फाइदा पुग्ने र खासखासलाई हानी पुग्ने गरी करका दर हेरफेर गर्न लगाएका थिए। त्यसरी बनाएको बजेटले मान्यता नपाउने विज्ञहरू बताउँछन्। उनीहरूको प्रश्न छ अनधिकृत व्यक्ति संलग्न भएर बनाएको बजेट कार्यान्वयनमा लैजाँदा के असर होला ? निश्चित व्यापारिक घरानालाई फाइदा हुने र अरूलाई घाटा हुने गरी मात्रै ल्याएको बजेटले केही व्यापारिक घरानालाई मात्रै पोस्दा देशको अर्थतन्त्र के होला ? सुशासनविद् खेमराज रेग्मी बजेटमा भएका चलखेलका बुँदामा सुधार गर्नुपर्ने बताउँछन्। यो बजेट कार्यान्वयनमा लानै हुँदैन्, रेग्मी भन्छन्, कहाँकहाँ हेरफेर भएको छ। त्यो सुधार गर्नुपर्छ। त्यसका लागि पूरक बजेट ल्याएर हुन्छ कि वा अन्य उपाय गरेर हुन्छ, सच्याउनै पर्छ। बजेटमा गडबडी हुँदा विगतमा पूरक बजेट ल्याउने परम्परा रहेको उनको भनाइ छ। उनका अनुसार बिचौलियाले प्रभाव पारेका ठाउँमा सच्याउने र दोषीलाई कारबाहीको दायरामा ल्याउनुपर्छ। बजेटमा भएका हेरफेरले ककसलाई फाइदा भयो ? कसलाई कति असर पुग्यो ? उनी भन्छन्, असल नियतले मुलुकको हितका लागि न्यायोचित रूपमा राजस्व वृद्धि गर्न करको दायरा बढाउन सकिन्छ। तर, कुनै व्यापारिक घरानालाई नाजायज फाइदा हुने गरी र कसैलाई घाटा पुग्ने गरी गलत नितयले करको दर हेरफेर गर्न पाइँदैन। संसदीय छानबिन समितिले सत्यतथ्य छानबिन गरेर दोषीलाई कानुनको कठघरामा उभ्याउनुपर्ने उनको भनाइ छ। भन्छन्, विगतका संसदीय समिति सधैं ढाकछोप र लुकाउनका मात्रै बनेका थिए। यो समितिले यस्तो नगरोस्। बजेट सार्वजनिक हुनु अघिल्लो मध्यरात भएको करको हेरफेर वित्तीय अपराध भएको विज्ञहरूको भनाइ छ। अर्थमन्त्रीका सल्लाहकारलाई समेत बर्जित गरिने ठाउँमा व्यापारिक घरानाका एजेन्टलाई प्रवेश दिनु वित्तीय अपराध भएको उनीहरू बताउँछन्। करको दर निर्धारण गर्दा अर्थसचिव, राजस्वसचिव, सम्बन्धित विभागका सहसचिव तथा भन्सार र आन्तरिक राजस्व विभागका महानिर्देशक मात्रै संलग्न हुन पाइने कार्यविधि नै छ। यसको गोपनीयताका लागि बजेट प्रस्तुत हुने अघिल्लो दिनको १२ बजेपछि मात्रै करका दर निर्धारण गर्ने चलन छ। अर्कोतिर, अर्थमन्त्री र बजेटमाथि प्रश्न उठिरहेकै बेला संसद्बाट हतारहतार बजेट पास गरियो। जेठ १४ मध्यरातमा तत्कालीन अर्थमन्त्री शर्माले पूर्वनासु घिमिरेलाई विज्ञ भन्दै बजेटमा कर हेरफेर गर्न लगाएका थिए। लामो समय कर र भन्सार विभागमा नायबसुब्बा रहेका घिमिरेमार्फत सीमित घरानीया व्यापारीलाई फाइदा पुर्याउने उद्देश्यले करका दर, अन्तःशुल्क, भन्सार महसुललगायतमा व्यापक चलेखल गरिएको थियो। बिचौलिया घिमिरेका अगाडि त्यस बेला अर्थ मन्त्रालयका सचिव, सहसचिव, आन्तरिक राजस्व विभाग र भन्सार विभागका महानिर्देशक मुकदर्शक बनेका थिए। अर्थमन्त्रीको निर्देशनमा घिमिरेले विद्युतीय गाडी, प्रशोधित पाम र पामोलिन तेल, स्यानिटरी प्याडलगायत वस्तु आयातमा भन्सार दरमा चलखेल गरेका थिए। विद्युत् महुुसलमा छुट, फलाम आयातमा भन्सार महसुल वृद्धि, स्वास्थ्य बिमा निजी कम्पनीलाई दिने, मेडिकल कलेजले वर्षको २ सिफ्ट भर्ना लिनेलगायत २ सयभन्दा वस्तुको करमा हेरफेर गरेको पाइएको छ। शर्माले गत वर्ष प्रतिस्थापन बजेटका बेला (२०७८ भदौ २४ गते) राति पनि घिमिरेलाई करका दरमा प्रयोग गर्न खोजेका थिए। त्यो बेला पनि राति २ बजेसम्म बसेर उनले करका दर हेरफेरको प्रयास गरेका थिए। तर, कर्मचारीले प्रतिवाद गरेपछि धेरै हेरफेर गर्न पाएका थिएनन्। पछि ती सबै कर्मचारी सरुवा गरेर आफू अनुकूलका कर्मचारी ल्याएर शर्माले २०७९८० को बजेटमा व्यापक हेरफेर गर्न लगाए। यस्ता व्यक्तिलाई खेताला विज्ञ बनाई ल्याएको बजेटलाई कार्यान्वयन लान गाह्रो हुने विज्ञहरूको तर्क छ। सुधार नगरी वा पूरक बजेट नल्याई कार्यान्वयन नै गर्नु नहुने उनीहरूको भनाइ छ। कतिपयले यो बजेट नै खारेज गर्नुपर्ने पनि बताएका छन्। शर्माले बजेटमा अनधिकृत व्यक्तिको प्रवेशसम्बन्धी मन्त्रालयको सीसीटीभी फुटेज पनि मेट्न लगाएको आरोप छ। उपभोक्ता हित संरक्षण समितिले बजेट सार्वजनिक हुने अघिल्लो दिनको सीसीटीभी फुटेज माग गरी मन्त्रालयमा निवेदन दिएको थियो। तर, मन्त्रालयले सीसीटीभी फुटेज १३ दिनमै मेटियो भनेर जवाफ दिएको थियो। समितिले असार १४ गते २०७८ भदौ २४ गते राति ११ बजेदेखि २५ गते ६ बजेसम्म र २०७९ जेठ १४ गते बेलुका ६ बजेदेखि १५ गते ६ बजेसम्मको सीसीटीभी फुटेज मागेको थियो। तर, तत्कालीन मन्त्री शर्माले सीसीटीभी फुटेज पनि डिलिट गर्न लगाएको भन्दै असार २२ गते सचिवलगायत मन्त्रालयका कर्मचारीले विद्रोह गरेका थिए। शर्माको अचाक्ली पछि प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाललाई जानकारी गराएर अर्थसचिव मधु मरासिनी अनिश्चितकालका लागि बिदामा बसे। अरू धेरै कर्मचारी पनि मन्त्रालयमा अनुपस्थित भए। सडकदेखि सदनसम्मै विरोध भयो। नागरिक अभियन्ताहरू पूर्वप्रधानन्यायाधीश सुशीला कार्की, त्रिविका पूर्वउपकुलपति केदारभक्त माथेमा र डा गोविन्द केसीले शर्माको राजीनामा मागे। यस्तै, योजना आयोगका पूर्वउपाध्यक्षहरूले पनि शर्माको राजीनामा माग्दै उनीमाथि छानबिन माग गरे। सत्तारुढ दलमै पनि अर्थमन्त्रीको विरोध भयो। त्यसपछि शर्माले असार २२ गते संसद्मा सम्बोधन गर्दै राजीनामा दिए। शर्मामाथि छानबिन गर्न बनेको संसदीय समितिले मंगलबार काम थाल्ने जानकारी दिएको छ। १० दिने कार्यावधि पाएको समितिले गठन भएको ६ दिनपछि मात्रै काम थाल्दै छ। यसैकारण समितिले समयमै प्रतिवेदन दिनेमा शंका गर्न थालिएको छ। समितिमा सत्तारुढ दलकै बहुमत छ। एमालेका ४, कांग्रेस र माओवादी केन्द्रका २२, एकीकृत समाजवादी केन्द्र, जनता समाजवादी पार्टी, लोकतान्त्रिक समाजवादी पार्टीका ११ जना सांसद समितिका सदस्य छन् । समितिमा खगराज अधिकारी, देवप्रसाद गुरुङ, पुष्पा भुसाल गौतम, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव सदस्य छन्। जसमा गठबन्धनको बहुमत छ। माओवादी केन्द्रले निर्दोष सावित भए शर्मा नै पुनःअर्थमन्त्री हुने धारणा माओवादी केन्द्रका नेताहरूले सार्वजनिक गरेका छन्। छानबिनमा मनोवैज्ञानिक दबाब दिन र कर्मचारीलाई धक्याउन माओवादीका नेताहरूले यस्तो धारणा सार्वजनिक गरेको हुन सक्ने मन्त्रालयका कर्मचारीहरू बताउन थालेका छन्। संविधानविद् डा विपिन अधिकारी संसदीय छानबिन समिति गठन भएकाले त्यसको प्रतिवेदनको आधारमा अघि बढ्नुपर्ने बताउँछन्। छानबिन समिति बनेको छ, त्यसले निकास देला कि ? डा अधिकारी भन्छन्। बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय भएको उनको भनाइ छ। यो आपराधिक विषय हो, यसमा संसदीय छानबिन समिति होइन कि स्वतन्त्र छानबिन समिति बनाउनुपथ्र्यो, उनी भन्छन्, तर, संसदीय समिति बनाउने काम भइहाल्यो। अब यसको प्रतिवेदन कुरौं। बजेटमा अनधिकृत व्यक्तिको प्रवेश र करका दायरामा चलखेल गर्ने काम आपराधिक भएको उनको ठम्याइ छ। दोषीलाई कारबाही गर्नुपर्ने उनी बताउँछन्। योजना आयोगका पूर्वउपाध्यक्ष डा गोविन्दराज पोखरेल संसदीय समितिको प्रतिवेदन कुर्नपर्ने बताउँछन्। संसदीय समिति नै बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो, डा पोखरेल भन्छन्। पूर्वअर्थमन्त्री सुरेन्द्र पाण्डे भने बजेट कार्यान्वयनमा गइसकेपछि फर्कने प्रणाली नरहेको बताउँछन्। गलत कुरा कार्यान्वयन भए मन्त्रिपरिषद्बाट सच्याउनुपर्ने पाण्डेको भनाइ छ। मन्त्रिपरिषद्बाट सच्याउने ठाउँ त छ, उनी भन्छन्, मन्त्रिपरिषद्ले सच्याएर संसद्बाट पारित हुनुपर्छ। उनका अनुसार आर्थिक ऐनको दफा १८ मा करको दर घटाउने बढाउने व्यवस्था छ। त्यही व्यवस्थालाई टेकेर मन्त्रिपरिषद्ले यो काम गर्न सक्ने उनी भन्छन्। सामान ल्यायो, कर तिर्यो, पछि त्यो सामान चोरीको रहेछ भन्ने प्रमाणित भयो भने कर तिरेको छु भनेर उन्मुक्ति पाइँदैन, पाण्डे भन्छन्, दोषी करार भएबमोजिम कारबाहीको भागी हुनैपर्छ। कांग्रेस नेता दीपकुमार उपाध्याय छानबिन समितिले निष्पक्ष काम गरेर दोषीलाई कारबाही गर्नुपर्ने बताउँछन्। यति ठूलो विषय उठेको छ, यो त अपराध नै हो, उपाध्याय भन्छन्, बजेटमा देखिएको यो घटनाक्रमले देशकै बदनाम भएको छ। बजेट कार्यान्वयनमा गएपछि फर्किने प्रणाली छैन। गलत कुरा कार्यान्वयन भए मन्त्रिपरिषदबाट सच्याउने ठाउँ छ। मन्त्रिपरिषद्ले सच्याएर संसद्बाट पारित गर्नुपर्छ। सुरेन्द्र पाण्डे, पूर्वअर्थमन्त्री जनताबाट यत्रो प्रश्न उठिसकेको छ। अब यसको वैधानिकता कहाँ रह्यो र ? बजेट त आयो तर अब यति धेरै प्रश्न उठेपछि कसरी कार्यान्वयनमा लाने ? यो त अपरेसन सफल भयो तर रोगी मर्यो भनेजस्तै भयो। विमल कोइराला, पूर्वमुख्यसचिव बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय हो। यसमा स्वतन्त्र छानबिन समिति बनाउनुपथ्र्यो। तर, संसदीय समिति बनाउने काम भइहाल्यो। अब यसको प्रतिवेदन कुरौं। डा विपिन अधिकारी, संविधानविद् संसदीय छानबिन विशेष समिति बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो। डा गोविन्दराज पोखरेल, पूर्वउपाध्यक्ष, राष्ट्रिय योजना आयोग"
श्रीमती र भाउजूमाथि खुकुरी प्रहार,"विराटनगर: मोरङको कानेपोखरी गाउँपालिका६ का ३८ वर्षीय आकाश लिम्बूले आफ्नै श्रीमती र भाउजूमाथि आइतबार राति खुकुरी प्रहार गरेका छन्। आकाशको खुकुरी प्रहारबाट उनकी श्रीमती ३२ वर्षीया रोजिना लिम्बू र भाउजू ३७ वर्षीया मनमाया लिम्बू घाइते भएका छन्। खुट्टा, हात लगायत शरीरका विभिन्न भागमा चोट लागेका दुवै जनाको विराटनगरस्थित नोबेल शिक्षण अस्पतालमा उपचार भइरहेको मोरङका प्रहरी नायव उपरीक्षक राजन कार्कीले जानकारी दिए। उनकाअनुसार घरयासी विवादका क्रममा आकाशले श्रीमती रोजिनामाथि राति साढे ९ बजेतिर खुकुरी प्रहार गरेको खुलेको छ। रोजिनामाथि प्रहार हुन थालेपछि छुट्याउन आएकी भाउजू मनमायालाई पनि आकाशले खुकुरीले हानेको कार्कीले बताए। घटनापछि आकाशलाई प्रहरीले पक्राउ गरेको छ। आकाशलाई इलाका प्रहरी कार्यालय पथरीमा राखेर घटनाको अनुसन्धान थालिएको जानकारी उनले जानकारी दिए।"
सहुलियत कर्जा निरन्तरता दिन माग,"काठमाडौं: कोरोना भाइरस (कोभिड१९) महामारीको समयमा दिइएको सहुलियत कर्जा आगामी दिनमा पनि दिन निजी क्षेत्रले माग गरेको छ। नेपाल उद्योग वाणिज्य महासंघले आयोजना गरेको आगामी मौद्रिक नीतिको छलफलमा बोल्ने उद्योगीव्यवसायीहरुले विस्तारित मौद्रिक नीति आउनुपर्ने बताए। तर, मौद्रिक नीतिको छलफलका क्रममा कोरोनाको सहुलियत हटाउने संकेत राष्ट्र बैंकले दिइरहेको छ। गभर्नर महाप्रसाद अधिकारीले कसिलो मौद्रिक नीति ल्याउने संकेत गरेका छन्। नेपाल उद्योग वाणिज्य महासंघका अध्यक्ष शेखर गोल्छाले उत्पादनमुलक क्षेत्रमा कर्जा केन्द्रित गर्दा राजस्व प्रभावित हुने बताउँछन्। 'उत्पादनमा प्राथमिकता दिन आवश्यक भएपनि गैरउत्पादनमा लगानी रोक्दा राजस्व गुम्ने डर भएकाले सन्तुलित मौद्रिक नीति आउनुपर्छ' उनले भने। महासंघका अध्यक्ष गोल्छाले खुद तरल सम्पत्ति १५ प्रतिशत भए तरलता बजारमा आउने बताउँछन्। गैरआवासीय मात्रै नभई अन्य लगानीकर्तालाई पनि डलरमा बचत खाता खोल्ने व्यवस्था गर्नुपर्ने उनको भनाइ छ। 'अन्य देशको तुलनामा नेपालमा ब्याजदर उच्च रहेकोले निक्षेप आउँछ' उनले भने। भारतीय श्रमिकलाई पनि भारुमा बैंक खाता खोलेर निक्षेप राख्ने व्यवस्था गर्न भारत जाने रेमिट्यान्स स्वदेशमै बचत उनले उनले बताए। भारतीयले ४ खर्ब रेमिट्यान्स लग्ने गरेको भन्दै भारुमा नेपाली सरह खाता खोल्ने व्यवस्था गर्न सके तरलता अभाव हट्ने अध्यक्ष गोल्छाले बताए। महासंघका महानिर्देशक गोकर्ण अवस्थीले साना तथा मझौला उद्यम पुनरकर्जा सुविधाका साथै कोभिड१९ पछिको पुनरुत्थानमा दिएको कर्जा सुविधा दिनुपर्ने बताए। निजी क्षेत्रले सीडी रेसियोमा परिमार्जन गर्न सुझाएको छ। त्यस्तै कर्जाको व्याजदर एकल अंकमा राख्न पनि सुझाव दिइएको छ। गैरआवासीय नेपालीको निक्षेप आकर्षण गर्न थप प्रोत्साहन कार्यक्रम ल्याउनुपर्ने निजी क्षेत्रले भनेको छ। कन्ट्रि रेटिङ तत्काल गरिनुपर्ने, निजी क्षेत्र तथा बैंकले विदेशबाट ऋण लिन सहज गर्दै ब्याज आधा घटाउन सुझाएको छ। रेमिट्यान्स आकर्षित गर्न स्मार्ट कार्डमा सुविधा थप गर्न बैंक वित्तीय संस्थालाई प्रोत्साहन गर्नुपर्ने माग निजी क्षेत्रले राखेको छ। एक प्रतिशत थप व्याज दिने प्रोत्साहन सदुपयोग भएनभएको अनुगमन गर्न पनि निजी क्षेत्रले भनेको छ। निर्यात परिमाण र मूल्य अभिवृद्धिको आधारमा निर्यात नगद प्रोत्साहनका साथै भुक्तानी प्रक्रिया सहज गरिनुर्ने निजी क्षेत्रले जनाएको छ। आयात प्रतिस्थापन गर्न सकिने वस्तु उत्पादन गर्ने उद्योगलाई पुनरकर्जा सुविधा दिनुपर्ने महासंघले भनेको छ। अनलाइन गेट वे पेमेन्ट तत्काल लागू गर्नुपर्ने, सेयर धितो कर्जामा ४१२ (एउटा बैंकबाट ४ करोड र तीन वटा बैंकबाट १२ करोडसम्म) सीमा हटाउनुपर्ने, बैंकिङ प्रणालीका प्रक्रिया सरल बनाई कागजातमा एकरूपता ल्याउनुपर्ने निजी क्षेत्रको माग छ। विदेशी मुद्रा कारोबार गर्ने पर्यटन व्यवसायमा नगद प्रोत्साहन सुविधा दिइनु पर्ने, सुनचाँदी व्यवसायीले एउटै बैंकको खाताबाट भुक्तानी गरी सबै बैंकमा सुन खरिद गर्न सकिने व्यवस्था गर्नुपर्ने निजी क्षेत्रले भनेको छ। क्रेडिट रेटिङ्गको हालको सिमा ५० करोडबाट वृद्धि गरी १ अर्ब ५० करोड पुर्याइनुपर्ने महासंघले माग गरेको छ। प्राप्त रेटिङको आधारमा व्याजदरलगायतमा सहुलियतको प्रत्याभूति हुनुपर्ने महासंघले जोड दिएको छ। कसिलो मौद्रिक नीति आउँछ: गर्भनर नेपाल राष्ट्र बैंकका गभर्नर महाप्रसाद अधिकारीले अर्थतन्त्र संकटमा रहेकाले त्यसलाई सम्बोधन गर्नेगरी मौद्रिक नीति आउने बताए। अर्थतन्त्र चुनौतीपूर्ण अवस्थामा रहेकाले त्यसलाई सम्बोधन गर्ने बताए। कोरोनापछि रसिया युक्रेन युद्धको प्रभावले मूल्य बढेकाले अर्थतन्त्रमा संकट आएको उनको भनाइ छ। अर्थतन्त्रको जोखिम हटाउन कडा मौद्रिक नीति लिनुपर्ने आवस्था आएको गभर्नर अधिकारीले बताए। २ खर्ब ८८ अर्ब शोधनान्तर घाटा र ५खर्ब ४७ अर्ब चालु खाता घाटा खातारमा रहेकाले सन्तुलनमा ल्याउनेगरी नीति आउने गभर्नर अधिकारी बताउँछन्। उपभोगमा खर्च बढ्दै गएकाले त्यसतर्फ नियन्त्रण गर्नुपर्ने उनले बताए। अर्थतन्त्रलाई सही ठाउँमा लैजान कठोर नीति आउँदा पनि सहन सक्नुपर्ने बताए।"
भ्रातृसंस्था थप गर्दै कांग्रेस,"काठमाडौं (अन्नपूर्ण) : कांग्रेसले भ्रातृ तथा शुभेच्छुक संस्थाको संख्या बढाउने भएको छ। आइतबार बसेको पदाधिकारी बैठकले आज बस्ने केन्द्रीय कार्यसमिति बैठकमा एक दर्जन संस्थालाई मान्यता दिने तयारी गरेको हो। कांग्रेस प्रवक्ता डा प्रकाशशरण महतले बैठकले उक्त प्रस्ताव पारित भए १२ भ्रातृ र २८ शुभेच्छुक संस्था हुने बताए। १३ संस्थाले शुभेच्छुक र ५ संस्थाले भ्रातृ संस्थाको मान्यताका लागि आवेदन दिएका थिए। नेपाल विद्यार्थी संघ, तरुण दल, महिला संघ, किसान संघ, दलित संघ, आदिवासी जनजाति संघ, जनसम्पर्क समिति, भूतपूर्व सैनिक संघ, प्रजातन्त्र सेनानी संघ, राष्ट्रिय लोकतान्त्रिक अपाङ संघ, मुस्लिम संघ, तामाङ संघ, मगर संघ, ठाकुर समाजलाई हाल भ्रातृ संस्थाको रुपमा हाल क्रियाशील छन्। आदिवासी संस्था तीनवटा मर्ज गरेर नेपाल आदिवासी जनजाति महासंघ बनाउन लागिएको प्रवक्ता महतले बताए। थारू संघलाई भ्रातृ संस्थाका रुपमा नयाँ मान्यता दिइएको छ। कांग्रेसले थप १० शुभेच्छुक संस्थालाई मान्यता दिने प्रस्ताव ल्याउन लागेको छ। पारित भए १९ वटा शुभेच्छुक संस्थामा अब १० वटा थप हुने देखिएको छ। १८ वटा संस्था शुभेच्छुक संस्थाको रुपमा मान्यता पाएर सञ्चालित छन्। नेपाल लोकतान्त्रिक खेलकुद संघ, नेपाल लोकतान्त्रिक निर्माण व्यवसायी संघ, नेपाल लोकतान्त्रिक राष्ट्रिय यातायात व्यवसायी संघ, नेपाल लोकतान्त्रिक उद्योग व्यापार व्यवसायी संघ र नेपाल लोकतान्त्रिक पर्यटन व्यवसायी संघले शुभेच्छुक संस्था बन्नेछन्। नेपाल लोकतान्त्रिक संस्थागत तथा निजी विद्यालय शिक्षक संघ, नेपाल लोकतान्त्रिक आयुर्वेद तथा प्राकृतिक चिकित्सक संघ, नेपाल लोकतान्त्रिक साना होटल व्यवसायी संघ र नेपाल लोकतान्त्रिक भाषा साहित्य लेखक संघलाई पनि शुभेच्छुक संस्थाको मान्यता दिन लागिएको छ।"
भ्रामक सूचनामा बालबालिका!,"कोरोना महामारीले झन्डै तीन वर्ष संसार नै आक्रान्त बन्यो। यसले घरबाटै काम गर्ने र पढ्ने संस्कारको विकास गर्यो। विद्यालयका भौतिक कक्षा कोठा भर्चुअल कक्षामा परिणत भए। स्कुले बालबालिकाको कक्षा कोठा मोबाइल, कम्प्युटर र अन्य डिजिटल डिभाइसमा बन्यो। उसो त महामारी सुरु हुनु अगाडि नै बालबालिकामा डिजिटल लत लागिसकेको थियो। उनीहरू बाहिर खेल्ने, घुम्ने र रमाइलो गर्नेभन्दा पनि खेलको लतमा लागिसकेका थिए। यसले उनीहरूको भौतिक खेल र अभ्यासमा असर गरिसकेको छ। कोरोना महामारीले बालबालिका र प्रविधिलाई झनै नजिक ल्यायो। प्रविधिको अधिक प्रयोगले बालबालिकामा पार्ने मनोवैज्ञानिक असरका सम्बन्धमा विगत एक दशकयता बहस भइरहेकै छ। विशेषत हिंसात्मक दृश्य, पोर्नाेग्राफी, अनलाइन गेमले बालबालिका पार्ने असरलाई कसरी न्यूनीकरण गर्ने भन्ने सम्बन्धमा बिभिन्न कोणबाट संसारभर बहस भइरहेकै छ। त्यो चुनौती अहिले पनि कायमै छ। त्यससँगै अब नयाँ र डरलाग्दो चुनौती थपिएको छ। त्यो हो सामाजिक सञ्जाल, अनलाइन, युट्युब र कतिपय सन्दर्भमा स्थापित मिडिया हाउसबाट नै फैलने मिथ्या, भ्रामक र झुटा सूचनाबाट बालबालिकालाई कसरी जोगाउने ? अहिले घन्टौसम्म मोबाइलमा बस्दा उनीहरूले कस्ता विषय पढिरहेका वा हेरिरहेका छन् ? अनलाइनले उनीहरूलाई कुनै विषयमा मिसलिड त गरिरहेको छैन ? अहिलेसम्म यस विषयमा एकदमै सीमित र विशेषत मिडिया क्षेत्रमा मात्र बहस भइरहेको छ। त्यसबाहेक एकदमै शिक्षित वर्गमा समेत मिथ्या र सत्य सूचनाबारे जानकारी छैन। सामाजिक सञ्जाल प्रयोग गर्दा जेजस्तो फोटो, भिडियो र विषयवस्तु आउँछन्, त्यसलाई पूरै सत्य ठाने ठूलो जमात छ। परम्परागत रूपमा मिडियामा जे आउँछ, त्यो सही नै हुन्छ भन्ने बुझाई अहिले प्रविधिको प्रयोगमा पनि छ। गलत र मिथ्या सूचनाको उत्पादन कसरी हुन्छ र त्यो कसरी फैलन्छ भन्ने ज्ञान पढेलेखेका व्यक्तिहरूलाई समेत एकदमै कम छ। अभिभावकले नै जानेर वा नजानेर भ्रामक सूचना फैलाइरहेका छौं। विश्वसनीय मिडियामा काम गरेका स्थापित सञ्चारकर्मीलाई पनि यस विषयमा पर्याप्त जानकारी छैन। जानेर वा नजानेर उनीहरूले नै मिथ्या सूचना उत्पादन र प्रसारण गरिरहेका छन्। अभिभावक र शिक्षकहरूलाई नै मिथ्या सूचनाका बारेमा पूर्ण जानकारी छैन भने बालबालिकालाई यो कसरी थाहा होस् ? कतिपय सन्दर्भमा बालबालिकालाई मिथ्या सूचना पढाइरहेका त छैनौं ? सरकार, सर्वसाधारण र सबैले गम्भीर भएर सोच्ने बेला आएको छ। सर्वप्रथम त आमरूपमै यस विषयमा जागरण फैलाउन आवश्यक भइसकेको छ। अनलाइन प्लेटफर्ममा फैलन सक्ने मिथ्या सूचनाका सम्बन्धमा एउटा अभियान नै सञ्चालन गर्नुपर्ने बेला भइसकेको छ। यसका लागि सरकारको भूमिका महत्वपूर्ण हु्न्छ। धेरै मुलुकले मिथ्या सूचनाबिरुद्ध लड्न राष्ट्रिय कार्ययोजना बनाई कार्यान्वयनमा ल्याइसकेका छन्। यसका लागि उनीहरूले ठूला सूचना प्रविधिसम्बन्धी कम्पनीहरूसँग सहकार्यसमेत गरिसकेका छन्। मिथ्या सूचना पोष्ट भए पनि त्यसलाई तत्कालै हटाउने प्रबन्ध गरिसकेका छन्। तर, नेपालमा यो कसैको पनि प्राथमिकतामा छैन। दातृ निकायको सहयोगमा तथ्य जाँचसम्बन्धी केही काम सुरु भएका छन् तर त्यो जनस्तरमा पुगेकै छैन। विशेषत सञ्चार तथा प्रविधि मन्त्रालय, सूचना विभाग र प्र्रेस काउन्सिल नेपालले पहल लिनुपर्ने हो। तर, त्यो भइसकेको छैन। गलत र मिथ्या सूचनाले ल्याउने समस्याका बारेमा धेरैलाई ज्ञान छैन। मिथ्या सूचनासँग लड्ने कार्य केही परियोजना र कार्यक्रममले मात्र सम्भव छैन। यो एउटा दीर्घकालीन समस्या हो। त्यसैले त्यही अनुकूलको योजना बनाउन आबश्यक छ। अब मिथ्या र भ्रामक सूचना के हो ? यसबाट कसरी जोगिने भन्ने सम्बन्धमा अब बालबालिकालाई विद्यालयदेखि नै पढाउन र बुझाउन आवश्यक भइसकेको छ। त्यसैले विद्यालयको पाठ्यपुस्तकमै यसबारे केही व्यवस्था गर्न आवश्यक भइसकेको छ। केही जनजागरण र सीमित कार्यक्रमले मात्र यो पर्याप्त हुँदैन। यसले उनीहरूलाई अनलाइन प्लेटफर्ममा आएका सूचनालाई कसरी फिल्टर गर्ने ? ज्ञान दिन्छ। यसका लागि देशभरका शिक्षक शिक्षिकालाई समेत जानकारी दिन आवश्यक छ। यसका लागि सरकार, विद्यालय र सरोकारबालाबीच सुदृढ सहकार्यको आवश्यकता छ। फेसबुक, ट्वीटरलगायत सोसल मिडियालाई नेपालमा शाखा खोल्न आग्रह गर्न ढिलो भएको छ। जसले यो नियन्त्रण गर्नेछ। विभिन्न व्यक्ति र समूहले कुत्सित उद्देश्य पूरा गराउन मिथ्या सूचनाको सहारा लिन सक्छन्। जुन सही नहुन सक्छ तर बालबालिकाले त्यसैलाई सत्य मानेर कुनै विषयमा धारण बनाइरहेका हुन्छन्। कुनै विषयमा मिथ्या सूचना फैलाइएको हुन्छ तर बालबालिका सत्य ठानेर गलत बाटोमा लम्कन्छन्। कोभिड१९ को उपचार, औषधि र भ्याक्सिनको सम्बन्धमा निकै गलत सूचना अनलाइन प्लेटफर्ममा फैलाइए। जसले नकारात्मक परिणाम उत्पन्न गर्न सक्छ। हाम्रा बालबालिका अहिले नै भ्रामक र मिथ्या सूचनाको शिकार भइसकेका हुन सक्छन्। गम्भीर भएर सोचेनौं भने परिणाम जे पनि हुनसक्छ। यतिबेला पढाइका लागि बालबालिकाले अत्यधिक रूपमा इन्टरनेटको प्रयोग गरिरहेका छन्। त्यससँगै उनीहरूले मिथ्या र गलत सूचना त लिइरहेका छैनन् ? भ्रामक र मिथ्या सूचनाले बालबालिकाको दिमागलाई हिंसात्मक समेत बनाइरहेको हुनसक्छ। बालबालिकामा के सत्य र के झुटो हो भन्ने छुट्याउन सक्ने क्षमताको विकास भइसकेको हुँदैन। त्यसैले सरकारले अब बालबालिकालाई यो प्रकोपबाट कसरी जोगाउने भन्ने सम्बन्धमा योजना बनाउन ढिलो गर्नुहुँदैन।"
श्रीलंकाबाट सिक्ने कि ?,"टापुमुलुक श्रीलंका कुनै बेला दक्षिण एसियामै सबैभन्दा धेरै प्रतिव्यक्ति आम्दानी भएको मुलुक थियो। तर, लंका अहिले यसरी ओरालो लाग्दै गयो कि टाट पल्टिएर स्कुल खोल्न नसक्ने अवस्थामा पुगेको छ। इन्धन सकिएर गाडी चलाउन रोक लगाउने विश्वकै एकमात्रै मुलुक भएको छ। कतिसम्म भने अहिले नेपाली नेताहरूले उदाहरण दिइरहने समृद्ध मुलुक सिंगापुर स्वतन्त्र हुँदा १० वर्षमा श्रीलंका जस्तो हुने लक्ष्य राखेको थियो। तर, अहिले श्रीलंका ठीक उल्टो उदाहरण हुन पुगेको छ। विश्वका राष्ट्रहरू कसरी श्रीलंका जसरी टाट उल्टनबाट बच्ने भनेर सोच्न बाध्य भएका छन्। नेपाल त्यसबाट अछुतो हुने कुरै भएन। तर, हाम्रो शासन सत्तामा बसेकाहरूको सोच र व्यवहार दुवै हेर्दा अछुतो भए झै देखिन्छ। उनीहरू श्रीलंका उन्मुख अर्थतन्त्रकाबारे एकरति पनि चिन्तित छैनन्, बरु लंकाको राजापाक्षे परिवारले जसरी नै राष्ट्रिय ढुकुटीलाई मनलाग्दी प्रयोग गर्नमा मस्त छन्। आगो लाग्यो बस्तीमा मस्तराम मस्तीमा जस्तो गरी हाम्रा शासक आफ्नै दुष्कर्ममा उद्धत छन्। श्रीलंका टाट पल्टिएको विदेशी ऋणको भारले हो। विदेशी मुद्राको अभावले हो। अर्थतन्त्रको आकारको आधाभन्दा कम ऋण हुनुसम्मलाई आर्थिक सिद्धान्ततः स्वाभाविक मानिन्छ। तर, श्रीलंकामा भने ७० प्रतिशतभन्दा ज्यादा वैदेशिक ऋण थियो। त्यसलाई तिर्न आवश्यक वैदेशिक मुद्राको सञ्चिति भएन। अनि वैदेशिक मुद्रा नभएर कुनै पनि सामान किन्न पनि सकेन। इन्धनसमेत किन्न नसकेर बिक्री बन्दै गर्यो। स्कुलसमेत चलाउन सकेन। राज्य पूर्णतः असफल अवस्थामा पुग्यो। त्यस्तो अवस्था ल्याएको अरू कसैले होइन, दुई दशकदेखि एकछत्र सत्तामा राज गरेको राजपक्ष परिवारले हो। राजापाक्षे परिवारकै सदस्य राष्ट्रपति, प्रधानमन्त्री र मन्त्रीहरू भएको भयै भए। नातावाद, कृपावाद र परिवारवादले शासन कब्जा गर्यो। मुलुक तवाह भयो। नेपालमा पनि वैदेशिक मुद्रा भित्रने मुख्य आधार रेमिट्यान्सको प्रवाह बढ्न सकेको छैन। अत्यावश्यक हैन कि नभए पनि हुने वस्तुको आयातलाई सरकारले पूरापूर छुट दिएको छ। जस्तो कि गुट्खा, रजनीगन्धा र चकलेट। बिचौलियालाई नै बजेटमा राजस्वका दर हेरफेर गर्ने डाडुपन्युँ सुम्पिएर राष्ट्रिय उद्योगहरूलाई नोक्सानमा पुर्याउने तर आयातलाई प्रश्रय दिने दर तय गरिएको छ। त्यस्तो आर्थिक अपराध गर्ने अर्थमन्त्रीले राजीनामा दिए पनि त्यसलाई सच्याउन प्रधानमन्त्रीले कत्ति दिलचस्पी राखेका छैनन्। उनको ध्यान आफ्नो पार्टीको पनि गुटका सदस्यहरूको व्यवस्थापनमा छ। सत्ताधारी दलहरूलाई फेरिफेरि मन्त्री बनाउने अवसर दिएर राज्यसत्ता भनेको पालैपालो उपयोग गर्ने वस्तु बनाइएको छ। जनताले त्यसलाई सबैले पालैपालो लुट्ने तरिकाका रूपमा बुझेका छन्। त्यसैले गणतन्त्र र संघीयताप्रति चरम वितृष्णा पैदा भएको छ। लोकतन्त्रप्रतिको बुझाइ नै नकारात्मक हुन थालेको छ। नेपालको पनि मुलुकको वैदेशिक ऋण क्रमशः वृद्धि भइरहेको छ। निर्यात गरेर विदेशी मुद्रा भित्रनुको सट्टा आयातका लागि मुद्रा बाहिरिएको छ। शोधनान्तर स्थिति ऋणात्मक छ। तर, सत्ताधारी दलहरूलाई चिन्ता एउटै छ कि सत्ता कसरी जोगाउने ? कसकसलाई कसरी खुसी बनाएर सत्तामा टिकिरहने ? कुन व्यापारीलाई फाइदा हुने गरी राजस्वको दर निर्धारण गर्ने ? कुन राजनीतिकर्मीलाई मन्त्री बनाइदिएर सुविधा दिने ? यो गैरजिम्मेवारीको पराकाष्ठा हो। यतिसम्म बेपरवाह सरकार हुनुकै कारण हो, गएको स्थानीय तह निर्वाचनमा कतिपय महत्वपूर्ण पालिकाहरूमा दलका उम्मेवार तिरस्कृत भए र स्वतन्त्र उम्मेदवारहरू विजयी भए। तर, दल र शीर्ष नेताहरूको व्यवहार कत्ति बदलिएको छैन। जसै श्रीलंकामा त्यहाँका राष्ट्रपति गोटाबाया राजापाक्षेले सरकारी निवास नै छाडेर भाग्नुपर्यो। जनताले राष्ट्रपति निवासबाट कब्जा जमाए। राज्य र नेताहरूको त्यो विद्रुप अवस्था नेपालमा नआओस् भनेर श्रीलंकाबाट छिटोभन्दा छिटो पाठ सिक्नुपर्छ। होइन भने अरूले रामराममात्रै भन्ने स्थिति बन्न सक्छ।"
के नेपाल श्रीलंका पथमा छ ?,"इतिहासकै दुर्भाग्यपूर्ण अवस्थामा श्रीलंका छ। जनताले कार्यालय घेरेपछि राष्ट्रपति गोटाबाबा राजापाक्षे निवासबाट भागेका छन्। चरम आर्थिक संकटमा फसेको श्रीलंकाका प्रधानमन्त्री रणिल विक्रमासिंघेले यसै साता राजीनामा दिने घोषणा गरेका छन्। एक प्रकारको सरकारविहीनको अवस्था छ। श्रीलंकामा यो अवस्था अचानक आएको होइन। स्वेच्छाचारी शासकीय प्रवृत्तिका कारण नै श्रीलंकाले यो हविगत व्यहोर्नु परेको हो। आर्थिक, शिक्षा, स्वास्थ्यलगायत क्षेत्रमा दक्षिण एसियाली मुलुकहरूमा अग्रस्थानमा श्रीलंका थियो। तर, विश्वकै ध्यानाकृष्ट गरेको श्रीलंकाको भविष्य अहिले अन्योल छ। सेनाप्रमुखले शान्ति कायम गर्न आह्वान गरेका छन्। यो अवस्थाबाट सही ट्रयाकमा फर्कन कति समय लाग्ने हो ? त्यो अनिश्चित छ। पुरानो अवस्थामा फर्कन समय लाग्ने छ। मुलुकलाई यो अवस्थामा ल्याइपुर्याउन राजापाक्षे सरकार नै मुख्य जिम्मेवार हो। संकटबाट श्रीलंकाले कहिले त्राण पाउँछ अहिले यकिन गर्न गाह्रो छ। पुरानै अवस्थामा फर्काउन दातृनिकायसँग छलफल गर्नुपर्छ। सुधार्नुपर्ने पक्षका विषयमा केकस्ता शर्तहरू राखिन्छ ? ती शर्तहरू पूरा गर्न सक्ने किसिमको सरकार आउनुपर्ने हुन्छ। जनताले पाइसकेको सुबिधा गुमाउन चाहँदैनन्। अप्ठेरो सहेर पनि मुलुकलाई अघि बढाउनुपर्छ भनेर नेतृत्वले जनतालाई बुझाउन सक्नुपर्छ। सरकारप्रति जनताको विश्वास बढेमा श्रीलंकालाई पुरानो अवस्थामा फर्कन धेरै समय नलाग्न सक्छ। राजनीतिक नेतृत्व जनताको विश्वास आर्जन गर्न नसक्ने र अन्तर्राष्ट्रिय समुदायले पनि सहयोग नगर्ने हो भने बाहिर आउन अप्ठेरो पर्छ। श्रीलंकासँग नेपालको तुलना हुन थालेको छ। सरकारका कतिपय काम कारबाहीले शंका उत्पन्न गराउनु स्वाभाविक हो। समयमै राजनीतिक नेतृत्व र नेपाली जनता सचेत हुनुपर्ने आवश्यकता देखिएको छ। जनताले विवेक नपुर्याउने श्रीलंका पथमा जाने संभावनालाई नकार्न सकिँदैन। कसरी फस्यो संकटमा ? हिन्द महासागरस्थित टापु राष्ट्र श्रीलंका रातारात टाट पल्टिएको होइन। सन् १९४८ मा बेलायतबाट स्वतन्त्र भएको श्रीलंका टाट पल्टनुका विभिन्न कारण छन्। शासकीय अव्यवस्था, आर्थिक अपारदर्शिता, भ्रष्टाचार, परिवारवादलगायत विभिन्न कारण छन्। सन् १९४८ मा स्वतन्त्र भएयता विस्तारै समृद्धिको यात्रामा थियो। सन् १९८३ बाट श्रीलंकामा हिंसात्मक द्वन्द्व सुरु भयो। द्वन्द्वको शान्तिपूर्ण समाधानका लागि सरकार र विद्राही तमिल टाइगरबीच पटकपटक शान्तिवार्ता भए। तर, ती वार्ता पनि सफल हुन सकेनन्। अन्ततः श्रीलंकाली सरकारले २६ वर्ष लामो द्वन्द्वमा दमनको बाटो रोज्यो। सन् २००९ मा विद्रोहीहरूलाई दमन गर्न सफल भयो। अर्थात् निषेधको राजनीति गरेर एकहदसम्म सफल भयो। श्रीलंकामा विजयोत्सव मनाइयो। गृहयुद्धको अन्त्य गर्न महत्वपूर्ण भूमिका निभाएका महिन्दा राजापाक्षे राष्ट्रपति बने। सिंगो दक्षिण एसिया एवं अन्तर्राष्ट्रिय तहबाट पनि एकहदसम्म साथ पायो। तर, त्यो हिंसात्मक द्वन्द्वको आयाम र प्रभावबारे गहन अध्ययन भएन। त्यही बीचमा अन्तर्राष्ट्रिय राजनीतिका घटनाक्रममा फेरबदल भए। आर्थिक एवं सामरिक ढंगले सशक्त अघि बढिरहेको चीनसँग श्रीलंकाको तत्कालीन नेतृत्वले सहयोगको हात बढायो। आर्थिक र सैन्यगत हिसाबले सहयोग प्राप्त पनि गर्यो। चीनको सहयोगबाट तमिलको हिंसात्मक विद्रोहलाई दमन गर्न सफल भयो। विजय उत्सवका बीच श्रीलंकाली राजनीतिक नेतृत्वले आफूलाई अपराजित महसुस गर्यो। सधैं विजयको मनोकांक्षा लिएर अघि बढ्यो। सन् २०१४ मा राजापाक्षे मन्त्रिमण्डलमा स्वास्थ्यमन्त्री मैथ्रिपाल सिरिसेनाले पार्टीमा विद्रोह गरे। विपक्षी पार्टीसँग गठबन्धन गर्न पुगे। राजापाक्षेले सन् २०१५ को राष्ट्रपतीय चुनावमा हार व्यहोर्न पुगे। त्यसलगत्तै भएको अर्ली इलेक्सनमा विजयी भएर सिरिसेना राष्ट्रपति हुन पुगे। २०१७ मा भएको स्थानीय निर्वाचनमा राजापाक्षेको दल श्रीलंका फ्रिडम पार्टी (एसएलएफपी)ले लोकप्रिय मतका साथ जित हासिल गर्यो। त्यसपछि सन् २०१९ संसदीय निर्वाचन भयो। राजापाक्षे २०१९ को चुनावमा पुनः शक्तिमा आयो। राजापाक्षेले २०१९ मा चुनाव जितसँगै सत्ता पूर्णरूपमा राजापाक्षेको परिवारको हातमा मात्रै सीमित भयो। सरकारको नेतृत्व गर्दै महेन्द्र राजापाक्षे प्रधानमन्त्री भए। सत्तालाई परिवारसँग जोडेर अघि बढाइयो। राष्ट्रपति गोटाबाय राजापाक्षे परिवारको तेस्रो राजनीतिक पिँढी हुन्। चौथो राजनीतिक पिँढी पनि मन्त्री थिए। दाजु महिन्दा गत महिनासम्म प्रधानमन्त्री थिए। उनी सन् २००५२०१५ सम्म राष्ट्रपति पनि थिए। महिन्दाका छोरा पनि केही महिनाअघि मन्त्री थिए। अहिले सबैले राजीनामा दिइसकेका छन्। सत्तारुढ राजापाक्षे सरकारले सधैं विजय भइरहने आकांक्षा राख्यो। आर्थिक क्षेत्रमा जथाभावी निर्णयहरू गर्न थाल्यो। नीतिगत विषयमा अन्धाधुन्ध हात हाल्न पुगे। नजिकका व्यवसायीको चाहनाअनुसार, बजेटमा करका दर निर्धारण हुन पुग्यो। वैदेशिक सहयोग लिएर आयोजना अघि बढाउने कुरामा पनि निकट व्यक्ति हेर्न थालियो। वैदेशिक व्यवसाय र व्यापारमा अघि बढाउने कुरामा आफू निकट व्यक्तिको मात्र सुझाव लिइयो। सरकारले दीर्घकालीन ढंगले सोचविचार गर्न चाहेन। नीतिगत रूपमा एक किसिमले स्वेच्छाचारिता बढ्यो। ठूलो मात्रा कर कटौती गरियो। त्यसको केही समयपछि कोभिड१९ को महामारी सुरु भयो। यसले श्रीलंकाको अर्थतन्त्र धरासायी बनायो। यसतर्फ समयमै सचेत हुने र परिवेशप्रति राजनीतिक नेतृत्व उदासीन रह्योे। यस खालका गतिविधिले आमजनतामा निराशा बढ्यो। सन् २०१९ मै अतिवादीहरूले पर्यटकीय स्थलहरूमा बम आक्रमण गरेका थिए। श्रीलंकाको वैदेशिक मुद्राको आयको स्रोत पर्यटन हो। पर्यटनका लागि बम विस्फोट टर्निङ प्वाइन्ट बन्यो। पर्यटकहरूलाई असुरक्षाको प्रभाव पर्यो। कोभिड१९ को महामारीका कारण पर्यटन व्यवसाय प्रभावित भयो। वैदेशिक मुद्राको आयस्रोत ठप्प प्रायः भयो। वैदेशिक मुद्राको अर्को स्रोत रेमिटेन्स हो। १९८३ को हिंसात्मक द्वन्द्वपछि विभिन्न मुलुक पुगेका तमिल विद्रोहीहरू सरकारको विपक्षमा थिए। विद्रोहीहरूले भित्रभित्रै रेमिटान्स नपठाउने अभियान चलाए। रेमिटेन्समा पनि व्यापक कमी आयो। श्रीलंकाले जर्जर आर्थिक अवस्थाको व्यापक प्रचार हुन थाल्यो। ऋण तिर्न नसक्ने अवस्था सिर्जना भयो। क्रेडिट रेटिङ एजेन्सीहरूले श्रीलंकालाई डाउनग्रेड गरिदिए। त्यसपछि सरकारले अन्धाधुन्ध मुद्रा छाप्न थाल्यो। एकपछि अर्को गरी राजापाक्षे सरकार स्वेच्छाचारी ढंगले अघि बढ्यो। अन्तर्राष्ट्रिय सेयर बजारमा लगानी गर्न बन्देज लाग्यो। विदेशी मुद्राको सञ्चिति खस्किन पुग्यो। २०२१ मा राजापक्ष सरकारले रासायनिक मलको पूर्णरूपमा बन्देज लगायो। जसका कारण चिया र धान खेती पनि प्रभावित हुन पुग्यो। गत फेब्रुअरीमा रुसले युक्रेनलाई हमला गरेपछि विश्वभरनै इन्धनमा मूल्यवृद्धि भयो। राजापाक्षे सरकारले भौतिक पूर्वाधार, आर्थिक विकासका लागि आयोजना भिœयाएका थिए। त्यसका लागि चिनियाँ सहयोग उल्लेख्य मात्रामा भिœयाएका थिए। दीर्घकालिन अध्ययन नगरी आयोजना सुरु भयो। उत्पादनमूलक काममा भन्दा भौतिक पूर्वाधार निर्माणमा ध्यान दिइयो। जुन अन्ततोगत्वा मुलुकलाई बोझ भयो। हामदत्त भन्ने आयोजना हो। श्रीलंका आफैंले चलाउन नसकेपछि चीनले लिजमा लिएर चलाउन सुरु गरेको छ। अर्कोचाहिँ राजापाक्षेको निर्वाचन क्षेत्रमा पर्ने अन्तर्राष्ट्रिय विमानस्थल हो। जुन विमानस्थलको निर्माण खासै आवश्यक थिएन। यस खालका पूर्वाधारको क्षेत्रमा लगानी बढाइयो। जसको आलोचनासमेत भएको थियो। एकातर्फ कोरोना महामारी र बम विस्फोटले अन्तर्राष्ट्रिय क्षेत्रमा नकारात्मक प्रभाव पारिरहेकै थियो। अर्कोतर्फ, नीतिगत रूपमा स्वेच्छाचारी निर्णय गर्दा श्रीलंका आजको अवस्थामा आइपुगेको हो। नेपालको अवस्था ? पाँच वर्षसम्म स्थायी सरकार चलोस् भन्ने जनचाहना हो। तर, केही स्वार्थी राजनीतिक नेताहरूका कारण सरकार स्थायी हुन सकेन। मुलुक स्थिरतातर्फ गएको नरुचाउने बाह्य शक्ति र त्यस बाह्य शक्तिको मतियार बन्ने काम केही स्वार्थी राजनीतिक नेताहरूले गरे। जसका कारण नेपाल अप्ठेरो अवस्थामा आइपुगेको हो। श्रीलंकाले झैं कोभिडको समस्या नेपालले पनि व्यहोर्नु परेको हो। तर, तत्कालीन प्रधानमन्त्री केपी शर्मा ओली नेतृत्वको सरकारले समयमै खोपको व्यवस्था गर्न सफल भएको हो। जनजीवनलाई सामान्य अवस्थातर्फ फर्काउने काम गर्न सफल भएको हो। आमजनजीवन पनि विस्तारै सामान्यतर्फ अग्रसर हुँदै गएको थियो। नेपालको पर्यटन क्षेत्रमा सामान्य अवस्थामा फर्केको सन्देश दिइरहेको बेला सरकार परिवर्तन भयो। नयाँ सरकारको नीतिगत पक्षमा कसरी जाने भन्ने निर्णयमा भद्रगोल देखा परेको छ। सन् २०१९ पछि श्रीलंकामा राजापाक्षे सरकारले गरेको गतिविधि जस्तै गरी यो सरकार देखिन्छ। पूर्वअर्थमन्त्री जनार्दन शर्माले जथाभावी ढंगले बजेट विनियोजन गरे। त्यसका लागि अनधिकृत व्यक्तिलाई अर्थ मन्त्रालयमा प्रवेश गराइयो। व्यापारिक घरानालाई विशेष फाइदा हुने गरी बजेट निर्माण गरे। प्रधानमन्त्री शेरबहादुर देउवाका छोराको कम्पनीलाई फाइदा हुने गरी सेटिङ गरियो। नीतिगत पक्षमा भद्रगोल नीति अपनाइएको छ। प्रदेश सरकारले पनि जथाभावी खर्च गरिरहेका छन्। राष्ट्रको ढुकुटीको दुरुपयोग भएको छ। संघीय र प्रदेश सरकारका स्वच्छाचारी गतिविधि बढ्दै जाने हो भने नेपाल पनि श्रीलंकाकै बाटोमा जाने निश्चित हो। महँगी बढेको छ। उत्पादन क्षेत्रमा लगानी हुन सकेको छैन। मुलुकलाई श्रीलंका हुन नदिने महत्वपूर्ण अवसर पनि आएको छ। त्यो अवसर भनेको आगामी निर्वाचन हो। निर्वाचनमा जनताले दुई कुरामा विवेक पुर्याउनु पर्छ। सफल राष्ट्रको बाटो पछ्याउने वा श्रीलंकाको पथ लिने भन्ने कुरामा जनताले विवेक पुर्याउनु पर्ने समय आएको छ। समृद्ध नेपाल र सुखी नेपालीको आकांक्षातर्फ उन्मुख हुनुपर्छ। यसका लागि दृढ इच्छाशक्ति भएको राजनीतिक दल र नेतृत्वलाई निर्वाचित गर्नुपर्छ। अहिलेसम्म भयवह अवस्था भइसकेको छैन। विगतमा भएका गल्तीलाई सच्याएर जान सकिने अवस्था कायम छ। मुलुकलाई कसरी अघि बढाउने हो त्यसको साँचो जनताको हातमा छ। यसको निर्णायक जनता छन्। अहिले सबै राजनीतिक दल र नेता उस्तै हुन् भन्ने खालको प्रचार पनि हुन थालेको छ। तर, सबै दल र नेता कदापी उस्तै होइनन्। सबै दललाई एउटै आँखाले हेर्नु गैरजिम्मेवारपूर्ण हुन्छ। तुलना गरेर हेर्नुपर्छ। यसतर्फ जनता सचेत हुनुपर्छ। निर्वाचनबाट जनताले जे जस्तो मत दिन्छन्, मुलुकले त्यसरी नै बाटो तय गर्ने छ। जनताले विवेक पुर्याएको अवस्थामा श्रीलंकाको बाटोमा जानुपर्दैन। डा भट्टराई, नेकपा एमालेको परराष्ट्र मामिला विभाग प्रमुख हुन्।"
चुनावको तयारीमा माओवादी,"काठमाडौं (अन्नपूर्ण) : माओवादी केन्द्र प्रदेशसभा र प्रतिनिधिसभा चुनावको तयारीमा जुटेको छ। स्थायी समितिको शनिबार सम्पन्न बैठकले प्रदेशस्तरमा भेला, बैठक गरेर चुनावी माहोल बनाउने निर्णय गरेको प्रवक्ता कृष्णबहादुर महराले बताए। बैठकले साउन १६ देखि भाद्र ३ गतेसम्म सबै प्रदेश, समन्वय समिति र प्रवास समितिको बैठक गर्ने निर्णय गरेको छ। निर्वाचन आयोगले निर्वाचन मंसिर २ गते गराउन प्रस्ताव गरिसकेको छ। त्यसपछि चुनावी घोषणापत्र तयार गर्न माओवादीले तयारी थालेको हो। त्यसका लागि माओवादीले नेतृत्व गरिरहेका मन्त्रालयले सम्पादन गरेका कामहरूको सूची पार्टीमा पेस गर्न मन्त्रीहरूलाई अध्यक्ष पुष्पकमल दाहालले निर्देशन दिएका छन्। हाम्रो पार्टीबाट सरकारमा प्रतिनिधित्व गर्नुहुने सबै मन्त्रीज्यूहरूले छिट्टै पार्टी कार्यालयमा गरिएका कामको सूचीहरू पठाउनुहोला। गरिएका राम्रा कामहरू र थालिएका प्रयासलाई हामी चुनावी एजेन्डा बनाउँछौं, एक नेताले भने। साउन १६ देखि भदौ ३ गतेसम्म सबै प्रदेश, समन्वय समिति र प्रवास समितिको बैठक सम्पन्न गर्ने निर्णय गरिएको प्रवक्ता महराले बताए। पाँच दलीय गठबन्धनलाई काम राख्दै चुनावमा जाने माओवादी नेताहरूले धारणा सार्वजनिक गरेका छन्। गठबन्धनबीच राष्ट्रियता र लोकतन्त्रका विषयमा एकमत छ। आगामी निर्वाचनमा गठबन्धन दलबीच नै तालमेल हुन्छ, आइतबार एक कार्यक्रममा उनले भने, राष्ट्रिय र प्रजातन्त्रलगायतका विषयमा विगतमा एमालेले गम्भीर गल्ती गर्यो। तर, उसले आत्मसमीक्षासम्म गरेन। त्यसैले आउँदो चुनावमा एमालेसँग सहकार्य हुँदैन। नेता नारायणकाजी श्रेष्ठले सचेत नभए नेपाल ढिलो चाँडो श्रीलंकाकै बाटोमा जाने बताएका छन्। केन्द्रीय कमिटी र स्थायी समितिको बैठकपछि उनले आइतबार यस्तो धारणा राखे। भ्रष्ट र स्वार्थी नेताहरूको गैरजिम्मेवारीपनले देशको अर्थतन्त्रले श्रीलंकाकै बाटोमा जान सक्ने उनले दाबी गरे।"
१२ किलोको बोका निल्दै गरेको अवस्थामा लोपोन्मुख अजिंगर भेटियो,उदयपुर: उदयपुरको एक सामुदायिक वन क्षेत्रमा बोका निल्दै गरेको अवस्थामा लोपोन्मुख अजिंगर फेला परेको छ। जिल्लाको चौदण्डीगढी नगरपालिका५ सुन्दरपुरस्थित सगरमाथा सामुदायिक वन क्षेत्रमा आइतबार करिब १२ केजीको बोका निल्दै गरेको अवस्थामा अजिंगर फेला परेको हो। वन क्षेत्रमा चर्दै गरेको बोकालाई अजिंगरले निल्दै गरेको अवश्थामा स्थानीय कृष्ण दाहालले देखेपछि इलाका प्रहरी कार्यालय सुन्दरपुरलाई खबर गरेका थिए। उद्धारका लागि गएको प्रहरी टोलीले अजिंगरलाई सुरक्षित तरिकाले नियन्त्रणमा लिई बोरामा राखेर सवडिभिजन वन कार्यालय हडिया सुन्दरपुरलाई बुझाएको प्रहरी निरीक्षक डम्बर विश्वकर्माले बताए। २० किलोग्रामभन्दा बढी तौल भएको अजिंगर अहिले वन कार्यालयको जिम्मामा रहेको डिभिजन वन कार्यालय गाईघाटका सूचना अधिकारी जागेश्वर साहले बताए। अजिंगरलाई उसको प्राकृतिक बासस्थानमा लगेर छोडिने सहायक वन अधिकृत साहले बताए।
पहिलो त्रैमासिक परीक्षा सञ्चालन हुँदासम्म विद्यार्थीले किताब पाएनन्,"दाङ : असार सकिनै लाग्दासमेत दाङमा पाठ्यपुस्तकको अभाव छ। विद्यालयमा पहिलो त्रैमासिक परीक्षा सञ्चालन हुँदासम्ममा विद्यार्थीहरूले पाठ्यपुस्तक पाउन सकेका छैनन्। जसकारण पाठ्यपुस्तकबिना नै परीक्षाको तयारीमा जिल्लाका सामुदायिक विद्यालयमा अध्यनरत विद्यार्थीहरू रहेका छन्। विद्यार्थीहरूले सहज रूपमा पूर्ण पाठ्यपुस्तक अहिलेसम्म पाउन सकेका छैनन्। विशेष गरेर कक्षा ६ देखि १० कक्षासम्मका पाठ्पुस्तकहरू अभाव देखिएका हुन्। कक्षा ६ र ८ का प्रायः सबै अनिवार्य किताबको अभाव देखिएको छ भने कक्षा ९ र १० का आधा विषयका किताब अभाव देखिएका छन्। जिल्लाका व्यवसायी अनुसार असार २१ गतेसम्म ६९ हजार ८ सय ६२ थान पुस्तक अभाव भएको बताएका छन्। पुस्तक तथा स्टेशनरी व्यवसायी समितिका कोषाध्यक्ष तीर्थबहादुर डाँगीले सबैभन्दा बढी कक्षा आठको किताबहरू अभाव भएको बताए। उनले कक्षाका सबै विषय गरेर ३४ हजार १ सय २५ थान किताब नपुगेको जानकारी दिए। त्यसपछि कक्षा ६ को किताब अभाव छ। कक्षा ६ मा ६ विषयका २१ हजार ४ सय ७५ थान पुस्तक अभाव देखिएको छ। कक्षा ७ को ६ हजार ८ सय , कक्षा ९ को ७ हजार १ सय १८ र अन्य कक्षाको ३ सय ४४ थान पुस्तक अभाव भएको डाँगीको भनाइ छ। विद्यार्थीले परीक्षा दिँदासमेत पाठ्यपुस्तक नआउँदा व्यवसाय धान्न नै समस्या भएको व्यवसायीहरूको गुनासो छ। विगतका वर्षमा अभाव भएपनि असारसम्ममा सबैका हातमा किताब पुगिसक्ने अवस्था रहेकोमा यस वर्ष असार सकिन लाग्दासमेत आवश्यक पाठ्यपुस्तक विद्यार्थीसमक्ष पुग्न सकेको छैन। जिल्लाका सामुदायिक विद्यालयहरूमा पाठ्यपुस्तकको उपलब्ध नहुँदा विद्यार्थीहरूको पढाइमा समस्या भएको छ। माध्यामिक तहको शिक्षा स्थानीय सरकार मातहत भए पाठ्य पुस्तकको व्यवस्थापनमा स्थानीय सरकारको चासो कम देखिएको छ। 'हामीसँग नै पुस्तक छैन, विद्यार्थीलाई कसरी दिनु,' उनले भने, 'जनक शिक्षाले किताब पठाए पो हामीले वितरण गर्ने हो।' जनक शिक्षा सामग्री केन्द्र नेपालगन्जका क्षेत्रीय प्रमुख रविन शर्माले पाठ्यपुस्तकको समस्या केन्द्रकै भएको बताए। उनले आफ्नो क्षेत्रधिकार भएका जिल्लामा पाठ्पुस्तक पठाएको जानकारी दिए। उनले अहिले कक्षा ६ देखि १० कक्षासम्मका केही पुस्तक अभाव भएको बताए। बाँके, बर्दिया, दाङ, सल्यान, रुकुम पूर्व, रुकुम पश्च्मि र रोल्पामा कार्यालयले पाठ्यपुस्तक व्यवस्थापन गर्ने गरेको छ। साथै साबिक राप्तीको प्युठानमा बुटवल कार्यालयले व्यवस्थापन गर्दै आएको बताए। दाङमा कक्षा १ देखि १० सम्म ८५ हजार विद्यार्धी रहेका छन। भने कक्षा १२ सम्ममा ९७ हजार विद्यार्थी अध्ययन गरिरहेका छन। अहिले नेपाली, अग्रेजी, गणित, सामाजिक विज्ञान, पेशा, ।नैतिक, स्वाथ्य, अर्धशास्त्र लगायतका अनिवार्य विषय र एच्छिक विषयहरुको अभाव देखिएको छ।"
भुक्तानी लिन हतारहतार काम,"रामेछाप : रामेछापको सेलेघाट मन्थली सडकमर्मत र स्तरोन्नतिको काम तीव्र रूपमा भइरहेको छ। सडक दिगो बनाउने र गुणस्तरीय काम गर्नेभन्दा पनि निर्माण कार्य सकेर भुक्तानी लिन हतारले गर्दा धुलो सडकमाथि अलकत्रा हालेर सडक कालोपत्र गर्ने काम भइरहेको छ। सडक कालोपत्र गर्दा सडकको धुलो हटाएर गर्नुपर्ने भए पनि निर्माण व्यवसायीले भने झारा टार्न कुचोले बढारेर कालोपत्र गरिरहेका छन्। निर्माणबारे सडक डिभिजन कार्यालयका खुर्कोटका प्राविधिक शंकर कार्की सवारीसाधनको आवतजावत निरन्तर रहेकाले धुलो हटाउन नसकिएको बताउँछन्। यातायातका साधनलाई दोष देखाए सरकारी निकायका प्रतिनिधि कार्की आफैं निर्माण व्यवसायीलाई ढाकछोप गरिरहेका छन्। सडक स्तरोन्नति र मर्मतमा देखिएको लापरबाहीको बारेमा जिज्ञासा राख्दा कार्यालयले नियमित रूपमा प्राविधिक खटाएको र अनुगमन भइरहेको निमित्त कार्यालय प्रमुख लक्ष्मीदत्त जोशी बताउँछन्। तर, जोसीले यस्तो बताइरहँदा भने सोही कार्यालयका प्रतिनिधि शंकर कार्की मजदुरलाई देखावटी निर्देशन दिएर बसेका छन्। करिब २५ लाख रुपैयाँ बराबरको मर्मत र स्तरोन्नतिको काम पाएको सेतीदेवी निर्माण सेवाले सेलेघाटदेखि खिम्तीसम्म सडक मर्मत गर्नुपर्ने हुन्छ। यस्तै, सडकको नालाको जिम्मा पाएको गडवारी निर्माण सेवाले नाला निर्माण सम्पन्न गरिसकेको भए पनि भित्ता भत्किएको माटोले सबै पुरिसकेको छ। निर्माण व्यवसायीको लापरबाही र सरकारी संयन्त्रको फितलो अनुगमनले उक्त सडक बर्सेनि भत्किने र निर्माण गर्नुपर्ने हुन्छ।"
आज सुदूरपश्चिम तथा लुम्बिनी प्रदेशका केही स्थानमा भारी वर्षा हुने,"काठमाडौं: आज राति सुदूरपश्चिम तथा तथा लुम्बिनी प्रदेशका केही स्थानमा भारी वर्षा हुने सम्भावना देखिएको छ। जल तथा मौसम विज्ञान विभागको मौसम पूर्वानुमान महाशाखाकाअनुसार आज राति प्रदेश १, गण्डकी र लुम्बिनी प्रदेशका केही स्थानमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। दिउँसोको समयमा भने देशभर आंशिकदेखि सामान्य बदली रहने विभागको अनुमान छ। देशको पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ। बाग्मती तथा कर्णाली प्रदेशको एकदुई स्थानमा भारी वर्षाको पनि सम्भावना रहेको छ ।"
"मोटरसाइकलको ठक्करबाट ठूलोबुवाको मृत्यु, भतिज घाइते",विराटनगर : विराटनगरमा मोटरसाइकलले साइकललाई ठक्कर दिँदा आइतबार राति एक जना पुरुषको मृत्यु भएको छ। बालक घाइते भएका छन्। मोटरसाइकलको ठक्करबाट विराटनगर महानगरपालिका१५ का ४५ वर्षीय भोला श्रेष्ठको मृत्यु भएको हो। उनले चलाएको साइकललाई तीव्र गतिमा दक्षिणबाट उत्तरतर्फ आउँदै गरेको मोटरसाइकलले राति १० बजेतिर ठक्कर दिएको मोरङ ट्राफिक प्रहरीका प्रमुख प्रहरी निरीक्षक राजकुमार कार्कीले जानकारी दिए। उनका अनुसार प्रदेश १०२०४९ प ६२५८ नम्बरको मोटरसाइकलले विराटनगर१२ कोसी प्रोजेक्टस्थित भित्री सडकखण्डमा ठक्कर दिँदा भोला र साइकलको पछाडि सवार उनका भतिज १२ वर्षीय सुशान्त श्रेष्ठ गम्भीर घाइते भएका थिए। घाइतेमध्ये भोलाको उपचारका क्रममा राति १२ बजेतिर न्युरो अस्पतालमा मृत्यु भएको प्रनि कार्कीले बताए। मृतक भोला सुशान्तका ठूलोबुवा हुन्। घाइते अवस्थाका सुशान्तको न्युरोमै उपचार भइरहेको छ। दुर्घटनालगत्तै मोटरसाइकल चालक सुनसरी तरहराका अन्दाजी २५ वर्षीय अर्जुन दाहाल फरार बनेको प्रहरीले जनाएको छ। प्रहरीले चालकको खोजी भइरहेको जानकारी दिएको छ। मोटरसाइकलको पछाडि सवार सुनसरीको इनरुवा नगरपालिका७ का २९ वर्षीय वसन्त सरदार र मोटरसाइकललाई प्रहरीले नियन्त्रणमा लिएको छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
चीनविरोधी गतिविधि नहोस् भन्नेमा लिउको जोड,"काठमाडौं : चिनियाँ कम्युनिष्ट पार्टी (सीपीसी) का विदेश विभाग प्रमुख लिउ जियानचाओले चीन विरोधी कुनै पनि गतिविधि नेपालमा नहोस् भन्ने चाहना व्यक्त गरेका छन्। चार दिने भ्रमणका लागि आइतबार काठमाडौं आइपुगेका लिउले प्रधानमन्त्री शेरबहादुर देउवा र परराष्ट्रमन्त्री डा नारायण खड्कासँग छुट्टाछुट्टै भेटवार्ता गरेका छन्। ती भेटमा चीन विरोधी कुनै पनि गतिविधिले प्रश्रय नपाओस् भन्ने चिनियाँ चासो व्यक्त गरेका हुन्। प्रधानमन्त्री देउवासँगको भेटमा चिनियाँ नेता लिउले नेपालमा कुनै पनि चीन विरोधी गतिविधि नहोस् भन्नेमा जोड दिएको बालुवाटार स्रोतले बतायो। प्रधानमन्त्री र परराष्ट्रमन्त्रीसँगको भेटवार्तामा उपस्थित रहेका कूटनीतिज्ञ तथा पूर्वराजदूत दिनेश भट्टराईले लिउको भनाइ उल्लेख गर्दै भने, नेपाली भूमिमा चीन विरोधी गतिविधि हुन नपाओस् भन्नेमा जोड दिनुभएको छ। त्यस क्रममा प्रधानमन्त्री देउवाले पनि नेपाल एक चीन नीतिप्रति प्रतिबद्ध रहेको बताएका थिए। भेटमा प्रधानमन्त्री देउवाले लाजिम्पाटमा रहेको दलाई लामाको नेपालस्थित कार्यालय आफूले बन्द गराएको जानकारी गराएका थिए। त्यसका लागि लिउले प्रधानमन्त्री देउवालाई धन्यवाद पनि दिएको बालुवाटार स्रोतले बतायो। लिउसँग विमानस्थलदेखि सँगै रहेका भट्टराईले नेपालमा चीनको मामिलालाई लिएर सबै पार्टीहरूको समान धारणा रहेकामा लिउले खुसी व्यक्त गरेको बताए। परराष्ट्रमन्त्री खड्काले लिउसँगको भेटमा नेपाल र चीन बीचको मित्रता ऐतिहासिक रहेको बताउँदै उक्त मित्रतालाई कायम चाहेको पनि बताएका थिए। नेताहरूसँगको भेटवार्ताका क्रममा लिउले नेपालको पछिल्लो राजनीतिक अवस्था, दुई देशबीचको सम्बन्ध, नेपालमा बेल्ट एन्ड रोड इनिसिएटिभ (बीआरआई) कार्यान्वयनको अवस्थाका बारेमा बुझ्ने कार्यक्रमलाई विशेष प्राथमिकतामा राखेका छन्। अमेरिकी मिलेनियम च्यालेन्ज कर्पोरेसन (एमसीसी) कार्यान्वयनका विषयमा पनि चीनको चासो बढ्दो छ। पूर्वराजदूत तथा राजनीतिक विश्लेषकका अनुसार नेपालले प्रतिनिधि सभाबाट एमसीसी व्याख्यात्मक घोषणा गरेसँगै बीआरआई परियोजनालाई लिएर चीनले नेपालप्रति बढी चासो देखाएको छ। लामो समयदेखि रोकिएको बीआरआई परियोजना अगाडि बढाउने प्रतिबद्धता जनाए पनि व्यवहारमा भने उक्त विषय अगाडि बढाउन सकेको छैन। अर्को, चीनले एक चीन नीतिमा नेताहरूको प्रतिबद्धता खोजिरहेको छ। नेपालमा एमसीसी परियोजना भित्रिय सँगै चीनले बीआरआईका विषयमा बढी चासो दिएको छ। राजनीतिक विश्लेषक गेजा शर्मा वाग्ले भने चीनले चासो दिनु स्वाभाविक भएको बताए। राष्ट्रिय आवश्यकता र परियोजनाको आधारमा परियोजना छनोट गर्नुपर्यो, अन्नपूर्ण एक्सप्रेसद्वारा आइतबार आयोजित कार्यक्रममा वाग्लेले भने, कुनै पनि प्रोजेक्ट आवश्यकता र प्राथमिकताको आधारमा ल्याइनुपर्छ। अहिले बीआरआईका कार्यक्रम आएको ५ वर्ष भइसक्दा पनि केही काम अगाडि बढेको छैन। यो विषयमा चीन स्वयंको चासो बढी छ। यसकारण पनि आवतजावत बढेको छ। सरकारले बीआरआईअन्तर्गतका योजना अघि बढोस् भन्ने चाहेको बताउँदै वाग्लेले भने, चीनसँग लोनमा प्रोजेक्ट साइन गर्न अहिले सरकार चाहँदैन। लोनको सहयोग लिने पक्षमा अहिले सरकार छैन। लोनबाहेक अन्य सहयोग लिन सरकार तयार छैन। डेनमार्कका लागि नेपालका पूर्वराजदूत विजयकान्त कर्णले भने चिनियाँ टोली राजनीतिक एजेन्डा बोकेर नेपाल आएको सहजै अनुमान लगाउन सकिने बताउँछन्। उनले तीन पार्टी शीर्ष नेतालाई भेट्ने कार्यतालिका नै रहेको बताउँदै भने चीनले नेपालको आन्तरिक मामलामा हस्तक्षेप गर्न खोज्दै आएको पनि नयाँ कुरा होइन। किनभने ओली सरकारको पालामा चीनप्रतिको पोलिसीहरू खुकुलो थियो। अहिले देउवा सरकारको पालामा आउँदा चाइनाप्रति विदेश नीति केही कसिलो बनाएदेखि नै उनीहरू केही हच्किएका छन् र यो भेटघाट बाक्लिएको छ। चिनियाँ नेताबाट नेपालका कम्युनिस्ट पार्टीहरू सञ्चालित छन्। चीनबाट पनि आउने र भारतबाट पनि आउने सबै हाम्रा पाउना हुन्। अहिले पहिलो चोटी आएका होइनन्। चीन र भारतबाट मात्र होइनन्। बीआरआईको डकुमेन्ट बाहिर आएको छैन। नेपालको फ्रि ट्रेड एग्रिमेन्ट गरेको छ। पोलिसी एक्सचेन्जको कुरा छ। पार्टी टु पार्टी एग्रिमेन्ट छ। लिउले आइतबार प्रधानमन्त्री तथा कांग्रेस सभापति शेरबहादुर देउवासँग तथा सोमबार माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपाल तथा सम्मानित नेता झलनाथ खनालसँग भेटवार्ता गर्ने कार्यक्रम छ। नेकपा एमालेका अध्यक्ष केपी शर्मा ओलीसँग लिउले मंगलबार भेटघाटको कार्यक्रम रहेको केपी ओलीको सचिवालयले जानकारी दियो, चिनियाँ टोलीले अध्यक्ष निवास बालकोटमै भेटवार्ता गर्ने छ। बुधबार मात्र राष्ट्रपति विद्यादेवी भण्डारीसँग भेट गर्ने कार्यक्रम रहेको छ। भ्रमणको अन्तिम दिन लिउले बुधबार राष्ट्रपति विद्यादेवी भण्डारीसँग भेटवार्ता गरेर बिहीबार स्वदेश फर्कने कार्र्यक्रम रहेको परराष्ट्र मन्त्रालयले जानकारी दिएको छ। लिउले सोमबार बिहान सुन्दरीजल क्षेत्र भ्रमण गर्ने कार्यक्रम छ। प्रधानमन्त्री देउवालाई चीन कांग्रेसको निम्तो नेपाल भ्रमणमा रहेका चिनियाँ कम्युनिस्ट पार्टीका विदेश विभाग प्रमुख लिउ जियान्चाओले आगामी नोभेम्बरमा हुने पार्टीको २०औं कंग्रेस (अधिवेशन)मा सहभागी हुन प्रधानमन्त्री शेरबहादुर देउवालाई निम्तो दिएका छन्। चिनियाँ कम्युनिस्ट पार्टीका महासचिव एवं राष्ट्रपति सी चिनफिङले आफ्नो दूत बनाएर पार्टीका विदेश विभाग प्रमुख लिउलाई नेपाल पठाएका हुन्। बालुवाटारमा भएको द्विपक्षीय भेटमा लिउले राष्ट्रपति सीको सन्देश सुनाउँदै पार्टीको कंग्रेसमा सहभागी हुन प्रधानमन्त्री देउवालाई निम्ता दिएको बालुवाटार स्रोतले जानकारी दिएको छ। चिनियाँ कम्युनिस्ट पार्टीको महाधिवेशन आगामी नोभेम्बरमा हुँदैछ।"
कटारीमा ९० प्रतिशत खर्च,"उदयपुर : उदयपुरको कटारी नगरपालिकाले चालू आर्थिक वर्षमा कुल बजेटको झण्डै ९० प्रतिशत रकम खर्च गरेको छ। नगरपालिकाले चालू आवमा विनियोजित गरेको ८० करोड ४६ लाख ५० हजार ५६४ रुपैयाँ ५ पैसा बजेटमध्ये ८९ दशमलव ९३ प्रतिशत खर्च गरेको हो। खर्च बजेट सार्वजानिक गर्दै नगरपालिकाका प्रमुख प्रशासकीय अधिकृत अनिल किराँतीले कुल बजेटको चालू खर्च ९२ दशमलव ९६ प्रतिशत र पुँजीगत खर्च ८२ दशमलव ९८ प्रतिशत रहेको बताए। त्यसैगरी, कुल बजेटको आर्थिक विकासतर्फ ६६ प्रतिशत ६२ प्रतिशत सामाजिक विकासतर्फ ९२ दशमलव ७४ प्रतिशत खर्च भएको उनले बताए। पूर्वाधार विकासतर्फ ९० दशमलव ४३ प्रतिशत, वन वातावरण तथा अन्तर्सम्बन्धित क्षेत्रतर्फ ९३ दशमलव ४५ प्रतिशत र सुशासन तथा संस्थागत विकासतर्फ ९३ दशमलव ८५ प्रतिशतको वित्तीय प्रगति भएको अधिकृत किराँतीले बताए। उनले भने, हाम्रो लक्ष्य पूरै खर्च हुन्छ भन्ने थियो। तर, बिचमा आएका विभिन्न समस्याका कारण १० प्रतिशत बजेट खर्च गर्न सकिएन। उनले पुँजीगत खर्चको प्रगतिमा कमी देखिएकाले आगामी आर्थिक वर्षमा गम्भीर छलफल गरेर वित्तीय प्रगतिको तथ्यांक बढाउनुपर्ने बताए। केही महिनाअघि मात्र प्रमुख प्रशासकीय अधिकृतको कार्यभार सम्हालेका किराँतीले नगरका हरेक गतिविधिलाई अफिसियल फेसबुक पेज तथा व्यक्तिगत फेसबुकबाट सार्वजानिक गर्दै आएका छन्। नगरपालिकाले आगामी आवका लागि ७६ करोड ४२ लाख ६२ हजार ५५० रुपैयाँको बजेट तय गरेको छ। गएको १० असारमा सम्पन्न नगरको नवौँ नगरसभाले चालू आवभन्दा आगामी आवका लागि ४ करोड ३ लाख कम बजेट सार्वजानिक गरेको छ।"
"प्रतिनिधि सभाको बैठक बस्दै, विभिन्न चार विधेयक पेस हुने","काठमाडौं: प्रतिनिधि सभाको बैठक आज बस्दैछ। बैठक बिहान ११ बजे बानेश्वरस्थित संघीय संसद भवनमा बस्ने भएको हो। आजको बैठकमा विभिन्न चारवटा विधेयक पेस गरिने सम्भावित कार्यसूची छ। नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) (पहिलो संशोधन) विधेयक २०७९, रेल्वे विधेयक, २०७९, औषधि (तेस्रो संशोधन) विधेयक २०७९ र स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) विधेयक २०७९ संसदमा पेश गर्ने कार्यसूची छ।"
जुनीचाँदेमा बल्ल बैंक,"जाजरकोट : जनप्रतिनिधिहरूको पहिलो कार्यकाल सकिएपछि जाजरकोटको जुनीचाँदे गाउँपालिकामा बैंकको सेवा आरम्भ भएको छ। गाउँपालिकाको प्रशासनिक केन्द्र परालेमा कृषि विकास बैंकको शाखा स्थापना भएको हो। सुरक्षा र प्रशासनिक केन्द्रको विवादको कारण देखाउँदै शाखा स्थापना गर्न नमानेको कृषि विकास बैंकले अस्थायी प्रहरी पोस्ट स्थापनासँगै सेवा प्रारम्भ गरेको हो। एक महिनाअघि मात्र परालेमा सुरक्षा पोस्ट स्थापना भएको थियो। तर, गाउँपालिकाले आफ्नो स्थायी प्रशासनिक केन्द्र भने अझै तोक्न सकेको छैैन। सरकारले तोकिदिएको परालेबाट सेवा सञ्चालन गरिरहेको छ। प्रशासनिक केन्द्र नतोकिँदा भवनलगायतका भौतिक संरचना बन्न सकेका छैनन्। बैंक स्थापनासँगै स्थानीयलाई रकम भुक्तानी लिन सहज भएको गाउँपालिका निमित्त प्रमुख प्रशासकीय अधिकृत प्रेमबहादुर केसीले बताए। उनका अनुसार बैंक नहुँदा आयोजनाका भुक्तानी लिन, प्रधानमन्त्री रोजगार कार्यक्रमको रकम लिन र सामाजिक सुरक्षा भत्ता लिन दुई दिनको बाटो हिँडेर सदरमुकाम जानुपर्ने बाध्यता थियो। बैंकको शाखा स्थापनासँगै बैंकिङ सेवासुविधा सबै गाउँमै पाइनेछ। बैंकको शाखा स्थापनाका लागि कृषि विकास बैंक कर्णाली प्रदेश प्रमुख खुर्सेद अहमद जुनीचाँदेको पराले पुगेका थिए।"
रोपाइँ गर्न पालोपर्म,"महोत्तरी : न मालिक भन्ने छुट्टै सान छ, न बस्तीमा गरिब भनेर कसैप्रति हेला। घटीबढी जग्गा हुने र भूमिहीन किसान पनि छन्। तर खेतीका बेला यहाँ सबैका खेतमा काम गर्न बस्तीका 'घरलौरी' नै पुग्छन्। यो चलनले महोत्तरीको भङ्गाहा नगरपालिका४ को रामनगर बस्तीको 'बभनटोली' को धान रोपाइँ समयमै सकिन्छ। वरपरका बस्तीमा रोपाइँ गर्ने जनशक्ति नपाएर असारको अन्तिमसम्म खेत बाँझै देखिएका बेला 'बभनटोली' मा भने समयमै शाही रोप (बीउको रोप) सकिन्छ। जन (कृषि काम गर्ने श्रमिक) पाउन छाडेपछि पछिल्ला करिब एक दशकयता पर्मपालो ( अइचोपइँचो) गरेर खेती गर्न थालेका यस बस्तीका २५ घर किसानले यसपालिको रोपाइँ सक्नै लागेका छन्। टोलमा धनी गरिबको भेद छाडेर सबैका खेतमा बस्तीका सबै एकापसमा मिलेर काम गरेपछि यो बस्तीमा कृषि जनशक्तिको अभाव खट्कन छाडेको छ। 'बस्तीको नाउँ 'बभनटोली' (बाहुनटोल) भनिए पनि हाम्रो टोलमा बाहुन, क्षत्री, नेवार, घर्ती र कामीसहितका पर्वते मूलका र कोइरी, बिन (मलाहा) र केही घर मुसलमान समुदायका सहित मधेसी मूलका पनि बाक्लै छौं', बस्तीकै पाको उमेरकी ७५ वर्षीया रुक्मिणी भुजेल भन्छन्, 'सबैले मिलेर काम गर्न थालेपछि असार निगल्दो हाम्रो रोपाइँ सकिने गरेको छ।' केही वर्ष जन नपाएर खेत बाँझै बसेपछि टोलका सबैलाई भेला गरेर यो स्थिति बसालेपछि पछिल्ला दश वर्षयता रोपाइँ सक्न कहिल्यै गाह्रो नपरेको यस बस्तीका किसान बताउँछन्। जात र धनले सानो ठूलोभन्ने विभेद निमिट्यान्न नभई सके पनि रोपाइँका बेला भने टोलका सबै घरका सदस्य एकअर्काको खेतमा काम गर्न थालेपछि यहाँको रोपाइँ असार निगल्दो सकिने गरेको हो। 'अब २५ घरभित्र शाहीरोप (कलम लगाउन बेर्ना रोपिने पहिलो बीउरोप) केहीमात्र बाँकी छ', बस्तीकी मुस्लिम समुदायकी ऐसा खातुन भन्छन्, 'असार अझै ५६ दिन बाँकी छ, असारभरिमा हाम्रो टोलको रोपाइँ सकिन्छ।' पछि साउन निगल्दो खरुवन (कलम रोप, अहिले रोपिएको बीउ रोपो गाँजिएपछि त्यही उखालेर गरिने रोप) रोपका बेला एकपटक अझै धपेडिभने हुने उनले बताए। 'तर हामी अरुको भन्दा सजिलै रोपाइँ सक्छौं', खातुनले भने। बस्तीमा दुई बिघादेखि दुई कट्ठासम्म जग्गा हुने किसान छन्। ३४ घरपरिवारको त आफ्नो स्वामित्वको जग्गा पनि छैन, ठेक्काबटैया गर्छन्। यी सबैले रोपाइँ सकेपछि पर्मको हिसाब गरेर बढी श्रम गरेका परिवारका सदस्यलाई चलेको पारिश्रमिक दिने गरिएकाले किचोला कहिल्यै नभएको बस्तीका पाका किसान ७७ वर्षीय दीपबहादुर फुयाँलको भनाइ छ। बस्तीका २५ घरको स्वामित्वमा करिब १६१७ बिघा धानखेती गरिने जग्गा भएको र पछिल्ला आठदश वर्षयता रोपाइँमा पर्म चलाउन थालेपछि कहिल्यै खेत बाँझो नरहेको यहाँका किसान सगर्व बताउँछन्। समुचा रामनगर बस्तीमा अहिले ३० प्रतिशतमात्र रोपाँइ सकिएका बेला 'बभनटोली' मा भने ७० प्रतिशतभन्दा बढी रोपाँइ सकिएको भङ्गाहा४ का वडाध्यक्ष गणेश महतोले जानकारी दिए। खासगरी कृषि काममा दक्ष मानिएका बस्तीका मुसहर जातिका युवा राम्रो पारिश्रमिक पाउन भारतको पञ्जाव, हरियाना जान थालेपछि बस्तीमा धान रोपाइँका बेला जनको सकस पर्दै आएको छ। बभनटोलीका किसानले समयअनुकूल आफूलाई ढाल्न सक्दा बर्सेनि राम्रो उत्पादन लिइरहेको कुराबाट शिक्षा लिन नसक्दा बस्तीकै अन्य टोलको रोपाइँ गर्न नसकिएर खेत बाँझै बस्ने गरेको रामनगरका अर्का मेहनेति किसान चन्देश्वर राय दनुवारले जानकारी दिए। 'अब लाज मानेर काज चल्दैन', उनले भने, 'बभनटोलीको सिको गर्नैपर्छ।' समयअनुसार नयाँ स्थिति बसाउन सकिएकाले आफ्नो टोलमा गरिबमा गनिनेको घरमा पनि खाने अन्न भने खासै बेसाउनु नपरेको अगुवा महिला सामाजिक कार्यकर्ता हिरा दाहालको भनाइ छ। 'हाम्रो टोलमा सबैको श्रम सबैलाई चलेको छ' उनले भने, 'केही पाका उमेरका अभिभावकमा खानेकुरामा अझै छुवाछुतको भावना भने मरिसकेको छैन, तर नयाँ पिँढीका सबै एकअर्कोको खेतमा काम गर्दा खाजा, खाना खान थालेपछि यसको टिप्पणी भने पाकाले गर्न छाडेका छन्।' आफ्नो रोपाइँको अत्तोपत्तो नै नहुँदा बभनटोलीमा भने रोपो लहलह हरियाएको (हरियो भएको) देख्दा आफ्नो टोलमा पनि पर्म सुरु गर्ने रामनगरका सबै टोलमा चर्चा भने चल्छ। 'हामी पनि यो थिति पर्म बसाउन खोज्दैछौं, बस्तीका बासिन्दा पूर्ववडाध्यक्ष ७८ वर्षीय वृदेवसिंह दनुवारले भने, 'अब यसमा ढिलो गरिए मुखमा माड लाग्दैन।' बभनटोलीका सबैजसो किसान खेतीपातीबारे सघन छलफल गर्छन्। मध्याह्नको चर्को गर्मी छल्न बस्ती माझको चौतारो यो बस्तीको थकाइ मेट्ने र सामूहिक छलफलको थलो हुने गरेको छ। सबै उमेर समूहका किसान मौसमको अनुमान, लक्षण र अब कुन खेती गर्दा राम्रो होला भन्ने छलफल गर्छन्। प्राय सबैजसोले प्राङ्गारिक खेती प्रणाली अप्नाएका छन्। जान्ने, बुझ्ने प्राविधिकसँग छलफल गर्ने र सबैभन्दा सकारात्मक पक्ष सबैले एकअर्काप्रति गर्ने समभावको व्यवहारले यहाँको खेती सजिलो भएको र प्रत्येक बालीको राम्रै उत्पादन लिने गरिएको ८० वर्षीय रामनन्दन महतोले जानकारी दिए। फरकफरक दल र फरक विचारका भए पनि आपसमा मिलेर खेतीको काम उकास्न बभनटोलीका किसानले बसालेको थिति अन्यटोलका सबैले अनुशरण गर्नपर्ने रामनगरका बूढापाका बताउँछन्। जनशक्तिकै अभावमा कैयौँ ठाउँका किसानले खेती गर्न नसकेर खेत बाँझै बस्ने गरेका बेला भङ्गाहाको 'बभनटोली' सकारात्मक दृष्टान्त बनेको छ। सुरुमा नौलो लागे पनि स्थिति बसाली सकेपछि यो आफैँ लिकमा चल्ने हुँदा यसको सिको जिल्लाका सबै भेगमा हुनसके मुख्य बाली धानको रोपाइँ निकै सहज हुने भङ्गाहा६ सग्रामपुरका बासिन्दा राजकिशोर यादवको भनाइ छ। रासस"
"बजेट सक्ने चटारो, हिलोमाथि कालोपत्र","दैलेखजाजरकोट : कृषि प्रधान देश नेपालका किसानलाई यतिबेला बर्खे खेतीको चटारो छ। किसानहरू मानो रोपेर मुरी उब्जाउने ध्याउन्नमा छन्। सरकारी अड्डालाई भने बजेट सक्ने चटारो छ। बजेट विनियोजनपछि झण्डै ११ महिना चुप लागेर बसेका सरकारी अड्डा असारमा बजेट सक्ने हतारोमा छन्। कर्णाली प्रदेशका मन्त्रालय र मन्त्रालय मातहतका सरकारी कार्यालयहरूमा चालू आर्थिक वर्षको अन्तिम महिना अर्थात् असारमा एकै दिन अर्बौं रूपैयाँ बराबरको कारोबार भइरहेको छ। आर्थिक वर्षको लामो समय काम नगर्ने र समय घर्किएपछि बजेट खर्च गर्नुपर्ने प्रवृत्ति यो वर्ष पनि दोहोरिएको छ। सरकारी कार्यालयहरू योजना निर्माण सम्पन्न गर्न उपभोक्ता समिति र ठेकेदार कम्पनीहरूलाई ताकेता गरिरहेका छन्। योजनाका उपभोक्ता समिति र ठेकेदार कम्पनी वर्षातमै धमाधम काम गरिरहेका छन्। अहिले भवन, सडक मर्मतलगायतका विकासका कामहरू चलिरहेका छन्। जिल्लाको महाबु गाउँपालिका३ बासीस्थित भगवती आधारभूत विद्यालयको चार कोठे भवन निर्माणको काम चलिरहेको छ। प्रदेश सरकारअन्तर्गतको सामाजिक विकास कार्यालयको ४० लाख रूपैयाँ बजेटमा निर्माणाधीन विद्यालय भवनको काम असारभित्रै सक्नुपर्ने दबाबमा विद्यालय व्यवस्थापन समिति छ। कार्यालय प्रमुख भीमप्रसाद पोखरेलले शुक्रबारसम्म ३५ प्रतिशत मात्रै काम भएको बताए। यति मात्रै होइन, ठाटीकाँध गाउँपालिका५ को सत्यदेवी आधारभूत विद्यालयको चार कोठे भवन निर्माणको कामले असार सकिनै लाग्दासमेत पूर्णता पाउन सकेको छैन। विद्यालय व्यवस्थापन समितिले निर्माण गरिरहेको उक्त भवनको जम्मा ३५ प्रतिशत काम भएको पोखरेलले बताए। पोखरेलका अनुसार यस वर्ष सामाजिक विकास कायालयमार्फत ४० लाख रूपैयाँको ११ वटा चार कोठे र २० लाख रूपैयाँका दुई कोठे पाँचवटा विद्यालय भवन निर्माण गर्न बजेट परेको थियो। १६ मध्ये अधिकांश विद्यालयको भवन निर्माणको काम अधुरै छन्। ती असारमा सकिनुपर्ने थियो। हामीले काम छिटो सक्न ताकेता गरिरहेका छौं, पोखरेलले भने, केही विद्यालयको भवन निर्माण सकिसकेको छ। केहीले विभिन्न बाहाना बनाउँदै काम टारिरहेका छन्। असारभित्र काम नसक्ने विद्यालय भवन निर्माणको बजेट फ्रिज हुन्छ। प्रदेश सरकारको पूर्वाधार विकास कार्यालयअन्तर्गतका योजनाहरू निर्माणको काम चलिरहेको छ। कार्यालय प्रमुख प्रभाकर सिंहका अनुसार पूर्वाधार कार्यालयबाट चालू आवमा १२३ वटा योजना कार्यान्वयनमा थिए। सडक, पुललगायतका निर्माणको काम तथा पूर्वाधार विशेष कार्यक्रमको केही योजनाहरू निर्माणाधीन अवस्थामै रहेका सिंहले बताए। उनले अधिकांश योजनाहरू निर्माण सम्पन्न भई भुक्तानीसमेत भइसकेको बताए। बहुवर्षीय र क्रमागतअन्तर्गतका योजनाहरू भने निर्माणाधीन अवस्थामा रहेको उनको भनाइ छ। सिंहका अनुसार जिल्लाको पर्यटन क्षेत्र महाबुधाम प्रवद्र्धनका लागि सडकलगायतका भौतिक संरचना निर्माण गर्न भ्याटसहित १ करोड ९६ लाख रूपैयाँको ठेक्का सम्झौता भएको छ। असार १६ गते सम्झौता भएको उक्त योजनाको म्याद १ वर्ष तोकिएको छ। उक्त योजनाको काम असारमै पनि चलिरहेको पूर्वाधार विकास कार्यालयका प्रमुख सिंहले बताए। हरेक आर्थिक वर्षको अन्त्यमा गरिने हतारको विकासे कामले दिगोपना नहुने स्थानीयको भनाइ छ। डुंगेश्वर गाउँपालिकाका रेशम नेपाली सरकारी निकायले बजेट खर्चमा प्रगति देखाउन हतारहतारमा काम गर्दा विकास आयोजनामा गुणस्तरीय काम हुन नसकेको बताउँछन्। आर्थिक वर्षको अन्तिममा हुने योजना निर्माण र बजेट खर्चमा विकृति देखिएको उनको भनाई छ। दुल्लुका केशवराज पौडेल भन्छन्, असारमा गरिएको काम दिगो देखिँदैनन्। असारे विकासको प्रवृत्तिको अन्त्य गरिनुपर्छ, उनले भने। अन्तिममा काम सक्ने चटारो जाजरकोटको भेरी नगरपालिका४ स्थित निर्वाचन कार्यालयदेखि बागलुङ होटेलसम्मको सडकको पर्खाल लगाउने काम सक्न उपभोक्ता समितिलाई भ्याइनभ्याइ छ। जेठ अन्तिम साता सम्झौता भएको २० लाख रूपैयाँको यो योजनाको उपभोक्ता समितिका अध्यक्ष निर्वाचन कार्की ढिलो गरी आयोजना सम्झौता भएकोले काममा ढिलाइ भएको बताउँछन्। चुनावले गर्दा काममा ढिलाइ भएको छ। अहिले हतारहतार काम गरिरहेका छौं, उनले भने। जाजरकोटमा यो जस्तै दर्जनौं आयोजनामा यसरी नै काम सक्न भ्याइनभ्याइ छ। धेरै उपभोक्ता समिति र निर्माण व्यवसायीले काम सम्पन्न गर्न सकेका छैनन्। काम सम्पन्न गरेकाले पनि गुणस्तरीय गर्न सकेका छैनन्। भेरी नगरपालिकाका इन्जिनियर नवराज शर्माले बजेट निकासा ढिला भएको, चुनावले काममा प्रभावित बनाएकोले गर्दा धेरै आयोजना असारमा सक्नुपर्ने बाध्यता रहेको बताए। भेरी नगरपालिका मात्र होइन, जिल्लाभर निर्माणका कामको अवस्था हतारमा सक्ने खालको रहेको जिल्ला समन्वय समितिका संयोजक कालिबहादुर खत्रीले बताए। मध्य असारसम्म ३५ प्रतिशत बजेट खर्च प्रदेश लेखा नियन्त्रक कार्यालयको तथ्यांक हेर्दा प्रदेश सरकारले चालू आवको साढे ११ महिनामा ३५७७ प्रतिशत मात्रै बजेट खर्च गरेको छ। असार १५ गतेको तथ्यांकअनुसार चालूतर्फ १३ अर्ब ९१ करोड र पुँजीगततर्फ २४ अर्ब ५५ करोड बजेट रहेको सरकारले चालू तर्फको ६ अर्ब ३७ करोड र पुँजीगततर्फ ७ अर्ब ३८ करोड रूपैयाँ खर्च गरेको छ। कार्यालयको तथ्यांकअनुसार ३८ अर्ब ४७ करोड कुल बजेटमध्ये प्रदेश सरकारले मध्य असारसम्म १३ अर्ब ७६ करोड रूपैयाँ मात्र खर्च गरेको छ। सात वटा मन्त्रालय रहेको कर्णालीमा मुख्यमन्त्री तथा मन्त्रिपरिषद्को कार्यालयबाट सबैभन्दा कम बजेट खर्च भएको छ। कार्यालयले २१ प्रतिशतमात्रै बजेट खर्च गर्न सकेको छ। त्यसपछि भौतिक पूर्वाधार तथा सहरी विकास मन्त्रालय कम बजेट खर्च गर्नेमा दोस्रो स्थानमा छ। चालू र पुँजीगततर्फ सहित १३ अर्ब १६ करोड बजेट रहेको मन्त्रालयबाट असार १५ गतेसम्ममा ३ अर्ब ५० करोड अर्थात् २६६३ प्रतिशत बजेट खर्च भएको छ। सबैभन्दा बढी आर्थिक मामिला तथा कानून मन्त्रालयले ५७ प्रतिशत बजेट खर्च गरेको छ। मन्त्रालयले कुल २४ करोड ९७ करोड बजेटमध्ये १४ करोड २४ लाख रूपैयाँ खर्च गरेको प्रदेश लेखा नियन्त्रक कार्यालयको तथ्यांकले देखाउँछ। प्रदेश लेखा नियन्त्रक कार्यालयको तथ्यांकअनुसार प्रदेशका मन्त्रालयहरूले १ सातामा अर्बौं बजेट खर्च गरेका छन्। प्रदेशको मुख्यमन्त्री तथा मन्त्रिपरिषद्को कार्यालयले असार १५ सम्म ८६ करोड ५८ लाख बजेट खर्च गरेको थियो। प्रदेश लेखा नियन्त्रक मानबहादुर बमका अनुसार कार्यालयले १ अर्ब ४० करोड रूपैयाँ खर्च गरेको छ। आर्थिक मामिला तथा योजना मन्त्रालयले ७ दिनमा १ करोड बढी रकम खर्च गरेको तथ्यांक छ। मन्त्रालयले असार १५ सम्म १४ करोड २४ लाख खर्च गरेको थियो। असार १५ सम्म ९४ करोड ९७ लाख बजेट खर्चेको उद्योग, पर्यटन, वन तथा वातावरण मन्त्रालयले असार २२ गतेसम्म आइपुग्दा १ अर्ब ८ करोड रूपैयाँ खर्च गरेको तथ्यांक छ। त्यसैगरी, जलस्रोत तथा ऊर्जा विकास मन्त्रालयले ७ दिनमा ३० करोड बढी बजेट भुक्तानी दिएको छ। असार १५ सम्म १ अर्ब ३१ करोड खर्च गरेको मन्त्रालयले असार २२ सम्म १ अर्ब ६१ करोड बजेट खर्च गरेको तथ्यांक छ। त्यस्तै, असार १५ सम्म १ अर्ब ४२ करोड बजेट खर्च गरेकोे भूमि व्यवस्था, कृषि तथा सहकारी मन्त्रालयले पछिल्लो ७ दिनमा १ अर्ब ७३ करोड बढी बजेट खर्च गरेको हो। यस्तै, कानुन मन्त्रालयले सात दिनमा १ करोड १९ लाख रूपैयाँ खर्च गरेको छ। असार १५ सम्म ३ अर्ब ५० करोड बजेट खर्च गर्न सकेको भौतिक पूर्वाधार तथा सहरी विकास मन्त्रालयले असार २२ गतेसम्म भने ४ अर्ब २६ करोड रूपैयाँ बजेट खर्च गरेको छ। सामाजिक विकास मन्त्रालयले ७ दिनमा ३१ करोड रूपैयाँ खर्चेको छ। मन्त्रालयले असार १५ गतेसम्म ३ अर्ब १० करोड रूपैयाँ खर्च गरेको थियो भने असार २२ गतेसम्म आइपुग्दा ३ अर्ब ४१ करोड रूपैयाँ खर्च गरेको तथ्यांक छ। प्रदेश र स्थानीय तहबीच समन्वय छैन प्रदेश सरकारले सञ्चालन गरेको योजना र बजेट कार्यान्वयनको चरणमा स्थानीय तहसँग समन्वय नै नभएको स्थानीय तहहरू बताउँछन्। नारायण नगरपालिकाका मेयर लोमन शर्मा बताउँछन्। प्रदेशको बजेट र योजना कार्यान्वयनमा समन्वयको कमी छ। कसले कसलाई काम दिन्छ त्यो पनि थाहा हुँदैन, शर्मा भन्छन्, अनुगमन र गुणस्तरीय काम भएको छ कि छैन भन्नेबारे पनि मापनको संयन्त्र कमजोर छ। कतिपय योजनाहरू निर्माण सम्झौता हुने तर अलपत्र पार्ने प्रवृत्ति पनि उस्तै छ। प्रदेश सरकारबाट तय भएको योजनालाई गुणस्तरीय र दिगो बनाउन तथा समयमै काम सम्पन्न गर्न र बजेट कार्यान्वयनका लागि स्थानीय तहसँग समन्वय गर्न उनी सुझाउँछन्। असारमा गुणस्तरहीन कालोपत्र दैलेख पञ्चकोसी तीर्थस्थलले परिचित जिल्ला हो। पञ्चकोसी क्षेत्र सरकारले घोषणा गरेको १ सय पर्यटकीय गन्तव्यभित्र पर्छ। यस क्षेत्रमध्येको श्रीस्थान पुग्ने प्रमुख सडकको हरिबिजोग छ। झण्डै २० वर्षअघि ट्र्याक खोलिएको उक्त सडक अहिलेसम्म पनि व्यवस्थित हुन सकेको छैन। सडक सदरमुकामस्थित पुरानो बजारको पुरानो कारागारबाट कुइकाना हुँदै श्रीस्थान जोड्ने सडक स्तरोन्नतिमा करोडौं रकम खर्च भइसकेको छ। आर्थिक वर्ष २०७६७७ बाट यही सडक कालोपत्रेको काम थालियो। सडक नारायण नगरपालिका१ को मध्यभागबाट बस्ती समेट्दै करिब ७ किलोमिटर छ। सडक कालोपत्रका लागि संघीय सरकारको सहरी विकास तथा भवन निर्माण विभागको संघीय आयोजना कार्यान्वयन इकाइ सुर्खेतबाट भएको ५ करोडको टेन्डर आह्वान बोलपत्रमार्फत सुपरस्टार कन्ट्रक्सन प्रालिले जिम्मा पाएको थियो। सम्झौताअनुुसार १८ महिनामा काम सम्पन्न गरिसक्नुपर्ने थियो। तर, पटकपटक म्याद थप गर्दै काम चलिरहेको छ। पर्यटकीय क्षेत्रलाई जोड्ने प्रमुख सडक कालोपत्र हुन थालेपछि खुसी भएका स्थानीय अहिले गुणस्तरीय काम नहुँदा निराश बनेका छन्। असारमा भइरहेको विकासमा उनीहरूले विरोध जनाएका छन्। स्थानीय सूर्यकुमारी श्रेष्ठले ठेकेदार कम्पनीको लापरबाहीका कारण धकेलिदै आएको सडक कालोपत्र गुणस्तरहीन भएको बताइन्। उक्त सडकमा पीसीसी पनि गुणस्तरहीन भएको स्थानीय रेशम विकले बताए। मापदण्डअनुसार गुणस्तरीय कालोपत्र नभएको भन्दै स्थानीयवासीले नारायण नगरपालिकामा निवेदन दिएका थिए। निवेदनपछि नगरप्रमुख शर्मासहित प्राविधिक टोली पुगेर अनुगमन गरेको थियो। वर्षातको समयमा गरिएको कालोपत्र गुणस्तरीय हुँदैन। हामीले हतारमा कालोपत्र नगर्न र मापदण्ड पुर्याएर मात्र काम गर्न भनेका छौं, नगरप्रमुख शर्माले भने। वर्षाका बेला गरिएको कालोपत्र गुणस्तरीय हुँदैन। त्यसैले हतारहतारमा कालोपत्र नगर्न र मापदण्ड पुर्याएर मात्र काम गर्न हामीले भनेका छौ। लोमन शर्मा, नगर प्रमुख, नारायण नगरपालिकामा आर्थिक वर्षको अन्तिममा असार मसान्तमा आएर विकासे काम गर्ने प्रवृत्तिमा भ्रष्टाचार र अनियमितताका थुप्रै पाटाहरू जोडिएका छन्। असारमा सम्पन्न गरेको योजना गुणस्तरीय र दिगो पनि हुँदैन। अब असारे विकासको प्रवृत्ति अन्त्य गर्न आर्थिक वर्ष सकिनु २३ महिनाअघि वैशाखजेठमा कुनै पनि योजना निर्माणको काम सुरु गर्न नदिने नीति ल्याउनुपर्छ। महेन्द्र उपाध्याय, इन्जिनियर तथा नागरिक अगुवा असार १५ सम्म प्रदेशको बजेट खर्च प्रदेश सरकारको कुल बजेट ३८ अर्ब ४७ करोड ३५ लाख ७९ हजार कुल खर्च १३ अर्ब ७६ करोड २१ लाख १६ हजार (३५ प्रतिशत) मुख्यमन्त्री तथा मन्त्रिपरिषद्को कार्यालय ८६ करोड ५८ लाख (२११३ प्रतिशत) आर्थिक मामिला तथा योजना मन्त्रालय १४ करोड २४ लाख (५७०४ प्रतिशत) उद्योग पर्यटन वन तथा वातावरण मन्त्रालय ९४ करोड ९७ लाख (३९१० प्रतिशत) जलस्रोत तथा ऊर्जा विकास १ अर्ब ३१ करोड (३६९२ प्रतिशत) भूमि व्यवस्था, कृषि तथा सहकारी मन्त्रालय १ अर्ब ४२ करोड (४८१७ प्रतिशत) आन्तरिक मामिला तथा कानुन मन्त्रालय २२ करोड ७२ लाख (३३१८ प्रतिशत) भौतिक पूर्वाधार तथा सहरी विकास मन्त्रालय ३ अर्ब ५० करोड (२६६३ प्रतिशत) सामाजिक विकास मन्त्रालय ३ अर्ब १० करोड (४८३ प्रतिशत)"
न्याय माग्दै द्वन्द्वपीडित,"काठमाडौं : बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ विधेयक संशोधन विषयक अन्तरसंवाद कार्यक्रम सम्पन भएको छ। पूर्वसुरक्षाकर्मी परिषद् नेपालले आइतबार राजधानीमा आयोजना गरेको कार्यक्रममा सैनिक एकल महिला तथा घाइते संकीकी शोभा बिसीले आफ्ना पीडा पोखिन्। आफू यस लडाइँमा २१ वर्षको उमेरदेखि खटिरहेको उनले बताइन्। कुन कानुनले सुरक्षाकर्मीको परिवारलाई सम्बोधन गर्न सक्छ भनेर राज्यले अध्ययन गरी पीडितलाई न्याय दिन आवश्यक परे संशोधन गर्नुपर्ने उनले जनाइन्। त्यसैगरी, १७ वर्षको उमेरमै एक्लो भएकी अर्की पीडित ममता नगालले कार्यक्रममा प्रश्न गर्दै भनिन्, खै मेरो मानव अधिकार ? खै मेरा लागि न्याय ? मैले उजुरी दिएको छु। तर, किन मेरो मुद्दा तामेलीमा गयो ? अमर प्रहरी परिवार संघकी महासचिव रामकुमारी थापाले कानुनले कुनै पनि नागरिकलाई विभेद गर्न नमिल्ने बताइन्। लडाइँमा गएर होमिने रहर कसैलाई हुँदैन। तर, राज्यको कर्तव्य पालना गर्न बालबच्चा छाडेर ज्यान होमेका छन्, गुनासो गर्दै उनले भनिन्, सुुरक्षाकर्मीका मुद्दा तामेलीमा राखिएको छ। यसमा हाम्रो घोर आपत्ति छ। हामीले न्याय कहिले पाउने ? सुरक्षा सल्लाहकार सहायक रथी डा प्रेमसिंह बस्नेतले घाइते, अपांग र द्वन्द्वपीडितलाई दिने सुविधामा पनि विभेद रहेको बताए। त्यसैगरी अवकाश प्राप्त सशस्त्र प्रहरी अतिरिक्त महानिरीक्षक डाठाकुरमोहन श्रेष्ठले विधयक संशोधनका लागि विभिन्न सुझाव पेस गरे। कार्यक्रममा अधिवक्ता शर्मिला विष्टले विषयवस्तु उपर एक प्रस्तुति दिँदै छानबिनमा नपरेका उजुरीको छानबिन गरी सुनुवाइ कहिले सुरु गर्ने, तामेलीमा रहेका उजुरीको हैसियत के हुने, अन्यायमा परेका राष्ट्रसेवक र तीनका परिवारले न्याय माग्न कहाँ जानेलगायतका प्रश्न गरिन्। उनले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ को संशोधन मस्यौदाको प्रस्तावमा नीतिगत सुधार हुनुपर्ने सुझाव दिँदै आयोगले कार्य सम्पादन गर्दा आतंककारी तथा विध्वंसात्मक कार्य (नियन्त्रण तथा सजाय) ऐन २०५८ समेतको भावनालाई मध्यनजर गरी कार्य सम्पादन गर्नुपर्ने बताइन्। पीडित भनी निवेदन दायर गर्न आएपछि तत्कालीन अवस्थामा पक्षको आधारमा विभेद गर्न नमिल्ने बताउँदै राज्यले न्यायिक दृष्टिकोणबाट समान रूपमा हेर्नुपर्ने पनि सुझाव दिइन्।"
पुल बनाउन बेवास्ता,"भोजपुर : ठेकेदार कम्पनीको लापरबाहीले निर्माणका क्रममा भाँचिएको कावाखोलाको पुल महिनौं बित्दासमेत निर्माण सुरु हुन सकेको छैन। ५ करोड लागतको दक्षिणी हतुवागढी गाउँपालिका२, रानीबास र रामप्रसाद राई गाउँपालिका५, मानेभन्याङ जोड्ने उक्त पुलको पुनः निर्माण अलपत्र बनेको हो। गत मंसिर ११ गते प्रदेश १ सरकारको पहलमा स्वीस सरकारको ५ करोड अनुदान सहयोगबाट बनेको उक्त पुलको पुनः निर्माणमा बेवास्ता देखिएको छ। २०७८ चैत मसान्तसम्म काम सक्ने सर्वपक्षीय निर्णय भए पनि अहिलेसम्म उक्त पुल बेवारिसे अवस्थामै रहेको छ। पुल नहुँदा दक्षिणी भेगका नागरिकहरू जोखिम मोलेरै खोला पार गर्ने गरेका छन्। महिनौं बितिसक्दा पुलको निकासमा कसैले पनि चासो नदेखाएको स्थानीयको गुनासो छ। काम गर्दा गल्ती हुन्छ। के कारणले भाँचियो भन्ने विषयमा खोजी त गर्नुपर्ला नि ! तर पुल भत्किएको यतिका समयसम्म पुल बनाउने कुनै काम सुरु नहुँदा सास्ती बढेको छ, स्थानीय नारायणप्रसाद निरौलाले भने। भोजपुर मानेभन्ज्याङ रानीबास घोडेटार सडकखण्डमा पर्ने उक्त पुलको काम २०७७ असार मसान्तसम्म सक्नुपर्ने प्रावधान थियो। तर, समयमा सम्पन्न नभएपछि पुनः म्याद थपिएको थियो। निर्माण सामग्री नै गुणस्तरहीन भएको प्राविधिक अनुगमनले देखाएको छ। ४५ मिटर लम्बाइ र ६ मिटर चौडाइ रहने उक्त पुल निर्माणका क्रममा बीचैमा भाँचिएको थियो। डिजाइन अवधि ८० वर्ष र भूकम्प प्रतिरोधी रहने भनिएको उक्त पुल भाँचिएको ८ महिना बित्दा पनि बेवास्ता गरिएको घोरेटारका स्थानीय इन्द्र थापाले बताए। पुल निर्माणले सदरमुकामबाट दक्षिण हुँदै तराईसँग सीधा जोड्नाले सहज पहुँच पुग्ने भए पनि पुलको दुर्दशाले निराशा थपिदिएको उनी सुनाउँछन्। यस्तो वर्षात्मा खोला तर्नै मुस्किल हुन्छ, दुर्घटना बढ्ने सम्भावना छ। वैकल्पिक मार्ग नहुनाले झनै समस्या थपिएको छ, उनी भन्छन्, नाफामुखी योजना हुनाले सर्वसाधारण जनताको सपना पनि अधुरै हुन्छ, ठेकेदार कम्पनीको चरम लापरबाहीले भत्किएको पुल निर्माणको कुनै सुरसार छैन। पुलको निर्माण कार्यलाई चाँडो सुचारु गराउने प्रक्रिया बढाइरहेको हतुवागढी गाउँपालिका अध्यक्ष प्रेमकुमार राईले बताए। उनले भने, हामीले पुल पुनः निर्माण चाँडो सुरु गर्न भनिरहेका छौं। उनीहरूले पनि चाँडो थालनी गर्ने वचन दिँदै आएका छन्। पुल नहँुदा दक्षिणी भेगका नागरिकलाई सदरमुकाम धाउन धेरै नै सास्ती भएको छ। पुलको कामलाई गति दिने पहलदारीमा मेरो प्राथमिकता रहनेछ। पिलर खण्ड र आइरन ट्रस्ट गरी फरकफरक टेन्डरमा निर्माणाधिन उक्त पुलको निर्माण कार्यमा केहि कमी आएका कारण भत्किएको हुनसक्ने पूर्वाधार विकास कार्यालय भोजपुरले जनाएको छ। निर्माण क्रममा भाँचिएको पुलको विषयमा अहिले पनि अनुसन्धान भइरहेको संयोजक चौधरीले बताए। भने, पुल भाँचिएपछि यसको पुनः निर्माणमा लागेका छौँ। काम गर्दै जाने क्रममा केही ढिलाइ भएको छ। वर्षायाम सुरु भएकाले तत्काल काम सुरु गर्ने अवस्था छैन। प्रादेशिक सडक पुल आयोजना प्रदेश १ का संयोजक सूर्यनारायण चौधरीले आगामी फागुन, चैत महिनासम्ममा पुनः निर्माण सकेर प्रदेश सरकारलाई जिम्मा लगाउने जनाए। उनका अनुसार पुल निर्माण कार्य सकेसम्म चाँडै गर्ने योजना भए पनि प्राविधिक रूपमा केही ढिलाइ भएको बताइएको छ।"
लोमान्थाङमा डिजिटल प्रोफाइल निर्माण,"जोमसोम: उपल्लो मुस्ताङको लोमान्थाङ गाउँपालिकाले डिजिटल प्रोफाइल (पाश्वचित्र) निर्माण गरेको छ। लोमान्थाङले आइतबारदेखि गाउँपालिकाको समग्र वस्तुगत अवस्था झल्किने डिजिटल प्रोफाइल (पाश्वचित्र) कार्यान्वयनमा ल्याएको हो। डिजिटल प्रोफाइल डेटा बेस म्यानेजमेन्ट सिस्टम एक अनलाइन सफ्टवयर हो। यसभित्र सम्बन्धित निकायको समग्र विषयवस्तु समेटिएको हुन्छ। डिजिटल प्रोफाइल अभिलेखमा गाउँपालिकाको ५ वटै वडाहरुको जनसंख्या, जाति समुदाय र भुगोलको तथ्यांक समेटिएको छ। यस्तै, गापाको सामाजिक तथा आर्थिक विवरण, रहनसहन, धर्म, संस्कृति, शिक्षा, कृषि, स्वास्थ्यलगायतका सम्पूर्ण विषयवस्तुको अभिलेखीकरण गरिएको छ। संघीयता कार्यान्वयसँगै देशका सबै पालिकाहरुलाई यसप्रकारको डिजिटल प्रोफाइल प्रणाली कार्यक्रम अनिवार्य गराइएपनि बहुभाषिक प्रणाली र पब्लिक ड्यासबोड प्रणाली सफ्टवेयर लोमान्थाङसहित हालसम्म ८ वटा स्थानीय तहले मात्र निर्माण गरेका छन्। यसमा अंग्रेजी र नेपाली दुबै भाषामा अभिलेखीकरण गरिएको हुन्छ। लोमान्थाङले आफ्नो पालिकाको समग्र तस्बिर अभिलेखीकरण गर्ने धारणा बनाइएपछि यो प्रक्रिया अघि बढेको गाउँपालिकाका अध्यक्ष टसी नर्बु गुरुङले जानकारी दिए। यसप्रकार डिजिटल प्रणालीले पालिकाको नियमित कार्यसम्पादनमा सहजता प्रदान गर्ने अध्यक्ष गुरुङले उल्लेख गरे। गाउँपालिकाले आफ्नो पालिकाको डिजिटल प्रोफाइल प्रणाली सफ्वेयर निर्माण तथा प्राविधिक कार्यको जिम्मा स्मार्ट टेक नेपाल प्रालिलाई जिम्मा दिएको थियो। लोमान्थाङले चालु आर्थिक वर्षको बजेटमार्फत कामको जिम्मा दिएपछि प्रालिले माघदेखि सफ्वेयर तथा प्राविधिक कार्य अघि बढाएको थियो। यसका लागि पालिकामा आवद्ध कर्मचारीले घरघरमा पुगेर विविध पक्षको तथ्यांक संकलन गरेका थिए। डिजिटल प्रोफाइलडेटा बेस मेनेजमेन्ट सिस्टममा पालिकाको सर्वे वडाहरुमा सर्वेक्षण गरिएको विवरणलाई प्रणालीमा आवद्ध गराईन्छ। यसलाई समयानुकल गाउँपालिका र त्यहाँ कार्यरत कर्मचारीले अपडेट गर्ने काम हुन्छ प्रालिका विज्ञसहितको टोलीले तयार गरेको यसप्रकारको डिजिटल प्रणाली सफ्टवयर ३ महिनामा तयार गरिएको हो। गण्डकी प्रदेशका सांसद इन्द्रधारा बिष्टको रोहबरमा प्रालिका कार्यक्रम प्रतिनिधि अमुल दाहालको टोलीले गाउँपालिकालाई आइतबार हस्तान्तरण गरेको छ।"
मधेस प्रदेशको बजेट सर्वसम्मतले पारित,"धनुसा: मधेस प्रदेशको आर्थिक वर्ष २०७९०८० को बजेट सर्वसम्मतले पारित भएको छ। आइतबार बसेको प्रदेशसभा बैठकबाट आगामी आर्थिक वर्षको बजेट सर्वसम्मतले पारित भएको हो। प्रदेशसभाको बैठकमा अर्थमन्त्री शैलेन्द्रप्रसाद साहले पेस गरेको आर्थिक विधेयक, २०७९ र कर तथा गैरकर राजश्व लगाउने तथा उठाउने सम्बन्धमा व्यवस्था गर्न बनेको विधेयक सर्वसम्मतले पारित भएपछि बजेट पारित भएको हो। यसअघि शनिबार प्रदेशसभाबाट विनियोजन विधेयक पारित भएको थियो। यही असार १ गते मधेस प्रदेशका अर्थमन्त्री साहले आव २०७९०८० का लागि ४६ अर्ब ८८ करोड ९ लाख ४६ हजार रुपैयाँको बजेट प्रस्तुत गरेका थिए। बजेट पारित भएपछि प्रदेशको प्रदेशसभा बैठक अनिश्चितकालका लागि स्थगित भएको छ।"
श्रीलंकाबाट सिक्ने कि ?,"टापुमुलुक श्रीलंका कुनै बेला दक्षिण एसियामै सबैभन्दा धेरै प्रतिव्यक्ति आम्दानी भएको मुलुक थियो। तर, लंका अहिले यसरी ओरालो लाग्दै गयो कि टाट पल्टिएर स्कुल खोल्न नसक्ने अवस्थामा पुगेको छ। इन्धन सकिएर गाडी चलाउन रोक लगाउने विश्वकै एकमात्रै मुलुक भएको छ। कतिसम्म भने अहिले नेपाली नेताहरूले उदाहरण दिइरहने समृद्ध मुलुक सिंगापुर स्वतन्त्र हुँदा १० वर्षमा श्रीलंका जस्तो हुने लक्ष्य राखेको थियो। तर, अहिले श्रीलंका ठीक उल्टो उदाहरण हुन पुगेको छ। विश्वका राष्ट्रहरू कसरी श्रीलंका जसरी टाट उल्टनबाट बच्ने भनेर सोच्न बाध्य भएका छन्। नेपाल त्यसबाट अछुतो हुने कुरै भएन। तर, हाम्रो शासन सत्तामा बसेकाहरूको सोच र व्यवहार दुवै हेर्दा अछुतो भए झै देखिन्छ। उनीहरू श्रीलंका उन्मुख अर्थतन्त्रकाबारे एकरति पनि चिन्तित छैनन्, बरु लंकाको राजापाक्षे परिवारले जसरी नै राष्ट्रिय ढुकुटीलाई मनलाग्दी प्रयोग गर्नमा मस्त छन्। आगो लाग्यो बस्तीमा मस्तराम मस्तीमा जस्तो गरी हाम्रा शासक आफ्नै दुष्कर्ममा उद्धत छन्। श्रीलंका टाट पल्टिएको विदेशी ऋणको भारले हो। विदेशी मुद्राको अभावले हो। अर्थतन्त्रको आकारको आधाभन्दा कम ऋण हुनुसम्मलाई आर्थिक सिद्धान्ततः स्वाभाविक मानिन्छ। तर, श्रीलंकामा भने ७० प्रतिशतभन्दा ज्यादा वैदेशिक ऋण थियो। त्यसलाई तिर्न आवश्यक वैदेशिक मुद्राको सञ्चिति भएन। अनि वैदेशिक मुद्रा नभएर कुनै पनि सामान किन्न पनि सकेन। इन्धनसमेत किन्न नसकेर बिक्री बन्दै गर्यो। स्कुलसमेत चलाउन सकेन। राज्य पूर्णतः असफल अवस्थामा पुग्यो। त्यस्तो अवस्था ल्याएको अरू कसैले होइन, दुई दशकदेखि एकछत्र सत्तामा राज गरेको राजपक्ष परिवारले हो। राजापाक्षे परिवारकै सदस्य राष्ट्रपति, प्रधानमन्त्री र मन्त्रीहरू भएको भयै भए। नातावाद, कृपावाद र परिवारवादले शासन कब्जा गर्यो। मुलुक तवाह भयो। नेपालमा पनि वैदेशिक मुद्रा भित्रने मुख्य आधार रेमिट्यान्सको प्रवाह बढ्न सकेको छैन। अत्यावश्यक हैन कि नभए पनि हुने वस्तुको आयातलाई सरकारले पूरापूर छुट दिएको छ। जस्तो कि गुट्खा, रजनीगन्धा र चकलेट। बिचौलियालाई नै बजेटमा राजस्वका दर हेरफेर गर्ने डाडुपन्युँ सुम्पिएर राष्ट्रिय उद्योगहरूलाई नोक्सानमा पुर्याउने तर आयातलाई प्रश्रय दिने दर तय गरिएको छ। त्यस्तो आर्थिक अपराध गर्ने अर्थमन्त्रीले राजीनामा दिए पनि त्यसलाई सच्याउन प्रधानमन्त्रीले कत्ति दिलचस्पी राखेका छैनन्। उनको ध्यान आफ्नो पार्टीको पनि गुटका सदस्यहरूको व्यवस्थापनमा छ। सत्ताधारी दलहरूलाई फेरिफेरि मन्त्री बनाउने अवसर दिएर राज्यसत्ता भनेको पालैपालो उपयोग गर्ने वस्तु बनाइएको छ। जनताले त्यसलाई सबैले पालैपालो लुट्ने तरिकाका रूपमा बुझेका छन्। त्यसैले गणतन्त्र र संघीयताप्रति चरम वितृष्णा पैदा भएको छ। लोकतन्त्रप्रतिको बुझाइ नै नकारात्मक हुन थालेको छ। नेपालको पनि मुलुकको वैदेशिक ऋण क्रमशः वृद्धि भइरहेको छ। निर्यात गरेर विदेशी मुद्रा भित्रनुको सट्टा आयातका लागि मुद्रा बाहिरिएको छ। शोधनान्तर स्थिति ऋणात्मक छ। तर, सत्ताधारी दलहरूलाई चिन्ता एउटै छ कि सत्ता कसरी जोगाउने ? कसकसलाई कसरी खुसी बनाएर सत्तामा टिकिरहने ? कुन व्यापारीलाई फाइदा हुने गरी राजस्वको दर निर्धारण गर्ने ? कुन राजनीतिकर्मीलाई मन्त्री बनाइदिएर सुविधा दिने ? यो गैरजिम्मेवारीको पराकाष्ठा हो। यतिसम्म बेपरवाह सरकार हुनुकै कारण हो, गएको स्थानीय तह निर्वाचनमा कतिपय महत्वपूर्ण पालिकाहरूमा दलका उम्मेवार तिरस्कृत भए र स्वतन्त्र उम्मेदवारहरू विजयी भए। तर, दल र शीर्ष नेताहरूको व्यवहार कत्ति बदलिएको छैन। जसै श्रीलंकामा त्यहाँका राष्ट्रपति गोटाबाया राजापाक्षेले सरकारी निवास नै छाडेर भाग्नुपर्यो। जनताले राष्ट्रपति निवासबाट कब्जा जमाए। राज्य र नेताहरूको त्यो विद्रुप अवस्था नेपालमा नआओस् भनेर श्रीलंकाबाट छिटोभन्दा छिटो पाठ सिक्नुपर्छ। होइन भने अरूले रामराममात्रै भन्ने स्थिति बन्न सक्छ।"
१० दिनमै १०१५ प्रतिशत खर्च,"काठमाडौं : चालू आर्थिक वर्ष पुँजीगत खर्च लक्ष्यको आधा अर्थात् ५०११ प्रतिशत मात्रै भएको छ। पुँजीगत बजेट भने ३ खर्ब ७८ अर्ब ९ करोड ७७ लाख रुपैयाँ थियो। त्यसमध्ये यही असार २५ गतेसम्म १ खर्ब ८९ अर्ब ४८ करोड १७ लाख मात्रै खर्च भएको हो। त्यो पनि अन्तिम घडी धेरै हिस्सा सकिएको छ। यसले विगतझैं यो वर्ष पनि विकास बजेट असारमा मात्रै खर्च गर्ने प्रवृत्तिले नछाडेको देखाउँछ। असार १५ देखि २५ गते अवधिमा १०१५ प्रतिशतले आक्रामक खर्च भएको छ। असार १५ पछि प्रत्येक दिन खर्चको अंश अधिक भएको महालेखा नियन्त्रक कार्यालयको विवरणले देखाउँछ। दैनिक बजेटरीमा असार २५ गते सबैभन्दा बढी बजेट खर्च भएको छ। दैनिक बजेटरी विश्लेषण गर्दा १५ गते ९ करोड ६३ लाख, १६ गते १ अर्ब ६३ करोड ३ लाख, १७ गते १ अर्ब २५ करोड ४७ लाख, १८ गते ५ करोड २४ लाख, १९ गते १ अर्ब २६ करोड ६० लाख, २० गते २ अर्ब ५ करोड ४८ लाख, २१ गते ३ अर्ब ३७ करोड ४६ लाख, २२ गते ३ अर्ब ५७ करोड १३ लाख, २३ गते ४ अर्ब ७९ करोड ७१ लाख, २४ गते ५ अर्ब ६५ करोड ९९ लाख रुपैयाँ खर्च भएको छ। सबैभन्दा बढी अन्तिम निकासा भुक्तानीका दिन अर्थात् २५ गते १४ अर्ब ७२ करोड ७४ लाख खर्च भएको छ। चालू आवको वार्षिक खाताबन्दीका क्रममा प्रदेश तथा स्थानीय तहमा सञ्चालित प्रणालीहरू असार २५ गते राति १२ बजे बन्द गरिएका छन्। सो दिनसम्म मात्रै निकासा भुक्तानी गर्न महालेखा नियन्त्रक कार्यालयले कोष तथा लेखा नियन्त्रक कार्यालयहरू, प्रदेश लेखा नियन्त्रक कार्यालयहरू, प्रदेश लेखा कार्यालयहरू र स्थानीय तहहरूलाई असार २४ गते निर्देशन दिएको थियो। अत्यावश्यकीय निकासा भुक्तानी भने असार मसान्तसम्म गरिने महालेखाले जानकारी दिएको छ। गतिलो बजेटरी प्रणाली, प्रभावकारी योजना नहुँदा र भुक्तानीमा ढिलाइका कारण अन्तिममा बजेट सक्ने प्रवृत्तिमा सुधार हुन सकेको छैन। यस आवमा सुरुवाती महिनामै झिनो खर्च हुँदा, कुनै दिन यस्तो खर्च शून्य त कुनै दिन ऋणात्मक हुने गरेकाले असार अन्तिममै आएर बढी भएको तथ्यांकले देखाउँछ। गत पुस १५ गते यस्तो खर्च ८३ लाखले घटेको थियो। माघ १५ गतेका दिन खर्चनै भएको थिएन। सरकारले तेस्रो त्रैमाससम्म खासै खर्च गर्न सकेन। तर, अन्तिम चौथो त्रैमास, अझ असार दोस्रो सातापछि मात्रै आक्रामक रूपमा खर्च बढायो। यस्तो अन्तिममा आएर खर्च गर्ने गलत प्रवृत्तिले मुलुकको विकास प्रभावित बनेको विज्ञहरू टिप्पणी गर्छन्। यस्तो प्रवृत्तिको मुख्य कारण बजेटरी प्रणाली, जवाफदेहिता र खर्च गर्ने पद्धति नै नरहनु रहेको अर्थविद् डा डिल्लीराज खनाल औंल्याउँछन्। उनकाअनुसार व्यवस्थित भुक्तानीमा कमीदेखि अन्तिममा आएर गरिने रकमान्तर पनि मुख्य विकृति हो। विनियोजन ऐनले कुल बजेटको १० प्रतिशतभन्दा बढी रकमान्तर गर्न पाइँदैन भनेको छ। तर, ३० प्रतिशतभन्दा बढी रकमान्तर भएको अर्थविद् डा खनाल बताउँछन्। जति आम्दानी हुन्छ त्यसलाई बजेट खर्चको भुक्तानीको परिपाटी हुन्छ। त्यो परिपाटी नभएकाले पनि बैंकिङ प्रणालीमा लगानी योग्य पुँजी (तरलता) अभावदेखि विदेशी मुद्रा विनिमय सञ्चितिमा प्रभावलगायत समस्या आउँछ, उनी भन्छन्। उनका अनुसार खर्च ढिलाइले मुख्यतः सरकारले लक्ष्य प्राप्त गर्न सक्दैन। यसले एक प्रकारको विसंगति बढाएको छ। योजनाबद्ध ढंगले लक्ष्य तोकेअनुसार प्रत्येक दिन कसरी खर्च भएको छ भनेर अनुगमन गर्ने र खर्च भएन भने किन भएन भनेर पहल गर्ने प्रणाली भएन। अनुगमनको जिम्मा मन्त्रिपरिषद्देखि अर्थ मन्त्रालय, योजना आयोग सबैको सामूहिक समन्वयमा कार्यान्वयन गर्नुपर्यो, उनी भन्छन्, मूल रूपमा कोही जवाफदेही नै भएन। बजेट आएपछि समयमै ठेक्कापट्टा गरेर कार्यान्वयन गर्नुपर्यो। ठेक्कापट्टा नै ढिला हुन्छ। निकासा समयमै हुन्छ। तर, त्यो विविध कारणले खर्च नगरी राखेर वर्षको अन्त्यमा गर्छन्। अर्का अर्थविद् डा विश्वम्भर प्याकुरेल अन्तिममा आएर एकैपटक पुँजीगत खर्च बढ्दा यसले मुद्रास्फीतिलाई जोड दिने, अनुत्पादित क्षेत्रमा जाने खतरा बढ्ने बताउँछन्। पछि खर्च गर्ने क्षमता वृद्धि हुन्छ भने त्यो क्षमता पहिला नै किन वृद्धि हुन सकेन ?, डा प्याकुरेल भन्छन् । उनले भने, राष्ट्रिय गौरवका परियोजना भनेर २२ वटा जति छुट्याइएको छ। गौरवको परियोजना भनेर छुट्याउनु नै गलत हो। कतिपयमा फिजिविलिटी अध्ययन नै पूरा भएको छैन। तर, राष्ट्रिय गौरवको नामबाट पैसा खर्च गर्नु पनि अराजकता भएको उनी बताउँछन्। कुनै पनि योजना, नीति प्रस्ट नभएको परियोजनामा पैसा छुट्याएपछि खर्च हुन सक्दैन। १५२० वर्षदेखि खर्च हुन सकेको छैन, उनी भन्छन्, कुनै परियोजनामै छुट्याएको बजेटको १५२१ प्रतिशत मात्रै खर्च भएको छ। यसैले हामीले यसलाई प्रतिष्ठाको विषय बनाएर खर्च हुन नसक्ने परियोजनालाई अल्झाएर राख्नु भएन। झन् अहिले आर्थिक संकट भएका बेला। उनका अनुसार परियोजनामा छुट्याएको रकम शतप्रतिशत अख्तियारी दिएर पनि खर्च नभएका घटना छन्। यसमा ठेकेदारसँग कमिसनको कुरा नमिलेर, मन्त्रीसचिवको कमिसनको कुरा नमिलेर पनि खर्चमा ढिलाइ भएको उनको बुझाइ छ। भन्छन्, यसोभन्दा राम्रो नसुनिने तर वास्तविकता यही हो । मन्त्री फेरिएपिच्छे परियोजना प्रमुख, सचिवस्तरका मान्छेलाई वर्षमै ६७ पटक सरुवा गरिने प्रवृत्तिले पनि नयाँ आएर कुरा बुझेर छिटो काम गर्न नसक्दा खर्च समयमा नभएको उनको तर्क छ। उनका अनुसार कतिपय परियोजनामा प्रविधि र दक्ष्य जनशक्तिमा दातृ निकायको मनोपोली हुन्छ। महालेखा नियन्त्रक कार्यालयका प्रवक्ता नवराज ढुंगाना भने आर्थिक वर्षको सुरुवाततिर अर्थात् खर्च गर्न विनियोजन बजेट नै कम (करिब १७ प्रतिशत) मात्रै छुट्याउने भएकाले पहिलो त्रैमासमा कम खर्च हुने तर्क गर्छन्। यस्तै दोस्रो त्रैमासिक र तेस्रो त्रैमासमा पेपर वर्कमै बढी समय जाने भएकाले पनि अन्तिममा बढी खर्च हुन गएको ढुंगानाको भनाइ छ।टेन्डर निकाल्नुपर्यो। बोलकबोल गर्दा, सम्झौता गर्दा, कार्यादेश दिँदा यसअवधिसम्म साढे २ महिनादेखि ३ महिना (दोस्रो त्रैमासिक) लाग्छ। २० लाखभन्दा बढीको काम गर्नुपर्यो भने यति अवधि प्रक्रिया टुंग्याउनमै लाग्छ, उनी भन्छन्, कार्यादेश दिएर पनि कामको भुक्तानी नतिजा आउन अर्को २३ महिना कुर्दा दोस्रो त्रैमासमा सुरुवाती पुँजीगत खर्च लेख्न थाल्छौं। अर्को कारण पहिला गरेको कामको भुक्तानी पछिपछि गर्ने प्रवृत्तिले गर्दा चौथो त्रैमासमा बढ्ने गरेको उनी स्वीकार गर्छन्। असोज, कात्तिकमा काम भइसकेको छ। तर, यसको अनुगमन, भेरिफिकेसन, प्राविधिक निरीक्षणको प्रक्रिया गरेपछि भुक्तानी दिने समय अन्तिममै बढी चाप पर्न जान्छ, उनी भन्छन्, बजेटको खर्च गर्ने क्षमताको बढी अंश पनि अन्तिमतिर हुन्छ। किनभने हामीले राजस्व उठ्नेलाई पनि जोड्दै लैजानुपर्छ। गभर्नरको ट्रेजरीमा पैसा हुँदैन। यसो हुँदा बिजनेस हाउसहरूले राजस्व तिर्दै जान्छन्। व्यक्तिहरूले कर तिर्दै जान्छन्। वैदेशिक सहायताको पैसा आउन थालेपछि सरकारसँग पैसा हुन्छ। यस्तो धेरै पैसा प्रायः तेस्रो त्रैमासिक लागेपछि हुने भएकाले पनि भुक्तानीको खर्च पनि बढी हुने गरेको हो। अर्को कुरा बजेटबाट समयमा खर्च नभएको शीर्षकबाट खर्च हुने शीर्षकमा रकमान्तर तेस्रो त्रैमासदेखि नै हुने भएकाले पनि खर्च अन्तिममा देखिएको उनको भनाइ छ। उनका अनुसार खर्च ढिलाइको प्रवृत्ति बदल्नै नसकिने भन्ने होइन। हाम्रो कार्यप्रणालीलाई अलिकति सुधार गर्नै पर्ने देखिएको छ। बजेट लोकेसन अगाडि अर्थात् साउनदेखि सारेर संविधानले नै जेठ १५ गते सार्यो। तर, खर्च गर्ने प्रवृत्ति अघि सार्न नसकेको र यो प्रणालीलाई सबै तहबाट सुधार गर्न जरुरी भएकामा उनी पनि सहमत छन्। अर्थ मन्त्रालयका प्रवक्ता ढुण्डीप्रसाद निरौला असार अन्तिममा आएर खर्च हुने र अन्तिममै आएर भुक्तानी हुने गरेको स्वीकार गर्छन्। यसो हुनुको कारण विभिन्न मन्त्रालयले आफ्ना बजेट उपशीर्षक अर्थात् विभिन्न कार्यक्रममा छुट्याएको रकम सोही शीर्षका तोकेको, प्रधानमन्त्री कार्यालयमा प्रतिबद्धता जनाएको र अर्थ मन्त्रालयमा बुझाएको बजेट कार्यान्वयन कार्यविधिअनुसार काम गरेको भए यस्तो अवस्था नआउने निरौलाको भनाइ छ। तर, विकास मन्त्रालयहरूले त्योअनुसार खर्च गर्न सकेनन्, उनी भन्छन्, अर्को समस्या, ३ तहको सरकारमा संघको संरचनामा ४६ हजार दरबन्दी रहने गरी सुरु भएकामा अहिले ५३ हजारभन्दा बढी पुगेको छ। संघमा दरबन्दी आवश्यकताभन्दा बढी सिर्जना गरेर बढाउनेक्रम छ। यसले जनशक्ति नियुक्त गरेर काम गर्दा ढिलाइ हुन जान्छ। यसपछि तलबभत्ता जस्ता खर्च बढ्दा पनि पुँजीगत खर्चमा भने विलम्ब भएकै हो। सबैतिर स्वीकृत भए पनि अर्थ मन्त्रालयले सहमति नदिँदा भुक्तानी रोकिएको भन्ने गुनासो पनि भएको सुनिएको उनी बताउँछन्। मन्त्रालयहरूले एउटा बजेट शीर्षकमा १० करोड लगेका छन् र अर्कोमा १ करोड लगेका छन्। तर, १० करोड खर्च गर्न लगेको शीर्षकको खर्च हुँदैन। यसलाई अर्को शीर्षकमा खर्च गर्न रकमान्तरको माग बढ्ने गरेको छ, उनी भन्छन्, रकमान्तरमा कार्यक्रम संशोधन गर्ने लगायतका प्रक्रियाले समय खान्छ। गैरबजेटरी खर्च साढे ३ अर्ब अर्थ मन्त्रालयले अरू मन्त्रालयलाई कार्ययोजनाअनुसार खर्च गर्न भनेको हुन्छ । तर, धेरैले गैरबजेटरी खर्च गर्छन्। चालू आवमै साढे ३ अर्बभन्दा बढी यस्तो खर्च भएको प्रवक्ता निरौलाको भनाइ छ। बजेट महाशाखाका अनुसार सो रकम बराबरको गैरबजेटरी माग भएको छ। यस्तो गैरबजेटरी माग, रकमान्तर कार्यक्रम संशोधनले पनि विकास खर्चमा विलम्ब हुन गएको उनी बताउँछन्। उनकाअनुसार वैदेशिक सहायतामा जोडिएका कतिपय प्रत्यक्ष रकमहरू असारको खाता बन्द हुने बेला जसरी पनि वर्षभरिको खर्च कोलेनिकामा प्रविष्ट गर्न नसके सो वर्षको खर्चमा गणना नहुने भएकाले पनि अन्तिममा आएर जसरी पनि खर्च चढाइन्छ। कार्यक्रम योजनाअनुसार मन्त्रालयले समयमा काम गर्न नसकेकाले पनि ढिलाइ भएको उनले बताए। यस्ता प्रवृत्ति कम भए समयमा खर्च देखिन्थ्यो। दराजमा थन्क्याइयो प्रतिवेदन जेठ १५ देखि असार तेस्रो सातासम्ममा मात्रै ४०४५ प्रतिशत खर्च गर्छन्। यो प्रणाली भएन। सिंगो बजेटरी, भुक्तानी प्रणाली भएन। यी सबैमा सुधारको खाँचो छ भनेर ४ वर्षअघि उच्चस्तरीय सार्वजनिक खर्च पुनरावलोकन आयोग २०७५ को प्रतिवेदनमार्फत सुझाव दिइएको थियो। डा खनालको नेतृत्वमा ५ सदस्यीय टोलीले बुझाएको उक्त प्रतिवेदन कार्यान्वयनमा आएको छैन। कार्यान्वयन भए असार अन्त्यमा आएर खर्च हुने प्रवृत्ति अन्त्य हुने उनको दाबी छ। यद्यपि आगामी आवको वजेटले पनि कार्यान्वयन गर्ने भनेको छ। यसअघि पनि कार्यान्वयन गर्दै लगिने भनेर उल्लेख गरे पनि प्रतिवेदन दराजमा थन्क्याइएकाले लागू नभएको उनको गुनासो छ। समग्रमा सरकारले समयमा पुँजीगत खर्च गर्न नसक्दा अर्थतन्त्र नै प्रभावित बन्ने गरेको छ। नेपाल उद्योग परिसंघका अध्यक्ष विष्णुकुमार अग्रवाल समयमा खर्च नहुनु नेपालको अर्थतन्त्रको ठूलो दुर्भाग्य भएको बताउँछन्। यसले गर्दा बैंकिङ प्रणालीमा लगानीयोग्य पुँजी (तरलता) अभाव हुने गरेको बैंकरहरूको बुझाइ छ। यसमा निजी लगानीकर्ताले गुनासो गर्दै आएका छन्।"
भुक्तानी लिन हतारहतार काम,"रामेछाप : रामेछापको सेलेघाट मन्थली सडकमर्मत र स्तरोन्नतिको काम तीव्र रूपमा भइरहेको छ। सडक दिगो बनाउने र गुणस्तरीय काम गर्नेभन्दा पनि निर्माण कार्य सकेर भुक्तानी लिन हतारले गर्दा धुलो सडकमाथि अलकत्रा हालेर सडक कालोपत्र गर्ने काम भइरहेको छ। सडक कालोपत्र गर्दा सडकको धुलो हटाएर गर्नुपर्ने भए पनि निर्माण व्यवसायीले भने झारा टार्न कुचोले बढारेर कालोपत्र गरिरहेका छन्। निर्माणबारे सडक डिभिजन कार्यालयका खुर्कोटका प्राविधिक शंकर कार्की सवारीसाधनको आवतजावत निरन्तर रहेकाले धुलो हटाउन नसकिएको बताउँछन्। यातायातका साधनलाई दोष देखाए सरकारी निकायका प्रतिनिधि कार्की आफैं निर्माण व्यवसायीलाई ढाकछोप गरिरहेका छन्। सडक स्तरोन्नति र मर्मतमा देखिएको लापरबाहीको बारेमा जिज्ञासा राख्दा कार्यालयले नियमित रूपमा प्राविधिक खटाएको र अनुगमन भइरहेको निमित्त कार्यालय प्रमुख लक्ष्मीदत्त जोशी बताउँछन्। तर, जोसीले यस्तो बताइरहँदा भने सोही कार्यालयका प्रतिनिधि शंकर कार्की मजदुरलाई देखावटी निर्देशन दिएर बसेका छन्। करिब २५ लाख रुपैयाँ बराबरको मर्मत र स्तरोन्नतिको काम पाएको सेतीदेवी निर्माण सेवाले सेलेघाटदेखि खिम्तीसम्म सडक मर्मत गर्नुपर्ने हुन्छ। यस्तै, सडकको नालाको जिम्मा पाएको गडवारी निर्माण सेवाले नाला निर्माण सम्पन्न गरिसकेको भए पनि भित्ता भत्किएको माटोले सबै पुरिसकेको छ। निर्माण व्यवसायीको लापरबाही र सरकारी संयन्त्रको फितलो अनुगमनले उक्त सडक बर्सेनि भत्किने र निर्माण गर्नुपर्ने हुन्छ।"
कटारीमा ९० प्रतिशत खर्च,"उदयपुर : उदयपुरको कटारी नगरपालिकाले चालू आर्थिक वर्षमा कुल बजेटको झण्डै ९० प्रतिशत रकम खर्च गरेको छ। नगरपालिकाले चालू आवमा विनियोजित गरेको ८० करोड ४६ लाख ५० हजार ५६४ रुपैयाँ ५ पैसा बजेटमध्ये ८९ दशमलव ९३ प्रतिशत खर्च गरेको हो। खर्च बजेट सार्वजानिक गर्दै नगरपालिकाका प्रमुख प्रशासकीय अधिकृत अनिल किराँतीले कुल बजेटको चालू खर्च ९२ दशमलव ९६ प्रतिशत र पुँजीगत खर्च ८२ दशमलव ९८ प्रतिशत रहेको बताए। त्यसैगरी, कुल बजेटको आर्थिक विकासतर्फ ६६ प्रतिशत ६२ प्रतिशत सामाजिक विकासतर्फ ९२ दशमलव ७४ प्रतिशत खर्च भएको उनले बताए। पूर्वाधार विकासतर्फ ९० दशमलव ४३ प्रतिशत, वन वातावरण तथा अन्तर्सम्बन्धित क्षेत्रतर्फ ९३ दशमलव ४५ प्रतिशत र सुशासन तथा संस्थागत विकासतर्फ ९३ दशमलव ८५ प्रतिशतको वित्तीय प्रगति भएको अधिकृत किराँतीले बताए। उनले भने, हाम्रो लक्ष्य पूरै खर्च हुन्छ भन्ने थियो। तर, बिचमा आएका विभिन्न समस्याका कारण १० प्रतिशत बजेट खर्च गर्न सकिएन। उनले पुँजीगत खर्चको प्रगतिमा कमी देखिएकाले आगामी आर्थिक वर्षमा गम्भीर छलफल गरेर वित्तीय प्रगतिको तथ्यांक बढाउनुपर्ने बताए। केही महिनाअघि मात्र प्रमुख प्रशासकीय अधिकृतको कार्यभार सम्हालेका किराँतीले नगरका हरेक गतिविधिलाई अफिसियल फेसबुक पेज तथा व्यक्तिगत फेसबुकबाट सार्वजानिक गर्दै आएका छन्। नगरपालिकाले आगामी आवका लागि ७६ करोड ४२ लाख ६२ हजार ५५० रुपैयाँको बजेट तय गरेको छ। गएको १० असारमा सम्पन्न नगरको नवौँ नगरसभाले चालू आवभन्दा आगामी आवका लागि ४ करोड ३ लाख कम बजेट सार्वजानिक गरेको छ।"
न्याय माग्दै द्वन्द्वपीडित,"काठमाडौं : बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ विधेयक संशोधन विषयक अन्तरसंवाद कार्यक्रम सम्पन भएको छ। पूर्वसुरक्षाकर्मी परिषद् नेपालले आइतबार राजधानीमा आयोजना गरेको कार्यक्रममा सैनिक एकल महिला तथा घाइते संकीकी शोभा बिसीले आफ्ना पीडा पोखिन्। आफू यस लडाइँमा २१ वर्षको उमेरदेखि खटिरहेको उनले बताइन्। कुन कानुनले सुरक्षाकर्मीको परिवारलाई सम्बोधन गर्न सक्छ भनेर राज्यले अध्ययन गरी पीडितलाई न्याय दिन आवश्यक परे संशोधन गर्नुपर्ने उनले जनाइन्। त्यसैगरी, १७ वर्षको उमेरमै एक्लो भएकी अर्की पीडित ममता नगालले कार्यक्रममा प्रश्न गर्दै भनिन्, खै मेरो मानव अधिकार ? खै मेरा लागि न्याय ? मैले उजुरी दिएको छु। तर, किन मेरो मुद्दा तामेलीमा गयो ? अमर प्रहरी परिवार संघकी महासचिव रामकुमारी थापाले कानुनले कुनै पनि नागरिकलाई विभेद गर्न नमिल्ने बताइन्। लडाइँमा गएर होमिने रहर कसैलाई हुँदैन। तर, राज्यको कर्तव्य पालना गर्न बालबच्चा छाडेर ज्यान होमेका छन्, गुनासो गर्दै उनले भनिन्, सुुरक्षाकर्मीका मुद्दा तामेलीमा राखिएको छ। यसमा हाम्रो घोर आपत्ति छ। हामीले न्याय कहिले पाउने ? सुरक्षा सल्लाहकार सहायक रथी डा प्रेमसिंह बस्नेतले घाइते, अपांग र द्वन्द्वपीडितलाई दिने सुविधामा पनि विभेद रहेको बताए। त्यसैगरी अवकाश प्राप्त सशस्त्र प्रहरी अतिरिक्त महानिरीक्षक डाठाकुरमोहन श्रेष्ठले विधयक संशोधनका लागि विभिन्न सुझाव पेस गरे। कार्यक्रममा अधिवक्ता शर्मिला विष्टले विषयवस्तु उपर एक प्रस्तुति दिँदै छानबिनमा नपरेका उजुरीको छानबिन गरी सुनुवाइ कहिले सुरु गर्ने, तामेलीमा रहेका उजुरीको हैसियत के हुने, अन्यायमा परेका राष्ट्रसेवक र तीनका परिवारले न्याय माग्न कहाँ जानेलगायतका प्रश्न गरिन्। उनले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ को संशोधन मस्यौदाको प्रस्तावमा नीतिगत सुधार हुनुपर्ने सुझाव दिँदै आयोगले कार्य सम्पादन गर्दा आतंककारी तथा विध्वंसात्मक कार्य (नियन्त्रण तथा सजाय) ऐन २०५८ समेतको भावनालाई मध्यनजर गरी कार्य सम्पादन गर्नुपर्ने बताइन्। पीडित भनी निवेदन दायर गर्न आएपछि तत्कालीन अवस्थामा पक्षको आधारमा विभेद गर्न नमिल्ने बताउँदै राज्यले न्यायिक दृष्टिकोणबाट समान रूपमा हेर्नुपर्ने पनि सुझाव दिइन्।"
पुल बनाउन बेवास्ता,"भोजपुर : ठेकेदार कम्पनीको लापरबाहीले निर्माणका क्रममा भाँचिएको कावाखोलाको पुल महिनौं बित्दासमेत निर्माण सुरु हुन सकेको छैन। ५ करोड लागतको दक्षिणी हतुवागढी गाउँपालिका२, रानीबास र रामप्रसाद राई गाउँपालिका५, मानेभन्याङ जोड्ने उक्त पुलको पुनः निर्माण अलपत्र बनेको हो। गत मंसिर ११ गते प्रदेश १ सरकारको पहलमा स्वीस सरकारको ५ करोड अनुदान सहयोगबाट बनेको उक्त पुलको पुनः निर्माणमा बेवास्ता देखिएको छ। २०७८ चैत मसान्तसम्म काम सक्ने सर्वपक्षीय निर्णय भए पनि अहिलेसम्म उक्त पुल बेवारिसे अवस्थामै रहेको छ। पुल नहुँदा दक्षिणी भेगका नागरिकहरू जोखिम मोलेरै खोला पार गर्ने गरेका छन्। महिनौं बितिसक्दा पुलको निकासमा कसैले पनि चासो नदेखाएको स्थानीयको गुनासो छ। काम गर्दा गल्ती हुन्छ। के कारणले भाँचियो भन्ने विषयमा खोजी त गर्नुपर्ला नि ! तर पुल भत्किएको यतिका समयसम्म पुल बनाउने कुनै काम सुरु नहुँदा सास्ती बढेको छ, स्थानीय नारायणप्रसाद निरौलाले भने। भोजपुर मानेभन्ज्याङ रानीबास घोडेटार सडकखण्डमा पर्ने उक्त पुलको काम २०७७ असार मसान्तसम्म सक्नुपर्ने प्रावधान थियो। तर, समयमा सम्पन्न नभएपछि पुनः म्याद थपिएको थियो। निर्माण सामग्री नै गुणस्तरहीन भएको प्राविधिक अनुगमनले देखाएको छ। ४५ मिटर लम्बाइ र ६ मिटर चौडाइ रहने उक्त पुल निर्माणका क्रममा बीचैमा भाँचिएको थियो। डिजाइन अवधि ८० वर्ष र भूकम्प प्रतिरोधी रहने भनिएको उक्त पुल भाँचिएको ८ महिना बित्दा पनि बेवास्ता गरिएको घोरेटारका स्थानीय इन्द्र थापाले बताए। पुल निर्माणले सदरमुकामबाट दक्षिण हुँदै तराईसँग सीधा जोड्नाले सहज पहुँच पुग्ने भए पनि पुलको दुर्दशाले निराशा थपिदिएको उनी सुनाउँछन्। यस्तो वर्षात्मा खोला तर्नै मुस्किल हुन्छ, दुर्घटना बढ्ने सम्भावना छ। वैकल्पिक मार्ग नहुनाले झनै समस्या थपिएको छ, उनी भन्छन्, नाफामुखी योजना हुनाले सर्वसाधारण जनताको सपना पनि अधुरै हुन्छ, ठेकेदार कम्पनीको चरम लापरबाहीले भत्किएको पुल निर्माणको कुनै सुरसार छैन। पुलको निर्माण कार्यलाई चाँडो सुचारु गराउने प्रक्रिया बढाइरहेको हतुवागढी गाउँपालिका अध्यक्ष प्रेमकुमार राईले बताए। उनले भने, हामीले पुल पुनः निर्माण चाँडो सुरु गर्न भनिरहेका छौं। उनीहरूले पनि चाँडो थालनी गर्ने वचन दिँदै आएका छन्। पुल नहँुदा दक्षिणी भेगका नागरिकलाई सदरमुकाम धाउन धेरै नै सास्ती भएको छ। पुलको कामलाई गति दिने पहलदारीमा मेरो प्राथमिकता रहनेछ। पिलर खण्ड र आइरन ट्रस्ट गरी फरकफरक टेन्डरमा निर्माणाधिन उक्त पुलको निर्माण कार्यमा केहि कमी आएका कारण भत्किएको हुनसक्ने पूर्वाधार विकास कार्यालय भोजपुरले जनाएको छ। निर्माण क्रममा भाँचिएको पुलको विषयमा अहिले पनि अनुसन्धान भइरहेको संयोजक चौधरीले बताए। भने, पुल भाँचिएपछि यसको पुनः निर्माणमा लागेका छौँ। काम गर्दै जाने क्रममा केही ढिलाइ भएको छ। वर्षायाम सुरु भएकाले तत्काल काम सुरु गर्ने अवस्था छैन। प्रादेशिक सडक पुल आयोजना प्रदेश १ का संयोजक सूर्यनारायण चौधरीले आगामी फागुन, चैत महिनासम्ममा पुनः निर्माण सकेर प्रदेश सरकारलाई जिम्मा लगाउने जनाए। उनका अनुसार पुल निर्माण कार्य सकेसम्म चाँडै गर्ने योजना भए पनि प्राविधिक रूपमा केही ढिलाइ भएको बताइएको छ।"
बजेटको वैधानिकतामा प्रश्न,"काठमाडौं : अनधिकृत व्यक्तिको प्रत्यक्ष संलग्नतामा बजेट तयार पारेका अर्थमन्त्री जनार्दन शर्माले असार २२ मा पदबाट राजीनामा दिए। उनी संसदीय छानबिनको दायरामा छन्। विज्ञहरूले भने मन्त्रीले राजीनामा दिँदैमा नपुग्ने भन्दै बजेटको वैधानिकतामै प्रश्न उठाउन थालेका छन्। अनधिकृत व्यक्तिले करका दर र दायरामा व्यापक चलखेल गरेको बजेटलाई कार्यान्वयन गर्न नसकिने विज्ञहरूको भनाइ छ। पूर्वमुख्यसचिव विमल कोइराला यो बजेटले वैधानिकता गुमाइसकेको तर्क गर्छन्। यो बजेटमाथि यत्रो प्रश्न उठिसकेको छ। अब यसको वैधानिकता कहाँ रह्यो र ? कोइराला भन्छन्, बजेट त आयो तर अब यति धेरै प्रश्न उठेपछि कसरी कार्यान्वयनमा लैजाने ? यो त अपरेसन सक्सेसफुल भयो तर रोगी मर्यो भनेजस्तै भयो। तत्कालीन अर्थमन्त्री शर्माले बजेट सार्वजनिक गर्नु अघिल्लो मध्यरात (जेठ १४ गते) अनधिकृत व्यक्तिलाई मन्त्रालयमा प्रवेश गराएर बजेटमा करमा सेटिङ गरेका थिए। त्यससम्बन्धी खुलासा अन्नपूर्ण पोस्ट्ले गरेपछि शर्मालाई पदबाट राजीनामा दिन चौतर्फी दबाब बढेको थियो। संसद र सडकको दबाब थेग्न नसकेपछि शर्माले संसद्मा राजीनामाको घोषणा गरेका थिए। पूर्वनासु रघुनाथ घिमिरे र एक व्यापारिक घरानाका फाइनान्सियल डाइरेक्टरलाई मध्यराति मन्त्रालयमा बोलाएर शर्माले खासखास व्यापारिक घरानालाई फाइदा पुग्ने र खासखासलाई हानी पुग्ने गरी करका दर हेरफेर गर्न लगाएका थिए। त्यसरी बनाएको बजेटले मान्यता नपाउने विज्ञहरू बताउँछन्। उनीहरूको प्रश्न छ अनधिकृत व्यक्ति संलग्न भएर बनाएको बजेट कार्यान्वयनमा लैजाँदा के असर होला ? निश्चित व्यापारिक घरानालाई फाइदा हुने र अरूलाई घाटा हुने गरी मात्रै ल्याएको बजेटले केही व्यापारिक घरानालाई मात्रै पोस्दा देशको अर्थतन्त्र के होला ? सुशासनविद् खेमराज रेग्मी बजेटमा भएका चलखेलका बुँदामा सुधार गर्नुपर्ने बताउँछन्। यो बजेट कार्यान्वयनमा लानै हुँदैन्, रेग्मी भन्छन्, कहाँकहाँ हेरफेर भएको छ। त्यो सुधार गर्नुपर्छ। त्यसका लागि पूरक बजेट ल्याएर हुन्छ कि वा अन्य उपाय गरेर हुन्छ, सच्याउनै पर्छ। बजेटमा गडबडी हुँदा विगतमा पूरक बजेट ल्याउने परम्परा रहेको उनको भनाइ छ। उनका अनुसार बिचौलियाले प्रभाव पारेका ठाउँमा सच्याउने र दोषीलाई कारबाहीको दायरामा ल्याउनुपर्छ। बजेटमा भएका हेरफेरले ककसलाई फाइदा भयो ? कसलाई कति असर पुग्यो ? उनी भन्छन्, असल नियतले मुलुकको हितका लागि न्यायोचित रूपमा राजस्व वृद्धि गर्न करको दायरा बढाउन सकिन्छ। तर, कुनै व्यापारिक घरानालाई नाजायज फाइदा हुने गरी र कसैलाई घाटा पुग्ने गरी गलत नितयले करको दर हेरफेर गर्न पाइँदैन। संसदीय छानबिन समितिले सत्यतथ्य छानबिन गरेर दोषीलाई कानुनको कठघरामा उभ्याउनुपर्ने उनको भनाइ छ। भन्छन्, विगतका संसदीय समिति सधैं ढाकछोप र लुकाउनका मात्रै बनेका थिए। यो समितिले यस्तो नगरोस्। बजेट सार्वजनिक हुनु अघिल्लो मध्यरात भएको करको हेरफेर वित्तीय अपराध भएको विज्ञहरूको भनाइ छ। अर्थमन्त्रीका सल्लाहकारलाई समेत बर्जित गरिने ठाउँमा व्यापारिक घरानाका एजेन्टलाई प्रवेश दिनु वित्तीय अपराध भएको उनीहरू बताउँछन्। करको दर निर्धारण गर्दा अर्थसचिव, राजस्वसचिव, सम्बन्धित विभागका सहसचिव तथा भन्सार र आन्तरिक राजस्व विभागका महानिर्देशक मात्रै संलग्न हुन पाइने कार्यविधि नै छ। यसको गोपनीयताका लागि बजेट प्रस्तुत हुने अघिल्लो दिनको १२ बजेपछि मात्रै करका दर निर्धारण गर्ने चलन छ। अर्कोतिर, अर्थमन्त्री र बजेटमाथि प्रश्न उठिरहेकै बेला संसद्बाट हतारहतार बजेट पास गरियो। जेठ १४ मध्यरातमा तत्कालीन अर्थमन्त्री शर्माले पूर्वनासु घिमिरेलाई विज्ञ भन्दै बजेटमा कर हेरफेर गर्न लगाएका थिए। लामो समय कर र भन्सार विभागमा नायबसुब्बा रहेका घिमिरेमार्फत सीमित घरानीया व्यापारीलाई फाइदा पुर्याउने उद्देश्यले करका दर, अन्तःशुल्क, भन्सार महसुललगायतमा व्यापक चलेखल गरिएको थियो। बिचौलिया घिमिरेका अगाडि त्यस बेला अर्थ मन्त्रालयका सचिव, सहसचिव, आन्तरिक राजस्व विभाग र भन्सार विभागका महानिर्देशक मुकदर्शक बनेका थिए। अर्थमन्त्रीको निर्देशनमा घिमिरेले विद्युतीय गाडी, प्रशोधित पाम र पामोलिन तेल, स्यानिटरी प्याडलगायत वस्तु आयातमा भन्सार दरमा चलखेल गरेका थिए। विद्युत् महुुसलमा छुट, फलाम आयातमा भन्सार महसुल वृद्धि, स्वास्थ्य बिमा निजी कम्पनीलाई दिने, मेडिकल कलेजले वर्षको २ सिफ्ट भर्ना लिनेलगायत २ सयभन्दा वस्तुको करमा हेरफेर गरेको पाइएको छ। शर्माले गत वर्ष प्रतिस्थापन बजेटका बेला (२०७८ भदौ २४ गते) राति पनि घिमिरेलाई करका दरमा प्रयोग गर्न खोजेका थिए। त्यो बेला पनि राति २ बजेसम्म बसेर उनले करका दर हेरफेरको प्रयास गरेका थिए। तर, कर्मचारीले प्रतिवाद गरेपछि धेरै हेरफेर गर्न पाएका थिएनन्। पछि ती सबै कर्मचारी सरुवा गरेर आफू अनुकूलका कर्मचारी ल्याएर शर्माले २०७९८० को बजेटमा व्यापक हेरफेर गर्न लगाए। यस्ता व्यक्तिलाई खेताला विज्ञ बनाई ल्याएको बजेटलाई कार्यान्वयन लान गाह्रो हुने विज्ञहरूको तर्क छ। सुधार नगरी वा पूरक बजेट नल्याई कार्यान्वयन नै गर्नु नहुने उनीहरूको भनाइ छ। कतिपयले यो बजेट नै खारेज गर्नुपर्ने पनि बताएका छन्। शर्माले बजेटमा अनधिकृत व्यक्तिको प्रवेशसम्बन्धी मन्त्रालयको सीसीटीभी फुटेज पनि मेट्न लगाएको आरोप छ। उपभोक्ता हित संरक्षण समितिले बजेट सार्वजनिक हुने अघिल्लो दिनको सीसीटीभी फुटेज माग गरी मन्त्रालयमा निवेदन दिएको थियो। तर, मन्त्रालयले सीसीटीभी फुटेज १३ दिनमै मेटियो भनेर जवाफ दिएको थियो। समितिले असार १४ गते २०७८ भदौ २४ गते राति ११ बजेदेखि २५ गते ६ बजेसम्म र २०७९ जेठ १४ गते बेलुका ६ बजेदेखि १५ गते ६ बजेसम्मको सीसीटीभी फुटेज मागेको थियो। तर, तत्कालीन मन्त्री शर्माले सीसीटीभी फुटेज पनि डिलिट गर्न लगाएको भन्दै असार २२ गते सचिवलगायत मन्त्रालयका कर्मचारीले विद्रोह गरेका थिए। शर्माको अचाक्ली पछि प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाललाई जानकारी गराएर अर्थसचिव मधु मरासिनी अनिश्चितकालका लागि बिदामा बसे। अरू धेरै कर्मचारी पनि मन्त्रालयमा अनुपस्थित भए। सडकदेखि सदनसम्मै विरोध भयो। नागरिक अभियन्ताहरू पूर्वप्रधानन्यायाधीश सुशीला कार्की, त्रिविका पूर्वउपकुलपति केदारभक्त माथेमा र डा गोविन्द केसीले शर्माको राजीनामा मागे। यस्तै, योजना आयोगका पूर्वउपाध्यक्षहरूले पनि शर्माको राजीनामा माग्दै उनीमाथि छानबिन माग गरे। सत्तारुढ दलमै पनि अर्थमन्त्रीको विरोध भयो। त्यसपछि शर्माले असार २२ गते संसद्मा सम्बोधन गर्दै राजीनामा दिए। शर्मामाथि छानबिन गर्न बनेको संसदीय समितिले मंगलबार काम थाल्ने जानकारी दिएको छ। १० दिने कार्यावधि पाएको समितिले गठन भएको ६ दिनपछि मात्रै काम थाल्दै छ। यसैकारण समितिले समयमै प्रतिवेदन दिनेमा शंका गर्न थालिएको छ। समितिमा सत्तारुढ दलकै बहुमत छ। एमालेका ४, कांग्रेस र माओवादी केन्द्रका २२, एकीकृत समाजवादी केन्द्र, जनता समाजवादी पार्टी, लोकतान्त्रिक समाजवादी पार्टीका ११ जना सांसद समितिका सदस्य छन् । समितिमा खगराज अधिकारी, देवप्रसाद गुरुङ, पुष्पा भुसाल गौतम, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव सदस्य छन्। जसमा गठबन्धनको बहुमत छ। माओवादी केन्द्रले निर्दोष सावित भए शर्मा नै पुनःअर्थमन्त्री हुने धारणा माओवादी केन्द्रका नेताहरूले सार्वजनिक गरेका छन्। छानबिनमा मनोवैज्ञानिक दबाब दिन र कर्मचारीलाई धक्याउन माओवादीका नेताहरूले यस्तो धारणा सार्वजनिक गरेको हुन सक्ने मन्त्रालयका कर्मचारीहरू बताउन थालेका छन्। संविधानविद् डा विपिन अधिकारी संसदीय छानबिन समिति गठन भएकाले त्यसको प्रतिवेदनको आधारमा अघि बढ्नुपर्ने बताउँछन्। छानबिन समिति बनेको छ, त्यसले निकास देला कि ? डा अधिकारी भन्छन्। बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय भएको उनको भनाइ छ। यो आपराधिक विषय हो, यसमा संसदीय छानबिन समिति होइन कि स्वतन्त्र छानबिन समिति बनाउनुपथ्र्यो, उनी भन्छन्, तर, संसदीय समिति बनाउने काम भइहाल्यो। अब यसको प्रतिवेदन कुरौं। बजेटमा अनधिकृत व्यक्तिको प्रवेश र करका दायरामा चलखेल गर्ने काम आपराधिक भएको उनको ठम्याइ छ। दोषीलाई कारबाही गर्नुपर्ने उनी बताउँछन्। योजना आयोगका पूर्वउपाध्यक्ष डा गोविन्दराज पोखरेल संसदीय समितिको प्रतिवेदन कुर्नपर्ने बताउँछन्। संसदीय समिति नै बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो, डा पोखरेल भन्छन्। पूर्वअर्थमन्त्री सुरेन्द्र पाण्डे भने बजेट कार्यान्वयनमा गइसकेपछि फर्कने प्रणाली नरहेको बताउँछन्। गलत कुरा कार्यान्वयन भए मन्त्रिपरिषद्बाट सच्याउनुपर्ने पाण्डेको भनाइ छ। मन्त्रिपरिषद्बाट सच्याउने ठाउँ त छ, उनी भन्छन्, मन्त्रिपरिषद्ले सच्याएर संसद्बाट पारित हुनुपर्छ। उनका अनुसार आर्थिक ऐनको दफा १८ मा करको दर घटाउने बढाउने व्यवस्था छ। त्यही व्यवस्थालाई टेकेर मन्त्रिपरिषद्ले यो काम गर्न सक्ने उनी भन्छन्। सामान ल्यायो, कर तिर्यो, पछि त्यो सामान चोरीको रहेछ भन्ने प्रमाणित भयो भने कर तिरेको छु भनेर उन्मुक्ति पाइँदैन, पाण्डे भन्छन्, दोषी करार भएबमोजिम कारबाहीको भागी हुनैपर्छ। कांग्रेस नेता दीपकुमार उपाध्याय छानबिन समितिले निष्पक्ष काम गरेर दोषीलाई कारबाही गर्नुपर्ने बताउँछन्। यति ठूलो विषय उठेको छ, यो त अपराध नै हो, उपाध्याय भन्छन्, बजेटमा देखिएको यो घटनाक्रमले देशकै बदनाम भएको छ। बजेट कार्यान्वयनमा गएपछि फर्किने प्रणाली छैन। गलत कुरा कार्यान्वयन भए मन्त्रिपरिषदबाट सच्याउने ठाउँ छ। मन्त्रिपरिषद्ले सच्याएर संसद्बाट पारित गर्नुपर्छ।सुरेन्द्र पाण्डे, पूर्वअर्थमन्त्री जनताबाट यत्रो प्रश्न उठिसकेको छ। अब यसको वैधानिकता कहाँ रह्यो र ? बजेट त आयो तर अब यति धेरै प्रश्न उठेपछि कसरी कार्यान्वयनमा लाने ? यो त अपरेसन सफल भयो तर रोगी मर्यो भनेजस्तै भयो।विमल कोइराला, पूर्वमुख्यसचिव बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय हो। यसमा स्वतन्त्र छानबिन समिति बनाउनुपथ्र्यो। तर, संसदीय समिति बनाउने काम भइहाल्यो। अब यसको प्रतिवेदन कुरौं।डा विपिन अधिकारी, संविधानविद् संसदीय छानबिन विशेष समिति बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो।डा गोविन्दराज पोखरेल, पूर्वउपाध्यक्ष, राष्ट्रिय योजना आयोग"
"बजेट सक्ने चटारो, हिलोमाथि कालोपत्र","दैलेखजाजरकोट : कृषि प्रधान देश नेपालका किसानलाई यतिबेला बर्खे खेतीको चटारो छ। किसानहरू मानो रोपेर मुरी उब्जाउने ध्याउन्नमा छन्। सरकारी अड्डालाई भने बजेट सक्ने चटारो छ। बजेट विनियोजनपछि झण्डै ११ महिना चुप लागेर बसेका सरकारी अड्डा असारमा बजेट सक्ने हतारोमा छन्। कर्णाली प्रदेशका मन्त्रालय र मन्त्रालय मातहतका सरकारी कार्यालयहरूमा चालू आर्थिक वर्षको अन्तिम महिना अर्थात् असारमा एकै दिन अर्बौं रूपैयाँ बराबरको कारोबार भइरहेको छ। आर्थिक वर्षको लामो समय काम नगर्ने र समय घर्किएपछि बजेट खर्च गर्नुपर्ने प्रवृत्ति यो वर्ष पनि दोहोरिएको छ। सरकारी कार्यालयहरू योजना निर्माण सम्पन्न गर्न उपभोक्ता समिति र ठेकेदार कम्पनीहरूलाई ताकेता गरिरहेका छन्। योजनाका उपभोक्ता समिति र ठेकेदार कम्पनी वर्षातमै धमाधम काम गरिरहेका छन्। अहिले भवन, सडक मर्मतलगायतका विकासका कामहरू चलिरहेका छन्। जिल्लाको महाबु गाउँपालिका३ बासीस्थित भगवती आधारभूत विद्यालयको चार कोठे भवन निर्माणको काम चलिरहेको छ। प्रदेश सरकारअन्तर्गतको सामाजिक विकास कार्यालयको ४० लाख रूपैयाँ बजेटमा निर्माणाधीन विद्यालय भवनको काम असारभित्रै सक्नुपर्ने दबाबमा विद्यालय व्यवस्थापन समिति छ। कार्यालय प्रमुख भीमप्रसाद पोखरेलले शुक्रबारसम्म ३५ प्रतिशत मात्रै काम भएको बताए। यति मात्रै होइन, ठाटीकाँध गाउँपालिका५ को सत्यदेवी आधारभूत विद्यालयको चार कोठे भवन निर्माणको कामले असार सकिनै लाग्दासमेत पूर्णता पाउन सकेको छैन। विद्यालय व्यवस्थापन समितिले निर्माण गरिरहेको उक्त भवनको जम्मा ३५ प्रतिशत काम भएको पोखरेलले बताए। पोखरेलका अनुसार यस वर्ष सामाजिक विकास कायालयमार्फत ४० लाख रूपैयाँको ११ वटा चार कोठे र २० लाख रूपैयाँका दुई कोठे पाँचवटा विद्यालय भवन निर्माण गर्न बजेट परेको थियो। १६ मध्ये अधिकांश विद्यालयको भवन निर्माणको काम अधुरै छन्। ती असारमा सकिनुपर्ने थियो। हामीले काम छिटो सक्न ताकेता गरिरहेका छौं, पोखरेलले भने, केही विद्यालयको भवन निर्माण सकिसकेको छ। केहीले विभिन्न बाहाना बनाउँदै काम टारिरहेका छन्। असारभित्र काम नसक्ने विद्यालय भवन निर्माणको बजेट फ्रिज हुन्छ। प्रदेश सरकारको पूर्वाधार विकास कार्यालयअन्तर्गतका योजनाहरू निर्माणको काम चलिरहेको छ। कार्यालय प्रमुख प्रभाकर सिंहका अनुसार पूर्वाधार कार्यालयबाट चालू आवमा १२३ वटा योजना कार्यान्वयनमा थिए। सडक, पुललगायतका निर्माणको काम तथा पूर्वाधार विशेष कार्यक्रमको केही योजनाहरू निर्माणाधीन अवस्थामै रहेका सिंहले बताए। उनले अधिकांश योजनाहरू निर्माण सम्पन्न भई भुक्तानीसमेत भइसकेको बताए। बहुवर्षीय र क्रमागतअन्तर्गतका योजनाहरू भने निर्माणाधीन अवस्थामा रहेको उनको भनाइ छ। सिंहका अनुसार जिल्लाको पर्यटन क्षेत्र महाबुधाम प्रवद्र्धनका लागि सडकलगायतका भौतिक संरचना निर्माण गर्न भ्याटसहित १ करोड ९६ लाख रूपैयाँको ठेक्का सम्झौता भएको छ। असार १६ गते सम्झौता भएको उक्त योजनाको म्याद १ वर्ष तोकिएको छ। उक्त योजनाको काम असारमै पनि चलिरहेको पूर्वाधार विकास कार्यालयका प्रमुख सिंहले बताए। हरेक आर्थिक वर्षको अन्त्यमा गरिने हतारको विकासे कामले दिगोपना नहुने स्थानीयको भनाइ छ। डुंगेश्वर गाउँपालिकाका रेशम नेपाली सरकारी निकायले बजेट खर्चमा प्रगति देखाउन हतारहतारमा काम गर्दा विकास आयोजनामा गुणस्तरीय काम हुन नसकेको बताउँछन्। आर्थिक वर्षको अन्तिममा हुने योजना निर्माण र बजेट खर्चमा विकृति देखिएको उनको भनाई छ। दुल्लुका केशवराज पौडेल भन्छन्, असारमा गरिएको काम दिगो देखिँदैनन्। असारे विकासको प्रवृत्तिको अन्त्य गरिनुपर्छ, उनले भने। अन्तिममा काम सक्ने चटारो जाजरकोटको भेरी नगरपालिका४ स्थित निर्वाचन कार्यालयदेखि बागलुङ होटेलसम्मको सडकको पर्खाल लगाउने काम सक्न उपभोक्ता समितिलाई भ्याइनभ्याइ छ। जेठ अन्तिम साता सम्झौता भएको २० लाख रूपैयाँको यो योजनाको उपभोक्ता समितिका अध्यक्ष निर्वाचन कार्की ढिलो गरी आयोजना सम्झौता भएकोले काममा ढिलाइ भएको बताउँछन्। चुनावले गर्दा काममा ढिलाइ भएको छ। अहिले हतारहतार काम गरिरहेका छौं, उनले भने। जाजरकोटमा यो जस्तै दर्जनौं आयोजनामा यसरी नै काम सक्न भ्याइनभ्याइ छ। धेरै उपभोक्ता समिति र निर्माण व्यवसायीले काम सम्पन्न गर्न सकेका छैनन्। काम सम्पन्न गरेकाले पनि गुणस्तरीय गर्न सकेका छैनन्। भेरी नगरपालिकाका इन्जिनियर नवराज शर्माले बजेट निकासा ढिला भएको, चुनावले काममा प्रभावित बनाएकोले गर्दा धेरै आयोजना असारमा सक्नुपर्ने बाध्यता रहेको बताए। भेरी नगरपालिका मात्र होइन, जिल्लाभर निर्माणका कामको अवस्था हतारमा सक्ने खालको रहेको जिल्ला समन्वय समितिका संयोजक कालिबहादुर खत्रीले बताए। मध्य असारसम्म ३५ प्रतिशत बजेट खर्च प्रदेश लेखा नियन्त्रक कार्यालयको तथ्यांक हेर्दा प्रदेश सरकारले चालू आवको साढे ११ महिनामा ३५७७ प्रतिशत मात्रै बजेट खर्च गरेको छ। असार १५ गतेको तथ्यांकअनुसार चालूतर्फ १३ अर्ब ९१ करोड र पुँजीगततर्फ २४ अर्ब ५५ करोड बजेट रहेको सरकारले चालू तर्फको ६ अर्ब ३७ करोड र पुँजीगततर्फ ७ अर्ब ३८ करोड रूपैयाँ खर्च गरेको छ। कार्यालयको तथ्यांकअनुसार ३८ अर्ब ४७ करोड कुल बजेटमध्ये प्रदेश सरकारले मध्य असारसम्म १३ अर्ब ७६ करोड रूपैयाँ मात्र खर्च गरेको छ। सात वटा मन्त्रालय रहेको कर्णालीमा मुख्यमन्त्री तथा मन्त्रिपरिषद्को कार्यालयबाट सबैभन्दा कम बजेट खर्च भएको छ। कार्यालयले २१ प्रतिशतमात्रै बजेट खर्च गर्न सकेको छ। त्यसपछि भौतिक पूर्वाधार तथा सहरी विकास मन्त्रालय कम बजेट खर्च गर्नेमा दोस्रो स्थानमा छ। चालू र पुँजीगततर्फ सहित १३ अर्ब १६ करोड बजेट रहेको मन्त्रालयबाट असार १५ गतेसम्ममा ३ अर्ब ५० करोड अर्थात् २६६३ प्रतिशत बजेट खर्च भएको छ। सबैभन्दा बढी आर्थिक मामिला तथा कानून मन्त्रालयले ५७ प्रतिशत बजेट खर्च गरेको छ। मन्त्रालयले कुल २४ करोड ९७ करोड बजेटमध्ये १४ करोड २४ लाख रूपैयाँ खर्च गरेको प्रदेश लेखा नियन्त्रक कार्यालयको तथ्यांकले देखाउँछ। प्रदेश लेखा नियन्त्रक कार्यालयको तथ्यांकअनुसार प्रदेशका मन्त्रालयहरूले १ सातामा अर्बौं बजेट खर्च गरेका छन्। प्रदेशको मुख्यमन्त्री तथा मन्त्रिपरिषद्को कार्यालयले असार १५ सम्म ८६ करोड ५८ लाख बजेट खर्च गरेको थियो। प्रदेश लेखा नियन्त्रक मानबहादुर बमका अनुसार कार्यालयले १ अर्ब ४० करोड रूपैयाँ खर्च गरेको छ। आर्थिक मामिला तथा योजना मन्त्रालयले ७ दिनमा १ करोड बढी रकम खर्च गरेको तथ्यांक छ। मन्त्रालयले असार १५ सम्म १४ करोड २४ लाख खर्च गरेको थियो। असार १५ सम्म ९४ करोड ९७ लाख बजेट खर्चेको उद्योग, पर्यटन, वन तथा वातावरण मन्त्रालयले असार २२ गतेसम्म आइपुग्दा १ अर्ब ८ करोड रूपैयाँ खर्च गरेको तथ्यांक छ। त्यसैगरी, जलस्रोत तथा ऊर्जा विकास मन्त्रालयले ७ दिनमा ३० करोड बढी बजेट भुक्तानी दिएको छ। असार १५ सम्म १ अर्ब ३१ करोड खर्च गरेको मन्त्रालयले असार २२ सम्म १ अर्ब ६१ करोड बजेट खर्च गरेको तथ्यांक छ। त्यस्तै, असार १५ सम्म १ अर्ब ४२ करोड बजेट खर्च गरेकोे भूमि व्यवस्था, कृषि तथा सहकारी मन्त्रालयले पछिल्लो ७ दिनमा १ अर्ब ७३ करोड बढी बजेट खर्च गरेको हो। यस्तै, कानुन मन्त्रालयले सात दिनमा १ करोड १९ लाख रूपैयाँ खर्च गरेको छ। असार १५ सम्म ३ अर्ब ५० करोड बजेट खर्च गर्न सकेको भौतिक पूर्वाधार तथा सहरी विकास मन्त्रालयले असार २२ गतेसम्म भने ४ अर्ब २६ करोड रूपैयाँ बजेट खर्च गरेको छ। सामाजिक विकास मन्त्रालयले ७ दिनमा ३१ करोड रूपैयाँ खर्चेको छ। मन्त्रालयले असार १५ गतेसम्म ३ अर्ब १० करोड रूपैयाँ खर्च गरेको थियो भने असार २२ गतेसम्म आइपुग्दा ३ अर्ब ४१ करोड रूपैयाँ खर्च गरेको तथ्यांक छ। प्रदेश र स्थानीय तहबीच समन्वय छैन प्रदेश सरकारले सञ्चालन गरेको योजना र बजेट कार्यान्वयनको चरणमा स्थानीय तहसँग समन्वय नै नभएको स्थानीय तहहरू बताउँछन्। नारायण नगरपालिकाका मेयर लोमन शर्मा बताउँछन्। प्रदेशको बजेट र योजना कार्यान्वयनमा समन्वयको कमी छ। कसले कसलाई काम दिन्छ त्यो पनि थाहा हुँदैन, शर्मा भन्छन्, अनुगमन र गुणस्तरीय काम भएको छ कि छैन भन्नेबारे पनि मापनको संयन्त्र कमजोर छ। कतिपय योजनाहरू निर्माण सम्झौता हुने तर अलपत्र पार्ने प्रवृत्ति पनि उस्तै छ। प्रदेश सरकारबाट तय भएको योजनालाई गुणस्तरीय र दिगो बनाउन तथा समयमै काम सम्पन्न गर्न र बजेट कार्यान्वयनका लागि स्थानीय तहसँग समन्वय गर्न उनी सुझाउँछन्। असारमा गुणस्तरहीन कालोपत्र दैलेख पञ्चकोसी तीर्थस्थलले परिचित जिल्ला हो। पञ्चकोसी क्षेत्र सरकारले घोषणा गरेको १ सय पर्यटकीय गन्तव्यभित्र पर्छ। यस क्षेत्रमध्येको श्रीस्थान पुग्ने प्रमुख सडकको हरिबिजोग छ। झण्डै २० वर्षअघि ट्र्याक खोलिएको उक्त सडक अहिलेसम्म पनि व्यवस्थित हुन सकेको छैन। सडक सदरमुकामस्थित पुरानो बजारको पुरानो कारागारबाट कुइकाना हुँदै श्रीस्थान जोड्ने सडक स्तरोन्नतिमा करोडौं रकम खर्च भइसकेको छ। आर्थिक वर्ष २०७६७७ बाट यही सडक कालोपत्रेको काम थालियो। सडक नारायण नगरपालिका१ को मध्यभागबाट बस्ती समेट्दै करिब ७ किलोमिटर छ। सडक कालोपत्रका लागि संघीय सरकारको सहरी विकास तथा भवन निर्माण विभागको संघीय आयोजना कार्यान्वयन इकाइ सुर्खेतबाट भएको ५ करोडको टेन्डर आह्वान बोलपत्रमार्फत सुपरस्टार कन्ट्रक्सन प्रालिले जिम्मा पाएको थियो। सम्झौताअनुुसार १८ महिनामा काम सम्पन्न गरिसक्नुपर्ने थियो। तर, पटकपटक म्याद थप गर्दै काम चलिरहेको छ। पर्यटकीय क्षेत्रलाई जोड्ने प्रमुख सडक कालोपत्र हुन थालेपछि खुसी भएका स्थानीय अहिले गुणस्तरीय काम नहुँदा निराश बनेका छन्। असारमा भइरहेको विकासमा उनीहरूले विरोध जनाएका छन्। स्थानीय सूर्यकुमारी श्रेष्ठले ठेकेदार कम्पनीको लापरबाहीका कारण धकेलिदै आएको सडक कालोपत्र गुणस्तरहीन भएको बताइन्। उक्त सडकमा पीसीसी पनि गुणस्तरहीन भएको स्थानीय रेशम विकले बताए। मापदण्डअनुसार गुणस्तरीय कालोपत्र नभएको भन्दै स्थानीयवासीले नारायण नगरपालिकामा निवेदन दिएका थिए। निवेदनपछि नगरप्रमुख शर्मासहित प्राविधिक टोली पुगेर अनुगमन गरेको थियो। वर्षातको समयमा गरिएको कालोपत्र गुणस्तरीय हुँदैन। हामीले हतारमा कालोपत्र नगर्न र मापदण्ड पुर्याएर मात्र काम गर्न भनेका छौं, नगरप्रमुख शर्माले भने। वर्षाका बेला गरिएको कालोपत्र गुणस्तरीय हुँदैन। त्यसैले हतारहतारमा कालोपत्र नगर्न र मापदण्ड पुर्याएर मात्र काम गर्न हामीले भनेका छौ। लोमन शर्मा, नगर प्रमुख, नारायण नगरपालिकामा आर्थिक वर्षको अन्तिममा असार मसान्तमा आएर विकासे काम गर्ने प्रवृत्तिमा भ्रष्टाचार र अनियमितताका थुप्रै पाटाहरू जोडिएका छन्। असारमा सम्पन्न गरेको योजना गुणस्तरीय र दिगो पनि हुँदैन। अब असारे विकासको प्रवृत्ति अन्त्य गर्न आर्थिक वर्ष सकिनु २३ महिनाअघि वैशाखजेठमा कुनै पनि योजना निर्माणको काम सुरु गर्न नदिने नीति ल्याउनुपर्छ। महेन्द्र उपाध्याय, इन्जिनियर तथा नागरिक अगुवा असार १५ सम्म प्रदेशको बजेट खर्च प्रदेश सरकारको कुल बजेट ३८ अर्ब ४७ करोड ३५ लाख ७९ हजार कुल खर्च"
कांग्रेस बैठक : चुनावी तालमेलका लागि मापदण्ड बनाउन सुझाव,"काठमाडौं : नेपाली कांग्रेसको केन्द्रीय समिति बैठकमा प्रदेश सभापतिहरुले आगामी चुनावमा तालमेलका लागि मापदण्ड बनाउन सुझाव दिएका छन्। सोमबारबाट पार्टी कार्यालय सानेपामा सुरु भएको केन्द्रीय कार्यसमिति बैठकमा उनीहरुले चुनावमा गठबन्धनलाई निरन्तरता दिँदै तालमेलका लागि आवश्यक मापदण्ड बनाउन सुझाव दिएका हुन्। केहीले भने कांग्रेस एक्लै चुनाव लड्दा उचित हुने धारणा राखेका थिए। त्यस्तै उनीहरुले चुनावमा टिकट वितरणलाई विधि र विधानसम्मत रुपमा लागू गर्नुपर्ने बताएका थिए। बैठकमा स्थानीय तह निर्वाचन केन्द्रीय परिचालन समितिले स्थानीय तह निर्वाचनको प्रतिवेदन पेस गरिएको छ भने भातृ तथा शुभेच्छुक संस्थाको विधान टुंगो लगाउने विषय र तथा सरकारको काम कारबाहीको समीक्षा हुने प्रवक्ता डा प्रकाशशरण महतले जानकारी दिए। स्थानीय तहमा केन्द्रीय सदस्यहरुको अनुभव र त्यसका आधारमा आगामी निर्वाचन गरिने रणनीतिका बारेमा बैठकमा छलफल हुने उनले बताए। उनले उपसभामुखको टुंगो लागेपछि संवैधानिक परिषद्सम्बन्धी विधेयकको विवाद समाधान हुने बताए। केन्द्रीय समिति बैठकमा कांग्रेस नेता शेखर कोइरालाले प्रतिनिधिसभा निर्वाचन क्षेत्र र प्रदेश सभा निर्वाचन क्षेत्रको आवश्यकता र औचित्य पुष्टि हुनेगरी तालमेलबारे पार्टीको धारणा निर्माण गर्नुपर्ने बताए। उनले कांग्रेसको १४औँ महाधिवेशनबाट नेतृत्वमात्र चयन भएको, नीतिका विषयमा कुनै काम हुन नसकेकाले यथाशीघ्र नीति अधिवेशन गर्न आग्रह गरे। बैठकमा केन्द्रीय सदस्यहरु डा शेखर कोइराला, प्रदीप पौडेल, देवेन्द्रराज कँडेल, डा डिला संग्रौला, कृष्णकिशोर घिमिरे, नारायणबहादुर कार्की, तारामान गुरुङ, दिनेशकुमार यादव, नैनसिंह महर, गुरु बराल, दिनेश कोइराला र आमन्त्रित प्रदेश सभापतिहरु उद्धव थापा, कृष्णप्रसाद यादव, इन्द्रबहादुर बानियाँ, शुक्रराज शर्मा, अमरसिंह पुन, ललितजंग शाही र बीरबहादुर बलायरले आआफ्नो धारणा राखेका थिए। केन्द्रीय कार्यसमितिको अर्को बैठक असार २८ गते दिउँसो १ बजे पार्टीको केन्द्रीय कार्यालयमा पुनः बस्नेछ।"
"पार्टी कार्यसञ्चालनमा शेखरको आपत्ति, देउवालाई गराए ध्यानाकर्षण","काठमाडौं : नेपाली कांग्रेसका वरिष्ठ नेता डा शेखर कोइरालाले जारी केन्द्रीय कार्यसमिति बैठकमा सभापति एवं प्रधानमन्त्री शेरबहादुर देउवाको चर्को आलोचना गरेका छन्। तालमेलले कांग्रेसलाई भन्दा अन्य पार्टीलाई बढी लाभ भएको भन्दै उनले देउवाको आलोचना गरे। उनले प्रतिनिधिसभा निर्वाचन क्षेत्र र प्रदेशसभा निर्वाचन क्षेत्रको आवश्यकता र औचित्य पुष्टि हुनेगरि तालमेलबारे पार्टीको धारणा निर्माण गर्न नेतृत्वलाई आग्रह गरे। कोइरालाले भने, तालमेलका नाममा स्थानीय तहमा महिला सहभागितालाई खुम्च्याउने काम भयो। त्यो पनि विचार गर्न जरुरी छ। तालमेलले कांग्रेस पार्टीलाई भन्दा अन्य पार्टीलाई बढी लाभ भयो। तालमेलमा जानुपूर्व सिंगो कांग्रेसलाई एक ढिक्का बनाइनुपर्थ्यो। क्रियाशिलता, लोकप्रियता तथा वरिष्ठताको मापदण्ड बनाएर भूगोल, जनसंख्या तथा जातीय सन्तुलनका आधारमा न्यायोचित ढंगले टिकट वितरण गरिनुपर्थ्यो तर कतिपय स्थानमा त्यो हुन सकेन। नेपाली कांग्रेसको १४औँ महाधिवेशनबाट नेतृत्वमात्र चयन भएको भन्दै नीतिका विषयमा कुनै काम हुन नसकेको उनको आरोप छ। त्यसैले यथाशीघ्र नीति अधिवेशन गर्नुपर्ने उनको भनाइ छ। पार्टी सञ्चालनका सम्बन्धमा मैले विगतका बैठकमा पनि भन्दै आएको छु। विधि, विधानभन्दा माथि हामी कोही छैनौँ। पार्टी विधिसम्मत चल्नुपर्यो। पार्टी सबैको हुनुपर्यो। केन्द्रदेखि वडा तहसम्म नेतृत्वमा रहेकाले आफूलाई मत नहालेकालाई पनि न्याय हुने संस्कृतिको विकास गरियोस, उनले भने। स्थानीय तहको निर्वाचनका क्रममा पराजयको दोष पार्टीका स्थानीय नेतालाई नै लगाई कतिपय जिल्लाका जिम्मेवार स्थानीय नेतालाई पूर्वाग्रही ढंगले कारबाहीको सिफारिस गरी मानमर्दन गर्ने काम भएको उनले बताए। उनले भने, पार्टी संगठनको मेरुदण्ड भातृ तथा शुभेच्छुक संस्थाहरु हुन्। यी संस्था लामो समयदेखि नेतृत्वविहीन तथा प्रायः निस्प्रभावी भएकाले प्रतिकूल प्रभाव परेको छ। तसर्थ यी संस्थाको नेतृत्वदेखि कार्यसमिति विधानबमोजिम पदाधिकारीसहित न्यायोचित ढंगबाट निर्माण गरिनुपर्छ। पार्टीको आन्तरिक जीवनमा बहस, छलफल र अन्तरक्रिया गरी निर्णयमा पुग्ने विगतको परिपाटी र परम्पराभन्दा पनि सभापतिको एकल र एकपक्षीय ढंगबाट निर्णयमा पुग्ने गरेको भन्दै आपत्ति जनाए। उनले भने, तत्कालीन केपी शर्मा ओली नेतृत्वको सरकारले राष्ट्रिय अनुसन्धान, राजश्व अनुसन्धान र सम्पत्ति शुद्धीकरण बिभाग प्रधानमन्त्रीको मातहतमा ल्याउनु भनेको प्रधानमन्त्री अधिनायकवादतर्फ जानु हो भनेका थियौँ। गठबन्धन दलको साझा कार्यक्रममा पनि विगत सरकारले गरेको अलोकतान्त्रिक गतिविधि सच्याउन भन्यौं। तर, वर्तमान सरकार बनेको पनि झण्डै एक वर्ष पुगिसक्यो। यस्ता विषयहरु प्राथमिकतामा किन परेनन्? भष्ट्राचारका काण्डरूको छानबिन किन ओझेलमा पर्यो? सरकार नेतृत्वको हिसाबले पार्टी जवाफदेही बन्न सकेन भने आगामी निर्वाचनलाई समेत प्रभाव पार्ने ध्यानाकर्षण गर्न चाहन्छु। ओली नेतृत्वकै सरकारले संविधानमा भएको संवैधानिक परिषद्सम्बन्धी व्यवस्थाको प्रतिकुल हुनेगरी अध्यादेश ल्याएर संविधान मिच्ने काम गरेको भन्दै असंवैधानिक कदमलाई निरन्तरता दिन खोजेको भन्दै प्रधानमन्त्रीलाई ध्यानाकर्षण गराए।"
प्रचण्ड भेट्न खुमलटार पुगे लिउ,काठमाडौं : नेपाल भ्रमणमा रहेका चिनिया कम्युनिस्ट पार्टी (सीपीसी)का विदेश विभाग प्रमुख लिउ जियान्चाओ नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई भेट्न खुमलटार पुगेका छन्। सीपीसीको विभाग प्रमुख बनेपछि उनी पहिलो पटक नेपाल भ्रमणमा आएका हुन्। नेपालमा पछिल्लो पटक चीनविरोधी गतिविध बढेको भन्दै बेइजिङले चिन्ता व्यक्त गरिरहेका बेला उनी नेपाल भ्रमणमा आएका हुन्। चीनले चिरा परेको कम्युनिस्ट पार्टीहरुलाई एकताबद्ध गराउनका लागि दूतको रुपमा जियान्चाओलाई नेपाल पठाएको छ। आम निर्वाचनसम्म कम्युनिस्ट पार्टीहरुलाई एकता गराउने विषयमा समेत उनले छलफल गर्ने स्रोतले बताएको छ। काठमाडौं आएलगत्तै उनी आइतबार प्रधानमन्त्री शेरबहादुर देउवा र परराष्ट्रमन्त्री डा नारायण खड्कासँग शिष्टाचार भेटवार्ता गरेका थिए। भेटवार्तामा दुई देश हितको विषयमा छलफल भएको थियो। त्यस्तै सीपीसी नेता जियान्चाओले प्रधानमन्त्री देउवालाई चीन भ्रमणको निम्तो दिएका थिए। त्यसपछि नेपाली कांग्रेसले जियान्चाओको सम्मानमा रात्रिभोज आयोजना गरेको थियो। नेपाल भ्रमणमा रहेका जियान्चाओले आज विहान सुन्दरीजलस्थि बीपी संग्राहलयको भ्रमण गरेका थिए।
'अधोगतिमा ब्रेक नलगाउने हो भने नेपालको अवस्था श्रीलंकाभन्दा नाजुक हुनसक्छ',काठमाडौंः नेकपा एमालेका अध्यक्ष केपी शर्मा ओलीले अर्थतन्त्र गम्भीर संकटमा परेको बताएका छन् । सोमबार सम्पादकहरुसँग राजधानीमा आयोजित अन्तक्रियामा अध्यक्ष ओलीले बजेट निर्माण प्रकृयामा अनाधिकृत व्यक्तिलाई प्रवेश गराएर अर्थतन्त्र ध्वस्त पार्ने काम भएको बताए। 'बजेट निर्माणमा अनाडी मान्छे संलग्न हुने र व्यापारिका प्रतिनिधिहरु सेटिङअन्तर्गत् करका दरहरु हेरफेर भएको छ । अनाधिकृत मान्छेलाई ल्याएर अर्थतन्त्र ध्वस्त पार्ने काम भयो । यसले गर्दा कम्तिमा पनि नेपाल श्रीलंकासम्म पुग्ने लक्षण देखिन्छ ।' अधोगतिमा ब्रेक नलगाउने हो भने नेपाल श्रीलंकाभन्दा उधो खस्ने उनको भनाइ छ। त्यसका लागि सतर्क हुन जरुरी रहेको उनको बताए । प्राप्त गरेको लोकतान्त्रिक प्रणालीमार्फत् देशलाई अघि बढाउने कुरामा सबैको सहमति हुनुपर्ने उनको भनाइ छ।
कांग्रेसले भन्योः यथासिघ्र पार्टीको भातृ संस्थालाई पूर्णता दिन्छौं,"काठमाडौंः नेपाली कांग्रेसले यथासिघ्र पार्टीको भातृ संस्थालाई पूर्णता दिने बताएको छ । कांग्रेस प्रवक्ता डाप्रकाशशरण महतले निर्वाचनका कारण भातृ संगठनको नेतृत्व टुगोंमा पुर्याउन नसकिएको भन्दै यथासिघ्र पूर्णता दिने बताए । उनले भने, भातृ संगठनलाई गतिशिल बनाउन जरुरी छ । पूर्णता दिन जरुरी छ । पार्टी निर्वाचनका कारणपनि भातृ संगठनले पूर्णता पाउन नसकेको हो । उनले आम निर्वाचनमा पार्टी अझ सशक्त ढंगले अघि बढ्ने बताए । उनले भने, 'अहिले सात वटा प्रदेशका पार्टि सभापति बोल्दै हुनुहुन्छ । बैठकको मुल उद्देश्य भातृ संगठनलाई गति दिने हो । यस सन्दर्भमा प्रस्तावहरु गएका छन् अघि बढ्छ । स्थानीय तह निर्वाचनको समीक्षा र आगामी दिनमा गठबन्धन कसरी लैजाने भन्ने विषयमा बैठक केन्द्रित छ ।'"
दिनदहाडै गोली हान्ने अभियुक्तलाई सफाइ दिने न्यायाधीश सर्वोच्च तानिए,"जनकपुरधाम : दिनदहाडै गोली ठोकेर हत्या गरेको अभियोग लागेका अभियुक्तलाई पूर्ण सफाइ दिएका न्यायाधीश डा परशुराम भट्टराई अनुसन्धानका लागि सर्वोच्च अदालत तानिएका छन् । गोली ठोकेर मान्छे मारेको अभियोगमा आजीवन कैद सजाय माग गरिएको हत्या आरोपीलाई धनुषा जिल्ला अदालतलका न्यायाधीश डा परशुराम भट्टराई अनुसन्धानका लागि सर्वोच्च तानिएका हुन् । जिल्ला अदालतका न्यायाधीश डा भट्टराईको एकल इजलासले घटनाका अरोपित दामोदर चौधरी पंकजलाई सफाइ दिएपछि अनुसन्धानका लागि सर्वोच्चले काजमा झिकाएको हो । घटनालगत्तै लुकेर बसेको अवस्थामा हतियारसहित पक्राउ परेका हत्या आरोपी पंकजभनिने दामोदर चौधरीलाई अदालतले सफाइ दिएको समाचार प्रकाशनप्रसारण भएपछि न्यायाधीशलाई सर्वोच्च तानिएको श्रोतले जानकारी दिएको छ । इजलास बहिष्कार नेपाल बार एसोसिएसन जनकपुरले पनि धनुषा जिल्ला अदालतका न्यायाधीश भट्टराईको इजलास बहिष्कार गर्ने निर्णय गरेको छ । अधिवक्ता अनिल सदाका अनुसार जनकपुर बाराको बैठकले जिल्ला न्यायाधीश भट्टराईको इजलास अनिश्चितकालका लागि बहिष्कार गर्ने निर्णय भएको हो । त्यसैगरी उनले गरेका सम्पूर्ण विवादित फैसलाहरू संकलन गरेर छानबिनका लागि सर्वोच्च अदालत र न्याय परिषद् सचिवालयमा पठाउने निर्णय भएको छ । जनकपुरका पेट्रोल पम्प व्यवसायी मनोज साहलाई गोली प्रहार गरी हत्या गरेको अभियोगमा रंगेहात पक्राउ परेका पंकज भनिने दामोदर चौधरीसहित ३ प्रतिवादीलाई भट्टराईले सफाइ दिएका थिए । पक्राउ परेका अभियुक्त चौधरीलाई प्रहरीले २ थान पेस्तोल र २२ राउन्ड गोलीसहित पक्राउ गरेको थियो । २०७६ मंसिर १ गते दर्ता भएको मुद्दामा न्यायाधीश भट्टराईले अभियोगको दाबी नपुग्ने भन्दै सफाइ दिएएका थिए। २०७६ कार्त्तिक ६ गते लक्ष्मिनियाँ गाउँपालिका वडा नं ४ का स्थायी तथा जनकपुरधाम उपमहानगरपालिका १ मा बस्दै आएका मनोज कुमार शाहको गोली प्रहार गरी हत्या गरिएको थियो । त्यसैगरी हत्या, बलात्कार तथा लागुऔषधका मुद्दामा समेत उनले सफाइ दिएको भन्दै जनकपुर बारले उनको इजलास बहिष्कार गर्ने निर्णय गरेको छ ।"
संघीय निजामती सेवा ऐन जारी गर्न माग,"परासी : सरकारी सेवामा कार्यरत नवलपरासीका निजामति कर्मचारीहरुले संघीय निजामती सेवा ऐन जारी गर्न सरकारसँग माग गरेका छन्। जिल्लामा रहेका निजामती कर्मचारी आबद्ध विभिन्न संघ संगठनहरुले सोमबार प्रमुख जिल्ला अधिकारी श्रवण कुमार पोखरेल मार्फत प्रधानमन्त्रीलाई ज्ञापन पत्र पठाउँदै संसदको चालु अधिवेशनबाट ऐन जारी गर्न माग गरेका हुन्। जिल्लास्थित नेपाल निजामती कर्मचारी संगठन, नेपाल निजामती कर्मचारी युनियन र नेपाल मधेसी निजामती कर्मचारी मञ्चले पठाएको ज्ञापन पत्रमा ऐन जारी नहुँदा मुलुकको सार्वजनिक प्रशासन अन्यौल र अस्थिरताको भूमरीमा फसेको उल्लेख गरिएको छ। मुलुक संघीय व्यवस्थामा गएको लामो समयसम्म पनि संघीय शासन प्रणालीको कार्यान्वयनको लागि तीनै तहको कर्मचारी प्रशासन व्यवस्थापन एंव मार्ग दर्शन गर्ने छाता कानुनको रुपमा रहेको संघीय निजामती सेवा ऐन जारी नहुनु गम्भीर चिन्ताको विषय भएको ज्ञापन पत्रमा उल्लेख छ। यसअघि राष्ट्रियस्तरका ट्रेड युनियनबाट दिइएका सुझाव र अन्य सरोकारवालाहरुको सहभागितामा ऐन निर्माणको प्रक्रियामा अघि बढाई चालु संसद अधिवेशनबाट ऐन जारी गर्न उनीहरुले माग गरेका छन्। ऐन जारी नभए कडा संघर्षमा उत्रनेसमेत उनीहरुले ज्ञापन पत्रमार्फत् सरकारलाई चेतावनी दिएका संघीय निजामती सेवा ऐन जारी गर्न मागगर्दै प्रमुख जिल्ला अधिकारी श्रवण कुमार पोखरेलमार्फत प्रधानमन्त्रीलाई ज्ञापन पत्र पठाउँदै नवलपरासीका निजामती कर्मचारी संघ संगठन अध्यक्षहरु । तस्बिर : हरि शर्मा"
जेठाजुको नामको स्मृति प्रतिष्ठानलाई सांसद लामाद्वारा ५० लाख बजेट,"गोरखा : डाडुपन्यू लिनेहरुले गण्डकी प्रदेशको बजेटमा रजाइँ गरेको विषय आलोचित भइरहेका बेला जसपाकी सांसद धनमाया लामाले पनि आफ्नो परिवारको सदस्यको नाममा ठूलो धनराशि छुट्याएको पाइएको छ। आर्थिक वर्ष २०७९०८० का लागि विनियोजित बजेटमा आफ्ना साहिँला जेठाजु जनयुद्धका सहिद भीमसेन पोखरेलको नामको भीमसेन स्मृति प्रतिष्ठानलाई ५० लाख रुपैयाँ बिनियोजन गरेको पाइएको हो। उनले गोरखाको सिरानचोक गाउँपालिका ५ थुम्कामा युद्ध संग्रहालय स्थापना गर्ने शीर्षकमा एक करोड रुपैयाँ बजेट सिफारिस गरेकी थिइन्। प्रदेश सरकारले ५० लाख रुपैयाँ विनियोजन गरेको हो। सो प्रतिष्ठानका लागि गत वर्ष पनि १५ लाख रुपैयाँ विनियोजन गरिएको थियो। सांसद लामाले सो बजेटबाट राष्ट्रियस्तरको संग्रहालय बनाउने बताएकी छन्। १० वर्षे माओवादी जनयुद्ध, मधेस आन्दोलन लगायतका युद्धहरुको विषयलाई समेटेर संग्रहालय निर्माण गर्ने हाम्रो लक्ष्य हो, उनले भनिन्। यस्तै मुख्यमन्त्री कृष्णचन्द्र नेपाली(पोखरेल)ले आफ्ना बुबा गोबर्द्धन शर्माको स्मृतिमा तनहुँको व्यास नगरपालिका १० मा स्थापित कोषलाई ५० लाख रुपैयाँ विनियोजन गराएका छन्। शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठका बुबाआमाका नाममा स्थापित पुननारायणधनकुमारी श्रेष्ठ परोपकारी कोषमा ५० लाख रुपैयाँ र सोही कोषको भवन निर्माणका लागि भौतिक पूर्वाधार, सहरी विकास तथा यातायात व्यवस्था मन्त्रालयबाट कार्यान्वयन गर्ने गरी थप ५० लाख रुपैयाँ विनियोजन गरेका छन्। कुश्मा नगरपालिकामा कांग्रेस नेता अर्जुन जोशीका पिता अमृत जोशीको स्मृति पार्कका लागि २० लाख रुपैयाँ, सोही नगरपालिकाकी पूर्वउपप्रमुख सीता काफ्लेका दिवंगत पतिको नाममा स्थापित डिल्लीराम लामिछाने स्मृति प्रतिष्ठानको भवन निर्माणका लागि २० लाख रुपैयाँ, सांसद विनोद केसीका सहोदर दाइका नाममा म्याग्दीको बेनी नगरपालिका७ मा स्थापित सहिद मदन केसी स्मृति भवन निर्माणका लागि १२ लाख रुपैयाँ बिनियोजन भएको छ । बागलुङकी सांसद पियारी थापाको सिफारिसमा काठेखोला गाउँपालिका४ मा रहेको जिमाक सांस्कृतिक संग्रहालयका लागि ६० लाख रुपैयाँ बिनियोजन भएको छ। सांसद थापा र हेमराज पुनको विवाहका सन्दर्भमा ०६६ मा स्थापना गरिएको सो कोषमा अन्तर्राष्ट्रियस्तरको संग्रहालय बनाउने नाममा सो रकम विनियोजन भएको हो। प्रदेश बजेटको सबैतिर विरोध भएपछि मुख्यमन्त्रीका प्रेस संयोजक भरत कोइरालाले मुख्यमन्त्री, मन्त्री, सांसदहरुको आफन्तको नाममा स्थापित कोष तथा प्रतिष्ठानका नाममा विनियोजित बजेट खर्चलाई प्राथमिकता नदिने निर्णय भएको उल्लेख गरिएको छ।"
पप्पु कन्स्ट्रक्सनका रौनियार भन्छन् ओलीले रिसबी साँधे,"वीरगन्ज : पर्सा क्षेत्र नम्बर ३ का निलम्बित प्रतिनिधिसभा सदस्य (सांसद) हरिनारायण रौनियारले अख्तियार दुरुपयोग अनुसन्धान आयोग सत्तारुढ दल र प्रधानमन्त्रीको इशारामा चल्ने निकाय भएको आरोप लगाएका छन्। वीरगन्जमा सोमबार पत्रकार सम्मेलन गरेर पप्पु कन्ट्रक्सनका पूर्व सञ्चालकसमेत रहेका रौनियारले भने, अख्तियार जसको सत्ता हुन्छ र जो प्रधानमन्त्री हुन्छ उसकै इशारामा नाच्छ। उनले थपे, अख्तियार भनेको सत्तारुढ दलको सुदर्शनचक्र पनि हो। जो सत्ताधारीको विपक्षमा हुन्छ सत्ताधारीले उसको गर्दनमा यही अख्तियारको सुदर्शनचक्र चलाएर राजनीतिक हत्या गर्छ। बर्दियाको पुल निमर्माणमा भ्रष्टचार गरेको आरोपमा विशेष अदालतमा मुद्दा दायर भएपछि संसद पदबाट निलम्बनमा परेका रौनियारले तत्कालीन प्रधानमन्त्री केपी ओलीको निर्देशनमा अख्तियारका प्रमुख आयुक्त नविन घिमिरेले आफूमाथि झुठा मुद्दा दर्ता गरेर फसाएको आरोप लगाए। पर्सा क्षेत्र नम्बर ३ मा एमालेका उम्मेदवारलाई पराजित गरी आफूले निर्वाचन जितेकाले त्यसकै रिसबी साँध्न तत्कालीन प्रम ओलीले आफूलाई अख्तियार लगाएर फसाएको रौनियारको आरोप छ। पप्पु कन्ट्रक्सनले निर्माण गरेको पुलमा त्रुटि भेटिए पनि आफू त्यसमा दोषी नै नरहेको उनको जिकिर छ। रौनियारले भने, २०७२ सालमै मैले पप्पु कन्ट्रक्सनको अध्यक्ष्बाट राजीनामा दिएर २०७३ मा तत्कालीन संघीय समाजवादी फोरमबाट चुनाव लडे। एमालेलाई हराउँदै चुनाव जिते। तर अख्तियारले म संलग्न हुँदै नभएको कम्पनीको त्रुटिमा ममाथि मुद्दा दायर गर्यो। पप्पु कन्ट्रक्सनको सञ्चालक आफ्नो छोरा सुमित रौनियार रहे पनि उक्त निर्माण कम्पनीमा २०७२ पछि आफ्नौ कुनै आबद्धता र संलग्नता नरहेको रौनियारले बताए। चुनाव जितेको ६ महिना नबित्दै बिना कसुर आफूविरुद्ध भ्रष्टचारको मुद्दा दर्ता गरी सांसद पदबाट निलम्बित गरेपछि न्यायका लागि आफूले हरेक दलका शीर्ष नेता, सभामुख र प्रधानमन्त्रीहरुलाई पटकपटक गुहारे पनि कसैले सुनुवाइ नगरेको गुनासो उनको छ। आफ्नै दल जनता समाजवादी पार्टी (जसपा) र अध्यक्ष उपेन्द्र यादवले पनि कुनै सहयोग नगरेको रौनियारले बताए। पछिल्लो पटक एमाले अध्यक्ष केपी ओली प्रधानमन्त्री भएका बेला जसपा फुटाउने चलखेल हुँदा ओली र आफ्नै दलका केही नेताले ५ करोड रुपैयाँ र आफूमाथि लागेको भ्रष्टचारको मुद्दा फिर्ता गराइदिने प्रलोभन दिएको खुलासा पनि उनले गरे। अहिलेको संविधान र अख्तियारको भ्रष्टचार ऐन एक आपसमा बाझिएको भए पनि ऐन संशोधन नगरिँदा आफू त्यसको सिकार बन्न पुगेको उनको भनाइ थियो। मूलधारका केही मिडियाले पनि अतिरन्जित समाचार लेखिदिएका कारण त्यसले पनि आफू अप्ठ्यारोमा परेको उनले बताए। उनले प्रश्न गर्दै भने, पप्पुले बनाएको बाहेक यो देशमा अरु १३३ वटा पुल बनाउँदा बनाउँदै भासिएका छन्। तर कति वटा ठेकेदारलाई कारबाही भयो? खोइ त मिडियाले लेखेको? ममाथि नै किन यति धेरै पूर्वाग्राही बनेको? यो देख्दा अच्चम लाग्छ। दुःखी पनि हुन्छु।' अहिलेको विद्यमान निर्वाचन नियमावलीले निर्वाचन लड्न कुनै बाधा अवरोध नगरेको जनाउँदै उनले भने, तर अब म आगामी चुनाव लड्छु कि लड्दिनँ यसबारेमा केही समय पछि भन्नेछु।"
"साँचो डीभोर्स भइसक्यो, अब नक्कली विहे गर्न एमालेले हतार गर्दैन : केपी ओली","काठमाडौं : नेकपा एमालेका अध्यक्ष केपी शर्मा ओलीले यो सरकार कूशासनमा लिप्त रहेको बताएका छन्। राजधानीमा आयोजित सम्पादकहरुसँगको अन्तरक्रियामा अध्यक्ष ओलीले वर्तमान सरकार घृणाको पात्र बनिरहेको बताए। उनले भने, एकपल्ट विहे हुन्छ। अनि फेरि डिभोर्स हुन्छ। अनि फेरी विहे हुन्छ, डिभोर्स हुन्छ। त्यस पछाडिको कारण डिभोर्सचाहिँ साँचो हुन्छ। विहेचाहिँ नक्कली हुन्छ। त्यसकारण साँचो डिभोर्स गर्नका लागि नक्कली विहे गर्न एमालेले हतार गर्दैन। राज्यका हरेक अंगलाई विस्थापित गर्ने, संवैधानिक अंगलाई विस्थापित गर्ने काम बर्तमान गठबन्धनबाट भएको उनको भनाइ छ। थुप्रै ऐनहरु संविधान सम्मत बनाउनुपर्ने भए पनि ती कामहरु ठप्प भएको ओलीले बताए । उनले भने, भोलि परमादेशको एक वर्ष हुन्छ। एक वर्षयता सरकारले गरेका काम कारबाहीहरु चु्स्त दुरुस्त छैनन्। मान्छेलाई मन्त्री बनाउनका लागि जागिर खुवाउनका लागि, समूहगत स्वार्थपूर्तिका काम भए। सरकार कसले चलाउँछ, दुनियाँलाई थाह छ, मैले के भन्ने। उहाँ सरले चलाउनुहुन्छ कि मेडमले, दिदीले चलाउनुहुन्छ की भिनाजुले चलाउनुहुन्छ। प्रधानमन्त्रीले चलाउनुहुन्छ कि पावर छ भन्नेले चलाउनुहुन्छ। त्यतातिर म जान चाहन्न। देशमा संकट छ, नयाँ काम गर्न बैंकले ऋण दिँदैन। ठेकेदारले भुक्तानी पाउँदैन। नयाँ आयोजना सुरु गर्न सकिएका छैनन्। इक्वीपमेन्ट आयात गर्ने पैसा पनि छैन। आयात नगरिकन आत्मनिर्भरतातर्फ अहिले जानसक्ने अवस्था छैन। यस्तो अवस्थामा हामी छौं।"
"भोट बैंक सुरक्षित गर्न खोज्दा विवादित बने मन्त्री, महानगरविरुद्ध सुकुम्बासीलाई उत्तेजित बनाउँदै","विराटनगर : आफ्नो रवाफ देखाएर आर्थिक वर्षको अन्त्यमा बजेट विनियोजन गराउँदै भोट बैंक सुरक्षित गर्न खोज्दा प्रदेश १ का आन्तरिक मामिला तथा कानुनमन्त्री केदार कार्की विवादित बनेका छन्। कार्की प्रदेशसभा निर्वाचनमा मोरङ क्षेत्र नम्बर ६ खबाट निर्वाचित भएका थिए। मुलुकको राजनीतिक परिवर्तनसँगै सत्तारुढ गठबन्धनबाट २०७८ कात्तिक १६ गते उनी मन्त्री बनेका हुन्। त्यसपछि उनी पटकपटक विवादमा परिरहेका छन्। उनको उपस्थितिमा विवादित निर्णय हुने गरेको भन्दै आलोचना पनि भइरहेको छ। आफ्नो निर्वाचन क्षेत्रअन्तर्गतको विराटनगर महानगरपालिका१२ मा निर्माणाधीन सुकुम्बासी बस्तीका लागि आर्थिक वर्षको अन्त्यमा रकमान्तर गरेर स्वार्थपूर्ण हिसाबले ७० लाख रूपैयाँ विनियोजन गराउन उनी सफल भएका थिए। आर्थिक मामिला तथा योजना मन्त्रालयबाट असार १५ गते निर्णय भएर असार १६ गते बजेट रकमान्तर गरिएको छ। तर भोट बैंक सुरक्षित गर्न र लोकप्रियता कमाउनलाई विनियोजन गरिएको बजेट छोटो समयमा खर्च गर्न नसकिने भन्दै महानगरले सम्झौता नगरिदिएपछि फ्रिज भएको छ। खर्च नगरे पनि बजेट बराबरको काम सम्पन्न भएको भनेर कागजात तयार पार्न दबाब दिएको आरोप लागेपछि कार्की विवादको भुंग्रोमा परेका हुन्। त्यसअघि बाढीका कारण भइरहेको कटान क्षेत्रको निरीक्षणका लागि मोरङको उर्लाबारी र पथरीशनिश्चरे पुगेका बेला प्रभावित क्षेत्रका बासिन्दालाई सुरक्षित बनाउने कुनै योजनासमेत प्रस्तुत गर्न नसक्ने उनै कार्की हुन्। कटान पीडितलाई सान्त्वनासमेत नदिइ फर्किएपछि उनको चर्को आलोचना भएको थियो। तर निर्वाचन क्षेत्रलाई केन्द्रित गरेर ल्याइएको बजेट भने काम नै नभइकन ८ दिनभित्रमा खर्च गरिसकेको कागजात तयार पार्न दबाब दिएको आरोप उनीमाथि छ। प्रदेश सरकारले सशर्त अनुदान शीर्षकमा आवास निर्माणका लागि महानगरलाई निकासा दिएको रकम गत शुक्रबारसम्म खर्च गरिसक्नुपर्ने समयसीमा थियो। महानगर आवास परियोजनाअन्तर्गत सुकुम्बासीलाई व्यवस्थापन गर्ने योजनासहित महानगरपालिका, ह्याबीटाट फर ह्युमानिटी र कार्कीबीच सम्झौता भएर ६ बिघा १६ कट्ठा ५ धुर जग्गामा बस्ती निर्माणको काम भइरहेको हो। सुकुम्बासीले नै किनेको जग्गामा एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। तर आफ्नो पहलमा बस्ती निर्माण भइरहेको भनेर एकल जस लिने हिसाबमा कार्की अघि बढिरहेका छन्। आफ्नो सचिवालयमार्फत् त्यसरी नै प्रचार गराउँदैछन्। प्रदेश सरकारले विनियोजन गरेको ७० लाख बजेट महानगरबाट स्वीकृत नभएपछि सुकुम्बासी बस्ती निर्माणलाई लिएर महानगरमन्त्री द्वन्द्व चर्किएको छ। निर्वाचन क्षेत्रमा आफूलाई असर पुग्ने भएपछि थोरै काम र धेरै प्रचारमा रमाइरहेका उनी आक्रोसित बनेका छन्। काम नभइकन पैसा खर्च भइसकेको भनेर रिपोर्ट तयार पार्न दिएको आरोप भोगिरहेका कार्कीले परिस्थितिलाई मोडेर महानगरविरुद्ध सुकुम्बासीलाई उत्तेजित बनाउने भूमिका खेल्दैछन्। यसको पछिल्लो उदाहरण हो, कार्कीले आइतबार बस्तीमै पुगेर गरेको पत्रकार सम्मेलन। पत्रकार सम्मेलनमा उनले महानगरले गरिब सुकुम्बासीको बस्ती निर्माणमा सहयोग नगरेको आरोपमात्रै लगाएनन्। मनगणन्ते समाचार लेखेको भनेर सञ्चार माध्यमविरुद्ध पनि आक्रोस पोख्दै निर्माणाधीन बस्तीका सुकुम्बासीलाई उचाल्ने र महानगरविरुद्ध आक्रोसित बनाउने काम गरे। मन्त्रीबाट अस्वभाविक दबाब आएको भन्दै महानगरले बजेट अस्वीकार गरेपछि निर्माणाधीन आवास क्षेत्रका स्थानीयले गत बिहीबार महानगरपालिका घेराउ गरेका थिए। जथाभावी हिसाबले खर्च गर्न खोजिएको निर्वाचन क्षेत्र केन्द्रित बजेट फिर्ता जाने भएपछि पीडामा परेका कार्कीले नै महानगर घेर्न सुकुम्बासीलाई पठाएको आरोप छ। उनी अहिले उपमेयर शिल्पा निराला कार्कीविरुद्ध खुलेरै खनिएका छन्। गरिबको बस्ती निर्माणमा अंकुश लगाएको आरोप लगाएका छन्। प्रदेश सरकारले उपलब्ध गराएको रकम खर्च गर्नको लागि महानगरपालिकाको बोर्ड बैठकले स्वीकृत गरेपछि मात्रै कार्यान्वायनमा जान्छ। मेयर नागेश कोइराला र उपमेयर कार्कीले छोटो समयमै खर्च गरिसक्न असम्भव रहेको तथा दुरुपयोग हुनसक्ने निस्कर्ष निकालेपछि अस्वीकृत भएर बजेट कार्यान्वयनमा नगएको महानगर स्रोतले बतायो। जतिसक्दो चाँडो सुकुम्बासी बस्ती निर्माण हुनुपर्छ भनेर हामी लागेका छौं। घरविहीन गरिबले चाँडै घर पाउनुपर्छ। बजेट प्राप्त हुनु सकारात्मक भएकाले महानगरको विकासमा आएको रकम रोक्ने हाम्रो कुनै उद्देश्य हैन, उपमेयर कार्कीले भनिन्, तर कार्यान्वयन नहुने र दुरुपयोग हुने अवस्था देखिएपछि सम्झौता नगरिएको हो। छोटो समयमा ७० लाख खर्च हुनसक्ने अवस्था थिएन। त्यही भएर बजेट स्वीकृत भएन। पत्रकार सम्मेलनमार्फत् महानगर र उपमेयरविरुद्ध आक्रोस पोख्दै मन्त्री कार्कीले भने नभएको कामको भुक्तानी दिनका लागि कुनै दबाब नदिएको दाबी गरेका छन्। योजना सम्झौता गर्न र काम भएजतिको मात्रै भुक्तानी दिन आग्रह गर्दा आफूमाथि गलत आरोप लगाइएको उनले बताए। सम्झौताका लागि मेयरलाई फोन गरेको र उपमेयरलाई भने आफूले नचिन्ने कार्कीको भनाइ छ। उपमेयरले प्रतिशोध साँध्न खोजेको उनको आरोप छ। महानगरपालिकाको कर्मचारी नै खटेर काम भइरहेको ठाउँमा झुटा आरोप लगाएर रकम फ्रिज गर्नु महानगर सुकुम्बासीको समस्या देख्दैन भन्ने प्रमाणित भएको दाबी कार्कीले गरेका छन्। बजेट फ्रिज भए पनि चन्दा संकलन गरेरसमेत बस्ती निर्माण गर्नु छ। तर म महानगरपालिकालाई च्यालेन्ज गर्छु, मैले काम नै नभई रकम भुक्तानी दिन दबाब दिएको प्रमाणित भए मन्त्री पदबाट राजीनामा दिन्छु, सकुम्बासीलाई ढाडस दिँदै उनले भने। चुनाव जित्नलाई सुकुम्बासीसँग अनेक वाचा गरेका कार्कीले वाचा पूरा गर्ने नाम मनपरी गर्न खोजे। काम नै नभइकन खर्च भएको रिपोर्ट तयार पार्न दबाब दिए, महानगर स्रोतले भन्यो, सुकुम्बासी बस्ती चाँडै निर्माण हुनुपर्छ। तर बस्ती दीगो र पारदर्शी हिसाबले बन्यो भने मात्रै भविष्यका लागि राम्रो हुन्छ। हतारहतारमा र जथाभावी काम गरियो भने पैसामात्रै खेर जाने र सुकुम्बासीका लागि दीगो संरचना तयार नहुने महानगरका एक प्राविधिकले बताए। उनका अनुसार स्वार्थ जोडिएका कारण निर्वाचन क्षेत्रको बजेट फ्रिज भएपछि कार्की महानगरविरुद्ध खनिएका हुन्। महानगरले सुकुम्बासी बस्ती नबनाउने भनेकै छैन। जथभावी काम हुन दिन हुँदैन र दीगो हिसाबका हुनुपर्छ भन्ने मात्रै हो, उपमेयर कार्कीले भनिन्, काम गुणस्तरीय हुनुपर्छ। बजेट सकेरमात्रै उपलब्धि हासिल हुँदैन। उपमेयर कार्कीले विराटनगरलाई बनाउनुपर्छ भन्ने कुरामा मेयर र आफ्नो एकमत रहेको पनि सुनाइन्। भनिन्, हामीप्रति कुनै शंका गर्नु पर्दैन। नियमविपरीतका कुनै काम हुन दिँदैनौं। जथभावी पैसा सक्ने काम रोक्छौं। सुकुम्बासी बस्ती निर्माणमा हालसम्म २ करोड ३० लाख रूपैयाँ खर्च भइसकेको महानगरले जनाएको छ। पहिलो चरणमा १ करोड विनियोजन भएपछि २०७८ साल जेठ १३ गतेदेखि काम सुरु भएको थियो। ९० लाख प्राप्त भएपछि दोस्रो चरणको काम २०७८ फागुन १२ गतेदेखि सुरु भयो। कार्कीको संसद विकास कोषबाट ४० लाख बजेट आएपछि २०७८ चैत २४ देखि तेस्रो चरणको काम सुरु भयो। महानगरका अनुसार तेस्रो चरणको काम नै सकिनलाई १५ प्रतिशतजति बाँकी हुँदा मन्त्री कार्कीले थप ७० लाख विनियोजन गराएका हुन्। पहिलेकै काम जारी रहेको र पूरा नभएकाले अर्को सम्झौता गर्न नसकिएको उपमेयर कार्कीको भनाइ छ। बस्तीमा ९० वटा घर बनिसकेको र बाँसको खाँवा लगाएर ४७ वटा घरको छाना लगाइएको तथा २७ वटा शौचालयको जग उठाइसकिएको महानगरले जनाएको छ। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटो, विद्यालयसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इष्टिमेट छ। प्रत्येक घर इँटाको जग उठाउँदै भुइँ ढलान गरी बाँसको बेरा र जस्तापाताको छानो लगाएर तयार पारिने छ। बस्तीमा भन्सासहित ३ वटा कोठा, बरण्डा तथा शौचालय र बाथरुमसहितको घर निर्माण हुँदैछन्। परियोजनाका फोकल पर्सन पुनम दाहालले एउटा घर निर्माणका लागि ह्याबीटाटले १ लाख ९५ हजार रुपैयाँ उपलब्ध गराएको बताए। बाँकी रकम महानगर र संसद कार्कीको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। दाहालले बस्ती निर्माणका लागि स्थानीयले जीवन विकास समाजको ऋण सहयोगमा जग्गा खरिद गरेर उपलब्ध गराएका हुन्। ऋण तिर्नका लागि घरधनीहरुलाई नै रोजगारी पनि दिइएको उनको भनाइ छ।"
"चिनियाँ नेता लिउले प्रचण्डसँग भने, 'नेपालले विकास साझेदारका रुपमा जुनसुकै देशसँग सहकार्य गरोस्, तर नेपाली भूमीमा चीनविरोधी गतिविधि नहोस्'","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र चिनियाँ कम्युनिस्ट पार्टी(सीसीपी)का विदेश विभाग प्रमुख लिउ जियान्चाओबीच भेटवार्ता भएको छ। प्रचण्ड निवासमा सोमबार भएको भेटवार्तामा दुई देशबीचको हितबारे छलफल भएको नेता नारायणकाजी श्रेष्ठले जानकारी दिए। भेटमा लिउले नेपालमा हुने चीनविरोधी गतिविधिबारे चासो लिएको उनले बताए। 'नेपालले विश्वका जुनसुकै मुलुकसँग विकासका कुरा साझेदार बन्न सक्छ। त्यसको हामी सम्मान पनि गर्छौं। तर नेपाललाई प्रयोग गरेर चीनविरोधी गतिविधि हुन नपाओस् भन्ने हाम्रो चाहना हो,' लिउको भनाइ उद्धृत गर्दै श्रेष्ठले भने। उनले अन्तर्राष्ट्रिय सरोकारका मुद्दाहरुबारे चासो व्यक्त गरेको उनले बताए। पार्टी अध्यक्ष प्रचण्डले नेपालका राजनीतिक पार्टी र नेपाली जनता एक चीन नीतिप्रति प्रतिवद्ध रहेको बताएका थिए। 'नेपालले जहिले पनि चीनलाई असल मित्रको रुपमा स्वीकार्दै स्वतन्त्र परराष्ट्र नीति अवगलम्बन गर्दै राम्रो सम्बन्ध विकास गर्न चाहन्छ। नेपाल भूमि भएर चीनविरुद्ध कुनै पनि गतिविधि गर्न नदिने कुरामा नेपाल सरकार र आफ्नो पार्टी प्रतिबद्ध रहेको विचार व्यक्त गर्नुभयो,' प्रचण्डको भनाइ उद्धृत गर्दै श्रेष्ठले भने। प्रचण्डले चीनमा अध्ययनरत नेपाली विद्यार्थीहरु अलपत्र परेको भन्दै लिउलाई ध्यनाकर्षण गराएको श्रेष्ठले बताए। 'विशेषतः चीनमा अध्ययनरत नेपाली विद्यार्थी, त्यसमा पनि चिकित्सा क्षेत्रका विद्यार्थीको समस्या अझै बाँकी छ। केरुङमा व्यापारका लागि सहज वातावरण बनेको छैन। त्यसका लागि सहजीकरण गरिदिन अध्यक्षजीले आग्रह गर्नुभयो,' श्रेष्ठले भने। प्रचण्डले नेपाल र चीनबीचको व्यापार घाटा कम गर्न र अरनिको राजमार्ग सञ्चालका लागि पहल गरिदिनसमेत आग्रह गरेको श्रेष्ठले बताए। त्यस्तै लिउले बीआरई सम्झौताअन्तर्गत परियोजनाहरु छनौट गर्न आग्रह गरेका थिए। त्यस्ता परियोजनाहरुलाई चीनले तत्काल अगाडि बढाउने उनको भनाइ रहेको श्रेष्ठले बताए। त्यस्तै नेपाल र नेपालीको कुनै पनि आन्तरिक मामिलामा हस्तक्षेप नगर्ने चीनको नीति र चिनियाँ कम्युनिस्ट पार्टीको नीति रहेको उनले बताएका थिए। त्यस्तै नेपालका राजनीतिक पार्टीहरुले आफ्नो फैसला आफैँ गर्ने क्षमताको विकास गर्नुपर्ने जोड दिँदे सीपीसीले यही अवधारणा लागू गरेर यहाँसम्म आएको बताएका थिए। भेटवार्तमा माओवादीका तर्फबाट प्रचण्डसहित राम कार्की, वर्षमान पुन, नारायणकाजी श्रेष्ठ, कृष्णबहादुर महरा र पम्फा भुसाल सहभागी थिए।"
पल शाह र मनोज पाण्डेको उदाहरण दिँदै कानुनमन्त्रीले भने 'यौनजन्य हिंसाको पुनरावलोकन आवश्यक छ',"काठमाडौंः कानुन न्याय तथा संसदीय मामीला मन्त्री गोविन्दप्रसाद कोइरालाले यौनजन्य हिंसाको पुनरावलोकन आवश्यक रहेको बताएका छन् । सोमबार प्रतिनिधि सभामा कानुनमन्त्री कोइरालाले पल शाह र मनोज पाण्डेसँग जोडिएको घटनालाई उदाहरण दिँदै यौनजन्य हिंसाको पुनरावलोकन आवश्यक रहेको बताएका हुन् । उनले भने, तीनवटा केसको उधाहरण दिन चाहन्छु । मनोज पाण्डेको मुद्दामा हदम्यादका कारण इन्साफ नपाउने स्थिति पैदा हुनुहुँदैन । पल शाहको मुद्दाले गम्भीर प्रश्न उठाएको छ । कुरा मिल्दासम्म सँगै बस्ने र बिग्रिए सकेपछि उमेरका कारणबाट हुने रेपलाई राज्यले अनदेखा गर्न सक्दैन । अछाम जिल्ला अदालतबाट पीडीतलाई नै सजाय गराइयो । यसकारण पनि यौनजन्य हिंसाको पुनरावलोकन आवश्यक छ ।' हदम्यादका कारणले पीडितलाई न्याय दिन इन्कार गर्न नहुने बताए । बलात्कार आरोपमा शाह र पाण्डे कारागारमा छन्।"
"सेयर बजारमा ७७ अंकको गिरावट, ट्रेडिङ समूहको सूचक ५७८ प्रतिशत घट्यो","काठमाडौं : सेयर बजारमा ७७ अंकको गिरावट आएको छ। आज नेप्से परिसूचक ७७०१ प्रतिशतले घटेर १९१५६१ विन्दुमा अडिएको छ। सेन्सेटिभ इन्डेक्स १३ अंक माथिले घटेर ३६६८६ विन्दुमा बन्द भएको छ। सेयर कारोबारको दोस्रो दिन आज २२७ कम्पनीको ६३ लाख १३ हजार ६४१ कित्ता सेयर २ अर्ब ३२ करोड ५६ लाख ४१ हजार २२ रुपैयाँमा खरिदबिक्री भयो। आज कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन ग्रामीण विकास लघुवित्त वित्तीय संस्थाको सेयर मूल्य १० प्रतिशतले घट्यो। यस्तै, किसान लघुवित्त वित्तीयको ९१५ र ग्लोबल आईएमई समुन्नतको ९१४ प्रतिशतले मूल्य घट्यो। यसदिन कारोबार रकमका आधारमा हिमालयन डिस्टिलरी ११ करोड माथिको कारोबार गरी अग्रस्थानामा रह्यो। कारोबारमा आएका १३ वटै समूहको सूचक ओरोलो लाग्यो। ट्रेडिङको समूहको सूचक सर्वाधिक ५७८ प्रतिशतले घट्यो। यस्तै फाइनान्सको ५७३ र हाइड्रोपावरको ५१९ प्रतिशतले घट्यो।"
"गठबन्धन मृत भइसक्यो, हैजा फैलाउँछ : ओली","काठमाडौं : नेकपा एमालेका अध्यक्ष केपी शर्मा ओलीले वर्तमान सत्ता गठबन्धन देशका लागि मृत भइसकेको बताएका छन्। सम्पादकहरुसँगको अन्तरक्रियामा अध्यक्ष ओलीले यो गठबन्धन देशका लागि हानिकारक रहेको बताए। उनले भने, यही सरकार बोकेर हिँड्नु उपयुक्त हुँदैन। यो त हानिकारक छ। यसले समाजलाई दूषित गर्छ। हैजा फैलाउँछ। देशका लागि यो गठबन्धन मृत भइसक्यो। यस्तो गठबन्धन बोकेर केही काम आउन सक्छ। ओलीले नक्कली र कृत्रिम एजेण्डा लिएर नभइ जनता र आजको समस्यालाई लिएर चुनावमा जाने बताए। देशलाई कुवाटोतर्फ जानबाट रोक्ने कोसिस गरिने उनले बताए। गठबन्धनले राजनीतिक दलप्रति वितृष्णा फैलाउने काम गरेको ओलीको भनाइ छ। सत्ता गठबन्धन र गठबन्धनमा बनेको सरकारको राजनीतिमा जालझेल र तिकडममात्रै अपनाउने गरेको उनले बताए।"
'शासकहरू कलंकित भएको इतिहास दर्ज हुने ढंगले यो गठबन्धन अगाडि बढेको छ',"काठमाडौं : नेकपा एमालेका सांसद नवराज सिलवालले अर्थतन्त्र तहसनहस भएको बेलामा सरकारले नेपाल प्रहरीका लागि हतियार खरिद गर्न ठूलो रकम रकमान्तर गरेको भन्दै आपत्ती जनाएका छन्। सोमबार प्रतिनिधि सभामा बोल्दै नेता सिलवालले अर्थमन्त्री जनार्दन शर्माले हतियार खरिदको नाममा आफ्नो लाभका लागि ८४ करोड बराबरको रकम रकमान्तर गरेको आरोप लगाए। उनले पाँच दलको राजनीतिक गठबन्धन विस्तारै वित्तीय गठबन्धनमा परिणत भएको बताए। 'लाभको गठबन्धनमा परिणत भएको छ। फाइदाको गठबन्धनमा परिणत भएको छ। मुलुकको इतिहासमा नै शासकहरू कलंकित भएको इतिहास दर्ज हुने ढंगले यो गठबन्धन अगाडि बढेको छ,'उनले भने। उनले बजेट निर्माणका क्रममा जेठ १४ गते राति अर्थमन्त्री शर्माले अनधिकृत व्यक्तिलाई सहभागी गराइ करका दररेटमा परिर्वतन गराउन अहम भूमिका खेलेको भन्दै राजीनामा दिएर मात्र नभएर कडा कारबाहीको माग गरे।"
नागरिकता विधेयकबारे गृहमन्त्री खाण र माओवादी अध्यक्ष प्रचण्डबीच छलफल,"काठमाडौं : नेपाल सरकारले संघीय संसद्मा पेस गरेको 'नेपाली नागरिकता ऐन, २०६३ लाई संशोधन गर्न बनेको विधेयक' बारे गृहमन्त्री बालकृष्ण खाणले सत्तारुढ दल नेकपा माओवादी केन्द्रका अध्यक्ष पूर्वप्रधानमन्त्री पुष्पकमल दाहालसँग छलफल गरेका छन्। सोमबार बिहान दाहाल निवास खुमलटारमा भएको भेटमा सरकारले संसद्मा पेस गरेको नागरिकता विधेयकबारे छलफल भएको गृहमन्त्री खाणले जानकारी दिए। छलफल सकारात्मक भएको उनले जानकारी दिए। राज्य व्यवस्था समितिले २०७७ असार ९ गते प्रतिवेदनसहित प्रतिनिधि सभामा पेस गरेको थियो। सरकारले त्यो प्रतिवेदन असार २४ गते फिर्ता लिएर त्यसैदिन अर्को विधेयक संसद् सचिवालयमा पेस गरेको छ। पेस भएको विधेयकमा सहमति जुटाउनका लागि गृहमन्त्री खाणले सरकारका तर्फबाट विभिन्न राजनीतिक दलका नेताहरूसँग भेटघाट गरिरहेका छन्। आइतबार साँझ मात्रै गृहमन्त्री खाणले प्रमुख प्रतिपक्षी दल नेकपा एमालेका संसदीय दलका उपनेता सुवासचन्द्र नेम्वाङसँग उनकै निवास बालुवाटारमा भेटघाट गरेका थिए। सरकारले संसद्मा प्रस्तुत गर्ने नयाँ विधेयकले अहिले देखिएको नागरिकता समस्यालाई सम्बोधन गर्नेछ। विधेयक पास भएमा नागरिकता नपाएका युवाहरू लाखौं युवाले नागरिकता पाउनेछन्। ती युवालाई नागरिकता प्रदान गर्न विधेयकले सहयोग पुर्याउने अपेक्षा सरकारको छ। नेपालको संविधान २०७२ ले गैरआवासीय नेपाली नागरिकलाई पनि राजनीतिक र प्रशासनीकबाहेकका सामाजिक, आर्थिक र सास्कृतिक अधिकारको उपभोग गर्न पाउनेगरी नागरिकता प्रदान गर्ने व्यवस्था गरेको छ। यो विधेयकमा सरकारले गैरवाआसीय नेपालीलाई नेपाली नागरिकता दिने भन्ने संवैधानिक प्रावधानलाई सम्वोधन गर्नेछ।"
भ्रातृसंस्था थप गर्दै कांग्रेस,"काठमाडौं (अन्नपूर्ण) : कांग्रेसले भ्रातृ तथा शुभेच्छुक संस्थाको संख्या बढाउने भएको छ। आइतबार बसेको पदाधिकारी बैठकले आज बस्ने केन्द्रीय कार्यसमिति बैठकमा एक दर्जन संस्थालाई मान्यता दिने तयारी गरेको हो। कांग्रेस प्रवक्ता डा प्रकाशशरण महतले बैठकले उक्त प्रस्ताव पारित भए १२ भ्रातृ र २८ शुभेच्छुक संस्था हुने बताए। १३ संस्थाले शुभेच्छुक र ५ संस्थाले भ्रातृ संस्थाको मान्यताका लागि आवेदन दिएका थिए। कांग्रेसले थप १० शुभेच्छुक संस्थालाई मान्यता दिने प्रस्ताव ल्याउन लागेको छ। पारित भए १९ वटा शुभेच्छुक संस्थामा अब १० वटा थप हुने देखिएको छ। १८ वटा संस्था शुभेच्छुक संस्थाको रुपमा मान्यता पाएर सञ्चालित छन्। नेपाल लोकतान्त्रिक खेलकुद संघ, नेपाल लोकतान्त्रिक निर्माण व्यवसायी संघ, नेपाल लोकतान्त्रिक राष्ट्रिय यातायात व्यवसायी संघ, नेपाल लोकतान्त्रिक उद्योग व्यापार व्यवसायी संघ र नेपाल लोकतान्त्रिक पर्यटन व्यवसायी संघले शुभेच्छुक संस्था बन्नेछन्। नेपाल लोकतान्त्रिक संस्थागत तथा निजी विद्यालय शिक्षक संघ, नेपाल लोकतान्त्रिक आयुर्वेद तथा प्राकृतिक चिकित्सक संघ, नेपाल लोकतान्त्रिक साना होटल व्यवसायी संघ र नेपाल लोकतान्त्रिक भाषा साहित्य लेखक संघलाई पनि शुभेच्छुक संस्थाको मान्यता दिन लागिएको छ।"
चुनावको तयारीमा माओवादी,"काठमाडौं (अन्नपूर्ण) : माओवादी केन्द्र प्रदेशसभा र प्रतिनिधिसभा चुनावको तयारीमा जुटेको छ। स्थायी समितिको शनिबार सम्पन्न बैठकले प्रदेशस्तरमा भेला, बैठक गरेर चुनावी माहोल बनाउने निर्णय गरेको प्रवक्ता कृष्णबहादुर महराले बताए। बैठकले साउन १६ देखि भाद्र ३ गतेसम्म सबै प्रदेश, समन्वय समिति र प्रवास समितिको बैठक गर्ने निर्णय गरेको छ। निर्वाचन आयोगले निर्वाचन मंसिर २ गते गराउन प्रस्ताव गरिसकेको छ। त्यसपछि चुनावी घोषणापत्र तयार गर्न माओवादीले तयारी थालेको हो। त्यसका लागि माओवादीले नेतृत्व गरिरहेका मन्त्रालयले सम्पादन गरेका कामहरूको सूची पार्टीमा पेस गर्न मन्त्रीहरूलाई अध्यक्ष पुष्पकमल दाहालले निर्देशन दिएका छन्। हाम्रो पार्टीबाट सरकारमा प्रतिनिधित्व गर्नुहुने सबै मन्त्रीज्यूहरूले छिट्टै पार्टी कार्यालयमा गरिएका कामको सूचीहरू पठाउनुहोला। गरिएका राम्रा कामहरू र थालिएका प्रयासलाई हामी चुनावी एजेन्डा बनाउँछौं, एक नेताले भने। साउन १६ देखि भदौ ३ गतेसम्म सबै प्रदेश, समन्वय समिति र प्रवास समितिको बैठक सम्पन्न गर्ने निर्णय गरिएको प्रवक्ता महराले बताए। पाँच दलीय गठबन्धनलाई काम राख्दै चुनावमा जाने माओवादी नेताहरूले धारणा सार्वजनिक गरेका छन्। गठबन्धनबीच राष्ट्रियता र लोकतन्त्रका विषयमा एकमत छ। आगामी निर्वाचनमा गठबन्धन दलबीच नै तालमेल हुन्छ, आइतबार एक कार्यक्रममा उनले भने, राष्ट्रिय र प्रजातन्त्रलगायतका विषयमा विगतमा एमालेले गम्भीर गल्ती गर्यो। तर, उसले आत्मसमीक्षासम्म गरेन। त्यसैले आउँदो चुनावमा एमालेसँग सहकार्य हुँदैन। नेता नारायणकाजी श्रेष्ठले सचेत नभए नेपाल ढिलो चाँडो श्रीलंकाकै बाटोमा जाने बताएका छन्। केन्द्रीय कमिटी र स्थायी समितिको बैठकपछि उनले आइतबार यस्तो धारणा राखे। भ्रष्ट र स्वार्थी नेताहरूको गैरजिम्मेवारीपनले देशको अर्थतन्त्रले श्रीलंकाकै बाटोमा जान सक्ने उनले दाबी गरे।"
संवैधानिक परिषद्सम्बन्धी विधेयक आजभोलि नै फिर्ता हुन्छ : गगन थापा,"ललितपुर : नेपाली कांग्रेसका महामन्त्री गगनकुमार थापाले संवैधानिक परिषद् सम्बन्धी संसदमा दर्ता भएको विधेयक फिर्ता हुने बताएका छन्। सोमबार नेपाली काङ्ग्रेस ललितपुर क्षेत्र नम्बर २ प्रदेश सभा (क) द्वारा आयोजित क्रियाशिल सदस्य्को भेला तथा जन प्रतिनिधिहरुलाई सम्मान कार्यक्रममा बोल्दै नेता थापाले संवैधानिक परिषद् सम्बन्धी विधेयक आजभोलि नै फिर्ता हुने बताएका हुन्। 'संवैधानिक परिषद् सम्बन्धी संसदमा दर्ता भएको विधेयक आजभोलि नै भित्र फिर्ता हुन्छ,' उनले भने,'यो विधेयकले अहिले प्रचलित संवैधानिक कानुनभन्दा फरक छ । यसबारे हामीले सभापति देउवालाई भेटेर यसबारे जानकारी गराएका छौं । उनले संवैधानिक परिषद्मा उपस्थितिको संख्या र निर्णय गर्ने अधिकारको बारेमा संशोधनको प्रस्ताव अघि सारेको बताए। प्रधानमन्त्री शेरबहादुर देउवाले गत बुधबार संवैधानिक परिषद् (काम, कर्तव्य अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयक राष्ट्रिय सभामा पेश गरेका थिए । अहिलेको सरकारले तत्कालीन केपी शर्मा ओली नेतृत्वको सरकारको पालामा ल्याइएको अध्यादेशसँग मिल्दोजु्ल्दो अध्यादेशलाई निरन्तरता दिने खालको विधेयक ल्याएपछि चर्को आलोचना हुँदै आएको छ।"
आईजीपी नियुक्तिसम्बन्धी मुद्दामा सुनुवाइ हुँदै,काठमाडौं : नेपाल प्रहरी महानिरीक्षक (आईजीपी) नियुक्तिसम्बन्धी मुद्दामा सर्वोच्च अदालतमा आज सुनुवाइ हुने भएको छ। सर्वोच्चका कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलामा मुद्दाको सुनुवाइ हुँदै आएको छ। यसअघि असार १९ गते कामु प्रधानन्यायाधीश कार्की र न्यायाधीश चुडालको इजलासमा मुद्दाको बहस नसकिएपछि असार २६ गतेका लागि हेर्दाहेर्दैमा राखिएको थियो। हिजो (आइतबार) सार्वजनिक विदा परेकाले सोमबार सुनुवाइ हुन लागेको हो। गत वैशाखमा मन्त्रिपरिषद बैठकले प्रहरी महानिरीक्षकमा धिरजप्रताप सिंहलाई बढुवा गरेपछि प्रहरी अतिरिक्त महानिरीक्षक (एआईजी) विश्वराज पोखरेलले सर्वोच्च अदालतमा रिट दायर गरेका थिए। वरिष्ठताक्रम अनुसार बढुवामा नपरेपछि डीआईजी ईश्वरबाबु कार्कीले सर्वोच्च अदालतमा रिट दायर गरेका थिए। रिटमा जेठ ३० गतेबाट अन्तिम सुनुवाइ सुरु भएपनि बहस नसकिएपछि हेर्दाहेर्दैमा राखिदै आएको छ।
"गण्डकीका मुख्यमन्त्री, मन्त्री, नेताका परिवारको ट्रस्टलाई अनेरास्ववियुको १ रुपैयाँ अभियान","पोखरा : गण्डकी प्रदेशका मुख्यमन्त्री, मन्त्री र सत्ता पक्षीय सांसद र नेताका पारिवारिक कोषका लागि सरकारले बजेट छुट्याएपछि विरोधस्वरुप प्रतिपक्ष दल एमालेको विद्यार्थी संगठन अनेरास्ववियुले १ रुपैयाँ दान अभियान चलाएको छ । नागरिक समाजले पनि मन्त्री र नेताका पारिवारका सदस्यको नामको ट्रस्टमा बजेट विनियोजनको विरोध गरेको छ । समाजले पोखराका धेरै सरकारी कार्यालय रहेको सहिद चोकको चौतारीमा प्लेकार्डसहित विरोध प्रदर्शन गरेको हो । अनेरास्ववियुले मुख्यमन्त्री, मन्त्रीहरुको व्यंग्यात्मक तस्बिर सहित सडकमा बसेर दानपेटिका राखी दान संकलन गरेको छ । अखिल गण्डकी अध्यक्ष प्रकाश पौडेलले मन्त्री र नेताका परिवारलाई जनताले तिरेको करबाट बजेट छ्टयाइएको त्यसको सांकेतिक विरोधस्वरुप जनताबाट ११ रुपैयाँ संकलन गरिएको जानकारी दिए । उनले मन्त्रिपरिषदबाट निर्णय गरेर त्यस्ता ट्रस्टको बजेट फिर्ता नलिएसम्म रु १ दान अभियान जारी राख्ने बताए । अहिले उक्त अभियान गण्डकीका ११ जिल्लामै चलाइएको अनेरास्ववियु गण्डकी सचिव आरके पोखरेलले बताए ।संकलित रकम गण्डकी सरकारको बैंक खातामै दाखिला गरिदिने अनेरास्ववियुले जनाएको छ । दानपेटिकामा पैदलयात्रुहरुले पैसा राखिदिएका थिए । अनेरास्ववियुका विद्यार्थीले बाउआमाको नाममा करोडौं पैसा फिर्ता गर, जनताको पैसा फिर्ता गर, गण्डकी प्रदेश सरकार होसियार, लुटतन्त्र बन्द गर, लुटतन्त्र मान्दैनौं, प्रदेश सरकार गरिब भो सबैले ११ रुपैयाँ सहयोग गरौं, राज्यकोषको सम्पत्ति फिर्ता गर लगायत नारा लगाएका थिए । आगामी आर्थिक वर्षको बजेट ल्याउँदा सरकारले मुख्यमन्त्री कृष्णचन्द्र नेपाली पोखरेलका पिता गोबद्र्धन शर्मा पोखरेलको नामको ट्रस्टलाई ५० लाख, सामाजिक विकास मन्त्री मेखलाल श्रेष्ठका मातापिताको ट्रस्टलाई १ करोड, जनमोर्चा सांसद पियारी थापाको पारिवारिक कोषलाई ६० लाख, कांग्रेस नेता अर्जुन जोशीका पिताको नाममा २० लाख, कुस्मा नगरपालिकाकी पूर्वउपमेयर सीता काफ्ले लामिछानेका श्रीमान् डिल्लीराम लामिछानेको स्मृतिमा २० लाख रुपैयाँ विनियोजन गरेको छ । मुख्यमन्त्री पोखरेल र मन्त्री श्रेष्ठले आफ्नो परिवारका सदस्यका नाममा बजेटमा विनियोजित रकम हटाउने विज्ञप्ति जारी गरेका छन् । तर, मन्त्री श्रेष्ठले आफ्ना आमाबाको नाममा बजेट नछुट्याएको भन्दै अर्थमन्त्री रामजी बराललाई थर्काएका थिए । त्यसपछि बरालले रातो किताबमा समेत उक्त बजेट नसमेटिएको थप कागज मिलाएर बजेट राखिदिएका हुन् ।"
स्वास्थ्य राज्यमन्त्री केसीले गरे दाङका अस्पतालको अनुगमन,"काठमाडौं : स्वास्थ्य तथा जनसंख्या राज्यमन्त्री हीराचन्द्र केसीले दाङका स्वास्थ्य संस्थाहरुको अनुगमन गरेका छन् । स्वास्थ्य राज्यमन्त्री केसीले राप्ती स्वास्थ्य विज्ञान प्रतिष्ठान, राप्ती प्रादेशीक अस्पताल, लमहि अस्पताल र प्रादेशीक आयुर्वेद चिकित्सालय विजौरीको अनुगमन गरेका हुन् । अनुगमनका क्रममा स्वास्थ्य राज्यमन्त्री केसीले स्वास्थ्य संस्थाको सुदृढिकरणका लागि पहल थाल्ने बताए । राप्ती स्वास्थ्य विज्ञान प्रतिष्ठानको निरीक्षण पछि स्वास्थ्य राज्यमन्त्री केसीले प्रतिष्ठानलाई थप व्यवस्थित गर्ने र भरपर्दो स्वास्थ्य संस्थाको रुपमा विकास गरिने बताए । उनले भने, 'प्रतिष्ठान दाङको इज्जत प्रतिष्ठासँग जोडिएको विषय हो । प्रतिष्ठानका लागि केन्द्र सरकारबाट पूर्ण सहयोग हुन्छ ।' प्रतिष्ठानका रजिष्ट्रार प्रकाश थापाले प्रतिष्ठानको समग्र अवस्था र योजनाबारे जानकारी गराएका थिए । प्रतिष्ठानमा दैनिक छ सय बिरामीले उपचार सेवा लिने गरेको प्रतिष्ठानका निर्देशक डा प्रज्ञा बस्नेतले जानकारी गराइन् ।"
चीनविरोधी गतिविधि नहोस् भन्नेमा लिउको जोड,"काठमाडौं : चिनियाँ कम्युनिष्ट पार्टी (सीपीसी) का विदेश विभाग प्रमुख लिउ जियानचाओले चीन विरोधी कुनै पनि गतिविधि नेपालमा नहोस् भन्ने चाहना व्यक्त गरेका छन्। चार दिने भ्रमणका लागि आइतबार काठमाडौं आइपुगेका लिउले प्रधानमन्त्री शेरबहादुर देउवा र परराष्ट्रमन्त्री डा नारायण खड्कासँग छुट्टाछुट्टै भेटवार्ता गरेका छन्। ती भेटमा चीन विरोधी कुनै पनि गतिविधिले प्रश्रय नपाओस् भन्ने चिनियाँ चासो व्यक्त गरेका हुन्। प्रधानमन्त्री देउवासँगको भेटमा चिनियाँ नेता लिउले नेपालमा कुनै पनि चीन विरोधी गतिविधि नहोस् भन्नेमा जोड दिएको बालुवाटार स्रोतले बतायो। प्रधानमन्त्री र परराष्ट्रमन्त्रीसँगको भेटवार्तामा उपस्थित रहेका कूटनीतिज्ञ तथा पूर्वराजदूत दिनेश भट्टराईले लिउको भनाइ उल्लेख गर्दै भने, नेपाली भूमिमा चीन विरोधी गतिविधि हुन नपाओस् भन्नेमा जोड दिनुभएको छ। त्यस क्रममा प्रधानमन्त्री देउवाले पनि नेपाल एक चीन नीतिप्रति प्रतिबद्ध रहेको बताएका थिए। भेटमा प्रधानमन्त्री देउवाले लाजिम्पाटमा रहेको दलाई लामाको नेपालस्थित कार्यालय आफूले बन्द गराएको जानकारी गराएका थिए। त्यसका लागि लिउले प्रधानमन्त्री देउवालाई धन्यवाद पनि दिएको बालुवाटार स्रोतले बतायो। लिउसँग विमानस्थलदेखि सँगै रहेका भट्टराईले नेपालमा चीनको मामिलालाई लिएर सबै पार्टीहरूको समान धारणा रहेकामा लिउले खुसी व्यक्त गरेको बताए। परराष्ट्रमन्त्री खड्काले लिउसँगको भेटमा नेपाल र चीन बीचको मित्रता ऐतिहासिक रहेको बताउँदै उक्त मित्रतालाई कायम चाहेको पनि बताएका थिए। नेताहरूसँगको भेटवार्ताका क्रममा लिउले नेपालको पछिल्लो राजनीतिक अवस्था, दुई देशबीचको सम्बन्ध, नेपालमा बेल्ट एन्ड रोड इनिसिएटिभ (बीआरआई) कार्यान्वयनको अवस्थाका बारेमा बुझ्ने कार्यक्रमलाई विशेष प्राथमिकतामा राखेका छन्। अमेरिकी मिलेनियम च्यालेन्ज कर्पोरेसन (एमसीसी) कार्यान्वयनका विषयमा पनि चीनको चासो बढ्दो छ। पूर्वराजदूत तथा राजनीतिक विश्लेषकका अनुसार नेपालले प्रतिनिधि सभाबाट एमसीसी व्याख्यात्मक घोषणा गरेसँगै बीआरआई परियोजनालाई लिएर चीनले नेपालप्रति बढी चासो देखाएको छ। लामो समयदेखि रोकिएको बीआरआई परियोजना अगाडि बढाउने प्रतिबद्धता जनाए पनि व्यवहारमा भने उक्त विषय अगाडि बढाउन सकेको छैन। अर्को, चीनले एक चीन नीतिमा नेताहरूको प्रतिबद्धता खोजिरहेको छ। नेपालमा एमसीसी परियोजना भित्रिय सँगै चीनले बीआरआईका विषयमा बढी चासो दिएको छ। राजनीतिक विश्लेषक गेजा शर्मा वाग्ले भने चीनले चासो दिनु स्वाभाविक भएको बताए। राष्ट्रिय आवश्यकता र परियोजनाको आधारमा परियोजना छनोट गर्नुपर्यो, अन्नपूर्ण एक्सप्रेसद्वारा आइतबार आयोजित कार्यक्रममा वाग्लेले भने, कुनै पनि प्रोजेक्ट आवश्यकता र प्राथमिकताको आधारमा ल्याइनुपर्छ। अहिले बीआरआईका कार्यक्रम आएको ५ वर्ष भइसक्दा पनि केही काम अगाडि बढेको छैन। यो विषयमा चीन स्वयंको चासो बढी छ। यसकारण पनि आवतजावत बढेको छ। सरकारले बीआरआईअन्तर्गतका योजना अघि बढोस् भन्ने चाहेको बताउँदै वाग्लेले भने, चीनसँग लोनमा प्रोजेक्ट साइन गर्न अहिले सरकार चाहँदैन। लोनको सहयोग लिने पक्षमा अहिले सरकार छैन। लोनबाहेक अन्य सहयोग लिन सरकार तयार छैन। डेनमार्कका लागि नेपालका पूर्वराजदूत विजयकान्त कर्णले भने चिनियाँ टोली राजनीतिक एजेन्डा बोकेर नेपाल आएको सहजै अनुमान लगाउन सकिने बताउँछन्। उनले तीन पार्टी शीर्ष नेतालाई भेट्ने कार्यतालिका नै रहेको बताउँदै भने चीनले नेपालको आन्तरिक मामलामा हस्तक्षेप गर्न खोज्दै आएको पनि नयाँ कुरा होइन। किनभने ओली सरकारको पालामा चीनप्रतिको पोलिसीहरू खुकुलो थियो। अहिले देउवा सरकारको पालामा आउँदा चाइनाप्रति विदेश नीति केही कसिलो बनाएदेखि नै उनीहरू केही हच्किएका छन् र यो भेटघाट बाक्लिएको छ। चिनियाँ नेताबाट नेपालका कम्युनिस्ट पार्टीहरू सञ्चालित छन्। चीनबाट पनि आउने र भारतबाट पनि आउने सबै हाम्रा पाउना हुन्। अहिले पहिलो चोटी आएका होइनन्। चीन र भारतबाट मात्र होइनन्। बीआरआईको डकुमेन्ट बाहिर आएको छैन। नेपालको फ्रि ट्रेड एग्रिमेन्ट गरेको छ। पोलिसी एक्सचेन्जको कुरा छ। पार्टी टु पार्टी एग्रिमेन्ट छ। लिउले आइतबार प्रधानमन्त्री तथा कांग्रेस सभापति शेरबहादुर देउवासँग तथा सोमबार माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपाल तथा सम्मानित नेता झलनाथ खनालसँग भेटवार्ता गर्ने कार्यक्रम छ। नेकपा एमालेका अध्यक्ष केपी शर्मा ओलीसँग लिउले मंगलबार भेटघाटको कार्यक्रम रहेको केपी ओलीको सचिवालयले जानकारी दियो, चिनियाँ टोलीले अध्यक्ष निवास बालकोटमै भेटवार्ता गर्ने छ। बुधबार मात्र राष्ट्रपति विद्यादेवी भण्डारीसँग भेट गर्ने कार्यक्रम रहेको छ। भ्रमणको अन्तिम दिन लिउले बुधबार राष्ट्रपति विद्यादेवी भण्डारीसँग भेटवार्ता गरेर बिहीबार स्वदेश फर्कने कार्र्यक्रम रहेको परराष्ट्र मन्त्रालयले जानकारी दिएको छ। लिउले सोमबार बिहान सुन्दरीजल क्षेत्र भ्रमण गर्ने कार्यक्रम छ। प्रधानमन्त्री देउवालाई चीन कांग्रेसको निम्तो नेपाल भ्रमणमा रहेका चिनियाँ कम्युनिस्ट पार्टीका विदेश विभाग प्रमुख लिउ जियान्चाओले आगामी नोभेम्बरमा हुने पार्टीको २०औं कंग्रेस (अधिवेशन)मा सहभागी हुन प्रधानमन्त्री शेरबहादुर देउवालाई निम्तो दिएका छन्। चिनियाँ कम्युनिस्ट पार्टीका महासचिव एवं राष्ट्रपति सी चिनफिङले आफ्नो दूत बनाएर पार्टीका विदेश विभाग प्रमुख लिउलाई नेपाल पठाएका हुन्। बालुवाटारमा भएको द्विपक्षीय भेटमा लिउले राष्ट्रपति सीको सन्देश सुनाउँदै पार्टीको कंग्रेसमा सहभागी हुन प्रधानमन्त्री देउवालाई निम्ता दिएको बालुवाटार स्रोतले जानकारी दिएको छ। चिनियाँ कम्युनिस्ट पार्टीको महाधिवेशन आगामी नोभेम्बरमा हुँदैछ।"
संवैधानिक परिषद्सम्बन्धी विधेयक फिर्ता गरियोस् : शेखर कोइराला,"काठमाडौं : नेपाली कांग्रेसका नेता शेखर कोइरालाले संवैधानिक परिषद्सम्बन्धी विधेयक फिर्ताको माग गरेका छन्। पार्टी कार्यालय सानेपामा पत्रकारहरुसँग बोल्दै नेता कोइरालाले संवैधानिक परिषद्सम्बन्धी अध्यादेश विधेयकका रुपमा ल्याउनु गलत रहेको भन्दै फिर्ताको माग गरेका हुन्। उनले भने, तत्कालीन केपी शर्मा ओली नेतृत्वको सरकारले संवैधानिक परिषद्सम्बन्धि अध्यादेश ल्याउँदा विरोध गरेका थियौं। यो विधेयकका रुपमा आउनुहुँदैन। सरकारले संवैधानिक परिषद्सम्बन्धी विधेयक संसदमा दर्ता गरेको छ।"
बजेटको वैधानिकतामा प्रश्न,"काठमाडौं : अनधिकृत व्यक्तिको प्रत्यक्ष संलग्नतामा बजेट तयार पारेका अर्थमन्त्री जनार्दन शर्माले असार २२ मा पदबाट राजीनामा दिए। उनी संसदीय छानबिनको दायरामा छन्। विज्ञहरूले भने मन्त्रीले राजीनामा दिँदैमा नपुग्ने भन्दै बजेटको वैधानिकतामै प्रश्न उठाउन थालेका छन्। अनधिकृत व्यक्तिले करका दर र दायरामा व्यापक चलखेल गरेको बजेटलाई कार्यान्वयन गर्न नसकिने विज्ञहरूको भनाइ छ। पूर्वमुख्यसचिव विमल कोइराला यो बजेटले वैधानिकता गुमाइसकेको तर्क गर्छन्। यो बजेटमाथि यत्रो प्रश्न उठिसकेको छ। अब यसको वैधानिकता कहाँ रह्यो र ? कोइराला भन्छन्, बजेट त आयो तर अब यति धेरै प्रश्न उठेपछि कसरी कार्यान्वयनमा लैजाने ? यो त अपरेसन सक्सेसफुल भयो तर रोगी मर्यो भनेजस्तै भयो। तत्कालीन अर्थमन्त्री शर्माले बजेट सार्वजनिक गर्नु अघिल्लो मध्यरात (जेठ १४ गते) अनधिकृत व्यक्तिलाई मन्त्रालयमा प्रवेश गराएर बजेटमा करमा सेटिङ गरेका थिए। त्यससम्बन्धी खुलासा अन्नपूर्ण पोस्ट्ले गरेपछि शर्मालाई पदबाट राजीनामा दिन चौतर्फी दबाब बढेको थियो। संसद र सडकको दबाब थेग्न नसकेपछि शर्माले संसद्मा राजीनामाको घोषणा गरेका थिए। पूर्वनासु रघुनाथ घिमिरे र एक व्यापारिक घरानाका फाइनान्सियल डाइरेक्टरलाई मध्यराति मन्त्रालयमा बोलाएर शर्माले खासखास व्यापारिक घरानालाई फाइदा पुग्ने र खासखासलाई हानी पुग्ने गरी करका दर हेरफेर गर्न लगाएका थिए। त्यसरी बनाएको बजेटले मान्यता नपाउने विज्ञहरू बताउँछन्। उनीहरूको प्रश्न छ अनधिकृत व्यक्ति संलग्न भएर बनाएको बजेट कार्यान्वयनमा लैजाँदा के असर होला ? निश्चित व्यापारिक घरानालाई फाइदा हुने र अरूलाई घाटा हुने गरी मात्रै ल्याएको बजेटले केही व्यापारिक घरानालाई मात्रै पोस्दा देशको अर्थतन्त्र के होला ? सुशासनविद् खेमराज रेग्मी बजेटमा भएका चलखेलका बुँदामा सुधार गर्नुपर्ने बताउँछन्। यो बजेट कार्यान्वयनमा लानै हुँदैन्, रेग्मी भन्छन्, कहाँकहाँ हेरफेर भएको छ। त्यो सुधार गर्नुपर्छ। त्यसका लागि पूरक बजेट ल्याएर हुन्छ कि वा अन्य उपाय गरेर हुन्छ, सच्याउनै पर्छ। बजेटमा गडबडी हुँदा विगतमा पूरक बजेट ल्याउने परम्परा रहेको उनको भनाइ छ। उनका अनुसार बिचौलियाले प्रभाव पारेका ठाउँमा सच्याउने र दोषीलाई कारबाहीको दायरामा ल्याउनुपर्छ। बजेटमा भएका हेरफेरले ककसलाई फाइदा भयो ? कसलाई कति असर पुग्यो ? उनी भन्छन्, असल नियतले मुलुकको हितका लागि न्यायोचित रूपमा राजस्व वृद्धि गर्न करको दायरा बढाउन सकिन्छ। तर, कुनै व्यापारिक घरानालाई नाजायज फाइदा हुने गरी र कसैलाई घाटा पुग्ने गरी गलत नितयले करको दर हेरफेर गर्न पाइँदैन। संसदीय छानबिन समितिले सत्यतथ्य छानबिन गरेर दोषीलाई कानुनको कठघरामा उभ्याउनुपर्ने उनको भनाइ छ। भन्छन्, विगतका संसदीय समिति सधैं ढाकछोप र लुकाउनका मात्रै बनेका थिए। यो समितिले यस्तो नगरोस्। बजेट सार्वजनिक हुनु अघिल्लो मध्यरात भएको करको हेरफेर वित्तीय अपराध भएको विज्ञहरूको भनाइ छ। अर्थमन्त्रीका सल्लाहकारलाई समेत बर्जित गरिने ठाउँमा व्यापारिक घरानाका एजेन्टलाई प्रवेश दिनु वित्तीय अपराध भएको उनीहरू बताउँछन्। करको दर निर्धारण गर्दा अर्थसचिव, राजस्वसचिव, सम्बन्धित विभागका सहसचिव तथा भन्सार र आन्तरिक राजस्व विभागका महानिर्देशक मात्रै संलग्न हुन पाइने कार्यविधि नै छ। यसको गोपनीयताका लागि बजेट प्रस्तुत हुने अघिल्लो दिनको १२ बजेपछि मात्रै करका दर निर्धारण गर्ने चलन छ। अर्कोतिर, अर्थमन्त्री र बजेटमाथि प्रश्न उठिरहेकै बेला संसद्बाट हतारहतार बजेट पास गरियो। जेठ १४ मध्यरातमा तत्कालीन अर्थमन्त्री शर्माले पूर्वनासु घिमिरेलाई विज्ञ भन्दै बजेटमा कर हेरफेर गर्न लगाएका थिए। लामो समय कर र भन्सार विभागमा नायबसुब्बा रहेका घिमिरेमार्फत सीमित घरानीया व्यापारीलाई फाइदा पुर्याउने उद्देश्यले करका दर, अन्तःशुल्क, भन्सार महसुललगायतमा व्यापक चलेखल गरिएको थियो। बिचौलिया घिमिरेका अगाडि त्यस बेला अर्थ मन्त्रालयका सचिव, सहसचिव, आन्तरिक राजस्व विभाग र भन्सार विभागका महानिर्देशक मुकदर्शक बनेका थिए। अर्थमन्त्रीको निर्देशनमा घिमिरेले विद्युतीय गाडी, प्रशोधित पाम र पामोलिन तेल, स्यानिटरी प्याडलगायत वस्तु आयातमा भन्सार दरमा चलखेल गरेका थिए। विद्युत् महुुसलमा छुट, फलाम आयातमा भन्सार महसुल वृद्धि, स्वास्थ्य बिमा निजी कम्पनीलाई दिने, मेडिकल कलेजले वर्षको २ सिफ्ट भर्ना लिनेलगायत २ सयभन्दा वस्तुको करमा हेरफेर गरेको पाइएको छ। शर्माले गत वर्ष प्रतिस्थापन बजेटका बेला (२०७८ भदौ २४ गते) राति पनि घिमिरेलाई करका दरमा प्रयोग गर्न खोजेका थिए। त्यो बेला पनि राति २ बजेसम्म बसेर उनले करका दर हेरफेरको प्रयास गरेका थिए। तर, कर्मचारीले प्रतिवाद गरेपछि धेरै हेरफेर गर्न पाएका थिएनन्। पछि ती सबै कर्मचारी सरुवा गरेर आफू अनुकूलका कर्मचारी ल्याएर शर्माले २०७९८० को बजेटमा व्यापक हेरफेर गर्न लगाए। यस्ता व्यक्तिलाई खेताला विज्ञ बनाई ल्याएको बजेटलाई कार्यान्वयन लान गाह्रो हुने विज्ञहरूको तर्क छ। सुधार नगरी वा पूरक बजेट नल्याई कार्यान्वयन नै गर्नु नहुने उनीहरूको भनाइ छ। कतिपयले यो बजेट नै खारेज गर्नुपर्ने पनि बताएका छन्। शर्माले बजेटमा अनधिकृत व्यक्तिको प्रवेशसम्बन्धी मन्त्रालयको सीसीटीभी फुटेज पनि मेट्न लगाएको आरोप छ। उपभोक्ता हित संरक्षण समितिले बजेट सार्वजनिक हुने अघिल्लो दिनको सीसीटीभी फुटेज माग गरी मन्त्रालयमा निवेदन दिएको थियो। तर, मन्त्रालयले सीसीटीभी फुटेज १३ दिनमै मेटियो भनेर जवाफ दिएको थियो। समितिले असार १४ गते २०७८ भदौ २४ गते राति ११ बजेदेखि २५ गते ६ बजेसम्म र २०७९ जेठ १४ गते बेलुका ६ बजेदेखि १५ गते ६ बजेसम्मको सीसीटीभी फुटेज मागेको थियो। तर, तत्कालीन मन्त्री शर्माले सीसीटीभी फुटेज पनि डिलिट गर्न लगाएको भन्दै असार २२ गते सचिवलगायत मन्त्रालयका कर्मचारीले विद्रोह गरेका थिए। शर्माको अचाक्ली पछि प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाललाई जानकारी गराएर अर्थसचिव मधु मरासिनी अनिश्चितकालका लागि बिदामा बसे। अरू धेरै कर्मचारी पनि मन्त्रालयमा अनुपस्थित भए। सडकदेखि सदनसम्मै विरोध भयो। नागरिक अभियन्ताहरू पूर्वप्रधानन्यायाधीश सुशीला कार्की, त्रिविका पूर्वउपकुलपति केदारभक्त माथेमा र डा गोविन्द केसीले शर्माको राजीनामा मागे। यस्तै, योजना आयोगका पूर्वउपाध्यक्षहरूले पनि शर्माको राजीनामा माग्दै उनीमाथि छानबिन माग गरे। सत्तारुढ दलमै पनि अर्थमन्त्रीको विरोध भयो। त्यसपछि शर्माले असार २२ गते संसद्मा सम्बोधन गर्दै राजीनामा दिए। शर्मामाथि छानबिन गर्न बनेको संसदीय समितिले मंगलबार काम थाल्ने जानकारी दिएको छ। १० दिने कार्यावधि पाएको समितिले गठन भएको ६ दिनपछि मात्रै काम थाल्दै छ। यसैकारण समितिले समयमै प्रतिवेदन दिनेमा शंका गर्न थालिएको छ। समितिमा सत्तारुढ दलकै बहुमत छ। एमालेका ४, कांग्रेस र माओवादी केन्द्रका २२, एकीकृत समाजवादी केन्द्र, जनता समाजवादी पार्टी, लोकतान्त्रिक समाजवादी पार्टीका ११ जना सांसद समितिका सदस्य छन् । समितिमा खगराज अधिकारी, देवप्रसाद गुरुङ, पुष्पा भुसाल गौतम, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव सदस्य छन्। जसमा गठबन्धनको बहुमत छ। माओवादी केन्द्रले निर्दोष सावित भए शर्मा नै पुनःअर्थमन्त्री हुने धारणा माओवादी केन्द्रका नेताहरूले सार्वजनिक गरेका छन्। छानबिनमा मनोवैज्ञानिक दबाब दिन र कर्मचारीलाई धक्याउन माओवादीका नेताहरूले यस्तो धारणा सार्वजनिक गरेको हुन सक्ने मन्त्रालयका कर्मचारीहरू बताउन थालेका छन्। संविधानविद् डा विपिन अधिकारी संसदीय छानबिन समिति गठन भएकाले त्यसको प्रतिवेदनको आधारमा अघि बढ्नुपर्ने बताउँछन्। छानबिन समिति बनेको छ, त्यसले निकास देला कि ? डा अधिकारी भन्छन्। बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय भएको उनको भनाइ छ। यो आपराधिक विषय हो, यसमा संसदीय छानबिन समिति होइन कि स्वतन्त्र छानबिन समिति बनाउनुपथ्र्यो, उनी भन्छन्, तर, संसदीय समिति बनाउने काम भइहाल्यो। अब यसको प्रतिवेदन कुरौं। बजेटमा अनधिकृत व्यक्तिको प्रवेश र करका दायरामा चलखेल गर्ने काम आपराधिक भएको उनको ठम्याइ छ। दोषीलाई कारबाही गर्नुपर्ने उनी बताउँछन्। योजना आयोगका पूर्वउपाध्यक्ष डा गोविन्दराज पोखरेल संसदीय समितिको प्रतिवेदन कुर्नपर्ने बताउँछन्। संसदीय समिति नै बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो, डा पोखरेल भन्छन्। पूर्वअर्थमन्त्री सुरेन्द्र पाण्डे भने बजेट कार्यान्वयनमा गइसकेपछि फर्कने प्रणाली नरहेको बताउँछन्। गलत कुरा कार्यान्वयन भए मन्त्रिपरिषद्बाट सच्याउनुपर्ने पाण्डेको भनाइ छ। मन्त्रिपरिषद्बाट सच्याउने ठाउँ त छ, उनी भन्छन्, मन्त्रिपरिषद्ले सच्याएर संसद्बाट पारित हुनुपर्छ। उनका अनुसार आर्थिक ऐनको दफा १८ मा करको दर घटाउने बढाउने व्यवस्था छ। त्यही व्यवस्थालाई टेकेर मन्त्रिपरिषद्ले यो काम गर्न सक्ने उनी भन्छन्। सामान ल्यायो, कर तिर्यो, पछि त्यो सामान चोरीको रहेछ भन्ने प्रमाणित भयो भने कर तिरेको छु भनेर उन्मुक्ति पाइँदैन, पाण्डे भन्छन्, दोषी करार भएबमोजिम कारबाहीको भागी हुनैपर्छ। कांग्रेस नेता दीपकुमार उपाध्याय छानबिन समितिले निष्पक्ष काम गरेर दोषीलाई कारबाही गर्नुपर्ने बताउँछन्। यति ठूलो विषय उठेको छ, यो त अपराध नै हो, उपाध्याय भन्छन्, बजेटमा देखिएको यो घटनाक्रमले देशकै बदनाम भएको छ। बजेट कार्यान्वयनमा गएपछि फर्किने प्रणाली छैन। गलत कुरा कार्यान्वयन भए मन्त्रिपरिषदबाट सच्याउने ठाउँ छ। मन्त्रिपरिषद्ले सच्याएर संसद्बाट पारित गर्नुपर्छ।सुरेन्द्र पाण्डे, पूर्वअर्थमन्त्री जनताबाट यत्रो प्रश्न उठिसकेको छ। अब यसको वैधानिकता कहाँ रह्यो र ? बजेट त आयो तर अब यति धेरै प्रश्न उठेपछि कसरी कार्यान्वयनमा लाने ? यो त अपरेसन सफल भयो तर रोगी मर्यो भनेजस्तै भयो।विमल कोइराला, पूर्वमुख्यसचिव बजेटमा भएको हेरफेर र सीसीटीभी डिलिट गर्ने काम नितान्त आपराधिक विषय हो। यसमा स्वतन्त्र छानबिन समिति बनाउनुपथ्र्यो। तर, संसदीय समिति बनाउने काम भइहाल्यो। अब यसको प्रतिवेदन कुरौं।डा विपिन अधिकारी, संविधानविद् संसदीय छानबिन विशेष समिति बनेको छ। अब त्यो समितिको रिपोर्टले के भन्छ ? संसद्ले केही न केही निर्णय गर्नै पर्यो।डा गोविन्दराज पोखरेल, पूर्वउपाध्यक्ष, राष्ट्रिय योजना आयोग"
सरकार फेरिए पनि सुरक्षाको दायित्व र जिम्मेवारी सदैव एउटै हुन्छ : गृहमन्त्री,"काठमाडौं : गृहमन्त्री बालकृष्ण खाडले सरकार फेरिए पनि सुरक्षाको दायित्व र जिम्मेवारी सदैव एउटै हुने बताएका छन्। सोमबार प्रतिनिधि सभामा नेपाल प्रहरी र प्रदेश प्रहरी पहिलो संशोधन विधेयक २०७९ माथि छलफलका क्रममा उठेका प्रश्नको जवाफ दिँदै गृहमन्त्री खाडले सरकारहरू बदलिने र नेतृत्व आइरहने भएपनि सुरक्षाको दायित्व र जिम्मेवारी सदैव अवलम्बन हुने बताएका हुन्। मन्त्री खाडले सीमित स्रोत र साधनको बाबजुद सुरक्षा व्यवस्था चुस्त बनाएको दावी गरे। नेपालको भूमि प्रयोग गरेर मित्र राष्ट्रको खिलाफमा अवाञ्छनीय गतिविधि गर्न नदिने उनको भनाइ छ। ' नेपालको भूमिलाई हामीले नेपाल विरुद्ध प्रयोग गर्न दिँदैनौं । यो हाम्रो परम्परागत सुरक्षा व्यवस्था र जिम्मेवारी हो,' उनले भने। नेपाल प्रहरीले लामो समयदेखि सीमित स्रोत र साधनको बाबजुत पनि दृढता देखाइरहेको उनको भनाइ छ। नेपालको सामाजिक बनोटमा परिर्वतन आएको बताउँदै उनले बस्ती विकासमा पनि ठू्लो परिर्वतन आएकाले विधेयकमा यससम्बन्धी व्यवस्था गरिएको बताए। महानगरीय प्रहरीलाई अर्ध न्यायिक अधिकार दिनुपर्ने र यसबारे छलफल गर्नुपर्ने उनको भनाइ छ।"
नागरिकता विधेयक असारभित्रै संसदबाट पास हुन्छ: वनमन्त्री यादव,"वीरगन्ज: संघीय सरकारका वन तथा वातावरण मन्त्री प्रदीप यादवले नागरिकता विधेयक असारभित्रै संसदबाट पास हुने बताएका छन्। 'नागरिकता विधेयक अबको चार पाँच दिन भित्रमै संसदबाट पारित हुन्छ,' सोमबार वीरगन्जमा आयोजित स्वागत तथा सम्मान कार्यक्रममा बोल्दै मन्त्री यादवले भने, नागरिकता विहिन नेपाली नागरिकले नागरिकता पाउछन्।' यसअघि संसदमा पेश गरिएको नागरिकता विधेयकमा नेपाली पुरुषसँग बिहे गर्ने विदेशी महिलालाई ७ वर्षपछि मात्र नागरिकता दिने प्रावधान राखिएका कारण उक्त विधेयक संसदबाट फिर्ता लिने निर्णय मन्त्रीपरिषदले गरेको मन्त्री यादवले बताए। उनकाअनुसार पुरानो विधेयकमा केही त्रुटीपूर्ण प्रावधान राखिएको थियो। 'हाम्रै आग्रहमा मन्त्रीपरिषद् बैठकले उक्त विधेयक संसदबाट फिर्ता लिने निर्णय गरेको हो', उनले भने, त्यसमा संशोधन गरि नयाँ विधेयक संसदमा पेश गरिने र उक्त विधेयक संसदमा फास्ट ट्रयाकबाट पारित गर्ने गरि सरकारले काम गरिरहेको छ।' अब संसदमा सरकारले पेश गर्ने नागरिकता सम्बन्धी विधेयक पारित गर्नका लागि प्रमुख प्रतिपक्षी दल नेकपा एमालेले पनि सहजै सहयोग गर्ने उनको दावी छ। सबै भन्दा पहिले एमालेले नै ताली बजाएर नागरिकता विधेयक पास गर्छ', मन्त्री यादवले भने, त्यस बाहेक उसँग अरु कुनै विकल्प नै छैन।'"
न्याय माग्दै द्वन्द्वपीडित,"काठमाडौं : बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ विधेयक संशोधन विषयक अन्तरसंवाद कार्यक्रम सम्पन भएको छ। पूर्वसुरक्षाकर्मी परिषद् नेपालले आइतबार राजधानीमा आयोजना गरेको कार्यक्रममा सैनिक एकल महिला तथा घाइते संकीकी शोभा बिसीले आफ्ना पीडा पोखिन्। आफू यस लडाइँमा २१ वर्षको उमेरदेखि खटिरहेको उनले बताइन्। कुन कानुनले सुरक्षाकर्मीको परिवारलाई सम्बोधन गर्न सक्छ भनेर राज्यले अध्ययन गरी पीडितलाई न्याय दिन आवश्यक परे संशोधन गर्नुपर्ने उनले जनाइन्। त्यसैगरी, १७ वर्षको उमेरमै एक्लो भएकी अर्की पीडित ममता नगालले कार्यक्रममा प्रश्न गर्दै भनिन्, खै मेरो मानव अधिकार ? खै मेरा लागि न्याय ? मैले उजुरी दिएको छु। तर, किन मेरो मुद्दा तामेलीमा गयो ? अमर प्रहरी परिवार संघकी महासचिव रामकुमारी थापाले कानुनले कुनै पनि नागरिकलाई विभेद गर्न नमिल्ने बताइन्। लडाइँमा गएर होमिने रहर कसैलाई हुँदैन। तर, राज्यको कर्तव्य पालना गर्न बालबच्चा छाडेर ज्यान होमेका छन्, गुनासो गर्दै उनले भनिन्, सुुरक्षाकर्मीका मुद्दा तामेलीमा राखिएको छ। यसमा हाम्रो घोर आपत्ति छ। हामीले न्याय कहिले पाउने ? सुरक्षा सल्लाहकार सहायक रथी डा प्रेमसिंह बस्नेतले घाइते, अपांग र द्वन्द्वपीडितलाई दिने सुविधामा पनि विभेद रहेको बताए। त्यसैगरी अवकाश प्राप्त सशस्त्र प्रहरी अतिरिक्त महानिरीक्षक डाठाकुरमोहन श्रेष्ठले विधयक संशोधनका लागि विभिन्न सुझाव पेस गरे। कार्यक्रममा अधिवक्ता शर्मिला विष्टले विषयवस्तु उपर एक प्रस्तुति दिँदै छानबिनमा नपरेका उजुरीको छानबिन गरी सुनुवाइ कहिले सुरु गर्ने, तामेलीमा रहेका उजुरीको हैसियत के हुने, अन्यायमा परेका राष्ट्रसेवक र तीनका परिवारले न्याय माग्न कहाँ जानेलगायतका प्रश्न गरिन्। उनले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ को संशोधन मस्यौदाको प्रस्तावमा नीतिगत सुधार हुनुपर्ने सुझाव दिँदै आयोगले कार्य सम्पादन गर्दा आतंककारी तथा विध्वंसात्मक कार्य (नियन्त्रण तथा सजाय) ऐन २०५८ समेतको भावनालाई मध्यनजर गरी कार्य सम्पादन गर्नुपर्ने बताइन्। पीडित भनी निवेदन दायर गर्न आएपछि तत्कालीन अवस्थामा पक्षको आधारमा विभेद गर्न नमिल्ने बताउँदै राज्यले न्यायिक दृष्टिकोणबाट समान रूपमा हेर्नुपर्ने पनि सुझाव दिइन्।"
सानेपामा शेखर कोइराला पक्षधरले किन गरे प्रदर्शन?,"काठमाडौं : भातृसंस्थाको तत्काल वैज्ञानिक पूर्णता हुनुपर्ने भन्दै नेपाली कांग्रेसका भातृसंस्थाहरुले सोमबार पार्टी कार्यालय सानेपामा विरोध प्रदर्शन गरेका छन् । केन्द्रीय समितिको बैठकका लागि नेताहरु पार्टी कार्यालय पुग्ने क्रममा नेविसंघ, तरुण दललगायत भातृसंस्थाले विधान कार्यान्वयनका लागि दबाब दिन भन्दै प्रदर्शन गरेका हुन् । शेखर कोइराला पक्षले गरेको विरोध प्रदर्शनमा सभापतिज्यूले पार्टी चलाउनुहोस्, नेविसंघ हामी आफै चलाउँछौं, विधानलाई मान्ने कि व्यक्तिलाई मान्ने , भातृसंस्था कांग्रेसलाई आवश्यक छ कि छैन लगायतका नारा लगाइएको थियो । बैठकस्थलमा सभापति शेरबहादुर देउवा पुगे लगत्तै कार्यकर्ताहरुले नाराबाजीसहित गाडी रोक्न खोज्दा प्रहरीले हस्तक्षेप गरेको थियो । सो क्रममा प्रहरी र प्रदर्शनकारीबीच घम्साघम्सी भएको थियो । भ्रातृ संस्थाबिना कुनै हस्तक्षेप पूर्णता दिनुपर्ने र पार्टीको विधान लागू गर्नुपर्ने भन्दै उनीहरु प्रदर्शनमा उत्रिएका थिए ।"
उपत्यकाको सुरक्षा व्यवस्था केन्द्र मातहतमा रहने गरी विधेयक पारित,"काठमाडौं : उपत्यकाको सुरक्षा प्रदेश प्रहरीसँगको समन्वयमा नेपाल प्रहरीले गर्ने गरी नेपाल प्रहरी र प्रदेश प्रहरी संशोधन विधेयक, २०७९ प्रतिनिधिसभाबाट पारित भएको छ । सोमबार बसेको प्रतिनिधिसभा बैठकमा गृहमन्त्री बालकृष्ण खाँणले उक्त विधेयक पारित गरियोस् भनी प्रस्ताव प्रस्तुत गरेका थिए। त्यसअघि उक्त विधेयकमाथिको छलफलमा भाग लिँदै सांसदहरुले सङ्घीयता कार्यान्वयनका लागि सहकार्य र सहअस्तित्वलाई बलियो बनाउनुपर्नेमा जोड दिएका थिए । सांसदहरुले उठाएका प्रश्नको जवाफ दिँदै गृहमन्त्री खाँणले नेपाल प्रहरी र प्रदेश प्रहरी शान्ति, सुरक्षार शुसासनका लागि भूमिका निर्वाह गर्ने सङ्गठन भएको बताए । विधेयकमा प्रदेश प्रहरीलाई कमजोर पार्न नखोजिएको स्पष्ट पार्दै उनले आन्तरिक र बाह्य कारणले सुरक्षा चुनौती आउनसक्नेतर्फ सरकार सचेत रहेको पनि बताए । नेपालको संघीय राजधानी काठमाडौं उपत्यकामा हुनसक्ने सुरक्षा चुनौती लाई मध्यनजर गर्दै नेपाल प्रहरीलाई नै जिम्मेवारी दिइएको उनको भनाइ छ। नेपाल प्रहरी १६ र १८ वर्षमा पेन्सनमा जान सक्ने कुरा सकारात्मक रहेको र त्यसका लागि आवश्यक अध्ययन भइरहेको पनि उल्लेख गरे।"
"प्रतिनिधि सभाको बैठक बस्दै, विभिन्न चार विधेयक पेस हुने","काठमाडौं: प्रतिनिधि सभाको बैठक आज बस्दैछ। बैठक बिहान ११ बजे बानेश्वरस्थित संघीय संसद भवनमा बस्ने भएको हो। आजको बैठकमा विभिन्न चारवटा विधेयक पेस गरिने सम्भावित कार्यसूची छ। नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) (पहिलो संशोधन) विधेयक २०७९, रेल्वे विधेयक, २०७९, औषधि (तेस्रो संशोधन) विधेयक २०७९ र स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) विधेयक २०७९ संसदमा पेश गर्ने कार्यसूची छ।"
सानेपामा कांग्रेस केन्द्रीय समितिको बैठक सुरु,"काठमाडौं : नेपाली कांग्रेस केन्द्रीय समितिको बैठक सुरु भएको छ। पार्टी कार्यालय सानेपामा बैठक सुरु भएको हो। बैठकमा स्थानीय तह निर्वाचनको समीक्षा, संघ र प्रदेश सभाको रणनीतिलगायत विषयमा छलफल हुने पार्टीका प्रवक्ता डा प्रकाशशरण महतले जानकारी दिए। पछिल्लो समययता शेखर कोइराला पक्ष पार्टी सभापति शेरबहादुर देउवाको कार्यशैलीप्रति असन्तुष्ट छ। केन्द्रीय समिति बैठकमा कोइराला पक्षले देउवाको भूमिकामाथि प्रश्न उठाउने र सरकारको काम, कारबाहीबारे गम्भीर समीक्षा गर्ने एजेन्डा तय गरेको छ।"
राष्ट्रपति भण्डारीबाट दुई देशमा राजदूत नियुक्त,"काठमाडौंः राष्ट्रपति विद्यादेवी भण्डारीले दुई देशका लागि आवासीय राजदूत नियुक्त गरेकी छन्। मन्त्रिपरिषदको सिफारिसमा राष्ट्रपति भण्डारीले नेपालका लागि अष्ट्रिया र इजिप्टमा राजदूत नियुक्त गरेकी हुन्। गणतन्त्र अष्ट्रियाका लागि नेपालको आवासीय राजदूत तथा संयुक्त राष्ट्रसंघ कार्यालय, भियनाको लागि नेपालको स्थायी प्रतिनिधि पदमा समेत रहने गरी भरतकुमार रेग्मी नियुक्त भएका छन्। यस्तै, इजिप्टका लागि नेपालको आवासीय राजदूतमा सुशिलकुमार लम्साललाई नियुक्त गरेको राष्ट्रपति कार्यालयले जनाएको छ ।"
एमाले अन्तरपार्टी निर्देशन गठबन्धन बिना हामी अगाडि बढ्न सक्दैनौं भन्ने मनोविज्ञान बदलौं,"काठमाडौं : नेकपा एमालेले स्थानीय तह निर्वाचनमा उम्मेदवार छनौट गर्दा त्रुटि भएको निष्कर्ष निकालेको छ। सोमबार अन्तरपार्टी निर्देशन जारी गर्दै एमालेले लोकप्रियभन्दा पनि निकटका व्यक्तिलाई उम्मेदवा बनाउँदा प्रतिकूल परिणाम भोग्नुपरेको उल्लेख गरेको छ। निर्वाचनमा विगतभन्दा बढी असमझदारी, असहयोग र अन्तर्घातका घटनाहरु देखापरेको निर्देशनमा उल्लेख छ। 'आफू वा आफूले सिफारिस गरेको व्यक्तिले उम्मेदवारी नपाएपछि समग्र निर्वाचन अभियानलाई नै कमजोर गर्ने गरी असमझदारी बढाउन, उम्मेदवारलाई हसयोग गर्ने र अन्तर्घात गर्नेसम्मका घटनाहरु देखा परे,' निर्देशनमा भनिएको छ। स्थानीय तह निर्वाचनमा अपेक्षाअनुरुप परिणाम नआएकाले पार्टीपंक्ति अझै पनि निर्वचनको धङधङी रहेको भन्दै असार मसान्तभित्र चुनावको समीक्षा गरी प्रतिवेदन पठाउन निर्देशन दिएको छ। निर्देशनमा भनिएको छ, 'राजनीतिक नैतिकता र स्वास्थ लोकतान्त्रिक प्रतिस्पर्धाका सीमारेखाहरुलाई बिर्सिदिएर सत्ताका लागिमात्रै गोटी चाल्ने हो भने गठबन्धन भत्काउन गाह्रो छैन। गठबन्धन रहिरहेसम्म हामी केही गर्न सक्दैनौं या नयाँ गठबन्धनबिना हामी अगाडि बढ्न सक्दैनौं भन्ने मनोविज्ञान बदल्न जरुरी छ।'"
नवलपुरमा १३ लाख बराबरको चिनी बरामद,"परासी : भन्सार छलेर लैजादै गरेको करिब १३ लाख बराबरको चिनीलाई पूर्वी नवलपरासी (नवलपुर) प्रहरीले बरामद गरेको छ। ट्रकमा लोड गरी तस्करी गरेर लैजादै गरेको चिनीलाई प्रहरीले सोमबार अरुणखोलाबाट बरामद गरेको हो। यो चिनी पश्चिम नवलपरासीको सीमा नाकाबाट तस्करी गरी चितवन पुर्याउन लागिएको बताइएको छ। लु२ख ६३७ नं को ट्रकलाई चेकजाँच गर्ने क्रममा बिल भरपाई नभएको ४ सय १८ बोरा चिनी बरामद भएको जिल्ला प्रहरी कार्यालय नवलपुरका सूचना अधिकारी नायब उपरीक्षक (डीएसपी) सन्तोष पाठकले जानकारी दिए। त्यसैगरी भन्सार छलेर ल्याउँदै गरेको १ हजार ९ सय १७ पिस सर्टलगायतका कपडासमेत बरामद भएको छ। बरामद चिनी, ट्रक र लत्ता कपडाको कूल मूल्य ५४ लाख ३६ हजार कायम गरेर आवश्यक कारबाहीका लागि राजश्व अनुसन्धान कार्यालय बुटवल पठाइएको डिएसपी पाठकले जानकारी दिए। केही दिनअघि पनि पश्चिम नवलपरासीबाट लैजादै गरेको २ ट्रक चिनीलाई पूर्वी नवलपरासी प्रहरीले बरामद गरेको थियो। चिनी र कपडाको तस्करी बढेको गुनासो आएपछि आइतबार मात्र पश्चिम नवलपरासी प्रहरीले १ ट्रक चिनी बरामद गरेको थियो। परासीको सीमा नाकाबाट दैनिक १० देखि १२ ट्रक चिनी र ठूलो मात्रामा कपडा तथा खसीबोका अवैधरुपमा चितवन, हेटौंडा, पोखरालगायतका प्रमुख सहरहरुमा जाने गरेको गुनासो बढेपछि गस्तीलाई बढाएको पश्चिम नवलपरासी प्रहरीले जनाएको छ। तर तस्करी भने रोकिएको छैन।"
डोटी जिल्ला पूर्णखोप सुनिश्चितता तथा दिगोपना घोषणा,डोटी : डोटी जिल्ला पूर्णखोप सुनिश्चितता तथा दिगोपना घोषणा भएको छ । सुदूरपश्चिम प्रदेशका सामाजिक विकास राज्यमन्त्री टेकबहादुर रैकाले सोमबार एक समारोहका बीच जिल्ला घोषणा गरेका हुन् । जिल्लाका नौवटै स्थानीय तहलाई पूर्णखोप सुनिश्चितता तथा दिगोपना घोषणा गरेर जिल्लालाई घोषणा गरिएको हो । असार १५ गते बोगटान फुड्सिल गाउँपालिकालाई घोषणा कार्यक्रम सुरू गरी असार २२ गते पूर्वीचौकी गाउँपालिकालाई घोषणा गरेर स्थानीय तहहरूमा घोषणा कार्यक्रम सकिएको थियो । कार्यक्रममा बोल्दै प्रमुख अतिथि राज्यमन्त्री रैकाले प्रदेश सरकारले स्वास्थ्य क्षेत्रलाई पहिलो प्राथमिकतामा राखेर कार्यक्रम संचालन गर्ने बताए । उनले प्रदेश सरकारप्रति गुनासो गर्दै स्वास्थ्य भवनका लागि छुट्याइएको बजेट तथा कार्यक्रम काटेर मन्दिरमा बजेट हालेकाले त्यसमा असहमत रहेको बताए । १५ महिनाभित्रैका बालबालिकालाई १३ वटा रोगविरूद्ध विभिन्न १४ वटा खोप लगाउने गरिएको स्वास्थ्य कार्यालय डोटीका प्रमुख डिल्ली रमण जोशीले जानकारी दिए । डोटीका दुई सय ४८ वटा खोपकेन्द्रबाट खोप दिइने स्वास्थ्य कार्यालयले जनाएको छ । डोटीका जम्मा तीन हजार ८६ बालबालिकालाई खोपको सुनिश्चितता गरेर यो कार्यक्रमको घोषणा गरिएको जोशीले बताए । खोप लगाउन सुरू गरेर बीचमै छोडेका जिल्लाभरीका ८९ जना बालबालिकालाई समेत पूर्णखोप लगाइएको जोशीले जनाएका छन् ।
कमला नदीमा दाजुभाइको शव फेला,जनकपुर : धनुषा र सिरहाको सीमानामा पर्ने कमला नदीको ढोका छेउमा आज दुई दाजुभाइको शव फेला परेको छ। कमला नदीको ढोकामा अड्किएको अवस्थामा सिरहाको कर्जन्हा नगरपालिका१ बन्दीपुर निवासी १७ वर्षीय मोहम्मद अली र उनका फुपुको छोरा भारतको बिहार राज्य घर भएका १९ वर्षीय जफर शेखको शव फेला परेको प्रहरीले जनाएको छ। ज ९ प ६१९४ नम्बरको मोटरसाइकलमा चढेर पर्यटकीय क्षेत्र उत्तर बाहिनी गएका दुवै जनाको शव आज कमला नदीको ढोका छेउमा फेला परेको जिल्ला प्रहरी कार्यालय सिरहाका प्रवक्ता प्रहरी नायब उपरीक्षक सुभाष बुढाथोकीले जानकारी दिए। कमला नदीमा नुहाउने क्रममा दुवैलाई बाढीले बगाएर कमला नदीको ढोकासम्म ल्याएको हुनसक्ने प्रहरीको प्रारम्भिक अनुमान छ। दुवै शवको परीक्षणका लागि लहानस्थित रामकुमार उमाप्रसाद स्मारक अस्पताल पठाइएको प्रहरी नायब उपरीक्षक बुढाथोकीले बताए।
युवा संघद्वारा यातायात कार्यालय अगाडि प्रदर्शन,काठमाडौं : नेकपा एमाले निकट भ्रातृ संगठन राष्ट्रिय युवा संघले सवारी चालक अनुमति पत्रमा ढीलासुस्ती र अनियमितता भएको भन्दै एकान्तकुनास्थित यातायात व्यवस्था कार्यालय घेराउ गरेको छ। सेवा प्रवाहमा ढीलासुस्ती हुँदा सेवाग्राहीले सास्ती व्यहोरेको भन्दै युवा संघले यातायात कार्यालय अगाडी घेराउ गर्नुका साथै ध्यानाकर्षण गराएको हो। संघले लाइसेन्स नवीकरणमा भइरहेको ढिलासुस्ती अन्त्य गर्न माग गरेको छ। लाइसेन्स वितरण सहज गर्नुपर्ने उनीहरुको माग छ।
हत्या गरेर फरार अभियुक्त १५ वर्षपछि प्रक्राउ,"काठमाडौं : काठमाडौंको गांगबुमा १५ वर्षअघि एक व्यक्तिलाई कुटपिट गरी हत्या गरेर फरार रहेका कृष्ण मिजार प्रक्राउ परेका छन्। मिजारले २०६४ कात्तिक १९ गते राति ८ बजे मित्रनगरमा रविन्द्र कुमार मल्ललाई निर्घात कुटपिट गरेका थिए। मल्ललाई बासको भाटा, लात्ती र मुक्काले प्रहार गरेका थिए। उपचारको क्रममा अस्पतालमा उनको मृत्यु भएको थियो। यस घटनाविरुद्ध चलेको कर्तव्य ज्यान मुद्धामा उच्च अदालत पाटनले २०६७ असोज १८ गते अभियुक्त उपर १० वर्ष कैद तोकेको थियो। घटनालगत्तै अभियुक्त फरार रहेका थिए। फरार मिजारलाई नेपाल प्रहरीको केन्द्रीय अनुसन्धान ब्युरोबाट खटिएको टोलीले कास्कीको पावरहाउसमा फेला पारी पक्राउ गरेको थियो। केन्द्रीय अनुसन्धान ब्युरोको प्रवक्ता श्यामकुमार महतोका अनुसार मिजारलाई फैसला कार्यान्वयनको लागि मिति कास्की जिल्ला अदालतमा पेस गरिएको छ।"
महावीर पुन 'गण्डकी रत्न सम्मान'बाट विभूषित,"पोखरा : गण्डकी प्रदेश सरकारले गण्डकी रत्न सम्मानमहावीर पुनलाई प्रदान गरेको छ । प्रदेश प्रमुख पृथ्वीमान गुरुङले सोमबार पोखरामा आयोजित एक कार्यक्रममा पुनलाई उक्त सम्मान गरेका हुन्। प्रदेश सरकारको चार वर्ष पूरा भएको अवसरमा पुनलाई सम्मान गर्ने घोषणा गत फागुन ४ मा गरिएको थियो । कार्यक्रममा प्रदेश प्रमुख गुरुङले ग्रामीण भेगमा जन्मेर पनि अनुसन्धानको क्षेत्रमा महावीर पुनले महत्वपूर्ण योगदान पुर्याएको बताउँदै प्रशंसा गरे। प्रदेश सरकारले निकै राम्रो कामको थालनी गरेको भन्दै आगामी वर्षमासमेत यसले निरन्तरता पाउने उनले विश्वास व्यक्त गरे। मुख्यमन्त्री कृष्णचन्द्र नेपाली पोखरेलले अनुसन्धानबाट मुलुकलाई समृद्ध बनाउन चालेको कदमको सम्मान गर्दै पुनलाई गण्डकी रत्न प्रदान गरिएको बताए। शिक्षण पेसामा आवद्ध हुँदा २०२८ सालतिर पुनसँग चितवनमा भेट भएको स्मरण गर्दै प्रदेश प्रमुख गुरुङले निरन्तरको लगावले पुन यो स्थानमा पुगेको बताए । राष्ट्रिय अनुसन्धान केन्द्रको सहकार्यमा अनुसन्धानका लागि आगामी वर्षमा गण्डकी सरकारले रु १० करोड विनियोजन गरेको उनले जानकारी गराए । समृद्धिका लागि अनुसन्धानको विशेष महत्व रहेको उल्लेख गर्दै उनले छिट्टै कार्यविधि बनाएर कार्यक्रम सञ्चालन गरिने बताए । सभामुख नेत्रनाथ अधिकारीले महावीर पुनको सम्मानले गण्डकी प्रदेशको शिर अझै उँचो भएको बताए। आन्तरिक मामिलामन्त्री डोबाटे विश्वकर्माले गण्डकी प्रदेशभित्र जन्मिएर यहाँकै श्रीवृद्धिको लागि योगदान गरेकाबाट नाम छनोट गरिएको बताए । छनोट समितिले तीनजनालाई छान्न सक्ने कार्यविधि भए पनि पहिलो पटक भएकाले एकजनालाई मात्र छनोट गरिएको उनले जानकारी दिए। प्रदेश सरकारका प्रवक्ता तथा भौतिक पूर्वाधार, यातयात व्यवस्थामन्त्री कुमार खड्काको संयोजकत्वमा छनोट समिति गठन गरिएको थियो । शिक्षा, स्वास्थ्य तथा खेलकुद, कृषि तथा सहकारी, उद्योग पर्यटन, वातावरण, पूर्वाधार विकास तथा विपद् व्यवस्थापन, भाषा संस्कृति, सार्वजनिक प्रशासनलगायतका क्षेत्रमा योगदान पुर्याएका व्यक्तिमध्येबाट सम्मान गर्ने गरी कार्यविधि बनाइएको छ । विभूषण ग्रहणपछि पुनले अध्ययन अनुसन्धानका लागि पर्याप्त बजेट लगानी गरेका मुलुक समृद्ध भएको उदाहरण प्रस्तुत गरे। अनुसन्धानमा बलियो नभएकाले हाम्रो देश हेपिएको बताउँदै उनले अनुसन्धान र विकासका लागि अब ढिला गर्न नहुनेमा जोड दिए। युवाहरु रोजगारी खोज्दै विदेश धाउँदा यहाँको अर्थतन्त्र अस्तव्यस्त भएको उनको भनाइ छ । अनुसन्धान आफैमा कठीन काम भएको भन्दै उनले एक सय वटा अनुसन्धानमध्ये १०१५ वटा मात्र सफल हुने भएकाले शतप्रतिशत नतिजा आउन नसक्ने बताए । उनले भने, 'हाम्रो बजेट सिस्टमले असफल भएको कार्यक्रमलाई रकम दिन नमिल्ने भन्छन्, तर सबै अनुसन्धान सफल नै हुन्छन् भन्ने छैन ।' प्रदेश सरकारले गण्डकी विश्वविद्यालयमार्फत आविष्कार केन्द्र खोलेकामा आफू उत्साही भएको बताउँदै उनले केन्द्र खुलेकै कारण आफूले यो सम्मान लिन तयार भएको स्पष्ट पारे। विज्ञान, प्रविधि, सूचना एवं वायरलेस प्रविधिबाट ग्रामीण क्षेत्रमा इन्टरनेट सूचना प्रवाह गर्दै आउनुभएका पुन म्याग्दीको अन्नपूर्ण गाउँपालिका८ नाँगीमा २०११ सालमा जन्मिएका हुन्। राष्ट्रिय आविष्कार केन्द्रका संस्थापक उनी बायोमेडिकल, कृषि, शिक्षा, ड्रोन, लगायत क्षेत्रमा कार्य गर्दै आएका छन् भने रोमन म्यागासेसे पुरस्कारबाट सम्मानित भइसकेका छन्। गण्डकी रत्नबाट विभूषित व्यक्तिका लागि सार्वजनिक कार्यक्रममा प्रदेशसभाका सदस्य सरहको मर्यादाक्रम निर्धारण गरिएको छ । प्रदेशभित्रका सरकारी अस्पतालमा निःशुल्क उपचार, विमानस्थलको भीआईपी कक्ष उपयोग, सरकारले सञ्चालन गरेको सार्वजनिक सेवाका लागि विशेष प्राथमिकता र संरक्षणविहीन भएमा सरकारले नै जिम्मा लिने गरी कार्यविधि बनाइएको छ । रासस"
तिब्बत जोड्ने सडकको १८ किलोमिटर खण्ड सेनाले हस्तान्तरण गर्यो,"गोरखा : नेपाली सेनाले निर्माण गरेको विगत पाँच वर्षदेखि निर्माण गरिरहेको बेनिघाट, आरुघाट लार्के सडकको १८ किलोमिटर खण्ड सडक योजना कार्यालयलाई हस्तान्तरण गरेको छ। सोमबार एक कार्यक्रम गरी नेपाली सेनाको विकास निर्माण निर्देशनालयअन्तर्गत बेनिघाटआरुघाटलार्केभञ्ज्याङ सडक निर्माण कार्यदलका प्रमुख मेजर विनोद भट्टले ११ किलो छेपेटार भालुस्वाँरा बारपाक सडक योजना कार्यालयका प्रमुख पशुपति ज्ञावलीलाई हस्तान्तरण गरेका हुन्। धार्चे गाउँपालिका वडा नम्बर ७ हावाडाँडादेखि सोही पालिकाको वडा नम्बर ३ दोभानसम्मको उक्त खण्ड सोमवार आयोजना कार्यालयलाई हस्तान्तरण गरिएको मेजर भट्टले बताए। सेनाले अहिलेसम्म हावाडाँडादेखि पाङसिङसम्मको ३२ दशमलव पाँच किलोमिटर सडकको ट्रयाक खोलेको छ। १८ किलोमिटर सडकमा अहिले मोटर कुद्ने भएको छ। त्यहाँदेखि माथिको खण्डमा ग्रेड मिलाउनुपर्ने, केही काम बाँकी छ, प्राविधिक सेनानी भट्टले भने, यो पनि छिटो काम सकेर हामी हस्तान्तरणको प्रक्रियामा जानेछौं। कार्यक्रममा गोरखा क्षेत्र नम्बर १ का सांसद हरिराज अधिकारीले उक्त खण्ड नियमित सवारी साधन चल्ने बनाउन सडक आयोजना कार्यालयको ध्यानाकर्षण गराए। साथै उनले उक्त सडक लार्के भञ्ज्याङसम्म जोडिँदा उत्तरी गोरखाका जनताका लागि सुविधा हुने हुँदा छिटो निर्माण गर्नुपर्नेमा जोड दिए। भौगोलिक बिकटता रहेको क्षेत्रमा धेरै समस्याका बीच पनि सेनाले सडक निर्माण गर्न सफल भएको उनले बताए। हावाडाँडादेखि लार्के भञ्ज्याङसम्मको ९२ किलोमिटर मध्ये अझै ७४ किलोमिटर सडक सेनाले हस्तान्तरण गर्न बाँकी छ। १४ दशमलव पाँच किलोमिटर सडकको ट्रयाक खोलिसकिएको र करिब ६० किलोमिटर सडकको ट्रयाक खोलिएको छैन। सहज रुपमा सवारी साधन आउजाउ गर्न मिल्ने भएको र स्थानीयको मागका आधारमा पनि सेनाले निर्माण पूरा भएको १८ किलोमिटर सडक हस्तान्तरण गरेको जनाएको छ। सो सडक पृथ्वीराजमार्गको बेनिघाटदेखि तिब्बतको रुईला भञ्ज्याङ जोड्ने सडक हो। सो सडक निर्माण सम्पन्न नहुँदा गोरखाको चुमनुब्री गाउँपालिकामा अझै गाडी पुग्न सकेको छैन। सडकको ट्रयाकले चुमनुब्री गाउँपालिकालाई छोएको छ। मंसीरसम्म हामी सिर्दिबासमा गाडी पुयाउने योजनामा छौँ, सेनाका प्राविधिक सेनानी बिनोद भट्टले भने। अहिले बिभिन्न तीनवटा क्याम्पमा रहेर करिब एक सय ५० जनाले काम गरिरहेका छन् । बेनिघाटआरुघाटआर्खेत सडक निर्माणको काम २०५२ सालदेखि सुरु भएको हो। २०६३६४ मा बेनीघाटलार्केभञ्ज्याङ सडक नामाकरण गरी सडक निर्माणको काम सुरु भएको थियो। २०६६०६७ सालदेखि सडक आयोजना कार्यालयले निर्माणको काम सुरु गरेको थियो। सडक विभागले २०७४ सालदेखि हावाडाँडादेखि लार्केसम्मको निर्माणको काम जिम्मा लिएको थियो।"
न्याय माग्दै द्वन्द्वपीडित,"काठमाडौं : बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ विधेयक संशोधन विषयक अन्तरसंवाद कार्यक्रम सम्पन भएको छ। पूर्वसुरक्षाकर्मी परिषद् नेपालले आइतबार राजधानीमा आयोजना गरेको कार्यक्रममा सैनिक एकल महिला तथा घाइते संकीकी शोभा बिसीले आफ्ना पीडा पोखिन्। आफू यस लडाइँमा २१ वर्षको उमेरदेखि खटिरहेको उनले बताइन्। कुन कानुनले सुरक्षाकर्मीको परिवारलाई सम्बोधन गर्न सक्छ भनेर राज्यले अध्ययन गरी पीडितलाई न्याय दिन आवश्यक परे संशोधन गर्नुपर्ने उनले जनाइन्। त्यसैगरी, १७ वर्षको उमेरमै एक्लो भएकी अर्की पीडित ममता नगालले कार्यक्रममा प्रश्न गर्दै भनिन्, खै मेरो मानव अधिकार ? खै मेरा लागि न्याय ? मैले उजुरी दिएको छु। तर, किन मेरो मुद्दा तामेलीमा गयो ? अमर प्रहरी परिवार संघकी महासचिव रामकुमारी थापाले कानुनले कुनै पनि नागरिकलाई विभेद गर्न नमिल्ने बताइन्। लडाइँमा गएर होमिने रहर कसैलाई हुँदैन। तर, राज्यको कर्तव्य पालना गर्न बालबच्चा छाडेर ज्यान होमेका छन्, गुनासो गर्दै उनले भनिन्, सुुरक्षाकर्मीका मुद्दा तामेलीमा राखिएको छ। यसमा हाम्रो घोर आपत्ति छ। हामीले न्याय कहिले पाउने ? सुरक्षा सल्लाहकार सहायक रथी डा प्रेमसिंह बस्नेतले घाइते, अपांग र द्वन्द्वपीडितलाई दिने सुविधामा पनि विभेद रहेको बताए। त्यसैगरी अवकाश प्राप्त सशस्त्र प्रहरी अतिरिक्त महानिरीक्षक डाठाकुरमोहन श्रेष्ठले विधयक संशोधनका लागि विभिन्न सुझाव पेस गरे। कार्यक्रममा अधिवक्ता शर्मिला विष्टले विषयवस्तु उपर एक प्रस्तुति दिँदै छानबिनमा नपरेका उजुरीको छानबिन गरी सुनुवाइ कहिले सुरु गर्ने, तामेलीमा रहेका उजुरीको हैसियत के हुने, अन्यायमा परेका राष्ट्रसेवक र तीनका परिवारले न्याय माग्न कहाँ जानेलगायतका प्रश्न गरिन्। उनले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ को संशोधन मस्यौदाको प्रस्तावमा नीतिगत सुधार हुनुपर्ने सुझाव दिँदै आयोगले कार्य सम्पादन गर्दा आतंककारी तथा विध्वंसात्मक कार्य (नियन्त्रण तथा सजाय) ऐन २०५८ समेतको भावनालाई मध्यनजर गरी कार्य सम्पादन गर्नुपर्ने बताइन्। पीडित भनी निवेदन दायर गर्न आएपछि तत्कालीन अवस्थामा पक्षको आधारमा विभेद गर्न नमिल्ने बताउँदै राज्यले न्यायिक दृष्टिकोणबाट समान रूपमा हेर्नुपर्ने पनि सुझाव दिइन्।"
पुल बनाउन बेवास्ता,"भोजपुर : ठेकेदार कम्पनीको लापरबाहीले निर्माणका क्रममा भाँचिएको कावाखोलाको पुल महिनौं बित्दासमेत निर्माण सुरु हुन सकेको छैन। ५ करोड लागतको दक्षिणी हतुवागढी गाउँपालिका२, रानीबास र रामप्रसाद राई गाउँपालिका५, मानेभन्याङ जोड्ने उक्त पुलको पुनः निर्माण अलपत्र बनेको हो। गत मंसिर ११ गते प्रदेश १ सरकारको पहलमा स्वीस सरकारको ५ करोड अनुदान सहयोगबाट बनेको उक्त पुलको पुनः निर्माणमा बेवास्ता देखिएको छ। २०७८ चैत मसान्तसम्म काम सक्ने सर्वपक्षीय निर्णय भए पनि अहिलेसम्म उक्त पुल बेवारिसे अवस्थामै रहेको छ। पुल नहुँदा दक्षिणी भेगका नागरिकहरू जोखिम मोलेरै खोला पार गर्ने गरेका छन्। महिनौं बितिसक्दा पुलको निकासमा कसैले पनि चासो नदेखाएको स्थानीयको गुनासो छ। काम गर्दा गल्ती हुन्छ। के कारणले भाँचियो भन्ने विषयमा खोजी त गर्नुपर्ला नि ! तर पुल भत्किएको यतिका समयसम्म पुल बनाउने कुनै काम सुरु नहुँदा सास्ती बढेको छ, स्थानीय नारायणप्रसाद निरौलाले भने। भोजपुर मानेभन्ज्याङ रानीबास घोडेटार सडकखण्डमा पर्ने उक्त पुलको काम २०७७ असार मसान्तसम्म सक्नुपर्ने प्रावधान थियो। तर, समयमा सम्पन्न नभएपछि पुनः म्याद थपिएको थियो। निर्माण सामग्री नै गुणस्तरहीन भएको प्राविधिक अनुगमनले देखाएको छ। ४५ मिटर लम्बाइ र ६ मिटर चौडाइ रहने उक्त पुल निर्माणका क्रममा बीचैमा भाँचिएको थियो। डिजाइन अवधि ८० वर्ष र भूकम्प प्रतिरोधी रहने भनिएको उक्त पुल भाँचिएको ८ महिना बित्दा पनि बेवास्ता गरिएको घोरेटारका स्थानीय इन्द्र थापाले बताए। पुल निर्माणले सदरमुकामबाट दक्षिण हुँदै तराईसँग सीधा जोड्नाले सहज पहुँच पुग्ने भए पनि पुलको दुर्दशाले निराशा थपिदिएको उनी सुनाउँछन्। यस्तो वर्षात्मा खोला तर्नै मुस्किल हुन्छ, दुर्घटना बढ्ने सम्भावना छ। वैकल्पिक मार्ग नहुनाले झनै समस्या थपिएको छ, उनी भन्छन्, नाफामुखी योजना हुनाले सर्वसाधारण जनताको सपना पनि अधुरै हुन्छ, ठेकेदार कम्पनीको चरम लापरबाहीले भत्किएको पुल निर्माणको कुनै सुरसार छैन। पुलको निर्माण कार्यलाई चाँडो सुचारु गराउने प्रक्रिया बढाइरहेको हतुवागढी गाउँपालिका अध्यक्ष प्रेमकुमार राईले बताए। उनले भने, हामीले पुल पुनः निर्माण चाँडो सुरु गर्न भनिरहेका छौं। उनीहरूले पनि चाँडो थालनी गर्ने वचन दिँदै आएका छन्। पुल नहँुदा दक्षिणी भेगका नागरिकलाई सदरमुकाम धाउन धेरै नै सास्ती भएको छ। पुलको कामलाई गति दिने पहलदारीमा मेरो प्राथमिकता रहनेछ। पिलर खण्ड र आइरन ट्रस्ट गरी फरकफरक टेन्डरमा निर्माणाधिन उक्त पुलको निर्माण कार्यमा केहि कमी आएका कारण भत्किएको हुनसक्ने पूर्वाधार विकास कार्यालय भोजपुरले जनाएको छ। निर्माण क्रममा भाँचिएको पुलको विषयमा अहिले पनि अनुसन्धान भइरहेको संयोजक चौधरीले बताए। भने, पुल भाँचिएपछि यसको पुनः निर्माणमा लागेका छौँ। काम गर्दै जाने क्रममा केही ढिलाइ भएको छ। वर्षायाम सुरु भएकाले तत्काल काम सुरु गर्ने अवस्था छैन। प्रादेशिक सडक पुल आयोजना प्रदेश १ का संयोजक सूर्यनारायण चौधरीले आगामी फागुन, चैत महिनासम्ममा पुनः निर्माण सकेर प्रदेश सरकारलाई जिम्मा लगाउने जनाए। उनका अनुसार पुल निर्माण कार्य सकेसम्म चाँडै गर्ने योजना भए पनि प्राविधिक रूपमा केही ढिलाइ भएको बताइएको छ।"
नागरिकता विधेयक असारभित्रै संसदबाट पास हुन्छ: वनमन्त्री यादव,"वीरगन्ज: संघीय सरकारका वन तथा वातावरण मन्त्री प्रदीप यादवले नागरिकता विधेयक असारभित्रै संसदबाट पास हुने बताएका छन्। 'नागरिकता विधेयक अबको चार पाँच दिन भित्रमै संसदबाट पारित हुन्छ,' सोमबार वीरगन्जमा आयोजित स्वागत तथा सम्मान कार्यक्रममा बोल्दै मन्त्री यादवले भने, नागरिकता विहिन नेपाली नागरिकले नागरिकता पाउछन्।' मन्त्री यादवले मन्त्रीपरिषद् बैठकले पुरानो विधेयक संसदबाट फिर्ता लिएर त्यसमा संशोधन गरि नयाँ विधेयक पेस गर्ने निर्णय गरिसकेको जानकारी पनि दिए। यसअघि संसदमा पेश गरिएको नागरिकता विधेयकमा नेपाली पुरुषसँग बिहे गर्ने विदेशी महिलालाई ७ वर्षपछि मात्र नागरिकता दिने प्रावधान राखिएका कारण उक्त विधेयक संसदबाट फिर्ता लिने निर्णय मन्त्रीपरिषदले गरेको मन्त्री यादवले बताए। उनकाअनुसार पुरानो विधेयकमा केही त्रुटीपूर्ण प्रावधान राखिएको थियो। 'हाम्रै आग्रहमा मन्त्रीपरिषद् बैठकले उक्त विधेयक संसदबाट फिर्ता लिने निर्णय गरेको हो', उनले भने, त्यसमा संशोधन गरि नयाँ विधेयक संसदमा पेश गरिने र उक्त विधेयक संसदमा फास्ट ट्रयाकबाट पारित गर्ने गरि सरकारले काम गरिरहेको छ।' अब संसदमा सरकारले पेश गर्ने नागरिकता सम्बन्धी विधेयक पारित गर्नका लागि प्रमुख प्रतिपक्षी दल नेकपा एमालेले पनि सहजै सहयोग गर्ने उनको दावी छ। सबै भन्दा पहिले एमालेले नै ताली बजाएर नागरिकता विधेयक पास गर्छ', मन्त्री यादवले भने, त्यस बाहेक उसँग अरु कुनै विकल्प नै छैन।'"
हामीलाई न्याय कसले दिन्छ?,"काठमाडौं : 'करेन्ट लागेर मेरो दुवै हात काटिएको छ। करेन्टले शरीरका धेरै भाग जलाएको छ। न म कुनै काम गर्न सक्छु। न त अपांगता भत्ता नै पाउछु। म कसरी बाच्ने? डाक्टरले उपचारको लागी विदेश जानुपर्छ भनेका छन्? पासपोर्ट बनाउन नागरिकता छैन। राज्यले मलाई नेपाली नागरिक होस भन्ने प्रमाण दिएन। बाच्ने कुनै विकल्प नै छैन।' जीतपुर बाराका राहुल कुमार शाहले देशमै अनागरिक हुनुको पीडा सुनाए। २५ वर्षीय शाहको घरमा १० जना परिवार छन्। बुवाको जन्मसिद्धको आधारमा नागरिकता छ भने आमा, दाईदिदीलगायत अन्य सबैको बंशजको आधारमा बनेको नागरिकता छ। एउटै घरमा उनीमात्रै अनागरिक भएर बाचिरहेका छन्। नागरिकताको अभावमा उनले सरकारबाट पाउने कुनैपनि सुविधा प्राप्त गर्न सकेका छैनन। न त अपागंता भत्ता नै उनले पाउछन्। उनी भन्छन्, 'न त कुनै काम गर्नको लागी निवेदन दिन सक्छु, न बैंक खाता खोल्न नै पाएको छु।' उच्च शिक्षा पढ्न समेत समस्या छ। शारीरिक काम गर्न सक्ने अवस्था छैन। जागिर गर्नलाई नागरिकता छैन। 'मलाई कसले पाल्छ? म जस्तै देशभित्रै अनागरिक भएर बाचेका लाखौ मानिसको समस्या यो राज्यले कहिले सुन्छ? उनले प्रश्न गरे, राज्यले हामीलाई आत्महत्या गर्न बाध्य बनाइरहेको छ।' नेपाली भएको प्रमाण बोकेर हामी कति ठाउँ जाने? उनले प्रश्न गरे। सिडियो कार्यालयले भित्र पस्नै नदिने र अदालतले अन्तरिम आदेश दिएर संविधानले दिएको हक खोसेको उनको भनाइ छ। 'हामीलाई पनि त जन्मेको देशको माया लाग्छ। अन्य देशका नागरिकले सजिलै नागरिकता नपाउन भन्ने लाग्छ। तर यही बहानामा वर्षौदेखि नेपालको माटो जोतिरहेका हामी नेपालीलाई अनागरिक बनाउन मिल्छ?' बर्दघाट १४ गंगाबस्तीका सरोज चौधरीले पनि नागरिकता नहुँदाको पीडा सुनाउँदै प्रश्न गरे। लामो समयदेखि नागरिकता प्राप्तिको लडाइँमा रहेका राहुलकुमार शाह र सरोज चौधरी त प्रतिनिधि पात्र मात्रै हुन्। यस्तै समस्या भोगेका लाखौं मानिस सडक सर्घष गर्ने तयारीमा छन्। गृहमन्त्रालयका प्रवक्ता फणिन्द्रकुमार पोखरेलका अनुसार नागरिकता पाउने उमेरका लाखौ व्यक्तिहरुले नागरिकता पाउन सकेका छैनन्। राजधानीमा आइतबार भएको नागरिकता ऐनलाई संशोधन गर्न बनेको विधेयक माथी छलफल कार्यक्रममा सहभागीले नागरिकता विधेयक तत्काल पास गरी ऐन बनाउनपर्ने बताएका छन्। नागरिकता बिहिनहरूको समस्या निकै जटिल भैरहेको बताउँदै लामो समयदेखि नागरिकता नदिदा ठुलो समूह यसबाट पीडित बनेको बताएका थिए। कार्यक्रममा बोल्दै कानुन न्याय तथा मानवअधिकार समितिका सभापति कृष्णभक्त पोखरेलले नागरिकता प्राप्ती मौलिक हकलाई राजनैतिक पार्टीको फाइदाका नजरले हेर्न नहुने तर्क गरे। उनी भन्छन्, 'पुरानै नागरिकता विधेयक पास गरेर, सहमत नभएका विषयहरुमा पुनः छलफल गर्न सकिन्थ्यो। तर सरकार छिटो हुने कामतिर नलागेर जस लिने होडमा लाग्यो। अहिलको नया विधेयकमा लैङ्गिक अल्पसंख्यकका विषयलगायत अन्य धेरै बुँदामा कमजोरी छन्।' कार्यक्रममा बोल्दै वरिष्ठ अधिवक्ता मिरा ढुंगानाले नागरिकता ऐन एकैपटक धेरै राम्रो बनाउछु भन्ने तिर नलागेर केही कमजोरी विस्तारै समाधान गर्दे जानुपर्नेमा जोड दिइन। विधेयक पास गरी ऐन बनाएर नागरिकता विहीनको माग तत्कालै संबोधनतिर सरकार लाग्नुपर्ने उनको तर्क थियो। अर्का अधिवक्ता सविन श्रेष्ठले अहिलेको नागरिक विधेयक पारित हुँदा नागरिकताबाट बञ्चित ११ लाख मानिसले नागरिकता प्राप्त गर्ने दावी गरे। उनी भन्छन्, 'जन्मको आधारमा नागरिकता लिएकाको सन्तानमध्ये ५ लाख बढी व्यक्ति नागरिकता लिन योग्य छन्। यस्तै बाबुको पहिचान नभएका ६ लाख बढी व्यक्ति नागरिकता लिन योग्य छन्। नागरिकता विधेयक संसदमा रोकिँदा लाखौं मानिसको भविष्य अन्धकारतर्फ गैरहेको र सरकारले उनीहरूको समस्या हल गर्नुपर्ने उनको जोड थियो।"
"मोटरसाइकलको ठक्करबाट ठूलोबुवाको मृत्यु, भतिज घाइते",विराटनगर : विराटनगरमा मोटरसाइकलले साइकललाई ठक्कर दिँदा आइतबार राति एक जना पुरुषको मृत्यु भएको छ। बालक घाइते भएका छन्। मोटरसाइकलको ठक्करबाट विराटनगर महानगरपालिका१५ का ४५ वर्षीय भोला श्रेष्ठको मृत्यु भएको हो। उनले चलाएको साइकललाई तीव्र गतिमा दक्षिणबाट उत्तरतर्फ आउँदै गरेको मोटरसाइकलले राति १० बजेतिर ठक्कर दिएको मोरङ ट्राफिक प्रहरीका प्रमुख प्रहरी निरीक्षक राजकुमार कार्कीले जानकारी दिए। उनका अनुसार प्रदेश १०२०४९ प ६२५८ नम्बरको मोटरसाइकलले विराटनगर१२ कोसी प्रोजेक्टस्थित भित्री सडकखण्डमा ठक्कर दिँदा भोला र साइकलको पछाडि सवार उनका भतिज १२ वर्षीय सुशान्त श्रेष्ठ गम्भीर घाइते भएका थिए। घाइतेमध्ये भोलाको उपचारका क्रममा राति १२ बजेतिर न्युरो अस्पतालमा मृत्यु भएको प्रनि कार्कीले बताए। मृतक भोला सुशान्तका ठूलोबुवा हुन्। घाइते अवस्थाका सुशान्तको न्युरोमै उपचार भइरहेको छ। दुर्घटनालगत्तै मोटरसाइकल चालक सुनसरी तरहराका अन्दाजी २५ वर्षीय अर्जुन दाहाल फरार बनेको प्रहरीले जनाएको छ। प्रहरीले चालकको खोजी भइरहेको जानकारी दिएको छ। मोटरसाइकलको पछाडि सवार सुनसरीको इनरुवा नगरपालिका७ का २९ वर्षीय वसन्त सरदार र मोटरसाइकललाई प्रहरीले नियन्त्रणमा लिएको छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
कटारीमा ९० प्रतिशत खर्च,"उदयपुर : उदयपुरको कटारी नगरपालिकाले चालू आर्थिक वर्षमा कुल बजेटको झण्डै ९० प्रतिशत रकम खर्च गरेको छ। नगरपालिकाले चालू आवमा विनियोजित गरेको ८० करोड ४६ लाख ५० हजार ५६४ रुपैयाँ ५ पैसा बजेटमध्ये ८९ दशमलव ९३ प्रतिशत खर्च गरेको हो। खर्च बजेट सार्वजानिक गर्दै नगरपालिकाका प्रमुख प्रशासकीय अधिकृत अनिल किराँतीले कुल बजेटको चालू खर्च ९२ दशमलव ९६ प्रतिशत र पुँजीगत खर्च ८२ दशमलव ९८ प्रतिशत रहेको बताए। त्यसैगरी, कुल बजेटको आर्थिक विकासतर्फ ६६ प्रतिशत ६२ प्रतिशत सामाजिक विकासतर्फ ९२ दशमलव ७४ प्रतिशत खर्च भएको उनले बताए। पूर्वाधार विकासतर्फ ९० दशमलव ४३ प्रतिशत, वन वातावरण तथा अन्तर्सम्बन्धित क्षेत्रतर्फ ९३ दशमलव ४५ प्रतिशत र सुशासन तथा संस्थागत विकासतर्फ ९३ दशमलव ८५ प्रतिशतको वित्तीय प्रगति भएको अधिकृत किराँतीले बताए। उनले भने, हाम्रो लक्ष्य पूरै खर्च हुन्छ भन्ने थियो। तर, बिचमा आएका विभिन्न समस्याका कारण १० प्रतिशत बजेट खर्च गर्न सकिएन। उनले पुँजीगत खर्चको प्रगतिमा कमी देखिएकाले आगामी आर्थिक वर्षमा गम्भीर छलफल गरेर वित्तीय प्रगतिको तथ्यांक बढाउनुपर्ने बताए। केही महिनाअघि मात्र प्रमुख प्रशासकीय अधिकृतको कार्यभार सम्हालेका किराँतीले नगरका हरेक गतिविधिलाई अफिसियल फेसबुक पेज तथा व्यक्तिगत फेसबुकबाट सार्वजानिक गर्दै आएका छन्। नगरपालिकाले आगामी आवका लागि ७६ करोड ४२ लाख ६२ हजार ५५० रुपैयाँको बजेट तय गरेको छ। गएको १० असारमा सम्पन्न नगरको नवौँ नगरसभाले चालू आवभन्दा आगामी आवका लागि ४ करोड ३ लाख कम बजेट सार्वजानिक गरेको छ।"
आज सुदूरपश्चिम तथा लुम्बिनी प्रदेशका केही स्थानमा भारी वर्षा हुने,"काठमाडौं: आज राति सुदूरपश्चिम तथा तथा लुम्बिनी प्रदेशका केही स्थानमा भारी वर्षा हुने सम्भावना देखिएको छ। जल तथा मौसम विज्ञान विभागको मौसम पूर्वानुमान महाशाखाकाअनुसार आज राति प्रदेश १, गण्डकी र लुम्बिनी प्रदेशका केही स्थानमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। दिउँसोको समयमा भने देशभर आंशिकदेखि सामान्य बदली रहने विभागको अनुमान छ। देशको पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ। बाग्मती तथा कर्णाली प्रदेशको एकदुई स्थानमा भारी वर्षाको पनि सम्भावना रहेको छ ।"
मकैमा फौजी किराको प्रकोप,"बैतडी : बैतडीमा मकैमा अमेरिकन फौजी किराको प्रकोप देखापरेको छ। केही हप्ता पहिलेदेखि जिल्लाका विभिन्न ठाउँहरूमा फौजी किराको प्रकोप देखापरेको हो। फौजी किराले मकैका बोटहरू सखाप पार्दै आएको पाटन नगरपालिका६ का स्थानीय एवं शिक्षक गंगादत्त अवस्थीले बताए। जिल्लाको पाटन नगरपालिका, शिवनाथ गाउँपालिका, पञ्चेश्वर गाउँपालिका, मेलौली नगरपालिका र दशरथचन्द नगरपालिकामा फौजी किराको प्रकोप देखापरेको हो। यी ठाउँहरुमा फौजी किराको प्रकोप देखापरेको कृषि ज्ञान केन्द्र बैतडीका प्रमुख डिवी सिंहले जानकारी दिए। शिवनाथ गाउँपालिका, मेलौली नगरपालिका र पञ्चेश्वर गाउँपालिकाका किसानहरुलाई विषादी समेत वितरण गरिएको सिंहले बताए। किराको प्रकोप देखिएको बेला किसानहरूले सम्बन्धित पालिकाको कृषि शाखामा सम्पर्क गर्न पनि आग्रह गरिएको छ।"
लोमान्थाङमा डिजिटल प्रोफाइल निर्माण,"जोमसोम: उपल्लो मुस्ताङको लोमान्थाङ गाउँपालिकाले डिजिटल प्रोफाइल (पाश्वचित्र) निर्माण गरेको छ। लोमान्थाङले आइतबारदेखि गाउँपालिकाको समग्र वस्तुगत अवस्था झल्किने डिजिटल प्रोफाइल (पाश्वचित्र) कार्यान्वयनमा ल्याएको हो। डिजिटल प्रोफाइल डेटा बेस म्यानेजमेन्ट सिस्टम एक अनलाइन सफ्टवयर हो। यसभित्र सम्बन्धित निकायको समग्र विषयवस्तु समेटिएको हुन्छ। डिजिटल प्रोफाइल अभिलेखमा गाउँपालिकाको ५ वटै वडाहरुको जनसंख्या, जाति समुदाय र भुगोलको तथ्यांक समेटिएको छ। यस्तै, गापाको सामाजिक तथा आर्थिक विवरण, रहनसहन, धर्म, संस्कृति, शिक्षा, कृषि, स्वास्थ्यलगायतका सम्पूर्ण विषयवस्तुको अभिलेखीकरण गरिएको छ। संघीयता कार्यान्वयसँगै देशका सबै पालिकाहरुलाई यसप्रकारको डिजिटल प्रोफाइल प्रणाली कार्यक्रम अनिवार्य गराइएपनि बहुभाषिक प्रणाली र पब्लिक ड्यासबोड प्रणाली सफ्टवेयर लोमान्थाङसहित हालसम्म ८ वटा स्थानीय तहले मात्र निर्माण गरेका छन्। यसमा अंग्रेजी र नेपाली दुबै भाषामा अभिलेखीकरण गरिएको हुन्छ। लोमान्थाङले आफ्नो पालिकाको समग्र तस्बिर अभिलेखीकरण गर्ने धारणा बनाइएपछि यो प्रक्रिया अघि बढेको गाउँपालिकाका अध्यक्ष टसी नर्बु गुरुङले जानकारी दिए। यसप्रकार डिजिटल प्रणालीले पालिकाको नियमित कार्यसम्पादनमा सहजता प्रदान गर्ने अध्यक्ष गुरुङले उल्लेख गरे। गाउँपालिकाले आफ्नो पालिकाको डिजिटल प्रोफाइल प्रणाली सफ्वेयर निर्माण तथा प्राविधिक कार्यको जिम्मा स्मार्ट टेक नेपाल प्रालिलाई जिम्मा दिएको थियो। लोमान्थाङले चालु आर्थिक वर्षको बजेटमार्फत कामको जिम्मा दिएपछि प्रालिले माघदेखि सफ्वेयर तथा प्राविधिक कार्य अघि बढाएको थियो। यसका लागि पालिकामा आवद्ध कर्मचारीले घरघरमा पुगेर विविध पक्षको तथ्यांक संकलन गरेका थिए। डिजिटल प्रोफाइलडेटा बेस मेनेजमेन्ट सिस्टममा पालिकाको सर्वे वडाहरुमा सर्वेक्षण गरिएको विवरणलाई प्रणालीमा आवद्ध गराईन्छ। यसलाई समयानुकल गाउँपालिका र त्यहाँ कार्यरत कर्मचारीले अपडेट गर्ने काम हुन्छ प्रालिका विज्ञसहितको टोलीले तयार गरेको यसप्रकारको डिजिटल प्रणाली सफ्टवयर ३ महिनामा तयार गरिएको हो। गण्डकी प्रदेशका सांसद इन्द्रधारा बिष्टको रोहबरमा प्रालिका कार्यक्रम प्रतिनिधि अमुल दाहालको टोलीले गाउँपालिकालाई आइतबार हस्तान्तरण गरेको छ।"
रोपाइँ गर्न पालोपर्म,"महोत्तरी : न मालिक भन्ने छुट्टै सान छ, न बस्तीमा गरिब भनेर कसैप्रति हेला। घटीबढी जग्गा हुने र भूमिहीन किसान पनि छन्। तर खेतीका बेला यहाँ सबैका खेतमा काम गर्न बस्तीका 'घरलौरी' नै पुग्छन्। यो चलनले महोत्तरीको भङ्गाहा नगरपालिका४ को रामनगर बस्तीको 'बभनटोली' को धान रोपाइँ समयमै सकिन्छ। वरपरका बस्तीमा रोपाइँ गर्ने जनशक्ति नपाएर असारको अन्तिमसम्म खेत बाँझै देखिएका बेला 'बभनटोली' मा भने समयमै शाही रोप (बीउको रोप) सकिन्छ। जन (कृषि काम गर्ने श्रमिक) पाउन छाडेपछि पछिल्ला करिब एक दशकयता पर्मपालो ( अइचोपइँचो) गरेर खेती गर्न थालेका यस बस्तीका २५ घर किसानले यसपालिको रोपाइँ सक्नै लागेका छन्। टोलमा धनी गरिबको भेद छाडेर सबैका खेतमा बस्तीका सबै एकापसमा मिलेर काम गरेपछि यो बस्तीमा कृषि जनशक्तिको अभाव खट्कन छाडेको छ। 'बस्तीको नाउँ 'बभनटोली' (बाहुनटोल) भनिए पनि हाम्रो टोलमा बाहुन, क्षत्री, नेवार, घर्ती र कामीसहितका पर्वते मूलका र कोइरी, बिन (मलाहा) र केही घर मुसलमान समुदायका सहित मधेसी मूलका पनि बाक्लै छौं', बस्तीकै पाको उमेरकी ७५ वर्षीया रुक्मिणी भुजेल भन्छन्, 'सबैले मिलेर काम गर्न थालेपछि असार निगल्दो हाम्रो रोपाइँ सकिने गरेको छ।' केही वर्ष जन नपाएर खेत बाँझै बसेपछि टोलका सबैलाई भेला गरेर यो स्थिति बसालेपछि पछिल्ला दश वर्षयता रोपाइँ सक्न कहिल्यै गाह्रो नपरेको यस बस्तीका किसान बताउँछन्। जात र धनले सानो ठूलोभन्ने विभेद निमिट्यान्न नभई सके पनि रोपाइँका बेला भने टोलका सबै घरका सदस्य एकअर्काको खेतमा काम गर्न थालेपछि यहाँको रोपाइँ असार निगल्दो सकिने गरेको हो। 'अब २५ घरभित्र शाहीरोप (कलम लगाउन बेर्ना रोपिने पहिलो बीउरोप) केहीमात्र बाँकी छ', बस्तीकी मुस्लिम समुदायकी ऐसा खातुन भन्छन्, 'असार अझै ५६ दिन बाँकी छ, असारभरिमा हाम्रो टोलको रोपाइँ सकिन्छ।' पछि साउन निगल्दो खरुवन (कलम रोप, अहिले रोपिएको बीउ रोपो गाँजिएपछि त्यही उखालेर गरिने रोप) रोपका बेला एकपटक अझै धपेडिभने हुने उनले बताए। 'तर हामी अरुको भन्दा सजिलै रोपाइँ सक्छौं', खातुनले भने। बस्तीमा दुई बिघादेखि दुई कट्ठासम्म जग्गा हुने किसान छन्। ३४ घरपरिवारको त आफ्नो स्वामित्वको जग्गा पनि छैन, ठेक्काबटैया गर्छन्। यी सबैले रोपाइँ सकेपछि पर्मको हिसाब गरेर बढी श्रम गरेका परिवारका सदस्यलाई चलेको पारिश्रमिक दिने गरिएकाले किचोला कहिल्यै नभएको बस्तीका पाका किसान ७७ वर्षीय दीपबहादुर फुयाँलको भनाइ छ। बस्तीका २५ घरको स्वामित्वमा करिब १६१७ बिघा धानखेती गरिने जग्गा भएको र पछिल्ला आठदश वर्षयता रोपाइँमा पर्म चलाउन थालेपछि कहिल्यै खेत बाँझो नरहेको यहाँका किसान सगर्व बताउँछन्। समुचा रामनगर बस्तीमा अहिले ३० प्रतिशतमात्र रोपाँइ सकिएका बेला 'बभनटोली' मा भने ७० प्रतिशतभन्दा बढी रोपाँइ सकिएको भङ्गाहा४ का वडाध्यक्ष गणेश महतोले जानकारी दिए। खासगरी कृषि काममा दक्ष मानिएका बस्तीका मुसहर जातिका युवा राम्रो पारिश्रमिक पाउन भारतको पञ्जाव, हरियाना जान थालेपछि बस्तीमा धान रोपाइँका बेला जनको सकस पर्दै आएको छ। बभनटोलीका किसानले समयअनुकूल आफूलाई ढाल्न सक्दा बर्सेनि राम्रो उत्पादन लिइरहेको कुराबाट शिक्षा लिन नसक्दा बस्तीकै अन्य टोलको रोपाइँ गर्न नसकिएर खेत बाँझै बस्ने गरेको रामनगरका अर्का मेहनेति किसान चन्देश्वर राय दनुवारले जानकारी दिए। 'अब लाज मानेर काज चल्दैन', उनले भने, 'बभनटोलीको सिको गर्नैपर्छ।' समयअनुसार नयाँ स्थिति बसाउन सकिएकाले आफ्नो टोलमा गरिबमा गनिनेको घरमा पनि खाने अन्न भने खासै बेसाउनु नपरेको अगुवा महिला सामाजिक कार्यकर्ता हिरा दाहालको भनाइ छ। 'हाम्रो टोलमा सबैको श्रम सबैलाई चलेको छ' उनले भने, 'केही पाका उमेरका अभिभावकमा खानेकुरामा अझै छुवाछुतको भावना भने मरिसकेको छैन, तर नयाँ पिँढीका सबै एकअर्कोको खेतमा काम गर्दा खाजा, खाना खान थालेपछि यसको टिप्पणी भने पाकाले गर्न छाडेका छन्।' आफ्नो रोपाइँको अत्तोपत्तो नै नहुँदा बभनटोलीमा भने रोपो लहलह हरियाएको (हरियो भएको) देख्दा आफ्नो टोलमा पनि पर्म सुरु गर्ने रामनगरका सबै टोलमा चर्चा भने चल्छ। 'हामी पनि यो थिति पर्म बसाउन खोज्दैछौं, बस्तीका बासिन्दा पूर्ववडाध्यक्ष ७८ वर्षीय वृदेवसिंह दनुवारले भने, 'अब यसमा ढिलो गरिए मुखमा माड लाग्दैन।' बभनटोलीका सबैजसो किसान खेतीपातीबारे सघन छलफल गर्छन्। मध्याह्नको चर्को गर्मी छल्न बस्ती माझको चौतारो यो बस्तीको थकाइ मेट्ने र सामूहिक छलफलको थलो हुने गरेको छ। सबै उमेर समूहका किसान मौसमको अनुमान, लक्षण र अब कुन खेती गर्दा राम्रो होला भन्ने छलफल गर्छन्। प्राय सबैजसोले प्राङ्गारिक खेती प्रणाली अप्नाएका छन्। जान्ने, बुझ्ने प्राविधिकसँग छलफल गर्ने र सबैभन्दा सकारात्मक पक्ष सबैले एकअर्काप्रति गर्ने समभावको व्यवहारले यहाँको खेती सजिलो भएको र प्रत्येक बालीको राम्रै उत्पादन लिने गरिएको ८० वर्षीय रामनन्दन महतोले जानकारी दिए। फरकफरक दल र फरक विचारका भए पनि आपसमा मिलेर खेतीको काम उकास्न बभनटोलीका किसानले बसालेको थिति अन्यटोलका सबैले अनुशरण गर्नपर्ने रामनगरका बूढापाका बताउँछन्। जनशक्तिकै अभावमा कैयौँ ठाउँका किसानले खेती गर्न नसकेर खेत बाँझै बस्ने गरेका बेला भङ्गाहाको 'बभनटोली' सकारात्मक दृष्टान्त बनेको छ। सुरुमा नौलो लागे पनि स्थिति बसाली सकेपछि यो आफैँ लिकमा चल्ने हुँदा यसको सिको जिल्लाका सबै भेगमा हुनसके मुख्य बाली धानको रोपाइँ निकै सहज हुने भङ्गाहा६ सग्रामपुरका बासिन्दा राजकिशोर यादवको भनाइ छ। रासस"
"बजेट सक्ने चटारो, हिलोमाथि कालोपत्र","दैलेखजाजरकोट : कृषि प्रधान देश नेपालका किसानलाई यतिबेला बर्खे खेतीको चटारो छ। किसानहरू मानो रोपेर मुरी उब्जाउने ध्याउन्नमा छन्। सरकारी अड्डालाई भने बजेट सक्ने चटारो छ। बजेट विनियोजनपछि झण्डै ११ महिना चुप लागेर बसेका सरकारी अड्डा असारमा बजेट सक्ने हतारोमा छन्। कर्णाली प्रदेशका मन्त्रालय र मन्त्रालय मातहतका सरकारी कार्यालयहरूमा चालू आर्थिक वर्षको अन्तिम महिना अर्थात् असारमा एकै दिन अर्बौं रूपैयाँ बराबरको कारोबार भइरहेको छ। आर्थिक वर्षको लामो समय काम नगर्ने र समय घर्किएपछि बजेट खर्च गर्नुपर्ने प्रवृत्ति यो वर्ष पनि दोहोरिएको छ। सरकारी कार्यालयहरू योजना निर्माण सम्पन्न गर्न उपभोक्ता समिति र ठेकेदार कम्पनीहरूलाई ताकेता गरिरहेका छन्। योजनाका उपभोक्ता समिति र ठेकेदार कम्पनी वर्षातमै धमाधम काम गरिरहेका छन्। अहिले भवन, सडक मर्मतलगायतका विकासका कामहरू चलिरहेका छन्। जिल्लाको महाबु गाउँपालिका३ बासीस्थित भगवती आधारभूत विद्यालयको चार कोठे भवन निर्माणको काम चलिरहेको छ। प्रदेश सरकारअन्तर्गतको सामाजिक विकास कार्यालयको ४० लाख रूपैयाँ बजेटमा निर्माणाधीन विद्यालय भवनको काम असारभित्रै सक्नुपर्ने दबाबमा विद्यालय व्यवस्थापन समिति छ। कार्यालय प्रमुख भीमप्रसाद पोखरेलले शुक्रबारसम्म ३५ प्रतिशत मात्रै काम भएको बताए। यति मात्रै होइन, ठाटीकाँध गाउँपालिका५ को सत्यदेवी आधारभूत विद्यालयको चार कोठे भवन निर्माणको कामले असार सकिनै लाग्दासमेत पूर्णता पाउन सकेको छैन। विद्यालय व्यवस्थापन समितिले निर्माण गरिरहेको उक्त भवनको जम्मा ३५ प्रतिशत काम भएको पोखरेलले बताए। पोखरेलका अनुसार यस वर्ष सामाजिक विकास कायालयमार्फत ४० लाख रूपैयाँको ११ वटा चार कोठे र २० लाख रूपैयाँका दुई कोठे पाँचवटा विद्यालय भवन निर्माण गर्न बजेट परेको थियो। १६ मध्ये अधिकांश विद्यालयको भवन निर्माणको काम अधुरै छन्। ती असारमा सकिनुपर्ने थियो। हामीले काम छिटो सक्न ताकेता गरिरहेका छौं, पोखरेलले भने, केही विद्यालयको भवन निर्माण सकिसकेको छ। केहीले विभिन्न बाहाना बनाउँदै काम टारिरहेका छन्। असारभित्र काम नसक्ने विद्यालय भवन निर्माणको बजेट फ्रिज हुन्छ। प्रदेश सरकारको पूर्वाधार विकास कार्यालयअन्तर्गतका योजनाहरू निर्माणको काम चलिरहेको छ। कार्यालय प्रमुख प्रभाकर सिंहका अनुसार पूर्वाधार कार्यालयबाट चालू आवमा १२३ वटा योजना कार्यान्वयनमा थिए। सडक, पुललगायतका निर्माणको काम तथा पूर्वाधार विशेष कार्यक्रमको केही योजनाहरू निर्माणाधीन अवस्थामै रहेका सिंहले बताए। उनले अधिकांश योजनाहरू निर्माण सम्पन्न भई भुक्तानीसमेत भइसकेको बताए। बहुवर्षीय र क्रमागतअन्तर्गतका योजनाहरू भने निर्माणाधीन अवस्थामा रहेको उनको भनाइ छ। सिंहका अनुसार जिल्लाको पर्यटन क्षेत्र महाबुधाम प्रवद्र्धनका लागि सडकलगायतका भौतिक संरचना निर्माण गर्न भ्याटसहित १ करोड ९६ लाख रूपैयाँको ठेक्का सम्झौता भएको छ। असार १६ गते सम्झौता भएको उक्त योजनाको म्याद १ वर्ष तोकिएको छ। उक्त योजनाको काम असारमै पनि चलिरहेको पूर्वाधार विकास कार्यालयका प्रमुख सिंहले बताए। हरेक आर्थिक वर्षको अन्त्यमा गरिने हतारको विकासे कामले दिगोपना नहुने स्थानीयको भनाइ छ। डुंगेश्वर गाउँपालिकाका रेशम नेपाली सरकारी निकायले बजेट खर्चमा प्रगति देखाउन हतारहतारमा काम गर्दा विकास आयोजनामा गुणस्तरीय काम हुन नसकेको बताउँछन्। आर्थिक वर्षको अन्तिममा हुने योजना निर्माण र बजेट खर्चमा विकृति देखिएको उनको भनाई छ। दुल्लुका केशवराज पौडेल भन्छन्, असारमा गरिएको काम दिगो देखिँदैनन्। असारे विकासको प्रवृत्तिको अन्त्य गरिनुपर्छ, उनले भने। अन्तिममा काम सक्ने चटारो जाजरकोटको भेरी नगरपालिका४ स्थित निर्वाचन कार्यालयदेखि बागलुङ होटेलसम्मको सडकको पर्खाल लगाउने काम सक्न उपभोक्ता समितिलाई भ्याइनभ्याइ छ। जेठ अन्तिम साता सम्झौता भएको २० लाख रूपैयाँको यो योजनाको उपभोक्ता समितिका अध्यक्ष निर्वाचन कार्की ढिलो गरी आयोजना सम्झौता भएकोले काममा ढिलाइ भएको बताउँछन्। चुनावले गर्दा काममा ढिलाइ भएको छ। अहिले हतारहतार काम गरिरहेका छौं, उनले भने। जाजरकोटमा यो जस्तै दर्जनौं आयोजनामा यसरी नै काम सक्न भ्याइनभ्याइ छ। धेरै उपभोक्ता समिति र निर्माण व्यवसायीले काम सम्पन्न गर्न सकेका छैनन्। काम सम्पन्न गरेकाले पनि गुणस्तरीय गर्न सकेका छैनन्। भेरी नगरपालिकाका इन्जिनियर नवराज शर्माले बजेट निकासा ढिला भएको, चुनावले काममा प्रभावित बनाएकोले गर्दा धेरै आयोजना असारमा सक्नुपर्ने बाध्यता रहेको बताए। भेरी नगरपालिका मात्र होइन, जिल्लाभर निर्माणका कामको अवस्था हतारमा सक्ने खालको रहेको जिल्ला समन्वय समितिका संयोजक कालिबहादुर खत्रीले बताए। मध्य असारसम्म ३५ प्रतिशत बजेट खर्च प्रदेश लेखा नियन्त्रक कार्यालयको तथ्यांक हेर्दा प्रदेश सरकारले चालू आवको साढे ११ महिनामा ३५७७ प्रतिशत मात्रै बजेट खर्च गरेको छ। असार १५ गतेको तथ्यांकअनुसार चालूतर्फ १३ अर्ब ९१ करोड र पुँजीगततर्फ २४ अर्ब ५५ करोड बजेट रहेको सरकारले चालू तर्फको ६ अर्ब ३७ करोड र पुँजीगततर्फ ७ अर्ब ३८ करोड रूपैयाँ खर्च गरेको छ। कार्यालयको तथ्यांकअनुसार ३८ अर्ब ४७ करोड कुल बजेटमध्ये प्रदेश सरकारले मध्य असारसम्म १३ अर्ब ७६ करोड रूपैयाँ मात्र खर्च गरेको छ। सात वटा मन्त्रालय रहेको कर्णालीमा मुख्यमन्त्री तथा मन्त्रिपरिषद्को कार्यालयबाट सबैभन्दा कम बजेट खर्च भएको छ। कार्यालयले २१ प्रतिशतमात्रै बजेट खर्च गर्न सकेको छ। त्यसपछि भौतिक पूर्वाधार तथा सहरी विकास मन्त्रालय कम बजेट खर्च गर्नेमा दोस्रो स्थानमा छ। चालू र पुँजीगततर्फ सहित १३ अर्ब १६ करोड बजेट रहेको मन्त्रालयबाट असार १५ गतेसम्ममा ३ अर्ब ५० करोड अर्थात् २६६३ प्रतिशत बजेट खर्च भएको छ। सबैभन्दा बढी आर्थिक मामिला तथा कानून मन्त्रालयले ५७ प्रतिशत बजेट खर्च गरेको छ। मन्त्रालयले कुल २४ करोड ९७ करोड बजेटमध्ये १४ करोड २४ लाख रूपैयाँ खर्च गरेको प्रदेश लेखा नियन्त्रक कार्यालयको तथ्यांकले देखाउँछ। प्रदेश लेखा नियन्त्रक कार्यालयको तथ्यांकअनुसार प्रदेशका मन्त्रालयहरूले १ सातामा अर्बौं बजेट खर्च गरेका छन्। प्रदेशको मुख्यमन्त्री तथा मन्त्रिपरिषद्को कार्यालयले असार १५ सम्म ८६ करोड ५८ लाख बजेट खर्च गरेको थियो। प्रदेश लेखा नियन्त्रक मानबहादुर बमका अनुसार कार्यालयले १ अर्ब ४० करोड रूपैयाँ खर्च गरेको छ। आर्थिक मामिला तथा योजना मन्त्रालयले ७ दिनमा १ करोड बढी रकम खर्च गरेको तथ्यांक छ। मन्त्रालयले असार १५ सम्म १४ करोड २४ लाख खर्च गरेको थियो। असार १५ सम्म ९४ करोड ९७ लाख बजेट खर्चेको उद्योग, पर्यटन, वन तथा वातावरण मन्त्रालयले असार २२ गतेसम्म आइपुग्दा १ अर्ब ८ करोड रूपैयाँ खर्च गरेको तथ्यांक छ। त्यसैगरी, जलस्रोत तथा ऊर्जा विकास मन्त्रालयले ७ दिनमा ३० करोड बढी बजेट भुक्तानी दिएको छ। असार १५ सम्म १ अर्ब ३१ करोड खर्च गरेको मन्त्रालयले असार २२ सम्म १ अर्ब ६१ करोड बजेट खर्च गरेको तथ्यांक छ। त्यस्तै, असार १५ सम्म १ अर्ब ४२ करोड बजेट खर्च गरेकोे भूमि व्यवस्था, कृषि तथा सहकारी मन्त्रालयले पछिल्लो ७ दिनमा १ अर्ब ७३ करोड बढी बजेट खर्च गरेको हो। यस्तै, कानुन मन्त्रालयले सात दिनमा १ करोड १९ लाख रूपैयाँ खर्च गरेको छ। असार १५ सम्म ३ अर्ब ५० करोड बजेट खर्च गर्न सकेको भौतिक पूर्वाधार तथा सहरी विकास मन्त्रालयले असार २२ गतेसम्म भने ४ अर्ब २६ करोड रूपैयाँ बजेट खर्च गरेको छ। सामाजिक विकास मन्त्रालयले ७ दिनमा ३१ करोड रूपैयाँ खर्चेको छ। मन्त्रालयले असार १५ गतेसम्म ३ अर्ब १० करोड रूपैयाँ खर्च गरेको थियो भने असार २२ गतेसम्म आइपुग्दा ३ अर्ब ४१ करोड रूपैयाँ खर्च गरेको तथ्यांक छ। प्रदेश र स्थानीय तहबीच समन्वय छैन प्रदेश सरकारले सञ्चालन गरेको योजना र बजेट कार्यान्वयनको चरणमा स्थानीय तहसँग समन्वय नै नभएको स्थानीय तहहरू बताउँछन्। नारायण नगरपालिकाका मेयर लोमन शर्मा बताउँछन्। प्रदेशको बजेट र योजना कार्यान्वयनमा समन्वयको कमी छ। कसले कसलाई काम दिन्छ त्यो पनि थाहा हुँदैन, शर्मा भन्छन्, अनुगमन र गुणस्तरीय काम भएको छ कि छैन भन्नेबारे पनि मापनको संयन्त्र कमजोर छ। कतिपय योजनाहरू निर्माण सम्झौता हुने तर अलपत्र पार्ने प्रवृत्ति पनि उस्तै छ। प्रदेश सरकारबाट तय भएको योजनालाई गुणस्तरीय र दिगो बनाउन तथा समयमै काम सम्पन्न गर्न र बजेट कार्यान्वयनका लागि स्थानीय तहसँग समन्वय गर्न उनी सुझाउँछन्। असारमा गुणस्तरहीन कालोपत्र दैलेख पञ्चकोसी तीर्थस्थलले परिचित जिल्ला हो। पञ्चकोसी क्षेत्र सरकारले घोषणा गरेको १ सय पर्यटकीय गन्तव्यभित्र पर्छ। यस क्षेत्रमध्येको श्रीस्थान पुग्ने प्रमुख सडकको हरिबिजोग छ। झण्डै २० वर्षअघि ट्र्याक खोलिएको उक्त सडक अहिलेसम्म पनि व्यवस्थित हुन सकेको छैन। सडक सदरमुकामस्थित पुरानो बजारको पुरानो कारागारबाट कुइकाना हुँदै श्रीस्थान जोड्ने सडक स्तरोन्नतिमा करोडौं रकम खर्च भइसकेको छ। आर्थिक वर्ष २०७६७७ बाट यही सडक कालोपत्रेको काम थालियो। सडक नारायण नगरपालिका१ को मध्यभागबाट बस्ती समेट्दै करिब ७ किलोमिटर छ। सडक कालोपत्रका लागि संघीय सरकारको सहरी विकास तथा भवन निर्माण विभागको संघीय आयोजना कार्यान्वयन इकाइ सुर्खेतबाट भएको ५ करोडको टेन्डर आह्वान बोलपत्रमार्फत सुपरस्टार कन्ट्रक्सन प्रालिले जिम्मा पाएको थियो। सम्झौताअनुुसार १८ महिनामा काम सम्पन्न गरिसक्नुपर्ने थियो। तर, पटकपटक म्याद थप गर्दै काम चलिरहेको छ। पर्यटकीय क्षेत्रलाई जोड्ने प्रमुख सडक कालोपत्र हुन थालेपछि खुसी भएका स्थानीय अहिले गुणस्तरीय काम नहुँदा निराश बनेका छन्। असारमा भइरहेको विकासमा उनीहरूले विरोध जनाएका छन्। स्थानीय सूर्यकुमारी श्रेष्ठले ठेकेदार कम्पनीको लापरबाहीका कारण धकेलिदै आएको सडक कालोपत्र गुणस्तरहीन भएको बताइन्। उक्त सडकमा पीसीसी पनि गुणस्तरहीन भएको स्थानीय रेशम विकले बताए। मापदण्डअनुसार गुणस्तरीय कालोपत्र नभएको भन्दै स्थानीयवासीले नारायण नगरपालिकामा निवेदन दिएका थिए। निवेदनपछि नगरप्रमुख शर्मासहित प्राविधिक टोली पुगेर अनुगमन गरेको थियो। वर्षातको समयमा गरिएको कालोपत्र गुणस्तरीय हुँदैन। हामीले हतारमा कालोपत्र नगर्न र मापदण्ड पुर्याएर मात्र काम गर्न भनेका छौं, नगरप्रमुख शर्माले भने। वर्षाका बेला गरिएको कालोपत्र गुणस्तरीय हुँदैन। त्यसैले हतारहतारमा कालोपत्र नगर्न र मापदण्ड पुर्याएर मात्र काम गर्न हामीले भनेका छौ। लोमन शर्मा, नगर प्रमुख, नारायण नगरपालिकामा आर्थिक वर्षको अन्तिममा असार मसान्तमा आएर विकासे काम गर्ने प्रवृत्तिमा भ्रष्टाचार र अनियमितताका थुप्रै पाटाहरू जोडिएका छन्। असारमा सम्पन्न गरेको योजना गुणस्तरीय र दिगो पनि हुँदैन। अब असारे विकासको प्रवृत्ति अन्त्य गर्न आर्थिक वर्ष सकिनु २३ महिनाअघि वैशाखजेठमा कुनै पनि योजना निर्माणको काम सुरु गर्न नदिने नीति ल्याउनुपर्छ। महेन्द्र उपाध्याय, इन्जिनियर तथा नागरिक अगुवा असार १५ सम्म प्रदेशको बजेट खर्च प्रदेश सरकारको कुल बजेट ३८ अर्ब ४७ करोड ३५ लाख ७९ हजार कुल खर्च १३ अर्ब ७६ करोड २१ लाख १६ हजार (३५ प्रतिशत) मुख्यमन्त्री तथा मन्त्रिपरिषद्को कार्यालय ८६ करोड ५८ लाख (२११३ प्रतिशत) आर्थिक मामिला तथा योजना मन्त्रालय १४ करोड २४ लाख (५७०४ प्रतिशत) उद्योग पर्यटन वन तथा वातावरण मन्त्रालय ९४ करोड ९७ लाख (३९१० प्रतिशत) जलस्रोत तथा ऊर्जा विकास १ अर्ब ३१ करोड (३६९२ प्रतिशत) भूमि व्यवस्था, कृषि तथा सहकारी मन्त्रालय १ अर्ब ४२ करोड (४८१७ प्रतिशत) आन्तरिक मामिला तथा कानुन मन्त्रालय २२ करोड ७२ लाख (३३१८ प्रतिशत) भौतिक पूर्वाधार तथा सहरी विकास मन्त्रालय ३ अर्ब ५० करोड (२६६३ प्रतिशत) सामाजिक विकास मन्त्रालय ३ अर्ब १० करोड (४८३ प्रतिशत)"
उपत्यकामा साउन १ देखि प्रत्येक नगरपालिकाभित्र फोहोर वर्गीकरण गरिने,"काठमाडौं : फोहोरमैला व्यवस्थापनका लागि महानगरको नेतृत्व र योजनामा आफ्नो साथ रहने काठमाडौं उपत्यकाका नगर प्रमुखहरुले बताएका छन् । काठमाडौं महानगरका प्रमुख बालेन्द्र शाह (बालेन) को अध्यक्षतामा सोमबार राष्ट्रिय सभा गृहमा बसेको बैठकमा उनीहरुले यस्तो प्रतिवद्धता जनाएका हुन्। उपत्यकाका साझा समस्या पहिचान र समाधानका उपाय निकाल्ने विषयमा बैठक बोलाइएको थियो । बैठकको मुख्य विषय दिगो फोहोरमैला व्यवस्थापन थियो । बैठक सुरु गर्दै प्रमुख शाहले भने, उपत्यकाका पालिकाहरुमा केही साझा र केही भिन्न समस्याहरु छन् । यीमध्ये फोहोरमैला व्यवस्थापन, ट्राफिक व्यवस्थापन, खानेपानी वितरणजस्ता साझा समस्याका रुपमा रहेका विषयलाई संयुक्त प्रयासबाट समाधान निकालौँ । साझा समस्यामध्ये फोहोरमैला व्यवस्थापनको विषय आजको छलफलमा मुख्य विषय हो । महानगरले काम पनि गरिरहेको छ । नेतृत्व पनि गरिरहेको छ । भोलि पनि यसलाई निरन्तरता दिनेछ। फोहोर व्यवस्थापनका लागि परम्परागत विधिबाट काम थाल्ने विषयमा प्रमुख शाहले भने, घरघरबाट उत्पादन भएको फोहोर स्रोतमै वर्गीकरण गरेपछि जैविक फोहोरलाई मल बनाउने विधि सबैभन्दा उपयुक्त देखिएको छ । यो विधि शतप्रतिशत प्रभावकारी छ । फोहोरलाई ग्याँसका रुपमा रुपान्तरण गर्दा ३० देखि ३५ प्रतिशत मात्र प्रभावकारी देखियो । अर्थात् १ सय रुपैयाँ लगानी गर्दा ३० देखि ३५ रुपैयाँ मात्र फिर्ता आउने भयो । यस्तै विजुली निकाल्दा २० देखि २५ प्रतिशतसम्म मात्र उत्पादन फिर्ता लिन सकिने भयो । जैविक फोहोरलाई मल बनाउन करिब २ सय देखि २ सय ५० रोपनी जग्गा आवश्यक पर्छ । यसका लागि सहकार्य गरौँ ।' प्रमुख शाहको यो प्रस्तावपछि अन्य पालिकाका प्रमुख उपप्रमुख तथा प्रतिनिधिले धारणा राखेका थिए । त्यसक्रममा उनीहरुले आफूहरुले गरिरहेको अभ्यास र अन्य नगरको सम्बन्धका विषयलाई जोड दिए । उपत्यकाको एकीकृत र दिगो फोहोर व्यवस्थापनका लागि काठमाडौं महानगरपालिकाले अगुवाई गर्नुपर्छ । नेतृत्व लिनुपर्छ । हामी हाम्रो ठाउँबाट जिम्मेवारी पूरा गछौँ । काठमाडौँ महानगरसँग स्रोत छ । व्यवस्थापनका लागि जग्गा छैन । हामीसँग जग्गा हुन सक्छ । स्रोत छैन । त्यसैले हामीसँग जग्गा छ भने सहकार्य गरौँ यसमा महानगरले लगानी बढाउनुपर्छ ,' प्रमुखहरुले भने, 'साझा संकल्प गरौँ ।' बैठकमा फोहोर व्यवस्थापनको दिगो समाधानका लागि स्रोतमा वर्गीकरण गर्नुपर्ने, उत्पादनमा कमी ल्याउने विधि अपनाउनु पर्ने, प्लाष्टिकको विकल्पमा झोलाहरुको प्रयोग बढाउनुपर्ने, शून्य फोहोर (जिरो वेस्ट) अवधारणाको प्रवर्धन गर्नुपर्ने, उपत्यकाभित्र फोहोर व्यवस्थापनको विधि एउटै हुनुपर्ने जस्ता धारणा आएका थिए ।"
"दोलखाको सोक्लामा रक क्लाइम्बिङ सुरू, फ्रान्सका नागरिकले गरे भ्रमण","चरिकोट : दोलखाको सोक्ला गाउँमा साहसिक पर्यटन प्रवर्द्धनका लागि रक क्लाइम्बिङ एण्ड हाइकिङ रुट सुरु गरिएको छ । सोक्ला पर्यटन विकास समाजले यस क्षेत्रको प्रवर्द्धनका लागि गुरु योजनासहित साहसिक पर्यटकीय गतिविधि सुरु गरेका हुन् । खेलाप, सोक्ला र चक्पासँग जोडिएका तीनवटै पहरामा मिनी रक क्लाइम्बिङ, एडभान्स र हाइ लेवलको रक क्लाइम्बिङ गर्नसक्ने विज्ञ तथा अन्तर्राष्ट्रिय गाइड छिरिङ जाङबु शेर्पाको भनाइ छ। सोक्लाको रक, भूगोल र वातावरणीय दृष्टिले रक क्लाइम्बिङसँगै साइक्लिङ गर्न सकिन्छ । स्वेदशीभन्दा पनि विदेशी पर्यटकका लागि यो उत्तम गन्तव्य हो, मान्टेड गाइड शेर्पाले भने,अन्डर ग्राउण्ड एडभेन्चर टुरिजमका लागि सोक्लाको भूगोल छनौटमा छ।' यहाँ पाँच वटा रुट बनाएर रक क्लाइम्बिङ गर्न सकिने शेर्पा बताउँछन्। उनका अनुसार गुमडाँडाको डिलबाट पुनः प्याराग्लाइडिङ गरेर तामाकोशी किनारामा ल्यान्डिङ गर्नका लागि वेसक्याम्प बनाउनु आवश्यक छ । सोक्ला खेलाप क्षेत्रमा एग्रो टुरिजमसँगै जिप लाइन र बञ्जी जम्प निर्माण गरेर विदेशी पाहुन भित्र्याउन सक्ने अध्ययनले देखाएको छ । भीमेश्वर नगरका विपद व्यवस्थापन टिमले सोक्लामा रक क्लाइम्बिङ परीक्षण गरेको छ। गाइड तथा प्रशिक्षक थिर बहादुर खड्का र शिव खड्काको टिमले सफल रुपमा रक क्लाइम्बिङ परीक्षण गरेका हुन्। प्रशिक्षक थिर बहादुर खड्का सोक्लामा रक क्लाइम्बिङका लागि सबैको रोजाइको गन्तव्य हुने बताउँछन्। फ्रान्सका नागरिकहरुले समेत सोक्ला गाउँको रक क्लाइम्बिङ क्षेत्रको भ्रमण गरेका छन्। नेपालमा सामाजिक कार्य गर्दै आएका १५ जनाको टिमले यस क्षेत्रको प्रवर्द्धनका लागि सहयोग गर्ने प्रतिवद्धता व्यक्त गरेका छन्। सोक्लाको पर्यटकीय गन्तव्यको उत्कृष्ट तस्वीर र भिडियोलाई सामाजिक सञ्जालसँगै फ्रान्समा प्रचार गर्ने उनीहरुले बताए। भीमेश्वर नगरपालिका२ का वडाअध्यक्ष स्टालिन श्रेष्ठले फ्रेन्च नागरिकहरुलाई दोलखा बजारमा स्वागत गरेका थिए। दोलखाबाट फ्रेन्च नागरिकहरुले सोक्ला रक क्लाइम्बिङ एण्ड हाइकिङ २०७९ सुरु गरेका थिए। फ्रेन्च नागरिकहरु दोलखा, दुङगल, गंङरास, डिलढुंगा चक्पा हुँदै सोक्ला पुगेका थिए। उनीहरुले सोक्लामा बोम्बो(झाँक्री) संस्कृतिको अवलोकन समेत गरे। यसपछि रक क्लाइम्बिङ रुटको भ्रमण गरेको सोक्लाश्वरी पर्यटन विकास समाजले जनाएको छ। उनीहरु यस रुट हुँदै गुमडाँडा भएर चम्पुचा पार्क निस्किएका थिए। हाइकिङमा भीमेश्वर नगर विपद व्यवस्थापनका थिर बहादुर खड्का र शिव खड्का, भीमेश्वर नगरका कार्यपालिका सदस्य मुना श्रेष्ठ, भीनपा२ का वडासदस्य सविना विक लगायतको सहभागिता रहेको थियो। सोक्लाश्वरी पर्यटन विकास समाजले यस क्षेत्रको पर्यटन प्रवर्द्धनका लागि विभिन्न गतिविधि सञ्चालन गर्दै आइरहेको छ । समाजका अध्यक्ष अर्जुन पाख्रिनले दोलखाको समृद्धि र विकासका लागि पर्यटन नै प्रमुख आधार भएको बताए । सोक्लालाई एडभेन्चर टुरिजम गन्तव्य बनाउनका लागि रक क्लाइम्बिङ, बञ्जी र प्याराग्लाइडिङसँगै र्याफ्टिङ प्रवर्द्धनमा भीमेश्वर नगरपालिको बजेट व्यवस्थापन गर्नुपर्ने बताउँछन् । साथै,यहाँको साँस्कृतिक सम्पदा, जातीय तथा भाषिक विविधितालाई पर्यटनसँग जोड्नुपर्ने पाख्रिनको भनाइ छ । यस क्षेत्रमा तामाङ, थामी, मगर, क्षत्री, नेवार र दलित समुदायको बसोबास छ।"
१२ किलोको बोका निल्दै गरेको अवस्थामा लोपोन्मुख अजिंगर भेटियो,उदयपुर: उदयपुरको एक सामुदायिक वन क्षेत्रमा बोका निल्दै गरेको अवस्थामा लोपोन्मुख अजिंगर फेला परेको छ। जिल्लाको चौदण्डीगढी नगरपालिका५ सुन्दरपुरस्थित सगरमाथा सामुदायिक वन क्षेत्रमा आइतबार करिब १२ केजीको बोका निल्दै गरेको अवस्थामा अजिंगर फेला परेको हो। वन क्षेत्रमा चर्दै गरेको बोकालाई अजिंगरले निल्दै गरेको अवश्थामा स्थानीय कृष्ण दाहालले देखेपछि इलाका प्रहरी कार्यालय सुन्दरपुरलाई खबर गरेका थिए। उद्धारका लागि गएको प्रहरी टोलीले अजिंगरलाई सुरक्षित तरिकाले नियन्त्रणमा लिई बोरामा राखेर सवडिभिजन वन कार्यालय हडिया सुन्दरपुरलाई बुझाएको प्रहरी निरीक्षक डम्बर विश्वकर्माले बताए। २० किलोग्रामभन्दा बढी तौल भएको अजिंगर अहिले वन कार्यालयको जिम्मामा रहेको डिभिजन वन कार्यालय गाईघाटका सूचना अधिकारी जागेश्वर साहले बताए। अजिंगरलाई उसको प्राकृतिक बासस्थानमा लगेर छोडिने सहायक वन अधिकृत साहले बताए।
बेनीदरवाङ सडकको पहिलो खण्डको कालोपत्रेे सकियो,"बेनी : म्याग्दीको तीन वटा स्थानीय तहलाई जिल्ला सदरमुकाम बेनी बजारसँग जोड्ने बेनीदरवाङ सडकको पहिलो खण्ड कालोपत्रेे भएको छ। बेनीदेखि मंगला गाउँपालिका२ सिम जोड्ने १२ किलोमिटर सडकको कालोपत्रे भएपछि डेढ घण्टाको यात्रा अवधि २० मिनेटमा छोटिएको छ। यसअघि एक घण्टादेखि डेढ घण्टा लाग्ने सडकको यात्राअवधी कालोपत्रे भएपछि १५ देखि २० मिनेट छोटिएको मंगला गाउँपालिका२ सिमलचौरका अशोक पौडेलले बताए। 'म्याग्दीको पश्चिमी भेगका नागरिकलाई आवजजावतमा सहज भएको छ,' उनले भने 'ढूवानी र आवतजावतमा सहजतासँगै यस क्षेत्रको ब्यापार व्यवसायमा पनि फरक हुन थालेको छ।' बेनी नगरपालिका४ तातोपानीका कृषक भविलाल सापकोटाले बर्खामा हिलाम्मे र हिउँदमा धुलाम्मे हुने समस्याबाट मुक्ति पाएर सहज, सुरक्षित र छिटो यात्रा गर्न पाएको बताए। 'हिलो, धुलो, खाल्डाखुल्डी र साँघुरो सडकमा हिड्नै गाह्रो थियो,' १२ वर्षदेखि बेनीमा मोटरसाइकलमा दूध ढुवानी गर्दै आएका उनले भने 'सडकका कारण कुनै दिन बजारमा दूध पुर्याउन सकिदैनथ्यो।' मंगला, मालिका र धवलागिरी गाउँपालिकालाई सदरमुकाम बेनीसँग जोड्ने म्याग्दीको रणनीतिक महत्वको बेनीदरबाङ सडकको बेनीदेखि सिम खण्ड पूर्वाधार विकास कार्यालयले कालोपत्रे गरेको हो। कार्यालयका निमित्त प्रमुख गुरुदत्त अधिकारीले बेनीसिम खण्डको सडक कालोपत्रे सकिएको जानकारी दिए। 'पहिरोको समस्या र जग्गा विवाद भएको बाहेकका ठाउँमा कालोपत्रे सकिएको छ,' उनले भने '११ मिटर फराकिलो सडकमा ७ मिटर चौडाइका दरले कालोपत्रे गरिएको हो।' डिबिएसटी प्रविधीको कालोपत्रे गरिएको हो। गत चैत पहिलो हप्तादेखि थालिएको कालोपत्रे गर्ने काम असार अन्तिम साता सकिएको कार्यालयका इञ्जिनियर सञ्जय सुवेदीले बताए। सडक विस्तार गरेर फराकिलो, नाली र पर्खाल निर्माण सकिएपछि प्राइम कोट, बिटुमिन र चिप्स राखेर दुई चरणमा कालोपत्रे गर्नुअघि रोडा, गिट्टी, बालुवा, ढुङ्गा र माटोलाई सडकमा पेलेर लेभल मिलाइएको थियो। २०७४ असोज ४ गते ४५ करोड रुपैयाँमा ठेक्का सम्झौता भएको यो सडकमा पर्याप्त वजेट विनियोजन नहुने, निर्माण कम्पनीले उपकरण र मजदुर परिचालन गर्न नसक्दा ढिलाई भएको हो। तत्कालीन सडक डिभिजन कार्यालय बागलुङले ठेक्का लगाएको यो आयोजना २०७५ पुषमा प्रदेश सरकारलाई हस्तान्तरण भएको थियो। कालोपत्रे भएको खण्डको ढुवानी र यात्रु भाडा समायोजन गर्न स्थानीयबासीले माग गरेका छन्। म्याग्दीको 'लाईफ लाइन' मानिने बेनीदरवाङ सडकको २०६३ मा मार्ग खुलेको थियो। आयोजनाको दोस्रो चरणमा लाम्पाटादेखि दरवाङ सम्म ८ किलोमिटर खण्ड सडक कालोपत्रे गर्न २२ करोड ५७ लाख ९३२ रुपैयाँमा २०७६ जेठ ३१ गते बिरुवाक्याराभान जेभीले ठेक्का लिएको थियो। पछिल्लो एक वर्षयता निर्माण कम्पनीले काम नगर्दा अलपत्र परेको यो सडकमा हिलो, धुलोको समस्याका साथै दुर्घटनाको जोखिम बढेको मंगला गाउँपालिका२ बाबियाचौरका श्रीराम पौडेलले बताए। यो खण्डको हालसम्म करिब ५० प्रतिशत मात्र भौतिक प्रगति छ। मंगला गाउँपालिकाको सिमदेखि लाम्पाटा सम्मको साढे दुई किलोमिटर सडक स्तरोन्नतिका लागि सम्झौता गरेका निर्माण कम्पनीले प्रारम्भिक चरणको काम थालेका छन्। चार किलोमिटर सडक कालोपत्रे गर्न २०७८ पुष १८ गते ओमबुद्ध निर्माण सेवा बसुन्धराले १० करोड ७० लाख २१ हजार रुपैयाँमा ठेक्का सम्झौता गरेको थियो। ठेक्का सम्झौताको म्याद १८ महिनाको हो। सडकलाई आठ मिटर फराकिलो बनाएर, सात मिटर चौडाइमा डिबिएसडी कालोपत्रे, नाली र पर्खाल निर्माण गर्न लागिएको हो।"
"महावीर पुनलाई गण्डकी रत्न सम्मान, अनुसन्धानलाई १० करोड बजेट","पोखरा : राष्ट्रिय आविष्कार केन्द्रका अध्यक्ष महावीर पुनलाई गण्डकी प्रदेश सरकारले गण्डकी रत्नबाट विभूषित गरेको छ। प्रदेश प्रमुख पृथ्वीमान गुरुङले पुनलाई पोखरामा सोमाबार उक्त सम्मान प्रदान गरे। गण्डकी रत्नबाट विभूषित व्यक्तिका लागि सार्वजनिक कार्यक्रममा प्रदेशसभाका सदस्य सरहको मर्यादाक्रम निर्धारण गरिएको छ। प्रदेशभित्रका सरकारी अस्पतालमा निशुल्क उपचार, विमानस्थलको भीआइपी कक्ष उपयोग, सरकारले सञ्चालन गरेको सार्वजनिक सेवाका लागि विशेष प्राथमिकता र संरक्षणविहीन भएमा सरकारले नै जिम्मा लिने गरी कार्यविधि बनाइएको छ। छनोट समितिले ३ जनालाई छान्नसक्ने कार्यविधि भए पनि पहिलो पटक भएकाले एकजनालाई मात्र छनोट गरिएको जानकारी उनले दिए। गण्डकी प्रदेशका प्रवक्ता तथा भौतिक पूर्वाधार, यातयात व्यवस्था मन्त्री कुमार खड्काको संयोजकत्वमा छनोट समिति गठन गरिएको थियो। शिक्षा, स्वास्थ्य तथा खेलकुद, कृषि तथा सहकारी, उद्योग पर्यटन, वातावरण, पूर्वाधार विकास तथा विपद् व्यवस्थापन, भाषा संस्कृति, सार्वजनिक प्रशासन लगायत क्षेत्रमा योगदान पुर्याएका व्यक्तिमध्येबाट सम्मान गर्नेगरी कार्यविधि बनाइएको छ। गण्डकी प्रदेश सरकारको ४ वर्ष पूरा भएको अवसरमा पुनलाई विभूषित गर्ने घोषणा गत फागुन ४ मा गरेको थियो। त्यतिबेला महावीर पुन मुलुक बाहिर रहेकाले सोमबार विशेष कार्यक्रम गरेर उनलाई सम्मान प्रदान गरिएको हो। विभूषण ग्रहणपछि पुनले अनुसन्धान आफैंमा कठिन काम भएको भन्दै उनले १ सय वटा अनुसन्धानमध्ये १०१५ वटामात्र सफल हुने भएकाले सतप्रतिशत नतिजा आउन नसक्ने भनाइ राखे। अध्ययन अनुसन्धानका लागि पर्याप्त बजेट लगानी गरेका मुलुकहरु समृद्ध भएको उदाहरण पुनले पेस गरे। अनुसन्धानमा बलियो नभएकाले हाम्रो देश हेपिएको हो, युवाहरु रोजगारी खोज्दै विदेश धाउँदा यहाँको अर्थतन्त्र अस्तव्यस्त भएको छ, पुनले भने, अनुसन्धान र विकासका लागि अब ढिला गर्न हुँदैन। हाम्रो बजेट सिस्टमले असफल भएको कार्यक्रमलाई रकम दिन नमिल्ने भन्छन्, तर सबै अनुसन्धान सफल नै हुन्छन् भन्ने छैन। गण्डकी प्रदेश सरकारले गण्डकी विश्वविद्यालयमार्फत् आविष्कार केन्द्र खोलेकामा आफू उत्साही भएको उनले बताए। गण्डकीमा आविश्कार केन्द्रकै खुलेकै कारण आफूले यो सम्मान लिन तयार भएको पनि उनले खुलाए। विज्ञान, प्रविधि, सूचना एवं वायरलेस प्रविधिबाट ग्रामीण क्षेत्रमा इन्टरनेट सूचना प्रवाह गर्दै आएका पुन म्याग्दीको अन्नपूर्ण गाउँपालिका८ नागीमा २०११ सालमा जन्मिएका पुनले बायोमेडिकल, कृषि, शिक्षा, ड्रोन लगायत क्षेत्रमा कार्य गर्दै आएका छन्। पुन रोमन म्यागासेसे पुरस्कारबाट सम्मानित व्यक्तित्व हुन्। मुख्यमन्त्री कृष्णचन्द्र नेपाली पोखरेलले अनुसन्धानबाट मुलुकलाई समृद्ध बनाउन चालेको कदमको सम्मान गर्दै पुनलाई गण्डकी रत्न प्रदान गरिएको बताए। मुख्यमन्त्री पोखरेलले राष्ट्रिय अनुसन्धान केन्द्रको सहकार्यमा अनुसन्धानका लागि आगामी वर्षमा गण्डकी सरकारले १० करोड विनियोजन गरेको जानकारी गराए। उनले भने, हामीले महसुस गरेका छौं, समृद्धिका लागि अनुसन्धानको महत्व कति छ भन्ने छिटै कार्यविधि बनाएर कार्यक्रम सञ्चालन गरिने छ। उक्त अवसरमा प्रदेश प्रमुख गुरुङले ग्रामीण भेगमा जन्मेर पनि अनुसन्धानको क्षेत्रमा महावीर पुनले महत्वपूर्ण योगदान पुर्याउन सफल भएको भन्दै प्रशंसा गरे। शिक्षण पेसामा आबद्ध हुँदा २०२८ सालतिर पुनसँग चितवनमा भेट भएको स्मरण गर्दै प्रदेश प्रमुख गुरुङले निरन्तरको लगावले पुनः यो स्थानमा पुगेको बताए। गण्डकी प्रदेश सरकारले निकै राम्रो कामको थालनी गरेको भन्दै आगामी वर्षमा समेत यसले निरन्तरता पाउने विश्वास व्यक्त गरे। कार्यक्रममा सभामुख नेत्रनाथ अधिकारीले महावीर पुनको सम्मानले गण्डकी प्रदेशको शिर अझै उँचो भएको भनाइ राखे। उक्त अवसरमा आन्तरिक मामिला मन्त्री डोबाटे विश्वकर्माले गण्डकी प्रदेशभित्र जन्मिएर यहाँकै श्रीवृद्धिका लागि योगदान गरेकाहरुबाट नामहरु छनोट गरिएको बताए।"
पहिलो त्रैमासिक परीक्षा सञ्चालन हुँदासम्म विद्यार्थीले किताब पाएनन्,"दाङ : असार सकिनै लाग्दासमेत दाङमा पाठ्यपुस्तकको अभाव छ। विद्यालयमा पहिलो त्रैमासिक परीक्षा सञ्चालन हुँदासम्ममा विद्यार्थीहरूले पाठ्यपुस्तक पाउन सकेका छैनन्। जसकारण पाठ्यपुस्तकबिना नै परीक्षाको तयारीमा जिल्लाका सामुदायिक विद्यालयमा अध्यनरत विद्यार्थीहरू रहेका छन्। विद्यार्थीहरूले सहज रूपमा पूर्ण पाठ्यपुस्तक अहिलेसम्म पाउन सकेका छैनन्। विशेष गरेर कक्षा ६ देखि १० कक्षासम्मका पाठ्पुस्तकहरू अभाव देखिएका हुन्। कक्षा ६ र ८ का प्रायः सबै अनिवार्य किताबको अभाव देखिएको छ भने कक्षा ९ र १० का आधा विषयका किताब अभाव देखिएका छन्। जिल्लाका व्यवसायी अनुसार असार २१ गतेसम्म ६९ हजार ८ सय ६२ थान पुस्तक अभाव भएको बताएका छन्। पुस्तक तथा स्टेशनरी व्यवसायी समितिका कोषाध्यक्ष तीर्थबहादुर डाँगीले सबैभन्दा बढी कक्षा आठको किताबहरू अभाव भएको बताए। उनले कक्षाका सबै विषय गरेर ३४ हजार १ सय २५ थान किताब नपुगेको जानकारी दिए। त्यसपछि कक्षा ६ को किताब अभाव छ। कक्षा ६ मा ६ विषयका २१ हजार ४ सय ७५ थान पुस्तक अभाव देखिएको छ। कक्षा ७ को ६ हजार ८ सय , कक्षा ९ को ७ हजार १ सय १८ र अन्य कक्षाको ३ सय ४४ थान पुस्तक अभाव भएको डाँगीको भनाइ छ। विद्यार्थीले परीक्षा दिँदासमेत पाठ्यपुस्तक नआउँदा व्यवसाय धान्न नै समस्या भएको व्यवसायीहरूको गुनासो छ। विगतका वर्षमा अभाव भएपनि असारसम्ममा सबैका हातमा किताब पुगिसक्ने अवस्था रहेकोमा यस वर्ष असार सकिन लाग्दासमेत आवश्यक पाठ्यपुस्तक विद्यार्थीसमक्ष पुग्न सकेको छैन। जिल्लाका सामुदायिक विद्यालयहरूमा पाठ्यपुस्तकको उपलब्ध नहुँदा विद्यार्थीहरूको पढाइमा समस्या भएको छ। माध्यामिक तहको शिक्षा स्थानीय सरकार मातहत भए पाठ्य पुस्तकको व्यवस्थापनमा स्थानीय सरकारको चासो कम देखिएको छ। 'हामीसँग नै पुस्तक छैन, विद्यार्थीलाई कसरी दिनु,' उनले भने, 'जनक शिक्षाले किताब पठाए पो हामीले वितरण गर्ने हो।' जनक शिक्षा सामग्री केन्द्र नेपालगन्जका क्षेत्रीय प्रमुख रविन शर्माले पाठ्यपुस्तकको समस्या केन्द्रकै भएको बताए। उनले आफ्नो क्षेत्रधिकार भएका जिल्लामा पाठ्पुस्तक पठाएको जानकारी दिए। उनले अहिले कक्षा ६ देखि १० कक्षासम्मका केही पुस्तक अभाव भएको बताए। बाँके, बर्दिया, दाङ, सल्यान, रुकुम पूर्व, रुकुम पश्च्मि र रोल्पामा कार्यालयले पाठ्यपुस्तक व्यवस्थापन गर्ने गरेको छ। साथै साबिक राप्तीको प्युठानमा बुटवल कार्यालयले व्यवस्थापन गर्दै आएको बताए। दाङमा कक्षा १ देखि १० सम्म ८५ हजार विद्यार्धी रहेका छन। भने कक्षा १२ सम्ममा ९७ हजार विद्यार्थी अध्ययन गरिरहेका छन। अहिले नेपाली, अग्रेजी, गणित, सामाजिक विज्ञान, पेशा, ।नैतिक, स्वाथ्य, अर्धशास्त्र लगायतका अनिवार्य विषय र एच्छिक विषयहरुको अभाव देखिएको छ।"
श्रीमती र भाउजूमाथि खुकुरी प्रहार,"विराटनगर: मोरङको कानेपोखरी गाउँपालिका६ का ३८ वर्षीय आकाश लिम्बूले आफ्नै श्रीमती र भाउजूमाथि आइतबार राति खुकुरी प्रहार गरेका छन्। आकाशको खुकुरी प्रहारबाट उनकी श्रीमती ३२ वर्षीया रोजिना लिम्बू र भाउजू ३७ वर्षीया मनमाया लिम्बू घाइते भएका छन्। खुट्टा, हात लगायत शरीरका विभिन्न भागमा चोट लागेका दुवै जनाको विराटनगरस्थित नोबेल शिक्षण अस्पतालमा उपचार भइरहेको मोरङका प्रहरी नायव उपरीक्षक राजन कार्कीले जानकारी दिए। उनकाअनुसार घरयासी विवादका क्रममा आकाशले श्रीमती रोजिनामाथि राति साढे ९ बजेतिर खुकुरी प्रहार गरेको खुलेको छ। रोजिनामाथि प्रहार हुन थालेपछि छुट्याउन आएकी भाउजू मनमायालाई पनि आकाशले खुकुरीले हानेको कार्कीले बताए। घटनापछि आकाशलाई प्रहरीले पक्राउ गरेको छ। आकाशलाई इलाका प्रहरी कार्यालय पथरीमा राखेर घटनाको अनुसन्धान थालिएको जानकारी उनले जानकारी दिए।"
