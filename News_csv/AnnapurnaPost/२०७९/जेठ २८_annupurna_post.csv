शीर्षक,विवरण
घरमा झगडा गरेर हिँडेका माइला जब हाइटेन्सन लाइनमा झुन्डिएको देखिए,"नुवाकोट : नुवाकोटमा एक युवकको 'पागलपन्ती'ले शनिबार आठ घण्टा तनावग्रस्त बन्यो। सर्वसाधारण, सुरक्षाकर्मी, जनप्रतिनिधि, प्रहरी, प्रशासन तथा विद्युत क्षेत्रका सरोकारवालाले नसोचेको घटना हुँदा तनाव भएको हो। ककनी गाउँपालिका७ स्थित त्रिशुली थ्रि ए जलविद्युत केन्द्रबाट उत्पादित विजुली काठमाडौं लगिएको ठूलो र जोखिमपूर्ण क्षमताको विजुलीको टावरमा चढेर एक युवकले तारै तार हिँडेर सबैलाई सिरिंग पारिदिएका छन्। विदेशी चलचित्रको दृश्यझैँ लाग्ने सो घटना देखेर सबै दंग परेका थिए। प्रशासनलाई चर्को दबाब परेपछि नेपाली सेनाको टोलीले शनिबार साँझ उद्धार गरेको थियो। बेलकोटगढी नगरपालिका१३ घलेगाउँको ४४ वर्षीय माइला विक टावरमा चढेपछि स्थानीयबासीले प्रहरी तथा प्रशासनसँग गुहार मागेपछि सामे टावरको तारबाट प्रवाहित माथिल्लो त्रिशुली थ्रिए जलविद्युत आयोजना बन्द गरेर विद्युत आवागमन ठप्प पारिएको थियो। विक टावर हुँदै तारमा पुगेको आधिकारिक जानकारी आएपछि विहान ११ बजेर २९ मिनेटमा आयोजनाले विद्युत उत्पादन बन्द गरेको आयोजना प्रमुख सुरेश राउतले जानकारी दिए। विद्युत उत्पादन बन्द गरिएपछि उत्पादन नहुँदा विद्युत प्राधिकरणलाई ठूलो घाटा लागेको छ। आफ्नो जीवनमै पहिलोपटक यस्तो घटना व्यहोर्नुपरेको उल्लेख गर्दै प्रमुख राउतले कहिलेकाहीँ चलचित्रका दृश्यमा देखिएको यसखालको अद्भूत र साहसीपूर्ण दृश्य अहिले देखिँदा निकै अचम्म लागेको बताए। उनका अनुसार यस घटनाका कारण ६० मेगावाट विद्युत उत्पादन गर्दै आइरहेको माथिल्लो त्रिशुली थ्रि ए जलविद्युत आयोजनाको उत्पादन बन्द गरिँदा प्राधिकरणको चार लाख ८० हजार युनिट विद्युत खेर गएको छ। नेपाली सेनाको रेन्जर गणको उपसेनानी मंगल श्रेष्ठसहितको चार जनाको उद्धार टोलीले टावरमा चढेर विकको उद्धार गरेको घटनास्थल पुगेका नुवाकोटका सहायक प्रमुख जिल्ला अधिकारी वेदप्रसाद अर्यालले जानकारी दिए। उद्धारका लागि काठमाडौंबाट नेपाली सेनाको हेलिकोप्टर मगाइएको थियो। विक बिहान ११ बजेदेखि सोही प्रसारण लाइनमा झुन्डिएका थिए। उनी तल झर्न नमानेपछि आफूसहितको टोली घटनास्थल पुगेको सहायक प्रजिअ अर्यालले बताए। उनको उद्धार गरेर मानसिक अवस्थाको पहिचानका लागि अस्पताल पठाइएको अर्यालले बताए। उनी विहान घरमा वादविववाद गरेर विद्युतको टावर चढेर तारैतार हिँडेका थिए। उनले परिवारलाई खुकुरी देखाएर झगडा गरेर हिँडेको स्थानीयको भनाइ छ। नुवाकोट प्रहरी प्रवक्ता तथा डीएसपी रुपक खड्काका अनुसार विकको मानसिक सन्तुलन गुमेको स्थानीयको भनाइ छ। जसकारण पनि उनको लामो सममयदेखि उद्धारमा कठिनाइ भएको नुवाकोट प्रहरीले जनाएको छ। खाना खाने समयमा बिहान स्थानीयले उनलाई पोलमा चढेको देखेपछि प्रहरीलाई खबर गरेका थिए। टावरमा करेन्ट लाग्न सक्ने डरले विद्युत प्राधिकरणलाई पनि खबर गरिएको थियो। नुवाकोटको किस्पाङ गाउँपालिकाको शान्ति बजारमा रहेको माथिल्लो त्रिशुली थ्री ए जलविद्युत गृहबाट काठमाडौं लगिएको २२० केभीए क्षमताको प्रसारण लाइनको पोल रहेको ककनी गाउँपालिका७ मा मानसिक सन्तुलन गुमाएका युवक चढेपछि आर्थिक नाफा घाटाको विषयभन्दा मानवीय जीवन महत्वपूर्ण विषय भएका कारण उत्पादन बन्द गर्नु परेको माथिल्लो त्रिशुली थ्री ए जलविद्युत आयोजनाले जनाएको छ। बिहान ११ बजे र २९ मिनेटबाट उत्पादन बन्द गरिएको थियो। ६० मेगावाटको फुलफेजमा उत्पादन भइरहेको थियो। पोलमा चढेको मानिस नउत्रेसम्म बेलुकी साढे ७ बजेसम्म उत्पादन बन्द गरिएको थियो,' आयोजनाले जनाएको छ। उनी बिजुलीको तारसम्म नै पुगेकाले उनलाई ओराल्ने दिनभरको प्रयास निरर्थक भएको नुवाकोटका प्रमुख जिल्ला अधिकारी नारायणप्रसाद रिसालले बताए। तलबाट बोलाउँदा पनि दिनैभर नओर्लिएपछि सेनाको सहयोग लिइएको हो,' उनले भने।"
कूटनीतिक सन्तुलन र राष्ट्रिय हितका आधारमा मात्र बीआरआई जस्ता परियोजना कार्यान्वयन गर्नुपर्छ,"काठमाडौं : चीनको बेल्ट एन्ड रोड इनिसिएटिभ (बीआरआई)जस्ता परियोजना कूटनीतिक सन्तुलन र राष्ट्रिय हित लगायत पक्षमा विचार गरेरमात्र लागू गर्नेपर्नेमा विज्ञहरुले जोड दिएका छन्। न्युज सोसाइटी नेपालद्वारा शनिबार आयोजित बीआरआईको अन्तर्राष्ट्रिय अनुभव र नेपालमा यसको सान्दर्भिकता विषयक कार्यक्रममा विज्ञहरुले हरेक परियोजनामा सम्बन्धित देशको स्वार्थ पनि गासिने भएकाले यसतर्फ नेपाल सचेत हुनुपर्ने बताएका हुन्। कार्यक्रममा अन्तर्राष्ट्रिय सम्बन्ध तथा कूटनीतिविज्ञ गेजा शर्मा वाग्लेले नेपालले बीआरआईमा हस्ताक्षर गरेका कारण यो परियोजनाअन्तर्गतका कामहरु अघि बढाउनुपर्ने राजनीतिक, कूटनीतिक र भूराजनीतिक बाध्यता रहेको बताए। तर, यस्ता परियोजनाहरु नेपालको राष्ट्रिय आवश्यकता, प्राथमिकता, प्रमुख राजनीतिक दलहरुको सहमतिको आधारमा अघि बढाउनुपर्छ, उनले भने। बीआरआईमा हस्ताक्षरपछि केही हदसम्म अमेरिका र भारतसँग नेपालमा कसले आफ्नो प्रभाव विस्तार गर्ने भन्नेमा सामरिक प्रतिस्पर्धा पनि देखिएको भन्दै उनले यसतर्फ नेपाल सचेत हुनुपर्ने बताए। त्यो घोषित र अघोषितरुपमा त्रिकोणात्मक भूराजनीतिक र सामरिक प्रतिस्पर्धा नेपालमा छ। हामीले त्यसलाई मिनिमाइज गरेर नेपालको राष्ट्रिय आवश्यकताका आधारमा परियोजना लागू गर्नुपर्छ, उनले भने, चीन र भारत नेपालका छिमेकीमात्र नभई विकासका साझेदार पनि हुन्। उनीहरुको विकासबाट नेपालको राष्ट्रिय स्वार्थअनुरुप कसरी समुन्नत राष्ट्र बन्ने भन्नेतर्फ सरकार र प्रमुख राजनीतिक दलहरुबीच सहमतिका आधारमा अघि बढ्नुपर्छ। यसका लागि कूटनीतिक सन्तुलन कायम गरेर र उनीहरुको स्वार्थको बीचमा आफ्नो रणनीतिक सन्तुलन कायम गरेर अगाडि बढ्नुपर्ने वाग्लले बताए। नत्र हामी शक्ति राष्ट्रहरुको प्लेग्राउन्ड बन्नेछौं, उनले भने। कार्यक्रममा सहभागी वरिष्ठ पत्रकार तथा उकालो अभियानका प्रधान सम्पादक अजयभद्र खनालले बीआरआईजस्ता योजना कार्यान्वयन गर्ने सन्दर्भमा सचेतता अपनाउन पर्नेमा जोड दिए। नेपालले विशेषगरी तीनवटा विषयमा उनको भनाइ थियो। पहिलो, सर्वप्रथम त हामीले सही पूर्वाधार छनोट गर्नुपर्छ। दोस्रो, ती आयोजनाहरु कार्यान्वयन गर्ने सन्दर्भमा सम्बन्धित राष्ट्रबाट नेपालको आन्तरिक मामिलामा धेरै नै हस्तक्षेप हुने गरेको छ, त्यसलाई रोक्नुपर्छ, उनले भने, तेस्रो कुरा, बीआरआई सहित अन्य योजना लिने कुरा चुनौती होइन, मुख्य चुनौती भ्रष्टाचार र कुशासन हुन्। यसलाई हटाउनुपर्छ। कार्यक्रममा सहभागी श्रीलंकाका कूटनीति, इतिहास र सुरक्षा क्षेत्रका विज्ञ जर्ज आईएच कुकले श्रीलंकामा चीनको लगानीमा निर्मित परियोजना, त्यसको कार्यान्वयन लगायत विषयमा स्पष्ट पारेका थिए। कुनै पनि दाता राष्ट्रको सहयोग लिँदा त्यसबाट दीर्घकालसम्म हुने प्रभाव वा असरका बारेमा ध्यान पुर्याउनुपर्नेमा उनले जोड दिए। बीआरआईजस्ता परियोजनामा गासिएको स्वार्थलाई बुझ्न नसके कुने पनि मुलुक दुर्घटनामा पर्नसक्ने जर्जले औँल्याए। हामीले योजनाहरु स्वीकार गर्दा किन, केका लागि कति समयको लागि भन्नेजस्ता विषयमा ध्यान दिनुपर्छ। चीनजस्ता मुलुकले साना मुलुकमा लगानी गर्दा उनीहरुले सय वर्षसम्मको योजना बनाएका हुन्छन्। उनीहरुले आयोजनाहरुको विकल्प र उपादेयताका बारेमा ध्यान दिएका हुन्छन्। हामीले पनि त्यहीअनुसार सोच्नुपर्छ, उनले भने। अन्तर्राष्ट्रिय मामिला विज्ञ तथा अन्नपूर्ण एक्सप्रेसका प्रधान सम्पादक विश्वास बरालले बीआरआईजस्ता परियोजनाहरुको सम्झौताको कागजातको पारदर्शितामा जोड दिए। उनले निश्चित अधिकारीलाई बाहेक सम्झौता बारेमा थाहा नहुँदा त्यो आयोजना बन्दा मुलुकलाई घाटा र नाफा वा दीर्घकालसम्म पर्ने प्रभावका बारेमा जनता अनभिज्ञ रहने समस्या रहेको बताए। बीआरआईको डकुमेन्ट नै अहिलेसम्म कसैले देखेको छैन। सर्वप्रथम त यो पारदर्शी हुन आवश्यक छ। हालै चीनका विदेशमन्त्री वाङ यीको नेपाल भ्रमणको क्रममा रेल्वेको प्राविधिक सहयोग गर्नेबारे सम्झौता भएको थियो। तर, सरकारका निश्चित अधिकारीबाहेक अरु कसैलाई पनि थाहा छैन। त्यसकारण सवप्रथम यस्ता सम्झौताहरु पारदर्शी हुन आवश्यक छ, बरालले भने। चीनको परियोजना बीआरआईमा सन् २०१७ मा हस्ताक्षर गरेर नेपाल सहभागी भएको थियो। यो परियोजनाअन्तर्गत चीन हुँदै दक्षिण तथा मध्य एशिया र युरोपसम्म सडक तथा रेल कनेक्टिभिटी वा सञ्जालले जोड्ने लक्ष्य छ।"
नेपालसहित १३ देशका राजदूत भाजपा मुख्यालयमा,"काठमाडौं : भारतको सत्तारुढ दल भारतीय जनता पार्टी (भाजपा)ले नेपालसहित १३ देशका राजदूतलाई आफ्नो मुख्यालयमा स्वागत गरेको छ। पैगम्बर मुहम्मदमाथि प्रवक्ताबाट भएको विवादित टिप्पणीले भाजपा नेतृत्वको सरकार विश्व समुदायबाट घेरिएका बेला विदेशमन्त्री एस जयशंकरले भारतका लागि १३ देशका राजदूतलाई नयाँदिल्लीस्थित दिनदयाल उपाध्याय मार्गमा रहेको भाजपा मुख्यालय भ्रमण गराएका हुन्। भाजपाका राष्ट्रिय अध्यक्ष जेपी नड्डाले नेपालसहित अष्ट्रिया, क्रोएसिया, चेक रिपब्लिक, इस्टोनिया, फिनल्याण्ड, जमैका, लिथुआनिया, मोरिसस, सर्बिया, स्पेन, थाइल्याण्ड र बेलायतका राजदूतलाई मुख्यालयमा स्वागत गर्दै पार्टीको दृष्टिकोण, नेतृत्व र कार्यक्रमबारे जानकारी गराएका थिए। विदेशमन्त्री जयशंकरले नो बीजेपी अर्थात भाजपालाई बुझ्ने अभियानअन्तर्गत राजदूतहरुलाई बोलाएर मोदी सरकारको ८ वर्षको अवधिमा भारतमा भएको परिवर्तन र पार्टीका विभिन्न गतिविधिहरूबारे चर्चा गरिएको उल्लेख गरेका छन्। भारतका लागि नेपाली राजदूत डा शंकर शर्माले भाजपालाई बुझ्ने अभियानमा सहभागी हुन पाउँदा खुसी लागेको बताएका छन्। यो छलफलले भाजपाको दृष्टिकोण, नेतृत्व र कार्यक्रमहरूको बारेमा जानकारी मिलेको उनले उल्लेख गरेका छन्। छलफलमा भाजपा विदेश विभाग प्रमुख विजय चौथाइवाले पनि सहभागी थिए।"
एक दिवसीय अन्तर्राष्ट्रिय क्रिकेटमा आदिलको डेब्यु,"काठमाडौं : युवा ब्याट्सम्यान आदिल अन्सारीले एक दिवसीय अन्तर्राष्ट्रिय क्रिकेटमा डेब्यु गरेका छन्। आइसीसी क्रिकेट लिगअन्तर्गत त्रिकोणात्मक सिरिजअन्तर्गत उनले अमेरिकाविरुद्धको खेलमा डेब्यु गरेको नेपाल क्रिकेट संघ (क्यान)ले जनाएको छ। कप्तान सन्दीप लामिछानेले आदिललाई डेब्यु क्याप दिएका थिए। टेक्ससस्थित मोसा क्रिकेट मैदानमा नेपालले टस जितेर पहिले ब्याटिङ रोजेको छ। पहिलो खेलमा ओमानसँग १३ रनले पराजित भएपछि नेपाली टोलीमा आजको खेलमा केही परिवर्तनसमेत गरिएको छ। अमेरिकाविरुद्धको खेलमा कुशल भुर्तेल र आशिफ शेखलाई ओपनर ब्याट्सम्यानको जिम्मा दिइएको छ भने विकेटकिपर विनोद भण्डारी, सुवास खकुरेल र सुनिल धमलालाई बेन्चमा राखिएको छ। प्लेइङ ११ मा कुशल भुर्तेल, आसिफ शेख(विकेटकिपर), देव खनाल, दीपेन्द्रसिंह ऐरी, रोहित पौडेल, आरिफ शेख, आदिल अन्सारी, सोमपाल कामी, करण केसी, सन्दीप लामिछाने (कप्तान) र सुशान भारी रहेका छन्।"
हाइटेन्सन लाइनमा चढेका व्यक्तिको ८ घण्टापछि सेनाले गर्यो उद्धार,"काठमाडौं : नेपाली सेनाले नुवाकोटमा त्रिशुली थ्री ए को प्रसारण लाइनमा रहेका ब्यक्तिको उद्धार गरेको छ। बेलकोटगढी नगरपालिका१३ घलेगाउँका ४५ वर्षीय प्रेम विक विहान ११:३० बजे त्रिशुली थ्री ए को प्रसारण लाइनको तारमा चढेका थिए। उनलाई तारबाट तल झार्न विभिन्न उपायहरु अपनाइएको थियो। तर उनी ओर्लिन मानेका थिएनन्। अहिले साँझ ७:३० बजे विकलाई प्रसारण लाइनबाट तल झारिएको नुवाकोटका प्रमुख जिल्ला अधिकारी नारायण प्रसाद रिसालले जानकारी दिए। सेनाको उद्धार टोलीले तल झारेर प्रहरीलाई जिम्मा लगाएको छ, रिसालले अन्नपूर्णसँग भने, स्थानीयले मानसिक अवस्था ठिक नभएको भनेको छ। उद्धार गर्दा तर्सिएको छ। किन चढ्यो भन्ने खुलेको छैन। प्रजिअ रिसालले हेलिकोप्टरबाट उद्धारको प्रयास गरिएको र त्यो सफल नभएपछि सेनाको उद्धार टोलीले पोलमा गएर उद्धार गरेको बताए। माथि पोलमा भएको अवस्थामा सेनाको उद्धार टोली पोलमा गएर तल झारेको हो, उनले भने। मान्छेसँग डराउने विकलाई उद्धार गर्न स्थानीयले विभिन्न उपाय अपनाइएको पनि उनले बताए। मासुभातको पनि कुरा आएको छ। स्थानीयले उसको आनीबानीअनुसार जनप्रतिनिधि र सुरक्षाकर्मीको टोलीले तल झार्न वातावरण बनाउने प्रयास गरेका थिए। तर उ माथि तारमा गएकाले माथि गएर निकाल्न सकिएको अवस्था थिएन। अहिले पछिल्लो अवस्थामा उ पोलमै रहेको अवस्थामा तल झार्न सफल भयौं, उनले भने। विक हाइटेन्सन लाइनमा चढ्दा आज दिनभर विद्युतसमेत अवरुद्ध भएको थियो। उर्जामन्त्री पम्फा भुसालले विद्युत लाइनको जोखिमलाई ध्यान दिएर हेलिकोप्टरबाट भए पनि उद्धार गर्न सेनालाई आग्रह गरेकी थिइन्।"
अन्नपूर्णकर्मी आचार्य सम्मानित,"धरान : अन्नपूर्ण पोस्ट राष्ट्रिय दैनिकका सुनसरी संवाददाता रत्नप्रसाद आचार्य सम्मानित भएका छन्। सुनसरी उद्योग वाणिज्य संघको ३८ साधारण सभामा शनिबार आचार्यलाइ सम्मान गरेको हो। पत्रकारिताको माध्यमबाट सुनसरीमा आर्थिक र पर्यटन क्षेत्रमा योगदान पुर्याएको भन्दै आचार्यलाई नगद पुरस्कारसहित सम्मान गरिएको हो। आचार्यलाई नेपाल उद्योग वाणिज्य महासंघकी निवर्तमान अध्यक्ष भवानी राणा र सुनसरी उद्योग वाणिज्य संघका अध्यक्ष गिरिधारी सापकोटाले नगद १० हजार र सम्मानपत्र प्रदान गरेका थिए। संघले पत्रकारिताको माध्यमबाट आर्थिक र पर्यटन क्षेत्रमा महत्त्वपूर्ण योगदान पुर्याउने पत्रकारलाई वार्षिक नगद पुरस्करसहित सम्मान गर्दै आएको छ। कोरोना महामारीको कारण २०७६ सालदेखि रोकिएको सम्मान कार्यक्रममा तीन वर्षको सम्मान कार्यक्रम शनिबार एकैचोटी गरिएको पुरस्कार छनौट समितिका संयोजक राजेन्द्र साहले बताए। जसअनुसार सुनसरीका अन्य पत्रकारहरु मनिता चाम्लिङ, प्रदिप मेन्याङ्बो, सन्तोष यादव, सन्तोष काफ्ले र बिनय प्रधानलाई पनि नगद १० हजार पुरस्कारसहित सम्मान गरिएको थियो।"
शक्ति राष्ट्रहरु जबर्जस्ती हात घुसार्न खोज्दैछन् : केपी ओली,"काठमाडौं : नेकपा एमाले अध्यक्ष केपी शर्मा ओलीले नेपालमा बाह्य शक्तिहरुले जबर्जस्ती हात घुसाउन खोजेको आरोप लगाएका छन्। राष्ट्रिय जनसंगीत कलाकार संघ नेपालले आयोजना गरेको कार्यक्रमलाई शनिबार सम्बोधन गर्दै उनले राष्ट्रिय हितका सबालमा सबै नेपालीलाई एक हुन आह्वान गरे। 'हाम्रो देशमात्र होइन, कुनै पनि देश सजिलोसँग अगाडि बढेको छैन। हामी पनि सजिलो गरी अगाडि बढ्न सक्दैनौं। हामीसामु व्यवधान र चुनौतीहरु छन्, आउनसक्छन्,' उनले भने, 'हाम्रो देशमा शक्तिहरुले जबर्जस्ती हात घुसार्न खोजिरहेका छन्, खोज्नसक्छन्। राष्ट्रिय हितका लागि हामी सबै एक हुन जरुरी छ।' उनले आफूले धेरै देशको भ्रमण गरेको, त्यहाँका विकासको यात्रा र म्युजिमहरु घुमेको भन्दै आफ्नो देशलाई माया गर्न आग्रह गरे। 'माया भनेको किस गरेर भन्न खोजेको होइन। राष्ट्रिय हित, स्वाभिमान र स्वाधीनताको रक्षाका लागि माया गर्नुपर्यो,' उनले भने। उनले २१औं शताब्दी बुद्धि र तथ्यको हुनुपर्ने भन्दै पछिल्लो समय शक्ति राष्ट्रतहरु बल र तर्क गरेर धाक, धम्की दिने गरेको बताए। '२१औं शताब्दी बलको होइन, बुद्धिको शताब्दी हुनपर्ने हो। तर्कको होइन, तथ्यको शताब्दी हुनुपर्ने हो। तर तरिका पुर्याएर बल र तर्ककै शताब्दी बन्न पुगेको छ। न्यायको शताब्दी हुन सकेको छैन,' उनले भने। उनले शक्तिशाली राष्ट्रहरुलाई इंगित गर्दै आफूहरु सबैसँग मित्रता चाहेको बताए। 'हामी सबैको मित्र हौं। मित्रता चाहन्छौं। हामीलाई डर, धाक, धम्की र लोभ लालचमा फकाएर हस्तक्षेप गरेको देख्न, हेर्न सक्दैनौं। हाम्रो राष्ट्रमाथि कुनै पनि हिसाबमा कसैका दुस्प्रभाव पार्न दिन्नौं,' उनले भने।"
सञ्चार तथा सूचना प्रविधिमन्त्री कार्की स्वदेश फिर्ता,"काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्की रुवाण्डामा आयोजित वल्र्ड टेलिकम्युनिकेशन डेभलभमेन्ट कन्फ्रेन्स मा सहभागी भई शनिबार स्वदेश फर्केका छन्। नेपाल सरकारका प्रवक्ता कार्की अन्तर्राष्ट्रिय दूरसञ्चार सङ्घको नियन्त्रणमा चार सदस्यीय प्रतिनिधिमण्डलको नेतृत्व गर्दै अन्तर्राष्ट्रिय दूरसञ्चार सङ्घ र रुवाण्डा सरकारको संयुक्त आयोजनामा किगालीमा भएको सो सम्मेलनमा भाग लिन गत हप्ता त्यसतर्फ प्रस्थान गरेका थिए। यस वर्षको मूल नारा कनेक्टिङ द अनकनेटेड टु एचिभ सस्टेनेभल डेभलभमेन्ट रहेको सम्मेलनमा मन्त्री कार्कीले सन् २०२५ सम्ममा देशमा डिजिटल नेपाल फ्रेमवर्कको अवधारणाअनुरुप विद्युतीय रुपान्तरणका लागि सम्पूर्ण कार्यसम्पन्न गरिसक्ने प्रतिबद्धता व्यक्त गरेको जानकारी दिए। सम्मेलनबारे त्रिभुवन अन्तर्राष्ट्रिय विमास्थलमा पत्रकारलाई जानकारी गराउँदै उनले नेपाल सरकारको भौतिक कठिनाइको बाबजुद दूरदराजका सबै स्थानहरू दूरसञ्चारको सञ्जालमा जोडिसक्ने विषषवस्तु राखेको बताए। सम्मेलनमा मन्त्री कार्कीले जापान, अमेरिका, चीन लिथुवानिया र अजरबैजानका समकक्षी तथा विशिष्ट सहभागीहरूसँग भेटघाट गरी दूरसञ्चार तथा सूचना प्रविधिको क्षेत्रमा द्विपक्षीय हित र सहयोगका सम्बन्धमा छलफलसमेत भएको सञ्चार मन्त्रालयले जनाएको छ। अन्तर्राष्ट्रिय दूरसञ्चार सङ्घको एसिया एण्ड प्यासिफिक सिजनका क्षेत्रीय निर्देशकसँगको छलफलमा क्षेत्रीय निर्देशकले नेपाललाई विपद् व्यवस्थापनमा अत्यावश्यक आकस्मिक समिति तथा ईवयस्ट म्यानेजमेन्टलगायत विषयमा सहयोग उपलब्ध गराउने सम्बन्धमा सकारात्मक धारणा राख्नुभएको थियो, मन्त्रालयद्वारा आज जारी विज्ञप्तिमा भनिएको छ। भ्रमण टोलीमा मन्त्रालयका सहसचिव विनोदप्रकाश सिंह, नेपाल टेलिकमका प्रबन्ध निर्देशक सुनिल पौडेल र नेपाल दूरसञ्चार प्राधिकरणका निर्देशक डा सुरेन्द्रलाल हाडा सहभागी थिए। रासस"
पोर्चुगलमा बेपत्ता नेपाली युवाको शव समुद्रमा भेटियो,लिस्बन : करिब दुई महिनाअघिदेखि पोर्चुगलमा बेपत्ता भएका नेपाली युवाको शव समुद्रमा भेटिएको छ। नुवाकोट जिल्ला बेलकोटगढी नगरपालिका१२ का ३० वर्षीय सुजन सिलवालको शव समुद्रमा भेटिएको हो। सिलवालको शव करिब दुई महिनाअघि समुद्रमा भेटिएको स्थानीय प्रहरीलाई उद्धृत गर्दै गैरआवासीय नेपाली संघ पोर्चुगलका अध्यक्ष रविन अधिकारीले जानकारी दिए। उनको शव बेपत्ता भएको भोलिपल्टै अर्थात् गत अप्रिल १६ मै प्रहरीले समुद्रमा भेटेको भए पनि शवको पहिचान भने बिहीबारमात्रै खुलेपछि प्रहरीले खबर गरेको अधिकारीले बताए। प्रहरीले दिएको जानकारीअनुसार सिलवालको शव राजधानी लिस्बन नजिकै पर्ने पासो डि आर्कोसस्थित समुद्रमा डुबेको अवस्थामा भेटिएको अधिकारीले बताए। उनको शव कासकाइसस्थित अस्पतालको शवगृहमा राखिएको छ। सो घटनाका विषयमा उनको परिवारलाई जानकारी गराइएको र परिवारले शव नेपाल पठाइदिन आग्रह गरेको अधिकारीले बताए। बेपत्ता भएका सिलवालको खोजीकार्यका लागि सङ्घले यहाँको प्रहरी प्रशासनलाई खबर गर्नुका साथै ठाउँठाउँमा उनको फोटोसहितको पोस्टरसमेत टाँसेको थियो। सिलवाल वैदेशिक रोजगारीको सिलसिलामा सात वर्षअघि पोर्चुगल आएका थिए। गत अप्रिल ११ मा नेपालबाट पोर्चुगल फर्केका उनी अप्रिल १५ दिउँसोदेखि सम्पर्कविहीन भएका थिए।
हाइटेन्सन लाइनमा चढेका व्यक्तिको हेलिकोप्टरबाट उद्धार गर्न सेनालाई उर्जामन्त्रीको आग्रह,काठमाडौं : उर्जामन्त्री पम्फा भुसालले नुवाकोटमा त्रिशुली थ्री ए को प्रसारण लाइनमा रहेका ब्यक्तिको उद्धार गर्न नेपाली सेनालाई आग्रह गरेकी छन्। बेलकोटगढी नगरपालिका निवासी प्रेम बिक आज दिउँसो त्रिशुली थ्री ए को प्रसारण लाइनको तारमा चढेका थिए। उनी तारमा चढेपछि विद्युतसमेत अवरुद्ध भएको छ। उनलाई उतार्ने प्रयास गरे पनि सफल हुन सकेको छैन। यस्तो बेला उर्जामन्त्री भुसालले विद्युत लाइनको जोखिमलाई ध्यान दिएर हेलिकोप्टरबाट भए पनि उद्धार गर्न सेनालाई आग्रह गरेकी हुन्। उनले उद्धारमा साथ दिन सम्बन्धित सबैलाई आग्रहसमेत गरेकी छन्।
"जिसस रसुवामा गोलाप्रथाबाट कार्यसमिति चयन, प्रमुख तथा उपप्रमुखमा एमाले","रसुवा : जिल्ला समन्वय समिति रसुवाको शनिबार भएको निर्वाचनमा प्रमुख तथा उपप्रमुख दुवै पदमा एमाले विजयी भएको छ। ९ सदस्य पदको लागि भएको निर्वाचनमा मत बराबर भएपछि गोलाप्रथा गरिएको थियो। मुख्य निर्वाचन अधिकृतको कार्यालयका अनुसार प्रमुखमा नेकपा एमालेका अशोक कुमार घिमिरे, उपप्रमुखमा एमालेकै विजय लामा निर्वाचित भएका छन्। समितिको सदस्यहरूमा एमालेका कामी छिरिङ तामाङ, खुवा प्रसाद पौडेल र नेपाली कांग्रेसका खिल बहादुर न्यौपाने निर्वाचित भएका हुन्। यस्तै महिला सदस्यमा एमालेकी देशी रानी तामाङ, नेपाली कांग्रेसकी कारतोक लामा र कांग्रेसकै सबिता गुरुङ निर्वाचित भएका छन्। दलित तथा अल्पसंख्यक सदस्यमा नेपाली कांग्रेसकी पार्वती विश्वकर्मा निर्वाचित भएकी कार्यालयले जनाएको छ। पाँच वटा गाउँपालिका रहेको यस जिल्लामा पालिकाको अध्यक्ष तथा उपाध्यक्षमा एमाले र कांग्रेसले ५५ सिट जितेका थिए। जिससको पदाधिकारी चयनका लागि अध्यक्ष तथा उपाध्यक्षले मात्र मतदान गर्न मिल्ने भएकाले मत बराबर आएको थियो। मतबराबर आएपछि गोलाप्रथाबाट कार्यसमिति चयन गरिएको मुख्य निर्वाचन अधिकृत राजेन्द्र नेपालले जानकारी दिए।"
दार्चुलाको शैल्यशिखरमा एक पुरुष मृत फेला,दार्चुला : दार्चुलामा एक पुरुष मृत फेला परेका छन्। शैल्यशिखर नगरपालिका६ पनेबाँजका ५५ वर्षीय जयसिंह धामी मृत फेला परेका हुन्। महाकाली लोकमार्गको गोकुलेश्वरखलङ्गा सडकखण्डको चैतलीचौर नजिक भुँणाखोला भन्ने ठाउँमा धामी मृत फेला परेको प्रहरीले जनाएको छ। शुक्रबार बेलुकीदेखि हराएका धामी आज मृतावस्थामा स्थानीयवासीले फेला पारेको प्रहरी नायब उपरीक्षक प्रतीक विष्टले जानकारी दिए। मृतकको शवलाई परीक्षणका लागि गोकुलेश्वर अस्पताल लगिएको छ। घटनाबारे थप अनुसन्धान भइरहेको प्रहरीले जनाएको छ।
सुदूरपश्चिमका प्रदेश प्रमुख र प्रदेश २ का पूर्व प्रमुखबीच भेटवार्ता,"धनगढी : प्रदेश नम्बर २ का पूर्व प्रदेश प्रमुख राजेश अहिराज र सुदूरपश्चिमका प्रदेश प्रमुख देवराज जोशीबीच भेटवार्ता भएको छ। प्रदेश प्रमुख जोशीको धनगढीस्थित आवासमा दुबै जनाको भेटवार्ता भएको हो। दुबै जनाबीच समसामयीक विषयमा कुराकानी भएको छ। तीन दिनदेखि सुदूरपश्चिमको भ्रमणमा रहेका अहिराजले कञ्चनपुरको शुक्लाफाँटा राष्टिय निकुञ्ज, थारु बस्तीहरु र दोधारा चाँदनीको भ्रमणपछि प्रदेश प्रमुख जोशीसँग भेट गरेका हुन्। भेटमा अहिराजले शुक्लाफाँटा बन्यजन्तु आरक्ष भएका बेला, त्यहाँबाट विस्थापित भएका नागरिकहरु अहिलेसम्म धेरै पीडित रहेकाले उनको विषयमा सरकारको ध्यानाकर्षण गराउन आग्रह गरे। शुक्लाफाँटाको क्षेत्रफल बढेका बेला २०५० सालमै त्यहाँका १८ सय परिवार विस्थापित भएका थिए। सरकारले उनीहरुलाई अरु ठाउँमा जग्गा दिने भनेपनि अहिलेसम्म पाएका छैनन्। यस्तै अहिराजले महाकाली पारिका गाउँ दोधारा चाँदनीका बासिन्दाका पनि सीमाका समस्याका बारेमा प्रदेश प्रमुख जोशीलाई जानकारी गराए। दोधारा चाँदनीमा धेरै मानिसहरुको हातमा जग्गाधनी प्रमाण पुर्जा भएपनि उनीहरुले जग्गा चलनभोग गर्न नपाएको समस्या सुनाए। कञ्चनपुरमा सीमानाका समस्या रहेकाले यस बारेमा प्रदेश सरकार र राष्ट्रपतिको कार्यालयलाई जानकारी गराउन पनि अहिराजले आग्रह गरे। प्रदश प्रमुख जोशी ८ महिना अघि मात्रै प्रदेश प्रमुखमा नियुक्त भएका हुन्।"
भारी वर्षा र बाढीले चीनको जियाङ्सीमा ११ लाखभन्दा बढी मानिस प्रभावित,"एजेन्सी : चीनको जियाङ्सी प्रान्तमा मे २८ देखि जुन १० सम्मको भीषण वर्षा र बाढीबाट ११ लाखभन्दा बढी मानिस प्रभावित भएको स्थानीय सञ्चारमाध्यमले जनाएका छन् । प्रान्तले शनिबार साँझ ६ बजे (बेइजिङ समय) देखि बाढीनियन्त्रण आपतकालीन प्रतिक्रिया शुरु गरेकोप्रान्तीय बाढी नियन्त्रण र खडेरी राहत मुख्यालयले सिन्ह्वा समाचार एजेन्सीलाई उद्धृत गर्दे जनाएको छ । संयन्त्रले तल्लो क्षेत्रहरूमा खतरनाक बाहिरी बिजुली आपूर्तिहरू काट्न, मानिसहरूलाई सुरक्षित क्षेत्रमा स्थानान्तरण गर्न र शहरहरू, खेतबारी र माछापोखरीहरूको ड्रेनेज प्रणाली जाँच गर्न सुझाव दिएको थियो। अत्यधिक मौसमले खेतबारी र घरहरू ध्वस्त पारेर २६५ अर्ब युआन (लगभग ४०० मिलियन अमेरिकी डलर) को प्रत्यक्ष आर्थिक नोक्सान गरेको बताइएको छ। यस अवधिमा करिब ८३,००० मानिसहरूलाई सुरक्षित स्थानमा सारिएको छ। मौसम विभागले भविष्यवाणी अनुसार जियाङ्सीमा जुन १२ देखि १४ सम्म उत्तरबाट दक्षिणतिर सर्ने आँधी र केही क्षेत्रमा भारी वर्षा हुने देखिन्छ। चीनसँग चारस्तरीय रङकोड गरिएको मौसम चेतावनी प्रणाली छ। रातोले सबैभन्दा गम्भीर चेतावनीको प्रतिनिधित्व गर्दछ, त्यसपछि सुन्तला, पहेंलो र निलोले क्रमश कम खतराको सङ्केत गर्छ। रासस"
महामन्त्री शर्मामार्फत प्रधानमन्त्रीलाई ज्ञापनपत्र,"झापा : नेपाल पुँजीबजार लगानीकर्ता संघ झापाले प्रधानमन्त्रीलाई शनिबार पाँच बुदे ज्ञापनपत्र बुझाएको छ। नेपाली शेयर बजार कठिन मोडमा पुगेको भन्दै संघले नेपाली कांग्रेसका महामन्त्री विश्वप्रकाश शर्मामार्फत प्रधानमन्त्री तथा कांग्रेसका सभापति शेरबहादुर देउवालाई ज्ञापनपत्र बुझाएको हो। सरकार, राष्ट्र बैंक र सरोकारवाला निकायबीच समन्वय र सामञ्जस्यता नहुँदा शेयर बजार धरापमा परेको संघको निष्कर्ष निकाल्दै सोको समाधानका लागि ज्ञापनपत्र बुझाइएको संघका झापा अध्यक्ष कृष्ण कार्कीले बताए। गृहनगर धुलाबारीमा ज्ञापनपत्र बुझ्दै महामन्त्री शर्माले समस्या समाधानका लागि पार्टीको तर्फबाट आवश्यक सहयोग गर्ने प्रतिबद्धता जनाए। बोलीमा मात्रै होइन, व्यवहारमै काम र कार्यान्वयन गर्न चाहन्छौँ, उनले भने, सरकारले आफैँ चासो दिएर हल गर्नुपर्ने समस्या तपाईँहरुले उठाइरहनुभएको छ, पार्टी र सरकार यो समस्या सम्बोधन गर्ने विषयमा सकारात्मक छ। शेयर बजारलाई अनुत्पादक क्षेत्र भनेर टिकाटिप्पणी गरिँदा समस्या भएको उनको भनाइ छ। सरकारले शेयर बजारमा आकर्षण बढाउने नीति बजेटमा समावेश गरेको उल्लेख गर्दै महामन्त्री शर्माले प्रधानमन्त्री, अर्थमन्त्री र राष्ट्र बैंकका गर्भनरसँग छलफल गरेर समस्या समाधानको मार्गप्रशस्त गर्ने आश्वासनसमेत दिए। संघले बुझाएको ज्ञापनपत्रमा राष्ट्र बैंकद्वारा शेयर कर्जामा लगाइएको ४१२ करोडको क्याप हटाइनुपर्ने, शेयर कर्जाको जोखिम भार १५० बाट १०० कायम गरिनुपर्ने, बैंक तथा वित्तीय संस्थालाई शेयर कारोबारमा लगाइएको प्रतिबन्ध फुकुवा गरिनुपर्ने, बैंकलाई ब्रोकर लाइसेन्स र ब्रोकरलाई शाखा खोल्न अनुमति दिइनुपर्ने, काठमाडौँमा आन्दोलनरत पूँजीबजार लगानीकर्ता संघसङ्गठनका नेतृत्वसँग वार्ता र संवादका माध्यमबाट समस्याको समाधान गरिनुपर्नेलगायतका माग उल्लेख छ। संघका महासचिव रमेश लुइँटेलले झापामा मात्रै पाँच लाख जना लगानीकर्ता रहेको जानकारी दिए। संघले लगानीकर्तालाई सुकुम्बासी हुने अवस्थाबाट जोगाउनुपर्नेमा उनले जोड दिए। रासस"
जिसस ताप्लेजुङ : स्थानीय तहका लागि ल्याएको पुरानो टिकटले मनोनयन दर्ता गराएपछि,ताप्लेजुङ : जिल्ला समन्वय समिति ताप्लेजुङको नेतृत्वका लागि गठबन्धनका तर्फबाट दुईजनाको उम्मेदवारी परेको छ। यसअघि गठबन्धनमा नेकपा माओवादी केन्द्रलाई जिसस प्रमुख पद दिनेगरी सहमति भएपनि नेकपा एकीकृत समाजवादीले पनि प्रमुख पदमा उम्मेदवारी दिएको हो। शनिबार दिउँसो नेकपा माओवादी केन्द्रका तर्फबाट गंगाराम शंकर र गठबन्धनकै समाजवादीका छिरिङ लामाले मनोनय दर्ता गराए। माओवादीले भने प्रदेश कमिटी सचिवालय सदस्य मिङ्मा डण्डु शेर्पालाई गठबन्धनका तर्फबाट प्रमुखको उम्मेदवार बनाउने तयारी गरेका थिए। तर दिउँसो २ बजे नै शंकरले मुख्य निर्वाचन अधिकृतको कार्यालयमा पुगेर मनोनयन दर्ता गराएका थिए। शंकरको प्रस्तावक र समर्थकमा मैवाखोला गाउँपालिका अध्यक्ष तथा माओवादी केन्द्रका जिल्ला सहईन्चार्ज विजय प्रकाश वनेम र सोहि गाउँपालिकाकी उपाध्यक्ष कमल कुमारी लिम्बू रहेका छन्। कमल कुमारी नेपाली कांग्रेसबाट गाउँपालिका उपाध्यक्षमा निर्वाचित भएकी हुन्। यता शेर्पाले पनि प्रदेश कमिटीबाट अध्यक्ष हर्कबहादुर नेम्बाङ मिङ्सो र सचिव गणेश उप्रेती सुशील द्धारा हस्ताक्षरित टिकट ल्याएका थिए। तर गत स्थानीय तहको निर्वाचन प्रयोजनका लागि ल्याईएको टिकटको प्रयोग गरेर शंकरले वनेम र लिम्बूको समर्थनमा सुटुक्क मनोनयन दर्ता गराएका थिए। हामीले पार्टीको तर्फबाट मिङ्मा डण्डु शेर्पालाई जिसस प्रमुखको उम्मेदवार बनाउने तयारी गरेका थियौं। टिकट पनि उहाँले नै ल्याउनु भएको थियो। नेकपा माओवादी केन्द्रका जिल्ला समन्वय समिति संयोजक विष्णूकुमार हाङवाङले भने तर गत स्थानीय तहको निर्वाचन प्रयोजनका लागि तयार पारिएको टिकटको दुरुपयोग भयो। शंकरले मनोनयन दर्ता गराएको थाहा पाएपछि गठबन्धनमा खैलाबैला भएको थियो। जसअनुसार कांग्रेसकोसमेत सर्मथनमा समाजवादीका जिल्ला अध्यक्षसमेत रहेका छिरिङ लामालाई प्रमुख पदको उम्मेदवार बनाउने सहमति गरे। यता नेकपा एमालेको तर्फबाट भने घनेन्द्र मादेनले मनोनयन दर्ता गराए। उनी यसअघिका पनि जिल्ला समन्वय समिति प्रमुख हुन्। यता उपप्रमुख पदमा भने नेपाली कांग्रेसका कृष्ण प्रसाद लिङ्खिमको मात्रै उम्मेदवारी परेको छ। सो पदमा नेकपा एमालेले पनि मनोनयन दर्ता गराएन। उपप्रमुख पदमा यसअघि गठबन्धनका तर्फबाट नेकपा एसका लामालाई उम्मेदवार बनाउने तयारी थियो। परिस्थिति फरक बनेपछि लामालाई प्रमुखमा र लिङ्खिमलाई उपप्रमुखमा गठबन्धनले उम्मेदवार बनाएको हो। ९ वटा स्थानीय तह रहेको ताप्लेजुङमा जिल्ला समन्वय समितिको निर्वाचनका लागि १८ जना मतदाता रहेकाछन्। जसमा नेपाली कांग्रेस र नेकपा एमालेका समान ६६ जना निर्वाचित भएका छन् भने नेकपा माओवादी केन्द्रबाट ५ जना र नेकपा एकीकृत समाजवादीबाट १ जना निर्वाचित भएकाछन्।
"बञ्चरेडाँडामा शनिबार २ हजार तीन सय मेट्रिक टन फोहोर व्यवस्थापन, सफा हुँदै महानगरका सडक","काठमाडौँ : नुवाकोटको बञ्चरेडाँडास्थित ल्याण्डफिल साइटमा शुक्रबारदेखि काठमाडौंको फोहोर बिसर्जन जारी छ। शनिबार करिब २ हजार ३ सय मेट्रिक टन फोहोर ल्याण्डफिल साइटमा व्यवस्थापन गरिएको महानगरले जनाएको छ। शुक्रबार १५३ ट्रक फोहोर व्यवस्थापन गरिएको थियो। फोहोर ढुवानी तथा अन्तिम विसर्जन कार्यका लागि कुनै अवरोध नरहेको साइट इञ्चार्ज ईञ्जिनियर सरकारदीप श्रेष्ठले बताए। यही गतिमा काम भएपछि केही दिनमै सहरका सडक सफा हुनेछन्, उनले भने।"
"एसियायुरोप राजनीतिक मञ्चको अध्यक्षमा एमाले नेता भट्टराई निर्वाचित, आईक्यापको बैठक नेपालमा हुने",काठमाडौं : नेकपा एमालेका स्थायी कमिटी सदस्य एवं परराष्ट्र मामिला विभाग प्रमुख डा राजन भट्टराई एसियायुरोप राजनीतिक मञ्चको अध्यक्षमा निर्वाचित भएका छन्। एसियाली राजनीतिक दलहरुको अन्तर्राष्ट्रिय सम्मेलन (आइक्याप) को हालै सम्पन्न बैठकबाट डा भट्टराई एसियायुरोप राजनीतिक मञ्चको अध्यक्षमा आगामी दुई बर्षका लागि निर्वाचित भएका हुन्। चेक गणतन्त्रको राजधानी परागमा आयोजित आइक्याप स्थायी समितिको बैकठले उक्त मञ्चको पाँचौँ बैठक र आइक्याप स्थायी समितिको ४०औँ बैठक आगामी २०२३ को अक्टोबरमा नेपालमा आयोजना गर्ने निर्णय पनि गरेको छ। डा भट्टराई नेपालका तर्फबाट आइक्यापको स्थायी समिति सदस्य रहेका छन्। उनले फेसबुकमार्फत अध्यक्ष निर्वाचित भएपछि कार्यक्रमको अध्यक्षता गरेको उल्लेख गरेका छन्।
पाल्पाका पूर्वसांसद थापाको निधन,तानसेन : पाल्पा क्षेत्र नम्बर १ का पूर्वसांसद तथा नेकपा एमालेका नेता भद्रबहादुर थापाको निधन भएको छ। थापाको ७० वर्षको उमेरमा शनिबार आफ्नै निवास रामपुर नगरपालिका१० गेझामा निधन भएको हो। थापा लामो समयदेखि मुटुरोगबाट ग्रसित थिए।
खप्तडशैलेश्वरी म्याराथन प्रतियोगितामा शाही प्रथम,"डोटी : सुन्दर सुदूरपश्चिम, खप्तड शैलेश्वरी म्याराथन २०७९ प्रतियोगितामा प्रथम उपाधि भवानी बक्स गण अछामका अमलदार सुशील कुमार शाही जित्न सफल भएका छन्। डोटी उद्योग वाणिज्य संघ, नम्बर ५ बाहिनी अड्डा राजपुर, भैरव प्रसाद गण, सिलगढीको सयुक्त आयोजनामा शनिबार सम्पन्न म्याराथनमा ४० जना प्रतिष्पर्धीलाई पछि पार्दै शाही प्रथम भएका हुन्। पर्यटकीय क्षेत्र खप्तडको त्रिबेणी धामबाट डोटीको शैलेश्वरी मन्दिरसम्म ३२ किलोमिटर लामो म्याराथनको आयोजना गरिएको थियो। शाहीले २ घण्टा १८ मिनेट ३१ सेकेण्डमा निर्धारित दुरी पार गरी प्रथम भएका हुन्। शाही यसअघि पनि विभिन्न हाप म्याराथन प्रतियोगितामा भाग लिंदै आएका थिए। म्याराथनमा रण वम गण डडेल्धुराका सिपाही नरेश सिंह बोहरा २ घण्टा ३० मिनेट ५७ सेकेन्ड पार गर्दै द्वितीय भएका थिए भने रण वम गण डडेल्धुराकै सिपाही राम सिंह पाल २ घण्टा ३२ मिनेट ४३ सेकेन्ड पार गर्दै तृतिय भएका छन्। म्याराथनमा मेल्लेक गाउँपालिका५ अछामका सिभिल सागर धामीले २ घण्टा ३५ मिनेट ४० सेकेन्डमा पार गर्दै चौथो भएका छन्। त्यसैगरी त्रिवेणि नगरपालिका बाजुरा घर भएका सागर सार्कीले २ घण्टा ४४ मिनेट ५ सेकेन्ड पार गर्दै पाँचौ भएका छन्। त्यस्तै भवानी बक्स गण अछामका सिपाही मोती बिक छैटौं, गुरु गोरख गुल्म दार्चुलाका सिपाही दिपेन्द्र महत सातौ, सिंह सार्दुल गुल्म खप्तडका लोकबहादुर बुढा र धन सिंह दोवाल आठौ र नौ स्थान हासिल गरेका थिए भने दसौं स्थानमा कैलालीका उमेश मगर भएका थिए। खप्तडशैलेश्वरी म्याराथनमा ४० जना धावकहरु सहभागि भएको भैरव प्रसाद गण सिलगढीका प्रमुख सेनानि जनमत कार्कीले बताए। जसमा २० जना पश्चिम कमाण्डमा कार्यरत नेपाली सेनाका धावकहरु थिए भने २० जना सिभिल सोसाइटीबाट धावकहरु रहेका थिए। सिभिल धावकहरु सुदूरपश्चिमका नौवटै जिल्लाबाट २२ जना गरी १८ जना र मध्यवर्ती क्षेत्र विकास समितिबाट २ जना गरी २० जना रहेका थिए। म्याराथनमा प्रथम हुनेले एक लाख नगद, मेडल र प्रमाणपत्र, द्वितीय हुनेले ७५ हजार नगरद, मेडल र प्रमाणपत्र तथा तृतिय हुने धावकले ५० हजार नगद, मेडल र प्रमाणपत्र प्राप्त गरेका छन्। त्यस्तै ५ जनालाई १० हजारका दरले सान्वना पुरस्कार तथा प्रमाणपत्र दिइएको छ भने म्याराथन दौड पुरा गर्ने अन्य ३२ जनालाई प्रोत्साहनस्वरुप ३ हजारका दरले रकम तथा प्रमाणपत्र उपलब्ध गराइएको थियो। खप्तडको धार्मिक, सांस्कृतिक र पर्यटकीय महत्व दर्शाउने उद्देश्यले पहिलो पटक खप्तडशैलेश्वरी म्याराथन प्रतियोगिताको आयोजना गरिएको उद्योग बाणिज्य संघ डोटीका अध्यक्ष मोहन कलेलले बताए। चारवटा ससुन्दर प्रकृति, साधना, सुस्वास्थ्य र समन्वय तथा एउटा पपर्यटन क्षेत्रलाई मध्यनजर गर्दै खप्तडको विकासमा सबैले लाग्नुपर्ने र सोहि अन्तर्गतमा रहेर खप्तडमा लाग्ने गंगा दशहरा मेलामा खप्तडशैलेश्वरी म्याराथन, भलिबल प्रतियोगिता, योग शिविरलगायतका कार्यक्रमहरु गरिएको पश्चिम कमाण्ड हेडक्वाटरका पश्चिम कमाण्डर उपरथी प्रेम शाहीले बताए।"
फोहोरलाई मोहोर बनाउन जुटौं,"संसारका अधिकांश देशहरूलाई हेर्ने हो भने फोहोरमैलाको संकलन र फोहोर व्यवस्थापन गर्दै फोहोरमैलाबाट मोहोर बनाउँछन् । ती देशहरूले कुहिने र नकुहिने फोहोरको उचित व्यवस्थापन गरी अहिले रासायनिक मलको प्रयोग कम गर्दै प्राङ्गारिक र जैविक मलको उत्पादनमा निकै ठूलो फड्को मारिसकेका छन् । हाम्रो देशलाई हेर्ने हो भने पनि यस किसिमको प्रयोग बढेको भए तापनि यसले खासै सार्थकता भने प्राप्त गर्न सकेको छैन । आज सहरबजारको फोहोरमैला व्यवस्थापनमा चुनौतीका चाङ दिनदिनै बढ्दै गइरहेको छ । मूलतः देश संघीयतामा गइसकेपछि तीनै तहको सरकारले फोहोरमैलालाई उच्च प्राथमिकता दिई अघि बढ्नुपर्ने हो, तर व्यवहारमा भने त्यसो देखिरहेको छैन । तसर्थ नेपाल सरकारले काठमाडौँ उपत्यकालाई गाउँ उन्मुख गरी नगरपालिका बनायो । तर, ती स्थानीय तहमा हालसम्म फोहोर फाल्ने डम्पिङ साइटको दिगो व्यवस्थापन हुन नसकेको मात्रै होइन, फोहोरमैला व्यवस्थापनसमेत हुन सकिरहेको छैन । अपितु देशलाई स्वच्छ तथा स्वस्थ वातावरण कायम गर्नका लागि फोहोरमैला व्यवस्थापनसम्बन्धी कानुनलाई संशोधन र एकीकरण गर्न वाञ्छनीय भएकाले नेपालको अन्तरिम संविधान, २०६३ को धारा ८३ बमोजिम संविधानसभाले फोहोरमैला व्यवस्थापन ऐन, २०६८ पारित गरेको छ भने नेपालको संविधान, २०७२ मा मौलिक हकमा वातावरणसम्बन्धी हकको व्यवस्था गरेको छ । यसका साथसाथै नेपालको संविधान, २०७२ को धारा ३० मा प्रत्येक नागरिकहरूलाई स्वच्छ वातावरणको मौलिक हकको प्रत्याभूति गर्नुका साथै पीडित पक्षलाई वातावरणीय प्रदूषण वा ह्रासबाट कानुनबमोजिम क्षतिपूर्ति पाउने हक हुने कुराको व्यवस्था गरेको छ । प्राचीन कालदेखि नै फोहोरमैलाको उचित व्यवस्थापनका लागि विभिन्न नियमहरू बनाएका उदाहरण हामीमाझ नभएका होइनन् । यसरी नै काठमाडौं र ललितपुर महानगरपालिकाको फोहोरमैला व्यवस्थापनका लागि तीन वर्षका लागि भनेर प्रयोग गर्दै आएको नुवाकोटको ककनी सिसडोलस्थित डम्पिङ साइट भरिसकेको छ । यो ४ सय ६२ रोपनी क्षेत्रफलमा फैलिएको सिसडोल ल्यान्डफिल साइट हो । उक्त सिसडोल भरिएपछि फोहोर सडकमै थुपार्नु थालिएको छ, जसको कारणले गर्दा वर्षा भइरहेको छ । सो क्षेत्रसम्म ट्रक जान सक्ने स्थिति रहेको छैन । यही कारणले अहिले काठमाडौँमा दैनिक उत्पादन हुने फोहोरमध्ये एकचौथाइ पनि सिसडोल पुग्न सकेको छैन । यही कुरालाई मध्यनजर राखेर सम्बन्धित निकायले १ हजार ७ सय ९२ रोपनी क्षेत्रफलको बन्चरेडाँडा ल्यान्डफिल साइटमा ५० वर्षसम्म फोहोर थुपार्न सकिने बताइँदै आएको छ । तर, यो नजिकै रहेको बन्चरे डाँडामा वैकल्पिक डम्पिङ साइटमा फोहोर फाल्न सकिने अवस्थामा रहेको सरकारले जनाएको छ । यसबाट पनि सरकारले पाठ सिकेर काठमाडौं उपत्यकाको जनसंख्या हाल झन्डै ६० लाख रहेको अनुमान छ । यो संख्या भविष्यमा बढ्दै नै जाने कुरालाई ध्यान दिएर केही वर्षपछि बन्चरेडाँडाको ल्यान्डफिल साइट पनि भरिनेछ । तत्कालका लागि बन्चरेडाँडा आवश्यक भए पनि फोहोरको दिगो व्यवस्थापनका लागि अन्य उपाय पनि अपनाउँदै जानुपर्ने स्थिति सरकारसामु आइपरेको छ । यसले साँच्चिकै सहरलाई सुन्दर बनाउने हो भने सहरी विकाससम्बन्धी नीतिलाई कार्यान्वयन गर्नुपर्छ, जसले गर्दा दिगो सहरी विकाससम्बन्धी सोचलाई कार्यान्वयनमा ल्याउनु विभिन्न खाले जनचेतनामूलक कार्यक्रम गर्नु आवश्यक छ । अहिले पनि विशेष गरी सहरोन्मुख क्षेत्रहरूमा फोहोर व्यवस्थापन जटिल समस्याका रूपमा फैलिँदै गइरहेको देखिन्छ । महानगर, उपमहानगर, नगरपालिकाका अधिकांश सडकपेटीहरू र सार्वजनिक स्थलहरूमा फोहोरको डुंगुर लथालिंग रूपमा जथाभावी रूपमा फालिएका सहजै देख्न सकिन्छ । यसको व्यवस्थापनमा स्थानीय निकायहरू लाग्नुपर्छ । विश्वमा महामारीको रूपमा फैलिएको कोभिड१९ ले ग्रस्त रहेको अवस्थामा नेपाल पनि अछुतो भने रहन सकेको छैन । यसै क्रममा दिनानुदिन कोरानाका संक्रमितहरू पनि बढ्दै गइरहेका छन्, जसले गर्दा आम नागरिकहरू आफ्नो स्वास्थ्यलाई प्रत्यक्ष असर गर्ने फोहोरमैला व्यवस्थापनमा आलटाल गर्दा अर्को दुर्घटना नआउला भन्न सकिँदैन । मुलुककै अहिलेको अवस्थालाई अवलोकन गर्ने हो भने फोहोरकै कारण बर्सेनि हजारौंको संख्यामा श्वासप्रश्वास, दम, रुघाखोकीलगायतका विभिन्न रोगका बिरामीहरू अस्पतालहरूमा थपिँदै गइरहेका छन् । हाम्रो घरबाट निस्कने फोहोरमध्ये ६०७० प्रतिशत कुहिने, १५२० प्रतिशत पुनः प्रयोग र प्रशोधनयोग्य फोहोर हुने भएकाले बाँकी १५२० प्रतिशतजति मात्रै विसर्जन गर्नुपर्ने हुन्छ । यसो गर्दा विसर्जन गर्नुपर्ने फोहोरको मात्रा घटेर त्यसलाई व्यवस्थापन गर्न लाग्ने खर्च र समय पनि बचत हुन्छ । कुहिने फोहोरबाट मल उत्पादन गरी करेसाबारी र कौसी खेती गर्न सकिन्छ । ठूलो परिमाण र व्यावसायिक रूपमा प्राङ्गारिक मल उत्पादन गर्ने सकिने सम्भावना पनि रहन्छ । वास्तवमा भन्ने हो भने फोहोरमैला पारिवारिक तथा आर्थिक क्रियाकलापको उपज पनि हो । फलतः नेपाल सरकारले काठमाडौं उपत्यकालाई गाविसरहित बनाई नगरपालिका घोषणा गरेको करिब धेरै समय बितिसक्दा समेत फोहोरमैलाको उचित प्रबन्ध मिलाउन सकिरहेको छैन । यसका साथसाथै ग्रामीण क्षेत्रबाट सहरी क्षेत्रमा तीव्र रूपमा बसाइँसराइ, बढ्दो जनसंख्याको चाप र सहरी विलासिताको उपभोगका कारण फोहोरको मात्रामा समेत वृद्धि भएको र तिनको सही रूपमा व्यवस्थापन हुन नसक्दा फोहोरमैलाको समस्या उत्पन्न भएको देखिन्छ । काठमाडौं उपत्यकाभित्र दिनहुँ फोहोरले दुःख दिँदै आइरहेको छ । समग्रमा भन्नुपर्दा काठमाडौं उपत्यकाको फोहोरको समस्या बेलाबेलामा बल्झिरहने गर्छ । अहिले फेरि बल्झिने मौका पाएको छ । खासगरीकन सडकका छेउहरूमा नजिकका घरहरूबाट ल्याएर थुपारिएका फोहोरका डंगुरहरू देखिन्छन् । उपत्यकामा दैनिक १ हजारदेखि १ हजार २ सय मेट्रिक टन फोहोर उत्पादन हुन्छ । यसरी उपत्यकावासी एक परिवारले दैनिक औसतमा ५७ केजी फोहोर निकाल्छन् । फलतः फोहोर उत्पादन नै कम गर्ने हो भने व्यवस्थापनको समस्या पनि कम हुन्छ । जसरी फोहोरलाई स्रोतमै वर्गीकरण गरेर कुहिने, नकुहिने, पुनःप्रयोग गर्न सकिने, नसकिने, हानिकारक फोहोर छुट्याउने र त्यसका सरकारलाई ठूलो चुनौती खडा हुने गर्छ । यसलाई धेरै टाढा लगेर फोहोर विसर्जन गर्न कठिनाइ हुने हुनाले उपत्यका नजिकैका ठाउँहरू यसका लागि खोज्नुपर्ने हुन्छ । यसै क्रममा फोहोर थुपार्न पर्याप्त ठाउँको अभाव, सडक पूर्वाधार राम्रो नहुनु, निर्माणाधीन नयाँ ल्यान्डफिल साइटको काम समयमै सम्पन्न नहुनुजस्ता कारण देखाउन सकिन्छ । तर, मूल समस्या भनेको सम्बन्धित निकायहरूले यो समस्याको छिटो र दिगो समाधान गर्नेतर्फ गम्भीरता नदेखाउनु नै हो । यसबाट आमजनमानसमा कोरोना महामारीको समयमा फोहोरमैला घर र सडकमै थुपार्नुपर्ने अवस्थाले जनस्वास्थ्यमा समस्या आउन सक्ने चिन्ता बढेको छ ।"
"प्रकृतिले मलाई मजाले ठगिदिए, नभए त तहल्का मच्चाइदिन्थे : केपी ओली","काठमाडौं : नेकपा एमाले अध्यक्ष केपी शर्मा ओलीले आफूलाई प्रकतिले ठगेको बताएका छन्। राष्ट्रिय जनसंगीत कलाकार संघ नेपालले आयोजना गरेको कार्यक्रमलाई शनिबार सम्बोधन गर्दै उनले नभए आफूले पनि तहल्का मच्चाइदिने बताए। 'प्रकतिले मलाई मजाले ठगिदिएका छन्। नत्र तपाइँहरुलाई चाहिँ गला दिने। मैमात्र किन नजान्ने?,' उनले भने, 'मैले गाउन जानेका भए त तहल्का मच्चाइदिन्थे।' उनले किड्नी प्रत्यारोपणको समय सम्झिँदै त्यतिबेला गीत संगीतकै सहारा लिएको बताए। आइसीयुमा रहँदा डाक्टर, नर्सहरुलाई सधैं गीत गाउन लगाएको उनले सम्झिए। 'म बिरामी हुँदा सबै डाक्टर र नर्सलाई गीत गाउन लगाउँथे। उपचार गर्न आउने डाक्टर, नर्सलाई पहिले गीता सुनाउनुस् अनि मात्र उपचार गर्नुस् भन्थे,' उनले भने, 'गीत सुन्दा आनन्द लागेर आउँथ्यो।' त्यतिबेला एक जनाले धेरै गीत नआउने बरु एउटा गीत आउने भन्दै 'सालको पात टपरी नहुने सल्लैको' गाएको उनले सम्झिए। 'त्यो बेला २४ घन्टा आइसीयुमा बस्नुपर्थ्यो। सबै समय सुतेर बस्न नसकिने, मलाई कम निन्द लाग्ने बानी भएर। त्यही भएर पनि उनीहरुलाई गीत गाउन लगाउँथे।' उनले बेहोसीबाट बयुँझिनेवित्तिकै आफूले कविता रचाना गरेको र त्यो पछि शिशिर योगीले संगीत भरेर गीत बनाएको बताए। 'अपरेशनबाट ब्युँझिदा र बेहोसीबाट होसमा आउँदा मनमनै गुनगुनाउँथे। आइसीयुमा चुप लागेर बस्नुपरेर पनि होला मनमनै गुनगुनाउँथे,' उनले भने। उनले नेपाली डाक्टरहरुले मेरो किड्नी फेरेर ब्युँझिदा आनन्द आएकोसमेत बताए। 'हाम्रै देशका डाक्टरहरुले किड्नी फेर्दा आन्नद आएको थियो,' उनले भने।"
पाइन्टभित्र सुन लुकाएर ल्याउने तीन जना पक्राउ,"काठमाडौं : प्रहरीले २६० ग्राम सुनसहित तीन जनालाई पक्राउ गरेको छ। कुवेतबाट जजिरा एयरलायन्सको विमानबाट पाइन्टको भित्रि भागमा लुकाएर ल्याएको अवस्थामा तीनै जनालाई पक्राउ गरेको प्रहरीले जनाएको छ। पक्राउ पर्नेमा प्रकाश दनुवार, शुमा कुमारी माझी र सरोज मोची रहेका छन्। जजिरा एयरलायन्सको जे९ ५३९बाट शनिबार नेपाल आएका उनीहरुले पाइन्टको भित्रि भागमा लुकाएर बाहिरबाट सिलाई लुकाएर ल्याएको अवस्थामा भन्सार कार्यालयले नियन्त्रणमा लिएको हो। तीनै जनालाई अन्य व्यक्तिले एकएक वटा पाइन्ट दिएर लगाई जान भनेको र नेपाल पुगेपछि ती पाइन्ट अन्य व्यक्तिलाई बुझाएपछि केही रकम पाउने आशा देखाएको प्रारम्भिक बयानमा खुलेको छ।"
विश्वकप लिग टू अन्तर्गत नेपाल र अमेरिका भिड्दै,काठमाडौं : आईसीसी विश्वकप लिग टू अन्तगर्त शनिबार नेपाल र अमेरिका भिड्दै छन्। अमेरिकास्थित टेक्ससको मोसा खेलमैदानमा हुने खेल नेपाली समयानुसार राति ९:१५ बजेदेखि सुरु हुनेछ। यसअघि भएको पहिलो खेलमा नेपाल ओमानसँग १३ रनले पराजित भएको थियो। भने ओमान अमेरिकासँग पराजित भएको थियो।
भारतमा कोरोना तीव्र रुपमा फैलँदै : हेर्नुहोस् पछिल्लो १० दिनको बढ्दो संक्रमणदर,"नयाँ दिल्ली : भारतमा पछिल्लो समयमा फेरि कोरोना संक्रमणदर बढ्दै गएको छ। पछिल्लो २४ घण्टामा ८ हजारभन्दा बढी कोरोना (कोभिड१९)का नयाँ संक्रमित थपिएका छन् भने १० जनाको मृत्यु भएको छ । तथ्यांकअनुसार भारतमा संक्रमणका कारण मृत्यु भएका थप १० जनामध्ये केरलाका पाँच, दिल्लीका दुई र गुजरात, उत्तर प्रदेश र मध्य प्रदेशका एकएक जना रहेका छन् । भारतमा १०३ दिनपछि एकै दिन आठ हजारभन्दा बढी नयाँ संक्रमित भेटिएका हुन् । तथ्यांकअनुसार पछिल्लो २४ घण्टामा ८ हजार ३२९ नयाँ कोरोना संक्रमित थपिएका छन् भने थप १० जना बिरामीको मृत्यु भएको छ। हालसम्म कोरोनाबाट भारतमा मृत्यु हुनेको संख्या ५ लाख २४ हजार ७५७ पुगेको छ । कुल संक्रमितको संख्या ४ करोड ३२ लाख १३ हजार ४३५ पुगेको छ। उपचाररत बिरामीको संख्या ४० हजार ३७० पुगेको छ । उपचारमा रहेका बिरामीको संख्या कुल संक्रमणको ००९ प्रतिशत रहेको छ भने ९८६९ प्रतिशत कोभिड१९ संक्रमणमुक्त भएका छन्। हाल भारतमा दैनिक संक्रमण दर २४१ प्रतिशत र साप्ताहिक संक्रमण दर १७५ प्रतिशत रहेको छ भने मृत्युदर १ दशमलव २१ प्रतिशत रहेको छ । राष्ट्रव्यापी कोभिड१९ विरुद्धको खोप अभियानअन्तर्गत हालसम्म भारतमा १९२९२ करोडभन्दा बढी खोप लगाइएको छ। पछिल्लो १० दिनको संक्रमण मिति संक्रमण जुन १० ८३२९ जुन ९ ७५८४ जुन ८ ७२४० जुन७ ५२३३ जुन ६ ३७१४ जुन ५ ४५१८ जुन ४ ४२७० जुन ३ ३९६२ जुन २ ४०४१ जुन १ ३७१२ विज्ञहरूका अनुसार कोरोना संक्रमण बढ्नुको कारण मानिसको ढिलासुस्ती र बिदाको अवधि रहेको बताएका छन् । राममनोहर लोहिया (आरएमएल) अस्पतालका सुपरिटेन्डेन्ट बीएल शेरवालले संक्रमण भए पनि आत्तिनु पर्ने अवस्था नरहेको बताए । उनले भने, सबैले सतर्कता कम गरेका छन्, त्यसैले संक्रमण बढेको हो । बिरामीहरु तीनचार दिनमा निको हुन्छन्। संक्रमितलाई प्राय ज्वरो आउने, शरीर दुख्ने र झाडापखाला लाग्ने गरेको छ। अहिलेको कोरोनामा फोक्सोमा इन्फेक्सन नदेखिएको र अक्सिजन नचाहिने राम्रो पक्ष हो ।' एबीपी न्यूज"
काठमाडौंको फोहर व्यवस्थापनका लागि दिर्घकालीन समाधान खोज्दैछौं : सुनिता डंगोल,काठमाडौं : काठमाडौं महानगरपालिकाकी उपमेयर सुनिता डंगोलले काठमाडौंको फोहर व्यवस्थापनको दिर्घकालिन समाधान खोजिने बताएकी छन्। शनिबार काठमाडौंमा सञ्चारकर्मीसँग कुरा गर्दै डंगोलले तत्कालका लागि फोहर व्यवस्थापनमा सहमति भए पनि दिर्घकालीन समाधान खोजिने भन्दै विभिन्न योजनाहरु तयार भइरहेको बताइन्। उनले फोहरको स्रोतमा नै विकेन्द्रीकृत गरेर त्यही नै व्यवस्थापन गर्नुपर्ने उल्लेख गरिन्। डंगोलले घरैबाट जैविकअजैविक छुट्याइदिन पनि पनि आग्रह गरिन्। उनले फोहर व्यवस्थापनका गरेको प्रतिबद्धता पूरा गर्ने बताइन्।
जिसस धनकुटामा एमालेको प्यानल नै विजयी,"धनकुटा : जिल्ला समन्वय समिति धनकुटाको निर्वाचनमा नेकपा एमालेका निरन तामाङ्गसहित प्यानल विजयी भएको छ। जिल्ला समन्वय समितिको प्रमुख र उपप्रमुखसहित ९ सदस्यीय समितिको लागि शनिबार भएको निर्वाचनमा एमालेका तामाङ्गसहित अन्य पदाधिकारीहरु विजयी भएका हुन्। उपप्रमुख सावित्रा राई, महिला सदस्यहरु ईन्दिरा सुब्बा(याखा), कमलकुमारी लिम्बू, सरिता भण्डारी(बराल), दलित तथा अल्पसंख्यकबाट बालकुमारी रुचाल, अन्य सदस्यहरुमा टिकाराम मगर, नेत्रबहादुर भण्डारी र रबिन्द्र न्यौपाने विजयी भएका हुन्। गठबन्धनका तर्फबाट उम्मेदवार रहेका हर्क चेम्जोङ्गले ५, उपप्रमुख मन्जु कार्कीले ४ मत महिला सदस्यहरु, डम्बरकुमारी अधिकारी(धमला) र बिमला राई(माबुहाङ्ग)ले ५५ मत तथा सरिता खत्री(भण्डारी)ले ४ मत ल्याएका छन्। दलित तथा अल्पसंख्यकबाट दुर्गा दर्जी तथा अन्य सदस्यहरु कुसुम जोशी श्रेष्ठ, सुशिलकुमार मगर र सुष्मा गुरुङ्गले ५५ मत पाएइका छन्। सात स्थानीय तह रहेको धनकुटामा नेकपा एमालेका ३ प्रमुख र ६ उपप्रमुखसहित ९ जनाले मतदान गरेका थिए। गठबन्धनको तर्फबाट नेपाली कांग्रेसका ४ प्रमुख र माओवादी केन्द्रको १ उपप्रमुखसहित ५ जनाले मतदान गरेका थिए।"
"गठबन्धनबाट फाइदा भएन, एक्लै निर्वाचन लडेका स्थानमा पार्टीले राम्रो विजयी हासिल गर्यो : खनाल",काठमाडौं : नेकपा एकीकृत समाजवादीका सम्मानीत नेता झलनाथ खनालले स्थानीय तहको निर्वाचनमा आफ्नो पार्टीलाई गठबन्धनले ठीक ढंगले मूल्याङ्कन र सम्मान गर्न नसकेको बताएका छन् । स्थानीय तह निर्वाचनमा काठमाडौं महानगर वडा नम्बर १५ का समाजवादी उम्मेदवारलाई विजयी गराउन सहयोग गर्ने स्थानीयबासीलाई आभार व्यक्त गर्न शनिबार आयोजित कार्यक्रममा खनालले यस्तो बताएका हुन्। पूर्वप्रधानमन्त्री खनालले निर्वाचनमा गठबन्धनले ठीक ढंगले मूल्यांकन र सम्मान गर्न नसकेको र जसका कारण पार्टीलाई धेरै फाइदा नभएको धारणा राखे। उनले एक्लै निर्वाचन लडेका स्थानमा पार्टीले राम्रो विजयी हासिल गरेको दाबी गरे । १५ वडामा पनि तालमेल गर्दा सबै पद गुमाउनुपर्ने भएकाले नै एक्लै चुनाव लड्ने निर्णय गरेको र सफलता प्राप्त भएको उनको भनाई छ । खनालले विद्रोहबाट गठन गरेको पार्टी आठ महिनाभित्रै राष्ट्रव्यापी बन्न सफल भएको भन्दै आगामी दिनमा जनतालाई भरोसा दिलाएर संगठनलाई विस्तार र व्यापक बनाउँदै लैजानुपर्ने धारणा राखे । काठमाडौंको मेयरमा नयाँ मान्छे विजयी भएकाले सवैले सहयोग गर्नुपर्ने उनले बताए।
अमेरिकाले अन्तर्राष्ट्रिय यात्रा गर्दा कोरोना परीक्षण गर्ने प्रावधान हटायो,वासिङटन : संयुक्त राज्य अमेरिकाले अन्तर्राष्ट्रिय यात्रामा कोभिड१९ को अनिवार्य परीक्षण गर्नुपर्ने प्रावधान हटाएको छ। वाइडेन प्रशासनले अन्तर्राष्ट्रिय उडानमा जानु एकदिनभित्र यात्रीहरूले कोभिड१९ सङ्क्रमण नभएको चिकित्सकीय परीक्षण प्रतिवेदन प्रस्तुत गर्नुपर्ने प्रावधानलाई आगामी आइतबारदेखि हटाएको हो। रोग रोकथाम तथा नियन्त्रण निकायहरूले सङ्क्रमणको निरन्तर अनुगमन गर्ने जनाउँदै अन्तर्राष्ट्रिय यात्राका बेला पेश गर्नुपर्ने कोभिड१९ नेगेटिभ रिपोर्ट को अनिवार्य प्रावधानलाई आइतबार सखारैदेखि खारेज गरिएको बताएका हुन्। परिस्थिति परिवर्तन भएमा परीक्षणको आवश्यकता पुनः समीक्षा गरिने पनि उनीहरूले बताएका छन्। कोभिड१९ विरुद्धको लडाइँमा भएको प्रगतिका कारण प्रतिबन्ध हटाइएको स्वास्थ्यमन्त्री जेभियर बेसेराले बताए। यद्यपि यात्रीहरूले कोभिडविरुद्धको खोप लगाउको प्रमाणपत्र पेश गर्नुपर्नेछ। विमान कम्पनी तथा पर्यटन उद्योगहरूले परीक्षणको प्रावधान हटाउन अमेरिकी प्रशासनलाई महिनौँदेखि दबाब दिइरहेका थिए भने यात्रीहरू पनि अन्तर्राष्ट्रिय यात्रा गर्न निरुत्साहित भएका थिए। युएस ट्राभल एशोशिएशनका अध्यक्ष रोजर डाउले परीक्षणको प्रावधान हटाउनुलाई आन्तरिक एवम् अन्तर्राष्ट्रिय यात्राका निम्ति ठूलो कदम भएको प्रतिक्रिया दिएका छन्। रासस
"आमाले मोबाइलमा गेम खेल्न नदिंदा आत्महत्या, सुसाइड नोटमा यस्तो लेखेका थिए","नयाँ दिल्ली : बच्चालाई मोबाइलमा गेम खेल्न नदिएको कारण एक आमाले जीवनभरको पीडा बन्यो। घटना मुम्बईको हो। एक १६ वर्षीय बालकले आमाले मोबाइलमा गेम खेल्न नदिएको सानो कारणले नै आत्महत्या गरे । आत्महत्या गर्नुअघि बालकले एउटा चिठ्ठी पनि लेखेका थिए। नोटमा उनले आत्महत्या गर्दैछु, अब कहिल्यै फर्किएर आउँदिनँ । मलाई खोज्ने प्रयास नगर्नुहोस् लेखेका थिए। बालकको नाम ओम भरत हो र उनको उमेर १६ वर्ष मात्र थियो। उनले सुसाइड नोटमा आफूलाई घरपरिवारले सधैं पढ्न दबाब दिने गरेको पनि लेखेका छन्। बिहीबार साँझ ओम मोबाइलमा गेम खेलिरहेको बेलामा उनकी आमाले उनको हातबाट मोबाइल खोसेर पढ् भन्दै गाली गरेकी थिइन्। बाहिर गएर केही समयपछि आमा घर फर्किँदा उनले ओमको सुसाइड नोट फेला पारेकी थिइन्। नोट भेटेपछि परिवारले डिन्डोशी प्रहरी चौकीमा खबर गरेको थियो। डिन्डोशी प्रहरीले मलाड र कांदिवली स्टेशनको बीचमा एक बालकको शव फेला पारेको जानकारी पाए। प्रहरी अनुसन्धानमा यो शव ओमकै रहेको खुलेको छ। इन्डिया टिभी।"
बालिका जबर्जस्तीकरणी आरोपमा अनाथालयका अध्यक्ष र सचिव पक्राउ,इलाम : जबर्जस्ती करणी गरको आरोपमा इलामको राहसल बाल अनाथालयका अध्यक्ष र सचिवलाई प्रहरीले पक्राउ गरेको छ। अनाथालयकी बालिकालाई जवरजस्ती करणी गरेको जाहेरी परेपछि सचिव कवीन्द्र राईलाई पक्राउ गरिएको जिल्ला प्रहरी कार्यालयका प्रमुख महेन्द्र श्रेष्ठले जानकारी दिए। राई नेपाल विद्युत् कार्यालय इलाममा कार्यरत कर्मचारीसमेत रहेको बताइएको छ। प्रहरी प्रमुख श्रेष्ठकाअनुसार सोही अनाथालयका अध्यक्ष राजेन्द्र चौहानसमेत पक्राउमा परेका छन्। उनीमाथिसमेत आरोप लागेपछि अनुसन्धानका लागि पक्राउ गरिएको जनाइएको छ। राईलाई बिहीबार नै पक्राउ गरेर अदालतबाट म्याद थप गरी अनुसन्धान भइरहेको छ भने चौहानलाई समेत म्याद थप गरेर विस्तृत अनुसन्धान गरिने भएको छ। चौहानमाथि आरोप लागेको बताइए पनि के आरोप लागेको हो भन्नेबारे खुलाउन नमिल्ने प्रहरीको भनाइ छ।
जिसस बर्दियामा कांग्रेसका उम्मेदवार र्निविरोध,"गुलरिया : स्थानीय तह निर्वाचन२०७९ अन्तर्गत जिल्ला समन्वय समिति बर्दियामा नेपाली कांग्रेसका उम्मेदवारहरु र्निविरोध निर्वाचित भएका छन्। स्थानीय तह निर्वाचन ऐन, २०७३ को दफा २५ बमोजिम प्रमुख, उपप्रमुख तथा सदस्य पदहरुमा कांग्रेसका उम्मेदवारहरु र्निविरोध निर्वाचित भएका हुन्। मुख्य निर्वाचन अधिकृत जिल्ला न्यायाधिश लोकजंग शाहाका अनुसार जिल्ला समन्वय समिति बर्दियाको प्रमुख पदमा सूर्य बहादुर विष्ट, उपप्रमुखमा अमिताकुमारी यादव निर्वाचित भएका छन्। सदस्यहरुमा तिर्थप्रसाद जैसी, विनय राजभण्डारी, पुरै लाल थारु छन्। महिला सदस्यतर्फ खगिसरा कामी, छविभाट क्षेत्री र बिमला थारु छन्। दलित वा अल्पसंख्यक सदस्यमा सुनिता नेपाली र्निविरोध चयन भएका हुन्। निर्वाचित प्रमुखलाई मुख्य निर्वाचन अधिकृत र उपप्रमुखलगायत सदस्यहरुलाई नवनिर्वाचित समन्वय प्रमुखले शपथ ग्रहण गराएका छन्। प्रमाणपत्र हस्तान्तरणपछि नवनिर्वाचित प्रमुख तथा उपप्रमुखले जिल्ला समन्वय समितिमा पद बहालि पनि गरेका छन्।"
हैसियतको खर्पनमा मान्छेको तौल,"लेख जन्मिनु अघिको कथा  मार्च महिनाको पहिलो हप्ता। दिउँसो २ बजेपछिको समय। पागरमाथा, रंगपुरका पुराना गल्लीहरू गर्मीले निकै तातिसकेका थिए। सुन्दा पागरमाथा, सगरमाथाकै भाइ जस्तो सुनिने। जे सुनिए पनि पागरमाथामा गर्मीले मान्छे पाक्छ भने सगरमाथामा हिउँले मान्छे ढाक्छ। आरन आउँदा जाँदा, आगोको भुंग्रोमा फलामको डल्लो जसरी तात्थ्यो, ठीक त्यसरी नै तातेको थियो, मेरो शरीर। कान पछाडि पसिना तररर्र बगिरहेको थियो। एकछिन कानलाई हिमाल सम्झिने हो भने हिमालको काखमा हिमनदी बगेजस्तो। भोकले निकै च्याप्यो। मान्छेको बसोबास नभएको पुरानो घरमा मुसा यताउती कुदेजस्तो पेटभित्र मुसाहरू कुद्न थाले। पिठ्यूँमा झोला थियो। झोलाभित्र एमबीबीएसका मोटा मोटा किताबहरू थिए। पाकेका फलहरूको वजनले हाँगो भुइँतिर निहुँरिए जस्तै, किताबको वजनले म पनि भुइँतिर निहुँरिएको थिएँ। युद्ध हारेपछि घर फर्केको सिपाहीको हालतमा थिएँ, म। आशाहरू खरानी थिए। जिन्दगी पानी पानी थियो। होस्टेल पुगें। कपडा झुन्ड्याउने ठाउँमा कपडा झुन्ड्याएँ। कपडाको पर्खाइमा कपडा झुन्ड्याउने काँटी पर्खिरहेका थिए। मान्छेको सम्बन्ध पनि यस्तै हुँदो हो। एउटा पर्खिरहने, अर्को पर्खाइरहने। झोला राख्ने ठाउँमा झोला राखें। हतारहतार भान्छाकोठा पुगेपछि थाहा भयो, त्यो दिन मेस बन्द रहेछ। अचेल पैसाको किनार भएर मात्रै सम्बन्धको नदी बग्छ। सम्पत्तिाको कुवामा मात्रै मित्रताको पात खस्छ। यहाँ अभावको मरुभूमिमा सम्बन्धको कुनै पालुवा पलाउँदैन। चरम गरिबीको घना जंगलमा सद्भावनाको कुनै फूल फुल्दैन। गरिब साथीको घरसम्म धनी साथीको कुनै उज्यालो पुग्दैन। होस्टेलबाट केही दूरीमा रहेको क्यान्टिनतिर खुट्टा लम्काएँ। जति सक्दो छिटो पुग्नु थियो। पुगें। क्यान्टिनमा आज साहु रहेनछन्। साहुका छोरा रहेछन्। म सात तलामा बस्छु। भान्छाकोठा भुइँको तलामा छ। भान्छाकोठामा खाना खान्छु भनेर निस्केको थिएँ तर मेस बन्द रहेछ। पैसा बोक्न बिर्सेछु। म : भैयाँ खाबर दाउ। अनेक खिता लाग्छे। टाका निते भुलेगैसी। परे दिए दिबो। (भाइ ! खाना देऊ। भोक बेस्सरी लागेको छ। पैसा ल्याउन बिर्सेछु। पछि आएर दिन्छु।) क्यान्टिन साहुको छोरो :  होबेना। अमार पापा मतो आमी टाका छाडा दिबोना। एक टाकाओ दिबोना। (हुँदैन, बुवाले जस्तो उधारो म दिन्नँ। एक टाका पनि दिन्नँ।) म :  पछि आएर दिइहाल्छु नि। (परे दिए दिबो।) ऊ :  होबेना। (हुन्न)। क्यान्टिन साहु नभएकाले उसको छोराले मलाई एक सय टाका (बंगलादेशको पैसा) पनि पत्याएन। मलाई रिस उठ्यो। त्यो बेला एक छाक खानाको मूल्य तिर्ने हैसियत मसँग थिएन। उसले हैसियतको खर्पनमा मलाई जोखेर आफूलाई वजनदार देखायो। म त्यहाँबाट हिँडें। कोठा पुगें। खटियामा उपरखुट्टी लाएँ। लामो सास फेरें। एक छिन सोचें। वैशाख बयालो चल्दो बादल घेरिँदैन साल समय फेरिदाइछन् भाग्य फेरिँदैन। युट्युबमा यो देउडा गीत बजाएँ। आमाले बरोबर गुनगुनाइरहने देउडा गीत हो यो। कोठाभित्र एकै चोटी आमाको सम्झना र तातो हावा सँगै आए। देउडा गीतमा भने जस्तै साल, समय, ऋतु फेरिए तर अहँ मेरो भाग्य फेरिएन। त्यसपछि यो लेख जन्मिएको हो।  कोठा पुगेपछि सबैभन्दा पहिले मैले मेरो मूल्य शीर्षकको कविता सम्झिएँ, मालिक हात जोडेर आह्वान गर्छु मेरो मूल्य नतोक्नुहोस् अहँ मेरो मूल्य नतोक्नुहोस्। हजुरको दस हजारको कोटमा झुन्ड्याइएको पाँच रुपैयाँको कलमले दस करोडको चेक काट्न सक्छ समाचार छ दुई रुपैयाँको सलाईले बैंक जलाएको !  एक छाक खानाको मूल्य तिर्न नसकेर भिख मागिरहेको एउटा मान्छे देखेर यो कविता लेखेको थिएँ, कुनै बेला। आज आफूले पनि एक छाक खानाको मूल्य तिर्न नसक्दा सम्झिन पुगें। जुन रूखको हाँगाबाट बञ्चराको बिँड बन्छ, एकदिन बञ्चराले त्यही रूखलाई नै काट्छ भनेको सायद यही होला। दुनियाँ स्वार्थी छ। अँ, स्वार्थी होइन बहुत स्वार्थी छ। यत्ति कुरा बुझ्न मैले मेरा जीवनका सुनौला २२ वर्ष गुमाएँ। एक सेकेन्डको त कति महत्त्व छ जीवनमा। ती त ऊर्जावान् २२ वर्ष थिए। बहुत ढिला गरी बुझें। कृपया तपाईंंहरू यो कुरा बुझ्न ढिला नगर्नु होला। त्यति बुझ्न ढिलो गर्नु भनेको घाउको समयमा उपचार नगरी क्यान्सर हुन दिनु हो। यस प्रकारको क्यान्सरले शरीरको कुनै एउटा अंगमा मात्रै आक्रमण गर्दैन, यसले त जीवनयापनका तौरतरिका मै आक्रमण गर्छ। कुनै बेला सम्बन्धको नदीमा बाध्यताको बाढीले मित्रताको पुल बगाइदिन सक्छ। बाध्यताको हावाले हानेर मित्रताको पर्खाल ढलाइदिन सक्छ। के तपाईंंहरूलाई थाहा छ ? अचेल पैसाको किनार भएर मात्रै सम्बन्धको नदी बग्छ। सम्पत्तिको कुवामा मात्रै मित्रताको पात खस्छ। यहाँ अभावको मरुभूमिमा सम्बन्धको कुनै पालुवा पलाउँदैन। चरम गरिबीको घना जंगलमा सद्भावनाको कुनै फूल फुल्दैन। गरिब साथीको घरसम्म धनी साथीको कुनै उज्यालो पुग्दैन। ऐंजेरु उम्रिएको संघर्षको मैदानमा साथित्वका हाँगाहरू सधैं छायाँमा परिरहन्छन्। कुनै पनि मान्छेले हैसियतको खर्पनमा तपाईंलाई तौलिएपछि मात्रै उसले निर्णय गर्छ कि तपाईंं उसको साथित्वको परिधिभित्र अटाउनु हुन्छ कि हुन्न ? अटाउनु भयो भने तपाईंंले बुझे हुन्छ त्यहाँ पक्कै स्वार्थका बाछिटाहरू सम्बन्धको बलेंसी हुँदै बग्नेछन् भनेर। मेरो कुरा पत्यार लागेन है ? रोक्नुस्। एकछिन लामो सास लिनुहोस्। सास फाल्नुहोस्। र, सम्झिनुहोस्। हिजोका तपाईंंका वरिपरिका साथीहरू, तपाईंंका वरिपरिका आफन्तहरू, वरिपरिका संगिनीहरू अनि तपाईंंका वरिपरिका ईष्टमित्रहरू। उनीहरू आफ्नो काम सकिएपछि, आफ्नो काम भ्याएपछि, आफ्नो स्वार्थ पूरा गरिसकेपछि, आफ्नो उद्देश्य फत्ते पारेपछि कति फेरिएका छन् ? त्यसपछि उनीहरूले फर्केर हेरेका छन् कि छैनन् ? उनीहरूले आफू आउँदा हिँडेको बाटो फर्किंदा सम्झे कि सम्झेनन् ? उनीहरू आज कहाँ छन् ? त्यो पत्ता लगाउनुहोस्। त्यसको एक एक हिसाब किताब राख्नुहोस्। यति भनेपछि मलाई प्रश्न गर्न सक्नु हुनेछ, मित्रतामा के को हिसाब किताब ? यो त सम्बन्ध हो। कुनै व्यापार होइन। त्यसमा मेरो जवाफ हुनेछ, हिसाब किताब हुने भनेकै सम्बन्धमा हो। व्यापारमा हिसाब किताब होइन। नाफा घाटा हुन्छ। नाफा घाटा र हिसाब किताब फरकफरक चिज हुन्। बरू नाफा घाटा र हिसाब किताबलाई फरक फरक आमाको कोखबाट जन्म लिएका दाजुभाइ सम्म मान्न सकिन्छ। हिसाब किताब सम्बन्धमा मात्रै हैन। आफ्नै जिन्दगीमा पनि लागू हुन्छ। जिन्दगीको वासलात मिलाउनु जस्तो गाह्रो हिसाब किताब अरू केही हुँदैन। किताबको वासलात मिलाउन सिकाउने गुरूहरू जताततै, यत्रतत्र, सर्वत्र भेटिन सक्छन्। भेटिन्छन् पनि तर जिन्दगीको वासलात मिलाउन सिकाउने गुरु केवल आफ्ना बाआमा मात्रै हुन्। त्यसैले हैसियतको खर्पनमा मान्छेको तौल जोख्दा बाआमा जतापट्टि आएर बसिदिन्छन्, त्यतै ढल्किन्छ सम्बन्धको वजन। फेरि एकपटक स्वार्थको तुलोमै जाऔं। कुनै पनि मान्छे जागिरमा, जबमा, रोजगारमा, कुनै पनि काममा (सानोतिनो नै किन नहोस्) लागिसकेपछि, उनीहरू हिजो बिर्सिहाल्दा रहेछन्। आज उनीहरूको ओठ मुसुक्क मुस्कुराएपछि, हिजोको आँसु भुसुक्क बिर्सिंदा रहेछन्। यस्ता घटनाका शृंखलाहरू मेरो जीवनमा कर्णाली नदी जत्तिकै लामा छन्। सुत्ने खटियाको अभावमा, भुइँमा ओछ्याउने ओछ्यानको अभावमा हिजो एउटै खाटमा कोच्चिएर सुतेको तपाईंंको साथी हर्कबहादुरसँग आज टन्न पैसा छ। उसलाई सब चिज पुगेको छ भने ऊ तपाईंंसँग बोल्नु त कता कता हो म्यासेजसमेत रिप्लाई गर्दैन। हिजो एउटै थालमा भात खाएको तपाईंंको साथी आज एउटै थालमा भात खानु त कता हो कता, एउटै भान्छाबाट पाकेको खाना खानसमेत नाक बंग्याउन सक्छ। निधार खुम्चाउन सक्छ। हिजो एउटा चकलेट कमिजको तुनाले छोपी दाँतले टुक्राएर खान दिएको साथी आज तपाईंंको शरीरबाट गन्ध आउँछ भनेर चार मिटर टाढा बसिदिन सक्छ। हिजो एक गिलास चिया आधा आधा खाएको तपाईंंको साथी आज गिलास मात्रै हैन, चिया पसल नै तपाईंंले सुइँको नपाउने गरी फेरिदिन सक्छ। आखिर यो सब किन भयो ? भनेर भन्दा तपाईंं उसले तौलिने गरेको हैसियतको खर्पनमा कपास अथवा साबुनको फिँज जस्तै हलुका हुनुभो। ऊ आफू फलामको डल्लो भइरह्यो। अर्थात्, खर्पनमा तपाईंं हलुका भएर आकाशतिर फर्किनुभो भने ऊ वजनदार भएर भुइँतिर ढल्किरह्यो। यस्तो वजनदार ऊ कसरी बन्यो ? तपाईंंको हिजोको खबर सोध्ने साथी यति छिट्टै कसरी हैसियत सोध्ने अवस्थामा पुग्यो ? हैसियत सोध्ने मात्रै हैन, तपाईंलाई हैसियतको खर्पनमा तौलिनसमेत तयार भयो। यस्तो किन ? यसका पछाडि केही साझा फ्याक्टर छन्। होला उसको आज, छ अंकको बैंक ब्यालेन्स। हुनसक्छ, उसको छ ठाउँमा छ ओटा घडेरी। हुनसक्छ, उसका छोराछोरी महँगो बंगलामा अध्ययनरत छन्। आज हुन सक्छ, उसँग चारपांग्रे गाडी। हुनसक्छ, हिजोको खुत्रुकेमा आज सुनैसुनको भण्डार। होला आज उसँग नपुग्दो केही चिज छैन। र तपाईंंसँग पुग्दो केही चिज छैन। एक अञ्जुली जतिको यो जिन्दगी बाँच्दाबाँच्दै, हिँड्दाहिँड्दै जब अभावको हावाले घोच्न थाल्छ। त्यो बेला आफ्नै खुसीको कमिज च्यातेर दायित्वको प्वाल टाली दिनु पर्छ। जति बाँचिन्छ, रहरको पानी खाएर, खुसीको हावा खाएर बाँचौं। त्यसैले साथी हो, माया, प्रेम, स्नेह र दया को व्यापार जीवनभर आफ्ना निजी ग्राहकसँग मात्रै गर्ने गर्नुस्। कहिलेकाहीँ मन लाग्दा आउने नत्र छिमेकीको पसल धाउने ग्राहक, साथी मित्र होइन। ऊ मित्रताको खोल ओडेको स्वार्थी हो। सम्बन्धको पवित्र रगतमा स्वार्थको पानी मिसावट गर्नेहरूबाट टाढै रहनुस्। र, यो सँगै ख्याल गर्नुहोस्, उसले आफू चुहादानी बनेर तपाईंलाई चुहा बनाइदिन सक्छ। त्यसैले मेरा प्यारा मित्रहरू हो, सुख साझा गरेको राम्रो तर दुःख साझा गरेको नराम्रो। केही स्वार्थी गिद्धहरू तपाईंको फिलिङ्समा पिसाब फेरेर जान सक्छन्। मित्रताको भोटे ताल्चाको साँचो बलियो बनाउनुहोस्। यसो भन्दै गर्दा, डाँडावारिको अध्ययन गर्दा कहिलेकाहीँ डाँडापारी पनि हेर्नु पर्छ। कुनै बेला सम्बन्धको नदीमा बाध्यताको बाढी आएर मित्रताको पुल बगाइदिन सक्छ। कुनै बेला बाध्यताको हावाले हानेर मित्रताको पर्खाल ढलाइदिन सक्छ। बाध्यता भन्ने चिज के हो ? सम्झिन बहुत सजिलो छ। सधैं सजिलै खाना निल्ने तपाईंको घाँटीमा कुनै दिन खाना अड्किन सक्छ। हो यही अड्किएको खाना हो बाध्यता भनेको। यस्तो अवस्थामा तपाईं आफू पानी बनिदिन सक्नु हुनेछ। एकपटक भृकुटीमण्डपमा चिया खाँदै गर्दा एक जना कवि साथीले सुनाएथ्यो। ऊ आफू चार वर्ष मलेसिया बसेर आएको रहेछ। एक जना केटी साथीले उसलाई कुन देश हो तपाईं भनेर सोधिछे। उसले आफू फ्रान्समा हो भन्दिएछ। त्यसपछि उक्त केटी साथीलाई स्वार्थको बतासले छोइसकेछ। दिनदिनै बोलिरहने, चासो राखिरहने गरिछे। केही समयपछि त्यो केटीले त्यो केटा फ्रान्स नभई मलेसिया भएको थाहा पाइछे अनि उसले बोल्न छोडिछे। चासो राख्न छोडिछे। यसो किन भयो भने हैसियतको खर्पन असन्तुलन भयो। अचेल, हिजो तिनीहरू हिँडेको सम्बन्धको बाटोमा झारपात उम्रिएका छन् रे। ००० अनि आज यो लेख लेख्दै गर्दा ती तमाम् साथीहरूलाई बहुत सम्झेको छु, जसले मलाई बिर्सेका छन्। जसले मसँगै हुँदा भन्थें, भेषराज। चिन्ता नगर् केटा यार। तेरा लागि यो ज्यान चौबिसै घण्टा हाजिर छ। अहिले सोच्दैछु, ती साथीहरूले मलाई भने जस्तै गरी, आज कसलाई भन्दै होलान् ? आफू घडीको घण्टा जनाउने सुई जस्तै ढिला भएछु। मेरा साथीहरू सेकेन्ड जनाउने सुई जस्तो निकै चलाख भएछन्। यो लेख लेख्दै गर्दा मेरो नजर सेतो भित्तामा गयो जहाँ लेखिएको छ, बाँचुञ्जेल पीडा त हुने नै भयो नि। नत्र मरेपछि जलाएको पनि थाहा हुँदैन। कोठाको सेतो भित्ताभरि काला र ठूला अक्षरमा गहिरा शब्दहरू, गहन वाक्यहरू, वजनदार भनाइहरू लेखिएका छन्। ती जीवन्त छन्। भित्ता भनेको कोठाको मुटु हो। त्यसैले मुटुमा लेखिएका नामहरू हत्तपत्त मेटाएर मेटिँदैनन्। न त पखालेर पख्लिन्छन् नै। एक अञ्जुली जतिको यो जिन्दगी बाँच्दाबाँच्दै, हिँड्दाहिँड्दै जब अभावको हावाले घोच्न थाल्छ। त्यो बेला आफ्नै खुसीको कमिज च्यातेर दायित्वको प्वाल टाली दिनु पर्छ। जति बाँचिन्छ, रहरको पानी खाएर, खुसीको हावा खाएर बाँचौं। हैसियतको खर्पनमा तपाईंलाई तौलिनेहरूलाई मुखले हैन। कर्मले जवाफ दिन सक्ने हैसियत एकदिन तपाईंको पनि बन्नेछ। बनाउनु पर्छ। अन्त्यमा, तपाईंहरूका लागि मेरो गजलका दुई शेर : छुट्ट्याई दिनुहोस् सही सोध्यो या गलत सोध्यो हिजोसम्म खबर सोध्थ्यो आज हैसियत सोध्यो। ठूलो स्कुलमा गए पढ्छु भनेर मेरो नाम सोधेन मासिक तलब कति हो, बुवालाई हतपत सोध्यो।"
ईभोटिङ् निर्वाचनको तयारी गरिदै : आयुक्त पौडैल,"स्याङ्जा : निर्वाचन आयोगका आयुक्त इश्वरीप्रसाद पौडेलले आयोगले संस्थागत सृदुढीकरण गरी प्रविधियुक्त निर्वाचन प्रणाली अवलम्बन गर्ने लक्ष्य लिएको बताएका छन्। निर्वाचन प्रणालीलाई प्रविधिसँगै जोडदै ईभोटिङको तयारी भैरहेको उनले बताए। स्याङ्जा जिल्ला निर्वाचन कार्यालय भवनको शनिबार शिलान्यास गर्दे उनले आयोगको तेस्रो पञ्चवर्षिय रणनीतिक योजना अनुरुप निर्वाचन कार्यालय निर्माणका अभियानलाई बढाउदै लैजाने योजना रहेको जानकारी गराए। आयोगले विस २०७६ देखि ०८१ सम्मको पञ्चवर्षिय योजना बनाएर काम गर्दे आएको छ। मुलुकका ७७ जिल्लामध्ये १९ वटा मात्र निर्वाचन कार्यालय छन्। एक जिल्लामा निर्माणाधीन अवस्थामा रहेको र ९ वटा कार्यालय सरकारी भवनमा रहेर काम गर्दे आएको आयुक्त पौडेलले जानकारी दिए। उनका अनुसार अब १० वटा कार्यालय बन्ने तयारीमा छ। कार्यालयको धेरै महत्वपूर्ण जिम्मेवारी र कार्य हुँदाहुँदै पनि आवश्यकता अनुरुप भवन नपाउदा सिमित कोठामा बसेर काम गर्नुपर्दा धेरै कठिनाई आउने गरेको स्मरण गराए। कार्यक्रममा आयोगका सचिव, प्रमुख जिल्ला अधिकारी राजुप्रसाद पौडेल, संघिय कार्यालय कास्कीका आयोजना प्रमुख इन्जिनियर सुरज पौडेल, गण्डकी प्रदेश निर्वाचन अधिकारी हुमनाथ पराजुली, स्याङ्जाका निर्वाचन अधिकारी गुरुप्रसाद मरासीनीलगायतले गुणस्तरीय र तोकिएको समयमै भवन निर्माण गर्न सुझाव दिए। एक वर्षभित्र भवन निर्माण सम्पन्न गर्नेगरी बिएम वील्डर्स एण्ड सियोन एडभेन्चर कन्स्ट्रक्सनले निर्माणको जिम्मा पाएको छ। भ्याटसहित २ करोड ३ लाखको लागतमा पुतलीबजार नगरपालिका१ मा भवन निर्माण हुने कार्यालयले जनाएको छ। एक रोपनी ३ आना क्षेत्रफलमा साढे २ तलामा १५ कोठा र ६ वटा शौचालय निर्माण गर्ने निर्माणकर्ता कम्पनीका दोर्जे लामाले जानकारी दिए। २०६१ सालमा स्थापित निर्वाचन कार्यालय स्याङ्जा अहिले भाडाको घरमा बसेर सेवा प्रवाह गर्दे आएको छ। स्थापनापछिका कार्यालयले सोही भवनबाटै पटक पटकका निर्वाचन सम्पन्न गर्दै आएको छ।"
पर्वतारोहण संघको अध्यक्षमा निमा निरु शेर्पा निर्वाचित,"काठमाडौं : नेपाल पर्वतारोहण संघको अध्यक्षमा निमा निरु शेर्पा निर्वाचित भएका छन्। शुक्रबार सम्पन्न निर्वाचनबाट शेर्पाले ७३५ मत ल्याएर विजयी भएका हुन्। उनका प्रत्यासी राजेन्द्र मान श्रेष्ठले १२२ मत ल्याए। शेर्पा वायुसेवा सञ्चालक संघको तृतीय उपाध्यक्षसमेत हुन्। त्यस्तै संघको वरिष्ठ उपाध्यक्षमा ठाकुरराज पाण्डे, प्रथम उपाध्यक्षमा आङदावा शेर्पा, द्वितीय उपाध्यक्षमा दावा याङजुम शेर्पा, महासचिवमा मोहन लम्साल, सचिवमा धनबहादुर गुरुङ र कोषाध्यक्षमा मुक्ति पाण्डे निर्वाचत भएका छन्। त्यस्तै सदस्यमा आङदावा शेर्पा, हिसखद गुरुङ, सिंगी लामा, पिताम्बर गुरुङ, राजेन्द्रबहादुर लामा, रामचन्द्र धमला, नम्ग्याल जाङ्बु शेर्पा, पाशाङदावा शेर्पा र दिनेश तामाङ निर्वाचित भएका छन्। नयाँ नेतृत्व चयनका लागि शुक्रबार प्रज्ञा भवनमा बिहान ८ बजेदेखि सुरु भएको मतदान साँझ ५ बजेसम्म चलेको थियो। संको दुई हजार ४९ सदस्यमध्ये नवीकरण भएका कूल एक हजार २१५ मतदाता रहेका थिए। अध्यक्षसहित पदाधिकारी र सदस्य गरी २७ सदस्यीय कार्यसमितिका लागि निर्वाचन भएको संघले जनाएको छ।"
ट्याक्टर दुर्घटना हुँदा चालकको मृत्यु,फिदिम : पाँचथरको फालेलुङ गाँउपालिका३ नाम्लुवामा ट्याक्टर दुर्घटना हुँदा चालकको मृत्यु भएको छ। पञ्चमुखीदेखि थोक्लिम्बातर्फ जाँदै गरेको प्र १०२००३ त १८५४ नम्बरको ट्याक्टर दुर्घटना हुँदा २२ वर्षिय ट्याक्टर चालक सुरेश साँवाको मृत्यु भएको प्रहरीले जनाएको छ। सडक छेउमा रहेको नाम्लुवाका पञ्चबीर लोहारको घरमा ठोक्किएर सडकबाट तल झरेको ट्याक्टरले किचिएर साँवाको घटनास्थलमै मृत्यु भएको हो।
"असहाय, गरिब र विपन्नको निःशुल्क उपचारमा महानगरले सहयोग गर्छ : मेयर शाह","काठमाडौं : काठमाडौं महानगरपालिकाका मेयर बालेन्द्र शाहले स्वास्थ्य र शिक्षा व्यापारको रुपमा नभई सेवाको रुपमा जनताको घरदैलोमा पुग्नुपर्ने बताएका छन्। क्षेत्रपाटी निःशुल्क चिकित्सालयको शनिबार विहान निरीक्षण गर्दै सेवामा ध्यान दिन जोड दिए। २०१३ सालमा स्थापना भएको चिकित्सालयको नवनिर्मित भवन निर्माणको अवलोकन तथा अस्पतालबाट प्रवाह भइरहेको सेवा सम्बन्धमा पनि उनले अनुगमन गरे। त्यसक्रममा मेयर शाहले अस्पतालमा उपचार गराइरहेका विरामीसँग अन्तरक्रियासमेत गरेका थिए। अस्पतालबाट प्रवाह भइरहेको सेवा तथा विरामीसँग अन्तरक्रियापश्चात उनले अस्पतालले आफूले सोचेभन्दा राम्रो सेवा प्रवाह गरिरहेकोमा खुसी व्यक्त गरे। अवलोकनका क्रममा उनले चिकित्सालयबाट असहाय, गरिब तथा आर्थिक अभावमा परेकालाई निःशुल्क रुपमा उपचार हुने कुराको ग्यारेन्टी गर्न निर्देशन दिए। अस्पतालका अध्यक्ष डा मनोजमान श्रेष्ठले अस्पताल प्रवेश गर्ने जोसुकै उपचारविहीन अवस्थामा फर्कनु नपरेको बताउँदै हुनेसँग न्यूनतम शुल्क लिएर र नहुनेलाई निःशुल्क उपचार गर्ने प्रतिबद्धता जनाएका छन्। उनले भने, यहाँ देशैभरिका जोसुकै नेपाली नागरिकले मसँग पैसा छैन भनेर आउँछन् भने निःशुल्क उपचार सेवा पाउँछन्। मेयर शाहले समुदायबाट चलेको अस्पताललाई महानगरले के गर्न सक्छ? सहकार्य कसरी हुनसक्छ? बार्षिक रुपमा सहयोग गर्ने वा के भन्ने विषयमा छलफल भइरहेको बताए। शिक्षा र स्वास्थ्य भनेको प्राथमिक एजेण्डा भएकोले सेवा नै हुनुपर्छ र व्यापार हुनु हुँदैन भन्ने सोचले अघि बढाउने प्रतिबद्धता जनाए। स्वास्थ्य र सरसफाइमा महानगरले उच्च चासो दिएको बताउँदै यसको लागि नयाँ नयाँ योजना तथा सल्लाह सुझावहरु लिएर आउनेसँग सहकार्य गरिने मेयर शाहले बताए। सो क्रममा कामपा १७ नं वडाका अध्यक्ष नवीन मानन्धरसमेत सहभागी थिए।"
प्राइड मन्थ २०२२ : विद्यालय तहमा सचेतनामुलक कार्यक्रम,"दैलेख : अंग्रेजी पात्रो अनुसार जुन महिनालाई प्राइड मन्थ अर्थात गर्वको महिना मानिन्छ। यो महिना यौनिक तथा लैङ्गिक अल्पसंख्यकहरुको लागि विशेष महत्व राख्छ। विश्वभरका लैङ्गिक तथा यौनिक अल्पसंख्यक समुदाय र उनीहरूका सहयात्रीले जुन महिनालाई प्राइड मन्थका रूपमा मनाउँछन्। नेपालमा पनि जुन महिनामा यौनिक तथा लैङ्गिक अल्पसंख्यकहरुले विभिन्न कार्यक्रम गरेर प्राइड मन्थ मनाउने गर्दछन्। यौनिक तथा लैङ्गिक अल्पसंख्यक समुदायका लागि आफ्नो पहिचान देखाउने तथा आफ्नो समुदायले प्राप्त गरेका उपलब्धिप्रति गर्व गर्ने महिनाका रूपमा पनि यसलाई लिने गरिन्छ। कर्णालीमा पनि प्राइड मन्थ मा सचेतनामुलक कार्यक्रम आयोजना गर्न थालिएको छ। दैलेखको गुराँस गाउँपालिकाका बालबालिकाहरुले विद्यालय र समुदायस्तरमा सचेतनामुलक कार्यक्रम सञ्चालन गरेका छन्। शुक्रबार गुराँस गाउँपालिका४ स्थित लक्ष्मी बालक्लबले विद्यालयमा सचेतनामुलक कार्यक्रम सञ्चालन गरेको छ। बाल क्लबले लैंगिक हिंसाविरुद्ध नाटक प्रर्दशन गरेका छ। लिङ्गका आधारमा विभेद गर्नुहुँदैन भन्ने सन्देश दिदैं विद्यालयमा नाटक प्रर्दशन गरिएको बाल क्लबका अध्यक्ष देवीसरा मल्लले बताइन्। बाल क्लबका पदाधिकारी र तथा सदस्य, विद्यालयमा अध्ययनरत विद्यार्थी, शिक्षक र अभिभावकको उपस्थितीमा प्ले कार्डसमेत प्रर्दशन गरिएको छ। यौनिक तथा लैङ्गिक अल्पसंख्यक समुदायको अधिकारबारे जानकारी दिदैं यो समुदायका बालबालिकाहरुमाथि हुने हिंसा, भेदभाव तथा द्रुव्यवहार अन्त्य गर्न विद्यालय र समुदायस्तमा सचेतनामुलक कार्यक्रम गरिएको अध्यक्ष मल्लले बताइन्। गुराँस गाउँपालिकामा सेभ द चिल्ड्रेन र सोसेक नेपालको साझेदारी तथा गाउँपालिकाको समन्वयमा लैङ्गिकता तथा समावेशीकरण (एलजीबीटीआई) परियोजना सञ्चालित छ। प्राइड मन्थ२०२२ गुराँस गाउँपालिकाका विद्यालय र समुदायस्तरमा सचेतनामुलक कार्यक्रम गरी मनाउन थालिएको परियोजना संयोजक सजना सुनारले बताइन्। प्राइड मन्थमा बाल क्लब मार्फत चेतनामुलका कार्यक्रम सञ्चालन भएका छन्, उनले भनिन् यौनिक तथा लैङ्गिक अल्पसंख्यक समुदायका युवा तथा बालबालिका विभेदरहित बाँच्न पाउने वातावरण सृजना गर्न परियोजनामार्फत गुराँसका विद्यालय र समुदायस्तरमा विभिन्न क्रियाकलाप सञ्चालन भईरहेको छ। गाउँपालिकाले यौनिक तथा लैङ्गिक अल्पसंख्यकहरुलाई मासिक भत्ता उपलब्ध थालेको छ। गाउँपालिकाको आर्थिक बर्ष २०७८०७९ को नीति तथा कार्यक्रम र बजेटमा गाउँपालिकाभित्र रहेका यौनिक तथा लैङ्गिक अल्पसंख्यकहरुको संरक्षण र सामाजिक सुरक्षाका लागि सामाजिक सुरक्षा भत्ता उपलब्ध गराउने नीति अघि सारेको थियो।"
अनाथालयकी बालिका बलात्कारको आरोपमा अध्यक्ष र सचिव पक्राउ,मंगलबारे : जवरजस्ती करणी गरको आरोपमा इलामको राहसल बाल अनाथालयका अध्यक्ष र सचिवलाई प्रहरीले पक्राउ गरेको छ। अनाथालयकी बालिकालाई जवरजस्ती करणी गरेको जाहेरी परेपछि सचिव कवीन्द्र राईलाई पक्राउ गरिएको जिल्ला प्रहरी कार्यालयका प्रमुख महेन्द्र श्रेष्ठले जानकारी दिए। राई नेपाल विद्युत् कार्यालय इलाममा कार्यरत कर्मचारीसमेत हुन्। प्रहरी प्रमुख श्रेष्ठका अनुसार सोही अनाथालयका अध्यक्ष राजेन्द्र चौहानसमेत पक्राउमा परेका छन्। उनीमाथिसमेत आरोप लागेपछि अनुसन्धानका लागि पक्राउ गरिएको जनाइएको छ। राईलाई बिहीबार नै पक्राउ गरेर अदालतबाट म्याद थप गरी अनुसन्धान भइरहेको छ भने चौहानलाई समेत म्याद थप गरेर विस्तृत अनुसन्धान गरिने भएको छ। चौहानमाथि आरोप लागेको बताइए पनि के आरोप लागेको हो भन्नेबारे खुलाउन नमिल्ने प्रहरीको भनाइ छ। रासस
पुस्तकमा नेपाली रैथाने जडीबुटी,"काठमाडौं : खाद्य तथा औषधिविज्ञ नारायण घिमिरेद्वारा लिखित नेपाली रैथाने जडीबुटी पुस्तक सार्वजनिक भएको छ। पूर्वमन्त्री तथा सांसद गगनकुमार थापा, जनस्वास्थ्य अनुसन्धानकर्ता आमोद पोखरेल, समीक्षक राजकुमार बानियाँ, राजनीतिक विश्लेषक शंकर तिवारी, लेखक नारायण घिमिरे र प्रकाशक पुष्पराज पौडेलले संयुक्त रूपमा पुस्तक सार्वजनिक गरेका थिए। पुस्तक सार्वजनिक गर्दै पूर्वमन्त्री थापाले नेपाली रैथाने जडीबुटी निर्यात गरेर व्यापार घाटा न्यूनीकरण गर्न सकिने बताए। योग, आयुर्वेद, रैथाने ज्ञान र जडीबुटीलाई पर्यटनसँग मिलाएर लैजान राज्यले योजना बनाउनुपर्ने उनको भनाइ छ। अमेरिकामा विश्वविद्यालयका लेक्चरलसमेत रहेका आमोद पोखरेलले पुस्तकमा रैथाने जडीबुटीका बारेमा खँदिलो जानकारी भएको बताए। औषधिजन्य जडीबुटीको क्लिनिकल ट्रायल गर्न सके नेपालले ठूलो आर्थिक लाभ लिन सक्ने धारणा उनले राखे। विश्लेषक तिवारीले लोक परम्परा र आफ्नो भोगाइ मिसाएर सरल मीठो भाषाशैलीमा सुन्दर पुस्तक लेखेकामा घिमिरेलाई धन्यवाद दिए। नेपालको जडीबुटीलाई विश्व बजारले महत्वका साथ हेरेको र नेपाललाई खाद्य अनुसन्धानको केन्द्र बनाउनुपर्ने लेखक घिमिरेले बताए। पुस्तक शिखा बुक्सले प्रकाशन गरेको हो।"
"काठमाडौं १६ का वडाध्यक्षको निवासमै पुगे बालेन, फोहोर व्यवस्थापनबारे छलफल","काठमाडौं : काठमाडौं महानगरपालिकाका मेयर बालेन्द्र शाहले १६ नम्बर वडाका अध्यक्ष मुकुन्द रिजालसँग भेट गरेका छन्। मेयर शाहको कदममा सकारात्मक आलोचना तथा फोहोर व्यवस्थापनमा समेत एकल सक्रियता देखाएका रिजाललाई बालेनले शनिबार उनको निवास बालाजु पुगेर भेट गरेका हुन्। वडाध्यक्ष रिजाल सामाजिक सञ्जालमा पनि विभिन्न भिडियोका कारण चर्चामा छन्। उनले महानगरको पहिलो कार्यपालिका बैठकमा मेयर शाहलाई प्रक्रिया सिकेर आउन भनेका थिए। सामाजिक सञ्जालमा चर्चामा रहेका रिजाललाई भेटेर मेयर शाहले आफूले मिलेरै काम गर्न खोजेको सन्देश दिएका छन्। साथ दिन आग्रह गरेका छन्। वडाध्यक्ष रिजालले पनि मेयर शाहलाई स्वागत गर्दै मिलेर काम गर्ने प्रतिबद्धता जनाएका छन्। रिजालकाअनुसार मेयर शाह उनको निवासमा करिब २ घण्टा बसेका थिए। फोहोर व्यवस्थापनलगायत समग्र काठमाडौंको विकास, बजेट योजनाहरुको विषयमा छलफल भएको रिजालले बताए।"
बाबुराम भट्टराईको टिप्पणी : गठबन्धनमा जसपाको अवस्था माझीदाई जस्तो,"काठमाडौं : जनता समाजवादी पार्टी नेपाल संघीय परिषद् अध्यक्ष डा बाबुराम भट्टराईले स्थानीय तहको निर्वाचनमा गठबन्धनमा जसपाको अवस्था माझीदाइजस्तो रहेको टिप्पणी गरेका छन्। शनिबार ट्विटरमा पूर्व प्रधानमन्त्री भट्टराईले गठबन्धनबाट जसपाले सफलता पाउन नसकेको प्रतिक्रिया दिएका हुन्। उनले गठबन्धनबाट माओवादी केन्द्रले धेरै फाइदा लिएको बताए। उनले देशैभर जसपाको अवस्था अरूलाई नदी तार्ने तर आफू चाहिँ वरै बस्ने किसिमको भएको भन्दै असन्तुष्ट व्यक्त गरे। गोरखाको गोरखा नपा र गण्डकी गापा पनि माओवादीले जसपाको सहयोगमा जितेको हो। भट्टराईले लेखेका छन्, देशैभर जसपाको अवस्था चाहिँ माझीदाइको जस्तो रहेको हो अरूलाई नदी तार्ने तर आफू चाहिँ वरै बस्ने ! स्थानीय निर्वाचनमा प्रमुख प्रतिपक्ष दल एमालेविरुद्ध सत्तारुढ पाँच दलबीच गठबन्धन भएको थियो। तर गठबन्धनमा आबद्ध उम्मेदवारले जित्दा भागबण्डामा परेका स्थानीय तहमा जसपाका कतिपय उम्मेदवारले भने पराजय व्यहोरेका थिए।"
नेपालीमा सट्टेबाज फ्याउरी र टाटे माउ स्याल,"काठमाडौं : प्रख्यात चिनियाँ लेखक सान सिछीद्वारा लिखित दुई पुस्तकका नेपाली संस्करण बजारमा आएका छन्। दि ट्रेडर्स फक्सको नेपाली अनुवाद सट्टेबाज फ्याउरी र स्कारफेस दि मदर ज्याकल को नेपाली अनुवाद टाटे माउ स्याल नेपालीमा अनुवाद गरिएको हो। मकालु प्रकाशन गृहले फरन ल्याङ्वेज टिचिङ एन्ड रिसर्च कम्पनीसँगको सहकार्यमा प्रकाशन गरेर बजारमा ल्याएको हो। दि ट्रेडर फक्सलाई रवीन्द्र तिमल्सेना र स्कारफेस दि मदर ज्याकललाई डा विमल सुवेदीले नेपालीमा अनुवाद गरेका हुन्। स्कारफेस दि मदर ज्याकल १३औं चाइना बुक अवार्ड जित्न सफल कृतिसमेत हो। दुवै पुस्तकमा मान्छे, जंगली र घरपालुवा जनावरलाई पात्रका रूपमा प्रस्तुत गरिएको छ। जनावरको बानीव्यहोरा र भावनात्मक बुद्धिमत्ताबारे पर्याप्त जानकारी दिइएको छ। साथै तिनलाई मानिसको बानीव्यहोरासँग तुलना गर्दै नैतिक र पर्यावरणीय सबाललाई उठान गरेकाले कृति पठनीय भएको मकालु प्रकाशनका सञ्चालक वासुदेव ढकालले जानकारी दिए। चीनको संघाई निवासी सिछी बालसाहित्य र जनावरसम्बन्धी कथा तथा उपन्यास लेखनका चिनियाँ सम्राट् मानिन्छन्। उत्कृष्ट बालसाहित्यका लागि चिनियाँ लेखक संघले प्रदान गर्ने राष्ट्रिय पुरस्कारबाट तीन पटक पुरस्कृत हुनुका साथै उनले थुप्रै सम्मान तथा पुरस्कार प्राप्त गरेका छन्। दि ग्लोरियस ड्रिम अफ दि मदर वल्फ, दि सेभेन्थ हन्टिङ डगलगायत उनका अन्य प्रमुख कृति हुन्।"
मोरङमा लडेर उद्योगका मजदुरको मृत्यु,विराटनगर : मोरङको बूढीगंगा गाउँपालिका४ स्थित एउटा उद्योगमा कार्यरत मजदुरको लडेर शुक्रबार राति मृत्यु भएको छ । मैदा र चोकर उत्पादन गर्दै आएको गौमती फुड प्रालि नामक उद्योगमा कार्यरत बूढीगंगा३ का ३० वर्षीय मनोज खवासको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार उद्योगको मेसमा खाना खानलाई जाने क्रममा राति ९ बजेतिर लडेर खवास गम्भीर घाइते भएका थिए । टाउकोमा चोट लागेका उनलाई तत्काल उपचारका लागि बूढीगंगास्थित विराट शिक्षण अस्पताल लगिएको थियो । अस्पताल पुर्याउनसाथ चिकित्सकले मृत घोषित गरेको प्रहरीले जनाएको छ। डीएसपी श्रेष्ठले घटनाका बारेमा अनुसन्धान सुरु गरिएको जानकारी दिए ।
इम्बोस्ड नम्बर प्लेट जडान २ दिनमा बल्ल,"काठमाडौं : छिनछिनमा पर्ने बर्खेझरी। ठेलमठेल लाइन। मोटरसाइकलमा इम्बोस्ड नम्बर प्लेट जडान गर्ने झन्झटिलो प्रक्रियाले हैरान भए यातायात व्यवस्था कार्यालय सतुंगल पुगेका अर्घाखाँचीका मोहन पाण्डे। दुई दिनमा बल्ल काम सके। भन्छन्, बिहानबाट लाइन बस्दा बल्ल बेलुका फर्म दर्ता भयो। पानीमा भिजेर लाइन बस्नुपर्ने। सरकारले ल्याएको नियम हामीजस्ता नागरिकलाई सहज छैन। यातायात कार्यालयमा सेवा होइन सास्ती छ। असारभित्रै बागमती र गण्डकी प्रदेशका सवारीसाधनहरूमा इम्बोस्ड नम्बर प्लेट जडान नगरे कारबाही गरिने सूचना जारी भएपछि अहिले यातायात कार्यालयमा भीड बढेको छ। थोरै समयभित्र नम्बर प्लेट राख्नुपर्ने नियमले सेवाग्राहीलाई हैरानी थपिएको छ। नयाँ स्टिम लिएर आउँछ तर, कार्यान्वयन गर्न नसक्नुको पछाडि सरकार धेरै नै लाचार छ। काठमाडौं उपत्यकाको मोटरसाइकलका लागि एक ठाउँ मात्रै तोकेको छ। यसले त भ्याउँदै भित्र्याउँदैन, सेवा लिन पुगेका मोहन भन्छन्, यसले गर्दा नागरिकले दुःख पाइरहेका छन्। खर्च र समय धेरै लागिरहेको छ। यातायात व्यवस्था कार्यालय सतुंगलमा मोटरसाइकलको मात्रै इम्बोस्ड नम्बर दिने व्यवस्था गरिएको छ। अत्यधिक चापकै कारण एक जना सेवाग्राहीले दुई दिन लगाएर काम सक्नुपर्ने बाध्यता छ। सरकारले पुराना नियम फेर्ने र नयाँ नियम ल्याउँदा पनि व्यवस्थित नगर्दा सेवाग्राहीले दुःख पाएका छन्, ललितपुरका बुद्धिमान शाक्य भन्छन्, नयाँ नियम पनि सेवाग्राहीलाई दुःख दिन मात्रै ल्याए जस्तो लाग्छ। यस्ता नियमले सेवाग्राहीलाई भन्दा बिचौलियालाई फाइदा हुने उनको तर्क छ। बाटोमा नै घेर्छन् बिचौलियाले सतुंगलको यातायात व्यवस्था कार्यालयको गेटमा कार्यालय समयमा पुग्दा सरकारको नियमले सेवाग्राहीलाई भन्दा पनि बिचौलियालाई फाइदा पुगेको प्रष्ट देखिन्थ्यो। झोला बोकेको कोही देखे बिचौलियाले घेर्ने र कामका विषयमा केर्ने काम सुरु हुन्छ। बिहान ११ः३५ मा कार्यालय गेटमा अन्नपूर्णकर्मी पुग्दा सेवाग्राही ठानेर बिचौलियाको घेरामा हामी पनि पयौं। ४५ सयमा हामी इम्बोस्ड नम्बर प्लेट ल्याइदिन्छौं, एक जना बिचौलिया भन्दै थिए, धेरै भीड छ। हामी काम गराइदिन्छौं। मोटरसाइकलमा इम्बोस्ड नम्बर प्लेट जडान गर्न २ हजार ६ सय मात्रै राजस्व तिर्नुपर्छ। साइबरमा अनलाइन फर्म भर्दा तीन सय रुपैयाँ लिइन्छ। प्रायः सबै सेवाग्राही बिचौलियाको चंगुलमा पर्छन्। सेवाग्राहीलाई मन परेन इम्बोस्ड नम्बर प्लेट ललितपुरका बुद्धिमान शाक्य इम्बोस्ड नम्बर प्लेट जडानका लागि मोटरसाइकलसहित बायोमेट्रिक गर्न लाइनमा थिए। तर, उनलाई अंग्रेजी भाषामा लेखिएको इम्बोस्ड नम्बर प्लेट खासै मन परेको थिएन। अंग्रेजी भाषामा लेखिएको नम्बर प्लेट लगाएका सवारी देख्दै आफ्नै देशको जस्तो नलाग्दो रहेछ, उनले भने, हाम्रै नेपाली भाषामा लेखिएको नम्बर प्लेट नै ठीक थियो। अंग्रेजी पढ्न नजान्नेलाई यो काम ? महँगो राजस्व लिएर पनि यो कामले नागरिकको मन नजितेको उनी बताउँछन्। यो नम्बर प्लेट त कच्ची भीरपाखाको बाटोमा गाडी गुडाउँदा सजिलै फुट्ने र हराउने सम्भावना त्यत्तिकै छ, उनले थपे। आधुनिक जमानामा भन्दै सरकारले विभिन्न नियम ल्याए पनि त्यो दिगो र परिपक्व नभएको बताउँछन् उदयपुरका मुकेश उदास। यो नम्बर प्लेटको नाममा सेवाग्राही ठग्ने काम भयो, उनले भने, तर, मलाई त यो नम्बर प्लेट नै मन परेन। सेवा लिन छैन सजिलो यातायात व्यवस्था कार्यालय एकान्तकुना ललितपुरमा भेटिए विकल विष्ट। बुधबार १०ः १३ मा भेटिएका उनी कारको इम्बोस्ड नम्बर प्लेट लिन पुगेका थिए। उनी भन्छन्, प्रक्रिया धेरै झन्झटिलो छ। के हो इम्बोस्ड नम्बर ? यो बारेमा मलाई धेरै थाहा छैन। पछिका लागि राम्रो होला भनेर लिन आएको छु। चोरी हुँदा सवारी खोज्न सजिलो हुन्छ भन्छन्। हामीजस्तो फुर्सद नभएकालाई काम गराउन निकै कठिन छ। ठूला सवारीका लागि फरक ठाउँ र सानाका लागि फरक ठाउँ तोकेपछि झनै समस्या भएको विष्ट बताउँछन्। इम्बोस्ड नम्बर प्लेट नभएका गाडीलाई ट्राफिक कारबाहीले गर्छ भन्ने डरले आतंकित भएर बनाउन आएको हुँ, काठमाडौंका एलन प्रधान भन्छन्, भाडा लगाएको सवारीसधान छ। कारबाहीमा परिएला भन्ने डरले इम्बोस्ड नम्बर प्लेट जडानका लागि एकान्त कुना आएँ। तर, काम गर्न साह्रै समस्या भयो। भक्तपुरका अनिल श्रेष्ठ पनि कारमा इम्बोस्ड नम्बर प्लेटका लागि त्यहाँ पुगेका थिए। बुधबार साढे १० बजे भेटिएका उनलाई पनि यो नम्बर प्लेट बारे खासै थाहा थिएन। खै यो नम्बर प्लेट त लिनै पर्ने होला। विदेशमा पनि यस्तै सिस्टम छ। एउटा ठाउँबाट अर्को ठाउँमा गाडी पुग्दा मेसिनबाट फ्याट्टै थाहा हुन्छ, उनले भने, नेपालमा के सिस्टम हुन्छ थाहा भएन। सरकारी कार्यालयले नयाँ नयाँ सिस्टम ल्याउँछ। तर, त्यसको व्यवस्थित गर्दैन। जनतालाई दुःख मात्रै दिन्छ। सरकारले राजस्व उठाउन अनेक नियम ल्याएर तनाव दिएको उनको बुझाइ छ। काठमाडौंका स्थानीय विजय कार्की भन्छन्, सरकारले इम्बोस्ड नम्बर प्लेटको योजना चारपाँच वर्ष अगाडि नै कार्यान्वयनमा ल्याउने भनेको थियो। तर, अहिलेसम्म झमेला गरिरहेको छ। १६ महिनामा २५ लाख गाडीमा इम्बोस्ड नम्बर लगाउने भन्छन्। यो भनेको दुःख दिने नियतमात्रै हो। नम्बर प्लेटका लागि ४५ मिनेट लाइन लाग्दा पनि उनीभन्दा अगाडि आएका चार जनाको काम भएको थिएन। उनले भने, यो अवस्थाले १६ महिनामा कसरी २५ लाख गाडीमा इम्बोस्ड नम्बर प्लेट पाउनु। कर्मचारीलाई उस्तै हैरान अबको दुई वर्षभित्र सबै सवारीसाधनमा इम्बोस्ड नम्बर लगाइसक्नुपर्ने सरकारको निर्णय रहेको बताउँछन् यातायात व्यवस्था कार्यालय एकान्तकुना ललितपुरका प्रमुख मदनप्रसाद पोखरेल। चाँडो सक्नुपर्ने भएकाले काम गर्न कर्मचारीलाई पनि भ्याइनभ्याइ भएको उनको भनाइ छ। पहिलाको गाडी नम्बर हटाएर इम्बोस्ड नम्बर प्लट लिनुपर्छ, उनले भने, २० दिन पछि अब हामी नयाँ सवारी दर्ता गर्दा नै इम्बोस्ड नम्बर जारी गर्छौं। पुरानाहरूलाई क्रमशः दिँदै जान्छौं। यो कामकै लागि एकान्तकुनामा दिनको झन्डै यहाँ तीन सय सेवाग्राही पुग्ने गरेका छन्। तर, काम भने एक सय जनाको पनि हुँदैन। हामी यहाँबाट जारी गर्छौं। सेवाग्राहीले टेकुस्थित सवारी प्रशिक्षण कार्यालयबाट प्लेट लिनुहुन्छ, प्रमुख पोखरेलले भने। यातायात व्यवस्था कार्यालय सतुंगलका प्रमुख दीपककुमार पोखरेल सेवाग्राही आएको दुई घण्टाभित्र सेवा दिने गरेको दाबी गर्छन््। जनशक्तिले भ्याएसम्म सरकारले दिएको निर्देशनको हामीले पूर्ण पालना गरिरहेका छौं। दैनिक ४५ सयसम्म सेवाग्राही एम्बुस्ड नम्बर प्लेट लिन आउनुहुन्छ, उनले भने, हाम्रो क्षमताले दुईतीन सय मोटरसाइकलमा इम्बोस्ड नम्बर मात्रै जडान गर्न सकिरहेका छौं। बाँकी रहेकाहरूलाई फारम दर्ता गरेर अर्को दिन बोलाएर सेवा दिने गरेको उनले बताए। एकान्तकुनाका प्रमुख पोखरेलले इम्बोस्ड नम्बर प्लेट नागरिकले मन नपाएको आपूले पाएको बताए। जनताले मन पाएका छैनन्। जबर्जस्ती लादेको आभास गरिराखेका छन्, उनले भने, पहिलाको नम्बर प्लेट जस्तो त अहिलेको इम्बोस्ड नम्बर प्लेट दिगो छैन। त्यो त हामीले स्वीकार्नै पर्छ। उनका अनुसार ६ हजार सवारीसाधनमा एम्बुस्ड नम्बर प्लेट जडान भएपछि यसको विरुद्धमा अदालतमा मुद्दा परेर काम रोकिएको थियो। अदालतको आदेश आएपछि फेरि इम्बोस्ड नम्बर जडान थालिएको हो। कोरोना महामारीले गर्दा पनि ढिलाइ भएको प्रमुख पोखरेल बताउँछन्। पाँच वर्षमा २५ लाख सवारीसाधनमा इम्बोस्ड नम्बर जडान गर्नु पर्ने यातायात विभागले ठेकेदार कम्पनीसँग सम्झौता गरेको थियो। यसरी सुरु भयो नेपालमा इम्बोस्डको चलन यातायात व्यवस्था विभागका सूचना अधिकारी ईश्वरीदत्त पनेरुका अनुसार नेपालमा २०७२ सालको बजेटमा पहिलो पटक यो विषयले प्रवेश पाएको थियो। त्यसपछि यसका लागि आवश्यक प्रक्रिया पूरा गरी २०७३ जेठ १९ गते विभाग र डेकाटुरटाइगर आईटी (बंगलादेश संयुक्त राज्य अमेरिका जेभी) बीच इम्बोस्ड प्लेट उत्पादन तथा सवारीसाधनमा जडानसम्मका सबै काम गर्ने सम्झौता भएको थियो। पाँच वर्षभित्रमा २५ लाख सवारीमा इम्बोस्ड प्लेट जडान गर्ने दुईपक्षीय सम्झौता भएको थियो। काम सम्पन्न भएपछि सम्बन्धित सबै संरचना नेपाल सरकारलाई हस्तान्तरण गर्ने र ठेकेदार कम्पनीलाई इम्बोस्ट नम्बर प्लेट संख्याका आधार भुक्तानी दिने सम्झौता थियो। जडानका लागि आवश्यक पूर्वाधार तयार नगरी कार्यान्वयनमा ल्याइएको भन्ने भनाइमा सत्य नरहेको सूचना अधिकारी पनेरुले बताए। हालसम्म २५ हजार सवारीसाधनमा मात्रै इम्बोस्ड नम्बर जडान भएको यातायात विभागले जनाएको छ। इम्बोस्ड नम्बर प्लेट जडानका लागि गर्नु पर्ने आवश्यक मात्रामा प्लेट उत्पादनको कार्य भएको छ। अहिले पनि हामीसँग २ लाख ५० हजार प्लेट उत्पादन भएर स्टोरमा छ। जडानका लागि आवेदन प्रणाली र यसको पर्सनलाइजेसनको प्रणाली तयार भएको छ। फिटिंग गर्ने जनशक्ति पनि छ, पनेरुले भने। विभागले प्लेट दुवानीका लागि हुलाकसँग सम्झौता गरेको छ। उपत्यकाको पाँच स्थानमा र देशको अन्य पाँच गरी १० स्थानमा रीएफआईडी गेट निर्माण हुन्छ। यो गेटले इम्बोस्ड नम्बर प्लेटको उपयोगिता बढाउँछ। त्यो गेटले यस्ता नम्बर प्लेट जोडेको हरेक सवारीको तथ्यांक राख्छ, सूचना अधिकारी पनेरु भन्छन्। सबै सवारीसाधनहरूमा इम्बोस्ड नम्बर प्लेट जडान अनिवार्य गर्नका लागि २०७८ कात्तिक २२ गते नेपाल राजपत्रमा सूचना प्रकाशित गरिएको थियो। यातायात विभागबाट बागमती प्रदेशको एकान्तकुना, ललितपुर तथा गुर्जुधारा काठमाडौं र गण्डकी प्रदेशको पोखराको कास्कीमा रहेको यातायात कार्यालयहरूमा आवश्यक पूर्वाधार जडान गरिएको छ। ती कार्यालयहरूमा दर्ता भएका सवारीहरूलाई इम्बोस्ड नम्बर प्लेट जडान गर्न सूचनामा भनिएको थियो। तर, संघीय कानुनबमोजिमको व्यवस्था तथा निर्णयअनुसार कार्यान्वयन नभएपछि विभागले जेठ २० गते साउन १ गतेदेखि इम्बोस्ड नम्बल प्लेट जडान भएको वा नभएको बारे ट्राफिक प्रहरीबाट अनुगमन गरिने उल्लेख थियो। प्लेट नलगाएको पाइए कारबाही गर्ने विभागले सूचना नै निकालेको छ। तर, आवश्यक पूर्वाधार र उपकरण बिना चाँडै जडान गर्न दबाब आएपछि त्यसको नागरिकले विरोध गरिरहेका छन्। के हो इम्बोस्ड नम्बर प्लेट ? इम्बोस्ड नम्बर प्लेट सवारीसाधनमा जडान हुने प्रविधियुक्त नम्बर प्लेट हो। अधिकांश विकसित देश तथा धेरै विकासोन्मुख देशहरूमा यो प्रविधियुक्त सवारी नम्बर प्लेट प्रयोगमा आएको छ। सरकारले उपलब्ध गराउने यो नम्बर प्लेट मेसिन इम्बोस्ड हुने हुँदा अंक र अक्षर मेसिनबाट छापिएको हुन्छ। अर्थात् विगतमा जस्तो हातले नम्बर प्लेट कोरिएको हुँदैन। विभागका अनुसार एक पटक सवारीसाधनमा नम्बर प्लेट जडान गरिएपछि त्यो निकाल्न मिल्दैन। कि त्यसलाई ड्यामेज गरेर फाल्नुपर्छ नत्र त्यो निकालेर अर्को हाल्न सम्भव नहुने विभागका अधिकारी बताउँछन्। यसको सबैभन्दा ठूलो फाइदा भनेको गाडी चोरी हुने सम्भावना घट्ने हो। र गलत नम्बर प्लेट प्रयोग गर्न नमिल्ने पनि हो। दुईपांग्रे सवारीमा जडान गरिएको इम्बोस्ड नम्बर प्लेटमा आरएफआईडी स्टिकर टाँसिएको हुन्छ। चारपांग्रे सवारीमा भने त्यो स्टिकर अगाडिको सिसामा टाँसिएको हुन्छ। आरएफआईडी गेट (प्रवेशद्वार)मा इम्बोस्ड नम्बर प्लेट जडान भएका गाडी प्रवेश गरे त्यसको सूचना केन्द्रीय सर्भरमा आफैं जान्छ। इम्बोस्ड नम्बर प्लेटमा कस्को स्वार्थ लुकेको छ ? अंग्रेजी इम्बोस्ड नम्बर प्लेट राख्ने कार्य तत्काल रोक्न सर्वोच्चको आदेश इम्बोस्ड नम्बर जडान अवरोध सरकारलाई गगन थापाले भने, इम्बोस्ड नम्बरको नाममा नागरिक तर्साउने काम बन्द गर इम्बोस्ड नम्बर प्लेटको अस्वभाविक मूल्यविरुद्ध युवा संघले नयाँ बानेश्वरमा प्रदर्शन गर्दै साउन १ देखि सबै सवारीमा इम्बोस्ड नम्बर प्लेट अनिवार्य होइन इम्बोस्ड नम्बर प्लेटमा भएको अनियमितताको छानबिनको माग गर्दै अख्तियारमा उजुरी"
निर्विकल्पले दिएको विकल्प,"सनातन हिन्दू धर्म के हो ? यही प्रश्नको खोजको उपज हो, निर्विकल्प। यस किताबका लेखक सिद्धराज पन्तले सनातन हिन्दू धर्मको विभिन्न आयामलाई अनुसन्धान गरेर तिनको वैज्ञानिक, ऐतिहासिक र वर्तमान अवस्थाको पटाक्षेप गरेका छन्। उनले भूमिकामै लेखेका छन्, आफू नमरी स्वर्ग देखिँदैन भन्ने उखानजस्तै सनातन हिन्दूधर्मको बारेमा बुझ्ने प्रयत्नस्वरूप विगत चार वर्षयता स्वध्ययनको प्रयास गरें। अव्यवस्थित भए पनि प्रविधिको सुलभताले स्वध्ययनको गति बढ्दै गयो। सैद्धान्तिक, वैज्ञानिक र व्यावहारिक पक्ष खोज्दै, सिक्दै र बुझ्दै जाँदा नेतिनेति अर्थात्, यो होइन, यो पनि होइन भन्दै नयाँ गृह्यर्थ बुझ्न थालियो। एकपछि अर्को प्रश्नको तर्क खुल्दै गयो। पन्तले अध्ययनका दौरान सनातन वाङ्मय, भौतिक विज्ञान र आध्यात्मिक विज्ञानको अनुपम मेल भएको दर्शन, रामायण, महाभारतका प्रमाणका तथ्य, वेदको हजारौं वर्ष पुरानो प्रमाणिकता दर्शाउने एस्ट्रोनोमी, गणितका सिद्धान्तहरू, आर्किटेक्चर, इन्जिनियरिङका डिजाइन, निर्माणका सिद्धान्त, अद्वितीय कलाकृति दर्शाउने अद्भुत मन्दिरसम्बन्धी विज्ञानलगायत विषयवस्तुको दार्शनिक, वैज्ञानिक र व्यावहारिक उपयोगिताको भण्डार सनातन भन्ने थाहा पाए। तर यति उन्नत सभ्यताप्रति द्वेषभाव किन ? यही प्रश्नले उनको नीद हरायो। उनी फेरि इतिहासतिर फर्किए। दुई हजार वर्षको बाह्य धार्मिकहरूको आक्रमण र षड्यन्त्रको प्रमाणिक इतिहास तथा हिन्दूधर्मको विरोधमा गरिने कुतर्कहरूको नियोजित वास्तविकता उनले बुझ्दै गए। षड्यन्त्रका दस्तावेजहरूको अध्ययनबाट गरिएको प्रस्तुति र प्रकाशित कृतिहरूको अध्ययनबाट उनले सनातनको मर्म बुझे। सुरुमा सनातनको वैज्ञानिकता पुष्टि गर्ने केही सन्दर्भ समेटेर एउटा ब्लग लेख्ने उद्देश्यबाट सुरु गरिएको प्रयास अन्ततः यो पुस्तकको रूपमा परिणत भयो, निर्विकल्पबारे उनी लेख्छन्। पुस्तकले पाठकलाई सनातन वाङ्मयको परिचय, हजारौं वर्षपहिले सनातनी ऋषिहरूले पत्ता लगाएर लिपिबद्ध गरेका केही प्रतिनिधिमूलक वैज्ञानिक वर्णाश्रमको अद्वितीय सिद्धान्त र सनातनमा भएका बाह्य आक्रमण र वर्तमान पुनर्जागगरणबारे तथ्यसत्य प्रस्तुत गरेको लेखकको दाबी छ। सनातन हिन्दूधर्मबारे किन बुझ्न जरुरी छ ? किताबमा भनिएको छ, एकथरी मानिसले केवल श्रद्धासाथ जीवन बिताउँछन् र तिनमा कहिल्यै यो हो वा होइन भन्ने द्विविधा हुँदैन। न तिनले कहिल्यै अरूलाई प्रभावमा ल्याउन चाहन्छन्। तर, अर्काथरी सनातनी हिन्दू छन्। जुन बहुसंख्यक छन्, आधुनिक र सुकिलामुकिला पनि छन्। जसलाई सनातनको विषयबारे एक शब्द पनि नपढेरै, नबुझेरै र सामान्य सांस्कारिक व्यवहार नगरेरै पनि यो सबै सभ्यताको मुख्य रचनाकार नै आफैं हो जस्तोगरी सबै कुरो जानेबुझेझैं निर्धक्क भएर जुनसुकै बेला, परिस्थितिमा वा यस विषयमा निर्वाध धारणा राख्ने छुट छ। मानिसले जीवनचर्या बिताउँदै गर्दा सनातन हिन्दूधर्मका धेरै आयाम पूरा गरे पनि त्यसको अर्थ अझै नबुझेको लेखको बुझाइ छ। यसो हुनुमा लेखक शिक्षा पद्धतिलाई पनि दोषी ठान्छन्। उनी लेख्छन्, जीवनकै अत्यन्त महत्त्वपूर्ण संस्कार विवाहको यज्ञमा पनि पण्डितले के पढ्दैछन् र किन पढ्दै छन् ? त्यो संस्कार मेरा लागि थियो वा कसैका लागि ? भन्नेसम्म पनि केलाउने प्रयास गरिएन। लेखकले यसलाई हिन्दू समाजको याथार्थ भएको बताउँछन्। पुस्तकले शास्त्रहरू र परम्पराको बहुपक्षीय ज्ञान दिन्छ। पुस्तकमा चार खण्डमा व्याख्या गरिएको छ। नचिनेको मणि नाम दिइएको मूल शीर्षकमा बसुधैव कुटुम्बकम्, वैदिक वाङ्मय, पुराण, इतिहास र दर्शनदेखि पुरुषार्थका विषयवस्तु समेटिएका छन्। धर्म विज्ञानतर्फ लेखकले सम्यक कृतं संस्कृतम्, भगवानै भगवान्, नैष्कमर्य कर्मयोग अब्राहमिक रिलिजनदेखि धर्मनिरपेक्षताको श्राप र शास्त्रको प्रमाणिकताबारे व्याख्या गरिएको छ। वर्णाश्रम धर्मअन्तर्गत आश्रम, वर्ण विभाग, छात्रवाद, वैश्यवाद, शूद्रवाद, जातजाति र छुवाछूतबारे लेखिएको छ।"
मनसुन प्रणाली चार प्रदेशमा प्रवेश,"काठमाडौं : यस वर्षको मनसुन प्रणाली चार प्रदेशमा प्रवेश गरेको छ । जल तथा मौसम विज्ञान विभागका अनुसार प्रदेश नं एक, मधेस प्रदेश, बाग्मती र गण्डकी प्रदेशमा मनसुन प्रणाली प्रवेश गरेको हो । देशका बाँकी भूभागमा केही दिन पछि मनसुन प्रणाली प्रवेश हुने अनुमान गरिएको छ । यस वर्षको मनसुन सरदर मितिभन्दा अगाडि नै नेपालको पूर्वी भूभागमा प्रवेश गरेको थियो । नेपालमा मनसुन भित्रिने सरदर मिति जुन १३ हो । देशको पूर्वी भेगबाट मनसुन प्रवेश गरी क्रमशः पश्चिमतर्फ विस्तार हुन्छ । जुनदेखि सेप्टेम्बरसम्म चार महिनाको अवधिलाई दक्षिण एशियाली क्षेत्रमा मनसुनको अवधि भनिन्छ । दिउँसो प्रदेश १, मधेस प्रदेश, बाग्मती र गण्डकी प्रदेशलगायत देशका पहाडी भूभागमा आंशिकदेखि सामान्य बदली रही अन्य प्रदेशमा आंशिक बदलीदेखि सामान्यतया मौसम सफा रहनेछ । प्रदेश १, मधेस प्रदेश, बाग्मती र गण्डकी प्रदेशका थोरै स्थानमा मेघ गर्जनचट्याङसहित हल्कादेखि मध्यम वर्षा तथा अन्य प्रदेशका पहाडी भूभागका एक दुई स्थानमा मेघ गर्जनचट्याङसहित हल्का वर्षाको सम्भावना रहेको बताइएको छ । रासस"
जाव जाव रे दोलाहार ! तुम्ही रन बन जितिए बसेन,"जग्गेमा गाइने गीतहरू छोरीचेलीलाई बडो मायास्नेहका साथ हुर्काइएको केटापक्ष सामुन्ने गीतका माध्यमबाट निवेदन गरिन्छ। नव दम्पतीको सुखद दाम्पत्य जीवनको कामनाका साथै कारुणिक र मांगालिक गीत गाइन्छ। उमेरका आधारमा केवरत जातिका लोकगीतहरूलाई बालबालिकाका लोकगीत, किशोरकिशोरीका लोकगीत, तरुणतरुणी तथा प्रौढका लोकगीत भनी वर्गीकरण एवं अध्ययन गरिएको छ। यस जातिमा ८९ वर्षदेखि १११२ वर्षसम्मको उमेर समूहका केटाकेटीलाई बाल वयमा राखिन्छ। केवरत केटाकेटीहरू अन्य अरू जातजातिका केटाकेटीझैं घरआँगन, खलिहान, करेसाबारी, उद्यान आदिमा उफ्रँदै, रमाउँदै गीत गाउँदै रमाउँछन्। उनीहरू आफ्ना केवरत मातृभाषी गीतमा रमाउँदै खुसी हुन्छन्। पेन्हा मरौनि पेन्हा देऊ, इरकि बिरकि दाँत किरिङ, ठुम्मा ठुम्मा भाक्रीको डुम्मा, चन्द्रमा रे चन्द्रमा, जूनकीरी ए जूनकीरी, सर्प घस्रियो विस्तारै विस्तारै, यति थोरै पानी, आऊ चन्द्रमा आऊ आऊ, आऊ कुकुर आऊ आऊ, एकजनाको टाउकोमा पुतली छ, हगुवा हागी पदुवा पादी, नाङ्गो केटाकेटीजस्ता लोकगीतलाई बालवयका गीतमा राखिन्छन्। यी लोकगीतले केवरत बालबालिकालाई मनोरञ्जन प्रदान गर्नुका साथसाथै शारीरिक, मानसिक तथा संवेगात्मक विकासमा समेत ठूलो मद्दत पुर्याउँछ। केवरत बाल लोकगीतमा माटो, पानी, सर्प, भ्यागुतो, जून, जूनकीरी, चन्द्रमा, दूध, जामुनो, धान, ढिकी, चिउरा, आगो, बेल, गोरु, कुकुर, नाक, कान आदि शारीरिक अंग उपांग, प्राकृतिक विषयवस्तु, पशुपक्षी, बोटबिरुवा, सरिसृप शब्दहरू प्रयोग गरिएको पाइन्छ। वयगत आधारमा गाइने गीत रागात्मकता एवं लयात्मकताले भरिएका यी बालखेलगीत केवरत केटाकेटी प्रायःजसो सामूहिक रूपमा गायन गर्छन्। केवरत बालबालिका आफूसँग दिदी तथा दाइहरू खेल्न आएको मन पराउँदैनन्। खेल्न आए तिनीहरू बाबुआमालाई गुनासो गर्छन्। केटाकेटीहरू स्वच्छन्द रूपमा आफ्ना बालसखा एवं दौतरीसँग खेल्न पराउने मनोवैज्ञानिक पक्षलाई यसले उजागर गर्दछ। केवरत बालवयका लोकगीतलाई केवरत बालगीत, केवरत बालखेलगीत पनि भन्न सकिन्छ। यस्ता शब्दहरूको प्रयोगले केटाकेटीलाई मनोरञ्जन प्रदान गर्नुका साथै व्यावहारिक ज्ञानसमेत दिने गर्छ। मातृभाषामा गीत गाएर खेल्न पाउँदा तिनीहरूका मानसिक क्रियाशीलतामा विकास हुन्छ। केवरत किशोरकिशोरीले फरक लोकगीत गाउने परम्परा छ। केवरत किशोरकिशोरीका लोकगीतअन्तर्गत चैत्रमसान्तदेखि नयाँ वर्षको संक्रान्तिका दिनसम्म मनाइने घाँट पावनका गीत पर्छन्। यो पर्व खास गरिकन किशोरीहरूले मनाउने गर्छन्। घरपरिवारमा चर्मरोग नलागोस्, घरपरिवारमा अमनचयन तथा समृद्धि कायम होस् भन्ने कामनाका साथ यो पर्व मनाइन्छ। यस पर्वमा नदी, तलाउको तटमा फूल टिप्न जाँदा यो गीत सामूहिक तवरले गाइने परम्परागत चलन छ। केवरत किशोरीहरू पंक्तिबद्ध भएर घाँट पावनको गीत गाउँछन्। केवरत युवाहरू फागु पूर्णिमाका अवसरमा मनाइने होली पर्वका गीत एकल वा सामूहिक रूपमा गाउँछन्। यसअन्तर्गत वसन्त ऋतुको आगमन र हिउँदे बाली घर भित्र्याइसकेको खुसीयालीमा मनोरञ्जक गीत गाउँछन्। खीर, पुवा खाँदै ढोलक, खोल, करताल त कतै खाली टिन बजाउँदै होलीका गीत गाउने चलन छ। केवरत युवतीहरू सामूहिक रूपमा विवाह संस्कारका गीत गाउँछन्। तिनीहरू पार्विक गीतसमेत गाउने चलन अद्यापि छ। पार्विक र विवाहगीत कुनै पनि जाति एवं समुदायमा मौखिक तवरले गाइँदै आएको रागात्मक गीत नै लोकगीत हो। लोकसाहित्यका विभिन्न विधामध्ये लोकगीत सर्वप्राचीन विधा हो। यसको रचनाकार अज्ञात हुन्छ। लोकगीत श्रुतिमाधुर्य हुनुका साथै सन्देशमूलक पनि हुन्छ। लोकगीत मांगलिक कार्यदेखि विभिन्न अवसरमा गाइने प्रचलन छ। लोकगीतले सम्बन्धित जातजाति एवं जनजातिका हर्ष, विस्मात, राग, प्रेम, प्रहसन, हाँसो ठट्टा, भलाकुसारीजस्ता लोकधुकधुकीलाई बोकेको हुन्छ। केवरत जातिमा विभिन्न अवसरमा गाइने पारम्परिक गीत नै केवरत लोकगीत हुन्। यसमा केवरत जातिका विभिन्न सन्दर्भमा गाइने लोकगीतको सैद्धान्तिक आधारमा वर्गीकरण र विश्लेषण गरिएको छ। केवरत जातिमा वयगत गीत, संस्कार गीत र पार्विक गीतहरू विद्यमान छन्। वयगत गीतअन्तर्गत बालखेलगीत पर्छन्। संस्कारअन्तर्गत विवाहगीत गाइने प्रचलन छ। पार्विक गीतअन्तर्गत डाली पावन, हुक्का पावन, होली पावन र घाँट पावनका सन्दर्भमा गाइने गीतहरू पर्छन्। संस्कार गीतमा युवा पुस्ता केवरत युवकयुवतीले संस्कार गीतअन्तर्गत विवाह गीत गाउँदछन्। केवरत जातिमा विवाह सुरुआत हुनु पूर्वदेखि नै गीत गाइन्छ। विशेषगरी बेहुला र बेहुली पट्टिमा कसई (लाम्चो पात हुने एक प्रकारको वनस्पति) खन्ने बेलादेखि नै वैवाहिक गीत गाइन्छ। यस जातिमा सबैभन्दा बढी विवाह संस्कारमा गाइने लोकगीत छन्। वैवाहिक कार्यक्रम सुरुआत भएपछि सोजुम पानफेरिका दिनदेखि जन्ती जाने र जन्ती फर्किने दिनसम्म विवाह गीत गाइन्छ। सोजुम पानफेरिका दिन बेहुलापट्टि र बेहुलीपट्टिमा बेलुकीपख केवरत जातीय संस्कार गीत गाइन्छ। यस जातिमा स्थानीय लोकदेवी देवताको पूजाआजा गर्दाखेरि थानी नजिकै गएर मांगलिक गीत गाउने गरिन्छ। केवरत जातिमा आँगनको पूर्वोत्तर कुनामा स्थापना गरिएका कुल लोक देवीदेवता ठाकुर र ब्रह्माणीको पूजाआजा गरिन्छ। यस जातिमा वैवाहिक कार्यक्रमको सन्दर्भमा गाउँघर नजिकै स्थापना गरिएका लोकदेवी देवताहरू गैय्याँ महाराज, काजलमाजल, मसान, बधुवाल आदिको लौकिक तवरले गीत गाउँदै पूजाआजा गर्ने चलन छ। केवरत जातिको विवाहका सन्दर्भमा वरका विवाहित दिदीबहिनी तथा अविवाहित दिदीबहिनीहरू वरलाई बीचमा राखेर स्थानीय देवीदेवताका थानमा गई सामूहिक रूपमा गीत गाउँदै पूजा गर्ने परम्परा छ। देवीथानमा दाम्पत्य जीवनको कामना देवीदेवताको थानमा पूजाआजा गर्दै सामूहिक गीत गाउनुको तात्पर्य सफल दाम्पत्य जीवनको कामना र परिवारमा वंश वृद्धिको कामना रहेको प्रस्ट हुन्छ। देवीदेवताका थानीमा गाइने गीतका माध्यमबाट देवीदेवतालाई खुसी तुल्याउन खोजिनुका साथै मनोवाञ्छित फल प्राप्तिको कामनासमेत गरिन्छ। पानफेरिका सन्दर्भमा गाइने गीतमा स्थानीय दहर पथै (कमल फूलको पात), केराको पात, जलपान (भुजामुर्ही), करुतेल, घुम्नी (चनाको तरकारी), दही, चिउरा, सक्खर आदि शब्द प्रयोग गरिन्छन्। केटापट्टिबाट आएका पानफेरिवालाहरूलाई कन्यापट्टिका डालीधोरीहरूले अश्लील तथा लाजभाँडका शब्द प्रयोग गरी गीत गाउँछन्। त्यतिबेला पानफेरिबालाहरूले समेत हाँसो, ठट्टा गरी रमाइलो गर्ने परम्परागत चलन छ। यस्तो गीत गाउँदाखेरि कोही पनि रिसाउँदैन। बरु आनन्दको अनुभूति गर्छन्। स्थानीय देवीदेवताका थानीमा गीत गाउँदै पूजाआजा गरिसकेपछि वरलाई आँगनमा लगिन्छ। त्यहाँ आँगनको मध्यभागमा वरलाई बस्न लगाइन्छ। मांगलिक गीतमा वर डालीधोरीहरू विभिन्न मांगलिक गीत गाइने चलन रहेको छ। मांगलिक गीतमा वरका आमा, बाबुले दुःख गरेर हुर्काएका विभिन्न प्रसंगहरूबारे गायन गरिन्छ। विवाहपश्चात् आमाबाबुलाई बिर्सन नहुने सन्देशसमेत दिइन्छ। वरले आफूलाई हुर्काउन सहयोग गरेका काका, काकी, बडीआमा, बडाबा, मामा माइजू, फुपू फुपाजु, सानीआमा, सानोबुबाका गुणलाई बिर्सेर कृतघ्न हुन नहुने सन्देश दिने गरिन्छ। जन्ती जानुपूर्व डालीधोरीहरू वरलाई साथमा राखेर पानीको पूजा (इनारट्युबवेल)को पूजाआजा गर्छन्। केवरत जातिका पार्विक गीतअन्तर्गत डाली पावनका गीत, हुक्काहुक्कीका गीत, होली पर्वका गीत र घाँट पावनका गीत पर्छन्। डाली पावनमा नव दम्पतीका लागि सर्वगुण सम्पन्न सन्तानको कामना गरेर गीत गाइन्छ। पानीका साथै घरनजिकैको खलिहानमा रोपिएको आँपको रुखको परम्परित तवरले गीत गाउँदै पुज्ने चलन छ। पानीको पूजा गर्नु भनेको प्रकृतिप्रतिको कृतज्ञताज्ञापनका साथै गतिशील दाम्पत्य जीवनको कामना पनि हो। त्यसैगरी रुखको पूजा गर्नु भनेको प्रकृतिप्रतिको कृतज्ञताका साथै समृद्ध दाम्पत्य जीवनको कामना निहित रहेको हुन्छ। केवरत जातीय गीतका सन्दर्भमा स्थानीय वनस्पतिहरू भाँट, सहरा, जामुनो आदिका प्रसंग पनि जोडिएका हुन्छन्। व्यावहारिक जीवनमा प्रयुक्त वनस्पतिप्रति गीत गाइँदै कृतज्ञताज्ञापन गरिन्छ। बेहुला ! युद्ध जितेर आऊ जन्ती जाँदाखेरि वर पक्षका डालीधोरी (बिद गर्न निम्त्याइएका बेहुलाबेहुलीका विवाहित दिदीबहिनी)हरूले वर, वरका बुबा, काका, ठूलोबुबाका साथै जन्तहरूको पराक्रमको प्रशंसा गर्दै गीत गाउँछन्। यतिबेला गाइने गीतमा वर पक्षको शूरता, वीरताको बखान गरिनुका साथै वधू पक्षको अभिभावक निम्छरा भएको गीतका माध्यमबाट अभिव्यक्त गर्छन्। जन्ती पठाइने बेला वधूको तुलना गर्दै वरको राम्रा पक्षहरू केलाइँदै निकै प्रशंसा गरिन्छ। जन्ती प्रस्थान गर्ने बेला गाइने गीतमा जन्ती जानुलाई युद्ध गर्न जान लागेको भनिन्छ। वरले जसरी भए पनि वधू भित्र्याउनु पर्छ भनेर वरको मनोबल बृद्धि गरेर गीत गाइने चलन छ, डालीधोरीले वरको पुरुषार्थको प्रशंसा गर्दै गाइने गीतको एक पंक्ति यस प्रकार छ, जाव जाव जाव रे दोलाहार, दोलाहार ! तुम्ही रन बन जितिए बसेन जाऊ जाऊ जाऊ बेहुला, बेहुला ! तिमी युद्ध जितेर आउनू)। गीतको यस पंक्तिले हाम्रो समाजको पितृसत्तात्मक पुरुषप्रधान सोचलाई उजागर गरेको देखिन्छ। यतिबेला गाइने गीतमा केटीपट्टिका अभिभावकहरूलाई होच्याएर गीत गाइएको हुन्छ। हाम्रो नेपाली समाजमा केटा पक्षलाई महान् देख्ने र केटी पक्षलाई तुलनात्मक रूपमा निम्छरो मानिने प्रवृत्ति केवरत लोकगीतमा पनि पाइन्छ। यसले हाम्रो समाजको मनोविज्ञानलाई चिनाउने काम गर्दछ। जग्गेमा आँसु रसाउने गीत जग्गेमा बस्दा छोरीचेलीलाई बडो कष्टले हुर्काएको वेदनाका गीत गाइने चलन रहेको छ। छोरीचेलीलाई कन्यादान गर्दाखेरि गाइने गीत कारुणिकताले भरिपूर्ण हुन्छन्। त्यतिबेला गाइने गीत सुनेर त्यहाँ उपस्थित जो कोही द्रविभूत हुन्छ र आँखाबाट आँसु रसाउन खोज्छ। ती गीत एकदमै मर्मस्पर्शी र मार्मिक हुन्छन्। कन्यादानको लगत्तै गरिने सिन्दुर दानमा आफ्नी चेलीलाई वरभन्दा बाठी रहेको भावको गीत गाइन्छ। कमजोर मनोबल भएका श्रोताहरू त्यस्ता गीत सुन्न नसकेर बाहिर गएर बस्छन्। वरकी ठूलीआमा, कान्छ्यामालाई गालीगलौजका शब्दावली प्रयुक्त गीत गाइन्छ। यस्ता गीतका भावले छोरीचेली माइतीबाट विच्छेद हुनुको पीडालाई इंगित गर्दछ। जग्गेमा गाइने गीतहरू छोरीचेलीलाई बडो मायास्नेहका साथ हुर्काइएको केटापक्ष सामुन्ने गीतका माध्यमबाट निवेदन गरिन्छ। छोरीचेलीलाई कुनै किसिमको दुःख, कष्ट नदिइयोस् भन्ने बिन्ती भाव पनि अभिव्यक्त हुन्छ। नव दम्पतीको सुखद दाम्पत्य जीवनको कामनाका साथै कारुणिक र मांगालिक गीत गाइन्छ। छोरीचेलीलाई बिहे गरेर पठाउँदा घरआँगन रित्तो हुने भावका गीत पनि गाइन्छ। पार्विक गीतमा मनोरञ्जन केवरत जातिका पार्विक गीतअन्तर्गत डाली पावनका गीत, हुक्काहुक्कीका गीत, होली पर्वका गीत र घाँट पावनका गीत पर्छन्। जितिया पर्वलाई केवरतहरू डाली पावन भन्छन्। यस जातिमा डाली पावनमा नव दम्पतीका लागि सर्वगुण सम्पन्न सन्तानको कामना गरेर गीत गाइन्छ। हुक्काहुक्की गीतमा धानबाली सप्रियोस् भन्ने कामना गर्दै धानखेतको ईशान कुनामा गीत गाइने चलन रहेको छ। उक्त गीत यसप्रकार रहेको छ, खाँटनाम्ह खाँटनाम्ह सेर्हो सेर्हो, लोकेर धानला आउल बाउल हम्सार धानला धर्मेर चाउल (अग्ला होचा अग्ला होचा धानका बिटा बराबर होओस्, अरूका धान जिङ्रिङ्ग परेका हाम्रा धानका बिटा सर्लक्क परेका) एक्लै अथवा सामूहिक रूपमा गीत गाइन्छ। यसमा धर्ती र अन्नबालीप्रति गीत गाएर कृतज्ञता ज्ञापन गरिने चलन छ। होली पावनमा र घाँट पावनमा समेत सामूहिक गीत गाएर मनोरञ्जन गर्ने परम्परा छ। केवरत लोकगीतमा लोकबोली केवरत लोकगीतमा ग्राम्यका लोकबोलीको यथोचित प्रयोग गरिएको पाइन्छ। यस जातिका गीतमास्थानीय बोटबिरुवा, जडीबुटी, रुख, फलफूल, स्थानीय ठाउँहरू, नदीनाला, तालतलैया, पोखरी, दह आदिको प्रयोग गरिएको पाइन्छ। नदीनालाका सन्दर्भमा स्थानीय चन्ननखार्ही, तेलियामुनी, बक्राहा नदी, रतुवा नदी, धाध्री आदिको यथोचित अत्युक्ति नहोला। लोकगीतमा केवरत लोकदेवीदेवताहरू जस्तै गै्याँ महाराज, काजलमाजल, मसान, बधुवाल आदिको प्रयोग गरिएका छन्। केवरतहरूको छिमेकी मुलुक भारतका केवरतहरूसँग वैवाहिक सम्बन्ध हुने भएकाले भारतका बेनुगढ, मगलान (मुग्लान), कुर्हेला, बहादुरगन्ज आदि स्थान पनि प्रयोग भएका पाइन्छन्। भारतका पूर्णियाँ, फारबिसगञ्ज, सीमावर्ती भारतीय साना बजारहरू जोगबनी, सिक्टि, कुआरीजस्ता स्थानका नामसमेत प्रयोग भएका छन्। नेपालका जस्तै सुनवर्षी, डाइनियाँ, दहमना हाट, दमना हाट, खिखिरडाङी हाट, बेलडाङी हाट, गोविन्दपुर, दर्वेसा, रंगेली, विराटनगरजस्ता स्थानीय ठाउँको प्रयोग गरिएको भेटिन्छ। केवरत जातिमा हुक्काहुक्की गीत र होली गीत मात्र युवा तथा प्रौढ पुरुषहरूले गाउने गर्छन्। बालबालिकाका गीतबाहेक संस्कार तथा घाँट पावन र डाली पावनमा महिलाहरूले नै गीत गाइने चलन छ। रस प्रयोगका हिसाबले केवरत गीतमा वीर, शृंगार, करुण, हास्य रसको प्रयोग गरिएको पाइन्छ। स्थायी, अन्तरा र थेगो प्रयोगका हिसाबले केवरत लोकगीतहरू राम्ररी मिलेका छन्। केवरत लोकतत्त्वको संवाहक स्थायी, अन्तरा र थेगोको समुचित उपयोगले केवरत लोकगीतमा श्रुति मधुरता थपेको पाइन्छ। यस जातिका लोकगीतमा कथन पद्धतिको प्रयोग पाइन्छ। यी गीतहरू वर्णनात्मक, आख्यानात्मक, दृश्यात्मक र संवादात्मक ढाँचामा रचिएका छन्। गति र यतिको समुचित उपयोग गरिएको छ। गति र यतिको समुचित उपयोगले लयात्मकतालाई अझ बढाएको देखिन्छ। केवरत लोकगीतमा जातीय क्रियाकलाप, मूल्यमान्यता, लोकविश्वास, लोकव्यवहार, चालचलन, प्रथा, प्रणाली, रैथाने बोलीचाली, लोकज्ञान, लोकवेशभूषा, वस्त्राभूषण, शस्त्रादिजस्ता लोकगीतको उद्बोधन पाइन्छ। वस्तुतः केवरत जातिका लोकगीत केवरत लोकतत्त्वको संवाहक हो। यसमा केवरत जातिको मौलिक पहिचान सन्निहीत छ। केवरत लोकगीतको चाँडो अभिलेखन र रेकर्ड गरी पुस्तान्तरण र हस्तान्तरण गर्नु आवश्यक छ। केवरत लोकगीत केवरत मात्रको निधि नभई राष्ट्र अमूल्य निधि भएकाले सम्बन्धित सबैले यसको संरक्षण तथा संवद्र्धनमा ध्यान दिनु वाञ्छनीय छ। केवरत कथा केवरत पूर्वी तराईको आदिवासी जनजाति होे। यस जातिको बसोबास मोरङ जिल्लाको दक्षिणपूर्वी सीमावर्ती नगरपालिका सुनवर्षी रहेकोे छ। लगभग १५ हजार जनसंख्या रहे पनि केन्द्रीय तथ्यांक विभागमा हालसम्म यस जातिको अभिलेख छैन। राज्यले हालसम्म केवरतलाई तराईकै अर्को केवट जातिसँग गाभेर देखाइँदै आएकाले केवरतको पृथक् अस्तित्व ओझेलमा पर्न गएको हो। यो सीमान्तीकृत आदिवासी जनजाति हो। तराईमा बसोबास गर्ने केवरत र केवट दुई फरक जातजाति हुन्। केवरत जातिको आफ्नै केवरत मातृभाषा छ। यो भाषा हालसम्म कथ्य परम्परामै छ। प्रकृतिपूजक केवरतहरू धर्ती, पानी, रुख, बोटबिरुवा, वायु, रोपाइँ, आगोको परम्परित तवरले पूजा गर्छन्। यिनीहरू गै्याँ महाराज, काजलमाजल, मसान, बधुवालजस्ता लौकिक देवीदेवताका पूजाआजा गर्छन्। धामीझाँक्रीमा विश्वास गर्ने केवरतहरू स्थानीय जडीबुटीको प्रयोग गरेर घाउखटिरा तथा विभिन्न रोग आदिको उपचार गर्छन्। केवरत भाषामा लोककथा, लोकगीत, लोकगाथा, लोकनाटक, उखान टुक्का, प्रहसन, गाउँखाने कथा, गोठालेका पेचिला प्रश्नोत्तर आदि विद्यमान छन्। केवरत भाषामा पहिलोपल्ट २०६५ सालमा नेपाल प्रज्ञा प्रतिष्ठानबाट पंक्तिकारको प्रिथ्वि सब्हार घर शीर्षकको कविता प्रकाशन भयो। यस भाषामा भरौवा हँयगेल कविता संग्रह प्रकाशित छ। प्रतिष्ठानले केवरत भाषाका लगभग ३५ सय शब्द संकलित केवरत शब्दसंग्रह प्रकाशन गरेको छ। यस जातिको केवरत आदिवासीत्वका आधारहरू, केवरत लोकजीवन, केवरत जातिका लोकगीत प्रकाशित छन्। प्रतिष्ठानको बालसाहित्य तथा लोकवार्ता विभागबाट केवरत जातिका लोककथाहरू संकलन भएको छ। यी कार्य पंक्तिकारले गरेको हो। केवरत जातेर बिहार गिदला (२३६ गीत) नामक कृति हेमन्ती केवरतले केवरत भाषाकै हो। राजकुमार दास केवरतले केवरत भाषा र नेपाली भाषाको व्यतिरेकी अध्ययन, रञ्जन घिमिरेले केवरत शब्दसंग्रहको भाषावैज्ञानिक अध्ययन शीर्षकमा शोधकार्य गरे। बेचन उराँवले गोविन्दपुर मोरङका केवरत जाति : एक जनजातीय अध्ययन शीर्षकमा शोध गरे ।"
बोक्सी आरोपमा निर्घात कुटपिट,"जनकपुरधाम : महोत्तरी धबौलीकी ५६ वर्षीया कालो देवी बिहीबार घरकै काममा व्यस्त थिइन्। बिहान करिब ११ बजे छिमेकी भुलन रामकोमा बोलाइयो। तीन दिन अगाडिमात्रै बिहे भएर आएकी रामकी कान्छी बुहारीलाई भूत लाग्यो निको पारिदिन भन्दै उनलाई बोलाइएको थियो। उनी घरको काम छाडेर एक्लै छिमेकीको घर गइन्। तर, त्यहाँ उनलाई झुक्याएर कुटपिट भयो। कालोलाई भुलन र श्रीमती, उनका भाइ तिलेवर राम र रवि रामसहितले घेरा हालेर कुटपिट गरेको उनी बताउँछिन्। तैले मेरो घरमा भूत लगाएकी छेस् त्यो भूतलाई भगा नत्र तँलाई मार्छु, भने उनले भनिन्। बोक्सीको आरोप लगाएर कुटपिट भएको पीडित कालो बताउँछिन्। भुलनले लुगा च्यातेर निर्वस्त्र गर्दै कुटपिट गरेको पीडितको भनाइ छ। वृद्ध शरीरमा निर्घात कुटपिट हुन थालेपछि केही बेरमै कालो बेहोस् भएकी थिइन्। हम कुछो नै कैलियै हमर कोनो दोष नहै (मैले केही गरेको छैन। मेरो कुनै दोष छैन्), जनकपुरस्थित जानकी हेल्थ केयर अस्पतालको सर्जिकल वार्डमा भर्ना भएकी कालो अस्पतालको शय्यामा पटकपटक बर्बराउँदै बोल्छिन्। कुटपिटले ओठ र मुख सुनिएको हुँदा उनी खुलेर बोल्न सकिराखेकी छैनन्। म केही बेर अझ ढिला पुग्थे भने आमालाई मलमूत्र खुवाइसकेका हुन्थे, कालोका छोरा १९ वर्षीय अमित महतोले घटना सुनाउँदै भने, म ट्र्याक्टर चालकको काम गर्छु घटना भएको दिन पनि बिहानै खेतमा माटो पुर्न हिँडेको थिएँ। एक्कासी घरबाट दिउँसो १ बजेतिर फोन आयो आमालाई कुटपिट भयो भनेर। म त सबै कामकाज छाडेर घर भागे यहाँ आउँदा त ठूलो भीड जम्मा भएको थियो। छिमेकी राम परिवारले आमालाई नांगै पारेर कुटिरहेका थिए। म र मेरा साथीहरू बचाउ गर्न जाँदा हामीलाई गाली दिँदै हुत्याए। पछि उनीहरूले मलमूत्र खुवाउने हो हल्ला गरेपछि मैले प्रहरीलाई फोन गरें। भुलनले लुगा च्यातेर निर्वस्त्र गर्दै कुटपिट गरेको पीडितको भनाइ छ। वृद्ध शरीरमा निर्घात कुटपिट हुन थालेपछि केही बेरमै कालो बेहोस् भएकी थिइन्। कुटपिटबाट कालोको मुख, आँखा, घाँटी, हात, कम्मर र टाउँकोमा चोट लागेको उपचारमा संलग्न चिकित्सकले बताएका छन्। कालो गाउँघरमा धामीको रूपमा चर्चित छिन्। कसैलाई गाह्रोसाह्रो परे जानेको सहयोग गर्छिन्। दिदीले सबैलाई आशीर्वाद दिनुहुन्थ्यो। कहिले कसैको कुभलो गर्नु भएको छैन तर, यसरी उनलाई भूत लगायो भनेर कुटपिट गर्नेलाई हदैसम्मको कार्बाही हुनुपर्छ, बहिनी पानोदेवी महतोले भनिन्, एउटा महिलालाई सारा समाजको अगाडि यसरी कुट्दा र मलमूत्र खुवाउनै लाग्दा पनि समाजका मान्छेहरू मूकदर्शक बन्नु आफैंमा लाजमर्दो कुरा हो। यस्तो अन्याय कसैलाई कहिल्यै नहोस्। प्रहरीले घटनाका विषयमा जानकारी पाउनसाथ तत्कालै पुगेर पीडितको उद्धार गरी भुलन रामलाई नियन्त्रणमा लिएको जिल्ला प्रहरी कार्यालय महोत्तरीका प्रहरी उपरीक्षक कृष्णप्रसाद पंगेनीले बताए। घटनामा संलग्न मुख्य अभियुक्त हाम्रो नियन्त्रणमा छ अब पीडित पक्षले के जाहेरी लिएर आउँछ सोही आधारमा मुद्दा दर्ता गरी कार्बाही र अनुसन्धान प्रक्रिया अघि बढाउने छौं।"
पूर्वमन्त्री मिथिला चौधरीको निधन,"राजविराज : पूर्व जनसङ्ख्या तथा वातावरण मन्त्री मिथिला चौधरीको ५७ वर्षको उमेरमा शुक्रबार राति निधन भएको छ । क्यान्सरबाट पीडित पूर्व मन्त्री चौधरीको भारतको दिल्लीस्थित एम्स अस्पतालमा उपचारका क्रममा मृत्यु भएको उनकी छोरी रक्षा चौधरीले जानकारी दिइन् । प्रधानमन्त्री शेरबहादुर देउवाले २०७४ साउन ११ गते विभिन्न चार पार्टीबाट १९ नयाँ मन्त्री थप्दा मिथिला चौधरीले जनसङ्ख्या तथा वातावरण मन्त्रालयको जिम्मेवारी पाएकी थिइन् । त्यसबेला चौधरी नेकपा (संयुक्त)को सांसद रहेकी थिइन् । संविधान सभा २०७० को सभासद रहेकी चौधरी मन्त्री भएकै बेला नेकपा (संयुक्त) र नेकपा माओवादी केन्द्रबीच एकता भएको थियो । यसैबेला देउवाले मन्त्रिपरिषद पुर्नगठन गरी ६४ सदस्यीय बनाएका थिए । रामनारायणलाल दास र रुकमीनी कर्णकी छोरीका रुपमा विसं २०२२ साल चैत्र ७ गते धनुषा जिल्लाको जनकपुर नगरपालिका८ मा जन्मेकी चौधरीको विवाह सप्तरीको राजविराज५ निवासी अधिवक्ता तथा नेकपा संयुक्तका नेता मदनमोहन चौधरीसँग भएको थियो । विवाहपछि नै राजनीतिक दलका नेताहरुको घरमा आवतजावत हुँदा उनी पनि राजनीतिमा संलग्न भएकी हुन् । चौधरी वरिष्ठ वामपन्थी नेता बिष्णुबहादुर मानन्धरबाट प्रभावित थिइन् । चौधरी नेपाल महिला फेडरेशन सप्तरीको अध्यक्ष समेत थिइन् । उनको श्रीमान, एक छोरा र दुई छोरी छन् ।"
बन्द नाका,"मलाई एक्लो पार्न तिमीले कोरेकै हो खाका मनमुटुमा पस्ने सबै बन्द गर्यौ नाका। आँखा तरी किन हिँड्छौ भन्दै तिम्रासामु प्रश्न पनि सोधेकै हूँ मैले त्यसै ताका। व्यापारीको भरिया भई राहदानी बोकी म पनि त पुगेकै हूँ कैयौं चोटि ढाका। बाँझै भए खेतगरा, विदेशिए युवा अँधेरो भो गाउँबस्ती भन्छन् बुढापाका। मौलिक कुरा के छ बाँकी, सबै अरूको हो गाउँमा पनि सुनिँदैन गाइने दाइको भाका।"
मान्द्रे खोलाले बगाउँदा तनहुँमा एक जनाको मृत्यु,दुलेगौँडा : तनहुँको शुक्लागण्डकी नगरपालिका१० स्थित मान्द्रे खोलाले बगाउँदा याम बहादुर विकको मृत्यु भएको छ। शुक्रबार राति करिब १०:२० बजे खोला तर्ने क्रममा भेलले बगाउँदा शुक्लागण्डकी१० कुखुरे खोला बस्ने ५२ बर्षका विकको मृत्यु भएको जिल्ला प्रहरी कार्यालय तनहुँका प्रहरी नायव उपरीक्षक युवराज खड्काले जानकारी दिए। विक घर जान तर्ने क्रममा बर्षाका कारण आएको मान्द्रे खोलाको भेलले बगाएको थियो। उनको खोजतलास गर्दा आज बिहान ७ बजे तरेको ठाउँदेखि करिब ७०० मिटर तल बाङ्गे खोलाको छेउमा घोप्टो परेको अवस्थामा शव फेला परेको प्रहरीले जनाएको छ। शवलाई पोष्टमार्टमका लागि दमौली अस्पताल पठाइएको छ। वडाध्यक्ष राजेन्द्र भट्टराईका अनुसार विक परम्परागत रुपमा आरनसँगै खेतीपाती र मेलापात गरी घर व्यवहार चलाउँथे। विकको पाँच जनाको परिवार छ। जिल्लामा हिजो साँझ ९ बजेपछि भारी बर्षा भएको थियो। ठाडो खोला भएकाले बर्षातपछि उक्त खोलामा ठूलो बाढी आउने गर्दछ।
ताप्लेजुङमा औद्योगिक पर्यटन मेला,"ताप्लेजुङ : जिल्लाका औद्योगिक क्षेत्रको पहिचान गराउने तथा पर्यटन प्रवद्र्धन गर्ने उद्देश्यले ताप्लेजुङमा औद्योगिक मेला आयोजना गरिएको छ। पाँचदिने मेलाको १ नम्वर प्रदेशका उद्योगमन्त्री प्रताप प्रकाश हाङगामले उद्घाटन गरे। घरेलु तथा साना उद्योग महासंघ, घरेलु तथा साना उद्योग कार्यालयको आयोजनामा सञ्चालित मेलामा ३५ वटा स्टल छन्। जिल्लामा उत्पादित अल्लोको कपडा, ढाका कपडा, गलैंचा, छुर्पीलगायतका वस्तु छन्। तेह्रथुम, पाँचथर, संखुवासभा, इलाम र धनकुटाका उद्यमी आफ्ना उत्पादन लिएर मेलामा सहभागी छन्। कार्यक्रमको मुख्य आकर्षक डोको, डालो, थुन्से, गजेरा बुन्ने प्रतियोगिता रहेको आयोजक महासंघका सचिव हर्कराज गुरुङले जानकारी दिए। प्रतियोगिताको मन्त्री हाङ्गामले सुरुवात गरे। वैशाखमै गर्ने तयारी भए पनि स्थानीय तह निर्वाचनका कारण सारिएको महासंघका जिल्ला अध्यक्ष राजेन्द्र भारतीको भनाइ छ। भवनको भित्र र बाहिरको भागलाई प्रयोग गरिएको छ। भवनभित्र हरेक दिन सांगीतिक तथा साहित्यिक कार्यक्रम हुने र बाहिर स्टल रहने व्यवस्था मिलाइएको छ। आर्थिक गतिविधि चलायमान बनाउन यस्ता कार्यक्रमले सघाउने घरेलु कार्यालयका प्रमुख युवराज घोरसाईले बताए। २० लाख खर्च हुने मेलामा ५० हजारभन्दा बढीले अवलोकन गर्ने आयोजकको अपेक्षा छ। उद्यमीलाई पुरस्कृत तथा प्रोत्साहित गर्ने कार्यक्रम पनि छ। मेला ३० गते सकिने अध्यक्ष भारतीले बताए।"
ताइवानको स्वतन्त्रता घोषणा गरे युद्ध हुन्छ : चीन,"बेइजिङ : ताइवानले स्वतन्त्रताको घोषणा गरेमा बेइजिङले ताइवानमाथि युद्ध सुरु गर्ने चीनले चोतावनी दिएको छ। चिनियाँ रक्षामन्त्रीले अमेरिकी समकक्षीसँग शुक्रबार पहिलो पटक भएको प्रत्यक्ष वार्तामा चेतावनी दिँदै बेङजिङले ताइवानविरूद्ध युद्ध घोषणा गर्न सक्ने बताएका हुन्। 'यदि कसैले ताइवानलाई चीनबाट विभाजन गर्ने आँट गर्छ भने, लागत जस्तोसुकै भए तापनि चिनियाँ सेनाले युद्ध सुरु गर्न पक्कै हिचकिचाउने छैन', वु कियानले लोइड अस्टिनसँगको बैठकमा रक्षा मन्त्री वे फेन्घेले राखेको भनाइलाई उद्धृत गरे। चिनियाँ रक्षा मन्त्रालयका अनुसार चीनको बेइजिङले ताइवान स्वतन्त्रता को बहानामा हुने चीनविरोधी षड्यन्त्रलाई नष्ट गर्ने एकीकरणलाई दृढतापूर्वक समर्थन गर्ने प्रतिज्ञा गरिएको जनाएको छ। ताइवान चिनियाँ भूमि भएको जोड दिँदै चीनविरूद्ध ताइवानको प्रयोग कहिल्यै विजयी हुन नसक्ने चिनियाँ रक्षामन्त्रालयले बताएको छ। अमेरिकी रक्षामन्त्रालयले बताएअनुसार सिंगापुरमा भएको वार्ताको क्रममा अस्टिनले आफ्नो चिनियाँ समकक्षीलाई बेइजिङले ताइवानलाई परिवर्तन गर्ने कार्यबाट अलग रहनुपर्छ भनेका थिए। रासस"
पुरानो जवानी,फुल्यो रातरानी तिमी याद आयौ बसायो बिहानी तिमी याद आयौ! मरिहत्ते गर्थे कुवा पोखरीले कहाँ प्युनु पानी तिमी याद आयौ! सधैं सम्झनामै हराएर बस्छु परेको छ बानी तिमी याद आयौ! कहाँ लेख्नु तिम्रा कुरा लेखनीले म आएँ बखानी तिमी याद आयौ! बिदा भैसकेको थियो फर्किआयो पुरानो जवानी तिमी याद आयौ! संगी पर्खिएको चखेवा चरी झैं छ यो जिन्दगानी तिमी याद आयौ! कतै फूलमा जूनमा ढुक्ढुकीमा छ तिम्रै निशानी तिमी याद आयौ! भनौं प्रेम सागर कठै बूँदले नै बसेको छ धानी तिमी याद आयौ!
आबुखैरेनी खण्डमा ठूला सवारी पनि एकतर्फी सञ्चालन,"तनहुँ : पृथ्वीराजमार्ग अन्तरगत तनहुँको आबुखैरेनी मुग्लिन खण्डस्थित साँखर ड्यामबाट ठूला सवारी साधन पनि एकतर्फी रुपमा सञ्चालनमा आएको छ। सडक भासिएपछि कमजोर बनेको जमिन ठूला सवारी साधन पास गराइए दुर्घटनाको थप जोखिम हुने भन्दै हिजो साना सवारी साधनलाई मात्र पार गराइएको थियो। हिजोदेखि नै निरन्तर स्काभेटर प्रयोग गरेर भित्ता काट्ने काम राती ११ बजेसम्म गरिएपछि अहिले भने ठूला सवारी साधनलाई पनि एकतर्फी रुपमा आवतजावत खुल्ला गरिएको सडक डिभिजन कार्यालय दमौलीकी प्रमुदख लक्ष्मी केसीले जानकारी दिइन्। 'गाडीको चाप पनि भयो, भित्ता काट्दै गएपछि ठूला सवारी साधनलाई पनि जान मिल्ने वातावरण बन्यो। त्यसपछि हिजो रातीदेखि नै एकतर्फी रुपमा ठूला सवारीलाई पनि पार गराइएको हो', उनले भनिन्। इलाका प्रहरी कार्यालय आबुखैरेनीका सई बासुदेव थापाले बिहानसम्म गाडीको चाप कम भए पनि भित्ता काट्ने काम पुन सुरु भएपछि चाप बढ्न थालेको छ। उनका अनुसार स्काभेटरको कामसँगै पोखरातर्फबाट गएको र मुग्लिङतर्फ आएका सवारी साधनलाई आलोपालो सडक पार गराउने व्यवस्था मिलाइएको छ।"
क्लान्त देहमा पौष्टिक आहार,"युद्ध र शान्ति, वैशालीको नगरवधू, आदि विद्रोही तीन औपन्यासिक साहित्यिक संरचनाग्रन्थहरूमाथि गहिरो घोत्ल्याइँ साधनामा फुले फलेको शान्ति र स्वतन्त्रता कृति नेपाली वाङ्मय जगत्अनुरागी हाम्रा लागि गौरवशाली देन बनेको छ। स्वनामधन्य शान्ति र स्वतन्त्रता ग्रन्थले हाम्रो वाङ्मयको उदयाचलमा नौलोथप अभियानका किरण झुल्काएको भन्न रुचाएछ। रसियाली भाषा, समाज, जीवन जगत्लाई दशकौं दशक विद्यार्थीकाल व्यतीत गरी आर्जेको ज्ञानचक्षुले ग्रन्थमा सिञ्चिएको अनुभूतिको झिल्का झुल्केको पाएछ। भन्नुको तात्पर्य युद्ध र शान्ति उपन्यास विश्वविख्यात सर्जक साहित्यकार टल्सटायका मस्तिष्कका किरण बनेको सदाबहारसार्वकालिक छ। सर्वत्रएकछत्र समान रुचिकर कृतिकारसर्जक भएरै टल्सटाय विश्वकै सर्वमान्य स्रष्टा दर्जिएका छन्। जुद्धोदय पब्लिक हाइस्कुलमा पठनपाठन गर्दा २००८२००९ सालमै दिवंगत कथाकार टल्सटायका घतलाग्दो तीन प्रश्न अंग्रेजी विषयमा अध्ययन गरेको थिएँ। सबैभन्दा महत्त्वपूर्ण मानिस, समय, काम हुन् ? चासो त्यस कथाको केन्द्रविन्दु बनेथ्यो। ममा अत्यन्तै गहिरो प्रभाव छोडेथ्यो। उनले आजीवन छाप पारेको अझै जस्ताको तस्तै ताजा छ। त्यसबेला उनबारे अरू ज्ञान हुन सकेको थिएन। कालान्तरमा उनको युद्ध र शान्ति उपन्यासमाथि विचरणले मानसिक क्षितिज बढी उघ्रिएछ। वादेवादे तत्त्वबोधयते संस्कृत वाङ्मयको मर्म बोध हुन पुग्यो। चन्द्रकान्त आचार्यज्यूले भारतीय आचार्य चतुरसेन, अमेरिकी स्रष्टा हार्वर्ड फास्ट महाशयका युद्ध र शान्ति, वैशालीकी नगरवधू र आदि विद्रोहमाथि विचरण गरेर समीक्षा गर्नुभएको छ। मजस्तो उमेरले सुमेरु अभियानको अभियान भर्दै गरेका चेतका लागि कठिन साध्य हुनु अनौठो लागेन। तथापि वचननिष्ठ बन्नु नै आयुको महिमा मानेछु। विज्ञान र प्रविधिले अनेकानेक छलाङ मार्दै आविष्कृत प्रविधिका प्रभाव विमुख हुन कुनै पनि युगीन पुरुषार्थ महिषीलाई अवसर कहाँ ? युगविमुख हहमंकारलाई प्राचीनताका बोधीज्ञान सूचक सन्देश सञ्चारक सहृदयी चन्द्रकान्त आचार्यज्यूले गर्नु भई युगीन चेत जगाउनु मेरा लागि पौष्टिक आधार बनेको छ। आठ दशकमाथिको उमेर पारिको जीवनशैली तपस्यामग्न दृढ संकल्पित चेतनाका सार्थकता भन्न मन लाग्छ। अग्रजहरूले भोगेर गएका तपोवनका जीवनयोग अहिले सम्भव छैन भन्ठान्छु। तर यो ग्रन्थ पढेर जीवन ऊर्जा पाएझैं मगनमस्त छु। अग्रजहरूले भोगेर गएका तपोवनका जीवनयोग अहिले सम्भव छैन भन्ठान्छु। तथापि मानयवरमित्रवर चन्द्रकान्त आचार्यले अनवरत गरिरहेको यो अध्ययनचिन्तनविश्लेषणात्मक ग्रन्थ पढेर अरू थप जीवन ऊर्जा पाएझैं मगनमस्त छु। यस शान्ति र स्वतन्त्रता ग्रन्थमा रसियाली जीवनसंस्काररुसी भाषासाहित्यका अध्येताज्ञाताका बोधीतत्त्वज्ञानले यस ग्रन्थका भूमिकाकारका दायित्व निर्वाह भए गरेको छ। भूमिकाका पृष्ठ पल्टाउँदै दत्तचित्त राख्दै ग्रन्थ अन्तरघुलन गर्दै गर्दा आत्मोसर्गका सन्तोषपूर्ण स्वाद चाख्दै गएँ। भूमिका लेखन सामान्य दायित्व निर्वाह मात्र नभएर विशेष चिन्तनयुक्त संश्लेषण रहेको आत्मबोधी ज्ञानका किरणजस्तै अनुभूत गरेँ। ग्रन्थभित्रका गम्भीर विषय ज्ञानलाई मेरो शारीरिक दुर्बलताले थकित चेतलाई टेको लाएको पाएँ। नेपाल रुस साहित्य समाजका वर्तमान अध्यक्ष प्राडा जंगब चौहानले यस ग्रन्थमा विवेचित स्रष्टा महिषीहरूको ऐतिहासिक युद्धका वर्णनभन्दा जीवन के हो ? सुख के हो ? दर्शनका किरण छर्न उद्यत् लेखक चन्द्रकान्त आचार्यका सार्थकता उल्लेख गरेका छन्। शान्ति र स्वतन्त्रता ग्रन्थ प्रकाशक नेपाल विश्वशान्ति विकास समाज, काठमाडौंका अध्यक्ष प्राडा खेम कोइराला बन्धुले पनि ग्रन्थका विविध पक्ष र सान्दर्भिक आयाम अँगालेर सारगर्भित मन्तव्य दिएर आलोकित पारे। जहाँ प्राचीनपौराणिक ग्रन्थका उद्धरण गरी पृथ्वी शान्ति द्यौ शान्ति अन्तरिक्षलगायत शान्ति क्षेत्र अपेक्षा हाम्रा पूर्वीय जीवन दर्शनले पूर्वाभास गरेको गर्यै छ। टल्सटाय रुसी भूमि क्रेमलिनमाथि नेपोलियन बोनापार्टले धावा बोल्दाको परिणामस्वरूप सिर्जित कीर्ति मानव मस्तिष्कमा तहल्का मच्चाउँदो ठानिएको छ। युद्ध र धावा बोलेकैबाट प्रेरित उनी सीमाहीन रसियाली भूमिपति थिए। उनले जीवन परित्याग गर्ने बेला सत्यार्थको प्रकाश अनुभूत गरे। पूर्वीय जीवन दर्शनले उजेलिएका हामी पारमार्थिक चिन्तन भन्छौं यसलाई। यो जीवन दर्शन विश्वव्यापी छ। पूर्व, पश्चिम, उत्तर, दक्षिण, आग्नेय, ईशा, नैऋत्य, वायव्य सर्वव्यापी। शारीरिक दुर्बलतालाई मानसिक प्रबलताका कारण अध्ययनचिन्तनमनन्का माला बनिँदो रैछ। यसले यो चेतले चन्द्रकान्त आचार्यका यो शान्ति र स्वतन्त्रता पुस्तकभित्र विचरण गर्ने उत्सुकता जगायो। क्लान्त देहलाई औपन्यासिक विचरणले पौष्टिक आहार पाएँ। अपेक्षासाथ अम्बपालीका भिक्षुणी बने जीवनलीला परिवर्तनका परिवेशमूलक पत्रहरूमाथि विचरण गर्दा बुद्ध जीवनीका प्रभावमय लीला बोध गरें। यसले युद्ध र स्वतन्त्रताका महिमा चाखें। अम्बपालिका भिक्षुणीमा परिणत हुनुको मर्म सांसारिक भोग विलासमय लीला मुक्तिदायक नहुने अर्थप्रद सन्तोष स्वादन गरें। आफैंसित भनें दिग्विजय गर्ने महत्त्वाकांक्षी जनका क्षुधाले कलंक र संहार मात्र थुपार्दो रहेछ।"
पप गायक जस्टिन बिबरको अनुहार पक्षघात,"वासिङटन डिसी : पप गायक जस्टिन बिबरको अनुहार पक्षघात भएको छ। यसले गर्दा उनले यस हप्ताका कार्यक्रम रद्द गर्नुपरेको बताएका छन् । २८ वर्षीय गायकले इन्स्टाग्राम भिडियो राख्दै आफूलाई 'रामसे हन्ट सिन्ड्रोम'ले गर्दा अनुहारको आधा भागमा पक्षघात भएको बताए। उनले भने, 'भिडियोमा पनि देख्न सकिन्छ मेरो एउटा आँखा झिम्केको पनि छैन । म मेरो अनुहारको एक छेउमा हाँस्न पनि सक्दिनँ। मेरो अनुहारको एक पक्ष पूर्ण रूपमा पक्षाघात भएको छ।' रामसे हन्ट सिन्ड्रोम एक प्रकारको डर्मेटाइटिस (छालाको रोग)को प्रकोप भएको र यसले कान नजिकैको अनुहारको स्नायुलाई असर गर्ने विज्ञहरू बताउँछन्। बीबरको जस्टिस वर्ल्ड टुरका तीन कार्यक्रमहरू यस हप्ताको सुरुमा स्थगित हुने घोषणा गरिएको थियो। 'यस भाइरसले मेरो कान र मेरो अनुहारको स्नायुमा आक्रमण गरेको छ र मेरो अनुहार पक्षाघात भएको छ', क्यानाडाली गायकले आफ्नो अनुहारको दाहिने भाग देखाइएको तीन मिनेटको भिडियोमा भनेका छन्। उनले आगामी शो शारीरिक रूपमा गर्न सक्षम नभएको बताउँदै आफ्ना फ्यानहरूलाई धैर्य गर्न आग्रह गरे। उनले भने, 'यो धेरै गम्भीर छ, तपाईंले देखिरहनुभएको छ। मैले यस्तो नहोस् भनेर चाहे पनि मेरो शरीरले भने मलाई केही समय आराम गर्नुपर्छ भनिरहेको छ। मलाई आशा छ हजुरहरुले बुझ्नुहुनेछ। म यो समयलाई आराम गर्न र शतप्रतिशत उर्जा लिएर फर्किनका लागि मात्र प्रयोग गर्नेछु ताकि म जे गर्नको लागि जन्मेको हुँ त्यो गर्न सकूँ।' बीबीसी"
बाबुआमा पछ्याउँदै नयाँ कलाकार,"युवा पुस्ताका निर्देशकहरूको जोश र जाँगरले नेपाली सिनेमाको बजार गर्माएको सत्यतालाई नकार्न भने सकिँदैन। पछिल्लो समय नेपाली चलचित्रमा देखा परेका दोस्रो पुस्ताका कलाकारहरूले साँच्चै नै लोभलाग्दो फड्को मारेका छन्। एकपछि अर्को गरेर सफलता पनि हात पारिरहेका छन्। नेपाली चलचित्र विधालाई हाँकिरहेका नायकनायिकाका सन्तानले कुनै समय नेपाली चलचित्रलाई बोकेर अगाडि बढाउँलान् वा यो क्षेत्रमा नौलो आयाम थप्लान् भन्ने कुरामाथि झट्ट विश्वास गर्न गाह्रो थियो। आजको पुस्तामा नेपाली चलचित्रकर्म वा समग्र कलाकारितालाई युवा पुस्तामाझ क्रेज बढाउन नेपाली कलाकर्मका दोस्रो पुस्ताले खेलेको अहं भूमिका र प्रशंसनीय उपस्थितिलाई कम आँकलन गर्न मिल्दैन। एक समय यस्तो थियो कि सिनेमा हलमा नेपाली चलचित्र हेर्न जाने दर्शकको माहोल एकै खालको हुन्थ्यो, उही वर्ग, उही दर्शक अनि उही उपस्थिति। तर, जब अभिनेता भुवन केसीका छोरा अनमोल केसी, निर्देशक शोभित बस्नेतका छोरासलोन बस्नेत, नायिका झरना थापाकी छोरी सुहाना थापा, निर्देशक बद्री अधिकारीकी छोरी केकी अधिकारी र करिश्मा मानन्धरकी छोरी कविता मानन्धरलगायतले जब चलचित्रमा पाइला हाले तब युवा पुस्ता यसरी सिनेमा हलमा ओइरिएकी पहिला आफ्ना सन्तानलाई सिनेमा क्षेत्रमा प्रवेश गराउन नाक खुम्चाउनेहरूको दिमागमा पनि नेपाली सिनेमाप्रति सकारात्मक सोच पैदा गरायो। यी र यीलगायत पुराना कलाकारका सन्तानले दोस्रो पुस्ताको प्रतिनिधित्व गर्दै नेपाली चलचित्रहरूलाई अगाडि बढाइरहँदा सिनेमाको बजार बढेको छ। शिव श्रेष्ठका छोरा शक्ति श्रेष्ठ, निर्माता सुनीलकुमार थापाकी छोरी सुहाना थापा, कलाकार जयकिसन बस्नेतकी छोरी जान्बी बस्नेत, हाँस्य कलाकार मदनकृष्ण श्रेष्ठका छोरा यमन श्रेष्ठ, हाँस्य कलाकार हरिवंश आचार्यका छोरा मोहितवंश आचार्य, हाँस्यकलाकार किरण केसीका छोरा सुदन केसी दोस्रो पुस्ता यतिबेला सक्रिय रूपमा चलचित्र क्षेत्रमा लागिपरेका छन्। कलाकार अशोक शर्माका छोरा अंकित शर्मा, पुराना नायक तथा निर्देशक विश्व बस्नेतकी छोरी निरिशा बस्नेत, कलाकार टीका पहारीका छोरा गौरव पहारी, निर्देशक नारायण पुरीका छोरा संयम पुरी, चलचित्र निर्माता शेखर कोइरालाका छोरा संयोग कोइराला, कलाकार सानु ताम्राकारका छोरा सौरन ताम्राकार, कलाकार तथा निर्माता अरुण रेग्मीका छोरा अनुभव रेग्मी, नायक गजित विष्टका छोरा सौगात विष्टलगायत छन्। हुन त एक दशकअगाडि पनि नेपाली चलचित्रकर्मका विशिष्ट कलाकार गोपालराज मैनालीकी छोरी सज्जा मैनाली र सुशीला रायमाझीकी छोरी प्रसिद्धिका रायमाझीले पनि दोस्रो पुस्ताको रूपमा नेपाली चलचित्रमा पाइला टेके। तर यी दुईले बुबाआमाको निधनसँगै यो क्षेत्रलाई माया मारे। सज्जा र प्रसिद्धिका विवाह गरेर विदेश पलायन भएपछि सिनेमा क्षेत्रलाई निरन्तरता दिन सकेनन्। सज्जाले नौ डाँडापारि, कर्मयोद्धा, आँखा लोभी मन पापीलगायतका चलचित्रमा काम गरिन् भने प्रसिद्धिकाले धनसम्पत्ति नामक चलचित्रमा गरिन्। चलचित्र निर्देशक शम्भु प्रधानकी छोरी ईश्वरी प्रधान र छोरा चंकी प्रधानले पनि एक समय राम्रै चर्चा कमाएका हुन्। तर यतिबेला ईश्वरी विवाह गरेर १० वर्षअगाडि परदेश लागेपछि उनको कलाकारिताले निरन्तरता पाउन सकेनन् भने चंकी पनि बाल कलाकारिता पछि अगाडि बढेनन्। उद्धव पौडेलका छोरा निरक पौडेलले पनि बास कलाकारको रूपमा थुप्रै चलचित्रहरूमा काम गरेका थिए। युवा अवस्थामा आइपुगेपछि भने उनले अभिनय यात्रालाई छाडे। आफ्ना अभिभावकको समयमा अभिभावकहरूले कमाएको क्रेज र हात पारेको क्रेजभन्दा आजका दोस्रो पुस्ताले पाएको वाहवाही बढी देखिन्छ। सिनेमा हलमा छिर्न मन नपराउने र त्यसतर्फ आकर्षण नै नभएको विचार पोख्ने युवा पुस्तालाई सिनेमा हलसम्म खिच्न सफल भएका आजका दोस्रो पुस्ता धन्यवादको पात्र बनेका छन्। नाम र दाम पनि दोस्रो पुस्ताले मनग्गे हात पार्ने गरेका छन्। एउटा चलचित्रमा काम गरेबापत एउटा हिरोले ५० लाखसम्म पारिश्रमिक हात पार्न सक्छ भन्ने कल्पना कुनै समय कोरा कल्पना मानिन्थ्यो तर, आज अनमोल केसीको उपस्थितिले यो अब कल्पना मात्र रहेन भन्ने कुरा साबित गरिदियो। कलाकारको सन्तानको दोस्रो पुस्ताले बढाएको नेपाली सिनेमाको क्रेज र बजारले अब यो क्षेत्र घाटाको व्यापारको क्षेत्र मात्र रहेन भन्ने कुरा साबित गरिदिएको छ। नेपाली चलचित्रमा चल्न सके नाम, दाम, क्रेज र वाहवाही सबै छ। युवा पुस्ताका निर्देशकले नेपाली चलचित्रको निर्देशन विधामा हात हालेपछि नेपाली सिनेमाको धार र बाटो मात्र परिवर्तन भएन कि सिनेमा हलमा आउने दर्शकमा बढोत्तरी भएको पाइन्छ। कुनै समय आफ्ना सन्तानलाई रहरले अभिनयको स्वाद चखाएका अभिभावक चलचित्रकर्मीहरू आज आएर आफ्ना सन्तानलाई चलचित्र विधालाई नै कर्म क्षेत्र बनाउन प्रेरित गर्न थालेको देखिन्छ हाम्रो पालामा गाह्रो थियो। नाम थियो केही तर दाम त कल्पनामात्र थियो। त्यतिबेला रहरले कलाकारिता गरिन्थ्यो भने आज यो विधामा समर्पित भएर लाग्न सकियो भने नाम र दाम छ भनेर ठोकुवा गर्न सकिन्छ। त्यसैले सन्तान चलचित्र विधामा लाग्दा दंग छु, नायक भुवन केसी भन्छन्। यता झरना थापाकी छोरी सुहानाको क्रेज पनि लोभलाग्दो छ। हुन त उनले काम गरेको चलचित्र दुईवटा मात्र हो तर, क्रेज हेर्दा दसौं चलचित्रमा काम गरेको र चलचित्र विधामा दसौं वर्षदेखि लागिसकेको प्रतीत हुन्छ। छोरीले नाम र चर्चामा मारेको फड्को हेर्दा खुसी लागेको छ। चलचित्र ए मेरो हजुर४ बजारमा आएपछि सुहानाको चर्चा झनै चुलिनेछ, झरना भन्छिन्। त्यसो त, कुनै समय आफ्नो सन्तान कलाकारितामा लागोस् भन्ने सोच कमै कलाकारका अभिभावकहरूमा आउने गथ्र्यो। तर, आज यस्तो सोच आउँदा अभिभावक कलाकारहरू हिच्किचाउनुपर्ने अवस्था रहेन। कलाकार बन्नु पर्दैन, अरू पेसा र क्षेत्र रोज भनेर सन्तानलाई दबाब दिने अभिभावक कलाकारहरू नै कलाकारितामा लाग्न सन्तानले रुचि देखाए भने प्रोत्साहन मात्र होइन कि शिक्षा र प्रशिक्षिण लिनुपर्छ भनेर सन्तानलाई साथ दिन थालेका छन्। नेपाली चलचित्र विधामा पछिल्लो समय दोस्रो पुस्ताको आकर्षण बढ्नुमा अब कलाकारितामा लाग्दा सुरक्षित पनि छ भन्ने विश्वास बढेको छ। वरिष्ठ चलचित्र निर्देशक लक्ष्मीनाथ शर्मा भन्छन् पहिला कुनै भूमिकामा अभिनय गराउनु धेरै कलाकारका सन्तानलाई धेरै आग्रह गर्नु पर्दथ्यो। कलाकार खोज्दा खोज्दा हैरान भइन्थ्यो। आज त्यो अवस्था छैन। नेपाली कलाकारितामा देखा परेका दोस्रो पुस्ताको आकर्षण र कलाकारिताले खिचेको दोस्रो पुस्ताको ध्यान साँच्चै लोभलाग्दो छ। शर्माले आज कुनै पनि कलाकारका बाबुआमाले सन्तानलाई गीत गाउँदा र फिल्म खेल्न जान्छुभन्दा गाली गर्दैनन्। कलाकारका सन्तानको कलाकारितामा बढेको प्रवेशले समाजमा सकारात्मक सन्देश पनि प्रवाह गरिरहेको कुरा बताए। चलचित्र विधामा होमिएको परिवार हो, थापा परिवार। नायिका सुहाना थापाका पिता सुनीलकुमार थापा चलचित्रका निर्माता हुन् भने आमा झरना थापा निर्देशक। परिवारका यी तीन सदस्यले चलचित्र विधामा देखाएको सक्रियता तारिफयोग्य छ चलचित्र विधाबाहेक केही जानेनौं र पढेनौं पनि। यही विधालाई आत्मसात् गर्दै अगाडि बढ्दा सन्तानलाई पनि यही विधामा प्रवेश गरायौं। पहिला त छोरीलाई किन नायिका बनाएको भनेर धेरैले गाली पनि गरे। आज छोरीको नाम र उचाइले एउटा ख्याति कमाएपछि पहिला विरोध गर्नेहरू पनि साथ दिन थाल्नु भएको छ। निर्देशक एवं चलचित्र ए मेरो हजुर४ की नायिका सुहानाकी आमा झरना थापाको भनाइ हो यो। सरल र सहज भूमिकामा देखा पर्ने मिजासिला कलाकारको रूपमा चिनिने सलोन बस्नेत र गौरव पहारीको यात्रा पनि लामै चल्ने देखिन्छ। निर्देशक बद्रीकी छोरी केकी अधिकारीले नेपाली चलचित्रकर्ममा पहिचान बनाएकी छन्। यता एक्सन किङ शिव श्रेष्ठका छोरा शक्ति अस्ट्रेलियाको सिड्नीमा बस्ने गरे पनि उनले कहिले सिड्नीमै बनेको र कहिले नेपालमै बनेको नेपाली चलचित्रमा काम गरेका छन्। शक्ति र अभिनेत्री करिश्मा मानन्धरकी छोरी कविताले सँगै काम गरेको चलचित्र एउटा यस्तो प्रेम कहानी प्रदर्शन भइसकेको छ भने शक्तिले गरेको अर्को चलचित्र लप्पनछप्पन२ रिलिज हुँदै छ। ३३ निर्देशनमा नयाँ पुस्ता ३३ चलचित्रकर्मीका सन्तानहरूले जसरी चलचित्र अभिनयमा फड्को मारिरहेका छन्। त्यसको दाँजोमा चलचित्र निर्देशन विधामा भने कलाकर्मीहरूका सन्तानको उपस्थिति त्यति बलियो हुन सकेको छैन। हाँस्यकलाकार किरण केसीका छोरा सुदन र नायक गजित विष्टका छोरा सौगातबाहेकले निर्देशन विधामा हात हालेको देखिएन। सुदनले दाल भात तरकारीको निर्देशन गरे भने सौगातले कम उमेरमा चलचित्रको निर्देशन गर्ने निर्देशकको रूपमा गिनिज बुकमा नाम लेखाए। उनले चलचित्र लब यू बाबा बनाएर गिनिज बुकमा नाम लेखाएका थिए। नेपाली चलचित्रलाई एउटा उचाइमा पुर्याएका तुलसी घिमिरे, यादव खरेल, शम्भु प्रधान, अशोक शर्मा, कृष्ण मल्ल, लक्ष्मीनाथ शर्मा, नारायण पुरी, शोभित बस्नेत, नरेश पौडेल, मदन घिमिरे, दीपक श्रेष्ठ, एभरेस्ट सूर्य बोहरालगायतका निर्देशकले अगाडि बढाएको नेपाली चलचित्र क्षेत्रको निर्देशन फाँटमा यही विधालाई कर्म मान्दै आएको युवा पुस्ताले यतिबेला नेपाली चलचित्रको बजार र स्वरूप नै फेरिदिएका छन्। उनीहरूको यो संलग्नतालाई पुराना निर्देशक र चलचित्र विधासँग आबद्धता जनाउनु हुनेहरूले सकारात्मक रूपमा लिएका पनि छन्। नयाँ पुस्ता, नयाँ जोस अनि नयाँ विषय र काम गर्ने शैलीमा नयाँ बाटोले साँच्ची नै नेपाली सिनेमाको बजार र उपस्थितिलाई फराकिलो बनाएको छ। पुराना चलचित्र निर्देशक लक्ष्मीनाथ शर्माको भनाइ छ। यता नोभेम्बर रेन र प्रसाद जस्ता हिट चलचित्रका नयाँ पुस्ताका निर्देशक दिनेश रावत पुराना पुस्ताले कोरेको बाटोलाई नबिगारीकन त्यसमा नयाँ रङरोगन गर्दै समयअनुसार आजको पुस्ता हिँड्नुपर्ने कुरातर्फ जोड दिन्छन्। निश्चल बस्नेतको लुटबाट एउटा नयाँ धार समातेको नेपाली चलचित्रको विधाले यसपछि नै निर्देशन फाँटमा नयाँ पुस्ताका निर्देशकहरू पायो। निश्चल बस्नेत, दिनेश डीसी, सुरज सुब्बा, रामबाबु गुरुङ, दीपेन्द्र के खनाल, प्रदीप भट्टराई, दीपाश्री निरौला, झरना थापा, दीपेन्द्र लामा, ऋषि लामिछाने, निकेश खड्का, सविर श्रेष्ठ, दिनेश राउत, मुस्कान ढकाल, हेमराज बीसी, विनोद पौडेल, सुदर्शन थापा, दिवाकर भट्टराई, रमेश एम के पौडेल, मिलन चाम्स, नबल नेपाललगायतका युवा पुस्ताका निर्देशकले नेपाली चलचित्रको निर्देशन विधामा हात हालेपछि नेपाली सिनेमाको धार र बाटो मात्र परिवर्तन भएन कि सिनेमा हलमा आउने दर्शकमा बढोत्तरी भएको पाइन्छ। लुट होस् या छक्का पञ्जा। ऐ मेरो हजुर होस् या पशुपति प्रसाद। कबड्डी कबड्डी होस् या बुलबुल। जात्रा होस् या मायोज बार। युवा पुस्ताका निर्देशकहरूको जोश र जाँगरले नेपाली सिनेमाको बजार गर्माएको सत्यतालाई नकार्न भने सकिँदैन। यीबाहेक अरू पनि सिनेमा थुप्रै छन्, तीमध्ये केहीले धन र नाम दुवै कमाए भने कतिले काम र क्षमताको प्रशंसा पाए। तर पनि नेपाली चलचित्रको निर्देशन विधामा नयाँ प्रविधिसँगै प्रवेश गरेका जुझारु, मेहनती र केही गरौं भन्ने जोश बोकेर आएका नयाँ पुस्ताका निर्देशकबाट आगामी दिनमा नेपाली चलचित्र क्षेत्रले धेरै सफलता, नाम, दाम, उचाइ र वाहवाही पाउने निश्चित छ।"
"मल, मल, मल कति भन्नु मल !","देश कृषिप्रधान नेपाल। सरकारको नीति तथा कार्यक्रमदेखि बजेटमा कृषिलाई नै प्राथमिकता दिइन्छ। तर, मल नपाएर किसान वर्षेनी छटपट गर्छन्। भोग्ने पीडा र कथा उही हुन्छ, सरकारको आश्वासन पनि उस्तै हुन्छ। तर, कहिल्यै समाधान हुँदैन, किसानका समस्या। धान रोप्नुअघि मल चाहिन्छ भन्ने कुरा सरकारलाई थाहा छ। त्यसैका लागि केन्द्रदेखि प्रदेशसम्म कृषि मन्त्रालय छन्। मन्त्री छन्, कर्मचारी छन्। राज्यको करबाट मन्त्रीदेखि कर्मचारीले सेवा सुविधा लिएकै छन्। तर, किसानका मलको दर्द र पीडालाई मलम लगाउन न मन्त्री तयार छन्, न त कर्मचारी नै। सबै रमिते छन्, किसान रोइरहेका छन्। कृषि तथा पशुपन्छी विकास मन्त्रालयका अनुसार मुलुकमा ६ लाख मेट्रिकटन मल चाहिन्छ। तर, १ लाख मेट्रिकटन युरिया, ४४ हजार ७ सय मेट्रिकटन डीएपी र ७ हजार ५ सय मेट्रिकटन एमओपी मात्रै सरकारले आपूर्ति गरेको छ। २ लाख २२ हजार मेट्रिकटन मल आउने क्रममा रहेको मन्त्रालयका प्रवक्ता प्रकाशकुमार सञ्जेलले जनाए। तर सरकारले ल्याउने भनेको सबै मल आए पनि दुई लाख २६ हजार मेट्रिकटन भने अझै अभाव हुने देखिन्छ। किनकि, सरकारका सबै संयन्त्र प्रयोग गर्दा पनि ३ लाख ७८ हजार मेट्रिकटन मात्रै मल आउने देखिन्छ। मन्त्रालयका प्रवक्ता सञ्जेलका अनुसार कृषि सामग्री कम्पनी लिमिटेडको १ लाख ५ हजार मेट्रिकटन र साल्ट ट्रेडिङ कर्पोरेसनको भागको १ लाख १७ हजार मेट्रिकटन मल असार मसान्तभित्र आइपुग्नेछ। आपूर्तिकर्ताले समयमै मल नल्याएका कारण ठेक्का रद्द गरी कारबाही प्रक्रिया अघि बढाइएको मन्त्रालयले जनाएको छ। सरकारले यस वर्ष मल खरिदका लागि १५ अर्ब छुट्ट्याएको छ। कृषि सामग्री कम्पनी लिमिटेड र साल्ट ट्रेडिङले ठेक्का लगाएको मल सबै आइपुगे पनि किसानलाई पर्याप्त हुने छैन। सरकारले गत वर्ष साढे चार लाख मेट्रिकटन मल ल्याइएको थियो। यस वर्ष गत सालको जति पनि मल ल्याउन सकेको छैन। मन्त्रालयका अनुसार ४१ लाखभन्दा बढी हेक्टर जमिनमा खेतीपाती हुन्छ। मल तथा सिँचाइ अभावकै कारण ८ लाख बढी हेक्टर जमिन सधैं बाँझो रहन्छ। मल अभावका कारण बजारमा मलको भाउ पनि ह्वात्तै बढेको छ। गत वर्षको जेठमा युरिया ५५ रुपैयाँ र डीएपीको मूल्य प्रतिकेजी ८२ रुपैयाँ थियो। यो वर्ष युरियाको १ सय ३९ रुपैयाँ र डीएपीको १ सय ६८ रुपैयाँ प्रतिकेजी मूल्य पुगेको मन्त्रालयले जनाएको छ। भारतसँग जीटूजी सरकारले मल आपूर्तिका लागि भारत सरकारसँग जीटूजी गरेको छ। आगामी पाँच वर्षमा ५ लाख ६५ हजार मेट्रिकटन युरिया र ३ लाख ७० हजार मेट्रिकटन डीएपी मल खरिद गर्न भारत सरकारसँग जीटूजी भएको मन्त्रालयले जनाएको छ। अब सरकारले जीटूजीमार्फत रासायानिक मल ल्याउन लागेको छ। भारतबाट सरकार टू सरकार (जीटूजी) सम्झौताअनुसारको ५० हजार मेट्रिकटन युरिया र ३० हजार मेट्रिकटन डीएपी असार मसान्तसम्ममा प्राप्त हुने मन्त्रालयले जनाएको छ। नियमित रूपमा ग्लोबल टेन्डरको बाहेक सरकारले प्रमुख बालीको सिजनमा हुने मल अभावलाई कम गर्न साथै रासायनिक मलको सहज आपूर्ति र उपलब्धता गराउने उद्देश्य राखिएको छ। जसका लागि सरकारले भारत सरकारसँग सरकारसरकार प्रक्रियाबाट आगामी पाँच वर्षमा ५ लाख ६५ हजार मेट्रिकटन युरिया र ३ लाख ७० हजार मेट्रिकटन डीएपी मल खरिद गर्ने गरी सम्झौता गरेको छ। यो सम्झौताअनुसार १ लाख ५० हजार मेट्रिकटन मल यसै आर्थिक वर्षभित्र भारतबाट ल्याउने तयारी भइरहेको मन्त्रालयले जनाएको छ। यो सम्झौताअनुसार खरिद प्रक्रिया अगाडि बढाउन नेपाल सरकारका तर्फबाट कृषि सामग्री कम्पनी लिमिटेड र भारत सरकारका तर्फबाट राष्ट्रिय केमिकल्स एन्ड फर्टिलाइजर लिमिटेडलाई जिम्मेवारी दिइएको छ। मल ल्याउनै २२६ दिन सरकारको अकर्मण्यताका कारण मल ल्याउन २ सय २६ दिन लाग्ने गरेको छ। मन्त्रालयका प्रवक्ता प्रकाशकुमार सञ्जेल सार्वजनिक खरिद ऐनका कारण मल ल्याउन कठिनाइ हुने गरेको तर्क गर्छन्। सार्वजनिक खरिद ऐन संशोधन नहुँदासम्म हरेक वर्ष मल ल्याउन समस्या परिरहन्छ, प्रवक्ता सञ्जेल भन्छन्, ४५ दिने सूचना टेन्डर आह्वान गरेर सबै प्रक्रिया पूरा गर्दा समय धेरै लाग्छ। यी सबै प्रक्रिया पूरा गर्दा मल ल्याउन महिनौं लाग्ने गरेको उनी बताउँछन्। ऐनका कारण महिनौं लाग्ने भएपछि मन्त्रालयले समय छँदै टेन्डर प्रक्रिया किन सुरु गर्दैन ? भन्ने प्रश्न अहं छ। यसभित्र, मलको हाहाकार देखाएर माल कमाउने भित्री उद्देश्य लुक्ने गरेको जानकारहरू बताउँछन्। फागुन अन्तिमतिर मात्रै टेन्डर गरेर मन्त्रालयले सधैं मलको हाहाकार मच्चाउने गरेको छ। कृषि मन्त्रालयका अनुसार बोलपत्र आह्वानदेखि गोदामसम्म मल आइपुग्न सात महिनाभन्दा बढी समय लाग्छ। कृषिविज्ञ तेजकुमार सुवेदी सरकारले (जीटूजी) मोडेलमा मल किनेर ल्याउँदा छिटो आउने र वर्षाको बेला अभाव नहुने बताउँछन्। नेपाल आयल निगमले पेट्रोल खरिद गरेजस्तै मल खरिद गर्न सकिन्छ सुवेदी भन्छन्। मलको मूल्य अत्यधिक यस वर्ष मलको मूल्य अत्यधिक बढेको छ। अन्तर्राष्ट्रिय बजारमा मल अत्यधिक बढेकाले आपूर्तिकर्ताले मल नल्याएका हुन्। विश्व बजारमा यस वर्ष मलको अत्यधिक मूल्यवृद्धि भएकाले व्यापारीले घाटाको व्यापार गर्न चाहेनन्, सुवेदीले भने। कोभिड१९, अन्तर्राष्ट्रिय रूपमा रासायनिक मलको उत्पादनमा ह्रास, रुसयुक्रेन द्वन्द्वका कारण इन्धनको उत्पादनमा भएको गिरावट तथा मूल्यवृद्धिका कारण रासायनिक मलको अन्तर्राष्ट्रिय बजार मूल्य तीव्र वृद्धि भएको हो। कृषिविज्ञ कृष्ण पौडेलले विश्वबजारमा मूल्य बढेकाले व्यापारीले मल ल्याउन आलटाल गरेको बताउँछन्। संसारभरि मलको मूल्य बढेकाले व्यापारीले खरिद नगरेका हुन्, उनले भने। कर्मचारीतन्त्रमा ढिलासुस्ती र टेन्डर प्रक्रियामा कमिसनका कुरा आउने भएकाले बर्सेनि मलको हाहाकार हुने गरेको हो। लागू हुँदैन बफर स्टक सरकारले रासायानिक मलको २० प्रतिशत जगेडा मौज्दात (बफर स्टक) मा राख्नुपर्ने व्यवस्था छ। तर, धानबालीका लागि चाहिने सिजनमा युरिया तथा डीएपी गोदाम रित्तै छन्। सरकारले प्रायःजसो ल्याउने चार लाख मेट्रिकटनमध्ये ८० हजार मेट्रिकटन जगेडा राख्नुपर्ने हुन्छ। ठूलो मूल्य चाहिने भएकाले सरकारले उक्त व्यवस्था कार्यान्वयन गर्न नसकेको सुवेदी बताउँछन्। ५० रुपैयाँ प्रतिकेजी हिसाब गर्दा पनि ८० हजार मेट्रिकटन खरिद गर्न ठूलो रकम चाहिने र ब्याज पनि धेरै लाग्ने भएकाले मौज्दात राख्न कठिनाइ भएको उनको भनाइ छ। छटपटाउँदै कृषक मोरङको कटहरी गाउँपालिकाका कोपिन्द्र सिंह बर्सेनि ६ बिघा (१२० कट्ठा) जमिनमा मकै लगाउँछन्। तर यसवर्ष मकै लगाउने बेला मल पाइएन। उत्पादन आधा घटेको छ। विगतमा १२ मन मकै फल्ने ठाउँमा यो वर्ष मुस्किलले ६ मन मात्रै फल्यो, उनले भने, धान रोपाइँ सुरु गर्ने बेलामा पनि मल छैन। बर्दियाको राजापुरका एक किसान लाइन बसेर पाएको एक बोरा मल बोकेर फर्कँदै । अन्नपूर्ण फाइल तस्बिर मलको महासंकटले यस वर्ष खाद्यान्न अभावको सामना गर्नुपर्ला जस्तो छ, उनले भने, तस्करी भएर आउने भारतीय नक्कली मल प्रयोग गर्नुपर्ने बाध्यता छ। जहदा गाउँपालिकाका देवानन्द साह पाँच बिघामा तरकारी खेती गर्छन्। पाँच महिनादेखि मल पाउन नसकेको उनको गुनासो छ। यस वर्ष तरकारी खेती बर्बाद भयो। आवश्यक मलखादको अभावले अब खेती गर्न सक्ने अवस्था छैन, उनले भने, मलका लागि छटपटाएर बस्नुपर्ने अवस्था छ। जति धाउँदा पनि पाइएन। मल हालेर उत्पादन बढाउने आशा नै हराएको साहले बताए। सार्वजनिक खरिद ऐन संशोधन नहुँदासम्म हरेक वर्ष मल ल्याउन समस्या परिरहन्छ। ४५ दिने सूचना टेन्डर आह्वान गरेर सबै प्रक्रिया पूरा गर्दा समय धेरै लाग्छ। यी सबै प्रक्रिया पूरा गर्दा मल ल्याउन महिनौं लाग्ने गरेको छ। प्रकाशकुमार सञ्जेल, प्रवक्ता, कृषि तथा पशुपन्छी विकास मन्त्रालय सरकारले जीटूजी मोडेलमा मल किनेर ल्याउँदा छिटो आउने र वर्षाको बेला पनि अभाव हुँदैन। नेपाल आयल निगमले पेट्रोल खरिद गरेजस्तै मल खरिद गर्न सकिन्छ। विश्व बजारमा यस वर्ष मलको अत्यधिक मूल्यवृद्धि भएकाले व्यापारीले घाटाको व्यापार गर्न चाहेनन्। तेजकुमार सुवेदी, कृषिविज्ञ विश्वबजारमा मूल्य बढेकाले व्यापारीले मल ल्याउन आलटाल गरेका हुन्। संसारभरि मलको मूल्य बढेकाले व्यापारीले खरिद नगरेको पाइन्छ। कृष्ण पौडेल, कृषिविज्ञ विराटनगरका कृष्ण अधिकारीले भारतबाट लुकाइछिपाइ ल्याइएको मल प्रयोग गर्दा बाली बिग्रिएको सुनाए। सरकारले मल उपलब्ध नगराएपछि भारतबाट चोर बाटो हुँदै मल ल्याइयो तर त्यसले मकै सप्रिएन, अधिकारीले भने, सबै किसानको हरिबिजोग छ। मोरङसहित प्रदेश १ का सबै जिल्लामा मलको हाहाकार छ। प्रदेशका १४ वटै जिल्लामा माग र आवश्यकताअनुसार मल उपलब्ध गराउन नसकिएको कृषि सामग्री कम्पनी लिमिटेड प्रादेशिक कार्यालय विराटनगरका प्रमुख नरेश सापकोटाले जानकारी दिए। युरिया मल निकै लामो समयदेखि अभाव रहेको उनले सुनाए। कृषि ज्ञान केन्द्र सम्पर्क कार्यालय मोरङका प्रमुख रामदेव सिंहले मलको अभावले कृषकलाई ठूलो पीडा भइरहेको बताए। मल नपाएर कृषक छटपटाउँदैछन्। यसअघि लगाएका बालीको उत्पादन ५० प्रतिशतले घटेको छ, उनले भने, यसअघि मल अभाव हुँदाको असर मकैका उत्पादनमा पर्यो। यही अवस्था रहने हो भने धान उत्पादनमा भारी गिरावट आउँछ। भारतीय मलले बाली सप्रिने हैन, बिग्रिने भइरहेको छ। जाँच र परीक्षणबिनै अवैध बाटोबाट त्यस्तो मल आउने गरेको छ, उनले भने, तर मलमा आवश्यक पर्ने नाइट्रोजन र फसपोरस पर्याप्त मात्रामा पाइँदैन। भारतमा गुणस्तरीय मल पाइने भए पनि तस्करीमार्फत नेपाल आउने मल भने कमसल हुने गरेको छ। कृषिविज्ञ राजेन्द्र उप्रेती मल अभावको असर उत्पादनमा परिरहेको बताउँछन्। यो वर्ष मकै फस्टाएनन्। उत्पादन घट्यो, उनले भने, कृषकले भारतबाट आउने तस्करीको मल प्रयोग गरेर भए पनि उत्पादन बढाउन खोजे। प्रभाव भने नकारात्मक पर्यो। मल नपाउने भनेपछि कतिपय कृषकले बाली नै लगाउन छाडेको उनी बताउँछन्। साल्ट ट्रेडिङ विराटनगरका प्रमुख राधेश्याम चौधरीले भारतको कोलकाताबाट एक साताभित्रमा डीएपी मल आइपुग्ने बताए। लुकाइछिपाइ मल धानको बिउ छर्ने तयारीमा रहेका मधेस प्रदेशका किसान मल अभावका कारण सास्ती भोगिरहेका छन्। अधिकांशले सीमापारिबाट लुकाइछिपाइ मल ल्याएर जेनतेन खेती गरिरहेका छन्। मल आपूर्तिको ७० प्रतिशत जिम्मा कृषि सामग्री र ३० प्रतिशत साल्ट ट्रेडिङको छ। कृषि सामग्री जनकपुरमा लक्ष्यअनुसारको आधा मल पनि आई नपुगेको शाखा अधिकृत बेचनकुमार साह बताउँछन्। धनुषामा ९ सय ४० मेट्रिकटन डीएपी मलको माग छ। तर, ३ सय ४० मेट्रिकटन मात्रै मौज्दात रहेको उनले बताए। युरिया मलको मौज्दात पनि ९७ मेट्रिकटन मात्रै छ। जनकपुरस्थित कृषि सामग्री कम्पनी लिमिटेडले २७ वटा पालिकामा मल उपलब्ध गराउँदै आएको छ। मल आपूर्तिका लागि स्थानीय तहमा उपप्रमुखको संयोजकत्वमा मलखाद्य व्यवस्थापन समिति गठन गरिएको हुन्छ। सो समितिले पालिकाका वडामा सर्वेक्षण गरेर खेती योग्य जग्गाको क्षेत्रफल हेरेर मलको माग कम्पनी लिमिटेडसँग गर्नुपर्ने हुन्छ। सोही समितिले स्थानीय स्तरमा मलखाद्य उपलब्ध गराउन सहकारी संस्थाको छनोट पनि गर्छ। समितिको मागअनुसार कम्पनीले छनोटमा परेका सहकारीलाई मल दिएर किसानका लागि पठाउँछ। अधिकांश स्थानीय तहबाट मलको मागसहितको निर्णय नै नआएकाले पनि किसानको खेतसम्म पुग्न ढिला भएको छ, अधिकृत साहले भने, जसरी माग आइराखेको छ त्यसरी नै मौज्दातअनुसार मल पठाउँछौं। धनुषामा ५१ हजार हेक्टर खेतीयोग्य जग्गा छ। चोरीको मलले बाली सोत्तर रूपन्देही शुद्धोधन गाउँपालिकाका राममिलन थारूको साढे ६ बिघामा धानखेती गर्नुछ। रोपाइँ गर्ने बेला भइसक्यो, तर मल पाएका छैनन्। गत वर्ष चोरीको मल राखें, उनले भने, त्यो मल राम्रो हुँदैन भन्ने जान्दाजान्दै पनि राख्नैपर्ने बाध्यता छ। स्वदेशमा नपाइएपछि भारतबाट चोरीको मलबाट गर्जाे टार्ने गरिएको किसान बताउँछन्। तर, त्यस्तो मल राख्दा खेती सप्रिनुको सट्टा झन् उत्पादन घट्ने गरेको किसानको दुःखेसो छ। रूपन्देहीको शुद्धोधनसहित १० वटा गाउँपालिकामा पर्याप्त धान खेती हुने जमिन छ। लुम्बिनी सांस्कृतिक नगरपालिका मंगलपुरका किसान पनि ब्याड राखेपछि मलको खोजीमा छन्। लुम्बिनीका लागि भारतीय कक्रहवा नाका नजिक भएकाले केही सजिलो छ। एकदुई बोरा ल्याउन पाइएको छ, केही राहत मिलेको छ, रामजनम यादवले भने। मल नपाउँदा बर्दियाका किसानको सास्ती पनि कम्ती छैन। गुलरिया४ का मेघराज सिग्देललाई ६ क्विन्टल मल चाहिन्छ। जेठ लागेदेखि उनी मलका लागि भौतारिएका हुन्। अहिलेसम्म दाना मल पाएका छैनन्। आज आउँछ, भोलि आउँछ भनेर सहकारीले भनेको महिना दिन भइसक्यो, उनले भने, यस्तो अवस्थाले कसरी उब्जनी हुन्छ ? बर्दिया धानको जोन हो। तर यहाँका किसान पनि मलबाट प्रताडित छन्। राजापुरका छप्पुराम चौधरी मल नपाएर हैरान छन्। लुम्बिनी प्रदेशसहित चार प्रदेशमा मल पठाउने भैरहवास्थित कृषि सामग्रीको गोदाम रित्तो छ। लिमिटेड लुम्बिनी प्रदेशका सहायक प्रबन्धक गणेशप्रसाद अधिकारीले गोदाममा युरिया मल सकिएको बताए। युरिया एक दाना पनि छैन सुदूरपश्चिमका कैलाली र कञ्चनपुरमा रासायानिक मलको प्रयोग धेरै हुन्छ। कैलालीमा मात्रै धान सिजनका लागि १५ हजार टन युरिया र १० हजार टन डीएपी मलको आवश्यकता पर्छ। तर अहिलेसम्म युरिया एक दाना पनि आएको छैन। डीएपी मागको १० प्रतिशत मात्रै आएको छ। कृषि सामग्री सुदूरपश्चिम प्रदेश कार्यालयका अनुसार यस वर्ष धान खेतीका लागि २ हजार १ सय ६९ टन डीएपी मलको कोटा निर्धारण गरिएको थियो। त्योमध्ये कैलालीका किसानले भैरहवा नाकाबाट आफैं ढुवानी गरेर १ हजार २ सय ३४ टन डीएपी मल ल्याएका छन्। कम्पनीका सुदूरपश्चिम प्रदेशका निमित्त प्रमुख नबलसिंह बोगटीले सहकारीले भैरहवाबाट आफैं मल ढुवानी गर्ने भनेपछि सिफारिस दिएको बताए। यताबाट हामीले सिफारिस दियौं, सहकारीले आफंै मल ढुवानी गरे, त्यो पनि मागको १० प्रतिशत मात्रै आएको छ। डीएपी मलको ९० प्रतिशत अभाव छ उनले भने। राजापुरमै मलका लागि लाइन लागेका किसान । अन्नपूर्ण फाइल सरकारले समयमा ढुवानी नगरिदिएका कारण सहकारीले भैरहवा नाकाबाट मल ढुवानी गरेका हुन्। किसानको खेत बाँझै रहने भए, केही त राहत होला मल ढुवानी गरेका हौं, सहकारीका सञ्चालक महेन्द्रविक्रम शाहीले भने। उनले हालै आएको डीएपी मलले किसानको १० प्रतिशत आवश्यकता पनि पूर्ति नहुने बताए। कैलालीका किसानको मागको १० प्रतिशत पनि मल नआएपछि कृषि सामग्रीको सुदूरपश्चिमको गोदाम रित्तो छ। सरकारले यस वर्ष डीएपी मल नै खरिद गर्न नसकेपछि गोदाम रित्तिएको हो। सुदूरपश्चिमका ९ जिल्लाका लागि सरकारले २१ सय ६९ टन डीएपीको मात्रै कोटा निर्धारण गरेको थियो। त्यसमध्ये कञ्चनपुरका लागि ६ सय टन, डोटीका लागि ८० टन र १ सय ९९ टन कैलालीका लागि निर्धारण गरिएको थियो। अब डीएपी आउने सम्भावना नै छैन, सरकारले १४ पटक निकालेको टेन्डरमा मल ढुवानीको ठेक्का नै परेन, अब धान लगाउने बेला पनि भयो, टेन्डर गरेर ल्याउने समय छैन, सरकारले जीटुजी सिस्टमबाट मगाए मात्रै सम्भावना हो लिमिटेड सुदूरपश्चिमका निमित्त प्रदेश प्रमुख बोगटीले भने। तुलसी सुवेदीकाठमाडौं, किशोर बुढाथोकीविराटनगर, मनिका झाजनकपुरधाम, लक्ष्मण पोखरेलबुटवल, शिवराज भट्टधनगढी"
"आँबुखैरेनीमुग्लिन खण्डमा ठूला सवारी नचल्ने, साना एकतर्फी सञ्चालन","तनहुँ : पृथ्वी राजमार्गअन्तर्गत तनहुँको आँबुखैरेनीमुग्लिन खण्डमा ठूला सवारी साधन नचल्ने भएका छन्। आँबुखैरेनी गाउँपालिका४ पावर हाउस नजिक सडक भासिएकाले केही दिन ठूला सवारी साधन सञ्चालनमा रोक लगाइएको हो। उक्त सडकखण्डबाट साना सवारी साधनलाई एकतर्फी रुपमा सञ्चालन गरिएको प्रहरी नायब उपरीक्षक युवराज खड्काले जानकारी दिए। सडक भासिएको ठाउँबाट माइक्रो, साना कार, मोटरसाइकल मात्रै वारपार गराइएको उनले बताए। सडक भासिएको ठाउँमा सडक डिभिजन कार्यालयले शुक्रबारदेखि नै भित्ता काट्न थालेको छ। ठूला सवारी साधन सञ्चालन गर्दा जोखिम हुने भएकाले केही दिन ठूला सवारी साधन सञ्चालन गर्न नसकिने सडक डिभिजन कार्यालयले जनाएको छ। जिल्ला प्रशासन कार्यालयले उक्त खण्डमा शुक्रबार राति ७ बजेदेखि बिहान ६ बजेसम्म अर्को सूचना नभएसम्मका लागि यातायात सञ्चालन पूर्णरुपमा बन्द गरेको छ। रातिको समयमा जोखिम हुने भएकाले यातायात सञ्चालनमा पूर्ण रोक लगाइएको सहायक प्रमुख जिल्ला अधिकारी काशीराम गैह्रेले बताए। सडक भासिएर एउटा कार र एउटा मोटरसाइकल खस्दा दुई जनाको मृत्यु भएको थियो। मृत्यु हुनेमा हेटौँडाका ३५ वर्षीय हेमबहादुर भुजेल र गोरखा घर भई आँबुखैरेनी२ बस्ने ३३ वर्षीय केशव घिमिरे रहेको जिल्ला प्रहरी कार्यालय तनहुँले जनाएको छ। पहिरोले अवरुद्ध नारायणघाटमुग्लिन सडक खुल्यो सडक भाँसिदा पृथ्वी राजमार्गमा यातायात अवरुद्ध सडक भासिएको मर्स्याङ्दी नदी किनारमा दुई पुरुषको शव फेला मुग्लिननारायणगढ सडक सञ्चालनमा भित्ता काटेर आँबुखैरेनीमुग्लिन खण्ड एकतर्फी सञ्चालन अवरुद्ध आँबुखैरेनीमुग्लिन खण्ड एकतर्फी सञ्चालनमा (फोटोफिचर) पृथ्वीराजमार्गको आँबुखैरेनी खण्ड बेलुका ७ बजेबाट बन्द सडक भासिएर मृत्यु भएका दुवै पुरुषको सनाखत"
महेन्द्रनगरको भाषीमा दुर्घटना एक जनाको मृत्यु,महेन्द्रनगर : कञ्चनपुरको पूर्व पश्चिम राजमार्ग स्थीत भाषीमा ट्रयाक्टरको ठक्करबाट मोटरसाइकल चालकको मृत्यु भएको छ। शनिबार राजमार्गमा रोकिराखेको से२प ५६५८ नम्बरको मोटरसाइकललाई से १ त ९६६८ नम्बरको ट्रयाक्टरले ठक्कर दिँदा मोटरसाइकल चालक भीमदत्त१ बाराकुण्डाका तेजसिंह धामीको उपचारको क्रममा महाकाली प्रादेशिक अस्पतालमा मृत्यु भएको जिल्ला प्रहरी कार्यालय कञ्चनपुरले जनाएको छ। दुर्घटनापछि ट्रयाक्टर चालक बेदकोट नगरपालिका१० का राकेश रानालाई नियन्त्रणमा लिएको प्रहरीले जनाएको छ।
मूल्यवृद्धि अचाक्ली,"काठमाडौं : मुलुकको आर्थिक व्यवस्थापनमा चुनौती थपिँदै गएको तथ्यांकले देखाएको छ। नेपाल भित्रिने विदेशी मुद्राको तुलनामा बाहिरिने अधिक हँुदा शोधनान्तर स्थितिमा झन् दबाब परेको छ। नेपाल राष्ट्र बैंकले शुक्रबार सार्वजनिक गरेको १० महिनाको आर्थिक तथा वित्तीय प्रतिवेदनले यस्तो देखाएको हो। प्रतिवेदनअनुसार शोधनान्तर स्थिति २ खर्ब ८८ अर्ब ५० करोड रुपैयाँले घाटामा छ। जबकि गत आर्वको सोही अवधिमा ७ अर्ब ७५ करोडले बचतमा थियो। चालू खाता पनि ५ खर्ब ४७ अर्ब ३६ करोडले घाटामा छ। गत आवको सोही अवधिमा २ खर्ब ५१ अर्ब २९ करोड मात्रै घाटामा थियो। शोधनान्तर स्थितिको दबाब कायमै रहेको, विदेशी विनिमय सञ्चितिमा पनि दबाब यथावतै रहेको र मुद्रास्फीति अचाक्ली बढेकाले समष्टिगत आर्थिक व्यवस्थापनमा चुनौती थपेको हो, राष्ट्र बैंंकका प्रवक्ता डागुणाकर भट्ट भन्छन्, यद्यपि रेमिट्यान्स सामान्य अवस्थामा वृद्धि भई गत आवकै स्तरमा आएकाले झिनो आशा गर्न सकिन्छ। अब मौद्रिक नीति पनि समष्टिगत आर्थिक व्यवस्थापनमा चनाखो हुने गरी ल्याउन जरुरी भएको उनले बताए। अचाक्ली मूल्यवृद्धि वैशाखमा घिउ तथा तेल, फलफूल, दुग्ध पदार्थ तथा अन्डा, दाल तथा गेडागुडी र सुर्तीजन्य पदाथको मूल्य अत्यधिक बढेको छ। सो वस्तुको महँगी अचाक्ली बढेकाले समग्रमा मुद्रास्फीति चुलिएको छ। यसमध्ये पनि घिउ तथा तेलको मूल्य मात्रै २४८६ प्रतिशत बढेको छ। यसपछि क्रमशः फलफूलको १२६१, दुग्ध पदार्थ तथा अन्डा ११३, दाल तथा गेडागुडीको १०५३, र सुर्तीजन्य पदार्थको ९७० प्रतिशतले मूल्य बढेको छ। साथै, यातायात, शिक्षा र मनोरञ्जन तथा संस्कृति उपसमूहको मुद्रास्फीति क्रमशः २१८१, ११६४ र ८२१ प्रतिशत छ। सरकारले आगामी आर्थिक वर्ष मुद्रास्फीति ७ प्रतिशतभित्र राख्ने भनिरहँदा अहिल्यै सो सीमा नाघिसकेको छ। यसै वर्षको अन्त्यसम्ममा मूल्यवृद्धि दोहोरो अंकमा बढ्न सक्ने देखिन्छ। २०७९ वैशाखमा वार्षिक विन्दुगत उपभोक्ता मुद्रास्फीति ७८७ प्रतिशत पुगेको छ। जबकि गत आवको सोही महिनामा यस्तो मुद्रास्फीति ३६५ प्रतिशत रहेको थियो। अन्तर्राष्ट्रिय बजारमा पेट्रोलियम पदार्थको मूल्य बढ्दा समग्र आयातीत वस्तुमा भार परेकाले यसपटक मुद्रास्फीति चुलिएको डा भट्ट बताउँछन्। भन्छन्, अर्को वर्ष अन्तर्राष्ट्रिय बजारमा भएको परिस्थिति परिवर्तन हुन सक्छ। विस्तारै अन्तर्राष्ट्रिय बजार मूल्य कम हुन सक्छ। अर्थात् युक्रेन र रुसको द्वन्द्वको आक्रमण मत्थर भयो भने मूल्य नियन्त्रणमा आउन सक्छ। यसैगरी, अर्थविद् डा डिल्लीराज खनाल विशेष गरेर उपभोग्य वस्तुको मूल्य अत्यधिक बढेकाले चाप परेको बताउँछन्। अब आम सर्वसाधारणलाई बाँच्न मुस्किल छ। एकातिर मूल्य बढिरहने अर्कातर्फ बैंकिङ प्रणालीमा लगानी योग्य पुँजी अभाव (तरलता) भइरहँदा पनि बजारमा लगानी प्रभावित भएको छ, उनले भने। रेमिट्यान्समा झिनो सुधार चालू आव सुरु भएदेखि रेमिट्यान्स वृद्धिदर प्रभावित हुँदै आएको थियो। तर वैशाखमा भने झिनो सुधार भएको छ। यस अवधिमा विप्रेषण आप्रवाह ०२ प्रतिशतले वृद्धि भई ८११ अर्ब ७९ करोड रुपैयाँ पुगेको छ। गत आव १९२ प्रतिशतले बढेको थियो। आयात ३२ प्रतिशत वृद्धि मुलुक भित्रिने सेवा तथा वस्तुको आयातमा जतिसुकै कडाइ गरे पनि समग्रमा आयात बढिरहेको छ। चालू आर्थिक वर्षको १० महिनामा कुल वस्तु २८० प्रतिशतले वृद्धि भई १६०४ अर्ब ६५ करोड पुगेको छ। गत आव २२३ प्रतिशतले बढेको थियो। वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः २२, २३८ र ४९९ प्रतिशतले वृद्धि भएको छ। वस्तुगत आधारमा पेट्रोलियम पदार्थ, औषधि, कच्चा पाम तेल, सुन, अन्य मेसिनरी तथा पार्ट्सलगायतका वस्तुको आयात बढेको छ। एमएस विलेट, रासायनिक मल, सिमेन्ट, दाल, धान तथा चामललगायतका वस्तुको आयात घटेको हो। यता आयातको तुलनामा निर्यात जति बढे पनि आकार बढ्न सकेको छैन। यद्यपि कुल वस्तु निर्यात ५९८ प्रतिशतले वृद्धि भई रु१ सय ७३ अर्ब ३५ करोड पुगेको छ। गत आव निर्यात ३२२ प्रतिशतले वृद्धि भएको थियो। भारत तथा अन्य मुलुकमा भएको निर्यात क्रमशः ७२९ र २५६ प्रतिशतले वृद्धि भएको छ। चीनतर्फको निर्यात २४९ प्रतिशतले घटेको छ। पाम तेल, सोयाबिन तेल, धागो (पोलिस्टर तथा अन्य), ऊनी गलंैचा, पिनालगायतका वस्तुको निर्यात बढेको छ। अलैंची, चिया, औषधि (आयुर्वेदिक), दन्त मञ्जन, तारलगायतका वस्तुको निर्यात घटेको छ। घट्दै डलरकोे सञ्चिति विदेशी मुद्रा सञ्चिति पनि क्रमशः घट्दै गएको छ। २०७८ असार मसान्तमा १३९९ अर्ब ३ करोड रुपैयाँ रहेको विदेशी विनिमय सञ्चिति २०७९ वैशाख मसान्तमा ११४६ अर्ब ८८ करोड कायम भएको छ। २०७८७९ को १० महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ७३४ महिनाको वस्तु आयात र ६५७ महिनाको वस्तु तथा सेवा आयात धान्न पर्याप्त रहने राष्ट्र बैंकले बताएको छ। सरकारले आयातमा कडाइ गरे पनि तुलनात्मक रूपमा अझै नियन्त्रणमा आउन नसकेको अर्थविद् डा खनाल बताउँछन्। चालू खाता र भुक्तानी सन्तुलन तथा शोधनान्तर घाटा उच्च नै रहँदा यसको दबाब विदेशी मुद्रा सञ्चितिमा परेको उनले बताए। भने, अर्थतन्त्रका समग्र सूचक हेर्दा अहिलेसम्म चालेका कदम खासै प्रभावकारी नभएको देखिन्छ।"
भक्तपुर केन्द्रबिन्दु भएर ४७ रेक्टर स्केलको भूकम्प,काठमाडौं : काठमाडौं उपत्यकामा मध्यराति भूकम्पको धक्का महसुस गरिएको छ । राष्ट्रिय भूकम्प मापन केन्द्रका अनुसार राति २ : ३६ बजे भक्तपुरको चाँगुनारायण आसपास केन्द्रबिन्दु बनाएर भूकम्प गएको हो। केन्द्रले ४७ रेक्टर स्केलको भूकम्प गएको जानकारी दिएको छ। भूकम्प गएलगत्तै स्थानीय बाहिर निस्किएका थिए। उपत्यका आसपासका जिल्लामा पनि भूकम्पको धक्का महसुस भएको स्थानीयले जनाएका छन्।
फेरि ब्याटिङमै समस्या,"काठमाडौं : अमेरिकामा जारी आईसीसी विश्वकप लिग२ त्रिकोणात्मक ओडीआई सिरिजमा नेपाल शुक्रबार ओमानसँग १३ रनले पराजित भयो। बलिङ शानदार रहे पनि ब्याटिङको पुरानै समस्या दोहोरिँदा नेपालले २ सय १२ रनको मध्यम लक्ष्य भेट्टाउन सकेन। साँच्चै भन्ने हो भने यो लक्ष्य पूरा गर्न नसक्नु ब्याटिङमा असफलता हो। हामीलाई जुन समय साझेदारी चाहिएको थियो ठ्याक्कै उल्टो भयो, हारपछि नेपालका कप्तान सन्दीप लामिछानेले भने, जहाँ हामीले साझेदारी गरेका थियौं। त्यहाँ विकेट गुमायौं। नयाँ ब्याटरले समय लिनु र साझेदारी गर्दा रनरेट पनि बढ्यो। मलाई आशा छ। यहाँबाट सिक्ने छौं। कप्तान सन्दीपले भनेजस्तै ओमानविरुद्ध नेपालको ब्याटिङ बिर्सनलायक रह्यो। नेपाललाई जितका लागि अन्तिम ६ बलमा १४ रन चाहिएको थियो। पहिलो बल बिलाल खानले आरिफलाई डट राखे। दोस्रो फुलटस योर्करमा डट राखेपछि नेपालको आशा कमजोर बनेको थियो। तेस्रो बल डट र चौथो बलमा एलबीडब्लू आउट भए। तीव्र गतिका बलर बिलाल खानले तेस्रो ओभरको दोस्रो बलमा ओपनर सुवास खकुरेललाई तीन रनमा बोल्ड गरे। दुई वर्षपछि टोलीमा फर्किएका सुवासले राम्रो खेल्न सकेनन्। पाँच वर्षपछि सिनियर टोलीमा फर्किंदै ओडीआईमा डेब्यु खेल खेलेका सुनील धमला १२ रन बनाउँदै आउट भए। प्रमुख ब्याटर रोहित पौडेल खबर अलीबाट २० रनमा क्याच भएपछि नेपाल दबाबमा परेको थियो। युवा ब्याटर देव खनाललाई खबर अलीले ३४ रनमा बोल्ड आउट गरे। नेपालका प्रमुख हतियार दीपेन्द्रसिंह ऐरी अयान खानको बलमा जिसानबाट १६ रनमा क्याच भएपछि नेपालको जित टाढिएको थियो। छैटौं विकेटका लागि विनोद र आरिफले ३७ रनको साझेदारी गरे। विनोद भण्डारी ४६ बलमा १४ रन बनाउँदै एलबीडब्लू आउट भए। करण केसी ८ र सोमपाल कामी १३ रनमा आउट भए। आरिफ शेखले ६६ सर्वाधिक रनको योगदान दिए। परिणामतः नेपाल ४९४ ओभरमा १ सय ९८ रनमा अल आउट हुन पुग्यो। ओमानका जिसन मक्सुद र खवर अलीले ३३ विकेट लिए। बिलाल खानको नाममा दुई विकेट रह्यो। त्यसअघि टस जितेर पहिले ब्याटिङ गरेको ओमानले ५० ओभरमा आठ विकेट गुमाएर २ सय ११ रन जोडेको थियो। ओमानका लागि जिसन मक्सुदले अविजित रहँदै १ सय ४ रनको शतकीय इनिङ खेले। खवर अलीले ३० रन जोड्दा सोयब खानले २७ रन बनाए। सुरज कुमार १२ रनमा आउट भए। नेपालका करण केसीले ३८ रन खर्चिएर ५ विकेट लिए। कप्तान सन्दीपले दुई तथा सोमपालले एक विकेट लिए। हारसँगै नेपाल १३ खेलमा १२ अंक जोडेर छैटौं स्थानमा छ। ओमान ३३ खेलमा ४२ अंक जोडेर शीर्ष स्थानमा छ। शीर्ष तीमा रहँदै सोझै एकदिवसीय विश्वकप छनोट सोझै खेल्ने अवसर रहेको नेपाललाई यो हारले धक्का पुर्याएको छ। नेपालले दोस्रो खेलमा अमेरिकाविरुद्ध शनिबार खेल्दैछ। नेपाली टिमलाई थाहा छ, यो खेल जसरी पनि जित्नुपर्छ। कप्तान सन्दीपले ओमानसँगको हारपछि भनेका थिए, हाम्रो सपना एकदिवसीय विश्वकप खेल्ने नै हो। हामीसँग विश्वकप छनोट खेल्ने टोली छ। सबै जनाले ओडीआई मान्यता बचाउ बचाउ भन्नु भएको छ। मेरो उद्देश्य भने त्योभन्दा माथि विश्वकप खेल्नेछ। म कप्तानको रूपमा भन्छु टिममा अत्यधिक क्षमता छ। हामी हाम्रो क्षमताको आधा मात्रै खेल्छौं भने धेरै कुराहरू परिवर्तन हुन्छ। नेपालले तेस्रो खेलमा फेरि ओमानविरुद्ध जुन १४ र अन्तिम खेलमा अमेरिकाविरुद्ध जुन १५ मा खेल्ने तालिका छ।"
ऐतिहासिक रानीपोखरी,ऐतिहासिक रानीपोखरी काठमाडौं महानगरको मध्यभागमा रहेको ऐतिहासिक रानीपोखरीको ड्रोनबाट लिइएको तस्बिर । २०७२ सालको भूकम्पले क्षति पुर्याएको रानीपोखरीको पुनर्निर्माण २०७६ कात्तिकमा सकिएको थियो । राष्ट्रिय पुनर्निर्माण प्राधिकरणले झन्डै २५ करोड लागतमा तीन वर्षको लगाएर यसको पुनर्निर्माण गरेको थियो । तस्बिर : रविन भट्टराई
