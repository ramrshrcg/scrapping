शीर्षक,विवरण
राज्यधन हडप्ने कृत्य,"भर्खरै सार्वजनिक महालेखा परीक्षकको प्रतिवेदनले राज्यभित्र मौलाएको आर्थिक अनुशासनहीनता देखायो। एकीकृत राज्य व्यवस्थाबाट संघीयता गइसकेपछि आर्थिक अनुशासनहीनता पनि प्रदेश र गाउँनगरमा पुगेको पनि यसले देखाएको छ। वित्तीय अनुशासनलाई तोडेर बेरुजु देखिनेमा मधेस प्रदेश अगाडि नै छ। त्यसभित्रमा पनि जिम्मेवार पदाधिकारीहरूले नैतिकता बिर्सेर गरेका कामले आर्थिक अराजकताको पटाक्षेप भएको छ। संघ वा प्रदेश जहाँ पनि सभामुख, उपसभामुखजस्ता पदाधिकारीहरूबाट उच्च नैतिक आचरण प्रदर्शनको अपेक्षा राखिन्छ। यसै पनि निष्पक्ष र तटस्थ बस्नुपर्ने जिम्मेवारीका पदाधिकारीले पनि आर्थिक अनुशासन मिचेको तथ्यले साँच्चिकै संघीय व्यवस्थालाई पनि बदनाम गरेको छ। संघीयताको जग मधेस आन्दोलन हो। यसको धेरै जस मधेसलाई नै जान्छ। संघीयताले आर्थिक भार बढायो, चाहिने नचाहिने संख्यामा सांसद, मन्त्री र अरू पदाधिकारी थप्यो भनेर आलोचना भइरहेका बेला त्यही आवाजलाई मलजल हुने तथ्यहरू आउनु दुःखद्् हो। मधेस प्रदेशका सभामुख सरोज यादव र उपसभामुख उमाकुमारी देवले २०७७०७८ सम्म निजी सचिवालयका कर्मचारीको तलब आफ्नै खातामा लिइरहेको महालेखा प्रतिवेदनबाट देखिएको छ। त्यो आर्थिक अनुशासनभन्दा निकै परको काम हो। यस्तो प्रवृत्ति कुनै बेला प्रतिनिधिसभाका सांसदहरूमा पनि देखिएको थियो। अरू अड््डा अदालतका कर्मचारी र उच्च अधिकारीमा पनि देखिएको थियो। सचिवालयमा कर्मचारी नराख्ने तर तिनको नामको तलब र अरू सुविधा आफ्नै खल्तीमा राख्ने प्रवृत्ति भनेको आर्थिक रूपमा लालचीमात्रै नभई बेइमानीपूर्ण तरिकाले राज्यधन हडप्नु हो। सचिवालयका कर्मचारीको तलब, भत्ता आफैंले लिने प्रवृत्ति रोक्नकै लागि कर्मचारीको पारि श्रमिकलगायत सुविधाको रकम बैंक खातामा सोझैं भुक्तानी गर्नुपर्ने प्रबन्ध महालेखा स्वयंले गरेको छ। तर त्यसविपरीत सभामुखले वार्षिक २४ लाख २९ हजार र उपसभामुखले ८ जना कर्मचारीको पारि श्रमिकबापत १६ लाख ४६ हजार रुपैयाँ आफ्नो निजी बैंक खातामा रकम बुझेका छन््। एक वर्षमा त्यति बुझेको हुँदा उनीहरूले आफ्नो खातामा हालेको रकम यसको तेब्बर छ। भन्न त उनीहरूले आफ्नो खातामा आएको रकम सम्बन्धित कर्मचारीलाई आफैंले बुझाएको बताउन पनि भ्याएका छन््। तर त्यसको न भर्पाइ छ न अरू हिसाबकिताब। तसर्थ यो सरासर आफ्नै व्यक्तिगत आम्दानीका रूपमा उनीहरूले लिएको प्रष्ट हुन्छ। महालेखाले यसलाई वित्तीय अनुशासनहीनताको संज्ञा दिइसकेको छ। तर सामान्य दृष्टिले हेर्दा पनि यो राज्यधन हडप्ने कृत्य अर्थात् भ्रष्टाचार नै देखिन्छ। त्यसपछिको वर्ष भने प्रदेश सभा सचिवालयले सभामुखको निजी सचिवालयका कर्मचारीहरूको तलबमा मासिक २ लाख ९४ हजार ७० रुपैयाँ खर्चिंदै आइएको छ। उपसभामुखको निजी सचिवालयको कर्मचारीहरूलाई मासिक २ लाख ३ हजार ५ सय रुपैयाँ तलबबापत खर्च जान थालेको छ। पहिलाका वर्षमा गएको पैसा कुन व्यक्तिले लिएको हो भन्ने यकिन छैन। राज्यलाई आर्थिक भार नपार्ने गरी मितव्ययी ढंगले सरकार र प्रदेशसभा सञ्चालन हुनुपर्छ भन्ने सामान्य नै कुरा हो। तर मधेस प्रदेशका सभामुख र उपसभामुखको सचिवालय आवश्यकताभन्दा बढी जनशक्तिले भरिएको प्रतीत हुन्छ। यसको मतलब आफ्नालाई जागिर खुवाउने माध्यम बनाएको प्रष्टै हुन्छ। अर्काेतर्फ सभामुख, उपसभामुखको सेवासुविधासम्बन्धी ऐन एवं प्रदेशसभाको स्वीकृत दरबन्दीसमेतमा नभएको पदमा पनि राजनीतिक सल्लाहकार वा प्रेस सल्लाहकारको जागिर खुवाउने काम भएको छ। त्यसबाट उनीहरूको ध्याउन्न आफन्त पोस्ने अर्थात् कार्यकर्तालाई जागिर खुवाउने हो भन्ने नै देखिन्छ। जनताको घरदैलोमा सरकार लैजानु भनेको जनताको सेवा गर्ने उद्देश्यले हो भन्ने चटक्क बिर्सेर मर्यादाको पदमा आसीन व्यक्तिहरूबाट आफन्त पोस्ने काम हुनु झन् विडम्बना हो।"
बजेट चलखेल प्रकरण : किन लिइएन रघुनाथसँग बयान ?,"काठमाडौं : जेठ १४ गते मध्यरातिपछि तत्कालीन अर्थमन्त्री जनार्दन शर्माको बोलावटमा पूर्वनासु रघुनाथ घिमिरे अर्थ मन्त्रालय पुगेका थिए। उनैले राजस्व, भन्सार र करका दर हेरफेर गरेका थिए। उच्च कर्मचारीहरूले निरीह बनेर त्यो दृश्य हेरेका थिए। तर, समितिले मुख्य आरोपी घिमिरेसँग बयानै लिएन। उनै घिमिरे गत भदौ २५ गते ल्याइएको प्रतिस्थापन बजेटमा करका दर हेरफेरमा पनि प्रत्यक्ष संलग्न थिए। तत्कालीन अर्थमन्त्री शर्माले बजेटमा खेताला विज्ञको रूपमा उनलाई प्रयोग गरेका थिए। शर्मा अर्थमन्त्री भएपछि नै अर्थ मन्त्रालयमा घिमिरेको चलखेल बढेको थियो। अर्थका कर्मचारीसँगै बसेर कर दरमा हेरफेर गर्ने अनधिकृत व्यक्ति घिमिरेसँग संसदीय छानबिन समितिले बयान नै लिएन। उनलाई खोज्ने प्रयास पनि भएन। निश्चित व्यावसायिक घरानालाई फाइदा हुने गरी चालू बजेट र प्रतिस्थापन बजेट दुवैमा मध्यरातसम्म बसेर घिमिरेले राजस्व तथा करका दरमा व्यापक हेरफेर गरेका थिए। अर्घाखाँची भूमिस्थान नगरपालिकाका बासिन्दा रघुनाथ २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका व्यक्ति हुन्। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाएका थिए। सामान्यतः पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। अकुत सम्पत्ति आर्जनमा सम्पत्ति शुद्धीकरण विभागले अनुसन्धान थालेपछि २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। अर्थमन्त्री प्रकरण सामसुम पार्न घिमिरेसँग सोधपुछ नगरिएको विज्ञहरू बताउँछन्। भन्छन्, राज्य संयन्त्र नै यो प्रकरणलाई त्यत्तिकै टुंग्याउन चाहन्छ। अर्थका एक कर्मचारीले भने, उनी (घिमिरे)को बास नै यही थियो। सीसीटीभी क्लियर बनायो भने सबै प्रमाण देखिहाल्थ्यो नि ! समितिमा रहेका एमाले सदस्यले पनि पहिला कल डिटेल, लोकेसन ट्र्याक, सीसीटीभीमा देखिएको गाडीको विषयमा थप अध्ययन गरेर घिमिरेलाई बयानमा बोलाउनु पर्ने मत राखेको थियो। पूर्वमहालेखा परीक्षक आचार्य घिमिरेसँगै बयान नलिएर कसरी संसदीय समिति निश्कर्ष पुग्न सक्छ भन्दै प्रश्न गर्छन्। घिमिरे नै अर्थमन्त्री शर्मापछिका मुख्य आरोपी हुन्। तर, खोइ उनको बयान ? यसरी पनि हुन्छ छानबिन ? उनले प्रश्न गरे, यो समिति पूरै राजनीतिक छायामा छ। यता समिति सभापति लक्ष्मणलाल कर्णले सरोकारबाला सबैसँग बयान लिएको दाबी गरे। यसबीच अर्थ मन्त्रालयका सरोकार पर्ने सबै कर्मचारीसँग बयान लियौं, उनले भने। समिति प्रतिवेदन तयारीमै लागिसक्यो। तर, घिमिरेलाई बयान लिन पर्ने वा नपर्ने भन्नेबारे अझै विचार गर्ने उनले जवाफ दिए।"
दलीय छायामा छानबिन समिति,"काठमाडौं : बजेटमा करको दर हेरफेर गर्न तत्कालीन अर्थमन्त्री जनार्दन शर्माले अनधिकृत व्यक्तिको प्रवेश गराएको विषयमा छानबिन गर्न बनेको संसदीय विशेष समितिलाई दिइएको म्याद आज (बिहीबार) सकिँदैछ। त्यो पनि थपिएको म्याद हो। राजनीतिक छाया मा परेको समितिले अपुरो अवस्थामै प्रतिवेदन तयार पार्दैछ। प्रतिवेदन तयारीमा बुधबार समितिका सदस्यबीच मतऐक्य हुन सकेन। सत्तारूढ दलबाट प्रतिनिधित्व गर्ने सदस्यहरू अर्थमन्त्री शर्मालाई क्लिन चिट दिलाउन लागेका छन्। एमालेका समिति सदस्य भने केही कडा रूपमा प्रस्तुत भएका छन्। समिति स्रोत भन्छ, प्रतिवेदनमा राख्ने भाषाले सर्वसम्मत हुने वा फरक मत आउने निर्धारण गर्नेछ। एमालेतर्फका एक सदस्यले यसबारे भने, थप छानबिन गर्नुपर्ने भन्ने शब्दावली प्रतिवेदनमा राख्न हाम्रो जोड छ। त्यसो हुन नसके फरकमत आउनेछ। कल डिटेल, पोलिग्राफ परीक्षण, प्रधानमन्त्रीसँगै सोधपुछ, सीसीटीभीमा देखिएको गाडीको विषयमा थप छानबिन हुनुपर्ने एमालेको माग छ। ढाकछोप गर्ने कुरामा हामी सहमत हुन सक्दैनौं, समितिका ती सदस्यले भने, थप छानबिन हुनुपर्छ। यस प्रकरणलाई नजिकबाट नियालिरहेका विज्ञ भन्छन्, नियोजित ढंगबाट नै सफाइ दिन समितिको प्रयोग गरिने भएको छ। अर्थ मन्त्रालयका उच्च कर्मचारीले यसमा समर्पण गरेका छन्।पूर्वमहालेखा परीक्षक भानुप्रसाद आचार्य राजनीतिक प्रभावमा पारेर संसदीय समितिको साख नै गिराउने काम भएको बताउँछन्। यो समिति उद्देश्यमा नै पुगेन। किन गठन गरिएको थियो ? , म्यान्डेट के थियो ? त्योअनुसार कुनै कामै भएन, उनले भने, यो त राजनीतिक छायामा पर्यो। उनले नेपालमा संसदीय समितिहरू बलियो बनाउन नसक्दाको परिणाम यो पटक पनि देखिएको बताए। हामीले संसदीय समिति बलियो बनाउन सकेनौं। कुनै उद्देश्यले बनेका समिति हुन् वा स्थायी बनेका हुन्, सबै राजनीतिबाट प्रभावित भए। यस्ता समितिले दिने प्रतिवेदन निष्पक्ष हुन्छ भन्ने विश्वास नै हरायो, उनले भने। अहिले बनेको समितिको पनि हालत उस्तै भएको आचार्यको तर्क छ। यसपटक तल्लो तहका कर्मचारी पनि आफ्नै आँखा अगाडि भएको घटनालाई ढाकछोप गर्न दबाबमा परेका छन्। मध्यरातमा अनधिकृत व्यक्तिले करका दर हेरफेर गरेको टुलुटुल हेर्न विवस भए। उनीहरू नेतालाई जोगाएर समितिले आफूहरूलाई त फसाउने होइनन् भनेर सशंकित बने। अझै डरमा रहेको ती कर्मचारी बताउँछन्। यो समिति उद्देश्यमा नै पुगेन। किन गठन गरिएको थियो ? , म्यान्डेट के थियो ? त्योअनुसार कुनै कामै भएन। यो त राजनीतिक छायामा पर्यो। हामीले संसदीय समिति बलियो बनाउन सकेनौं। कुनै उद्देश्यले बनेका समिति हुन् वा स्थायी बनेका हुन्, सबै राजनीतिबाट प्रभावित भए। भानुप्रसाद आचार्य, पूर्वमहालेखा परीक्षक एमालेबाट समितिमा रहेका सदस्यहरूलाई पनि पार्टीबाटै कमजोर रूपमा प्र्रस्तुत हुन चौतर्फी दबाब परेको देखिन्छ। तर, केही सदस्यहरू कडारूपमा प्रस्तुत भएको पाइएको छ। एमालेका समिति सदस्यहरूले कल डिटेलको माग गरेका थिए। तर, सत्तापक्षका सदस्यहरू यो विषयमा प्रवेश गर्न मानेनन्। त्यस्तै प्रत्येक कर्मचारीको पोलिग्राफ परीक्षण गर्दा दूधको दूध पानीको पानी हुने भन्दै समितिका एमाले सदस्यले माग गरेका थिए। तर, त्यो विषयलाई समितिमा प्रवेश नै गर्न दिइएन। गाडी प्रवेश गरेको झिलिक्क सीसीटीभी फुटेजमा देखिएको थियो। त्यो गाडीको विषयमा अनुसन्धान गर्न समिति तयार भएन। यो विषयलाई सामसुम पार्न मात्रै सुरुवातदेखि समिति लागि पर्यो। समितिले कतिपय असम्बन्धित व्यक्तिसँग सोधपुछ गर्यो। तर, आरोपी घिमिरेको बयान लिएन। प्रतिपक्ष दोषी हो भन्छ। सत्तापक्ष होइन भन्छ। यसरी कहाँ छानबिन हुन्छ ? यो मत विभाजन गरेर टुंग्याउने विषय नै होइन। यो राज्यविरुद्धको अपराध हो कि, भ्रष्टाचार हो, त्यो पहिला निक्र्योल हुनुपर्यो, जुनमा आकर्षित हुन्छ, यहीअनुसार अधिकारसम्पन्न निकायले अनुसन्धान गर्नुपर्छ। राजेन्द्रसिंह भण्डारी, पूर्वप्रहरी अतिरिक्त महानिरीक्षक समितिले प्रतिवेदन लेख्न सुरु गर्दासम्म करको दरको विवरण लिने, त्यसको विश्लेषण गर्ने अवस्थाको छानबिन नै भएन। करको दर परिवर्तन हुँदा दुई दर्जन स्वदेशी उद्योग बन्द भइसकेका छन्। मुलुकलाई कति क्षति भयो ? त्यसको खोजी नै भएनन्। प्रतिस्थापन बजेटदेखि विवरण लिएर विश्लेषण गर्नुपर्ने विज्ञहरूको सुझाव थियो। तर, प्रतिस्थापन बजेटका विषयमा त समितिले अध्ययन नै गरेन। राजस्व र करको दरका कारण भएको क्षतिको विषयमा आफूहरूसँग कुनै सोधखोज नै नगरेको व्यवसायीको गुनासो छ। अर्थविद्, पूर्वअर्थसचिव तथा अपराधविज्ञहरू भने बजेट निर्माणमा राजस्वका दर हेरफेर गर्ने जस्तो संवेदनशील काममा अनधिकृत व्यक्तिको प्रवेश भयो भन्ने कुरा बाहिरिएपछि सो व्यक्तिबारे पनि अनुसन्धान गर्न आवश्यक भएको औंल्याउँछन्। व्यक्ति विशेषभन्दा पनि राज्यसँग जोडिएको विषय भएकाले समितिले अलि संवेदनशील भएर छानबिन गर्नुपर्नेमा यस्तो नभएको उनीहरूको ठहर छ। पूर्वप्रहरी अतिरिक्त महानिरीक्षक राजेन्द्रसिंह भण्डारीले संसदीय समितिमा दलीय स्वार्थ हुने भएका कारण यथार्थ आउने कुराको कल्पना गर्नु नै बेकार भएको बताए। उनले यो प्रकरण अति गम्भीर भएकाले मत विभाजन गरेर टुंग्याउने विषय नै नभएको बताए। प्रतिपक्ष दोषी हो भन्छ। सत्तापक्ष होइन भन्छ। यसरी कहाँ छानबिन हुन्छ ? उनले भने, यो मत विभाजन गरेर टुंग्याउने विषय नै होइन। यो अपराधजन्य कर्म भएकाले छानबिन होइन अनुसन्धान हुनुपर्ने उनको भनाइ छ। यो राज्यविरुद्धको अपराध हो कि, भ्रष्टाचार हो, त्यो पहिला निक्र्योल हुनुपर्यो, जुनमा आकर्षित हुन्छ, यहीअनुसार अधिकारसम्पन्न निकायले अनुसन्धान गर्नुपर्छ, उनले भने। उनले अधिकार प्राप्त न्यायिक आयोगबाट छानबिन गरेको भए पो सत्यसँगै तथ्य पनि फेला पर्ने बताए। प्रतिवेदन तयारीमा बुधबार समितिका सदस्यबीच मतऐक्य हुन सकेन। सत्तारूढ दलबाट प्रतिनिधित्व गर्ने सदस्यहरू अर्थमन्त्री शर्मालाई क्लिन चिट दिलाउन लागेका छन्। एमालेका समिति सदस्य भने केही कडा रूपमा प्रस्तुत भएका छन्। समिति स्रोत भन्छ, प्रतिवेदनमा राख्ने भाषाले सर्वसम्मत हुने वा फरक मत आउने निर्धारण गर्नेछ। अर्थविद् डा डिल्लीराज खनाल समितिले आमरूपमा गहिराइमा गएर विभिन्न सरोकारवालाहरूसँग व्यक्तिगत तथा सामूहिक रूपमा क्रस चेक गरिनुपर्नेमा यसो नगरिएको टिप्पणी गर्छन्। उनका अनुसार समितिले यसको निष्कर्ष निकाल्दा गम्भीर हुन आवश्यक छ। छानबिनमा विभिन्न सरोकारवालाहरूसँग सो विषयमा क्रसचेक गरिनुपथ्र्यो। यो भएको छैन भनेर चौतर्फी टिप्पणी भइरहेको छ। यसको निष्कर्ष निकाल्दा अली गम्भीर भएर विचार गर्न जरुरी छ, डा खनालले औंल्याए। पूर्वअर्थसचिव सुमन शर्मा समितिले यस्तो संवेदनशील विषयमा छानबिन गर्दा पक्ष, विपक्ष सबैलाई समेट्नुपर्ने बताउँछन्। उनका अनुसार अनुसन्धान गर्नेक्रममा कतिपय कुरा सिधै नदेखिन सक्छ। छानबिनमा प्रथम प्रमाणबाट नभएपछि दोस्रोको प्रयोगबाट पनि खोजिनुपर्ने तर यसमा समिति चुकेको उनको टिप्पणी छ। यस्तो बेला बढी केलाउनु पथ्र्यो। किनभने प्रथम प्रमाणबाट नभएपछि दोस्रो प्रमाणको प्रयोगबाट पनि खोजिनु पथ्र्यो। आरोप पुष्टि गर्न आवश्यक टुल्स प्रयोग आवश्यक छ, पूर्वअर्थसचिव शर्माले भने, छानबिन गर्ने प्रक्रिया अगाडि बढाएपछि सबै पक्षलाई सूक्ष्म तरिकाले केलाएर हेरिनुपथ्र्यो। यो अनुसन्धानको पाटो भएकाले भौतिक प्रमाण, सोधपुछसँगै अरू विकल्प पनि अपनाउन जरुरी भएको उनको तर्क छ। समितिका सदस्य अर्थ र प्रविधिमा कमै जानकार छन्। उनीहरूले सुरुवातमा सम्बन्धित क्षेत्रमा विज्ञ राखेर छानबिन अगाडि बढाउनुपर्र्थो। तर, न अर्थका जानकारलाई छानबिनमा लियो न सूचना प्रविधिसम्बन्धी जानकारलाई नै। सीसीटीभीसम्बन्धी जानकारसँग राय लिने काम पनि भएन। एक जना पूर्वसचिवलाई अन्तिममा मात्रै सुझाव लिन बोलाइयो। समितिले सुरुवातमा विज्ञ राखेर छानबिन अगाडि बढाउनुपर्ने थियो तर त्यो भएन। समितिले पन्छाएका काम प्रहरीका दुई अधिकृतलाई विज्ञ बनाएर केही नदेखिने सीसीटीभीबारे जिज्ञासा राखियो। उनीहरूले रिकभर हुनुनै ठूलो कुरा भनेपछि थप अनुसन्धानमा लागिएन, समितिकै एक सदस्य असन्तुष्टि जनाउँछन्। बुधबार पनि समितिमा अन्य व्यक्तिसँग सोधपुछ गर्ने विषयमा छलफल भयो। तर, अझै पनि के गर्ने भन्ने विषयमा एक मत हुन सकेन। सिंहदरबारमा बुधबार बसेको समिति बैठकले बिहान साढे ११ बजेदेखि ५ बजेसम्म प्रतिवेदन लेखनबारे छलफल गरेको थियो। समितिले छानबिन थालेको १६ दिन बितिसकेको छ। बिहीबार समितिलाई दिएको अन्तिम दिन हो। बिहीबार प्रतिवेदनलाई अन्तिम रूप दिएर शुक्रबार बुझाउने तयारी गरेको समिति सभापतति लक्ष्मणलाल कर्णले जानकारी दिए। सिंहदरबारमा बुधबार बसेको संसदीय विशेष छानबिन समितिको बैठकमा सहभागी सदस्यहरू । तस्बिर : अशोक दुलाल कर्णका अनुसार समितिले यसअवधिमा जुटेको प्रमाणको आधारमा प्रतिवेदन बनाउन लागिएको हो। भने, समितिले छानबिनका क्रममा बलीया प्रमाण जुटायो वा कमसल भन्नेबारे भन्न मिल्दैन। यो कुरा प्रतिवेदन पूरा भएर दिएपछि मात्रै भन्नमिल्छ। अर्थमन्त्री शर्माले जेठ १४ गते मध्यराति पूर्वनायबसुब्बा रघुनाथ घिमिरेसहित खेताला विज्ञ राखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध सुरु भएको थियो। र, असार २२ गते उनले राजीनामा गरेका थिए। त्यही दिन समिति बनेको थियो। समितिले आमरूपमा गहिराइमा गएर विभिन्न सरोकारवालाहरूसँग व्यक्तिगत तथा सामूहिक रूपमा क्रस चेक गर्नुपथ्यो। यो भएको छैन भनेर चौतर्फी टिप्पणी भइरहेको छ। यसको निष्कर्ष निकाल्दा अली गम्भीर भएर विचार गर्न जरुरी छ।  डा डिल्लीराज खनाल, अर्थविद अर्थ मन्त्रालयका सरोकार पर्ने सबै कर्मचारीसँग बयान लियौं। समितिले छानबिनका क्रममा बलीया प्रमाण जुटायो वा कमसल भन्नेबारे भन्न मिल्दैन। यो कुरा प्रतिवेदन पूरा भएर दिएपछि मात्रै भन्नमिल्छ।  लक्ष्मणलाल कर्ण, समिति सभापति समितिले यस्तो संवेदनशील विषयमा छानबिन गर्दा पक्ष, विपक्ष सबैलाई समेट्नुपर्छ। अनुसन्धान गर्नेक्रममा कतिपय कुरा सिधै नदेखिन सक्छ। छानबिनमा प्रथम प्रमाणबाट नभएपछि दोस्रोको प्रयोगबाट पनि खोजिनुपर्छ। तर, यसमा समिति चुकेको छ।  सुमन शर्मा, पूर्वअर्थसचिव किन लिइएन रघुनाथसँग बयान ? जेठ १४ गते मध्यरातिपछि तत्कालीन अर्थमन्त्री जनार्दन शर्माको बोलावटमा पूर्वनासु रघुनाथ घिमिरे अर्थ मन्त्रालय पुगेका थिए। उनैले राजस्व, भन्सार र करका दर हेरफेर गरेका थिए। उच्च कर्मचारीहरूले निरीह बनेर त्यो दृश्य हेरेका थिए। तर, समितिले मुख्य आरोपी घिमिरेसँग बयानै लिएन। उनै घिमिरे गत भदौ २५ गते ल्याइएको प्रतिस्थापन बजेटमा करका दर हेरफेरमा पनि प्रत्यक्ष संलग्न थिए। तत्कालीन अर्थमन्त्री शर्माले बजेटमा खेताला विज्ञको रूपमा उनलाई प्रयोग गरेका थिए। शर्मा अर्थमन्त्री भएपछि नै अर्थ मन्त्रालयमा घिमिरेको चलखेल बढेको थियो। अर्थका कर्मचारीसँगै बसेर कर दरमा हेरफेर गर्ने अनधिकृत व्यक्ति घिमिरेसँग संसदीय छानबिन समितिले बयान नै लिएन। उनलाई खोज्ने प्रयास पनि भएन। निश्चित व्यावसायिक घरानालाई फाइदा हुने गरी चालू बजेट र प्रतिस्थापन बजेट दुवैमा मध्यरातसम्म बसेर घिमिरेले राजस्व तथा करका दरमा व्यापक हेरफेर गरेका थिए। अर्घाखाँची भूमिस्थान नगरपालिकाका बासिन्दा रघुनाथ २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका व्यक्ति हुन्। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाएका थिए। सामान्यतः पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। अकुत सम्पत्ति आर्जनमा सम्पत्ति शुद्धीकरण विभागले अनुसन्धान थालेपछि २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। अर्थमन्त्री प्रकरण सामसुम पार्न घिमिरेसँग सोधपुछ नगरिएको विज्ञहरू बताउँछन्। भन्छन्, राज्य संयन्त्र नै यो प्रकरणलाई त्यत्तिकै टुंग्याउन चाहन्छ। अर्थका एक कर्मचारीले भने, उनी (घिमिरे)को बास नै यही थियो। सीसीटीभी क्लियर बनायो भने सबै प्रमाण देखिहाल्थ्यो नि ! समितिमा रहेका एमाले सदस्यले पनि पहिला कल डिटेल, लोकेसन ट्र्याक, सीसीटीभीमा देखिएको गाडीको विषयमा थप अध्ययन गरेर घिमिरेलाई बयानमा बोलाउनु पर्ने मत राखेको थियो। पूर्वमहालेखा परीक्षक आचार्य घिमिरेसँगै बयान नलिएर कसरी संसदीय समिति निश्कर्ष पुग्न सक्छ भन्दै प्रश्न गर्छन्। घिमिरे नै अर्थमन्त्री शर्मापछिका मुख्य आरोपी हुन्। तर, खोइ उनको बयान ? यसरी पनि हुन्छ छानबिन ? उनले प्रश्न गरे, यो समिति पूरै राजनीतिक छायामा छ। यता समिति सभापति लक्ष्मणलाल कर्णले सरोकारबाला सबैसँग बयान लिएको दाबी गरे। यसबीच अर्थ मन्त्रालयका सरोकार पर्ने सबै कर्मचारीसँग बयान लियौं, उनले भने। समिति प्रतिवेदन तयारीमै लागिसक्यो। तर, घिमिरेलाई बयान लिन पर्ने वा नपर्ने भन्नेबारे अझै विचार गर्ने उनले जवाफ दिए।"
उदाहरणीय हेडसर,"चितवन : कोट र पाइन्टमा चिटिक्क सजिएका व्यक्ति विद्यालयको शौचालय सफा गर्दै थिए। शौचालय टल्काइसकेपछि विद्यालयको आँगनमा कुचो लगाउन थाले। उनी कार्यालयको सहयोगी पनि होइनन् । त्यो समयमा विद्यालयमा कोही पुगेका थिएनन्। उनी नै थिए त्यही विद्यालयका हेडमास्टर रामकृष्ण प्रजा । विद्यालयमा पढाउनेदेखि हरेक काममा उनी अघि सर्छन्। राप्ती नगरपालिका१२ स्थित यौरालीटारमा रहेको गणेश माध्यमिक विद्यालयका प्रधानाध्यापक रामकृष्णलाई सधैं विद्यालय जानकै हतारो हुन्छ। विद्यार्थी र शिक्षकभन्दा उनी अघि पुग्छन्। आफ्नो कार्यकक्षमा पुगेर झोला विसाएपछि काम थाल्छन्। उनको पहिलो काम हो, सरसफाइ। कार्यकक्षदेखि विद्यालयको आँगनमा आफंै कुचो लगाउँछन्। उनले काम गरेर सकेपछि मात्रै अरु आइपुग्छन्। उनले काम गरेको देख्दा सबै अचम्मित हुन्छन्। उनकै कामले लज्जित भएर पनि विद्यालयका शिक्षक र कर्मचारी आफ्नो काममा जिम्मेवार बन्छन्। शिक्षण त मेरो पेशा भैहाल्यो। त्यो बाहेक सहयोगी बाबु(पियन) नभएको बेला सरसफाइको काम, कक्षाकोठाको सफाइ, बिजुलीको काम अनि जानेको सबै गर्छु। उनले भने, ठूलो मान्छे बन्दैमा सानो काम गर्न नहुने भन्ने छैन। त्यो त मान्छेको दृष्टिकोण मात्रै हो। रामकृष्ण चेपाङ समुदायबाट हेडमास्टर बन्ने पहिलो हुन्। उनलाई विद्यालय सुधार्नु छ। झण्डै चार वर्ष हुन लाग्यो प्रधानाध्यापक भएको। त्यसअघि उनी सहायक प्रअ थिए। विद्यालयको काममा मात्रै उनी बाहिर जान्छन्। अरु बेला विद्यालयमै भेटिन्छन्। रामकृष्णले विद्यालयमा आफु हेडमास्टर भएको विर्सिन्छन्। सरसफाइका लागि एक जना पियन छन्। उनी आउन ढिला भएपछि हेडमास्टर आफैं काम गर्छन्। सबैलाई समान व्यवहार गर्छन्। म श्रमको सम्मान गर्ने श्रमको महत्व बुझेको मान्छे हुँ। उनले भने, ठूलो मान्छेलाई सानो काम गरेर देखाउने हो। हामीबाट विद्यार्थी, समाज र राष्ट्रले के सिक्ने भन्ने कुरा पहिलो हो। पढाउन या सरसफाइ गर्ने भन्ने सानो ठूलो भन्ने सोच्दिन। जे भएपनि गर्छु। कुनै शिक्षक नआएको बेला आफंै पढाउन जान्छन्। विद्यार्थी पढ्न नआए उनी घरै पुग्छन्। बालबालिकालाई पढाउनु पर्छ भन्दै अभिभावकलाई सम्झाएर विद्यालय आउने वातावरण बनाउँछन्। हरेक विद्यार्थीसँग प्रत्यक्ष भलाकुसारी गरेर उनीहरूलाई अभिप्रेरित गर्छन्। अहिले विद्यार्थी नियमित विद्यालय आउन थालेका छन्। उनको व्यवहारले शिक्षक पनि खुसी छन्। विद्यालयको कामलाई सानोठूलो नभनी सबै काम गर्छन्। ब्यवस्थापन समितिका कुनै सदस्य बैठकमा नआए घरैमा लिन पुग्छन्। विद्यालयका शिक्षक बलराम जोशीले हेडमास्टरका कारण विद्यालयको अवस्था फेरिएको बताए। विद्यालयलाई अरु आएर बनाउदैन आफैं बनाउने भनेर खटिने हेडमास्टर हो। जोशीले भने, कसैलाई यो काम गर्नुपर्छ भन्ने होइन आफंै काम गर्नुहन्छ। शारीरिक र मानसिक रुपले रातदिन नभनी खटिनुहुन्छ। अहिले विद्यालयमा होस्टल बनाएका छन्। गाउँलेलाई काम गराउँदा तत्काल भुक्तानी गर्न नसक्ने भएकाले आफैं काम गर्छन्। बिजुली र प्लम्बरको काम पनि आफैं गर्छन्। नरम स्वभावका रामकृष्ण मिठो बोलेर सबैलाई जिम्मेवारीको बोध गराउँछन्। उनले चेपाङ समुदायमा आयआर्जनको सीप पनि सिकाउँछन्। आम्दानी नहुँदा बाआमाले छोराछोरीलाई काममा पठाउँछन्। रामकृष्णले त्यस्ता अभिभावकलाई आम्दानी गर्न सकिने कृषि कर्म सिकाउँछन्। विद्यालय सुधार्नका लागि आफ्नो तर्फबाट विद्यार्थीलाई प्रोत्साहन गर्ने, अभिभावकलाई जीवनशैली परिवर्तनका गर्न आर्थिक अवस्था सुधार गर्ने सिप सिकाउछु, उनले भने, म अरुजस्तै सामान्य हो। हेडसर भएर काम लगाउने होइन देखेको आफैं गर्छु, मेरो सपना बालबालिकाले पढेर जीवन फेरुन् भन्ने छ । गणेश माविमा सबैभन्दा बढी चेपाङ विद्यार्थी छन्। वरिपरी डाँडाबाट घण्टौं हिँडेर पढ्न आँउछन्। शिक्षाकै कारण चेपाङ जाती हरेक कुरामा पिछडिएको उनलाई अनुभव छ। त्यसैले उनी चेपाङलाई विद्यालयको पुहँचमा ल्याउन चाहन्छन्। अधिकांश समय उनी विद्यालयको काममा हुन्छन्। विद्यालयको सरसफाइदेखि विद्यार्थीको आनीबानी सुधारका लागि उनी ध्यान दिन्छन्। आफु सानो बनेर सबैलाई विद्यालयको जिम्मेवारीमा लगाउँछन्। २०५७ सालदेखि उनी शिक्षण पेशामा लागेका हुन्। २०७६ सालमा प्रधानाध्यापक भए। परिवारमा अन्य दुईजना सरकारी सेवामा छन्। उनकी छोरी सपना नर्स हुन्। बहिनी ज्ञानी प्रजाले विएन् गरेकी छन्। चेपाङलाई पढाउनसके जीवनस्तर सुधार्न सकिने रामकृष्ण बताउँछन्।"
राज्यधन हडप्ने कृत्य,"भर्खरै सार्वजनिक महालेखा परीक्षकको प्रतिवेदनले राज्यभित्र मौलाएको आर्थिक अनुशासनहीनता देखायो। एकीकृत राज्य व्यवस्थाबाट संघीयता गइसकेपछि आर्थिक अनुशासनहीनता पनि प्रदेश र गाउँनगरमा पुगेको पनि यसले देखाएको छ। वित्तीय अनुशासनलाई तोडेर बेरुजु देखिनेमा मधेस प्रदेश अगाडि नै छ। त्यसभित्रमा पनि जिम्मेवार पदाधिकारीहरूले नैतिकता बिर्सेर गरेका कामले आर्थिक अराजकताको पटाक्षेप भएको छ। संघ वा प्रदेश जहाँ पनि सभामुख, उपसभामुखजस्ता पदाधिकारीहरूबाट उच्च नैतिक आचरण प्रदर्शनको अपेक्षा राखिन्छ। यसै पनि निष्पक्ष र तटस्थ बस्नुपर्ने जिम्मेवारीका पदाधिकारीले पनि आर्थिक अनुशासन मिचेको तथ्यले साँच्चिकै संघीय व्यवस्थालाई पनि बदनाम गरेको छ। संघीयताको जग मधेस आन्दोलन हो। यसको धेरै जस मधेसलाई नै जान्छ। संघीयताले आर्थिक भार बढायो, चाहिने नचाहिने संख्यामा सांसद, मन्त्री र अरू पदाधिकारी थप्यो भनेर आलोचना भइरहेका बेला त्यही आवाजलाई मलजल हुने तथ्यहरू आउनु दुःखद्् हो। मधेस प्रदेशका सभामुख सरोज यादव र उपसभामुख उमाकुमारी देवले २०७७०७८ सम्म निजी सचिवालयका कर्मचारीको तलब आफ्नै खातामा लिइरहेको महालेखा प्रतिवेदनबाट देखिएको छ। त्यो आर्थिक अनुशासनभन्दा निकै परको काम हो। यस्तो प्रवृत्ति कुनै बेला प्रतिनिधिसभाका सांसदहरूमा पनि देखिएको थियो। अरू अड््डा अदालतका कर्मचारी र उच्च अधिकारीमा पनि देखिएको थियो। सचिवालयमा कर्मचारी नराख्ने तर तिनको नामको तलब र अरू सुविधा आफ्नै खल्तीमा राख्ने प्रवृत्ति भनेको आर्थिक रूपमा लालचीमात्रै नभई बेइमानीपूर्ण तरिकाले राज्यधन हडप्नु हो। सचिवालयका कर्मचारीको तलब, भत्ता आफैंले लिने प्रवृत्ति रोक्नकै लागि कर्मचारीको पारि श्रमिकलगायत सुविधाको रकम बैंक खातामा सोझैं भुक्तानी गर्नुपर्ने प्रबन्ध महालेखा स्वयंले गरेको छ। तर त्यसविपरीत सभामुखले वार्षिक २४ लाख २९ हजार र उपसभामुखले ८ जना कर्मचारीको पारि श्रमिकबापत १६ लाख ४६ हजार रुपैयाँ आफ्नो निजी बैंक खातामा रकम बुझेका छन््। एक वर्षमा त्यति बुझेको हुँदा उनीहरूले आफ्नो खातामा हालेको रकम यसको तेब्बर छ। भन्न त उनीहरूले आफ्नो खातामा आएको रकम सम्बन्धित कर्मचारीलाई आफैंले बुझाएको बताउन पनि भ्याएका छन््। तर त्यसको न भर्पाइ छ न अरू हिसाबकिताब। तसर्थ यो सरासर आफ्नै व्यक्तिगत आम्दानीका रूपमा उनीहरूले लिएको प्रष्ट हुन्छ। महालेखाले यसलाई वित्तीय अनुशासनहीनताको संज्ञा दिइसकेको छ। तर सामान्य दृष्टिले हेर्दा पनि यो राज्यधन हडप्ने कृत्य अर्थात् भ्रष्टाचार नै देखिन्छ। त्यसपछिको वर्ष भने प्रदेश सभा सचिवालयले सभामुखको निजी सचिवालयका कर्मचारीहरूको तलबमा मासिक २ लाख ९४ हजार ७० रुपैयाँ खर्चिंदै आइएको छ। उपसभामुखको निजी सचिवालयको कर्मचारीहरूलाई मासिक २ लाख ३ हजार ५ सय रुपैयाँ तलबबापत खर्च जान थालेको छ। पहिलाका वर्षमा गएको पैसा कुन व्यक्तिले लिएको हो भन्ने यकिन छैन। राज्यलाई आर्थिक भार नपार्ने गरी मितव्ययी ढंगले सरकार र प्रदेशसभा सञ्चालन हुनुपर्छ भन्ने सामान्य नै कुरा हो। तर मधेस प्रदेशका सभामुख र उपसभामुखको सचिवालय आवश्यकताभन्दा बढी जनशक्तिले भरिएको प्रतीत हुन्छ। यसको मतलब आफ्नालाई जागिर खुवाउने माध्यम बनाएको प्रष्टै हुन्छ। अर्काेतर्फ सभामुख, उपसभामुखको सेवासुविधासम्बन्धी ऐन एवं प्रदेशसभाको स्वीकृत दरबन्दीसमेतमा नभएको पदमा पनि राजनीतिक सल्लाहकार वा प्रेस सल्लाहकारको जागिर खुवाउने काम भएको छ। त्यसबाट उनीहरूको ध्याउन्न आफन्त पोस्ने अर्थात् कार्यकर्तालाई जागिर खुवाउने हो भन्ने नै देखिन्छ। जनताको घरदैलोमा सरकार लैजानु भनेको जनताको सेवा गर्ने उद्देश्यले हो भन्ने चटक्क बिर्सेर मर्यादाको पदमा आसीन व्यक्तिहरूबाट आफन्त पोस्ने काम हुनु झन् विडम्बना हो।"
नदी प्रवाहका आयोजनाको पीपीए अन्योल,"काठमाडौं : नदी प्रवाहमा आधारित (आरओआर) आयोजनाको विद्युत् खरिद सम्झौता (पीपीए) खुलाउने वा नखुलाउनेमा नेपाल विद्युत् प्राधिकरण अन्योलमा परेको छ। मन्त्रिपरिषद् बैठकले आरओआरको कोटा बढाएर ५० प्रतिशत पुर्याए पनि प्राधिकरणले पीपीए भने खुलाएको छैन। अहिले ४ हजार ७ सय मेगावाट आरओआर आयोजनाले प्राधिकरणमा पीपीएका लागि निवेदन दिएका छन्। सरकारले बढाएको १० प्रतिशतले करिब १५ सय थप आरओर आयोजनाको पीपीए गर्न सकिन्छ। तर, ४७ सय मेगावाटबाट १५ सय कसरी छान्ने सम्बन्धमा प्राधिकरण अलमलमा छ। मन्त्रिपरिषद्बाट निर्णय भए पनि कार्यविधि नबनेकाले निर्णय गर्न नसकेको प्राधिकरणका कार्यकारी निर्देशक कुलमान घिसिङ बताउँछन्। आरओआरका लागि निवेदन धेरै परेका छन्। १५ सयलाई मात्र अगाडि बढाउन सकिने भयो अब कसरी गर्ने ? घिसिङले भने। ऊर्जा मन्त्रालयमा पनि यस सम्बन्धमा छलफल भइरहेको उनले जानकारी दिए। सरकारले २०७५ वैशाखमा श्वेतपत्र जारी गर्दै १० वर्षमा १५ हजार मेगावाट विद्युत् उत्पादनको राष्ट्रिय लक्ष्य लिएको थियो। लक्ष्यमध्ये ५ हजार २ सय ५० मेगावाट आरओआरका आयोजनाको विद्युत् खरिद सम्झौता (पीपीए) को सीमा निर्धारण भएको हो। त्यसैगरी ५ हजार २ सय ५० मेगावाट क्षमताको जलाशययुक्त आयोजना र ४ हजार ५ सय मेगावाट अर्धजलाशययुक्त आयोजनाको पीपीए गर्ने सीमा तोकेको थियो। आरओआर आयोजनाको निर्धारित कोटा तीन वर्षअघि नै सकिएकाले पीपीए स्वीकृति रोकिएको हो। आर्थिक दायित्व बहन सम्बन्धमा सरकारबाट उचित निर्देशन नआएपछि प्राधिकरण अल्मलिएको निजी प्रवर्द्धक बताउँछन्। भोलि बिजुली खेर गयो भने के गर्ने भनेर प्राधिकरणले यसको दायित्व लिन नखोजेको हो, स्वतन्त्र ऊर्जा उत्पादक संघका उपाध्यक्ष आशिष गर्गले भने। प्राधिकरणमा पीपीए खुलाउने सम्बन्धमा बुझ्दा सरकारले गरेको निर्णय प्रष्ट नभएकाले अलमलमा परिएको भन्ने उत्तर आएको गर्गले जानकारी दिए। आरओर आयोजना क्यू ४० डिजाइनबाट बन्ने भएकाले पाँच महिना पूर्ण क्षमतामा उत्पादन भए पनि सात महिना प्रायः आंशिक रूपमा मात्रै हुन्छन्। तर, बिजुलीको खरिद टेक अर पे (बिजुली किन र तिरिरहुँ) भन्नेमा पीपीए गर्नुपर्ने भएकाले बिजुली खपत भए पनि वा नभए पनि प्राधिकरणले निजी प्रवर्द्धकलाई भुक्तानी गर्नैपर्ने हुन्छ। प्राधिकरणले गत वर्ष वर्षामा नै आफ्ना आयोजना बन्द गरेर निजी प्रवर्द्धकका आयोजनाको बिजुली खपत गर्दा पनि दैनिक ५ सय मेगावाट जति खेर गएको थियो। आरओआरबाट मात्रै वर्षामा बिजुली खेर जाने अवस्था सिर्जना भएपछि प्राधिकरण आरओआरको पीपीए खुलाउने पक्षमा देखिँदैन। यस विषयमा प्राधिकरणले मन्त्रिपरिषद्मा पठाएकामा पुनः प्राधिकरणमा नै निर्णयको अधिकार फर्किएको प्राधिकरणकै एक कर्मचारी बताउँछन्। भदौको अन्त्यसम्म रोकिएको पीपीए खुल्ने बताइएको छ। पहिला पीपीए गर्ने कि बजार खोज्ने वा पहिला बजार खोजेर पीपीए गर्ने भन्नेमा प्राधिकरण स्पष्ट हुन जरुरी भएको उपाध्यक्ष गर्गको भनाइ छ। १ हजार ५ सय मेगावाट खुला भए पनि बाँकी आयोजना के गर्छन् ? भन्ने पनि प्रश्न उठेको छ। पीपीएसम्म पुग्नका लागि आयोजना विकासकर्ताले प्रतिमेगावाट एक करोड रुपैयाँसम्म खर्च गरिसकेको हुँदा त्यसको घाटा कसले व्यहोर्छ ?, गर्ग भन्छन्, यस्तो हुने हो भने नेपालको विद्युत् विकास उल्टो गतितिर लाग्छ। सरकारले कि पीपीए खोल्नु पर्ने कि आफूहरूलाई व्यापार गर्नदिनुपर्ने नीजि क्षेत्रको माग छ। नयाँ विद्युत् विधेयकमा निजी क्षेत्रलाई पनि व्यापार गर्न दिने उल्लेख भए पनि उक्त विधेयक राष्ट्रियसभामा गएर अड्किएको छ।"
महिला प्रतिनिधित्वका लागि दलहरू गम्भीर हुनुपर्छ : सभामुख सापकोटा,काठमाडौं : सभामुख अग्नी सापकोटाले राज्यका हरेक निकायमा महिला प्रतिनिधित्वका लागि दलहरू पनि गम्भीर हुनुपर्ने बताए। संघीय संसद सचिवालयले बिहीबार काठमाडौंमा आयोजना गरेको निर्वाचन प्रणाली र महिला प्रतिनिधित्व विषयक संघीय संसदका महिला सांसदहरूसँगको अन्तक्रिया कार्यक्रममा महिला प्रतिनिधित्वको विषय राजनीतिक र कानूनी कुरा भएको भन्दै दलहरू पनि गम्भीर हुनुपर्ने बताए। उनले कानूनमा समावेश भएकै कारण मात्रै अनिवार्य महिला प्रतिनिधित्व गराउने प्रवृतिलाई पूर्ण रूपमा अन्त्य गर्नका लागि समाजमा रहेको पुरातनवादी दृष्टिकोणलाई बदल्नुपर्ने धारणा राखे। प्रत्यक्ष निर्वाचनमा महिलाहरूलाई सहभागी गराउन जोड दिने विषय बहुआयामिक भएको र यसका लागि पार्टीले नै जोडबल गर्नुपर्ने उनले बताए। उनले दलगत मतदानमा अरुचि देखापर्नु लोकतन्त्र र व्यवस्थाका लागि समस्या भएको धारणा राखे।
समितिको प्रतिवेदन च्यातेर सरकारले बलजफ्ती नागरिकता विधेयक ल्यायो,"काठमाडौं : राष्ट्रिय सभा सदस्य विमला राई पौड्यालले संसदीय समितिमा छलफल नभएर नागरिकता विधेयक आउनु संसदीय अभ्यासको गम्भीर बिचलन भएको बताएकी छन्। राष्ट्रिय सभामा नेपाल नागरिकता ऐन पहिलो संशोधन विधेयक २०७९ माथि दफावार छलफलमा भाग लिँदै पौड्यालले प्रतिनिधि सभाको समितिको प्रतिवेदनलाई च्यातेर यो सरकारले बलजफ्ती किसिमले नागरिकता विधेयक ल्याएको बताइन्। उनले भनीन्, 'प्रक्रियामा प्रश्न छ। प्रतिनिधि सभाको समितिको प्रतिवेदनलाई च्यातेर यो सरकारले बलजफ्ती किसिमले विधेयक ल्यायो। यो प्रक्रियामा मेरो प्रश्न छ। प्रतिनिधि सभाले समितिमा पठाएर दफावार छलफल गराइनुपर्थ्यो। यति धेरै संवेदनशील विषयमा यति धेरै संशोधन परेको विषयमा यो प्रस्ताव विधायन व्यवस्थापन समितिमा गएर छलफल गरेर आउनुपर्थ्यो।' 'समितिमा नगइ जसरी पनि हलबाटै पास गर्ने किसिमको प्रावधान आइराखेको छ। राष्ट्रिय सभामा मात्रै चारवटा समिति छन्। यो चाहिन्छ कि चाहिँदैन। यति धेरै सभापति राखेर बस्ने की नबस्ने। संसदीय अभ्यासको गम्भिर विचलन हो', उनले भनिन्।"
सरकारी निकायका भवनमा टावर जडान गरि टेलिकमको गुणस्तरमा सुधार ल्याउन निर्देशन,"काठमाडौंः प्रतिनिधिसभाअन्तर्गतको विकास तथा प्रविधि समितिले सरकारी निकायका भवनहरुमा टावर जडान गरि नेपाल टेलिकमको सेवा विस्तार र गुणस्तरमा सुधार ल्याउन सरकारलाई निर्देशन दिएको छ । सिंहदरबारमा बिहीबार बसेको समिति बैठकले आम नागरिकको घरमा राखिएका टावरहरु समेत हटाउन दबाब बढ्दै गएको अवस्थामा सरकारका विभिन्न नियकाहरुबाट निर्माण गरिने भवनहरुमा नै बिटिएस टावरहरु जडान गर्न मिल्ने गरि आवश्यक मापदण्ड बनाई कार्यान्वयनमा सहजिकरण गर्ने व्यवस्था मिलाउन सञ्चार मन्त्रालय र शहरी विकास मन्त्रालयलाई निर्देशन दिएको हो । बैठकले बजेट अनुसार टावर निर्माणका कार्यहरु सञ्चालन नभएको, निर्माण भएर पनि निर्धारित गुणस्तरयुक्त नभएको विषयलगायतका समस्याहरुको अध्ययन गरी समस्या समाधान गर्नेगरी प्रतिवेदन पेश गर्न पनि सञ्चार मन्त्रालयलाई निर्देशन दिएको छ । दूरसञ्चार विकास कोषबाट सञ्चालित इन्टरनेट सेवा विस्तारका कार्यहरु लक्ष्य तथा अपेक्षाअनुसार अघि बढ्न नसकेको अवस्थामा सेवा गुणस्तरीय बनाई छिटो छरितो रुपमा सेवा विस्तार गर्ने चालू आर्थिक वर्षको स्पष्ट कार्ययोजना १५ दिनभित्र पेश गर्न पनि सञ्चार मन्त्रालयलाई निर्देशन दिएको छ । बैठकमा नेपाल टेलिकमका प्रबन्ध निर्देशक सुनिल पौडेलले विधुत पहुँच नभएका स्थानमा रातीको समयमा सेवामा समस्या देखिएको बताए । नीजि घरमा अहिले बिटिएस टावर राख्न पनि समस्या भएका कारण पनि सेवा विस्तार गर्न समस्या भएको उनको भनाइ छ । समिति बैठकले टेलिकमका २ सय २८ वटा टावरमार्फत फोरजी सेवा विस्तार गर्ने कार्ययोजना सम्पन्न गर्न यसअघि दिएको निर्देशनको अवस्थाका बारेमा समितिलाई पुन: जानकारी गराउनका साथै चालू आर्थिक वर्षको कार्ययोजना १५ दिनभित्र तयार गरी समितिमा पेश गर्न पनि सञ्चार मन्त्रालयलाई निर्देशन दिएको छ ।"
विगतका राम्रा अभ्यासहरू ग्रहण गर्न जरुरी : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले देश र समाजलाई परिवर्तन गर्ने भावनाको जागृति हुनु जरुरी रहेको बताएका छन्। पार्टीको स्कुल विभागको आयोजनामा भएको कार्यक्रममा पार्टी अध्यक्ष नेपालले विगतका राम्रा अभ्यासहरू ग्रहण गर्न जरुरी रहेको बताएका हुन्। उनले भने, 'देश बनाउने कसरी समाज परिवर्तन हुन सकेन। रूपान्तरण हुने कसरी विगतका राम्रा अभ्यासहरू ग्रहण गर्न जरुरी छ। आदर्शलाई समात्नुपर्छ। सत्यमा उभिँनुपर्छ।' उनले भने, 'नेताहरूमा पैसा जम्मा गर्ने कुराले पिरोल्छ, देश किन बनेर भनेर पिरोलेको पाइरहेको छैन।'"
व्यवहारिक शिक्षा अहिलेको आवश्यकता : पूर्वराष्ट्रपति,"काभ्रे : पूर्वराष्ट्रपति रामवरण यादवले व्यवहारिक शिक्षा अहिलेको आवश्यक रहेको बताए छन्। नेपाल भोकेसनल एकेडेमी पनौतीको निर्माण हुन लागेको बहुउद्देश्यीय भवनको शिलान्यास गर्दै पूर्वराष्ट्रपति रामवरण यादवले व्यवहारिक शिक्षा अहिलेको आवश्यक रहेको बताएका हुन्। अहिलेको समयमा अदक्ष कामदारभन्दा पनि दक्ष कामदारले जुनसुकै क्षेत्रमा रोजगारको अवसर पाउने बताउँदै सबै तहको सरकारले दक्ष जनशक्ति उत्पादन गर्न तर्फ ध्यान दिनुपर्ने बताए । पनौतिमा निर्माण हुन लागेको एकेडेमीमा देशभरका युवाहरूले विभिन्न दक्ष सीपमुलक शिक्षा लिन सक्नेमा आफू विश्वस्त रहेको राष्ट्रपति यादवको भनाइ छ। नेपाल भोकेसनल एकेडेमी पनौतीले प्राविधिक तथा व्यवसायिक तालिम परिषद् () सँग अनुमति लिएर युवाहरूलाई विभिन्न विषयमा तालिम दिइरहेका छ्न् । एकेडेमीले पनौती र भक्तपुरमा गरी इलेक्ट्रिसियन, प्लमबिङ, काष्ठकला, सिकर्मी, डकर्मी र मूर्तिकला बारेमा युवाहरूलाई शिक्षा दिन सुरु गरेको छ । सबै विधामा एक वर्षको कोर्ष रहेको एकेडेमीले जनाएको छ । पनौतिमा निर्माण हुने बिहीबार पूर्व राष्ट्रपतिबाट शिलान्यास भएको बहुआयामिक भवन जर्मन नागरिक     को आर्थिक सहयोगमा जर्मन संस्था सुलन फ्यूर नेपालमार्फत करिब ७ करोड नेपाली रूपैयाँको लागतमा निर्माण हुनेछ । 'अहिलेको परिवेशलाई मध्यनजर राख्दै हामीले विशेषत परम्परागत घर निर्माणसम्बन्धी दक्ष जनशक्तिको उत्पादनमा विशेष जोड दिएका छौं,' भोकेसनल एकेडेमीको अध्यक्ष रबिन्द्र पुरिले बताए । केही वर्षदेखि आधुनिक सुविधा सम्पन्न परम्परागत घरको माग बढ्दै गइरहेको छ । जसले गर्दा दक्ष कामदारहरुको माग पनि बढ्दै गइरहेको छ । सन् २०७२ को भूकम्पपछि दक्ष कामदारहरुको माग बढ्दै गइरहेको र सोही तथ्यलाई मध्यनजर गर्दै दक्ष जनशक्ति उत्पादन गरी देशमा चुलिदै गएको बेरोजगारी समस्यालाई केही हदसम्म भएपनि हल गर्ने उद्देश्यको साथ नेपाल भोकेशनल एकेडेमीको स्थापना भएको पुरिले बताए । पनौती नगर प्रमुख मेयर रामशरण भण्डारीले पनौतिमा स्थापन भएर विभिन्न सिपमुलक दक्ष कामदार उत्पादन गर्न सुरु गरिएको एकेडेमी को भवन निर्माणमा नगरको तर्फबाट सहकार्य सहयो निरन्तर रहने बताए । एकेडेमीले पनौतीमा २०७२ सालदेखि तालीम संचालन गर्दै आएको छ । हरेक वर्ष ६० जना युवहरुलाइ डकर्मी, सिकर्मी, लौहकर्मीलगायतका दक्ष कामदार उत्पादन गर्दै आएको एकेडेमीका प्रिन्सिपल प्रकाश कुँइकेलले बताए ।"
"स्थायी कमिटी बैठकमा प्रचण्डले भने, पार्टी एकता संयोजन समिति बनाएर निर्वाचनमा जान सकिन्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संघ र प्रदेशको निर्वाचनमा अहिलेकै सत्ता गठबन्धनलाई निरन्तरता दिने बताएका छन् । बिहीबार बिहान पार्टी मुख्यालय पेरिस डाँडामा बसेको स्थायी कमिटी बैठकमा प्रचण्डले निर्वाचनसम्म गठबन्धनको विषयमा दायाँबायाँ सोच्न नसकिने बताएका हुन् । प्रचण्डले वामपन्थी दलहरुबीच समाजवादी केन्द्र बनाएर अगाडि बढेपछि आगामी निर्वाचनमा कांग्रेससँगै गठबन्धन कायम गर्ने स्पष्ट पारे। स्थायी समिति सदस्य हरिबोल गजुरेलले बैठकमा गठबन्धन भित्रकै वामपन्थी दलहरुबीच पार्टी एकता संयोजन समिति बनाएर अगाडि बढ्न सकिने विषयलाई अध्यक्षले जानकारी गराएको बताए। प्रचण्डको भनाई उद्दृत गर्दै उनले भने, अहिलेको गठबन्धनलाई कायम राख्नुपर्छ, माधव नेपाल जीहरुसँगपनि सहकार्य गरेर जानुपर्छ, वाम गठबन्धन कायम गर्ने भन्नुभएको छ। वामपन्थी दलहरुबीच पार्टी एकता संयोजन समिति बनाएर अगाडि बढ्न सकिने ब्रिफिङ गर्नु भएको छ। उनले बैठकमा पदाधिकारी चयनको एजेण्डा नराखिएको समेत बताए। उनले भने, अहिले पदाधिकारी चयनबारे एजेण्डा राखिएको छैन, पोलिटब्युरो समिति र स्थायी समितिलाई पूर्णता दिनेबारे भोलिको बैठकमा छलफल हुन्छ, पदाधिकारीको विषय त्यसपछि मात्र छलफल हुन्छ। गजुरेलले भने, अध्यक्ष ज्यूले आज बैठकमा समसामयिक विषयमा रिपोर्टिङ गर्नुभयो। सुझाव राख्ने काम भयो, शुक्रबार बिहान ८ बजे पुन :बस्ने बैठकमा थप छलफल हुन्छ।"
'विदेशी महिलासँग विवाह गर्ने बित्तिकै तात्तातै नागरिकता नदिऔं',"काठमाडौं : राष्ट्रिय सभा सदस्य खिमलाल देवकोटाले विदेशी महिलासँग विवाह गर्ने वित्तिकै तात्तातै नागरिकता दिने प्रावधान गलत भएको बताएका छन्। राष्ट्रिय सभामा नेपाल नागरिकता ऐन पहिलो संशोधन विधेयक २०७९ माथि दफावार छलफलमा भाग लिँदै राष्ट्रिय सभा सदस्य देवकोटाले नागरिकतासम्बन्धी प्रावधान खुकुलो गराउन नहुने बताएका हुन्। उनले भने, 'कल सेन्टरका नाममा चिनियाँहरूको साइबर अपराध र भारतीय ठगमा चिनियाँले नेपाली खटाउने विषय सार्वजनिक भएको छ। खुकुलो नागरिकता प्रावधानले संगठित अपराध बढ्ने हो की भन्ने चिन्ता पैदा भयो। दोहोरो नागरिकताको सम्भावना त छँदै छ। नागरिकताको सम्बन्धमा अहिले यति कडा व्यवस्था हुँदाहुँदै पनि नक्कली आमाबुबा बनेर वा बनाइएर नागरिकता लिन्छन् दिन्छन् भने भोलिको अवस्था कस्तो होला?' कसैको प्रभावमा परेर हातहाती नागरिकता दिनुभनेको राष्ट्रप्रतिको गद्धारी हुने उनले बताए। उनले भने, 'पहिचानसहितको नागरिकता दिने पक्ष आफ्नो ठाउँमा होला। तर, आमा र बाबुको थर, ठेगाना रोज्न पाउने भन्ने विषयले भोलि भारतलगायत तेस्रो मुलुकमा विवाह गरेर गएका चेलिहरूका सन्तान बढ्ने हो की भन्ने मेरो अनुमान छ। थर हाम्रो वंशज र पुर्खासँग जोडिएको विषय पनि हो। यसलाई हल्का रूपमा नलिइयोस्। विदेशी महिलासँग विवाह गर्ने वित्तिकै तात्तातै नागरिकता दिने भन्ने प्रावधान विल्कुल गलत छ। यसमा मेरो संशोधन पनि छ। संसदीय समितीको प्रतिवेदनमा सात वर्षपछि नागरिकता दिनुपर्छ भन्ने छ। तर, मैले पाँच वर्षको प्रस्ताव गरेको छु।'"
नागरिकता विधेयक राष्ट्रियसभाबाट पनि पारित,काठमाडौं : राष्ट्रियसभाबाट नेपाल नागरिकता पहिलो संशोधन विधेयक २०७९ पारित भएको छ। बिहीबार राष्ट्रियसभाले सो विधेयक बहुमतले पारित गरेको हो। गृहमन्त्री बालकृष्ण खाँणले नेपाल नागरिकता पहिलो संशोधन विधेयक २०७९ पारित गरियोस् भनी सभामा प्रस्ताव प्रस्तुत गरेका थिए। प्रस्ताव प्रस्तुत गरेलगत्तै राष्ट्रिय सभा अध्यक्ष गणेश तिमिल्सिनाले निर्णयार्थ प्रस्तुत गरेका थिए। यो विधेयक राष्ट्रियसभाले प्रतिनिधिसभामा नै फिर्ता पठाउनेछ र प्रतिनिधिसभाले राष्ट्रपतिसमक्ष पठाउनेछ। विधेयक पारित भएपछि गैरआवासीय नेपालीले राजनीतिक र प्रशासनिक अधिकारबाहेकको अधिकार पाउनेगरी नागरिकता पाउनेछन्।
"फरक मतसहित छानबिन समितिको प्रतिवेदन तयार, भोलि सभामुखलाई बुझाइने",काठमाडौं : अर्थमन्त्री जनार्दन शर्मामाथि छानबिनका लागि बनेको संसदीय छानबिन समितिले प्रतिवेदन तयार गरको छ। सिंहदरबार बिहीबार बसेको समितिको अन्तिम बैठकले सहमति जुटेका विषय र सहमति जुट्न नसकेका विषयलाई समावेश गरेर अन्तिम प्रतिवेदन तयार गरेको हो। समिति सचिव सुरेन्द्र अर्यालले समितिको प्रतिवेदन तयार भएको र केही प्राविधिक कुरा मिलाएर शुक्रबार सभामुखलाई बुझाइने जानकारी दिए। उनले केही विषयमा सहमति जुटेको र नमिलेका विषयलाई पनि समावेश गरेर प्रतिवेदन तयार पारिएको जानकारी दिए। त्यस्तै समिति सदस्य खगराज अधिकारीले प्रतिवेदन अन्तिम टुंगोमा पुगेको र सबैका आफ्नाआफ्ना विचारहरु राखिएको भन्दै सर्वसम्मत हुन नसकेको बताए। करका दर हेरफेरका विषयमा अनाधिकृत व्यक्ति अर्थमन्त्रालयमा प्रवेश गरेको विषयमा छानविन गर्न प्रतिनिधिसभाले असार २२ गते समिति गठन गरेको थियो। सुरुमा १० दिनको कार्यावधि पाएको समितिको म्याद ७ दिन थपिएको थियो। समितिको म्याद आज सकिएको छ।
सत्य निरुपण सम्बन्धी विधेयक पारित भएपछि मात्रै चुनाव मिति घोषणा : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सत्य निरुपण तथा मेलमिलाप र बेपत्ता नागरिक खोजबिनसम्बन्धी विधेयक पास गरेरमात्रै चुनाव मिति घोषणा गर्न प्रधानमन्त्रीलाई आग्रह गरेका छन्। बिहीबार माओवादी निकट प्रेस सेन्टरका पदाधिकारीसँग कुरा गर्दै उनले प्रधानमन्त्री शेरबहादुर देउवाले चुनावको मिति घोषणा गर्न फोन गरेको बताएका थिए। 'प्रधानमन्त्रीजीले हिजो फोन गरेर चुनाव मिति घोषणा गर्छु। समर्थन गर्नुस् भनेर सोध्नुभएको थियो। मैले केही पर्खिन सुझाव दिएको थिएँ,' प्रचण्डको भनाइ उद्धृत गर्दै प्रेस सेन्टरका एक पदाधिकारीले अन्नपूर्णसँग भने। प्रचण्डले नागरिकता विधेयक, सत्य निरुपण तथा मेलमिलाप र बेपत्ता नागरिक खोजबिनका लागि बनेको विधेयक पास गरेरमात्रै चुनाव मिति घोषणा गर्न सुझाव दिएको बताएका थिए। प्रचण्डले चुनावको मिति मंसिर ४ गते नै हुने ठोकुवा गरेका थिए। 'चुनाव सार्ने अनेकन हल्ला चलेका छन्। त्यस्ताको पछाडि लाग्नु हुँदैन। केही दिनमा चुनाव मिति घोषणा हुन्छ। मंसिर ४ गते नै चुनाव हुन्छ,' उनले भने। बिहीबारै बसेको पार्टीको स्थायी कमिटी बैठकमा अध्यक्ष प्रचण्डले संघ र प्रदेशको निर्वाचनमा अहिलेकै सत्ता गठबन्धनलाई निरन्तरता दिने बताएका थिए। उनले निर्वाचनसम्म गठबन्धनको विषयमा दायाँबायाँ सोच्न नसकिने बताएका थिए। प्रचण्डले वामपन्थी दलहरुबीच समाजवादी केन्द्र बनाएर अगाडि बढेपछि आगामी निर्वाचनमा कांग्रेससँगै गठबन्धन कायम गर्ने स्पष्ट पारेका थिए।"
सहायक विदेश मन्त्री डोनाल्ड लुको नेपाल भ्रमण नियमित : अमेरिकी दूतावास,"काठमाडौं : नेपालस्थित अमेरिकी दूतावासले अमेरिकी सहायक विदेश मन्त्री डोनाल्ड लुको नेपाल भ्रमण नियमित भएको जनाएको छ। दूतावासले बिहीबार विज्ञप्ति जारी गर्दै नियमित भ्रमणको सिलसिलामा सहायक विदेशमन्त्री लु दुई दिने भ्रमणका लागि नेपाल आउने स्पष्ट पारेका हो। नेपाल बसाईका क्रममा मन्त्री लुले प्रधानमन्त्री शेरबहादुर देउवासँग भेट गर्ने कायक्रम छ। दूतावासका अनुसार मन्त्री लुले अमेरिकी विदेश मन्त्रीले वार्षिकरुपमा प्रदान गर्ने अवार्ड फर कर्पोरेट एक्सलेन्स (एइसी) वितरण गर्नेछन्। नेपालस्थित अमेरिकी उत्पादनकर्ता कम्पनी पूर्णाले सो अवार्ड पाउँदैछ। मन्त्री लुले नेपालमा बसाईका क्रममा उद्योगी, नागरिक समाज र सरकारका नेतृत्वकर्तासँग भेटने दूतावासले जनाएको छ।"
बाबुराम भट्टराईको पार्टीको नाम 'नेपाल समाजवादी पार्टी',काठमाडौं : जनता समाजवादी पार्टीबाट अलग भएका बाबुराम भट्टराई समूहको पार्टीको नाम नेपाल समाजवादी पार्टी हुने भएको छ। निर्वाचन आयोगमा यसअघि नै दर्ता भएको समावेशी लोकतान्त्रिक पार्टीको नाम भट्टराई समूहको आग्रहमा नेपाल समाजवादी पार्टी बनाइएको हो। भट्टराई निकट नेता विश्वदीप पाण्डेले यसको पुष्टि गर्दै पार्टीको चुनाव चिन्ह आँखा हुने बताएका छन्। भट्टराई नेतृत्वको नयाँ शक्ति पार्टीको चुनाव चिन्ह पनि आँखा थियो। नेता पाण्डेले नयाँ पार्टीको विधान तयार भइसकेको र केन्द्रीय समितिको बैठक बसेर नेतृत्वबारे टुंगो लगाउने बताए। जनता समाजवादी पार्टीका अध्यक्ष उपेन्द्र यादव र संघीय परिषद् अध्यक्ष भट्टराईबीच पार्टीमा द्वन्द्व बढेपछि केही समयअघि छुट्टा छुट्टै भेला डाकिएको थियो। भट्टराई समूहको भेला काठमाडौं सम्पन्न भएको थियो भने यदावले वीगरन्जमा भेला गरेका थिए। वीरगन्ज भेलाबाट भट्टराईसहित उनी निकट नेताहरुलाई कारबाही गरिएको थियो।
नागरिकता संशोधन विधेयक तीन वर्षसम्म प्रचण्डले रोकेको हो : ओली,"झापा : नेकपा एमालेका अध्यक्ष केपी शर्मा ओलीले नागरिकता संशोधन विधेयक पारित गर्न एमालेले नरोकेको बताएका छन्। झापा क्षेत्र नम्बर ५ मा बिहीबार आयोजित नेकपा एमाले नगर स्तरीय अगुवा कार्यकर्ता भेटघाट कार्यक्रमलाई सम्बोधन गर्दै एमाले अध्यक्ष ओलीले भने, आफ्नो नेतृत्वमा सरकार हुँदा नागरिकता संशोधन विधेयक तीन वर्षसम्म प्रचण्डले रोकेको हो। अहिले कांग्रेससँग मिलेर प्रचण्डले संसद्मा छलफल नै हुन नदिएर पारित गर्दा एमालेका सांसदहरूले विरोध गरेको हो। हामीले बचन पूरा गरे एमालेले बखेडा खडा गर्यो भन्दै अहिले उनीहरू नक्कली कुरा गरी हिँडिरहेको बताउँदै एमाले अध्यक्ष ओलीले भने, हामीले तीन वर्षअघि के प्रस्ताव गरेको थियौं, त्यो प्रस्ताव प्रचण्डले नमानेर आफ्नै सभामुखमार्फत् नागरिकता विधेयक रोक लगायो। उनले जनताको शक्ति एकातिर र प्रतिक्रियावादीहरुको शक्ति अर्कोतिर भएर देशमा संर्घष चलिरहेको बताए। जनताको शक्तिको प्रतिनिधित्व एमालेले गर्छन्, कांग्रेस, माओवादी र एकीकृत समाजवादी लगायतको प्रतिक्रियावादी समूहले जनताको शक्ति एमालेमाथि पटकपटक हमला गर्दै आइरहेको छ। ती प्रतिक्रियावादी समूहलाई पराजित गर्दै एमाले अघि बढ्नुपर्ने बताउँदै उनले भने, जसले जति आक्रमण गरे पनि, जे सुकै गरे पनि एमाले देशको ठूलो राजनीतिक पार्टी हो। निर्वाचन आयोगले तल्लो स्तरसम्म पार्टी फुटाउने काम गर्दा २०७९ सालको स्थानीय तहको निर्वाचनमा एमालेलाई केही सिट कम आएको ओलीको दाबी थियो। २०७४ को स्थानीय तहको निर्वाचन भन्दा एमालेले ६ लाख भोट बढाएको छ, उनले भने। एमाले हारो हारो भनेर कराइरहेका छन्, त्यो स्याल हुइयामात्रै हो, एमाले हारेको छैन, उनले भने, केही सिटमा हाम्रो आफ्नै कमीकमजोरीले गर्दा आएको हो। आउँदो मङ्सिरमा हुने सङ्घीय तथा प्रदेशको निर्वाचनमा एमालेले जनता र राष्टको निम्ति जित्नैपर्ने उनले बताए। निर्वाचन राष्ट्रियता, समाजवाद र पुँजीवादबीच, जनता र जनविरोधी शक्तिहरूबिच र विदेशी दलालहरूको बीचमा लडाइँ हो, उनले भने, एमालेले राष्ट्र र राष्ट्रिय स्वाभिमान बचाउन जित्नै पर्छ, यसका लागि सबै नेता तथा कार्यकर्ता अहिलेदेखि नै आआफ्नो क्षेत्रमा जुट्नुपर्छ। नेता हुने भनेको हाकिम हुने होइन, नेता भनेको जनताका साथी र सेवक हुनुपर्ने उनले बताए। नेता भएपछि घरको ढोकामा नआँट्ने गरी फुल्नु हुँदैन, उनले भने, अहिलेका जनता नेताको पगडीलाई सलाम गर्छन्, पगडी निकालिदिने हो कसैले पनि पुछ्दैनन्, नेताको पगडी र पुलिसको फुली झन्डै उस्ता उस्तै हो। नेकपा एमाले कमल गाँउ कमिटीमा झापा अगुवा कार्यकर्ता भेलालाई सम्बोधन गर्दै ओली ।"
काठमाडौं आइपुगे अमेरिकी सहायक विदेश मन्त्री डोनाल्ड लु,"काठमाडौं : अमेरिकी सहायक विदेशी मन्त्री डोनाल्ड लु नेपालको दुई दिने भ्रमणका लागि काठमाडौं आइपुगेका छन्। तीन सदस्यीय टोलीसहित नेपाल आइपुगेका लुलाई अमेरिकी दूतावासका उपप्रमुख मानुयल पी मिक्लरले स्वागत गरेका थिए। नेपाल बसाईका क्रममा मन्त्री लुले प्रधानमन्त्री शेरबहादुर देउवासँग भेट गर्ने कायक्रम छ। नेपालस्थित अमेरिकी दूतावाले मन्त्री लु अमेरिकी विदेश मन्त्रीले वार्षिकरुपमा प्रदान गर्ने अवार्ड फर कर्पोरेट एक्सलेन्स (एइसी) वितरण गर्नेछन्। नेपालस्थित अमेरिकी उत्पादनकर्ता कम्पनी पूर्णाले सो अवार्ड पाउँदैछ। मन्त्री लुले नेपालमा बसाईका क्रममा उद्योगी, नागरिक समाज र सरकारका नेतृत्वकर्तासँग भेटने दूतावासले जनाएको छ। दूतावासले लुको नेपाल भ्रमण नियमित भएको जनाएको छ। दूतावासले बिहीबार विज्ञप्ति जारी गर्दै नियमित भ्रमणको सिलसिलामा सहायक विदेशमन्त्री लु दुई दिने भ्रमणका लागि नेपाल आउने स्पष्ट पारेका हो। स्टेट पार्टनरसिप प्रोग्राम (एसपीपी)को कार्यान्वयनको विषयलाई लिएर राजनीतिक दलहरूबीच विवाद चर्किरहेका बेला उनको भ्रमणलाई अर्थपूर्ण रूपमा लिइएको छ। यसअघि गत १ मंसिरमा नेपाल आएका उनले प्रधानमन्त्री शेरबहादुर देउवा, प्रमुख प्रतिपक्षी दल नेकपा एमालेका अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, परराष्ट्रमन्त्री डा नारायण खड्कालगायतसँग द्विपक्षीय भेटवार्ता गरेका थिए।"
महंगी र भ्रष्टाचारविरुद्ध एमालेले साउन १६ गते काठमाडौंमा जनप्रदर्शन गर्ने,"काठमाडौं : नेकपा (एमाले) ले महंगी र भ्रष्टाचारविरुद्ध काठमाडौंमा जनप्रदर्शन गर्ने भएको छ । सरकारले महंगी नियन्त्रणका लागि कुनै पहल नगरेको भन्दै साउन १६ गते काठमाडौंमा जनप्रदर्शन गर्न लागेको हो । बिहीबार एमालेको पार्टी कार्यालय च्यासलमा उपत्यकाका तीनवटै जिल्ला कमिटी, उपत्यका विशेष प्रदेश कमिटी, सम्पर्क समन्वय कमिटी र जनवर्गीय संगठनका प्रमुखसहितको बैठकमा जनप्रदर्शनलाई भव्य र व्यापक बनाउन आन्तरिक तयारी गरेको छ । बसन्तपुरबाट दिउँसो २ बजेबाट जनप्रदर्शन शुरू गर्ने एमालेको तयारी छ। बैठकमा वरिष्ठ उपाध्यक्ष ईश्वर पोखरेलले महंगीले जनता ठूलो मारमा परेपनि महंगी नियन्त्रणका लागि कुनै पहल नगरेको भन्दै जनप्रदर्शनबाटै सरकारलाई खवरदारी गर्नुपर्ने बताए। उनले जनप्रदर्शनलाई व्यवस्थित र संगठित शक्तिलाई परिचालन गर्न निर्देशन दिए । बैठकमा महासचिव शंकर पोखरेलले जनप्रदर्शन प्रभावकारी बनाउन निर्देशन दिए । सरकारका बेथिति र गलत कामकाविरूद्ध जनतालाई जागरुक बनाउनु अहिलेको आवश्यकता हो । उनले भने, पार्टीको संगठित शक्ति परिचालन गरेर जनता सडकमा उतार्न सबै जनसंगठन र उपत्यकाभित्र रहेका सबै पार्टी कमिटीले विशेष ध्यान दिनुपर्छ।"
उदाहरणीय हेडसर,"चितवन : कोट र पाइन्टमा चिटिक्क सजिएका व्यक्ति विद्यालयको शौचालय सफा गर्दै थिए। शौचालय टल्काइसकेपछि विद्यालयको आँगनमा कुचो लगाउन थाले। उनी कार्यालयको सहयोगी पनि होइनन् । त्यो समयमा विद्यालयमा कोही पुगेका थिएनन्। उनी नै थिए त्यही विद्यालयका हेडमास्टर रामकृष्ण प्रजा । विद्यालयमा पढाउनेदेखि हरेक काममा उनी अघि सर्छन्। राप्ती नगरपालिका१२ स्थित यौरालीटारमा रहेको गणेश माध्यमिक विद्यालयका प्रधानाध्यापक रामकृष्णलाई सधैं विद्यालय जानकै हतारो हुन्छ। विद्यार्थी र शिक्षकभन्दा उनी अघि पुग्छन्। आफ्नो कार्यकक्षमा पुगेर झोला विसाएपछि काम थाल्छन्। उनको पहिलो काम हो, सरसफाइ। कार्यकक्षदेखि विद्यालयको आँगनमा आफंै कुचो लगाउँछन्। उनले काम गरेर सकेपछि मात्रै अरु आइपुग्छन्। उनले काम गरेको देख्दा सबै अचम्मित हुन्छन्। उनकै कामले लज्जित भएर पनि विद्यालयका शिक्षक र कर्मचारी आफ्नो काममा जिम्मेवार बन्छन्। शिक्षण त मेरो पेशा भैहाल्यो। त्यो बाहेक सहयोगी बाबु(पियन) नभएको बेला सरसफाइको काम, कक्षाकोठाको सफाइ, बिजुलीको काम अनि जानेको सबै गर्छु। उनले भने, ठूलो मान्छे बन्दैमा सानो काम गर्न नहुने भन्ने छैन। त्यो त मान्छेको दृष्टिकोण मात्रै हो। रामकृष्ण चेपाङ समुदायबाट हेडमास्टर बन्ने पहिलो हुन्। उनलाई विद्यालय सुधार्नु छ। झण्डै चार वर्ष हुन लाग्यो प्रधानाध्यापक भएको। त्यसअघि उनी सहायक प्रअ थिए। विद्यालयको काममा मात्रै उनी बाहिर जान्छन्। अरु बेला विद्यालयमै भेटिन्छन्। रामकृष्णले विद्यालयमा आफु हेडमास्टर भएको विर्सिन्छन्। सरसफाइका लागि एक जना पियन छन्। उनी आउन ढिला भएपछि हेडमास्टर आफैं काम गर्छन्। सबैलाई समान व्यवहार गर्छन्। म श्रमको सम्मान गर्ने श्रमको महत्व बुझेको मान्छे हुँ। उनले भने, ठूलो मान्छेलाई सानो काम गरेर देखाउने हो। हामीबाट विद्यार्थी, समाज र राष्ट्रले के सिक्ने भन्ने कुरा पहिलो हो। पढाउन या सरसफाइ गर्ने भन्ने सानो ठूलो भन्ने सोच्दिन। जे भएपनि गर्छु। कुनै शिक्षक नआएको बेला आफंै पढाउन जान्छन्। विद्यार्थी पढ्न नआए उनी घरै पुग्छन्। बालबालिकालाई पढाउनु पर्छ भन्दै अभिभावकलाई सम्झाएर विद्यालय आउने वातावरण बनाउँछन्। हरेक विद्यार्थीसँग प्रत्यक्ष भलाकुसारी गरेर उनीहरूलाई अभिप्रेरित गर्छन्। अहिले विद्यार्थी नियमित विद्यालय आउन थालेका छन्। उनको व्यवहारले शिक्षक पनि खुसी छन्। विद्यालयको कामलाई सानोठूलो नभनी सबै काम गर्छन्। ब्यवस्थापन समितिका कुनै सदस्य बैठकमा नआए घरैमा लिन पुग्छन्। विद्यालयका शिक्षक बलराम जोशीले हेडमास्टरका कारण विद्यालयको अवस्था फेरिएको बताए। विद्यालयलाई अरु आएर बनाउदैन आफैं बनाउने भनेर खटिने हेडमास्टर हो। जोशीले भने, कसैलाई यो काम गर्नुपर्छ भन्ने होइन आफंै काम गर्नुहन्छ। शारीरिक र मानसिक रुपले रातदिन नभनी खटिनुहुन्छ। अहिले विद्यालयमा होस्टल बनाएका छन्। गाउँलेलाई काम गराउँदा तत्काल भुक्तानी गर्न नसक्ने भएकाले आफैं काम गर्छन्। बिजुली र प्लम्बरको काम पनि आफैं गर्छन्। नरम स्वभावका रामकृष्ण मिठो बोलेर सबैलाई जिम्मेवारीको बोध गराउँछन्। उनले चेपाङ समुदायमा आयआर्जनको सीप पनि सिकाउँछन्। आम्दानी नहुँदा बाआमाले छोराछोरीलाई काममा पठाउँछन्। रामकृष्णले त्यस्ता अभिभावकलाई आम्दानी गर्न सकिने कृषि कर्म सिकाउँछन्। विद्यालय सुधार्नका लागि आफ्नो तर्फबाट विद्यार्थीलाई प्रोत्साहन गर्ने, अभिभावकलाई जीवनशैली परिवर्तनका गर्न आर्थिक अवस्था सुधार गर्ने सिप सिकाउछु, उनले भने, म अरुजस्तै सामान्य हो। हेडसर भएर काम लगाउने होइन देखेको आफैं गर्छु, मेरो सपना बालबालिकाले पढेर जीवन फेरुन् भन्ने छ । गणेश माविमा सबैभन्दा बढी चेपाङ विद्यार्थी छन्। वरिपरी डाँडाबाट घण्टौं हिँडेर पढ्न आँउछन्। शिक्षाकै कारण चेपाङ जाती हरेक कुरामा पिछडिएको उनलाई अनुभव छ। त्यसैले उनी चेपाङलाई विद्यालयको पुहँचमा ल्याउन चाहन्छन्। अधिकांश समय उनी विद्यालयको काममा हुन्छन्। विद्यालयको सरसफाइदेखि विद्यार्थीको आनीबानी सुधारका लागि उनी ध्यान दिन्छन्। आफु सानो बनेर सबैलाई विद्यालयको जिम्मेवारीमा लगाउँछन्। २०५७ सालदेखि उनी शिक्षण पेशामा लागेका हुन्। २०७६ सालमा प्रधानाध्यापक भए। परिवारमा अन्य दुईजना सरकारी सेवामा छन्। उनकी छोरी सपना नर्स हुन्। बहिनी ज्ञानी प्रजाले विएन् गरेकी छन्। चेपाङलाई पढाउनसके जीवनस्तर सुधार्न सकिने रामकृष्ण बताउँछन्।"
अमेरिकी सहायक विदेशमन्त्री डोनाल्ड लु आज नेपाल आउँदै,"काठमाडौं : अमेरिकी सहायक विदेशमन्त्री डोनाल्ड लु एक दिने नेपाल भ्रमणका लागि आज काठमाडौं आउँदैछन्। उनी भारत हुँदै नेपाल आउन लागेका हुन्। लु एक दिनका लागि मात्र काठमाडौं आउन लागेको परराष्ट्र मन्त्रालय स्रोतले जनाएको छ। स्टेट पार्टनरसिप प्रोग्राम (एसपीपी)को कार्यान्वयनको विषयलाई लिएर राजनीतिक दलहरूबीच विवाद चर्किरहेका बेला हुन लागको उनको भ्रमणलाई अर्थपूर्ण रूपमा लिइएको छ। उनले नेपालमा रहँदा प्रधानमन्त्री र परराष्ट्र मन्त्रीलाई भेट्ने परराष्ट्र स्रोतले बतायो। सरकारले एसपीपी रद्द गर्ने निर्णय गर्दै त्यस सम्बन्धमा अमेरिकालाई जानकारी दिन परराष्ट्र मन्त्रालयलाई निर्देशन दिएको थियो। तर, हालसम्म परराष्ट्र मन्त्रालयले अमेरिकालाई सोबारे जानकारी गराएको छैन। बुधबारमात्रै प्रतिनिधिसभाको अन्तर्राष्ट्रिय सम्बन्ध समितिले एसपीपी कार्यान्वयन नगर्ने विषयमा अहिलेसम्म अमेरिकालाई पत्राचार नगर्नुको कारणबारे जानकारी गराउन सरकारलाई निर्देशन दिएको थियो। पछिल्लो समय सत्ता पक्ष र प्रमुख प्रतिपक्षबीच एमसीसी र एसपीपीको विषयलाई लिएर रस्साकस्सी चलिरहेको छ। साना कम्युनिस्ट पार्टीहरूले एमसीसी र एसपीपीको विरोधमा सडक संघर्षको घोषणा गरेका छन्। यसअघि गत १ मंसिरमा नेपाल आएका उनले प्रधानमन्त्री शेरबहादुर देउवा, प्रमुख प्रतिपक्षी दल नेकपा एमालेका अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, परराष्ट्रमन्त्री डा नारायण खड्कालगायतसँग द्विपक्षीय भेटवार्ता गरेका थिए।"
दलीय छायामा छानबिन समिति,"काठमाडौं : बजेटमा करको दर हेरफेर गर्न तत्कालीन अर्थमन्त्री जनार्दन शर्माले अनधिकृत व्यक्तिको प्रवेश गराएको विषयमा छानबिन गर्न बनेको संसदीय विशेष समितिलाई दिइएको म्याद आज (बिहीबार) सकिँदैछ। त्यो पनि थपिएको म्याद हो। राजनीतिक छाया मा परेको समितिले अपुरो अवस्थामै प्रतिवेदन तयार पार्दैछ। प्रतिवेदन तयारीमा बुधबार समितिका सदस्यबीच मतऐक्य हुन सकेन। सत्तारूढ दलबाट प्रतिनिधित्व गर्ने सदस्यहरू अर्थमन्त्री शर्मालाई क्लिन चिट दिलाउन लागेका छन्। एमालेका समिति सदस्य भने केही कडा रूपमा प्रस्तुत भएका छन्। समिति स्रोत भन्छ, प्रतिवेदनमा राख्ने भाषाले सर्वसम्मत हुने वा फरक मत आउने निर्धारण गर्नेछ। एमालेतर्फका एक सदस्यले यसबारे भने, थप छानबिन गर्नुपर्ने भन्ने शब्दावली प्रतिवेदनमा राख्न हाम्रो जोड छ। त्यसो हुन नसके फरकमत आउनेछ। कल डिटेल, पोलिग्राफ परीक्षण, प्रधानमन्त्रीसँगै सोधपुछ, सीसीटीभीमा देखिएको गाडीको विषयमा थप छानबिन हुनुपर्ने एमालेको माग छ। ढाकछोप गर्ने कुरामा हामी सहमत हुन सक्दैनौं, समितिका ती सदस्यले भने, थप छानबिन हुनुपर्छ। यस प्रकरणलाई नजिकबाट नियालिरहेका विज्ञ भन्छन्, नियोजित ढंगबाट नै सफाइ दिन समितिको प्रयोग गरिने भएको छ। अर्थ मन्त्रालयका उच्च कर्मचारीले यसमा समर्पण गरेका छन्।पूर्वमहालेखा परीक्षक भानुप्रसाद आचार्य राजनीतिक प्रभावमा पारेर संसदीय समितिको साख नै गिराउने काम भएको बताउँछन्। यो समिति उद्देश्यमा नै पुगेन। किन गठन गरिएको थियो ? , म्यान्डेट के थियो ? त्योअनुसार कुनै कामै भएन, उनले भने, यो त राजनीतिक छायामा पर्यो। उनले नेपालमा संसदीय समितिहरू बलियो बनाउन नसक्दाको परिणाम यो पटक पनि देखिएको बताए। हामीले संसदीय समिति बलियो बनाउन सकेनौं। कुनै उद्देश्यले बनेका समिति हुन् वा स्थायी बनेका हुन्, सबै राजनीतिबाट प्रभावित भए। यस्ता समितिले दिने प्रतिवेदन निष्पक्ष हुन्छ भन्ने विश्वास नै हरायो, उनले भने। अहिले बनेको समितिको पनि हालत उस्तै भएको आचार्यको तर्क छ। यसपटक तल्लो तहका कर्मचारी पनि आफ्नै आँखा अगाडि भएको घटनालाई ढाकछोप गर्न दबाबमा परेका छन्। मध्यरातमा अनधिकृत व्यक्तिले करका दर हेरफेर गरेको टुलुटुल हेर्न विवस भए। उनीहरू नेतालाई जोगाएर समितिले आफूहरूलाई त फसाउने होइनन् भनेर सशंकित बने। अझै डरमा रहेको ती कर्मचारी बताउँछन्। यो समिति उद्देश्यमा नै पुगेन। किन गठन गरिएको थियो ? , म्यान्डेट के थियो ? त्योअनुसार कुनै कामै भएन। यो त राजनीतिक छायामा पर्यो। हामीले संसदीय समिति बलियो बनाउन सकेनौं। कुनै उद्देश्यले बनेका समिति हुन् वा स्थायी बनेका हुन्, सबै राजनीतिबाट प्रभावित भए। भानुप्रसाद आचार्य, पूर्वमहालेखा परीक्षक एमालेबाट समितिमा रहेका सदस्यहरूलाई पनि पार्टीबाटै कमजोर रूपमा प्र्रस्तुत हुन चौतर्फी दबाब परेको देखिन्छ। तर, केही सदस्यहरू कडारूपमा प्रस्तुत भएको पाइएको छ। एमालेका समिति सदस्यहरूले कल डिटेलको माग गरेका थिए। तर, सत्तापक्षका सदस्यहरू यो विषयमा प्रवेश गर्न मानेनन्। त्यस्तै प्रत्येक कर्मचारीको पोलिग्राफ परीक्षण गर्दा दूधको दूध पानीको पानी हुने भन्दै समितिका एमाले सदस्यले माग गरेका थिए। तर, त्यो विषयलाई समितिमा प्रवेश नै गर्न दिइएन। गाडी प्रवेश गरेको झिलिक्क सीसीटीभी फुटेजमा देखिएको थियो। त्यो गाडीको विषयमा अनुसन्धान गर्न समिति तयार भएन। यो विषयलाई सामसुम पार्न मात्रै सुरुवातदेखि समिति लागि पर्यो। समितिले कतिपय असम्बन्धित व्यक्तिसँग सोधपुछ गर्यो। तर, आरोपी घिमिरेको बयान लिएन। प्रतिपक्ष दोषी हो भन्छ। सत्तापक्ष होइन भन्छ। यसरी कहाँ छानबिन हुन्छ ? यो मत विभाजन गरेर टुंग्याउने विषय नै होइन। यो राज्यविरुद्धको अपराध हो कि, भ्रष्टाचार हो, त्यो पहिला निक्र्योल हुनुपर्यो, जुनमा आकर्षित हुन्छ, यहीअनुसार अधिकारसम्पन्न निकायले अनुसन्धान गर्नुपर्छ। राजेन्द्रसिंह भण्डारी, पूर्वप्रहरी अतिरिक्त महानिरीक्षक समितिले प्रतिवेदन लेख्न सुरु गर्दासम्म करको दरको विवरण लिने, त्यसको विश्लेषण गर्ने अवस्थाको छानबिन नै भएन। करको दर परिवर्तन हुँदा दुई दर्जन स्वदेशी उद्योग बन्द भइसकेका छन्। मुलुकलाई कति क्षति भयो ? त्यसको खोजी नै भएनन्। प्रतिस्थापन बजेटदेखि विवरण लिएर विश्लेषण गर्नुपर्ने विज्ञहरूको सुझाव थियो। तर, प्रतिस्थापन बजेटका विषयमा त समितिले अध्ययन नै गरेन। राजस्व र करको दरका कारण भएको क्षतिको विषयमा आफूहरूसँग कुनै सोधखोज नै नगरेको व्यवसायीको गुनासो छ। अर्थविद्, पूर्वअर्थसचिव तथा अपराधविज्ञहरू भने बजेट निर्माणमा राजस्वका दर हेरफेर गर्ने जस्तो संवेदनशील काममा अनधिकृत व्यक्तिको प्रवेश भयो भन्ने कुरा बाहिरिएपछि सो व्यक्तिबारे पनि अनुसन्धान गर्न आवश्यक भएको औंल्याउँछन्। व्यक्ति विशेषभन्दा पनि राज्यसँग जोडिएको विषय भएकाले समितिले अलि संवेदनशील भएर छानबिन गर्नुपर्नेमा यस्तो नभएको उनीहरूको ठहर छ। पूर्वप्रहरी अतिरिक्त महानिरीक्षक राजेन्द्रसिंह भण्डारीले संसदीय समितिमा दलीय स्वार्थ हुने भएका कारण यथार्थ आउने कुराको कल्पना गर्नु नै बेकार भएको बताए। उनले यो प्रकरण अति गम्भीर भएकाले मत विभाजन गरेर टुंग्याउने विषय नै नभएको बताए। प्रतिपक्ष दोषी हो भन्छ। सत्तापक्ष होइन भन्छ। यसरी कहाँ छानबिन हुन्छ ? उनले भने, यो मत विभाजन गरेर टुंग्याउने विषय नै होइन। यो अपराधजन्य कर्म भएकाले छानबिन होइन अनुसन्धान हुनुपर्ने उनको भनाइ छ। यो राज्यविरुद्धको अपराध हो कि, भ्रष्टाचार हो, त्यो पहिला निक्र्योल हुनुपर्यो, जुनमा आकर्षित हुन्छ, यहीअनुसार अधिकारसम्पन्न निकायले अनुसन्धान गर्नुपर्छ, उनले भने। उनले अधिकार प्राप्त न्यायिक आयोगबाट छानबिन गरेको भए पो सत्यसँगै तथ्य पनि फेला पर्ने बताए। प्रतिवेदन तयारीमा बुधबार समितिका सदस्यबीच मतऐक्य हुन सकेन। सत्तारूढ दलबाट प्रतिनिधित्व गर्ने सदस्यहरू अर्थमन्त्री शर्मालाई क्लिन चिट दिलाउन लागेका छन्। एमालेका समिति सदस्य भने केही कडा रूपमा प्रस्तुत भएका छन्। समिति स्रोत भन्छ, प्रतिवेदनमा राख्ने भाषाले सर्वसम्मत हुने वा फरक मत आउने निर्धारण गर्नेछ। अर्थविद् डा डिल्लीराज खनाल समितिले आमरूपमा गहिराइमा गएर विभिन्न सरोकारवालाहरूसँग व्यक्तिगत तथा सामूहिक रूपमा क्रस चेक गरिनुपर्नेमा यसो नगरिएको टिप्पणी गर्छन्। उनका अनुसार समितिले यसको निष्कर्ष निकाल्दा गम्भीर हुन आवश्यक छ। छानबिनमा विभिन्न सरोकारवालाहरूसँग सो विषयमा क्रसचेक गरिनुपथ्र्यो। यो भएको छैन भनेर चौतर्फी टिप्पणी भइरहेको छ। यसको निष्कर्ष निकाल्दा अली गम्भीर भएर विचार गर्न जरुरी छ, डा खनालले औंल्याए। पूर्वअर्थसचिव सुमन शर्मा समितिले यस्तो संवेदनशील विषयमा छानबिन गर्दा पक्ष, विपक्ष सबैलाई समेट्नुपर्ने बताउँछन्। उनका अनुसार अनुसन्धान गर्नेक्रममा कतिपय कुरा सिधै नदेखिन सक्छ। छानबिनमा प्रथम प्रमाणबाट नभएपछि दोस्रोको प्रयोगबाट पनि खोजिनुपर्ने तर यसमा समिति चुकेको उनको टिप्पणी छ। यस्तो बेला बढी केलाउनु पथ्र्यो। किनभने प्रथम प्रमाणबाट नभएपछि दोस्रो प्रमाणको प्रयोगबाट पनि खोजिनु पथ्र्यो। आरोप पुष्टि गर्न आवश्यक टुल्स प्रयोग आवश्यक छ, पूर्वअर्थसचिव शर्माले भने, छानबिन गर्ने प्रक्रिया अगाडि बढाएपछि सबै पक्षलाई सूक्ष्म तरिकाले केलाएर हेरिनुपथ्र्यो। यो अनुसन्धानको पाटो भएकाले भौतिक प्रमाण, सोधपुछसँगै अरू विकल्प पनि अपनाउन जरुरी भएको उनको तर्क छ। समितिका सदस्य अर्थ र प्रविधिमा कमै जानकार छन्। उनीहरूले सुरुवातमा सम्बन्धित क्षेत्रमा विज्ञ राखेर छानबिन अगाडि बढाउनुपर्र्थो। तर, न अर्थका जानकारलाई छानबिनमा लियो न सूचना प्रविधिसम्बन्धी जानकारलाई नै। सीसीटीभीसम्बन्धी जानकारसँग राय लिने काम पनि भएन। एक जना पूर्वसचिवलाई अन्तिममा मात्रै सुझाव लिन बोलाइयो। समितिले सुरुवातमा विज्ञ राखेर छानबिन अगाडि बढाउनुपर्ने थियो तर त्यो भएन। समितिले पन्छाएका काम प्रहरीका दुई अधिकृतलाई विज्ञ बनाएर केही नदेखिने सीसीटीभीबारे जिज्ञासा राखियो। उनीहरूले रिकभर हुनुनै ठूलो कुरा भनेपछि थप अनुसन्धानमा लागिएन, समितिकै एक सदस्य असन्तुष्टि जनाउँछन्। बुधबार पनि समितिमा अन्य व्यक्तिसँग सोधपुछ गर्ने विषयमा छलफल भयो। तर, अझै पनि के गर्ने भन्ने विषयमा एक मत हुन सकेन। सिंहदरबारमा बुधबार बसेको समिति बैठकले बिहान साढे ११ बजेदेखि ५ बजेसम्म प्रतिवेदन लेखनबारे छलफल गरेको थियो। समितिले छानबिन थालेको १६ दिन बितिसकेको छ। बिहीबार समितिलाई दिएको अन्तिम दिन हो। बिहीबार प्रतिवेदनलाई अन्तिम रूप दिएर शुक्रबार बुझाउने तयारी गरेको समिति सभापतति लक्ष्मणलाल कर्णले जानकारी दिए। सिंहदरबारमा बुधबार बसेको संसदीय विशेष छानबिन समितिको बैठकमा सहभागी सदस्यहरू । तस्बिर : अशोक दुलाल कर्णका अनुसार समितिले यसअवधिमा जुटेको प्रमाणको आधारमा प्रतिवेदन बनाउन लागिएको हो। भने, समितिले छानबिनका क्रममा बलीया प्रमाण जुटायो वा कमसल भन्नेबारे भन्न मिल्दैन। यो कुरा प्रतिवेदन पूरा भएर दिएपछि मात्रै भन्नमिल्छ। अर्थमन्त्री शर्माले जेठ १४ गते मध्यराति पूर्वनायबसुब्बा रघुनाथ घिमिरेसहित खेताला विज्ञ राखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध सुरु भएको थियो। र, असार २२ गते उनले राजीनामा गरेका थिए। त्यही दिन समिति बनेको थियो। समितिले आमरूपमा गहिराइमा गएर विभिन्न सरोकारवालाहरूसँग व्यक्तिगत तथा सामूहिक रूपमा क्रस चेक गर्नुपथ्यो। यो भएको छैन भनेर चौतर्फी टिप्पणी भइरहेको छ। यसको निष्कर्ष निकाल्दा अली गम्भीर भएर विचार गर्न जरुरी छ।  डा डिल्लीराज खनाल, अर्थविद अर्थ मन्त्रालयका सरोकार पर्ने सबै कर्मचारीसँग बयान लियौं। समितिले छानबिनका क्रममा बलीया प्रमाण जुटायो वा कमसल भन्नेबारे भन्न मिल्दैन। यो कुरा प्रतिवेदन पूरा भएर दिएपछि मात्रै भन्नमिल्छ।  लक्ष्मणलाल कर्ण, समिति सभापति समितिले यस्तो संवेदनशील विषयमा छानबिन गर्दा पक्ष, विपक्ष सबैलाई समेट्नुपर्छ। अनुसन्धान गर्नेक्रममा कतिपय कुरा सिधै नदेखिन सक्छ। छानबिनमा प्रथम प्रमाणबाट नभएपछि दोस्रोको प्रयोगबाट पनि खोजिनुपर्छ। तर, यसमा समिति चुकेको छ।  सुमन शर्मा, पूर्वअर्थसचिव किन लिइएन रघुनाथसँग बयान ? जेठ १४ गते मध्यरातिपछि तत्कालीन अर्थमन्त्री जनार्दन शर्माको बोलावटमा पूर्वनासु रघुनाथ घिमिरे अर्थ मन्त्रालय पुगेका थिए। उनैले राजस्व, भन्सार र करका दर हेरफेर गरेका थिए। उच्च कर्मचारीहरूले निरीह बनेर त्यो दृश्य हेरेका थिए। तर, समितिले मुख्य आरोपी घिमिरेसँग बयानै लिएन। उनै घिमिरे गत भदौ २५ गते ल्याइएको प्रतिस्थापन बजेटमा करका दर हेरफेरमा पनि प्रत्यक्ष संलग्न थिए। तत्कालीन अर्थमन्त्री शर्माले बजेटमा खेताला विज्ञको रूपमा उनलाई प्रयोग गरेका थिए। शर्मा अर्थमन्त्री भएपछि नै अर्थ मन्त्रालयमा घिमिरेको चलखेल बढेको थियो। अर्थका कर्मचारीसँगै बसेर कर दरमा हेरफेर गर्ने अनधिकृत व्यक्ति घिमिरेसँग संसदीय छानबिन समितिले बयान नै लिएन। उनलाई खोज्ने प्रयास पनि भएन। निश्चित व्यावसायिक घरानालाई फाइदा हुने गरी चालू बजेट र प्रतिस्थापन बजेट दुवैमा मध्यरातसम्म बसेर घिमिरेले राजस्व तथा करका दरमा व्यापक हेरफेर गरेका थिए। अर्घाखाँची भूमिस्थान नगरपालिकाका बासिन्दा रघुनाथ २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका व्यक्ति हुन्। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाएका थिए। सामान्यतः पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। अकुत सम्पत्ति आर्जनमा सम्पत्ति शुद्धीकरण विभागले अनुसन्धान थालेपछि २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। अर्थमन्त्री प्रकरण सामसुम पार्न घिमिरेसँग सोधपुछ नगरिएको विज्ञहरू बताउँछन्। भन्छन्, राज्य संयन्त्र नै यो प्रकरणलाई त्यत्तिकै टुंग्याउन चाहन्छ। अर्थका एक कर्मचारीले भने, उनी (घिमिरे)को बास नै यही थियो। सीसीटीभी क्लियर बनायो भने सबै प्रमाण देखिहाल्थ्यो नि ! समितिमा रहेका एमाले सदस्यले पनि पहिला कल डिटेल, लोकेसन ट्र्याक, सीसीटीभीमा देखिएको गाडीको विषयमा थप अध्ययन गरेर घिमिरेलाई बयानमा बोलाउनु पर्ने मत राखेको थियो। पूर्वमहालेखा परीक्षक आचार्य घिमिरेसँगै बयान नलिएर कसरी संसदीय समिति निश्कर्ष पुग्न सक्छ भन्दै प्रश्न गर्छन्। घिमिरे नै अर्थमन्त्री शर्मापछिका मुख्य आरोपी हुन्। तर, खोइ उनको बयान ? यसरी पनि हुन्छ छानबिन ? उनले प्रश्न गरे, यो समिति पूरै राजनीतिक छायामा छ। यता समिति सभापति लक्ष्मणलाल कर्णले सरोकारबाला सबैसँग बयान लिएको दाबी गरे। यसबीच अर्थ मन्त्रालयका सरोकार पर्ने सबै कर्मचारीसँग बयान लियौं, उनले भने। समिति प्रतिवेदन तयारीमै लागिसक्यो। तर, घिमिरेलाई बयान लिन पर्ने वा नपर्ने भन्नेबारे अझै विचार गर्ने उनले जवाफ दिए।"
"पशुपतिमा एक भक्त, एक वृक्षरोपण अभियान","काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले पशुपतिमा एक भक्त, एक वृक्षरोपण अभियान शुभारम्भ गरेका छन्। पाशुपति क्षेत्रमा बिहीबार आयोजित कार्यक्रममा मन्त्री श्रेष्ठले रुद्राक्षको बिरुवा रोपेर वृक्षरोपण अभियानको शुभारम्भ गरेका हुन्। मन्त्री श्रेष्ठले विश्वका वैदिक सनातन हिन्दू धर्मावलम्बीको आस्थाको केन्द्र पशुपति क्षेत्रलाई आकर्षक तथा रमणीय बनाउन वृक्षारोपण अभियानले सहयोग पुग्ने विश्वास व्यक्त गरे। धार्मिक पर्यटकलाई आकर्षित गर्ने गरी पशुपति क्षेत्रलाई ध्यान, ज्ञान र योग साधनास्थलका रुपमा विकास गर्नुपर्नेमा उनले जोड दिए। मन्त्री श्रेष्ठले रोपेका बिरुवाहरूको उचित हेरचाह, संरक्षण र व्यवस्थापनमा ध्यान दिन पशुपति क्षेत्र विकास कोषलाई निर्देशन दिए। पाशुपति क्षेत्रमा रुद्राक्ष, श्रीखण्ड, वरपिपल, पारिजात, वेल तथा अन्य धार्मिक वृक्षको उद्यान बनाइनेछ। कार्यक्रममा खाँदवारी नगरपालिकाका प्रमुख महेश थपलिलाले १ लाख रुद्राक्षको विरुवा उपलब्ध गराउने घोषणा गरे। वृक्षारोपण अभियान निरन्तर संचालन हुने कोषले जनाएको छ।"
राष्ट्रिय सभाले पारित गर्यो दुई विधेयक,"काठमाडौं : राष्ट्रिय सभाले दुई विधेयक पारित गरेको छ। बिहीबार बसेको राष्ट्रिय सभा बैठकले जेष्ठ नागरिक सम्बन्धी (पहिलो संशोधन) विधेयक, २०७५ माथि प्रतिनिधि सभाबाट भएको संशोधन र शपथ सम्बन्धी विधेयक, २०७९ लाई पारित गरियोस् भन्ने प्रस्ताव पारित भएको हो। महिला, बालबालिका तथा ज्येष्ठ नागरिक मन्त्री उमा रेग्मीले जेष्ठ नागरिक सम्बन्धी (पहिलो संशोधन) विधेयक, २०७५ र गृहमन्त्री बालकृष्ण खाणले शपथ सम्बन्धी विधेयक, २०७९ लाई पारित गरियोस् भन्ने प्रस्ताव राखेका थिए। उक्त प्रस्तावलाई सभाले सर्वसम्मतिले अनुमोदन गरेको हो। यसैगरी राष्ट्रिय सरोकार तथा समन्वय समितिका माननीय सभापति दिल कुमारी रावल थापा (पार्वती) ले राष्ट्रिय गौरवका आयोजना अध्ययन प्रतिवेदन, २०७९ सम्बन्धी समितिको प्रतिवेदन सभा समक्ष पेश गरेकी थिइन्।"
बजेट चलखेल प्रकरण : किन लिइएन रघुनाथसँग बयान ?,"काठमाडौं : जेठ १४ गते मध्यरातिपछि तत्कालीन अर्थमन्त्री जनार्दन शर्माको बोलावटमा पूर्वनासु रघुनाथ घिमिरे अर्थ मन्त्रालय पुगेका थिए। उनैले राजस्व, भन्सार र करका दर हेरफेर गरेका थिए। उच्च कर्मचारीहरूले निरीह बनेर त्यो दृश्य हेरेका थिए। तर, समितिले मुख्य आरोपी घिमिरेसँग बयानै लिएन। उनै घिमिरे गत भदौ २५ गते ल्याइएको प्रतिस्थापन बजेटमा करका दर हेरफेरमा पनि प्रत्यक्ष संलग्न थिए। तत्कालीन अर्थमन्त्री शर्माले बजेटमा खेताला विज्ञको रूपमा उनलाई प्रयोग गरेका थिए। शर्मा अर्थमन्त्री भएपछि नै अर्थ मन्त्रालयमा घिमिरेको चलखेल बढेको थियो। अर्थका कर्मचारीसँगै बसेर कर दरमा हेरफेर गर्ने अनधिकृत व्यक्ति घिमिरेसँग संसदीय छानबिन समितिले बयान नै लिएन। उनलाई खोज्ने प्रयास पनि भएन। निश्चित व्यावसायिक घरानालाई फाइदा हुने गरी चालू बजेट र प्रतिस्थापन बजेट दुवैमा मध्यरातसम्म बसेर घिमिरेले राजस्व तथा करका दरमा व्यापक हेरफेर गरेका थिए। अर्घाखाँची भूमिस्थान नगरपालिकाका बासिन्दा रघुनाथ २०५३ जेठ ८ गते नुवाकोट जिल्ला विकास समितिअन्तर्गत गाविस सचिव (राजपत्र अनंकित द्वितीय श्रेणी)का रूपमा सरकारी सेवामा प्रवेश गरेका व्यक्ति हुन्। त्यही वर्षको चैत १२ गते उनले कर कार्यालय काठमाडौंमा खरिदार पदमा सरुवा मिलाएका थिए। सामान्यतः पदस्थापनको दुई वर्षसम्म सरुवा नहुने नियम छ। उनका हकमा त्यसले छेकेन। त्यसमाथि गाविस सचिवबाट करमा सोझै पुग्न सके। यसले पनि देखाउँछ उनी राजनीतिक शक्ति परिचालनमा पहिल्यैदेखि खप्पिस थिए। त्यसयता उनले अर्थ मन्त्रालयअन्तर्गत आन्तरिक राजस्व, भन्सार, राजस्व अनुसन्धान सबै निकायमा काम गरे। अकुत सम्पत्ति आर्जनमा सम्पत्ति शुद्धीकरण विभागले अनुसन्धान थालेपछि २०७५ फागुन १ गते सेवा अवधि करिब १० वर्ष बाँकी रहँदा राजीनामा दिए। त्यति बेला उनी भन्सार विभागमा राजपत्र अनंकित प्रथम श्रेणी नायबसुब्बा पदमा थिए। अर्थमन्त्री प्रकरण सामसुम पार्न घिमिरेसँग सोधपुछ नगरिएको विज्ञहरू बताउँछन्। भन्छन्, राज्य संयन्त्र नै यो प्रकरणलाई त्यत्तिकै टुंग्याउन चाहन्छ। अर्थका एक कर्मचारीले भने, उनी (घिमिरे)को बास नै यही थियो। सीसीटीभी क्लियर बनायो भने सबै प्रमाण देखिहाल्थ्यो नि ! समितिमा रहेका एमाले सदस्यले पनि पहिला कल डिटेल, लोकेसन ट्र्याक, सीसीटीभीमा देखिएको गाडीको विषयमा थप अध्ययन गरेर घिमिरेलाई बयानमा बोलाउनु पर्ने मत राखेको थियो। पूर्वमहालेखा परीक्षक आचार्य घिमिरेसँगै बयान नलिएर कसरी संसदीय समिति निश्कर्ष पुग्न सक्छ भन्दै प्रश्न गर्छन्। घिमिरे नै अर्थमन्त्री शर्मापछिका मुख्य आरोपी हुन्। तर, खोइ उनको बयान ? यसरी पनि हुन्छ छानबिन ? उनले प्रश्न गरे, यो समिति पूरै राजनीतिक छायामा छ। यता समिति सभापति लक्ष्मणलाल कर्णले सरोकारबाला सबैसँग बयान लिएको दाबी गरे। यसबीच अर्थ मन्त्रालयका सरोकार पर्ने सबै कर्मचारीसँग बयान लियौं, उनले भने। समिति प्रतिवेदन तयारीमै लागिसक्यो। तर, घिमिरेलाई बयान लिन पर्ने वा नपर्ने भन्नेबारे अझै विचार गर्ने उनले जवाफ दिए।"
स्वास्थ्यलाई आम जनताको पहुँचमा पुर्याउनुपर्छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले स्वास्थ्यलाई आम जनताको पहुँचमा पुर्याउनुपर्ने बताएका छन्। बिहीबार वीर अस्पतालको १३३ औं वार्षिकोत्सव समारोहलाई सम्बोधन गर्दै प्रधानमन्त्री देउवाले मौलिक हकको रुपमा स्थापित स्वास्थ्यलाई आम जनताको पहुँचमा पुर्याउनुपर्ने बताएका हुन्। युनिभर्सल हेल्थ कभरेजको लक्ष्य प्राप्तिका लागि सरकारले आवश्यक कदम चाल्ने बताए। प्रधानमन्त्री देउवाले नेपाली नागरिकलाई सर्वसुलभ ढंगले स्वास्थ्य सेवा उपलव्ध गराउन सरकार प्रतिवद्ध रहेको बताए। स्वास्थ्य क्षेत्रको विकासका लागि प्रयाप्त रुपमा बजेट छुट्टाएर आवश्यक भौतिक पूर्वाधारको कामलाई सम्पन्न गराउने उनको भनाइ छ। देउवाले भने, सस्तो सहज र गुणस्तरीय स्वास्थय सेवा आजको आवश्यकता भएको छ। अनेक महामारीसँग जुध्न सक्ने गरी स्वास्थ्य क्षेत्रको पूर्वाधार निर्माण गर्नुपर्ने देखिन्छ। भक्तपुरको दुवाकोटमा स्थापना गर्ने भनिएको वीर अस्पताल हालसम्म निर्माण हुन नसकेकोप्रति ध्यानाकर्षण भएको छ। उनले गुणस्तरीय सेवा प्रदान गर्दै आम जनताको विश्वास जितेको वीर अस्पताललाई आगामी दिनमा थप गुणस्तरीय बनाउँदै लैजानुपर्नेमा जोड दिए।"
डेढ किलो बढी सुनसहित भारतीय नागरिक पक्राउ,काठमाडौं : डेढ किलो बढी सुनसहित भारतीय नागरिक पक्राउ परेका छन्। फ्लाई दुबईको उडानबाट बुधबार नेपाल आएका युसुफ हरुनले भित्रि बस्त्रमा लुकाएर ल्याएको सुन बरामद भएको विमानस्थलका प्रहरी वरिष्ठ उपरीक्षक दीपेन्द्र घर्ति क्षेत्री जिसीले जानकारी दिए। उनका अनुसार विमानस्थलको आगमन टनेल गेटबाट युसुफलाई नियन्त्रणमा लिई चेकजाँच गर्दा सेतो रंगको प्लास्टिकभित्र अर्धठोस सुनको दुई पोकासहित पक्राउ परेका थिए। सुनको तौल एक किलो ६१० ग्राम (प्लास्टिकसहित) रहेको प्रहरीले जनाएको छ। विमानस्थल प्रहरीले थप अनुसन्धानका लागि युसुफलाई भन्सार कार्यालय गौचरमा बुझाएको छ।
विद्यालयमा दुई लाखको कोष स्थापना,"स्याङ्जा : जिल्लाको पुतलीबजार नगरपालिका३ मा रहेको काजिमान हरिटिका माध्यमिक विद्यालयमा दुई लाख रुपैयाँको अक्षयकोषको स्थापना गरिएको छ। स्वर्गीय पुष्पमान श्रेष्ठको ९४ औ स्मृति दिवसको अवसरमा पुष्पचन्द्र ट्रष्टले विद्यालयमा अक्षयकोषको स्थापना गरिएको हो। विद्यालयमा अध्ययरत गरिब तथा जेहेन्दार विद्यार्थीलाई लक्षित गर्दै कोषको स्थापना गरेर रकमसमेत हस्तान्तरण गरिएको छ। सोही अवसरमा बोल्दै जिल्ला समन्वय समितिका प्रमुख श्रीप्रसाद जिटीले राणाहरूका एकतन्त्रिय शासन व्यवस्था बिरुद्ध आम नागरिकका पक्षमा वकालत गर्नुहुने पुष्पमान श्रेष्ठ स्याङ्जाबासीले युगौंसम्म सम्झिरहने बताए। एकतन्त्रीय जहानिया शासन व्यवस्थाका बिरुद्ध आमनागरिकलाई संगठित गर्दे गरिब निमुखा व्यक्तिका सारथी बन्दै उनले सामाजिक क्षेत्रमा ठूलो योगदान पुर्याएको स्मरण गरे। पुष्पचन्द्र ट्रष्टका अध्यक्ष महेन्द्रमान ब्यथितको अध्यक्षतामा सम्पन्न कार्यक्रमको सहजीकरण प्रधानाध्यापक ओमप्रकाश शर्माले गरेका थिए। ट्रष्टबाट आर्जित ब्याजबाट अध्ययरत गरिब तथा जेहेन्दार बालबालिकालाई सहयोग पुग्ने उनीहरूको भनाइ छ। ट्रष्टका सदस्य योगेन्द्रमान श्रेष्ठले आफना बुवा स्वर्गीय पुष्पमान श्रेष्ठका जीवनीका बारेमा जानकारी गराए। उनका अनुसार, 'आफूले अध्ययन गरेको विद्यालयमा स्थापित, आफना बुबा पुष्पमान र आमा चन्द्रलक्ष्मीको नामको ट्रष्टले गरिब तथा जेहेन्दार विद्यार्थीलाई अध्ययनमा सहयोग गर्नेछ।' १९८५ साल साउनमा सिन्धुपाल्चोकमा जन्मेका श्रेष्ठको निधन २०५० बैशाख ८ गते स्याङ्जामा भएको हो। राणाको शासन ब्यवस्थाको बिरोध गरेको आरोपमा राणाहरूले श्रेष्ठ परिवारलाई देशद्रोह अपराधमा सर्वश्वसहित लेखेटेपछि मावली गाउँ पुतलीखेत स्याङ्जामा आएको उनको छोरा योगेन्द्रमान श्रेष्ठले जनाए।"
दुरसञ्चार प्राधिकरणमा अक्सिजन नपुगेपछि काम ठप्प,"काठमाडौं : पर्याप्त अक्सिजन नपुगेको भन्दै नेपाल दूरसञ्चार प्राधिकरणका कर्मचारी आन्दोलित भएका छन् । पर्याप्त शुद्ध हावा, प्रकाश एंव उपयुक्त तापक्रमको प्रबन्ध नभएको भन्दै कर्मचारीले सोमबारदेखि कामै ठप्प पारेका छन् । कार्यव्यवस्था उचित नभएको भन्दै कर्मचारी आन्दोलनमा उत्रिएका हुन् । कर्मचारीको माग सम्बोधन गर्न व्यवस्थापन पक्षले वार्ता कमिटी बनाएको छ । कर्मचारी र व्यवस्थापनबीच बुधबार वार्ता भएपनि बिना निष्कर्ष टुंगिएको छ । मंगलबार व्यवस्थापन पक्षसँग छलफल हुँदा वार्ता कमिटी बनाइएको थियो । नेपाल दूरसञ्चार प्राधिकरण स्वतन्त्र कर्मचारी युनियनका अध्यक्ष विजय यादवले जमलस्थित नेपाल दुरसञ्चार भवनमा काम गर्ने वातावरण नभएको बताउँछन् । स्थानान्तरण नै उपयुक्त हुन्छयादव भन्छन्,श्रम नियमावली अनुसार कार्यस्थल नभएकाले आन्दोलन गरेका हौं । बैठकमा व्यवस्थापन पक्षले झारा टार्ने, अलमल्याउने काम गरेको कर्मचारीको गुनासो छ । कर्मचारीको स्वास्थ्यप्रति व्यवस्थापन गैरजिम्मेवार भएको कर्मचारीको आरोप छ । पर्याप्त हावा छैन, केही कर्मचारीलाई साह्रै सकस छ अध्यक्ष यादवले भने । श्रम नियमावली २०७५को नियम ४४ (ख) बमोजिम कर्मचारीलाई पर्याप्त शुद्ध हावा, प्रकाश एंव उपयुक्त तापक्रमको प्रबन्धसहितको कार्यक्षको व्यवस्था हुनुपर्ने व्यवस्था छ । युनियनले गत माघ महिनामा बुझाएको मागपत्र पनि कार्यान्वयन हुन नसकेको गुनासो गरेका छन् । ऋण सापटी सुविधालाई बिमासँग आवद्ध गर्नुपर्ने कर्र्मचारीको माग छ । नेपाल विद्युत प्राधिकरणका अध्यक्ष पुरुषोतम खनालले वार्ता कमिटी गठन गरेर छलफल गरिरहेको बताए । कर्मचारीका मागको अध्ययन गर्दै छौं, खनाल भन्छन्, वार्ता कमिटी पनि बनेको छ, प्राविधिक पक्षबाट पनि अध्ययन हुँदैछ । कर्मचारीले अक्सिजन भएन भन्ने मागमा व्यवस्थापन गम्भीर भएको अध्यक्ष खनालले बताए । कर्मचारीले दावी गरेको विषय सकारात्मक भए माग सम्बोधन हुन्छ खनालले भने । प्राधिकरणमा १ सय १० दरबन्दी स्वीकृति भएकोमा ९७ जना कर्मचारी छन् । त्यसमध्ये ५३ जना युनियनमा आबद्ध छन् । युनियनले १५ दिनअघि नै व्यवस्थापनको ध्यानाकर्षण गराएको थियो । २०७८ वैशाखमा कार्यालय जमलमा सरेको थियो । सेवासुविधा माग्ने कर्मचारीको अधिकार नै हो, यादव भन्छन्, मुख्यतः नियमनकारी निकाय उचित स्थानमा छैन । युनियनले सोमबार दिउँसो प्राधिकरणका अध्यक्ष पुरुषोत्तम खनाललाई सोमबार चेतावनीसहितको पत्र दिएको थियो । शुक्रबारसम्म माग सम्बोधन नभए थप आन्दोलन गर्ने युनियनले चेतावनी दिएको छ ।"
जोमसोम कागबेनी सडकमा कालोपत्रे सुस्त: १० महिनामा तीन प्रतिशत काम,"जोमसोम : राष्ट्रिय गौरवको उत्तरदक्षिण जोड्ने कालिगण्डकी करिडोर (बेनी जोमसोम कोरला) सडकअन्तर्गत जोमसोम कागबेनी सडकको कालोपत्रे गर्ने काममा ढिलाइ भएको छ। पहिलो चरणमा कालोपत्रे गरिने १३ किमी अस्फाल्ट कालोपत्रेले अझै गति लिन सकेको छैन। सम्झौता अवधि २ वर्षको तोकिएको छ। काम सुरु भएको १० महिनामा तीन प्रतिशत प्रगति भएको छ। यो मुस्ताङको उत्तरी कोरला नाका र प्रसिद्ध धार्मिकस्थल मुक्तिनाथ मन्दिर जोड्ने सडक हो। जोमसोम कोरला सडकको सातखण्ड मध्ये छवटा खण्ड ३ वर्षअघिनै कालिगण्डकी करिडोरलाई हस्तान्तरण भएको थियो। जसमध्ये जोमसोम कोरला सडकको चराङ छोसेर २५ किमी ग्राभेल सडकको काम अन्तिम चरणमा छ। जोमसोम कोरला ग्राभेल सडकअन्तर्गत भौतिक पूर्वाधार तथा यातायात मन्त्रालयले २०७८ असोज ४ गते कालोपत्रे विस्तारका बजेट विनियोजन गरेको थियो। जोमसोम कागबेनी १३ किमी कालोपत्रे सडकलगायतका संरचना निर्माण गर्न आयोजनाले रौटाहाआत्रेयसारस जेभी काठमाडौंसँग २८ करोड १४ लाखमा ठेक्का सम्झौता गरेको थियो। आर्थिक वर्ष २०७८ साल असोज ४ गते ठेक्का सम्झौता भएको जोमसोम कागबेनी कालोपत्रे सडकको सम्झौता अवधि २०८० असोज ४ सम्म छ। सरकारले जोमसोम कागबेनी ग्राभेल सडकको थप स्तरोन्नति गर्दै अस्फाल्ट कालोपत्रे विस्तार गर्न ५७ करोड ९८ लाख बजेट विनियोजन गरेको थियो। तर निर्माण कम्पनीले कूल लागतको करिब ५० प्रतिशत रकम कम गरेर ठेक्का सम्झौता गरेको थियो। सम्झौता अवधि अझै १४ महिना बाँकी रहेपनि निर्माण कम्पनीले अहिलेसम्मको प्रगति हेर्दा समयमा नै काम साउन कठिन छ। निर्माण कम्पनीले हालसम्म कम्तीमा ३५ देखि ४० प्रतिशत भौतिक प्रगति गर्नुपर्ने थियो। कालोपत्रेका लागि निर्माण कम्पनीले प्राविधिक खटाएर गत वर्षको भदौमा १३ किमी सडकको सर्वे गरेको थियो। जोमसोम कागबेनी १३ किमी सडकअन्तर्गत प्रसिद्ध धार्मिक श्राद्धस्थल कागबेनी गाउँदेखि मुलसडकको १ किमी जोडिने गरी आयोजनाले ठेक्का लगाएको थियो। जोमसोम कागबेनी कालोपत्रे सडक विस्तार गर्न कालिगण्डकी नदीले ग्रोभल सडकमा क्षति पूर्याएको स्थान, सडक चौडा गर्ने, सडकको ग्रेड मिलान गर्ने, ड्रेन तथा वाल निर्माण लगायतका काम गर्ने सम्झौता गरिएको थियो। आयोजना प्रमुख जगत प्रजापतीले जोमसोम कागबेनी कालोपत्रे सडकको भौतिक प्रगती जम्मा ३ प्रतिशत मात्र भएको जानकारी दिए। गतवर्षको असोजमा ठेक्का सम्झौता भएको कालोपत्रे सडकको कामबाट निर्माण कम्पनीले २७ लाख रकम भुक्तानी लगेको उनले बताए।"
"अमेरिकी मन्त्री लुलाई विप्लव निकट विद्यार्थी नेताहरुले देखाए कालो झण्डा, ७ जना पक्राउ फोटो फिचर","काठमाडौं : अमेरिकी सहायक विदेशी मन्त्री डोनाल्ड लुलाई विप्लव नेतृत्वको नेकपाले कालो झण्डा देखाएको छ। दुई दिने नेपाल भ्रमणका लागि काठमाडौं आइपुगेका लुको टोलीलाई विप्लब कार्यकर्ताहरुले गौशालामा कालो झन्डा देखाएका थिए। मन्त्री लु गौशाला हुँदै होटल जाने क्रममा कालो झन्डा देखाएका उनीहरुलाई प्रहरीले पक्राउ गरेको हो। एमसीसी, एसपीपी खारेजीको माग राख्दै उनीहरुले कालो झण्डा देखाएका हुन्। पक्राउ पर्नेमा अखिल क्रान्तिकारीका अध्यक्ष प्रकाश शाही, महासचिव ललित विक, सचिवालय सदस्य तारा सन्जेल, केन्द्रीय सदस्य प्रेम सिजापति, ललित बम र रमेश रावत, भक्तपुर संयोजक अशोक महतरा रहेको सचिवालय सदस्य सुवास जोशीले जानकारी दिए। हामीलाई कालो झण्डा देखाउने क्रममा प्रहरीले नियन्त्रणमा लिएको छ। अहिले हामी गौशाला प्रहरी वृत्तको नियन्त्रणमा छौं, अध्यक्ष शाहीले अन्नपूर्णसँग भने।"
"पर्साको जंगलमा युवतीको जलाइएको शव भेटियो : आमा पक्राउ, अन्य सदस्य फरार","वीरगन्ज : पर्सा प्रहरीले जंगलमा एक युवतीको शव जलाएको अवस्थामा फेला पारेको छ। पर्साको जिराभवानी गाउँपालिका १, भवानीपुरका खेमराज दासकी छोरी २० वर्षीया सीमा कुमारीको शव गाउँ नजिकैको जंगलमा जलाएको अवस्थामा प्रहरीले बिहीबार फेला पारेको हो। प्रहरीले मृतककी आमालाई नियन्त्रणमा लिएको छ। उनका बुबा खेमराजसहित परिवारका अन्य सदस्य फरार भएका छन्। माँ जगदम्बा सामुदायिक वनमा परिवारका सदस्यले बुधबार राति युवतीलाई जलाएको सूचना बिहीबार बिहान प्रहरीलाई गाउँलेले दिएपछि प्रहरी घटनास्थलमा गएको प्रहरी नायव उपरीक्षक प्रहलाद कार्कीले बताए। त्यही सूचनाको आधारमा जिल्ला प्रहरी कार्यालय र इलाका प्रहरी कार्यालय पटेर्वासुगौलीबाट प्रहरी टोली शव जलाएको स्थानमा पुगेको थियो। घटनास्थलबाट जलिसकेको शवका अवशेषहरू संकलन गरी पोष्टमार्टमका लागि वीरगन्जस्थित नारायणी अस्पतालमा पठाइएको प्रहरी नायव उपरीक्षक कार्कीले जानकारी दिए। मृतककी आमालाई सोधपुछका लागि नियन्त्रणमा लिइएको र परिवारका अन्य सदस्यहरूको खोजी भइरहेको कार्कीले बताए। घटना के हो ? मृतक युवतीका छिमेकीका अनुसार सीमा र गाउँकै यादव थरका एक युवकबीच केही समयदेखि प्रेम सम्बन्ध थियो। एक हप्ता पहिले दुवै बिहे गर्नका लागि घर छाडेर भागेका थिए। त्यसपछि युवतीका अभिभावकले सम्झाइबुझाइ गरी सीमालाई घर फर्काएका थिए। घरमा ल्याएदेखि नै उनीहरूले सीमालाई मानसिक र शारीरिक यातना दिँदै आएका थिए। बुधबार राति सीमालाई उनका अभिभावकले निर्घात कुटपिट पनि गरेको छिमेकीहरूले बताएका छन्। प्रहरीका अनुसार मृतककी आमाले छोरीले घरमै पासो लगाएर आत्महत्या गरेकाले प्रहरीको डरले आफूहरूले कसैलाई थाहा नदिई जंगलमा लगेर शव जलाएको बयान दिएकी छिन्। घटनाबारे अनुसन्धान भइरहेको प्रहरीले जानकारी दिएको छ।"
करेन्ट लगाएर माछा मार्दा एक जनाको मृत्यु,झापा : भद्रपुरमा करेन्ट लगाएर माछा मार्ने क्रममा एक जनाको मृत्यु भएको छ। मृत्यु हुनेमा भद्रपुर नगरपालिका७ निवासी भोटलाल गणेश राजवंशी रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार बिहीबार दिउँसो साढे ४ बजे भद्रपुर४ आमडाँगीस्थित इलाम टिप्रोड्युसर प्रालिको निर्माणाधीन भवन देखि अन्दाजी ३०० मिटर पश्चिममा रहेको खोल्सीमा करेन्ट लगाई माछा मार्ने क्रममा उनलाई करेन्ट लागेको थियो। करेन्ट लागेर घाइते भएका उनलाई उपचारका लागि मेची अस्पताल भद्रपुर पुर्याउना साथ चिकित्सकले मृत घोषित गरेका थिए। उनी सोही टिप्रोड्युसरको निर्माणाधीन भवनमा कामदारको रूपमा काम गर्दै आइरहेका थिए।
"पहिरोको जोखिम बढ्यो, चार परिवार विस्थापित","ओखलढुंगा : ओखलढुंगाका ग्रामीण वस्तीमा पहिरोको जोखिम बढेको छ। साउन यता हुन थालेको भारी वर्षाका कारण पहिरोबाट सर्वसाधारण पीडित मात्रै बनेका छैनन्, विस्थापितसमेत हुन थालेका छन्। अघिल्लो हप्ता मोलुङ्ग गाउँपालिका वडा नं ७ पात्लेमा पहिरो जाँदा घर गोठ बगाएको थियो। पहिरोबाट भएको २ घर विस्थापित भएका छन्। ७ परिवार उच्च जोखिममा परेको वडा अध्यक्ष हेमबहादुर सुनुवारले बताए। मंगलबारको झरीका कारण सिद्धिचरण नगरपालिकामा ९ ज्यामिरेमा पहिरोका कारण दुई घर जोखिममा परेका छन्। गहतेका लिला श्रेष्ठ र बेग कुमार श्रेष्ठको घर जोखिममा परेको मात्रै परेको छैन घरमा बसोबास गर्न असुरक्षित रहेको स्थानीयले बताए। दुईघरको बीचभाग हुँदै घरमाथिबाट खसेको पहिरोका कारण उनीहरुको घर जोखिममा परेको सिद्धिचरण नगरपालिका ९ ज्यामिरेका वडा अध्यक्ष गुणबहादुर खड्काले जानाकारी दिए। वर्षाका कारण घरमाथिबाट खसेको पहिरोले घरको केही भाग समेत क्षति पुगेको छ। पहिरो पिडीत श्रेष्ठ परिवारलाई हाल उद्धार गरेर आफन्तको घरमा राखिएको छ। वडा कार्यालयले पहिरो पन्छाउने काम गरिरहेको जनाएको छ। जिल्लाभर यस्ता समस्या बढीरहेकाले सुरक्षित रहन जिल्ला प्रहरी कार्यालयले अपिल गरेको छ। घटनापछि उद्धार भन्दा पहिले सुरक्षित रहनु नै उपयुक्त हुने भएकाले जोखिममा परेका व्यक्तिको राहत तथा उद्धारमा सबै पक्षको सहयोग आवश्यक हुने जनाएको छ।"
अवैध काठसहित ट्याक्टर चालक पक्राउ,"सन्धिखर्क : अर्घाखाँचीको भुमिकास्थान नगरपालिकामा अवैध काठ ल्याएको ट्याक्टरसहित प्रहरीले चालकलाई पक्राउ गरेको छ। भुमिकास्थान नगरपालिका६ खिल्जीको माछामारेमा ६६४८ क्युफिट सालको काठसहित लु ३ त ३९६९ नम्बरको ट्याक्टर र चालकलाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अमर बहादुर थापाले बताए। प्रहरीमा आएको गोप्य सूचनाको आधारमा जिल्ला प्रहरी कार्यालय र प्रहरी चौकी खिल्जीबाट खटिएको प्रहरीको टोलीले चेकजाँच गर्दा अवैध काठ, ट्याकटर र ट्याक्टर चालक २७ वर्षीय बिनोद परियारलाई पक्राउ गरेको हो। आवश्यक कारबाहीको लागि डिभिजन वन कार्यालय अर्घाखाँचीमा बुझाइएको जिल्ला प्रहरी कार्यालय अर्घाखाँचीका प्रमुख थापाले जानकारी दिए।"
सुकुम्बासीको समस्या समाधानका लागि आयोग र पालिकाबीच सम्झौता,"वीरगन्ज : पर्सामा रहेका भूमिहीन दलित, सुकुम्बासी र अव्यवस्थित बसोबास गर्नेहरूको व्यवस्थापनका लागि राष्ट्रिय भूमि आयोग र जिल्लाका आठवटा पालिकाबीच सम्झौता भएको छ। वीरगन्जस्थित राष्ट्रिय भूमि आयोग पर्साको कार्यालयमा बिहीबार आयोजित कार्यक्रममा आयोग र आठवटा पालिकाबीच सम्झौता भएको हो। आयोग र पोखरीया नगरपालिका, विन्दवासिनी, सखुवाप्रसौनी, पटेर्वासुगौली, जगरनाथपुर, पकाहामैनपुर, जिराभवानी र छिपहरमाइ गाउँपालिकाबीच सम्झौता भएको राष्ट्रिय भूमि आयोग पर्साका अध्यक्ष तबरेज अहमदले जानकारी दिए। सम्झौतापत्रमा राष्ट्रिय भूमि आयोगकोतर्फबाट केन्द्रीय विज्ञ सदस्य राघव यादव तथा पोखरीया नगरपालिकाकी उपमेयर रुबी ठाकुर, विन्दवासिनी गाउँपालिकाका अध्यक्ष प्रमोद तिवारी, सखुवाप्रसौनी गाउँपालिकाका अध्यक्ष यशवन्त यादव, पटेर्वासुगौली गाउँपालिकाका अध्यक्ष दिनेश चौधरी, जगरनाथपुर गाउँपालिकाका अध्यक्ष श्रीकान्त यादव, पकाहामैनपुर गाउँपालिकाका अध्यक्ष सुरेश मेहताले हस्ताक्षर गरेको अहमदले जानकारी दिए। जिल्लाका छवटा पालिकासँग भने यसअघि चैतमा नै सम्झौता भइसकेको यादवले बताए। सम्झौतापछि अब राष्ट्रिय भूमि आयोग पर्साले ३५ दिने सूचना आह्वान गर्ने र त्यसपछि लक्षित समुदायबाट आवेदन संकलन गरेर भूमीहीन र सुकुम्बासीहरूको व्यवस्थापनका लागि आवश्यक प्रक्रिया अगाडि बढाइने आयोगका जिल्ला अध्यक्ष अहमदले बताए। 'हाम्रो अभियान भूमिहीन दलित, भूमिहीन सुकुम्बासी र अव्यवस्थित बसोबासीको समस्याको समाधान हाम्रै पालामा' भन्ने नारालाई साकार पार्न राष्ट्रिय भूमि आयोग पर्साले नयाँ नेतृत्व पाएसागै सक्रियता बढाएको आयोग पर्साका सदस्य सुरेन्द्र सिंहले बताए।"
नागरिकता विधेयकको विरोध गर्नु साम्प्रदायिक सोच हो : बिमलेन्द्र निधि,"मलंगवा : प्रतिनिधि सभा संसदबाट बहुमतले पारित भएको नागरिकता विधेयकको विरोध गर्नु साम्प्रदायिक मानसिकता भएको नेपाली कांग्रेसका नेता बिमलेन्द्र निधिले बताएका छन्। नेपाल प्रेस युनियन सर्लाही शाखाले हरिवनमा आयोजना गरेको पत्रकार सम्मलेनमा नेता निधिले नागरिकता विधेयक बहुमतले दुवै सदनबाट पास गर्नुपर्ने बताएका छन्। नेता निधि कांग्रेस नेता धिरेन्द्र श्रेष्ठको श्रद्धाञ्जली सभामा सहभागी हुन बिहीबार सर्लाही आएका हुन्। 'प्रतिनिधि सभाले नागरिकता विधेयक बहुमतले पास गरेको छ। सम्भवतः राष्ट्रिय सभाले पनि बहुमतले पारित गर्नेछ। बुधबार मात्रै गृहमन्त्री बालकृष्ण खाँणसँग यस विषयमा कुरा भएको छ। उहाँले पुरानो विधेयक फिर्ता लिएर नयाँ विधेयक प्रस्तुत गर्नुभएको छ। जुन स्वागत योग्छ। राम्रो छ। उहाँलाई मैले धन्यवाद समेत दिएको छु', उनले भने। केही व्यक्तिले नागरिकता विधेयकलाई साम्प्रदायिक रूप दिएर राजनीतिक गर्न खोजेको उनको आरोप छ। 'केही दलले जहिले पनि नागरिकताको कुरा आयो कि राष्ट्रियताको कुरा उठाइदिन्छ। म साफ भन्न चाहन्छु। कसैको चित्त दुखोस् की नदुखोस्। अहिले जुन सरकारले नागरिकता विधेयक प्रस्तुत गरेको छ त्यो पारित हुनुपर्छ। जन्मका आधारमा नागरिकता पाएका सन्तानहरूले वर्षौदेखि नागरिकता पाइराखेको छैन्। त्यो पाउनु पर्छ,' उनले भने। वैवाहिक अंगीकृतको सवालमा संविधानमा पहिलेदेखि जे व्यवस्था छ, त्यहीअनुसार हुनुपर्छ। त्यो संशोधन गर्नु जरुरी पनि छैन। त्यसमा कुनै म्याद वा सर्त पनि राख्नु हुँदैन। कृष्ण प्रसाद भट्टराई, मनमोहन अधिकारीको पालादेखिको संविधानदेखि लिएर आजसम्मको संविधानमा जे व्यवस्था छ त्यहीअनुसार वैवाहिक अंगीकृत नागरिकताको कुरालाई यथावत राख्नु पर्छ। एक हातमा सिन्दुर र एक हातमा नागरिकता दिनु भनेको मुर्खता हो। अपरिपक्वता हो। अज्ञानता र साम्प्रदायिकता हो। यस विषयमा पनि म बहस गर्न तयार छु,' उनले भने। अर्को प्रसंगमा निधिले अगामी मंसिरको पहिलो हप्तामा प्रतिनिधि सभा र प्रदेश सभाको निर्वाचन हुने बताएका छन्। चुनावमा अहिलेको गठबन्धनसमेत कायम नै रहने उनले बताएका छन्। बरु एक दुईवटा दल समाहित हुन सक्छ। सबैसँग बहस चलिरहेको छ। पार्टी सभापति एवं प्रधानमन्त्री शेर बहादुर देउवा सबै दलसँग निरन्तर संवाद रहेको निधिले बताएका छन्। निधिले स्थानीय तहको चुनावमा जसरी कांग्रेसले बहुमत ल्याएको छ। त्यसरी नै प्रतिनिधि सभा र प्रदेश सभाको चुनावमा बहुमत ल्याउने दाबी गरे। तस्बिर : पत्रकार सम्मेलनमा बोल्दै नेपाली कांग्रेसका नेता बिमलेन्द्र निधि। सुनिल ठाकुरअन्नपूर्ण"
सुख्खा क्षेत्र घोषणाको माग गर्दै प्रधानमन्त्रीलाई ज्ञापनपत्र,"राजविराज : जनजीवन कष्टकर भएपनि सरकारको ध्यान नपुगेको भन्दै सत्तासिन जनता समाजवादी पार्टीले बिहीबार सुख्खा क्षेत्र घोषणाको माग गर्दै प्रधानमन्त्रीलाई ज्ञापनपत्र बुझाएको छ। जनता समाजवादी पार्टी नेपालले प्रमुख जिल्ला अधिकारीमार्फत संघीय सरकार र मधेश प्रदेश सरकारलाई ज्ञापनपत्र बुझाएको हो। पालिकाहरूमासमेत स्थानीय कमिटीहरूले ज्ञापनपत्र बुझाएको सप्तरीका अध्यक्ष केदारप्रसाद यादवले बताए। ज्ञापनपत्रमा कृषिमा आश्रित बहुसंख्यक जनताको जनजीवन कष्टकर बन्दै गएको अवस्थामा सरकारको ध्यान नपुग्नु दुभाग्यपूर्ण रहेको उल्लेख गर्दै सात बुँदै माग राखिएको छ। संघीय सरकारमा जसपाका नेता मृगेन्द्रकुमार सिंह यादव कृषि तथा पशुपन्छी विकास मन्त्री छन् भने प्रदेश सरकार जसपाकै नेतृत्वमा छ। मधेस प्रदेश सरकारको भूमि व्यवस्था, कृषि तथा सहकारी मन्त्री जसपाका नेता विजयकुमार यादव छन्। मधेस प्रदेशका २५ स्थानीय तहमासमेत जसपाको नेतृत्व रहेको छ। ज्ञापनपत्रमा मधेस प्रदेशलाई सुख्खा क्षेत्र घोषणा, सहुलियतस्वरूप डिजेलको व्यवस्था, पर्याप्त मलखाद्य तथा व्यापक डिप बोरिङलगायत वैकल्पिक व्यवस्थाको माग गरिएको छ। कृषि विद्युतीकरणको व्यवस्था, बैंकबाट लिएको ऋणको व्याज मिनाहा, कृषि मिटर उपलब्ध गराई विद्युत महसुल निःशुल्क र किसानलाई विशेष राहत प्याकेजको माग ज्ञापनपत्रमा उल्लेख छ। गत ४ गते सिके राउत नेतृत्वको जनमत पार्टीका कार्यकर्ताले मधेश प्रदेश सरकारको कृषि मन्त्रालयमा व्यापक भ्रष्टाचार भएको भन्दै कृषि मन्त्रालयमा तालाबन्दी गरेको थियो। प्रदेश कृषि मन्त्रालयको किसानका योजनाहरूमा व्यापक भ्रष्टाचार भएको र मन्त्री कर्मचारीलाई कमिशन दिनुपरेकोले छानविन हुनु पर्ने माग गर्दै कारबाहीका लागि पुगेका जनमत पार्टी कार्यकर्ताले मन्त्री नभेटेपछि मन्त्रालयमा तालाबन्दी गरेका थिए।"
चलाख स्याल,"गाउँमा एउटा गोरु बस्थ्यो। त्यो गोरुलाई असाध्यै घुम्न मन लाग्थ्यो। यताउति घुमेर ऊ जंगलमा गयो र करायो। गोरुको डरलाग्दो आवाज सुनेर जंगलका राजा सिंह गुफातिर भाग्यो। सिंह यसरी डराएर भागेको दुई वटा स्यालले देखे। उनीहरू सिंहको मन्त्री बन्न चाहन्थे। सिंहलाई फकाउन उनको आदेशमा दुवैले गोरुलाई सिंहसामु ल्याए। केही समयपछि सिंह र गोरु निकै मिल्ने साथी बने। सिंहले गोरुलाई आफ्नो सल्लाहकार बनाए। यो थाहा पाएर दुवै स्याल झन् रिसाए। उनीहरूलाई सिंहलाई कुरा लगाएर गोरुप्रति नकारात्मक सोच बनाउने विचार गरे। गोरुले तिमीसँग मित्रताको बहाना मात्र गर्छ। उसले तिमीलाई आफ्ना दुवै सिङले मारेर ऊ जंगलको राजा बन्न चाहन्छ, स्यालहरूले भने। त्यसपछि दुवै स्याल गोरुकहाँ गए। उनीहरूले गोरुलाई भने, सिंहले तिमीसँग मित्रताको नाटक मात्र गर्छ। मौका मिल्यो भने उसले तिमीलाई मारेर खानेछ। यो थाहा पाएर साँढे निकै रिसायो र सिंहलाई भेट्न जाने विचार गर्यो। स्यालहरू पहिले नै सिंहकहाँ पुगेर भने, गोरु तिमीलाई मार्न आउँदैछ। त्यसपछि सिंह रिसाएर गोरुलाई आक्रमण गर्यो। गोरुले पनि सिंहलाई आक्रमण गर्यो। दुवै जना एकआपसमा लड्न थाले। अन्त्यमा सिंहले गोरुलाई मारेर दुवै स्याललाई आफ्नो मन्त्री बनायो। तर केही समयपछि सिंहले स्यालहरूको चतुयाईं थाहा पाएर उनलाई गोरु मारेकोमा पश्चाताप भयो। नैतिक शिक्षा : अरूको लहैलहैमा मित्रतामा कहिले शंका गर्नु हुँदैन।"
मुसहर समुदायको चौतर्फी विकासका लागि दुई करोड बजेट,"उदयपुर : मुसहर समुदायको चौतर्फी विकासका लागि उदयपुरको त्रियुगा नगरपालिका क्षेत्रमा दुई करोड भन्दा बढी रकम खर्च गरिने भएको छ। प्रदेश सरकारको नवप्रवर्द्धन साझेदारी कोषअन्तर्गत १ करोड ५० लाख र त्रियुगा नगरपालिकाको ६५ लाख गरी कुल २ करोड १५ लाख लागतमा १३ महिने परियोजना सञ्चालनको तयारी गरिएको हो। प्रदेश सरकारसँग २०७९ जेष्ठ ११ गते सम्झौता भएको थियो। परियोजनाको पहिलोचरणमा करिब ७५ लाख रुपैयाँ बराबरको कार्यक्रमहरू सम्पन्न भइसकेको परियोजना प्रमुख राजकुमार खड्काले बताए। परियोजनाको कार्यक्षेत्र नगरपालिकाको वडा नम्बर १०, १४, १५, १६ बाहेकका १२ वटा वडा रहेका छन्। यी वडामा मुसहर समुदायको बसोबास छैन्। खड्का अनुसार मुसहर समुदायको वृत्तिविकासका लागि पहिलोचरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, २ सय २७ घरधुरीलाई वायोस्याण्ड फिल्टर वितरण गरिएको छ। त्यसैगरी विद्यालय र बालविकास केन्द्रलाई १० थान स्मार्ट टिभी, फोहोर व्यवस्थापनका लागि रिगं सहयोगलगायतका कार्यक्रम रहेको उनले जानकारी दिए। यसका साथै समुदायलाई आत्मनिर्भर बनाउन ४५ दिने सिलाइकटाइ, दालमोठ भुजिया, ग्रिल, माछापालन, बाख्रापालन, बंगुरपालन, मोटर ड्राइभिङ, टायल मार्वल, मोटरसाइकल मर्मत, कम्प्युटर, फर्निचर पेन्टिङ तालिम रहेको उनले बताए। सामाजिक परिचालन, पारिवारिक लगत विवरण, स्मार्ट टिभी, कोचिङ कक्षा सञ्चालन, बालक्लव, किशोरी समूह गठन, परिचालन, बालविकास केन्द्र सुधार सामग्री हस्तान्तरण, उद्यमी समुह गठन, वित्तीय साक्षरता सचेतीकरण, एक घर एक बैकिङ खाता अभियान, सामाजिक सचेतीकरणसम्बन्धी मोबाइल सन्देश प्रवाह रहेका छन्। खानेपानी सरसफाइ, फोहोर व्यवस्थापन, समुदायस्तरीय विपद् व्यवस्थापन, अन्न बचाउ तथा भण्डार अभियान, जलवायु परिवर्तन अनुकुलन खेती, व्यवसाय सचेतीकरण, ऋषिकुल सदा संघको संस्थागत क्षमता अभिवृद्धि, रणनैतिक योजना निर्माणलगायतका क्रियाकलाप हुने प्रमुख खड्काले बताए। तालिमलाई व्यवहारिकरूपमा उतार्नका लागि आवश्यकअनुसार प्रविधिसमेत हस्तान्तरण गरिने उनले बताए। सिलाइ मेसिन, दालमोठ भुजिया मेसिन, कराइ, वेन्डिङ्ग मेसिन, ड्रिल, गेन्डर, माछा मार्ने जाल, भुरा, खोर, बाख्रा, बंगुर, लाइसेन्स शुल्क, कटर, ड्रिल, हाउजिङ, पुल्ट, कम्प्रेसर मेसिन, ठेला, चटपटे पसललगायतका प्रविधिहरू हस्तान्तरण गरिने खड्काले बताए। परियोजनाको अवधिभर सबै तालिम सञ्चालन गरी उनीहरूलाई आत्मनिर्भर बनाइने बताए। परियोजनाबाट मुसहर समुदायका सबै बालबालिका विद्यालय गएको हुने, पाँच सय युवा उद्यमशीलता र रोजगारमा जोडिने, प्रतिघर कम्तिमा वार्षिकरूपमा २४ हजार बचत गर्न सक्षम हुने परियोजनाले जनाएको छ। त्यसैगरी माध्यमिक शिक्षा पूरा गर्ने दरमा २५ प्रतिशतले वृद्धि हुने, एक सय वटा लघु उद्यम दर्ता भई तीन सय जना उद्यमी हुने, १० प्रतिशतले निरपेक्ष गरिबी घट्ने, नगर र राज्यका विभिन्न निकायमा पहुँच पुर्याउने क्षमता राख्ने लक्ष्य राखिएको छ। विभिन्न आठ वटा क्षेत्रगत शीर्षकमा खर्च गरिने परियोजना अन्तर्गत सबैभन्दा बढी उद्यम र रोजगारीमा १ करोड १६ लाख ४० हजार खर्च हुने खड्काले बताए। परियोजनाको सार्वजनिक सुनवाइ कार्यक्रममा बोल्दै मेयर वसन्तकुमार बस्नेतले दलितभित्रको पनि सबैभन्दा तल्लो समुदाय भनेर चिनिएको मुसहर समुदायलाई परियोजनाले माथिल्लो समुदायकोरूपमा चित्रण गर्न सफल हुने बताए। उनले राज्यले गरेको लगानीलाई बुझेर आफ्नो दायित्व निर्वाह गर्न दीर्घकालीन सोचका साथ अघि बढ्न सुझाव दिए। मेयर बस्नेतले मुसहर समुदायको शिक्षा, स्वास्थ्यमा पहुँच पुर्याउन र गरिबी अन्त्यका लागि नगरपालिकाले निरन्तर सहयोग गर्दै जाने बताए। कार्यक्रममा उपमेयर महेश्वरी राईले परियोजनाको लक्ष्यलाई पूरा गर्नेगरी कार्यक्रम बनाउन र त्यहींअनुसारका क्रियाकलाप गर्न आग्रह गरिन्। उनले मुसहर समुदायको अहिले पनि शिक्षा, स्वास्थ्य, पहिचान दिलाउने नागरिकतामा पहुँच नपुगेकाले स्वास्थ्य बिमा, नागरिकता अभियानजस्ता कार्यक्रम गर्नुपर्ने धारणा व्यक्त गरिन्। मुसहर समुदायका अगुवा बिजुली सदा, रामकृष्ण सदा, मिश्रीलाल सदाले समन्वय गरेर अघि बढ्नु पर्ने धारणा व्यक्त गरे। उनीहरूले आफुहरूलाई लक्षित गरी आएको कार्यक्रम अधिकतम् सफल बनाउन नगरपालिकालाई सहयोग गर्ने प्रतिवद्धता व्यक्त गरे।"
प्रहरीलाई सामग्री हस्तान्तरण,"स्याङ्जा : जिल्लाको अर्जुनचौपारी गाउँपालिकाले प्रहरी चौकीलाई विपद् व्यवस्थापन सामग्री प्रदान गरेको छ। तत्काल आवश्यक पर्ने सानो तथा ठूलो ट्यूव, लाइफ ज्याकेट, बाल्टी, डोरी तथा पहिरो पन्छयाउनका लागि आवश्यक सामग्रीहरु प्रदान गरिएको गाउँपालिकाका अध्यक्ष प्रकाश तिवारीले जानकारी दिए। 'वर्षातको बेलामा धेरै घटना हुन्छ। घटनास्थलमा सुरक्षाकर्मी नै पुग्ने भएकाले हामीले सामग्री दिएका हौं', उनले भने। प्रहरी चौकीमा विपद् व्यवस्थापनका लागि चाहिने सामग्री नहुँदा उद्धारमा असहज हुने गरेकाले सामग्री वितरण गरिएको हो। भल कटान, पहिरोको जोखिम भएका क्षेत्र र वरपरका स्थानहरूमा त्रिपालले छोपेर जोखिम कम गरिएको उनले बताए। पालिका अध्यक्ष संयोजक हुनेगरी गठित विपद् व्यवस्थापन समितिले पनि पालिकामा सर्तकता अपनाउन संयन्त्र परिचालन गरेको छ।"
तीन किशोरी मृत्यु प्रकरण : घटना छानबिनको माग गर्दै विद्यार्थीको प्रदर्शन,"झापा : एउटै रुखमा तीन किशोरी झुन्डिएको घटनाको वास्तविकतासहित सत्य तथ्य छानबिन गर्न दबाब दिँदै कचनकवलको बनियानीमा विद्यार्थीहरूले प्रदर्शन गरेका छन्। नेपाल गनगाईं कल्याण परिषद् झापा र स्थानीय भ्वाइस अफ गनगाई कम्युनिटीको आयोजनामा विद्या निकेतन मावि र कचनकवल माविका विद्यार्थीहरूले हातमा प्ले कार्ड बोकेर र्यालीसहित प्रदर्शन गरेका हुन्। बनियानी चोकबाट सुरु भएको र्याली बजार परिक्रममा गर्दै कचनकवल गाउँपालिकामा आएर कोणसभामा परिणत भएको थियो। त्यसपछि नेपाल गनगाई कल्याण परिषद् र भ्वाइस अफ गनगाईं कम्युनिटीले गाउँपालिका र इलाका प्रहरी कार्यालय बनियानीलाई ज्ञापनपत्र बुझाएका थिए। भ्वाइस अफ गनगाई कचनकवलका अध्यक्ष रघुनन्दन गणेश र उपाध्यक्ष चन्दन गणेशले गाउँपालिकाका अध्यक्ष कालेन्द्रप्रसाद सिंह राजवंशी र इलाका प्रहरी कार्यालयका प्रमुख प्रहरी नायव निरीक्षक कुलप्रसाद सापकोटालाई ज्ञापनपत्र बुझाएका हुन्। गत साउन ८ गते आइतबार बिहान साढे ७ बजे कचनकवल गाउँपालिका५ स्थित दल्लेगाउँ नजिकैको सुनकोसी चिया बगानसँगै बगेको झिङ खोलाको किनारमा रहेको बयरको रुखमा सोही ठाउँका पंचम गणेशकी १६ वर्षीया छोरी करिना, पुवालु गणेशकी १७ वर्षीया छोरी अञ्जली र बिरबल गणेशकी १७ वर्षीया छोरी कल्पना कुमारी झुन्डिएको अवस्थामा मृत फेला परेको थियो। यो घटना आत्महत्या वा हत्या निकै पीडादायक र शङ्कास्पद छ। घटनाको सत्य तथ्य छानबिन, पीडितहरूलाई न्याय तथा दोषीमाथि कडा भन्दा कडा कारबाहीको माग ज्ञापनपत्रमा राखिएको छ। यता घटनाको छानबिनका लागि १ नम्बर प्रदेश प्रहरी कार्यालय विराटनगरले प्रहरी नायव उपरीक्षक (डीएसपी)को नेतृत्वमा अनुसन्धान टोली खटाएको छ। प्रदेश प्रहरी कार्यालय अपराध अनुसन्धान शाखाका प्रहरी नायव उपरीक्षक (डीएसपी) नवराज ढुंगानाको नेतृत्वमा पाँच सदस्य अनुसन्धान टोली गठन गरी घटनास्थलतर्फ खटाइसकेको प्रदेश प्रहरी कार्यालयका प्रहरी उपरीक्षक (एसपी) तथा प्रवक्ता नवीन राज राईले जानकारी दिए। सो टोलीमा प्रदेश प्रहरी कार्यालयसहित नेपाल प्रदेश प्रहरी कार्यालय धरान र जिल्ला प्रहरी कार्यालय झापाका प्रहरी कर्मचारी रहेका छन्। 'सो टोलीले घटनास्थलसहित मृतकका परिवारजन र छरछिमेकसँग घटनाको विषयमा सुस्म तरिकाले अनुसन्धान गर्छन्,' उनले भने, 'केही दिनका लागि टोली त्यहीं खट्छन्, सीमा नाकासँग जोडिएकोले घटनाको विषयमा भारतीय काउन्टर पार्टससँग पनि समन्वय गर्छन्।' यता प्रहरी कार्यालय झापाका डीएसपी वसन्त पाठकले बिपी मेमोरियल स्वास्थ्य विज्ञान प्रतिष्ठान धरानबाट पोस्टमार्टमको रिपोर्ट अझै आई नपुगेको बताए। मृतक किशोरीसँग फेला परेको दुई वटा मोबाइल फोन फोरेन्सिक टेस्टका लागि काठमाडौं पठाइसकेको बताउँदै डीएसपी पाठकले भने, दुवै फोन स्क्रिन टच हो, दुई वटामै भारतीय सिम कार्ड छ।' एउटै रुखमा अलगअलग परिवारका तीन जना किशोरी एकै पटक कसरी झुन्डिएर आत्महत्या गर्यो भन्दै सबै आश्चर्य चकित छन्। घटना आत्महत्या, आत्महत्या दुरुत्साहन वा हत्या भन्ने निष्कर्षमा प्रहरी अझै पुगेको छैन। त्यस्तै आर्थिक अवस्था कमजोर मृतकका परिवारलाई क्रिया खर्चमा समस्या देखिएको भन्दै काठमाडौं महानगरपालिका६ स्थित चुच्चेपाटी निवासी सुमन दाहालले ३० हजार रकम पठाएका छन्। समाजसेवी दाहालले जिल्ला प्रहरी कार्यालय झापाका डीएसपी वसन्त पाठकसँग समन्वय गरी प्रतिपरिवार १० हजारको दरले रकम पठाएका हुन्। झापा उद्योग वाणिज्य संघका महासचिव पङ्कजकुमार शर्माले बिहीबार घरघरमै पुगेर उक्त रकम मृतकका परिवारलाई हस्तान्तरण गरेका छन्।"
गोरखाकी मनिकाले ल्याइन ४ जीपीए,गोरखा : गोरखा नगरपालिका८ स्थित वल्ड क्यापिटल माध्यमिक विद्यालयकी मनिका सिर्मलले ४ जीपीए ल्याएकी छिन्। बुधबार प्रकाशित २०७८ सालको माध्यमिक शिक्षा परीक्षा (एसईई) मा मनिकाले ४ जीपीए ल्याएर जिल्लाकै सर्वोत्कृष्ट नतिजा हाँसिल गरेकी हुन्। गोरखामा चार जीपीए ल्याउने उनी पहिलो परीक्षार्थी हुन्। राजधानीबाहेकका जिल्लाबाट ४ जीपीए ल्याउने कम छन्। तीमध्ये उनी एक हुन्। २०७८ सालको एसईईमा देशभरबाट चार लाख ७३ हजार एकसय ११ जना सहभागी भएकामा गोरखाबाट चार हजार आठ सय २९ सहभागी थिए। साधारणतर्फ चार हजार सात सय ५५ जना र प्राविधिकतर्फ ७४ जनाले एसईई दिएका थिए। उनीहरूमध्ये २०७८ सालको एसईईमा गोरखाको साधारणतर्फको औसत जीपीए २३७ र प्राविधिकतर्फको औसत जीपीए २६३ रहेको छ। साधारणतर्फ ३७ जनाले ए प्लस ल्याएका छन्। प्राविधिकतर्फ दुई जनाले मात्र ए प्लस ल्याएका छन्।
भदौ १ देखि बञ्चरेडाँडामा फोहोर फाल्न नदिने स्थानीयको घोषणा,"काठमाडौं : सिसडोल र बञ्चरेडाँडामा स्थानीय बासिन्दाले काठमाडौं उपत्यकाको फोहोर फाल्न नदिने घोषणा गरेका छन्। बिहीबार काठमाडौंमा पत्रकार सम्मेलन गरी स्थानीयले भदौ १ देखि बञ्चरेडाँडामा फोहोर फाल्न नदिने घोषणा गरेका हुन्। सरकारसँग भएको सम्झौता कार्यान्वयन नभएको भन्दै उपत्यकाको फोहोरमैला फाल्न नदिने बञ्चरेडाँडा संघर्ष समितिका संयोजक श्रीराम ढुंगानाले जानकारी दिए। गत जेठ २७ गते भएको सम्झौता कार्यान्वयन गर्न सरकार र काठमाडौं महानगरपालिकाले कुनै कदम नचालेको स्थानीयको आरोप छ। सरकारले पटकपटक सिसडोल र बञ्चरेडाँडाका बासिन्दालाई धोका दिँदै आएको संघर्ष समितिको निष्कर्ष छ। उनले भने, मानबस्तीरहित ल्यान्डफिलसाइट विकास क्षेत्र वा फोहोरमैला प्रदूषणरहित मानवबस्ती विकास क्षेत्रमध्ये सरकारले एउटा मात्रै छान्न पाउने छ। अब सधैंका लागि फोहोर फाल्न नदिने बाध्यकारी आन्दोलन गरिएको हो।"
दिनदहाडै दुई लाख रुपैयाँ लुट्ने दुई युवक पक्राउ,"जनकपुरधाम : जनकपुरधामबाट दिनदहाडै लाखौं रुपैयाँ लुट्ने दुई युवक पक्राउ परेका छन्। पक्राउ पर्नेमा धनुषाको लक्ष्मीनियाँ गाउँपालिका ७ का २० वर्षीय जितेन्द्र प्रसाद साह र २१ वर्षीय दिपेन्द्र मण्डल रहेको धनुषाका प्रहरी प्रमुख प्रहरी उपरीक्षक बसन्त रजौरेले जानकारी दिए। सबैला नगरपालिका४ घर भई जनकपुरधाम१ मा बस्दै आएकी शर्मिला देवीले बैंङबाट रकम निकालेर ल्याउँदै गर्दा उनीहरूले रकम र मोबाइल लुटेर भागेका थिए। गत सोमबार प्लाष्टिकको झोलामा रकम र मोबाइल लिएर घर फर्कँदै गर्दा उक्त घटना भएको हो। घटनापश्चात् पीडित महिलाले जानकारी दिएपछि प्रहरीले पक्राउ गरेको थियो। दुवैलाई जिल्ला प्रहरी कार्यालय धनुषामा सार्वजनिक गरिएको छ। प्रहरीले जितेन्द्रको साथबाट लुटिएको मोबाइल र ५४ हजार नगद तथा दिपेन्द्रको साथबाट ७८ हजार रुपैयाँ बरामद गरेको छ। दुवैजनाले रुपैयाँ लुटेपछि बाडिँसकेका थिए। प्रहरीले मोबाइल, रुपैयाँ र लुटमा प्रयोग भएको प्रदेश २०२००५ प ००८५ नम्बरको मोटरसाइकलसहित पक्राउ गरेको हो। यसबारे थप अनुसन्धान भइरहेको जिल्ला प्रहरी कार्यालय धनुषाले जनाएको छ।"
शनिबारसम्म देशभर पानी पर्ने,"काठमाडौं : आगामी तीन दिन अर्थात शनिबारसम्म देशका धेरै ठाउँमा पानी पर्ने छ। देशभर आंशिकदेखि सामान्य बदली रही अधिकांश स्थानमा वर्षा हुने जल तथा मौसम विज्ञान विभागले जानकारी दिएको छ। मनसुन सक्रिय रहेकाले शनिबारसम्म देशभर आंशिकदेखि सामान्य बदली रही देशका अधिकांश भूभागमा हल्कादेखि मध्यम वर्षाको सम्भावना रहेको विभागका मौसमविद् गङ्गा नगरकोटीले जानकारी दिए। 'प्रदेश न १, मधेस, बागमती, गण्डकी र लुम्बिनी प्रदेशका एक वा दुई स्थानमा भारी वर्षाको सम्भावनासमेत रहेको छ', उनले भने। हाल मनसुनको न्यून चापीय रेखा पश्चिममा सरदर स्थानको आसपासमा रहेको छ भने पूर्वमा सरदर स्थानभन्दा केही उत्तरतिर अवस्थित रहेको छ । विभागले आगामी २४ घण्टा देशका केही स्थानमा मेघ गर्जनचट्याङसहित हल्कादेखि मध्यम वर्षाको साथै प्रदेश नं १, बागमती, गण्डकी र लुम्बिनी प्रदेशका एक वा दुई स्थानमा भारी वर्षाको पनि सम्भावना रहेको तथा उक्त भूभागमा भूक्षय, पहिरो तथा गेग्रान बहावको जोखिम हुनुका साथै नदी नाला तथा खहरे खोलामा पानीको सतह बढ्न सक्ने तथा दैनिक जनजीवनयातायात क्षेत्रसमेत प्रभावित हुनसक्ने भएकाले सतर्कता अपनाउनु हुन सबैमा अनुरोध गरेको छ । रातको समयमा देशभर आंशिकदेखि सामान्य बदली रही देशका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ । प्रदेश नं १, मधेस प्रदेश र बागमती प्रदेशका एक वा दुई स्थानमा भारी वर्षाको पनि सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम १९ दशमलव पाँच डग्री र अधिकतम तापक्रम २९ दशमलव शून्य डिग्री सेल्सियस रहेको छ ।"
पोखरामा आजदेखि राष्ट्रिय दोहोरी प्रतियोगिता,"पोखरा : कास्कीको पोखरामा बिहीबारदेखि सर्वाधिक पुरस्कार राशि भएको राष्ट्रिय खुला दोहोरी गीत प्रतियोगिता हुने भएको छ। लोकसंस्कृति जोगाऔँ, हाम्रो चिनारी बचाऔँ, नारासहित कल्याण शेरचन स्मृति प्रतिष्ठान नेपालले उक्त प्रतियोगिता गर्न लागेको हो। तीन दिनसम्म हुने उक्त प्रतियोगितामा देशभरबाट ४६ समूहको सहभागिता रहेको र सबै तयारी पूरा भएको प्रतिष्ठानका सचिव एवं कार्यक्रम संयोजक जीवन दाहालले जानकारी दिए। प्रतियोगितामा प्रथम हुने टोलीले ६ लाख, द्वितीय हुनेले चार लाख, तृतीय हुनेले दुई लाख तथा सान्त्वना हुने समूहले एक लाख पुरस्कार पाउनेछन्। उत्कृष्ट गायक, गायिका र अनुशासित समूहलाई ५० हजारका दरले पुरस्कार प्रदान गरिने दाहालले जानकारी दिए। कार्यक्रमबाट ५५ लाख आम्दानी हुने आयोजक संस्थाले जनाएको छ। एक समूहमा महिला र पुरुष एकएक गरी दुई जना रहने र समूहको वाद्यवादनलगायत टोलीको व्यवस्था आयोजकले नै गनुपर्ने छ। लोकगायक, स्रष्टा र शिल्पी कल्याण शेरचनको स्मरणमा उनको जन्मजयन्तीका अवसरमा प्रतियोगिता आयोजना गरिएको प्रतिष्ठानका अध्यक्ष क्याप्टेन पूर्णबहादुर गुरुङह्योल्मोले बताउए। 'प्रतियोगिताको उद्देश्य पोखरामा नेपाली लोकबाजा सङ्ग्रहालय निर्माण गर्नु रहेको छ', उनले भने। नेपाली लोकबाजाको संरक्षण, सम्बद्र्धन गर्न र शेरचनको प्रतिमा निर्माणको योजना प्रतिष्ठानले अघि सारेको छ। बचत रकमबाट लोकबाजा सङ्ग्रहालय स्थापना गरिने छ। कुना कन्दरामा गाइने नेपालीपन बोकेका मौलिक लय एवं भाकाका गीत सङ्कलन र गायनका साथै नेपाली लोकगीत, नृत्य र संस्कृतिको विकासमा योगदान पुर्याउनु भएका स्रष्टा शेरचनको २०६७ माघ २४ गते पोखरामा निधन भएको थियो। स्व शेरचनले १६ वर्षे उमेरमा मै पनि झिल्के हुँदो हो, अहिले पो बुढो भयो र,सुखी ज्यानलाई गुँदरी काम्लो, आहा कलिलो तामालाई सोध रामलाई, ऐ भेना यो सला, ल्याइदेउ मलाई पछ्यौरी मलमललगायतका गीतहरु सङ्कलन गरेका थिए। शेरचन नेपाली गीत सङ्गीतको क्षेत्रमा फरक किसिमको स्वाद, शैली र विम्ब भित्र्याउन सफल मानिन्छन्। रासस"
भारतबाट फर्किनेमा कोरोना,"कोरोना महामारीको पहिलो र दोस्रो लहरमा संक्रमणको हटस्पट बनेको विराटनगर तंग्रिने प्रयासमा रहँदा पछिल्लो समय पुनः संक्रमणको जोखिम बढ्न थालेको छ। लकडाउन, निषेधाज्ञा र आमनागरिकलाई कोरोनाविरुद्धको खोपलगायतका उपाय लगाएपछि न्यूनीकरण हुँदै गएको संक्रमणको जोखिम पुनः बढ्न थालेको हो। सीमानाकामा आवश्यक कडाइ नहुँदा र नागरिक स्वयं पनि सचेत नबन्दा पछिल्लो समय जोखिम बढ्दै गएको चिकित्सहरूले बताएका छन्। प्रदेश सरकारको स्वास्थ्य मन्त्रालयले दिएको तथ्यांकअनुसार पछिल्लो ४ दिनमा मात्रै प्रदेश १ मा १५३ जनामा कोरोना संक्रमण पुष्टि भएको छ। जसमा साउन ८ गते २५, ९ गते ५२, १० गते ३९ र ११ गते ३७ जनामा संक्रमण देखिएको मन्त्रालयले जनाएको छ। मन्त्रालयका सूचना अधिकारी सदानन्द भट्टराईका अनुसार पछिल्लो समय शून्यतामा पुगेको प्रदेश १ मा सक्रिय संक्रमितको संख्या पुनः बढ्न थालेको हो। आवश्यक स्वास्थ्य सर्तकता बेगरै बढेको मानवीय चहलपहल र नेपालभारतबीचको दोहोरो आवागमनले जोखिम बढाएको उनी बताउँछन्। कोरोनाका सक्रिय संक्रमितहरू बढ्न थालेसँगै पछिल्लो समय मोरङ प्रशासनले पनि सीमानाकामा कडाइ र आवश्यक निगरानीका कार्यलाई तीव्रता दिएको छ। संक्रमणको जोखिम बढेसँगै मोरङका सबै स्थानीय तहहरूलाई सुरक्षा व्यवस्था मिलाउन निर्देशन गरिसकिएको जनाइएको छ। सीमानाकाको दोहोरो आवागमनलाई व्यवस्थित गर्ने, मास्क अनिवार्य गर्ने र एन्टिजेन परीक्षण पुनः सुरु गर्ने निर्णय पनि प्रशासनले गरेको मोरङका सहायक प्रमुख जिल्ला अधिकारी शरदकुमार पोखरेलले बताए। उनले नेपाल प्रहरी र सशस्त्र प्रहरीलाई समेत आवश्यक निर्देशनसहित नाकामा निगरानीका निम्ति परिचालन गरिएको बताए। थप निर्णय जिल्ला कोरोना संकट व्यवस्थापन समितिको बैठकले गर्ने उनको भनाइ छ। छिमेकी मुलुक भारतमा पुनः तीव्र रूपमा कोरोना फैलिएसँगै त्यसको असर खुला सीमासँग जोडिएका पूर्वका जिल्लामा देखापरेको हो। चौथो लहर सुरु भइसकेको आशंका भइरहँदा झापामा पनि संक्रमितहरू दिन प्रतिदिन थपिँदै गएका छन्। कोरोनाको संक्रमण बढेसँगै मंगलबार मात्रै एक सूचना जारी गर्दै विराटनगर महानगरपालिकाले समेत संक्रमण पहिचान तथा रोकथामको उद्देश्यसहित पीसीआर र स्वाब संकलन तथा एन्टिजेन परीक्षणको कार्यलाई पुनः सुरु गर्ने निर्णय गरेको छ। जिल्ला प्रशासन कार्यालय उत्तरको प्रोजक्टको पुरानो अफिसमा परीक्षणको व्यवस्था मिलाइएको महानगरका शहरी स्वास्थ्य महाशाखा प्रमुख डा विशालकुमार देवले बताए। भारतबाट नेपाल फर्किनेहरूमा संक्रमण देखापर्न थालेको छ। छिमेकी मुलुक भारतमा पुनः तीव्र रूपमा कोरोना फैलिएसँगै त्यसको असर खुला सीमासँग जोडिएका पूर्वका जिल्लामा देखापरेको हो। चौथो लहर सुरु भइसकेको आशंका भइरहँदा झापामा पनि संक्रमितहरू दिन प्रतिदिन थपिँदै गएका छन्। असार २० देखि साउन १० गतेसम्म जिल्लामा १७७ जनामा संक्रमण पुष्टि भएको स्वास्थ्य कार्यालय झापाका प्रमुख योगराज घिमिरेले बताए। पूर्वी नाका काँकडभिट्टामा दैनिक भारतबाट आउने औसतमा २ सयभन्दा बढी शंकास्पद यात्रुहरूको एन्टिजेन परीक्षण भइरहेको सीमा नाकामै खटिएकी स्वास्थ्यकर्मी शान्ता भण्डारीले बताइन्। जसमध्ये औसतमा दैनिक १० देखि १३ जनामा कोरोना पोजेटिभ देखिएको छ। भारतबाट आउनेहरूलाई जोनसेन एन्ड जोनसेन र भेरोसेल खोप लगाइँदैछ। नगर क्षेत्रमा कोरोनाविरुद्धको खोप लगाउने काम धमाधम भइरहेकोले जनशक्ति अभावका कारण भद्रपुर नाकामा स्वास्थ्यकर्मी परिचालन गर्न नसकिएको भद्रपुर नगरपालिका स्वास्थ्य शाखाका फोकल पर्सन मनोज भट्टराईले बताए। साउन ८ देखि १६ गतेसम्म नगरभरी खोप कार्यक्रम सञ्चालन भइरहेको छ, उनले भने, खोप कार्यक्रम सकिएपछि भद्रपुर नाकामा पनि स्वास्थ्यकर्मी परिचालन हुन्छ। नगरमा दैनिक कम्तिमा एक र बढीमा पाँच जनासम्म कोरोना महामारी पुष्टि भइरहेको उनले बताए। यता जिल्लामा संक्रमितको संख्या बढेसँगै जिल्ला कोभिड संकट व्यवस्थापन केन्द्र (डीसीएमसी)ले स्वास्थ्य सतर्कता अपनाउनुका साथै जिल्लावासीलाई अनिवार्य मास्क लगाउन आग्रह गरेका छन्। डीसीएमसीले मेचीनगर नगरपालिका१४ ढुवागढीस्थित हँडिया खोलानजिकै २८ करोड २६ लाख ८७ हजार ४ सय ६४ रुपैयाँको लागतमा निर्माणाधीन अवस्थामा रहेको एक हजार क्षमताको होल्डिङ सेन्टरमा सेनाले १ सय बेड तयारी अवस्थामा राख्ने, काँकडभिट्टा नाकामा मेचीनगर नगरपालिका, ईडीसीडी, आईएमओ र रेडक्रस सोसाइटी झापा शाखाले आपसमा समन्वय गरी कोरोना परीक्षणलाई प्रभावकारी बनाउने निर्णय गरिसकेको प्रमुख जिल्ला अधिकारी छविलाल रिजालले बताए। वीरगन्ज नाकामा दिनहुँ भेटिन थाले संक्रमित छिमेकी मुलुक भारतमा कोरोना भाइरसको संक्रमण बढ्न थालेसँगै वीरगन्ज नाकामा पनि फेरि दैनिक जसो कोरोना फेला पर्न थालेका छन्। भारतबाट नेपाल प्रवेश गर्ने मुख्य नाका वीरगन्जको हेल्थ डेस्कमा भइरहेको परीक्षणमा १ महिनायता पुनः दिनहुँ जसो कोरोनाका संक्रमित भेटिन थालेका हुन्। कोरोनाको पहिलो लहरदेखि नै वीरगन्ज नाकामा हेल्थ डेस्क सञ्चालन गरी भारतबाट नेपाल प्रवेश गर्नेहरूको एन्टिजेन परीक्षण हुँदै आएको छ। हेल्थ डेस्ककी इन्चार्ज डा अनिषा महत्तोका अनुसार भारतमा फेरि संक्रमण बढ्न थालेसँगै वीरगन्ज नाकामा पनि संक्रमित भेटिन थालेका हुन्। उनका अनुसार जेठ अन्तिम साता ३ जनामा संक्रमण पुष्टि भएको थियो। गत असारमा भने नाकाको हेल्थ डेस्क परीक्षणमा ३८ जना र साउनमा बुधबार बिहानसम्म १९ जनामा संक्रमण पुष्टि भएको डा महत्तोले बताइन्। नाकाको हेल्थडेस्कमा बुधबार बिहान मात्रै ६९ जनाको एन्टिजेन परीक्षण गर्दा २ जनामा संक्रमण पुष्टि भएको उनले जानकारी दिइन्। पछिल्लो ४ दिनमा मात्रै प्रदेश १ मा १५३ जनामा कोरोना संक्रमण खुला सीमासँग जोडिएका जिल्लामा कोरोना जोखिम उच्च संक्रमण पुष्टि भएका भारतीयलाई नाकाबाटै भारततर्फ फर्काउने गरिएको छ भने नेपाली संक्रमितहरूलाई सम्बन्धित पालिकासँग समन्वय गरि घर पुरयाउने गरिएको छ। यता, वीरगन्जको नारायणी अस्पतालमा पनि साउन पहिलो हप्तादेखि कोरोनाका संक्रमित फेला पर्न थालेका छन्। तेस्रो लहरपछि साउन ३ गते पहिलोपटक अस्पतालको प्रयोगशालामा गरिएको परीक्षणमा एकै दिन ६ जनामा संक्रमण पुष्टि भएको अस्पतालका वरिष्ठ चिकित्सक डा उदयनारायण सिंहले बताए। साउन ३ मा ३४ जनाको पीसीआर परीक्षण गर्दा ६ जनामा संक्रमण पुष्टि भएको हो। त्यसपछि साउन १० मा ३९ जनाको पीसीआर परीक्षण गर्दा २ जनामा संक्रमण भेटिएको डा सिंहले बताए। संक्रमण पुष्टि भएका सबैको स्वास्थ्य अवस्था रूघा खोकीबाहेक सामान्य रहेकाले होम आइसोलेनमा बस्ने गरी पठाइएको डा सिंहले बताए। उनले भने, यो तथ्यांकले के संकेत गर्दैछ भने अब फेरि वीरगन्जमा पनि संक्रमण देखिँदैछ। तर, आत्ति हाल्नुपर्ने अवस्था भने छैन। सजग र सतर्क भने हुनुपर्छ। यसअघिका महामारीका बेला अपनाइएका स्वास्थ्य सुरक्षाका उपाय भने फेरि हरेक नागरिकले अपनाउनुपर्ने सुझाव उनले दिए। अस्पतालको प्रयोगशालमा गरिएको परीक्षणमा संक्रमण पुष्टि हुन थालेपछि त्यसलाई मध्यनजर गरी नारायणी अस्पतालमा १७ शैड्ढयाको कोभिड उपचार कक्ष तयारी अवस्थामा राखिएको जानकारी उनले दिए। बाँकेमा ५७ सक्रिय संक्रमित भेरी अस्पताल नेपालगन्जको कोरोना प्रयोगशालामा बुधबार स्वाब परीक्षण गरेका १६ जनामध्ये २ जनामा संक्रमण पुष्टि भयो। बुधबार नै नेपालगन्जको जमुनाहा नाकास्थित हेल्थ डेस्कमा एन्टिजेनबाट परीक्षण गर्दा ११ जनामा कोरोना संक्रमण पुष्टि भएकोमा बाँकेका एक जना थिए। हेल्थ डेस्कमा भारतबाट आउने व्यक्तिमा दिनहुँ कोरोना संक्रमण पुष्टि भइरहेको छ। जमुनाहा नाकामा जेठ महिनामा १५ जना, असारमा ५९ र साउन महिनायता ३४ जना गरी १०८ जनामा कोरोना संक्रमण पुष्टि भएको हेल्थ डेस्कको ल्याब असिस्टेन्ट यशोदा चन्दले बताइन्। उनले संक्रमण पुष्टि भएका अधिकांशमा सामान्य लक्षण मात्र देखिने भएकाले सुरक्षाका विधि अपनाउँदै घरमै आइसोलेसनमा बस्न सुझाव दिने गरेको बताइन्। जिल्ला कोभिड १९ संकट व्यवस्थापन केन्द्रका कोरोना फोकल पर्सन तेज ओलीका अनुसार जिल्लामा ५७ जना मात्र सक्रिय संक्रमित रहेका छन्। संक्रमितमध्ये सबै होम आइसोलेसनमा छन्। अस्पतालमा कुनै पनि संक्रमितलाई भर्ना गरिएको छैन। यो वर्ष कोरोना संक्रमणबाट कसैको पनि ज्यान गएको छैन। जिल्लामा कुल २१ हजार १५४ जना संक्रमित भएकोमा २० हजार ७४३ जना निको भइसकेका छन्। कोरोनाबाट अहिलेसम्म बाँकेका ३५४ जनाको मृत्यु भएको छ। रुपन्देहीका सीमानाकामा छैन सर्तकता कोरोना संक्रमणको ग्राफ बढ्दो अवस्थामा रहे पनि रुपन्देहीका सीमानाकाहरूमा संक्रमणको रोकथाम तथा नियन्त्रणका लागि खासै सतर्कता अपनाइएको छैन। बढी आवतजावत हुने बेलहिया नाकामा भने सोधपुछ र शंकास्पद यात्रुहरूको एन्टिजेन परीक्षण हुने गरेको छ। सर्वसाधरणहरूले हेलचेक्य्राइँ गर्दै मास्कसमेत लगाउन छाडेका छन्। सीमावर्ती भारतीय बजार सोनौलीमा दैनिक उपभोग्य वस्तु किनमेल गर्ने जानेलाई आवतजावतमा सहजता छ भने भारतको विभिन्न सहरबाट झिन्टीगुन्टा बोकेर आउने नागरिकलाई सोधपुछ र कोरोना परीक्षण गर्ने गरिएको छ। अन्य साना नाकाहरूमा भने संक्रमणको रोकथाम तथा नियन्त्रणका लागि सतर्कता नअपनाउँदा सर्वसाधरणहरू सहजै आउजाउ गरिरहेका छन्। स्वास्थ्य कार्यालय रुपन्देहीका प्रमुख गौरव ढकालले कोरोना संक्रमणको ग्राफ बढ्दै गएपछि नाकामा संक्रमणको रोकथाम तथा नियन्त्रणका लागि विभिन्न कार्यहरू भइरहेको बताए। बेलहियाबाहेकका अन्य साना नाकाहरूमा सम्बन्धित स्थानीय तहले आवश्यकताअनुसार हेल्थ डेस्क स्थापना गरी संक्रमणको रोकथाम तथा नियन्त्रणका लागि कार्य गर्ने उनले बताए। शंकरप्रसाद खनालनेपालगन्ज, क्रान्ति शाहवीरगन्ज, सलमान खान भैरहवा, राकेश कर्ण विराटनगर, पार्थ मण्डलझापा"
बाँदरले दुःख दिएपछि ड्रागन खेती,"भोजपुर : बाँदरले अन्नबालीमाथि आक्रमण गरेर दुःख दिएपछि भोजपुरको टेम्केमैयुङ गाउँपालिका८ गोगने सल्लेनीस्थित ४२ रोपनीमा ड्रागनफ्रुट खेती थालिएको छ। उक्त खेतीबाट मनग्गे आम्दानी हुन थालेपछि किसानको आकर्षण पनि बढेको छ। बाँदर आतंकका कारण वर्षौंदेखि बाँझो रहेको उक्त जमिनमा ३ वर्षअघि दानाबोट फलफुल तथा कृषि फर्म दर्ता गरी कृषि कर्म थालेका स्थानीय शम्भु नेपालले अहिले वार्षिक १४ देखि १८ लाखसम्म आम्दानी गर्न गर्छन्। बाँदरले अन्नबाली भित्रिन दिँदैन, विकल्पमा यो खेती रोजेँ। बजारमा यसको माग पनि धेरै छ, बजारमूल्य पनि राम्रो छ, नेपालले भने, बाँदरबाट पनि छुटकारा हुने, अनि आम्दानीको पनि राम्रै हुने भएपछि सबै जमिनमा ड्रागन फ्रुट लगाएको छु। बाँदर आतंकले अन्नबाली भित्र्याउन नदिएपछि धेरै खेतीयोग्य जमिन बाँझिने क्रम बढ्दो छ। तर, पछिल्लो समय ती जमिनमा बाँदरबाट छुट्कारा पाउन किसानहरू वैकल्पिक खेती उन्मूख भएका छन्। खाली खेतीयोग्य जमिनमा किसानहरूले बाँदरले नखाने प्रजातीका फलफूल लगाएर मनग्गे आम्दानी लिन थालेका छन्। यो खेती सबैभन्दा उत्तम विकल्प भएको अर्का कृषक नरबहादुर गुरागाईंले बताए। व्यवसायिक रुपमा ड्रागनफ्रुट खेतीबाट स्वदेशमै रोजगारीको बाटो खुलेको उनी बताउँछन्। रोपेको २ वर्षमै यसले मनग्गे आम्दानी दिन थालेपछि किसान यो खेतीमा हौसिएका छन्। कृषकले बजारको माग अनुसार ड्रागनफ्रुट पुर्याउन सकेका छैनन्। स्थानीय बजारमा प्रतिकिलो ५ सयदेखि ७ सय रुपैयाँमा बिक्री हुने यसको माग बढ्दो छ। पछिल्लो समय नेपालमा उत्पादन गरिएको ड्रागनफ्रुट र कागती खेतीमा स्थानीयले रोजगारीसमेत पाएका छन्। केही वर्षअघिसम्म सिँचाइ अभाव र बाँदरका कारण अन्नबाली भित्र्याउन नपाउँदा धेरै ग्रामीणबस्ती बसाइँ सर्न बाध्य थिए। बाँदरले दिएको हैरानीको उत्तम विकल्प खोज्दै राम्रो आम्दानीको श्रोत पनि भएको ड्रागनफ्रुट, कागती, टिमुर र मेकाडिया नट जस्ता फलफुल तथा नगदे बालीतर्फ युवापुस्ता पनि आकर्षित बनेका छन्। वैदेशिक रोजगारीमा जाने युवापुस्तालाई देशभित्रै व्यावसायिक खेतीउन्मुख गराउन सके बेरोजगारी न्यूनीकरण हुने स्थानीय ईन्द्र थापा बताउँछन्। भने, स्वदेशमै रोजगारी सिर्जना गर्ने यो खेती पनि प्रमुख हो, यसलाई सबै तवरबाट प्रबद्र्धन गर्न सके देशको आयश्रोतमा पनि टेवा पुग्ने थियो, युवाहरू वैदेशिक रोजगारका लागि जानुपर्ने थिएन। पौवादुङमा१ श्यामशिलाका कमल भुजेलले पनि ३० रोपनी जग्गामा यो वर्ष फलफुल र जडिबुटी खेती सुरु गरे। अन्नबालीमा बाँदरको आतंक बढे पछि उनले यो विकल्प रोजेका हुन्। बाँदर आतंकले दिएको सास्तीबाट छुट्कारा पाउन उनले मेकाडियानट, टिमुर र एवोकाडो जस्ता फलफुल र जडिबुटी खेती लगाएका हुन्।"
कोरोनाले खस्कायो माध्यमिक शिक्षा,"काठमाडौं : कोरोना महामारीको असर माध्यमिक तहको शिक्षामा पनि परेको देखिएको छ। राष्ट्रिय परीक्षा बोर्डले बुधबार सार्वजनिक गरेको माध्यमिक शिक्षा परीक्षा (एसईई) को नतिजाले यसलाई पुष्टि गर्छ। सार्वजनिक परीक्षा नतिजालाई तुलना गर्दा २०७५ सालमा भन्दा २०७८ मा विद्यार्थीको नतिजा कमजोर देखिएको हो। २०७६ र २०७७ को एसईईको नतिजा आन्तरिक मूल्यांकनको आधारमा सार्वजनिक गरिएको थियो। २०७८ मा भौतिक रूपमा नै उपस्थित गरेकाले जसमा माथिल्लो ग्रेड ल्याउने विद्यार्थी २०७५ सालमा भन्दा यो वर्ष घटेको बोर्डको तथ्यांकले देखाउँछ। यस वर्षको परीक्षामा ३६ देखि ४ जीपीएसम्म ल्याउने विद्यार्थीको संख्या ९ हजार ६ सय ३३ छ। परीक्षामा ४ लाख ९५ हजार ७ सय ५१ जना सहभागी भएका थिए। दुई वर्षपछि बोर्डले २०७८ को परीक्षा वैशाख ९ गतेदेखि २० गतेसम्म सञ्चालन गरेको थियो। सार्वजनिक नतिजाअनुसार ३६ देखि ४ जीपीए ल्याउने विद्यार्थीको संख्या ९ हजार ६ सय ३३ छ। त्यस्तै ३२ देखि ३६ जीपीए ल्याउनेको संख्या ४१ हजार ६ सय २७ रहेको परीक्षा बोर्डले जनाएको छ। २८ देखि ३ दशमलव २ जीपीए ल्याउनेको संख्या ६९ हजार ९ सय छ। २४ देखि २८ जीपीए प्राप्त गर्ने परीक्षार्थीको संख्या ९० हजार ७ सय ५८ रहेको छ भने २ देखि २४ ल्याउनेको संख्या १ लाख १२ हजार ७ सय ३३ छ। यस्तै १२ देखि २ ल्याउनेको संख्या १ लाख ५ सय ९४, १२ देखि १६ ल्याउने विद्यार्थीको संख्या ४४ हजार ५ सय ८६ र जीपीए ०८ देखि १२ ल्याउनेको संख्या ३ हजार २ सय ८० रहेको बोर्डका सदस्य सचिव दुर्गाप्रसाद अर्यालले बताए। परीक्षामा २ लाख ४७ हजार ८ सय १९ छात्र र २ लाख ४७ हजार ९ सय ६ छात्रा अन्य २६ जना सहभागी रहेको बोर्डले जनाएको छ। सदस्यसचिव अर्याल भने २०७५ सालको तुलनामा २०७८ को एसईई नतिजा मिल्दो रहेको दाबी गर्छन्। उनले २०७५ को तुलनामा सन्तोषजनक रहेको बताए पनि यस पटक नतिजा कमजोर नै छ। २०७५ सालमा ३६ देखि ४० जीपीए ल्याउने परीक्षार्थी कुल परीक्षार्थीको ३८३ प्रतिशत थियो। तर, २०७८ सालमा भने यो ग्रेड ल्याउने विद्यार्थी जम्मा १९४ प्रतिशत मात्र छन्। त्यस्तै ३२ जीपीएदेखि ३६ जीपीए ल्याउने परीक्षार्थी २०७५ सालमा १११३ प्रतिशत रहेकामा यो वर्ष ८४० मात्र छन्। २८ देखि ३२ जीपीए ल्याउने परीक्षार्थी २०७५ सालमा १३८८ प्रतिशत रहेकामा अहिले १४१० प्रतिशत छन्। यसमा भने २०७५ सालमा भन्दा बढी संख्या छ। यसैगरी २४ देखि २८ जीपीए ल्याउने परीक्षार्थी २०७५ सालमा १६६७ प्रतिशत रहेकोमा २०७८ सालमा १८३१ प्रतिशत छ। २ देखि २४ जीपीए ल्याउनेहरू २०७५ सालमा २१३८ प्रतिशत रहेकोमा २०७८ सालमा २२७४ प्रतिशत रहेको राष्ट्रिय परीक्षा बोर्डको तथ्यांक छ। जीपीए १६ भन्दा माथि ल्याएका विद्यार्थीले कक्षा ११ मा भर्ना हुन पाउनेछन्। विद्यालय शिक्षामा सरकारको ध्यान पुगेन : शिक्षाविद् कोभिडका कारण विद्यार्थीको विद्यालय शिक्षण सिकाइ कमजोर हुँदा २०७५ को तुलनामा २०७८ को नतिजा खस्किएको हुन सक्ने शिक्षाविद् बताउँछन्। राष्ट्रिय परीक्षा बोर्डका अध्यक्ष महा श्रम शर्मा ३४ कुराले विद्यार्थीको नतिजा खस्किएको बताउँछन्। उनले भने, पहिलो कुरा कोभिडका कारण पठनपाठनमा राम्रो हुन नसक्नु हो। दोस्रो विद्यालयमा शिक्षण सिकाइ कमजोर हुनु र तेस्रो कुरा शिक्षकहरू पाठ्यपुस्तक केन्द्रित हुनु नै हो। उनले कोभिडको कारण मात्र नभई अन्य त्योसँग जोडिएका थुपैै समस्या रहेको बताए। विद्यार्थी शिक्षक अभिभावकले कसरी सुधार गर्ने भन्ने सिस्टममा हुन सकेन्। उनले शिक्षण सुधारका मिहेनत नपुगेको भन्दै आगामी दिनमा थप जिम्मेवार हुनुपर्ने भनाइ राखे। प्राध्यापक डाक्टर बालचन्द्र लुइँटेल टिचिङ लर्निङमा ध्यान नदिएको कारण शिक्षामा गुणस्तर घटेको बताउँछन्। भने, यहाँ विद्यार्थीसम्म गुणस्तरीय शिक्षा पुगेकै छैन। सरकारले यसमा ध्यान दिन सकेन। दरबन्दी पूर्ति गर्न सकेको छैन। विद्यालय गुणस्तर, सिकाइ तालिम खै ? रिसोर्स कति खर्च गर्नुपर्छ ? कोभिडको समयमा कसरी जाने भन्ने कुरामा ध्यान दिइएन्। असरलाई न्यून गर्ने आधार नभई कोर्ष सक्न मात्र ध्यान गएको उनले बताए । सिकाइभन्दा पनि शिक्षाको हाकिमलाई फाइदा हुने काम मात्र भएको छ। विद्यार्थीको पढाइ लेखाइमा ध्यान छैन। शिक्षक सामग्री पैसा खै लाइबेरी खै ? शिक्षक तयारीतर्फ अध्ययन भएन उत्पादन कमजोर छ। उनले थपे पढाइ परीक्षा फोकस भएको बताउँदै उनले अहिलेको मागअनुसार शिक्षा सुधार हुन नसक्नु नै रिजल्ट कमजोर हुने बताए।"
आजबाट काठमाडौंको फोहोर उठाइने,"काठमाडौं : हप्तादिनभन्दा बढी समयदेखि जम्मा भएर बसेको फोहोर बिहीबारबाट महानगरले उठाउने भएको छ। साउन ११ गते सडक निर्माण कार्य सकिएकोले १२ गते बिहीबार बिहान ६ बजेदेखि फोहोर उठ्ने महानगरले सूचना जारी गर्दै जानकारी दिएको हो। आफूलाई पायक पर्ने स्थानमा फोहोरमैला ढुवानीका लागि आउने सवारी साधनसम्म फोहोर पुर्याउन महानगरले अनुरोध गरेको छ। उपत्यकाको फोहोर ढुवानी गर्ने सडक खण्डअन्तर्गत सिसडोल भ्याली १ मा सडक निर्माण कार्य भइरहेकोले फोहोर ढुवानी कार्य ७ दिनका लागि रोक्ने निर्णय महानगरले गरेको थियो। फोहोर उत्पादकका नाममा सूचना जारी गर्दै महानगरले ७ दिन घर, पसल तथा व्यवसायबाट उत्पादन हुने फोहोर बाहिर ननिकाल्न अपील गरेको थियो। साथै महानागरले कुहिने र नकुहिने फोहोर छुट्याएर राख्नु भनेको थियो।"
पृथ्वी स्मारक पुनर्निर्माण,"नुवाकोट : धार्मिक तथा ऐतिहासिक नुवाकोटको देवीघाटस्थित पृथ्वी स्मारक पुनर्निर्माण गरिएको छ। स्मारकको विभिन्न संरचनाको पुनर्निर्माणसँगै संरचनाको संरक्षण हुनुका साथै पुरातात्विक तथा ऐतिहासिक संरचनाबाट आन्तरिक तथा बाह्य पर्यटनको वृद्धि हुने लक्ष्य लिइएको छ। नेपाली सेनाद्वारा संचालित शीघ्र प्रभावी योजनाअन्र्तगत पुनर्निर्माण गरिएको पृथ्वी स्मारक बिदुर नगरपालिका५ देवीघाटस्थित पृथ्वी स्मारक संरक्षण समितिलाई हस्तान्तरण गरिएको छ। सेनाको मध्य कमाण्ड हेडक्वाटर पोखराबाट विनियोजित बजेट र स्थानीय जबरजंग गणको व्यवस्थापनमा सो स्मारकभित्र २२ लाख ४७ हजार तीनसय २९ रुपैयाँको लागतमा विविध संरचनाको निर्माण गरी हस्तान्तरण गरिएको हो। नेपाल एकीकरणका सुरुवातकर्ता पृथ्वीनारायण शाहको देहावसान भएको स्थानको संरक्षण तथा सम्वद्र्धन गर्न पार्कभित्र कम्पाउडवाल, तीन सिटे अपांगमैत्री शौचालय, कम्पाउण्डको २ सय ५ मिटर लम्बाइको पर्खाल निर्माण तथा २ सय ५ मिटरको रेलिङ, शालिक रहेको स्थानमा वरिपरि २ सय ४० फिटको स्टिल रेलिङ, आगन्तुक विश्रामका लागि ३ वटा ५ फिट लम्बाइका फलैंचा निर्माण गरिएको नेपाली सेनाको जवरजंग गणका गणपति प्रमुख सेनानी अरुण कार्कीले जानकारी दिए। उनले सेनाले सैनिक नागरिक सम्बन्धलाई प्रगाढ बनाएर विकासमा सेनाको सहभागिता उजागर गर्न यस्तो कार्यक्रम गरिएको बताए। प्रमुख अतिथि सेनाको मध्य कमाण्ड हेडक्वाटर पोखराका कमाण्ड सेनापति उपरथी बाबुराम श्रेष्ठले पुनर्निर्मित संरचनाको उद्घाटन गरे। सेनाले जनताको प्रगतिका लागि समाज, सामाजिक सुरक्षा र विकासको योजना गरिरहेको उनले बताए। उनले पुनर्निर्मित संरचना उद्घाटनसँगै पृथ्वी स्मारक संरक्षण समितिका अध्यक्ष गोविन्दलाल चित्रकारलाई हस्तान्तरण गरे। स्मारक संरक्षण समितिले सेनाको मध्य कमाण्ड हेडक्वाटर पोखराका कमाण्ड सेनापति उपरथी बाबुराम श्रेष्ठलाई सोही कार्यक्रममा सम्मान गरेको छ। यसका साथै पृथ्वी स्मारक संरक्षण समितिको तर्फबाट बिदुर नगरपालिकाका मेयर राजन श्रेष्ठ, सेनाको नं६ बाहिनी अड्डाका निमित्त बाहिनीपति महासेनानी अशोकबहादुर चन्द, जबरजंग गणका गणपति प्रमुख सेनानी अरुण कार्की र जबरजंग गणलाई नेपाली सेनाले गरेको उत्कृष्ट कार्यको कदर गर्दै दोसल्ला ओढाइ सम्मानपत्र प्रदान गरिएको थियो। कार्यक्रममा बिदुर नपाका मेयर राजन श्रेष्ठले सेनाले विकास तथा जनताको पक्षमा गरेका कार्यहरूले सेना र जनताबीच सकारात्मक धारणामा सहयोग पुगेको बताए। यसका साथै सोही कार्यक्रममा विशेष अतिथि बिदुर नपाकी उपमेयर प्रभा वोगटी, प्रमुख जिल्ला अधिकारी नारायणप्रसाद रिसाल, विभिन्न सुरक्षा निकायका प्रमुखहरू, बिदुर नपा २, ३ र ५ का वडाध्यक्षहरू क्रमशः दीपक कायस्थ, वद्री रिमाल, लीलानाथ न्यौपानेलगायत समाजका अगुवा तथा स्थानीयवासीको सहभागिता थियो।"
