शीर्षक,विवरण
प्रधानमन्त्रीको गृहजिल्लामा सुरक्षा व्यवस्था कडा,"डडेलधुरा: प्रधानमन्त्री तथा नेपाली कांग्रेसका सभापति शेरबहादुर देउवाको गृहजिल्ला डडेलधुरामा सुरक्षा व्यवस्था कडा पारिएको छ । जिल्लामा दुई हजारभन्दा बढी सुरक्षाकर्मी परिचालन गरिएको हो । प्रमुख जिल्ला अधिकारी मोहनराज जोशीका अनुसार नेपाली सेना, सशस्त्र प्रहरी, नेपाल प्रहरी र म्यादी प्रहरीलाई निर्वाचनका लागि परिचालन गरिएको छ । 'तीनवटा घेरा बनाएर सुरक्षा व्यवस्था मिलाएका छौँ', उनले भने, 'मतदान केन्द्रको पहिलो घेरामा नेपाल प्रहरी, दोस्रोमा सशस्त्र प्रहरी र तेस्रो घेरामा सेनाले सुरक्षा दिइरहेका छन् ।' प्रजिअ जोशीका अनुसार निर्वाचनका बेला मोबाइल टोली पनि परिचालन गनेछ भने रिजर्भ टिम पनि तयार पारिएको छ । 'रिजर्भ टिम आवश्यकताअनुसार मात्रै परिचालन हुनेछ', उनले भने। डडेल्धुरामा एक सय एक मतदानस्थल छन् । जसमध्ये २३ वटा अति संवेदनशील, ४१ संवेदनशील र ३७ सामान्यमा वर्गीकरण गरिएको छ । मुख्य निर्वाचन अधिकृत बालकृष्ण वाग्लेका अनुसार जिल्लाका सबै मतदान केन्द्रमा निर्वाचन सामग्री र सुरक्षाकर्मीसहित कर्मचारी पुगिसकेका छन् । 'कर्मचारी मतदान केन्द्रमा पुगेर सर्वदलीय बैठक पनि भइसकेको छ', उनले भने, 'बुथ निर्माणको कार्य पनि सुरु भइसकेको छ । भोलिसम्म सबै तयारी सकिन्छ ।' एउटा मतदान केन्द्रमा म्यादी प्रहरीसहित सातदेखि १२ जना सुरक्षाकर्मी र आठजना कर्मचारी खटाइएको मुख्य निर्वाचन अधिकृतको कार्यालयले जनाएको छ । डडेल्धुरामा प्रतिनिधिसभातर्फ प्रधानमन्त्री देउवासहित आठजना उम्मेदवार छन् । यस्तै दुई प्रदेशसभा सदस्यका लागि १२ जना उम्मेदवार छन् ।"
नमुना मतपत्रसहित २ जना पक्राउ,"महोत्तरी : महोत्तरी प्रहरीले नमुना मतपत्र सहित गौशालाबाट दुई जनालाई नियन्त्रणमा लिएको छ। गौशाला नगरपालिका१० वटौवाबाट १९४ थान नमुना मतपत्र हित प्रहरी निरीक्षक विशाल सिंहको कमाण्डमा खटिएको टोलीले उनीहरुलाई नियन्त्रणमा लिएको हो। पक्राउ पर्नेमा बर्दिवास नगरपालिका१ का ७४ वर्षीय भवानीबहादुर थापा र बर्दिवास नगरपालिका५ का ३९ वर्षीय पदम पौडेल रहेको छ। प्रहरीका अनुसार बागमती प्रदेश ३ ०१ ०२३ च ३७८० नम्बरको गाडीको डिक्कीभित्र सो मतपत्र लिएर जाने क्रममा प्रहरीले चेकजाँच गर्दा उनीहरू पक्राउ परेको जिल्ला प्रहरी कार्यालय महोत्तरीले जनाएको छ। बरामद भएको मतपत्र, गाडी र पक्राउ परेकामाथि थप अनुसन्धान भइरहेको जिल्ला प्रहरी कार्यालय महोत्तरीका प्रहरी प्रवक्ता डीएसपी सन्तोष पोखरेलले जानकारी दिएका छन्। मौन अवधि (स्थिर समय) नमुना मतपत्र लगायतका निर्वाचन सामग्री प्रयोग गरिएको भन्दै खबर आएपछि घटनास्थल पुगेका प्रहरीले उनीहरुलाई पक्राउ गरेको डीएसपी पोखरेलले बताए।"
निर्वाचनमा खटिने कर्मचारी र सुरक्षाकर्मीले के के सेवा सुविधा पाउँछन् ?,"काठमाडौं: प्रतिनिधिसभा र प्रदेशसभा निर्वाचनका लागि यसपटक निर्वाचन आयोगले दुई लाख ४६ हजार नौ सय ६० कर्मचारी खटाएको छ । देशभरका २२ हजार दुई सय २७ मतदान केन्द्र, एक सय ४१ अस्थायी मतदान केन्द्र र १० हजार आठ सय ९२ मतदानस्थलमा मतदान अधिकृत, सहायक मतदान अधिकृत र सहायक कर्मचारीलगायत खटाइएका छन् । निर्वाचन अधिकृतको कार्यालय, मतदान केन्द्र र मतगणनास्थलमा खटिने कर्मचारी तथा सुरक्षाकर्मीको व्यवस्थापनका लागि प्रतिनिधिसभा सदस्य तथा प्रदेशसभा सदस्य निर्वाचन (जनशक्ति व्यवस्थापन) निर्देशिका, २०७९ कार्यान्वयनमा छ । यसरी निर्वाचनमा खटिएका कर्मचारीले प्रतिनिधिसभा सदस्य तथा प्रदेशसभा सदस्य निर्वाचन सञ्चालन (आर्थिक व्यवस्थापन) कार्यविधि, २०७९ मा रहेको व्यवस्थाअनुसार विभिन्न सेवासुविधा पाउँछन् । मतदान केन्द्र, अस्थायी मतदान केन्द्र तथा मतदानस्थलमा खटिने कर्मचारीले पाउने सेवा सुविधा निर्वाचन अधिकृतको कार्यालयले उपलब्ध गराउँछ । निर्वाचनका क्रममा खर्च हुने रकम कोष तथा लेखा नियन्त्रक कार्यालयले सम्बन्धित निर्वाचन अधिकृतको कार्यालयको नाममा निकासा दिन्छ । कार्यविधिअनुसार मतदान केन्द्रमा खटिने मतदान अधिकृतलाई प्रतिदिन दुई हजार पाँच सय रुपैयाँ, सहायक मतदान अधिकृतलाई दुई हजार रुपैयाँ, सहायक कर्मचारीलाई एक हजार छ सय रुपैयाँ र सहयोगी कर्मचारीलाई एक हजार दुई सय रुपैयाँ भत्ता उपलब्ध गराइन्छ । सहायक मतदान अधिकृत राजपत्राङ्कितस्तरको कर्मचारी भएमा भने अधिकृतसरह नै दैनिक तथा भ्रमण भत्ता पाउँछन् । मतदान अधिकृत, सहायक मतदान अधिकृत, सहायक कर्मचारी र सहयोगी कर्मचारीलाई निर्वाचन अधिकृतको कार्यालयबाट मतदान केन्द्रसम्म, मतदान केन्द्रबाट सम्बन्धित निर्वाचन अधिकृतको कार्यालयसम्म र निर्वाचन अधिकृतको कार्यालयबाट आफ्नो कार्यालयसम्म जान आउन लाग्ने दिन र मतदान केन्द्रमा बस्ने तीन दिनकोसमेत दैनिक तथा भ्रमण भत्ता दिइन्छ । पैदलयात्रा गर्दा प्रति १५ किलोमिटरलाई एक दिन मानि दैनिक भत्ता उपलब्ध गराउने व्यवस्था छ । प्रमुख मतगणना अधिकारी ९निर्वाचन अधिकृत०ले दैनिक रु दुई हजार पाँच सय, मतगणनाका लागि एकै समयमा एकभन्दा बढी मतगणना टोली परिचालन गरिएकामा प्रमुख मतगणना अधिकारी (निर्वाचन अधिकृत)ले प्रत्येक थप टोलीका लागि पाउने थप रकममा एक हजार रुपैयाँ पाउनेछन् । साथै सहायक मतगणना अधिकारीले प्रतिसिफ्ट दैनिक दुई हजार रुपैयाँ, मतगणना सहायक र कम्प्युटर अपरेटरले प्रतिसिफ्ट एक हजार छ सय रुपैयाँ र कार्यालय सहयोगीले प्रतिसिफ्ट एक हजार दुई सय रुपैयाँ पाउनेछन् । मतगणनाका व्यवस्थापन खर्चअन्तर्गत २० हजारसम्म मतदाता भएमा मुख्य निर्वाचन अधिकृतको कार्यालयले ३० हजार रुपैयाँ र निर्वाचन अधिकृतको कार्यालयले २५ हजार रुपैयाँ पाउनेछन् । साथै ५० हजारसम्म मतदाता भएमा मुख्य निर्वाचन अधिकृतको कार्यालयले ४० हजार रुपैयाँ र निर्वाचन अधिकृतको कार्यालय ४० हजार रुपैयाँ पाउनेछन् । साथै ८० हजारसम्म मतदाता भएमा मुख्य निर्वाचन अधिकृतको कार्यालयले ५० हजार रुपैयाँ र निर्वाचन अधिकृतको कार्यालय ५० हजार रुपैयाँ पाउनेछन् । साथै ८० हजारभन्दा बढी मतदाता भएमा मुख्य निर्वाचन अधिकृतको कार्यालयले ६० हजार रुपैयाँ र निर्वाचन अधिकृतको कार्यालयले ६० हजार रुपैयाँ पाउनेछन् । मतगणना केन्द्र निर्माण खर्चका रुपमा भवन उपलब्ध भएका ठाउँमा सात हजार र भवन उपलब्ध नभएका ठाउँमा १५ हजार रुपैयाँ उपलब्ध गराइन्छ । त्यस्तै मतपेटिका तथा निर्वाचन सामग्री ढुवानी खर्चका रुपमा प्रति १५ किलोमिटर तीन हजार रुपैयाँ मतपेटिका तथा निर्वाचन सामग्री ढुवानी खर्च दिने व्यवस्था छ ।"
झापाबाट उम्मेदवारी दिएका शीर्ष नेताहरूले यी स्थानबाट गर्दैछन् मतदान,"झापा : झापाबाट उम्मेदवार दिएका शीर्ष नेताहरूमध्ये केहीले आफ्नै र केहीले अरू निर्वाचन क्षेत्रबाट मतदान गर्ने भएका छन्। नेकपा एमालेका अध्यक्ष केपी शर्मा ओली, एमालेका नेता अग्निप्रसाद खरेल, नेपाली कांग्रेसका नेता कृष्णप्रसाद सिटौला आफूलाई मतदान गर्न नपाउने भएका छन्। अन्य शीर्ष नेताहरूले आफूलाई मतदान गर्न पाउने छन्। झापा१ बाट नेपाली कांग्रेसका प्रतिनिधिसभा सदस्य उम्मेदवार विश्वप्रकाश शर्माले मेचीनगर९ स्थित कविशिरोमणि माविमा मतदान गर्नेछन्। झापा१ बाटै प्रतिनिधिसभा उम्मेदवार अग्नि खरेल झापा क्षेत्र नम्बर२ को बिर्तामोडस्थित देवी माविमा मतदान गर्नेछन्। झापा२ मा गठबन्धनबाट माओवादी चुनाव चिह्न लिएर प्रतिनिधिसभा सदस्य उम्मेदवार बनेका हरिकुमार रानाले महारानीगञ्ज मावि सालवारि, एमालेका प्रतिनिधिसभा सदस्यका उम्मेदवार देवराज घिमिरेले अर्जुनधारा६ स्थित बाल कल्याण आधारभूत विद्यालय देवी बस्तीमा मतदान गर्नेछन्। झापा ३ बाट प्रतिनिधिसभा सदस्य उम्मेदवार बनेका नेपाली कांग्रेसका नेता कृष्णप्रसाद सिटौलाले झापा १ मा मतदान स्थल रहेको भद्रपुर१० स्थित कलवलगुडी आधारभूत विद्यालयमा र प्रतिनिधिसभा सदस्य उम्मेदवार बनेका राप्रपा अध्यक्ष राजेन्द्रप्रसाद लिङदेन हल्दिवारी१ नम्बर वडा कार्यालय गोल धापमा मतदान गर्ने छन्। सिटौलाले आइतबार बिहान ७ बजे र लिङदेनले बिहान ११ बजे मतदान गर्ने कार्यक्रम रहेको जनाइएको छ। त्यस्तै झापा४ मा प्रतिनिधिसभा सदस्य उम्मेदवार बनेका नेपाली कांग्रेसका देउमान थेबे झापा गाउँपालिका४ स्थित सितुमारी प्रावि कुमरखोद र नेकपा एमालेका प्रतिनिधिसभा उम्मेदवार एलपी सावाँ शिवसताक्षी९ स्थित सतासीधाम आधारभूत विद्यालय दुधेमा मतदान गर्ने भएका छन्। झापा५ मा उम्मेदवार बनेका एमाले अध्यक्ष केपी शर्मा ओलीले आफूलाई मतदान गर्न नपाउने भएका छन्। ओलीको मतदाता नामावली भक्तपुर२ मा रहेकाले ओली मतदानका लागि काठमाडौंमा छन्। त्यस्तै झापा५ मा नेपाली कांग्रेसका प्रतिनिधिसभा उम्मेदवार डा खगेन्द्र पाण्डव अधिकारीले देवी मावि जामुवाडीबाट मतदान गर्ने छन्।"
निर्वाचनका दिन दिउँसो देशका दुईवटा प्रदेशमा हिमपात हुने,"काठमाडौं : निर्वाचनका दिन आइतबार दिउँसो देशका दुईवटा प्रदेशमा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका हिमाली भूभागका केही स्थानमा हल्का हिमपातको सम्भावना रहेको छ। साथै प्रदेश १ र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने विभागले जनाएको छ। रातको समयमा प्रदेश १, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
वर्षा र पुष्प अभिनित 'नखरा कबुल' सार्वजनिक,"काठमाडौं : कवाली शैलीको 'नखरा कबुल' बोलको म्युजिक भिडियो सार्वजनिक भएको छ। यस गीतमा स्वर उड्यन क्षेत्रका सफल व्यवसायी एवम गायक विकास राणाको रहेको छ। गीतमा नारायण नेपालको शब्द रहेको छ भने शशीविक्रम थापाको संगीत छ। यस गीतलाई विनोद भुजेलले संगीत संयोजन गरेका हुन्। म्युजिक भिडियोमा नायिका वर्षा सिवाकोटी र नायक पुष्प खड्काले अभिनय गरेका छन्। बुद्ध थापाले छायांकन गरेको यस भिडियोलाई विकाश धमलाले सम्पादन गरेका हुन्। निकेश खड्काको निर्देशनमा भिडियो तयार पारिएको हो। भिडियो गायक राणाको युट्युब च्यानल 'विकास राणा अफिसिएल' मार्फत सार्वजनिक भएको हो। यसअघि गायक राणाको स्वरमा समावेश 'प्रेमको परिभाषा', 'गालाको तिलैमा', 'तीनपाने', 'मुसुक्कै हास्यौ', 'शैलुङ' बोलका गीतहरू सार्वजनिक भएका थिए।"
आइतबार चार्टर्ड उडान मात्रै,काठमाडौं : प्रतिनिधिसभा तथा प्रदेशसभाको निर्वाचनका दिन मुलुकको आन्तरिक उडान नहुने भएको छ। त्रिभुवन अन्तर्राष्ट्रिय विमानस्थलबाट आन्तरिकतर्फ चार्टर्ड उडान मात्रै हुने विमानस्थल कार्यालयले जनाएको छ। विमानस्थल कार्यालयका प्रवक्ता टेकनाथ सिटौलाका अनुसार आइतबार तारा एयरले चार वटा चार्टर्ड उडानका लागि अनुमति लिएको छ। तारा एयरले लुक्लाबाट काठमाडौं पर्यटक ल्याउनका लागि चार्टर्ड उडान गर्ने जनाइएको छ। हेलिकप्टरको पनि केही उद्धार उडान हुने विमानस्थलले जनाएको छ। अन्तर्राष्ट्रियतर्फ भने नियमित उडान हुने विमानस्थलका प्रवक्ता सिटौलाले बताए। आन्तरिकतर्फ ११ हेलिकप्टर कम्पनीसहित २० वायुसेवा प्रदायकले उडान सञ्चालन गर्दै आएका छन्।
मतगणना सरल र सहज हुने,"काठमाडौं : प्रतिनिधिसभा र प्रदेशसभा सदस्यको आइतबार हुने निर्वाचनका लागि तयार गरिएका मतपत्रको आकार सानो भएकाले गणना सरल र सहज रूपमा हुने विश्वास गरिएको छ। स्थानीय तहको निर्वाचनको तुलनामा मतपत्रको प्रकृति र आकार सानो भएकाले मत गणनामा अलमल नहुने काठमाडौँ जिल्लाका मुख्य निर्वाचन अधिकृत राजुकुमार खतिवडाले बताए। स्थानीय तहका लागि तयार गरिएको मतपत्रको आकार ठूलो थियो। निर्वाचन अधिकृतको कार्यालयले आयोगले अनुमान गरेको समयाधिभित्रै सम्पूर्ण नतिजा सार्वजनिक गर्ने तयारी गरिरहेको बताइएको छ। उम्मेदवारको सङ्ख्या धेरै, एउटै मतपत्रमा सातवटा स्वस्तिक छाप लगाउन पर्ने भएकाले पनि त्यस बेला मतगणना लम्बिएको थियो। यस पटकको निर्वाचनमा बेग्लाबेग्लै चार प्रकारका मतपत्र रहेको र प्रत्येक मतपत्रमा एकएक स्वस्तिक छाप मात्र लगाउन पर्ने भएकाले पनि गणनामा निकै सहजता हुने अपेक्षा गरिएको छ। आयोगले छिटो, छरितो र पारदर्शीरुपमा मतगणना गर्न कार्यका लागि व्यवस्था मिलाउन यसअघि नै निर्देशन दिइएको छ। मतदान प्रक्रिया सकिएलगत्तै मतपेटिका मुख्य निर्वाचन अधिकृतको कार्यालयमा सङ्कलन र भण्डारण गरिनेछ। त्यसपछि हुने सर्वदलीय र सर्वपक्षीय छलफलपछि सहमतिका आधारमा मतगणना प्रारम्भ हुनेछ। पर्याप्त सुरक्षासहितको मतगणनास्थलमा सुरुमै आवश्यकताअनुसार टोली खटाएर मतगणना प्रारम्भ हुनेछ। गणना टोलीमा चारदेखि पाँच जना कर्मचारी व्यवस्थापन गरी निरन्तर मतगणना हुनेछ। कतिपय निर्वाचन अधिकृतको कार्यालयले मतगणनाको नतिजा एकएक घन्टामा माइकद्वारा जानकारी गराइने व्यवस्था गरिएको पाइएको छ। सबैभन्दा पहिला मतगणना प्रतिनिधिसभाको पहिलो हुने निर्वाचित हुने निर्वाचन प्रणाली र त्यसपछि प्रदेशसभा पनि पहिलो हुने निर्वाचित हुने निर्वाचन प्रणालीको गरिने छ। प्रत्यक्षतर्फको मतगणना सकिएपछि मात्रै समानुपातिकतर्फको मतगणना हुनेछ।"
कञ्चनपुरका सबै मतदान केन्द्र लैङ्गिक समावेशी र अपाङ्गमैत्री,"कञ्चनपुर : आसन्न प्रतिनिधिसभा सदस्य र प्रदेशसभा सदस्य निर्वाचनका लागि कञ्चनपुरका मतदान केन्द्रलाई लैङ्गिक समावेशी र अपाङ्गमैत्री बनाइएको छ। जिल्ला निर्वाचन कार्यालय कञ्चनपुरका प्रमुख उदयराज जोशीका अनुसार प्रतिनिधिसभाका तीन वटा निर्वाचन क्षेत्रमा रहेका तीन सय ४६ मतदान केन्द्रलाई लैङ्गिक समावेशी र अपाङ्गमैत्री बनाइएको हो। 'निर्वाचन आयोगको निर्देशनअनुसार सुत्केरी, गर्भवती, किरियायुत्री, (लैङ्गिक तथा यौनिक अल्पसङ्ख्यक) ज्येष्ठ नागरिक, बिरामी र अपाङ्गगता भएका व्यक्तिलाई मतदान गर्न सहज हुने गरी मतदान केन्द्र बनाइएका छौँ', उनले भने, 'यस्ता मतदातालाई लाइनमा नबसी प्राथमिकताका आधारमा मतदान गर्ने व्यवस्था गरिएको छ।' निर्वाचन क्षेत्र नं १ मा एक सय १९, निर्वाचन क्षेत्र नं २ मा एक सय १८ र निर्वाचन क्षेत्र नं ३ मा एक सय नौ मतदान केन्द्र रहेका छन्। निर्वाचनका लागि तीन सय ४६ मतदान केन्द्रमा दुई हजार सात सय ५० जना कर्मचारीलाई खटाइएको छ। निर्वाचन सामग्रीसहित कर्मचारी र सुरक्षाकर्मी निर्वाचन केन्द्रमा पुगिसकेका छन्। निर्वाचनमा खटिएका कर्मचारीलाई निर्वाचन अधिकृतको कार्यालयबाट निर्वाचनसम्बन्धी सामग्री उपलब्ध गराई केन्द्रमा खटाइएको हो। 'निर्वाचनसम्बन्धी तयारी अन्तिम चरणमा पुगेको छ', कार्यालय प्रमुख जोशीले भने, 'निर्वाचनका लागि बुथ निर्माण गर्ने कार्यमा सुरक्षाकर्मी र कर्मचारी जुटेका छन्।' उनका अनुसार जिल्लामा दुईवटा अस्थायी मतदान केन्द्र राखिएका छन्। जिल्ला कारागार कञ्चनपुरमा एक र भीमदत्त नगरपालिका कार्यालयमा एक गरी दुईवटा अस्थायी मतदान केन्द्र राखिएको हो। कारागारमा राखिएको अस्थायी मतदान केन्द्रमा ३३ जना कैदीबन्दीले समानुपातिकतर्फको मतदान गर्न पाउनेछन्। भीमदत्त नगरपालिका कार्यालयमा राखिएको मतदान केन्द्रमा कर्मचारीले मतदान गर्न पाउने छन्। यसैबीच, निर्वाचनलाई दृष्टिगत गरी जिल्ला प्रशासन कार्यालय कञ्चनपुरले मङ्सिर १ देखि ४ गते राति १२ बजेसम्म जिल्लाभर तथा मतदानस्थल र सोको वरिपरि तीन सय मिटर क्षेत्रसम्म निर्वाचनको अन्तिम परिणाम घोषणा नभएसम्मका लागि कुनै पनि प्रकारको मादक पदार्थ बेचबिखन, ओसारपसार र सेवन गर्न निषेध गरेको छ। निर्वाचनलाई दृष्टिगत गरी अनुमतिबाहेकका कुनै पनि निजी तथा सार्वजनिक सवारी साधनहरु मङ्सिर ४ गते बिहान ४ देखि साँझ ७ बजेसम्म सञ्चालमा रोक लगाइएको छ। रासस"
मुस्ताङका सबै मतदान केन्द्रमा तयारी पूरा,"जोमसोम : भोली हुने प्रतिनिधि र प्रदेशसभाको निर्वाचन तयारी पूरा भएको छ। जिल्लाको एक अस्थायीसहित ४० वटा मतदान केन्द्रको सम्पूर्ण तयारी पूरा भएको मुख्य निर्वाचन अधिकृत ईश्वर पराजुलीले जानकारी दिए। मतदान केन्द्रहरूमा अनुसूची फाराम भने, मतदान केन्द्रको पूर्वाधार निर्माण गर्ने ,ज्येष्ठ नागरिक तथा अपाङमैत्री मतदानको व्यवस्था गर्ने, मतदान प्रक्रियालाई स्वच्छ, निष्पक्ष, पारदर्शी र शान्तिपूर्ण वातावरणमा सम्पन्न गर्न जिल्लाका सबै मतदान केन्द्रमा सर्वदलीय बैठक सम्पन्न भइसकेको मुख्य निर्वाचन अधिकृत ईश्वर पराजुलीले बताए। सबै मतदान केन्द्रमा पुरुष, महिला, जेष्ठ नागरिक र अपाङमैत्री मतदान गर्ने लाइन बनाइएको छ। मतदान केन्द्रहरूमा अपाङ्ग र अशक्त मतदातालाई मतदान गर्न सहजताका लागि ह्वील चियरको समेत व्यवस्था गरिएको सहायक निर्वाचन अधिकृत मुकुन्द आचार्यले जानकारी दिए। केन्द्रको बाहिरी प्रवेशद्वारमा प्रतिनिधि प्रत्यक्ष तथा समानुपातिक र प्रदेशसभा प्रत्यक्ष र समानुपातिक कसरी गर्ने भन्ने सन्देशमूलक सामग्री समेत टाँस गरिएको छ। मुस्ताङको थासाङ३ लेतेको ज्ञानोदय मावि मतदान केन्द्रको सम्पूर्ण तयारी पूरा भइसकेको मतदान अधिकृत विवेक सिक्देलले जानकारी दिए। सो मतदान केन्द्रबाट प्रतिनिधसभाका उम्मेदवार कांग्रेस गठबन्धनका योगेश गौचन थकाली र एमालेका प्रेमप्रसाद तुलाचनले मतदान गर्नेछन्। पूर्व वाणिज्य मन्त्री रोमि गौचन थकालीले पनि सोही मतदान केन्द्रबाट मतदान गर्नेछन्।"
यी परिचयपत्रका आधारमा मतदान गर्न पाइने,"काठमाडौं : प्रतिनिधिसभा र प्रदेशसभा सदस्य निर्वाचनमा निर्वाचन आयोगबाट जारी मतदाता परिचयपत्रको विकल्पमा अन्य पाँच प्रकारका सरकारी परिचयपत्रको सक्कलका आधारमा मतदान गर्न सकिने व्यवस्था गरिएको छ। मतदानका लागि आयोगबाट जारी मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, जग्गाधनी प्रमाणपुर्जा, राहदानी र सवारी चालक अनुमतिपत्रको सक्कलप्रति आवश्यक पर्ने आयोगले जनाएको छ। अन्तिम मतदाता नामावलीमा नाम समावेश भएका मतदाताले मतदानका दिन मतदान केन्द्रमा जाँदा ती परिचयपत्रको सक्कलप्रति लिएर मतदान गर्न सक्नेछन्। आइतबार देशभर एकै चरणमा प्रतिनिधिसभा र प्रदेशसभा सदस्य निर्वाचन हुँदैछ।"
आम निर्वाचन : झापाका सीमा नाका सुनसान (फोटोफिचर),"झापा : झापाको काँकडभिट्टा र भद्रपुर सीमा नाका सुनसान बनेको छ। जिल्ला प्रशासन कार्यालय झापाले भोलि हुने प्रतिनिधिसभा तथा प्रदेशसभा निर्वाचनका लागि मंसिर १ गते राति १२ बजेदेखि सीमा नाका बन्द गरेको हो। सीमा नाका बन्द भएपछि सधैँ व्यस्त रहने काँकडभिट्टा र भद्रपुर नाका सुनसान छ। साथै जिल्ला अन्य साना नाकाहरूबाट पनि आउजाउ ठप्प छ। विशेषगरी शुक्रबार र शनिबार काँकडभिट्टा र भद्रपुरबाट बिरामी, अति आवश्यक काम प्रयोजन, स्वदेश फर्किने नेपाली नागरिक र भारत फर्किनेलाई परिचयपत्रका आधारमा आउजाउ गर्ने दिएको झापाका प्रमुख जिल्ला अधिकारी छविलाल रिजालले जानकारी दिए। बिरामीबाहेक भोलि मतदानका दिन कसैलाई पनि प्रवेश गर्न नदिने र त्यसका लागि भारतीय सुरक्षाकर्मीसँग समन्वय भइसकेको उनले बताए। उता भारतीय एसएसबीले पनि सीमा नाकामा सुरक्षा व्यवस्था कडा पारेको छ। एसएसबीले कसैलाई पनि चोरी निकासीको बाटो भएर प्रवेश गर्न दिएको छैन। सीमा नाका बन्द भएपनि काँकडभिट्टा नाकाबाट पेट्रोलियम पदार्थ बोकेका टंयाकरबाहेक अन्य कुनै सवारीसाधन नेपाल भित्रिएको इलाका प्रहरी कार्यालय काँकडभिट्टाका डीएसपी ज्ञानकुमार महतोले जानकारी दिए।"
प्रधानमन्त्रीसहित शीर्ष नेताहरूले यी स्थानबाट गर्दैछन् मतदान,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवाले मङ्सिर ४ गते हुने निर्वाचनमा डडेलधुरा गन्यापधुरा गाउँपालिका१, रुवाखोलास्थित असिग्राम मावि मतदान केन्द्रमा मतदान गर्दै छन्। यसका लागि देउवा केही दिनदेखि डडेलधुरामा छन्। प्रधानमन्त्री देउवाले बिहान ९ बजे मतदान गर्ने जनाइएको छ। २०४८ सालदेखि लगातार निर्वाचित प्रधानमन्त्री देउवा पुनः सोही निर्वाचन क्षेत्रबाट उम्मेदवार छन्। प्रधानमन्त्री देउवाका कानुनविज्ञ अधिवक्ता केशवराज जोशीका अनुसार प्रधानमन्त्री पत्नी डा आरजु राणा देउवाले पनि सोही मतदान केन्द्रबाट मतदान गर्ने छन्। सञ्चार तथा सूचना प्रविधिमन्त्री ज्ञानेन्द्रबहादुर कार्कीले बराह क्षेत्र नगरपालिका१० प्रकाशपुरस्थित मतदान केन्द्रमा मतदान गर्ने उनका स्वकीय सचिव रामजी थापाले जानकारी दिए। कांग्रेसका केन्द्रीय सदस्यसमेत रहेका मन्त्री कार्की सुनसरी क्षेत्र नं ४ बाट प्रतिनिधिसभा सदस्यका लागि उम्मेदवार छन्। गृहमन्त्री बालकृष्ण खाणले रुपन्देहीको तिलोत्तमा८ स्थित ज्योति आधारभूत विद्यालयमा मतदान गर्ने छन्। उन रुपन्देही क्षेत्र ३ बाट प्रतिनिधिसभा सदस्य उम्मेदवार छन्। प्रतिनिधिसभा तथा प्रदेशसभाअन्तर्गत आइतबार हुन गइरहेको निर्वाचनमा प्रमुख दलका सबैजसो शीर्ष नेताले मतदान गर्दै छन्। नेकपा (एमाले) अध्यक्ष केपी शर्मा ओली, नेकपा (माओवादी केन्द्र) का अध्यक्ष पुष्पकमल दाहाल प्रचण्डले आआफ्नो मतदाता नामावली भएको मतदान केन्द्रमा पुगी मतदान गर्ने छन्। अध्यक्ष दाहाल आफ्नो मताधिकार प्रयोग गर्न आजै अपराह्न चितवन पुगिसकेका उनका प्रेस संयोजक सूर्यकिरण शर्माले जानकारी दिए। उनले भरतपुर महानगरपालिका१४ शिवनगरस्थित मतदान केन्द्रमा मतदान गर्दै छन्। एकीकृत समाजवादीका अध्यक्ष माधवकुमार नेपालले गौर नगरपालिका२ स्थित रामजानकी कन्या प्राथमिक विद्यालय भवनमा मतदान गर्दै छन्। सोही पार्टीका नेता झलनाथ खनालले आफैं उम्मेदवार रहेको इलामको सूर्योदय नगरपालिका९ को राष्ट्रिय निमावि फिक्कल, रामफोक मतदान केन्द्रमा मतदान गर्ने छन्। यस्तै लोकतान्तिक समाजवादी पार्टी (लोसपा) का अध्यक्ष महन्थ ठाकुरले सर्लाहीको बलरा नगरपालिका१ मा मतदान गर्ने छन्। अध्यक्ष ठाकुर महोत्तरी३ का प्रतिनिधिसभा सदस्यका लागि उम्मेदवार छन्। जनता समाजवादी पार्टी (जसपा) अध्यक्ष उपेन्द्र यादवले विराटनगर१४ स्थित डिग्री क्याम्पसमा रहेको मतदान केन्द्रमा मतदान गर्दै छन्। उन सप्तरी क्षेत्र नं २ बाट प्रतिनिधिसभा सदस्यका लागि उम्मेदवार छन्। त्यसैगरी कांग्रेस वरिष्ठ नेता रामचन्द्र पौडेलले तनहुँको व्यास२, सत्यवादी माध्यमिक विद्यालयस्थित केन्द्रबाट मतदान गर्दै छन्। कांग्रेस महामन्त्री गगनकुमार थापाले काठमाडौं३०, मैतीदेवी मन्दिरस्थित मतदान केन्द्रमा मतदान गर्दै छन्। अर्का महामन्त्री विश्वप्रकाश शर्माले झापाको मेचीनगर नगरपालिका९ को कविशिरोमणि मतदान केन्द्रमा मतदान गर्ने छन्। कांग्रेसका नेता प्रकाशमान सिंहले काठमाडौं१६ पकनाजोलस्थित नेपाल युवक माविको मतदान केन्द्रमा मतदान गर्ने छन्। कांग्रेस नेता शेखर कोइरालाले विराटनगर७ को आर्दश विद्यालयमा मतदान गर्ने छन्। जसपाका सङ्घीय परिषद् अध्यक्ष अशोक राई सुनसरीबाट मतदान गर्दै छन्। उन सुनसरी क्षेत्र नं १ बाट उम्मेदवार बनेका छन्। जसपाका नेता राजेन्द्र श्रेष्ठले क्षेत्रपाटी ढल्कुस्थित मतदान केन्द्रमा मतदान गर्ने छन्। श्रेष्ठ काठमाडौं क्षेत्र नं ७ का उम्मेदवार छन्। जसपाका प्रवक्ता मनिस सुमनले राजविराज३ स्थित केएएमबी माविबाट मतदान गर्दै छन्। लोसपाका वरिष्ठ नेता राजेन्द्र महतोले सर्लाही चन्द्रनगर२ दुर्गा खोभारी जनता उमावि केन्द्रमा मतदान गर्दै छन्। महतो सर्लाही क्षेत्र नं २ बाट प्रतिनिधिसभा सदस्य उम्मेदवार छन्। त्यसैगरी राष्ट्रिय प्रजातन्त्र पार्टीका अध्यक्ष राजेन्द्र लिङ्देल, राप्रपा नेपालका अध्यक्ष कमल थापालगायत नेताले आफ्नै निर्वाचन क्षेत्रको मतदान केन्द्रमा मतदान गर्ने छन्। नेपाल मजदुर किसान पार्टीका अध्यक्ष नारायणमान विजुक्छेले भक्तपुर दरबार स्क्वायरको विद्यार्थी निकेतन उच्च मावि मतदान केन्द्रबाट मतदान गर्ने छन्। माओवादी केन्द्रका वरिष्ठ उपाध्यक्ष नारायणकाजी श्रेष्ठले गोरखाको सिरानचोक गाउँपालिका८ जौबारीस्थित मतदान केन्द्रमा मतदान गर्दै छन्। पूर्वप्रधानमन्त्री डा बाबुराम भट्टराईले गोरखाको पालुङटार नपास्थित अन्नपूर्ण मावि मतदान केन्द्रमा मतदान गर्ने छन्। एमाले वरिष्ठ उपाध्यक्ष ईश्वर पोखरेलले पनि काठमाडौं५ स्थित टोखा६, स्काइलार्क स्कुल धापासी केन्द्रबाट आफैंलाई मतदान गर्दै छन्। यस्तै एमाले उपाध्यक्ष विष्णुप्रसाद पौडेलले बुटवल८ स्थित पश्चिमाञ्चल डिभिजन सडक कार्यालयमा मतदान गर्दै छन्। एमाले महासचिव शङ्कर पोखरेलले तुलसीपुर १९, जनता विद्यापीठ केन्द्र बिजौरीबाट मतदान गर्ने छन्। संविधानसभाका अध्यक्ष सुभाष नेम्वाङले इलाम७ बालमन्दिर आधारभूत विद्यालय हाकिमटोलमा मतदान गर्ने छन्। एमाले नेता रामबहादुर थापाले भरतपुर१० नारायणी नमूना माविमा मतदान गर्ने छन्। अर्का नेता टोपबहादुर रायमाझीले अर्घाखाँचीको सन्धिखर्क९, अर्घा रजस्थल मावि रासीचौरमा मतदान गर्ने छन्। राष्ट्रियसभाका अध्यक्ष गणेशप्रसाद तिमिल्सिनाले पर्वतको मोदी गाउँपालिका७ राम्जास्थित पशुपति माविमा रहेको मतदान केन्द्रमा मतदान गर्ने छन्। मन्त्रिपरिषद्का अध्यक्ष खिलराज रेग्मीले मध्यबानेश्वरमा रहेको मतदान केन्द्रमा मतदान गर्ने छन्। यी नेताले आफैंलाई मतदान गर्न नपाउने केही शीर्ष नेताले आफैं उम्मेदवार रहेको क्षेत्रमा आफैंलाई मतदान गर्दै छन् भने कतिपयले आफ्नो उम्मेदवारी नामावली भएको क्षेत्रभन्दा बाहिर भएकाले आफैंलाई मतदान गर्न पाउने छैनन्। एमाले अध्यक्ष ओली, माओवादी अध्यक्ष प्रचण्ड, कांग्रेस महामन्त्री डा शशाङ्क कोइराला, लोसपाका नेता महन्थ ठाकुर, राजेन्द्र महतो र जसपाका अध्यक्ष उपेन्द्र यादवले आफूले आफैंलाई मतदान गर्न पाउने छैनन्। मतदाता नामावली आफू उम्मेदवार रहेको क्षेत्रभन्दा फरक रहेकाले पाँच वर्षमा हुने आवधिक निर्वाचनमा समेत केही नेताले आफूले आफैंलाई मतदान गर्न वञ्चित हुनुपरेको छ। यसैबीच प्रमुख निर्वाचन आयुक्त दिनेशकुमार थपलियाले लोकन्थलीस्थित युनिक नेपाल एकेडेमी मतदान केन्द्रमा मतदान गर्ने छन्। त्यसैगरी आयुक्त ईश्वरीप्रसाद पौड्यालले ललितपुरको सानेपास्थित टीका विद्याश्रम माविमा मतदान केन्द्र र अर्का आयुक्त रामप्रसाद भण्डारीले अनामनगरस्थित मिलन विद्यामन्दिर केन्द्रमा मतदान गर्ने छन्। आयुक्त डा जानकीकुमारी तुलाधरले सुन्दरबजार नगरपालिका२ महेन्द्र मन्दिर मावि परेवाडाँडा लमजुङमा र आयुक्त सगुन शमशेर जबराले टोखा नगरपालिका४ धापासीस्थित फैमालचुली मतदान केन्द्रमा मतदान गर्ने छन्। रासस"
दैलेखमा मतदानको तयारी पूरा,"दैलेख : दैलेखमा मतदानको तयारी पूरा भएको छ। प्रतिनिधि सभा तथा प्रदेश सभा सदस्य निर्वाचन मतदान भोलि हुँदैछ। बिहान ७ बजेदेखि साँझ ५ बजेसम्म हुने मतदानको सम्पूर्ण तयारी पूरा भएको जिल्ला निर्वाचन कार्यालयले जनाएको छ। मतदान स्थल र मतदान केन्द्रमा खटिएका कर्मचारीहरूले निर्माणको काम सकेका छन्। विगतका निर्वाचनमा भएका कमीकमजोरीहरूलाई सुधारेर यस पटकको निर्वाचनलाई व्यवस्थित गरिएको छ। प्रमुख जिल्ला अधिकारी गोगनबहादुर हमालले मतदानका लागि सबै तयारी पूरा भएको बताए। प्रतिनिधिसभा तथा प्रदेशसभा सदस्य निर्वाचनलाई स्वच्छ, स्वतन्त्र, निष्पक्ष र भयमुक्त वातावरणमा सम्पन्न गराउन आवश्यक सम्पूर्ण तयारी पूरा भइसकेको प्रमुख जिल्ला अधिकारी हमालको भनाइ छ। उनले डर, त्रास र भयरहित ढंगले, कसैको दवावमा नपरी मतदानमा सहभागि हुने आह्वान समेत गरेका छन्। मुख्य निर्वाचन अधिकृत एवं जिल्ला न्यायाधीश बलराम लम्सालले शान्तपूर्ण रूपमा मतदान गर्न आग्रह गरेका छन्। दैलेखमा ७९ हजार ५ सय २० पुरुष र ७९ हजार ४ सय ३८ जना महिलासहित एक लाख ५८ हजार ९ सय ५८ मतदाता छन्। दैलेखमा एक सय ३९ मतदान स्थल र दुई सय ७ वटा मतदान केन्द्र छन्। जिल्लामा दुईवटा अस्थायी मतदान केन्द्र रहेको जिल्ला निर्वाचन अधिकारी मनमाया काउचाले जानकारी दिइन्।"
झापाका सबै मतदान स्थल झिलिमिली,"झापा : झापाका मतदान स्थलहरू उज्यालो बनाइएको छ। भोलि (आइतबार) हुने प्रतिनिधिसभा तथा प्रदेशसभा सदस्य निर्वाचनका लागि जिल्लाका २८५ मतदान स्थलमा बिजुली बत्ती जडान गरी उज्यालो बनाइएको जिल्ला निर्वाचन कार्यालय झापाका निर्वाचन अधिकारी तुलसी नेपालले जानकारी दिए। मतदान केन्द्रमा खटिएका कर्मचारीले बुथ निर्माणको काम पूरा गरिसकेको बताउँदै निर्वाचन अधिकारी नेपालले भने, अहिले ५ बजे लगतै अध्यारोप हुने, अँध्यारोमा मतपेटिका सङ्कलन, मुचुल्का उठाउन समस्या हुने भएकाले हरेक मतदान स्थल उज्यालो बनाइएको छ। साथै एक जना मतदाताले प्रतिनिधि तथा प्रदेश गरी चारवटा मतपत्रमा स्वस्तिक छाप लगाउनुपर्ने हुन्छ। कुनै मतदान केन्द्रमा मतदान ढिलो हुन सक्छ। त्यसलाई मध्यनजर गरी मतदान अधिकृतहरूलाई बिजुली जडान गर्नु भनी तालिमको क्रममै जानकारी गराइसकेको र सोहीअनुसार व्यवस्थापन मिलाएको उनले बताए। जिल्लामा ७६६ मतदान केन्द्र र दुईवटा अस्थायी मतदान केन्द्र रहेको छ। त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य छ। जिल्लामा अस्थायीसहित ७६८ मतदान अधिकृत, ७६८ सहायक मतदान अधिकृत, सहायक र सहयोगी गरी ४ हजार ६०८ कर्मचारी र ३ हजार ६८ स्वयंसेवक खटाइएको निर्वाचन कार्यालयका सूचना अधिकारी प्रेम न्यौपाने जानकारी दिए। झापामा ६ लाख ६३ हजार ३ सय ११ मतदाता रहेको छ। गत वैशाखमा सम्पन्न भएको स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएका छन्। निर्वाचनको सुरक्षाका लागि जिल्लामा ३४ सय म्यादीसहित नेपाल प्रहरी ५५ सय, सशस्त्र प्रहरी १ हजार ७२, नेपाली सेना र अनुसन्धान गरी करिब ७ हजार सुरक्षाकर्मी परिचालन गरिएको जिल्ला प्रशासन कार्यालय झापाले जनाएको छ। मतदानको पूर्व सन्ध्या जिल्लाभर अहिले सुरक्षा व्यवस्था कडा बनाइएको छ। सुरक्षाकर्मीले मुख्य तथा भित्री सडक खण्डमा चेकजाँच समेत तीव्र बनाएको छ।"
"प्रहरी निर्वाचनमा, कारागारको सुरक्षामा सेना",नुवाकोट : प्रहरीलाई प्रदेशसभा तथा प्रतिनिधिसभाको निर्वाचनमा खटाइएपछि नुवाकोट कारागारको सुरक्षामा नेपाली सेना परिचालन गरिएको छ। जिल्ला सुरक्षा समन्वय समितिले अर्को व्यवस्था नगरेसम्म कारागारमा सुरक्षाका लागि सेना खटिएको जनाएको छ। विदुर नगरपालिका१ ढुंगेमा रहेको नुवाकोट जिल्ला कारगारमा जवरजंग गणका सहसेनानीको नेतृत्वमा १६ जना सेना परिचालन गरिएको कारागार कार्यालयले जनाएको छ। कारागारको सुरक्षा आलोपालो रूपमा सेनाका जवानहरूले गरिरहेका छन्। अरू समय सबै प्रहरीले कारागारको सुरक्षा दिने गरेकोमा हाल दुई जना प्रहरी मात्र रहेका छन्। नुवाकोट जिल्ला कारागारमा हाल १६ महिलासहित एकसय ६६ जना कैदीबन्दी रहेका छन्। कारागारमा खटाइएका नेपाल प्रहरीको टोली नफर्किएसम्म कारागारको सुरक्षा पहरा नेपाली सेनाको टोलीले गरिरहेको नुवाकोट कारागारका प्रमुख जेलर गंगालाल योगीले जानकारी दिए। उनी आफैं पनि कारगारमा रहेका २४ जना अस्थायी मतदाताका लागि मतदान अधिकृतका रूपमा खटिएका छन्।
वर्षौदेखि अलपत्र पुल,"रौतहट: विभिन्न नदी तथा खोलामा निर्माणाधीन पुल अलपत्र छन्। रौतहटमा वर्षौअघि ठेक्का सम्झौता भएका पुल समयमा नै बन्न सकेका छैनन्। जिल्लाको चादी, भकुवा, बागमती, झाझ र लालबकैया नदीको विभिन्न स्थानमा निमार्ण भइरहेका करिब एक दर्जन पुल सम्झौताअनुसार निमार्ण सम्पन्न भएका छैनन् । कतिपय पुलको काम सम्पन्न गर्नु पर्ने मिति सकिँदा पुलको आधा पनि काम नभएको गुनासो छ। सम्झौता अवधिमा निर्माण नसकिएपछि धेरै ठेकेदारले म्याद थप गरेका छन् । भकुवा नदीमा बन्दै गरेको पुल २०७४ मंसिरमा सम्पन्न हुनु पर्ने हो तर पुलको पिलरको फाउन्डेशन राख्ने काम मात्रै सकिएको छ । बिटी टौदह म्यागलुङ्ग कम्पनीले २०६९ जेठमा २ करोड ४९ लाख ७० हजारमा उक्त पुल निमार्णगर्न ठेक्का सम्झौता गरेको थियो । यस्तै झाझंनदीमा निमार्ण हुदै गरेको पुल २०७४ असारमा सम्पन्न हुनुपर्ने हो। करिब ३० प्रतिशत मात्रै काम सकिएको छ । २०७१ असारमा ५ करोड ५३ लाख १५ हजारमा निलगिरि नेशनल क्यानोन कम्पनीले ठेक्का सकार गरेको थियो । पप्पु कन्टक्सन पर्साले निमार्ण गरिरहेको लालबकैया नदीको टिकुलिया घाटको पुल सम्झौता सकिँदा करिब ७० प्रतिशत मात्रै कार्य सम्पन्न भएको छ। टिकुलिया घाटको पुल निमार्ण गर्न १९ करोड ५ लाख १८ हजारमा पप्पुले २०७१ असारमा सम्झौता गरेको थियो । पुल २०७४ असारमा बनाइसक्नु पर्ने थियो । पुल निमाणकार्य अलपत्र छाडेकाले पुलको पिलरमा डुगा ठोक्किएर दुई वर्ष अघि ५ जनाको ज्यान गएपछि कम्पनीका सञ्चालक रौनियारमाथि ज्यानमुद्दा दर्ता भएको थियो । बागमती बडेर्वा पुल: रौतहट र सर्लाही जोड्ने हुलाकी मार्गको बागमती नदीमा अलपत्र पुल । जिल्लाको झाझ नदीमा निमार्ण हुदै गरेको राजपुरतुल्सी पिपरा पुलको अवस्था पनि उस्तै छ । २०७१ असार २९ गते सम्झौता भइ २०७४ असार २१ गते सम्पन्न गर्नुपर्ने पुलको काम करिब ३० प्रतिशत मात्रै सम्पन्न भएको छ । गएको आर्थिक वर्षदेखी निर्माणको काम रोकिएको छ । ५ करोड ६७ लाख ८२ हजारमा मृतसंजिवनी निमार्णसेवाले पुल बनाउन ठेक्का लिएको थियो । बिश्रामपुर र हजरीया जोड्ने चादीखोलाको पुलको काम पनि सुस्तगतिमा छ । गतवर्ष सम्पन्न गर्नुपर्ने पुलको काम करिब ५० प्रतिशत मात्रै भएको छ । २०७३ असारमा सपना निमार्ण सेवाले १० करोड ३४ लाखमा पुल बनाउने ठेक्का लिएको थियो । तराइ मधेस हुलाकी सडक अन्तर्गत रौतहट र सर्लाही जोड्ने वडेर्वास्थित बागमती नदीमा निमार्णाधीन पुलपनि वर्षौदेखि अलपत्र छ । पुल निमार्णस्थलभन्दा करिब ५ सय मिटर पूर्वबाट नदीले धार बदलेर बगेपछि पछि नदी एकातिर निमार्णस्थल अर्को तिर भएको थियो । हुलाकी सडक आयोजना अन्तर्गत २०६७ सालमा लुम्बिनी बिल्डर्सको नाममा पप्पु कन्ट्रक्सनले सो पुल निमार्णगर्न ठेक्का पारेका थियो । १८ वटा पिलर उठाएपछि निमार्ण कम्पनीले पूर्णरुपमा काम छाडेको छ । करिब ३५ करोड ९० लाखमा पुल बनाउन ठेक्का सम्झौता भएको थियो । चन्द्रपुर नगरपालिकाको गैडाटारस्थित चादी नदीमा निमार्ण हुँदै गरेको पुलपनि सम्झौता अवधी सकिएर पटक पटक समय थप गरिएको छ। समयमा नै डिजाइन स्टमेट उपलव्ध नहुने, रकम निकासा नहुने, निमार्ण सामग्री नपाइने समस्या देखाउँदै निर्माण कम्पनीले काममा ढिलाइ गर्दै आएका छन् । सडक डिभिजन कार्यालय चन्द्रनिगाहपुरले समयमै काम गर्न ताकेता गरेको दावी गरे पनि निर्धारित मितिमा संरचना बनेका छैनन् ।"
मोरङमा निर्वाचनको तयारी पूरा,"विराटनगर : मोरङमा मंसिर ४ गते हुने संसदीय निर्वाचनको सम्पूर्ण तयारी पूरा भएको प्रदेश निर्वाचन कार्यालय विराटनगरले जनाएको छ। मतदान केन्द्र निर्माण, कर्मचारी परिचालन तथा व्यवस्थापन र सुरक्षा प्रबन्ध लगायतका सम्पूर्ण तयारी पूरा भएको प्रदेश निर्वाचन कार्यालयले जनाएको हो। निर्वाचनको पूर्व सन्ध्यामा शनिबार पत्रकार सम्मेलन गर्दै कार्यालयले सो जानकारी दिएको हो। कार्यालयका अनुसार आइतबार हुने प्रतिनिधि र प्रदेशसभा सदस्य पदको निर्वाचनका निम्ति मोरङमा ३०६ मतदानस्थलमा दुई अस्थायीसहित ८४१ मतदान केन्द्र निर्माण गरिएका छन्। विराटनगरस्थित मोरङ कारागारमा रहेका २०१ कैदीबन्दी र आदर्श पुस्तकालयका २ हजार ५९५ मतदाताका निम्ति अस्थायी मतदान केन्द्र निर्माण गरिएको कार्यालयले जनाएको छ। कार्यालयका अनुसार मोरङमा कुल ७ लाख ३५ हजार ५२५ जना मतदाता छन्। मतदान प्रक्रियालाई सहज बनाउन जिल्लाभरि ६ हजार ७१२ जना कर्मचारी परिचालन गरिएको छ। त्यसमा निजामती तथा सरकारी कर्मचारी र विद्यालयका शिक्षकशिक्षिकाहरू रहेका छन्। निर्वाचनलाई दृष्टिगत गर्दै जिल्लाभरिका मतदान केन्द्रहरूमा कुल ५६३ जना स्वयंमसेवक परिचालन गरिएको प्रदेश निर्वाचन कार्यालयको तथ्यांकले देखाएको छ। तथ्यांकअनुसार एक मतदान केन्द्रमा ४ जनासम्म स्वयंमसेवक खटिने गरि व्यवस्थापन मिलाइएको छ। निर्वाचन पश्चात क्षेत्र नं ४, ५ र ६ को मतगणना विराटनगरस्थित आदर्श माध्यमिक विद्यालयमा हुने मोरङका मुख्य निर्वाचन अधिकृत दुर्गाप्रसाद ढुंगेलले बताए। बाँकी रहेका निर्वाचन क्षेत्रको मतगणना सम्बन्धित स्थानमै हुने उनले जानकारी दिए। उनले भने, निर्वाचन क्षेत्र नं १ को मतगणना उर्लाबारी नगरपालिकाको कार्यालयमा हुन्छ। क्षेत्र नं २ को रतुवामाईस्थित विश्वनाथ मन्दिर र ३ को बेलबारीस्थित भगवती माविमा मतगणनाको तयारी गरिएको छ। निर्वाचनका निम्ति मोरङमा म्यादीसहितका नेपाल प्रहरी, नेपाली सेना र सशस्त्र गरी एकीकृत सुरक्षा योजनाबमोजिम ७ हजार ४१७ जना सुरक्षाकर्मी परिचालन गरिएको मोरङ प्रशासनले जनाएको छ। प्रशासनका अनुसार निर्वाचनको सुरक्षा अवस्था विश्लेषणका आधारमा ३ हजार ६१६ म्यादीसहित ५ हजार ३९५ जना नेपाल प्रहरी, ६५० जना सेना र १०५५ जना सशस्त्र प्रहरी परिचालन गरिएको हो। यसबाहेक भारतसँग सीमा जोडिएका स्थानीय तहको मतदानस्थलहरूलाई संवेदनशीलको सूचीमा राखेर विशेष सुरक्षा प्रदान गरिएको मोरङ प्रहरीले जनाएको छ। प्रहरीका अनुसार भौगोलिक रूपमा विकट र अन्तराष्ट्रिय सीमा जोडिएका क्षेत्रहरू विशेष निगरानीमा छन्। मोरङको उत्तरी क्षेत्र र भारतको अररिया तथा किशनगञ्ज जिल्लासँग सीमा जोडिएका स्थानीय तहहरूमा गस्ती र पेट्रोलिङ बढाइएको छ। निर्वाचन कार्यालयसँगको समन्वयमा मोरङ प्रहरीले भने मतगणनास्थलको सुरक्षा योजनासमेत तयार पारेको जनाएको छ।"
यसरी तयार हुँदैछ मतदान केन्द्र (फोटो फिचर),काठमाडौंः भोलि हुने प्रतिनिधि सभा तथा प्रदेश सभा सदस्य निर्वाचन हुँदैछ । मतदान बिहान ७ बजेदेखि साँझ ५ बजेसम्म हुनेछ । यतिबेला मतदान केन्द्र निर्माणमा कर्मचारी खटिएका छन् । मतदान केन्द्र परिसरमा आयोगले परिचालन गरेका कर्मचारीसहित स्थानीयको सहभागितामा मतदान केन्द्र निर्माणको काम धमाधम भइरहेको छ । काठमाडौंको लैनचौरस्थित जनकनाथ स्मृति माध्यमिक विद्यालयमा कर्मचारीले यसरी मतदानस्थल निर्माण गरिरहेका छन् । तस्बिर: अभिषेक महर्जन
यसरी हुँदै छ पोखरामा निर्वाचनको तयारी,"पोखरा : मंसिर ४ गते सोमबार हुने प्रतिनिधिसभा र प्रदेशसभाको निर्वाचनका लागि कर्मचारीहरू अन्तिम तयारीमा जुटेका छन्। कर्मचारीले मतदानका लागि आवश्यक सामग्रीहरू कास्कीका सबै मतदान स्थलमा लगिसकेका छन्। निर्वाचनमा खटिएका कर्मचारीलाई आयोगले मतदानका सामग्री हस्तान्तरण गरी पठाइसकेको हो। मतदान स्थलमा बास, डोरी प्रयोग गरेर लाइन लगाउन मिल्ने गरी रो बनाइएको छ। दलका प्रतिनिधिलाई कार्ड वितरण, नयाँ मतदाताको नाम भए नभएको बुझन आउनेलाई त्यस सम्बन्धी जानकारी निर्वाचनमा खटिएका कर्मचारीले गरिरहेका छन्। कास्कीमा १ सय ५० मतदान स्थलमा ३ सय ४४ मतदान केन्द्र रहेका छन्। ती मतदान केन्द्रबाट २ लाख ९१ हजार ५ सय ६८ जना मतदाताले मतदान गर्ने छन्। एउटा केन्द्रमा स्वयंसेवक सहित ११ जना कर्मचारी खटिने प्रदेश निर्वाचन कार्यालय गण्डकीका प्रमुख हुमनाथ पराजुलीले बताए।"
मतदानस्थल नजिक भएपछि मतदाता खुसी,"बागलुङ: ढोरपाटन नगरपालिका वडा नम्बर ६ अधिकारीचौरका सम्पूर्ण छन्त्याललाई पहिले पहिले चार घण्टा हिडेर मतदानस्थल पुग्नुपर्ने अवस्था थियो । छन्त्यालले चार घण्टाको यात्रा गरेर विद्याविकास माध्यमिक विद्यालयको मतदानस्थलमा भोट हाल्नुपर्ने अवस्थाको अहिले अन्त्य भएको छ । बागलुङमा यस पटक तीन स्थानमा मतदानस्थल थप गरिएपछि छन्त्यालको समस्याको अन्त्य भएको हो । जिल्ला निर्वाचन कार्यालयले मतदाताको सुविधालाई ध्यानमा राखेर स्थानीय तह निर्वाचनमा १ सय ३ मतदानस्थल रहेकोमा अहिले तीन मतदानस्थल थप गरेको छ । कार्यालयले ढोरपाटन नगरपालिका६, ढोरपाटन नगरपालिका२ र गलकोट नगरपालिका१० मा एकएक वटा मतदानस्थल थप गरिएको सूचना अधिकारी गोकुल शर्माले बताए । मतदानस्थल थप भइ चार घण्टाको दुरी ४५ मिनेटमा घटेपछि मतदान गर्न आफु उत्साहित भएको ढोरपाटन६ अधिकारीचौरका छन्त्यालले बताए । उनले यस पटक जनता प्राथमिक विद्यालयमै मतदान गर्न पाउने व्यवस्था गरिएको र उक्त स्थानमा पुग्न ४५ मिनेट लाग्ने बताए । यस पटक मतदान गर्न उत्साहित छौं, छन्त्यालले भने, चार घण्टाको दुरी ४५ मिनेटमा छोटिएको छ । पहिले बृद्धहरुलाई भोट हाल्न लैजान समेत समस्या थियो । यस पटक त्यसको अन्त्य भएको छ । छन्त्यालले मतदानस्थल टाढा हुँदा बृद्ध र अपाङ्गहरुलाई मतदान गर्ने इच्छा हुँदाहुँदै पनि बन्चित हुँदै आएको बताए । मतदान गर्ने दिन खाजा खुवाएर लैजानुपर्ने थियो, छन्त्यालले भने,अहिले भोट हालेर घरमा फर्केर खाजा गराएरै खान सकिन्छ । एक जना गएर मतदान गरेर फर्केपछि अर्को गएर मतदान गर्न सकिने भएकोले घरायसी काममा समेत सहज हुनेभयो । छन्त्याल जस्तै ढोरपाटन नगरपालिका२ की शान्ति थापासमेत यस पटक मतदान गर्न उत्साहित हुनुहुन्छ । साढे एक घण्टाको यात्रा गरेर मतदानस्थल पुग्नुपर्ने थापाको बाध्यता यस पटक १५ मिनेटमा छोटिएको छ । पहिले साढे एक घण्टाको यात्रा गरेर मतदान गर्न जानुपर्ने थियो थापाले भनिन्,यस पटक १५ मिनेटमा नै मतदानस्थलमा पुग्न सकिन्छ । नजिकै मतदानस्थल हुँदा खुसी लागेको छ र मतदान गर्न उत्साहित छौं । थापाले मतदानको दिन यातायात नचल्दा बृद्ध र अपाङ्गहरु मतदानबाट बन्चित हुनुपरेको बताउँदै अहिले त्यसको अन्त्य हुने बताइन । उनले उक्त स्थानका सवै नागरिक किसान रहेकोले खेतबारीमा काम गर्नुपर्ने हुँदा लामो समयको हिडेर मतदान गर्न जान नसक्ने अवस्थाको समेत अन्त्य भएको बताइन । यहाँका धेरै नागरिक कृषिमा संलग्न हुनुहुन्छ, थापाले भनिन्,मतदान गर्ने इच्छा लागेर पनि जान नसक्ने अवस्था भयो भन्ने धेरैको गुनासो थियो । अहिले त्यसको अन्त्य हुने भएकोले मतदानको लागि स्थानीयहरु उत्साहित छन् । ढोरपाटन२ मा यस पटक दुई वटा मतदानस्थल बनाइएपनि अझै केही स्थानका नागरिकहरुलाई लामो समय हिड्नुपर्ने अवस्था रहेको छ । ढोरपाटन २ का प्रेम चालिसेले एक मतदानस्थल थपिएपनि आफुहरुलाई कुनै परिवर्तन नहुने बताए । उनले पहिले पनि २ घण्टा हिड्नुपर्ने र अहिलेको मतदानस्थलमा पुग्न पनि दुई घण्टा नै हिड्नुपर्ने भएकोले कुनै राहत महसुस नगरेको बताए । पहिले दुई घण्टा उकालो हिड्नुपर्ने थियो भने यस पटक ओरालो र सिधाबाटो दुई घण्टा नै हिड्नुपर्छ, चालिसेले भने,हाम्रो वडाको भूभाग नै नमिलेको कारण मतदानस्थल थप भएपनि हामीले केही राहत महसुस गरेका छैनौं । चालिसेले यस पटकको निर्वाचनमा नेकपा एमालेका उम्मेदवार मञ्जु शर्मा चालिसे मात्र आफ्नो टोलमा भोट माग्न आइपुगेको बताए । पाँच वर्ष पहिले कुनै पनि उम्मेदवार भोट माग्न आउनुभएन, स्थानीय चालिसेले भने,यस पटक एमालेको उम्मेदवार आउनुभएको थियो । गठबन्धनका उम्मेदवार मन्त्री देवेन्द्र पौडेल तल्लो टोलमा आउनुभयो तर हाम्रो टोलमा आउनुभएको छैन । उनले पाँच वर्षसम्म राजनीतिक दलले चित्त बुझ्दो काम नगरेकोले यस पटकको निर्वाचनमा पहिले जस्तो उत्साह नभएको बताए । पछिल्लो पाँच वर्षमा राजनीतिक दलहरुको गरेको काम चित्तबुझदो नहुँदा यस पटकको निर्वाचन प्रति उत्साह छैन, चालिसेले भने,पहिले जितेकाले पनि काम गर्न नसकेको भन्दै माफी मागेर पुनः एक पटक मौका दिन भन्दै भोट मागिरहेका छन् । तर, हामीलाई निर्वाचन प्रति कुनै उत्साह छैन । ढोरपाटन नगरपालिका६ का वडा अध्यक्ष उमेशकुमार बुढा मगरले यसपटक मतदानस्थल थप हुँदा स्थानीयहरु मतदानको लागि उत्साहित भएको बताए । उनले साढे चार घण्टाको यात्रा गरेर मतदानस्थल पुग्नुपर्ने नागरिकको समस्या अहिले १ घण्टामा छोटिएकोले बृद्धहरु र अपाङ्गहरुलाई सहज हने बताए । वडा अध्यक्ष मगरले निर्वाचनको लागि कर्मचारी र सुरक्षाकर्मीहरु आइपुगेको बताए । यस्तै ढोरपाटन नगरपालिका२ का वडा अध्यक्ष भेकबहादुर खत्रीले पहिले दुई घण्टाको यात्रा गर्नुपर्ने मतदाताहरुलाई यस पटक आधा घण्टाको यात्रा पछि मतदानस्थलमा आइपुग्ने बताए । उनले स्थानीयहरुको समस्या समाधानको लागि मतदानस्थल थपल गरिएको बताए । यस्तै गलकोट नगरपालिका१० पाण्डवखानीमा समेत एक मतदानस्थल थप गरिएको छ । ठूलो भूभाग रहेको पाण्डवखानीमा स्थानीयको माग बमोजिम मतदानस्थल थप गरिएको हो ।"
ओखलढुंगामा शंकास्पद वस्तु फेला,ओखलढुंगा: ओखलढुंगाको कुलखोलामा फेला परेको शंकास्पद वस्तु नेपाली सेनाको बम डिस्पोजल टोलीले डिस्पोज गरेको छ । मोलुङ गाउँपालिकाको कुलखोलामा प्रेसर कुकरमा खतरा लेखिएको कागजसहितको सामान देखेपछि स्थानीयले प्रहरीलाई खबर गरेका थिए । घटनास्थलमा मोहन वैद्य (किरण) नेतृत्वको नेकपा (क्रान्तिकारी)माओवादीको पर्चा पम्प्लेट फेला परेको इलाका प्रहरी कार्यालय रामपुरले जनाएको छ ।
मतदान केन्द्रमा खटिएका दुई कर्मचारीको मृत्यु,काठमाडौं : आइतबार हुने प्रतिनिधिसभा सदस्य र प्रदेशसभा सदस्य निर्वाचनका लागि खटिएका दुई कर्मचारीको मृत्यु भएको छ। सोलुखुम्बुको नेचासल्यान गाउँपालिका४ स्थित फुर्के सामुदायिक वन उपभोक्ता समूह मतदान केन्द्रमा मतदान अधिकृतका रूपमा खटिएका सर्लाही हरिपुरुवा६ का बिल्टु रायको आज बिहान सुतिरहेको अवस्था मृत्यु भएको हो। यसैगरी धनकुटाको साँघुरीगढी ३ स्थित सिद्धेश्वरी आवासीय विद्यालय मतदान केन्द्रमा सहायक कर्मचारीका रूपमा खटिएकी धनकुटा साँघुरीगढी४ की पवित्रा लिम्बूको मंसिर २ गते बिरामी परी उपचारका क्रममा मृत्यु भएको हो।
किसान श्रेष्ठविरुद्ध प्रचार गरेको भन्दै कांग्रेस बाराका उपसभापतिलाई कारबाही,"काठमाडौंः नेपाली कांग्रेसले सत्ता गठबन्धनका उम्मेदवारविरुद्ध प्रचार गर्ने नेता कार्यकर्तालाई कारबाही गरेको छ । कांग्रेसले प्रतिनिधि सभा सदस्य उम्मेदवार कृष्णकुमार श्रेष्ठ (किसान)विरुद्ध प्रचारप्रसार गरेको भन्दै पार्टी बारा उपसभापति अमिरीलाल राउतलाई सदस्यता नरहने गरी निष्कासन गरेको छ । कांग्रेस अनुशासन समितिले प्रतिनिधि सभा निर्वाचन क्षेत्र नम्बर ४ का वाम गठबन्धनका आधिकारिक उम्मेदवार श्रेष्ठ विरुद्धको प्रचार प्रसारमा संलग्न भएको भन्दै राउत, पार्टी जिल्ला सदस्य हरिप्रसाद थपलिया र क्षेत्रीय प्रतिनिधि सुशील ढोडारीलाई सदस्य नरहने गरी निस्कासन गरेको हो ।"
भोट हाल्नै ४ घण्टा पैदल यात्रा!,"भोजपुर: भोजपुरको दोभाने भौगोलिक हिसाबले विकट स्थान मध्ये एक हो। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका वडा नं ५, दोभाने चिलिमधापका पासाङ तामाङलाई भने एकदमै पीर पर्छ। घरदेखि झण्डै सवा ४ घण्टाको पैदल दुरीमा पर्ने ईन्द्रावती मावि साल्पाफेदी दोभानेमा उनको मतदान केन्द्र पर्छ । पायक स्थानदेखि कोषौँ टाढाको मतदान केन्द्रमा पुगेर घर आईपुग्नै पुरै दिन बित्ने उनी सुनाउँछन् । मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन वित्छ उनले भने, पायक स्थानमा मतदान केन्द्र नतोकिँदा बर्षौदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढि सास्ती हुनेगर्छ। पासाङ लगायत उक्त चिलिमधापका करिब १८ घरका मतदाताको हविगत पनि उस्तै छ । संघ तथा प्रदेश चुनाव नजिकिँदै जाँदा दुर्गम भेगका मतदातालाई भने चरम सास्ती हुने गरेको छ । मतदातालाई घरपायक स्थानमा मतदानस्थल र मतदान केन्द्र नहुँदा सास्ती पुगेको उनीहरु बताउँछन् । त्यस्तै साल्पासिलिछो गाउँपालिका दोभाने ओखरबोटेका राजकुमार राईलाई पनि उस्तै सास्ती छ । मतदानस्थल पुग्नै उनलाई पनि करिब पौने ३ घण्टा पैदल हिँड्नुपर्ने स्थिति छ । भौगोलिक विकटताका कारण र सहज मतदान केन्द्रको निर्धारण नहुँदा मतदातालाई मतदान गर्न धाउनै समस्या हुने गरेको उनले बताए । यस्तै पूर्वी पौवादुङमा गाउँपालिका ६, ठुलोदुम्मा, मात्ताङका ६७ वर्षीय मानप्रसाद राईलाई पनि उनको मतदान केन्द्र सूर्योदय मावि फान्टाङथर्पुसम्म आईपुग्न ३ घण्टा उकालो धाउनुपर्छ । उक्त स्थानका करिब ७ घरका मतदातालाई पनि हरेक चुनावमा मतदानकेन्द्र धाउनै सास्ती छ । बुढेसकालले छुईसक्यो तर भोट खसाल्न नजिक कहिल्यै ल्याएनन्, बुढेसकालमा पनि ढाड दुखिञ्जेल उकालो चढ्नै पर्ने बाध्यता छ, के गर्नु मानप्रसाद राईले भने । निर्वाचन लक्षित मतदाताको पायक स्थानको मतदानकेन्द्र र मतदानस्थलको निर्धारणमा पुरानै परिपाटीका कारण पनि मतदातालाई सास्ती पुगेको हो । जिल्ला प्रशासन र निर्वाचन आयोगले भौगोलिक रुपमा दुर्गम क्षेत्रमा मतदाताको सहजताका लागि स्थल निर्धारण गर्न नसक्दा वर्षौदेखि समस्या झेल्नुपरिरहेको कानून व्यवसायी तीर्थकुमार राईले बताए । निर्वाचनमा मतदाताका लागि सहज गराउन भरपुर प्रयास भएको प्रमुख जिल्ला अधिकारी हरिप्रसाद घिमिरेले बताए । उनले दुर्गम क्षेत्रका मतदाताको सहजताको अनुगमन गरेरै मतदानकेन्द्र र मतदानस्थलहरु निर्धारण गरिएको उनले बताए । भोजपुरमा यसपटक संघ र प्रदेश निर्वाचनका लागि ९ स्थानीय तहका ८१ वडामा ८७ मतदानस्थल र १ सय ५७ मतदानकेन्द्र निर्धारण गरिएको छ । निर्वाचनलाई स्वच्छ, स्वतन्त्र, निष्पक्ष, भयरहित, पारदर्शी एवं विश्वसनीय बनाउने आवश्यक सुरक्षा प्रबन्ध मिलाइ सकिएको मुख्य निर्वाचन अधिकृत मणिराम न्यौपानेले बताए । उनले सबै मतदान केन्द्रमा मतदान अधिकृतसहितको टोली पुगिसकेको बताए ।"
मतदान गर्न घोडा चढेर एक दिनको बाटो,"म्याग्दी : म्याग्दीको धवलागिरि गाउँपालिका१ गुर्जा स्थायी घर भई काठमाडौं बसोबास गर्ने दीपबहादुर छन्त्यालसहित आठजनाको एक टोली आज धवलागिरि गाउँपालिका२ मा पर्ने लुलाङदेखि घोडामा चढेर आफ्नो मतदान केन्द्र गुर्जातर्फ लाग्यो। म्याग्दी सदरमुकाम बेनीबाट २६ कोष टाढा धवलागिरि गाउँपालिका१, गुर्जामा रहेको जनकल्याण माविको मतदानस्थलमा भोट खसाल्न छन्त्याल र उनको परिवारसहितको टोली काठमाडौँदेखि बेनीआएर गुर्जा जान थालेको हो। सडक सञ्जालले नछोएको गुर्जा म्याग्दी जिल्लाकै अत्यन्त विकट ठाउँ हो। जनकल्याण माविको मतदान केन्द्रमा सात सय ५४ मतदाता छन्। तीमध्ये करिब एक सय मतदाता गाउँबाहिर नै रहेकाले यसरी नै घोडा चढेर वा पैदल नै एक दिनको बाटो हिँडेर लुलाङदेखि गुर्जा पुग्न बाध्य भएका गुर्जाका वडाध्यक्ष झक छन्त्यालले बताए। मतदानका लागि गाउँबाहिर रहेकाहरु गाउँ आउन सुरु भएको उनले जानकारी दिए। लुलाङसम्म सवारीसाधन र त्यसपछि एक दिनको पैदल यात्रा गरेर पुगिने जिल्लाको अति विकट गुर्जाको मतदान केन्द्रमा खटिएका कर्मचारीहरुले निर्वाचनको सम्पूर्ण तयारी पूरा गरेको जानकारी दिएका छन्। भोलि हुने निर्वाचनका लागि गुर्जामा २० जना कर्मचारी खटाइएको छ। जिल्लाकै अत्यन्त दुर्गम र सुरक्षाका दृष्टिकोणले पनि संवेदनशील मानिएको गुर्जामा आवश्यक सुरक्षाकर्मीसहितको टोलीसमेत पठाइएको मुख्य निर्वाचन अधिकृत कृष्णप्रसाद नेपालले बताए। एउटा मात्र मतदान केन्द्र रहेको गुर्जामा मतदान अधिकृत, सहायक मतदान अधिकृतसहित आठ जना निर्वाचन कर्मचारी र १२ जना सुरक्षाकर्मीसहित २० जना खटिएका छन्। यहाँ भोलि हुने निर्वाचनका लागि आवश्यक सम्पूर्ण तयारी पूरा भइसकेको मतदान अधिकृत अमृतप्रसाद सुवेदीले जानकारी दिए। म्याग्दी जिल्लामा ८२ वटा मतदानस्थल, एक सय १९ मतदान केन्द्र र जिल्ला कारागारमा एकवटा अस्थायी मतदान केन्द्र कायम गरिएको छ। निर्वाचन सम्पन्न गराउन म्याग्दीमा सुरक्षा जनशक्ति र स्वयंसेवकबाहेक मतदान अधिकृत, सहायक मतदान अधिकृत, सहायक कर्मचारी र सहयोगी गरेर कूल नौ सय ५२ जना कर्मचारी परिचालन गरिएको छ। प्रतिनिधिसभातर्फ एक र प्रदेशसभातर्फ दुईवटा निर्वाचन क्षेत्र रहेको म्याग्दीमा निर्वाचित हुने तीन पदका लागि विभिन्न राजनीतिक दल र स्वतन्त्र गरी १९ जना उम्मेदवार चुनावी प्रतिस्पर्धामा छन्।"
सोलुका मतदान स्थल अपांगमैत्री नहुँदा समस्या,सोलुखुम्बु: सोलुखुम्बुका मतदान स्थल तथा केन्द्र अपाङमैत्री नहुँदा समस्या हुने देखिएको छ । जिल्लाका अधिकांश मतदान स्थल तथा केन्द्रमा अपांगता भएका व्यक्तिलाई सहज रुपमा जान नसक्ने अवस्था रहेको अपांगता भएकाले बताएका छन् । यहाँ धेरैजसो मतदान केन्द्र विद्यालयमा छन् । विद्यालयमा रहेका केन्द्रहरुमा सहज रुपमा ह्विल चियर जान सक्ने अवस्था नरहेको जिल्ला निर्वाचन कार्यालय सोलुखुम्बुका निर्वाचन अधिकारी राम नारायण शाहले बताए । सामान्य अपांगता भएका तथा अशक्त भएका सहयोगीको भरमा जान सक्ने भएपनि पूर्ण रुपमा अशक्त भएकाहरु समस्यामा पर्ने निश्चित देखिएको छ । जिल्लामा १ सय २२ मतदान स्थल र एक अस्थायीसहित १ सय ३६ मतदान केन्द्र छन् । यहाँ ८१ हजार ५ सय २ जना मतदाता र प्रतिनिधिसभा सदस्य र प्रदेशसभा सदस्य गरी २० जना उम्मेद्वार चुनावी प्रतिस्पर्धामा छन् ।
मतदाता भन्छन्: कसरी भोट हाल्ने थाहा छैन,"जाजरकोट: छेडागाड२ साल्मा मझेरीकी ५६ वर्षीय अम्बादेवी खड्कालाई कति ठाँउमा मत हाल्नु पर्छ र कसरी हाल्नु पर्छ भन्ने बारे अहिलेसम्म थाहा छैन । उनलाई कसैले अहिलेसम्म सिकाएको पनि छैन । भोट माग्न उम्मेदवार पुगेनन् । अनि मतदाता शिक्षा दिन पनि कोही आएन । नेता गाँउमा आएर भाषण गरेर जाने गरे पनि भोट यसरी हाल्ने कसैले सिकाएनन् । अम्बादेवी भन्छिन्, दुई ठाँउमा तल र माथि मत हाल्नु पर्छ भन्ने सुनेकी छु । तर कसरी हाल्ने र कति मतपत्रमा मत हाल्ने केही थाहा छैन । सोही ठाँउकी ६७ वर्षीया आइती नेपालीलाई पनि मत हाल्ने बारे केही थाह छैन । उनलाई कसैले सिकाएका पनि छैनन् । भन्छिन्, चुनावको अघिल्लो दिन श्रीमान र छोराले फलानो उम्मेदवारलाई भोट दिने भनेर निर्णय गर्छन । भोट पनि आफैँ हालिदिन्छन् । मैलै अहिलेसम्म मत हाल्न पाएकी छैन । मेरो नङ्गमा मसि लगाइदिन्छन् । म आँखा देख्दिन भन्छु अनि श्रीमान र छोराले मत हालिदिन्छन म नजिकै गएर उभिने मात्र हो । मत हाल्न नपाउने भएकोले कसरी हाल्ने भनेर सिक्ने इच्छा पनि भएन र कोही सिकाउन पनि आउँदैनन् । मत माग्नसमेत आफुसंग नआउने गरेको उनले सुनाइन । श्रीमान र छोराहरुसंग भोट मागेर नेताहरु फर्कन्छन् । हामी संगै मत नै माग्दैनन् । जिल्लाका धेरैजसो महिला आफैँ भोट हाल्दैनन् । अशिक्षित महिलाको संख्या पनि जिल्लामा निकै छ । अशिक्षित महिला र पुरुषले मत बदर गर्ने संभावना धेरै रहन्छ । गत स्थानीय तहको निर्वाचनमा करीब १२ प्रतिशत मत बदर भएको थियो । मत कसरी हाल्ने भन्ने बारे मतदाता शिक्षा प्रभावकारी नहुँदा मत कसरी हाल्ने भन्ने बारे अनभिज्ञ छन् । मत कति ठाँउमा हाल्नु पर्छ भन्ने बारे अहिले सम्म पनि छेडागाड नगरपालिका ४ दशेरा जेवा कि ५७ वर्षीया कलसी चदारालाई जानकारी छैन । एउटा मत केन्द्र र अर्को मत प्रदेशमा दिनुपर्छ भन्ने सुनेकी छु । अरु केही थाहा छैन । प्रत्यक्षमा चुनाव लडेका उम्मेदवारको गाउँघरमा चर्चा परिचर्चा भएपनि समानुपातिक मत बारे स्थानीयलाई खासै जानकारी छैन । चार ओटा मतपत्रमा भोट हाल्नुपर्छ भन्ने बारे धेरै मतदाता अनभिज्ञ छन् । सरकारले जिल्ला निर्वाचन कार्यालय मार्फत मतदाता शिक्षामा करोडौ रुपैया खर्च गरेको भएपनि ग्रामिण भेगमा मतदाता शिक्षा पुग्न नसकेको स्थानीयको गुनासो छ । जिल्ला निर्वाचन कार्यालयले स्वास्थ्य स्वयमसेविका मार्फत मतदाता शिक्षा दिएको दावी गरेपनि उनीहरुले मतदाता शिक्षा प्रदान नगरेको स्थानीयको भनाइ छ । निमित्त जिल्ला निर्वाचन अधिकारी नविन कठायतले समयमा स्वास्थ्य स्वयमसेविकालाई मतदाता शिक्षा तालिम दिएर खटाउन ढिलाई भएका कारण समस्या देखिएको बताए । उनले मतदाता शिक्षा प्रभावकारी बनाउन निर्देशन दिएको बताए ।"
मुख्य निर्वाचन अधिकृत र प्रमुख जिल्ला अधिकारीद्वारा मतदान केन्द्रको अनुगमन,"हेटौंडा : मकवानपुरका मुख्य निर्वाचन अधिकृत ऋषिराम निरौला र प्रमुख जिल्ला अधिकारी राजेन्द्रदेव पाण्डेले मतदान केन्द्रहरूको अनुगमन गरेका छन्। निर्वाचनलाई स्वच्छ, निस्पक्ष एवम् भयरहित तवरबाट सम्पन्न गर्ने उद्देश्यका साथ मतदान केन्द्रहरूको व्यवस्थापनबारे जानकारी लिन शनिबार स्थलगत अनुगमन गरिएको मुख्य निर्वाचन अधिकृत निरौलाले जानकारी दिए। उनले हेटौंडा बजार क्षेत्र, थाहा नगरपालिका र अन्य गाउँपालिकाहरूमा मतदान केन्द्रको अनुगमन गरी त्यहाँको वस्तुस्थितीबारे जानकारी लिइएको बताए। उनले मकवानपुरका ३६४ वटै मतदान केन्द्रमा मतदानस्थलको व्यवस्थापनको कार्य सम्पन्न भएको बताए। मतदानस्थलमा डोरी टाँग्ने, मतदान कक्षलाई गोप्य बनाउने, मतदान कक्षमा प्रवेश गर्ने र मतदानपश्चात बाहिर निस्कने मार्ग बनाउनेलगायत आवश्यक व्यवस्थापनको सम्पूर्ण कार्य पूरा भएको उनले बताए। मतदान केन्द्रहरूमा मतपत्र, मतदान पेटिकालगायत आवश्यक सम्पूर्ण सामग्री पुगिसकेको बताउँदै उनले मकवानपुरमा निर्वाचनको सम्पूर्ण तयारी पूरा भएको बताए। मकवानपुरका प्रमुख जिल्ला अधिकारी पाण्डेले प्रत्येक मतदान केन्द्रमा आवश्यकता अनुसार सुरक्षा प्रबन्ध मिलाइएको बताउँदै ढुक्क भएर मतदान प्रक्रियामा सहभागी हुन मतदातालाई आग्रह गरे। उनले अति संवेदनशील, संवेदनशील र सामान्य अवस्थाको मतदान केन्द्रहरूमा आवश्यकता अनुसार सुरक्षा प्रबन्ध मिलाइएको बताए। जिल्लामा नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी कूल ३ हजार ५ सय सुरक्षाकर्मी परिचालन गरिएको बताए। दुई निर्वाचन क्षेत्र रहेको मकवानपुरमा कूल ३ लाख ७७८ मतदाता रहेका छन्।"
"थप ३ जनामा कोरोना पुष्टि, १५ डिस्चार्ज",काठमाडौं : थप ३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ३२२ नमूना परीक्षण गर्दा ३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ३२२ नमूनाको परीक्षण गर्दा ३ नमूनाको रिपोर्ट पोजिटिभ आएको हो। मन्त्रालयका अनुसार थप १५ जना कोरोनामुक्त भएका छन्। हाल सक्रिय कोरोना संक्रमितको संख्या ४३२ पुगेको छ।
वन्यजन्तु मार्न हातहतियार राखेको आरोपमा ३ जना पक्राउ,"गुलरिया : वन्यजन्तु मार्न हातहतियार राखेको आरोपमा ३ जना पक्राउ परेका छन्। बर्दिया राष्ट्रिय निकुञ्जको मध्यवर्ती बाँसगढी नगरपालिकाको राँझा क्षेत्रमा वन्यजन्तु मार्न हातहतियार राखेको आरोपमा उनीहरू पक्राउ परेका हुन्। बर्दिया राष्ट्रिय निकुञ्ज र नेपाली सेनाको संयुक्त टोलीले तीन थान भरुवा बन्दुकसहित पक्राउ गरेको जनाएको छ। गस्ती टोलीले बाँसगढी नगरपालिका२ निवासी ६० वर्षीय प्रेमबहादुर मल्लको साथबाट भरुवा बन्दुक १ थान, नाल १ थान, अन्दाजी २० ग्राम सिसाको छर्रा २ थान, रतुवाको जस्तो देखिने खुर १ थान, सोही स्थानका ५३ वर्षीय रतनबहादुर रानामगरको साथबाट भरुवा बन्दुक १ थान, सुतली पटाका ७ थान, ५२ वर्षीया लालमायाँ पुनमगरको साथबाट भरुवा बन्दुक १ थान बरामद गरेको हो। निकुञ्जको मध्यवर्ती क्षेत्रहरूमा शिकारमा संलग्न रहेको भन्ने गोप्य सूचनाका आधारमा हातहतियार लगायत त्यसमा प्रयोग गरिने सामग्री र ओखेटोपहारसहित तीन जनालाई शुक्रबार नियन्त्रणमा लिएको प्रमुख संरक्षण अधिकृत अशोक भण्डारीले बताए। हातहतियारसहित नियन्त्रणमा लिइएकासँग अनुसन्धान गरिरहेको उनले बताए। तीनै जना बर्दिया राष्ट्रिय निकुञ्जको हिरासतमा छन्।"
मतदानमा उत्साहपूर्वक सहभागी बन्न राष्ट्रपतिको आग्रह,"काठमाडौंः राष्ट्रपति विद्यादेवी भण्डारीले उत्साहपूर्वक मतदानमा सहभागिता जनाउन मतदातालाई आग्रह गरेकी छन् । राष्ट्रपति भण्डारीले मतदान गर्नु नागरिक अधिकारको उच्चतम अभ्यास भएकाले निर्वाचनमा उत्साहपूर्वक सहभागिता जनाउन मतदातालाई आग्रह गरेकी हुन् । उनले जनताले निर्वाचित गरेका प्रतिनिधिबाट मुलुकको शासन सञ्चालन हुनु लोकतन्त्रको सबैभन्दा सुन्दर पक्ष रहेको बताइन् । राष्ट्रपति भण्डारीले आज जारी गरेको विज्ञप्तिमा भनिएको छ, जननिर्वाचित संविधान सभाद्वारा निर्मित नेपालको संविधानले सुनिश्चित गरेको संघीय लोकतान्त्रिक गणतन्त्रलाई संस्थागत गर्न यो आम निर्वाचनको ऐतिहासिक महत्व छ । निष्पक्ष, भयरहित र स्वतन्त्र वातावरणमा नागरिकले मताधिकार प्रयोग गर्दै सम्पन्न हुने आमनिर्वाचनबाट लोकतान्त्रिक प्रणाली र संस्थाहरू क्रमश: जनउत्तरदायी हुँदै जान्छन् । यसबाट शासन प्रणालीमा जनताले खोजेको सुशासन र पारदर्शिता स्थापित गर्न मद्दत पुग्दछ । स्वस्थ र सबल लोकतन्त्रबाट नै शान्ति, स्थायित्व र समृद्धिको राष्ट्रिय लक्ष्य हासिल गर्न सकिने बताइन् ।"
प्रमुख निर्वाचन आयुक्तले लोकन्थलीबाट मतदान गर्दै,"काठमाडौं : प्रमुख निर्वाचन आयुक्त दिनेशकुमार थपलियाले भक्तपुरस्थित युनिक नेपाल एकेडेमीबाट मतदान गर्ने भएका छन्। थपलियाले लोकन्थलीमा रहेको युनिक नेपाल एकेडेमीबाट मतदान गर्न लागेका हुन्। यस्तै, आयुक्त ईश्वरीप्रसाद पौडेलले सानेपास्थित टीका विद्याश्रम, आयुक्त डा जानकी कुमारी तुलाधरले लमजुङस्थित महेन्द्र मन्दिर माविबाट मतदान गर्न लागेको निर्वाचन आयोगले जनाएको छ। निर्वाचन आयुक्त सगुनशमसेर जवराले धापासी निमावी र आयोगका सचिव रेडमडिल स्कुलबाट मतदान गर्न लागेका हुन्।"
अर्जेन्टिनाको पहिलो अभ्यासमा मेसी अनुपस्थित,"दोहा : अर्जेन्टिनाले शुक्रबार रातिदेखि कतारमा विश्वकपको तयारी थालेको छ। तर, पहिलो अभ्यास सेसनमा कप्तान तथा स्टार फरवार्ड लियोनेल मेसी अनुपस्थित रहेपछि समर्थक चिन्तित बनेका छन्। अर्जेन्टिनी टिमका प्रमुख आशाका केन्द्र मेसी कतार युनिभर्सिटी मैदानमा भएको अभ्यासमा अनुपस्थित थिए। तर, अर्जेन्टिनी सञ्चारमाध्यम ओलेले मेसी जिम सेसनमा सहभागी भएको र अभ्यासको दोस्रो सेसनमा उपस्थित भएको बताएको छ। बुधबार यूएईविरुद्धको मैत्रीपूर्ण खेलमा ५० को जित निकालेको अर्जेन्टिना बिहीबार कतार पुगेको थियो। विश्वकपको प्रमुख दाबेदारका रुपमा कतार पुगेको अर्जेन्टिनाले समूह सीअन्तर्गत मंगलबार साउदी अरबसँग पहिलो खेल खेल्ने छ। समूह सीमा मेक्सिको र पोल्यान्ड पनि समावेश छन्।"
स्टार्क र जाम्पाको शानदार बलिङमा अस्ट्रेलियाले एक अगावै जित्यो शृंखला,"सिड्नी : अस्ट्रेलियाले एक खेल अगावै इङ्ल्यान्डविरुद्धको एकदिवसीय अन्तर्राष्ट्रिय शृंखलामा जितेको छ। मिचेल स्टार्क र एडम जाम्पाको चारचार विकेट मद्दतमा अस्ट्रेलियाले दोस्रो एकदिवसीय अन्तर्राष्ट्रियमा ७२ रनको जित निकाल्दै घरेलु मैदानमा शृंखला निश्चित गरेको हो। शनिबार सिड्नी क्रिकेट मैदानमा टस जितेर ब्याटिङ रोजेको अस्ट्रेलियाले निर्धारित ५० ओभरमा ८ विकेट गुमाएर दुई सय ८० रनको योगफल तयार गरेको थियो। दोस्रो इनिङमा ब्याटिङमा उत्रिएको इङ्ल्यान्डले ३८५ ओभरमा सबै विकेट गुमाउनुअघि दुई सय आठ रन मात्रै बनाउन सक्यो। इङ्ल्यान्डका लागि विकेटकिपरब्याटर साम बिलिङ्ग्सले ८० बलमा तीन चौका र दुई छक्कासहित सर्वाधिक ७१ रनको इनिङ खेले। यस्तै, जेम्स भिन्स ७२ बलमा तीन चौका र दुई छक्कासहित ६० रन बनाएर पेभेलियन फर्किँदा अन्य ब्याटरको प्रदर्शन उल्लेख्य रहेन। पहिलो इनिङमा अस्ट्रेलियाका लागि एक सय १४ बलको सामना गरेका स्मिथले पाँच चौका र एक छक्कासहित ९४ रनको शानदार इनिङ खेलेका थिए। आदिल राशिदले फालेको ४४औं ओभरको चौथो बलमा फिल साल्टको हातबाट क्याच हुँदा स्मिथ ६ रनले शतक बनाउनबाट चुके। यस्तै, मर्नुस लाबुस्चेनले ५५ बलमा चार चौका र एक छक्कासहित ५८ रनको अर्धशतकीय इनिङ खेलेका थिए। अस्ट्रेलियाका लागि ५९ बलको सामना गरेका मिचेल मार्स दुई चौका र दुई छक्कासहित अर्धशतक बनाएर पेभेलियन फर्केका थिए। त्यसबाहेक अन्य ब्याटरको प्रदर्शन उल्लेख्य रहेन। इङ्ल्यान्डका लागि राशिदले सर्वाधिक तीन तथा क्रिस वोक्स र डेविड विलीले दुई(दुई विकेट लिए। मोइन अलीले पनि एक विकेट हात पारेका थिए। बिहीबार भएको पहिलो एकदिवसीयमा अस्ट्रेलिया ६ विकेटले विजयी भएको थियो। अन्तिम एकदिवसीय अन्तर्राष्ट्रिय मंगलबार मेलबर्नमा हुनेछ।"
सोलुको चार हजार मिटर उचाईमा पाङबोचे मतदान केन्द्र,सोलुखुम्बु: सोलुखुम्बुको खुम्बु पासाङ ल्हामु गाउँपालिका ४ स्थित पाङबोचे मतदान स्थल जिल्लाकै सबैभन्दा उच्च स्थानको मतदान केन्द्रमा परेको छ । मंसिर ४ गते हुने निर्वाचनका लागि पाङबोचे आधारभूत विद्यालयमा रहेको मतदान केन्द्र करिब ४ हजार मिटरको उचाईमा रहेको मुख्य निर्वाचन अधिकृतको कार्यालयले जनाएको छ । यो मतदान केन्द्रमा ३८४ जना मतदाता छन् भने मतदान अधिकृतसहित ८ जना कर्मचारी खटिएका छन् । उक्त स्थलमा मतदान अधिकृतको रुपमा खुम्जुङ माध्यमिक विद्यालयका प्रधानाध्यापक ङवाङ दोर्जी वाईनङ (एनडी राई) खटिएका छन् । कर्मचारी मतदान केन्द्र पुगेर आवश्यक तयारीको काम गरिरहेको सहायक निर्वाचन अधिकृत नगेन्द्र कुमार कालाखेतीले जानकारी दिए । उच्च स्थान भएकाले पानी जम्ने लगायत विभिन्न चुनौतीका विच व्यवस्थापनको काम गरिरहेको मतदान अधिकृत ङवाङ दोर्जी वाईनङ (एनडी राई) ले बताए ।
पानी ट्याङ्करले ठक्कर दिँदा बालकको मृत्यु,भक्तपुर : भक्तपुर नगरपालिका२ ब्यासीमा पानी ट्याङ्करले ठक्कर दिँदा बालकको मृत्यु भएको छ। कासन पुलमा शनिबार झौखेलबाट ब्यासीतर्फ आउँदै गरेको बा ५ ख ९१४२ नं को पानी ट्याङ्करले ठक्कर दिँदा रामेछाप सुनापाती गाउँपालिका४ घर भई हाल ब्यासीमा बस्ने रवीन्द्र तामाङको ७ वर्षीय छोरा बिवेश तामाङको मृत्यु भएको हो। सडकमा खेलीरहेको अवस्थामा ठक्कर दिँदा गम्भीर घाइते भएका उनको भक्तपुर अस्पतालमा उपचारकै क्रममा मृत्यु भएको प्रहरीले जनाएको छ। ठक्कर दिने पानी ट्याङ्कर र चालक भक्तपुर जिल्ला भक्तपुर नगरपालिका९ कमलबिनायक बस्ने ४५ वर्षीय सिताराम पक्का नेवारलाई नियन्त्रणमा लिई थप अनुसन्धान गरिरहेको महानगरीय प्रहरी परिसर भक्तपुरका सूचना अधिकृत राजु पाण्डेले जनाए।
पर्सामा नक्कली मतपत्र र गाडीसहित एक जना पक्राउ,"वीरगन्ज : पर्सामा नक्कली मतपत्र र गाडीसहित एक जना पक्राउ परेका छन्। पक्राउ पर्नेमा सहवीर अहमद रहेको प्रहरीले जनाएको छ। उनलाई नक्कली मतपत्र र स्वस्तिक छाप सहित पक्राउ गरिएको हो। उनीसँगै गाडीका चालक सुरज साहलाइ पनि प्रहरीले नियन्त्रणमा लिएको छ। शनिबार दिउँसो कालिकामाइ गाउँपालिका१ मुडलीमा सवारी साधन चेकजाँचका क्रममा बा १४ च ४७४८ नम्बरको हाइलेक्स गाडी रोकेर चेकजाँच गर्दा गाडी भित्रबाट नक्कली मतपत्र ५०८ थान र स्वस्तिक छाप ४ थान बरामद भएको पर्साका प्रहरी प्रवक्ता प्रहरी नायव उपरीक्षक दीपक गिरीले जानकारी दिए। मौन अवधिको समयमा चुनाव प्रचारप्रसारका लागि कुनै पनि गतिविधि गर्न नपाइने भएपनि गाडीमा मतपत्र र स्वास्तिक छाप बोकेर हिडेको अवस्थामा फेला परेपछि दुवैलाई नियन्त्रणमा लिइएको गिरीले बताए। बरामद मतपत्र, स्वस्तिक छाप र गाडीसहित दुवै जनालाई पर्सा क्षेत्र नम्बर ४ को निर्वाचन अधिकृतको कार्यालयमा जिम्मा लगाइएको उनले जानकारी दिए।"
निर्वाचन आयोग अगाडि प्रदर्शनमा उत्रिएका वैद्यका कार्यकर्ता पक्राउ,"काठमाडौं : निर्वाचन आयोग अगाडि प्रदर्शन गर्ने नेकपा (क्रान्तिकारी माओवादी) महासचिव मोहन वैद्य 'किरण' का कार्यकर्ता पक्राउ परेका छन्। निवार्चन बहिस्कारको माग गर्दै शनिबार निर्वाचन आयोग अगाडि प्रदर्शन गर्ने वैद्यका आधा दर्जन कार्यकर्ता पक्राउ परेका हुन्। निर्वाचन बिथोल्न सक्रिय समूहप्रति प्रहरीले निगरानी बढाएको छ। आइतबार हुन लागेको प्रदेश तथा प्रतिनिधिसभा सदस्यको निर्वाचन सुरक्षाका लागि सरकारले सुरक्षा व्यवस्था कडा पारेको हो। निर्वाचनलाई भयरहित र शान्तिपूर्ण तरिकाले सम्पन्न गर्न सुरक्षाका सबै निकाय परिचालन गरिएको छ। नेपाल प्रहरीका प्रवक्ता टेकप्रसाद राईका अनुसार विप्लव नेतृत्वको नेकपा, नेकपा बहुमत, नेकपा क्रान्तिकारी, वैज्ञानिक समाजवादी, स्वाधीन मधेस, जनअभियान, शिव सेना नेपाल, शाही युवा शक्ति नेपाल र स्वतन्त्रको नाममा बनेको केही संगठित समूहले निर्वाचन विरोधी गतिविधि गरिरहेका छन्। चुनाव विरोधी गतिविधि गर्ने र कानुन हातमा लिन खोज्ने समूहलाई निगरानी भइरहेको र त्यस्ता गतिविधिमा संलग्न भएको पाइएमा आवश्यक कारबाही गर्ने गृह मन्त्रालयको निर्देशन छ।"
धमाधम मतदानस्थल निर्माण गरिँदै,"हेटौंडा : भोलि हुने प्रतिनिधिसभा र प्रदेशसभा सदस्य पदको निर्वाचनका लागि मकवानपुरका मतदान केन्द्रहरूमा मतदानस्थल निर्माण तथा व्यवस्थापनको कार्यलाई तीव्र पारिएको छ। जिल्लाको ३६४ वटै मतदान केन्द्रमा कर्मचारी, तथा सुरक्षाकर्मीहरूले मतदानस्थल निर्माण तथा व्यवस्थापन गरिरहेको मुख्य निर्वाचन अधिकृत ऋषिराम निरौलाले जानकारी दिए। मतदान केन्द्रहरूमा बाँस गाड्ने, डोरी टाँग्ने, मतदानस्तल सम्माउने, मतदान गर्ने कक्षलाई गोप्य एवम् सुरक्षित बनाउने, मतदाता प्रवेश गर्ने र मतदानपश्चात बाहिर निस्कने मार्ग बनाउनेलगायत कार्य तीव्र पारिएको उनले बताए। मतदान केन्द्रमाहरूमा कर्मचारी, सुरक्षाकर्मीसँगै मतपत्र, मतदान पेटिकालगायत अन्य आवश्यक सामग्रीहरू पुगिसकेको उनको भनाई छ। आज साँझसम्ममा मतदानस्थल निर्माण र व्यवस्थापनको कार्य पनि सम्पन्न हुने उनले बताए। जिल्लामा निर्वाचनलाई पारदर्शी र शान्तिपूर्ण तवरले सम्पन्न गर्नका लागि नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी ३ हजार ५ सय सुरक्षाकर्मी परिचालन गरिएको जिल्ला प्रशासन कार्यालय मकवानपुरका सूचना अधिकारी हरिदत्त कंडेलले जानकारी दिए। निर्वाचनको मतगणनालाई सुरक्षित एवम् विश्वसनीय बनाउन मतगणना कक्षमा तारजाली र सीसीटीभी जडान कार्यलाई पनि तीव्र पारिएको छ। हेटौंडा२ स्थित सिद्धार्थ माध्यमिक विद्यालयको ८ वटा कोठामा तारजाली र सीसीटीभी क्यामेरा जडान गर्ने कार्य भइरहेको मुख्य निर्वाचन अधिकृतको कार्यालयले जनाएको छ। दुईवटा निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
पोखरा अन्तर्राष्ट्रिय विमानस्थलमा सोमबारदेखि क्यालिब्रेसन उडान,"पोखरा : पोखरेलीले लामो समयदेखि प्रतीक्षा गरिरहेका पोखरा अन्तर्राष्ट्रिय विमानस्थल सञ्चालनअघि क्यालिब्रेसन (यान्त्रिक परीक्षण) को तयारी भएको छ। क्यालिब्रेसन उडान गर्न थाई कम्पनीको जहाज पोखरामा शनिबार बिहान आइसकेको छ। मंसिर ५ गतेदेखि १२ गतेसम्म क्यालिब्रेसन उडानको तयारी पूरा भइसकेको पोखरा विमानस्थल आयोजना प्रमुख विनेश मुनकर्मीले जानकारी दिए। सोमबारदेखि क्यालिब्रेसन उडान हुन लागेको हो। हरेक दिन बिहान १० बजेदेखि १ बजेसम्म र साढे दुई बजेदेखि साढे पाँच बजेसम्म क्यालिब्रेसन फ्लाइट हुने पोखरा अन्तर्राष्ट्रिय विमानस्थल सञ्चालन कार्यदलको सदस्य सचिव अनुप जोशीले जानकारी दिए। क्यालिब्रेसन फ्लाइटका लागि आवश्यक इक्युपमेण्ट चेकजाँचको काम विज्ञले गरिरहेको पनि उनले सुनाए। क्यालिब्रेसन फ्लाइटको समयमा नियमित उडान भने प्रभावित हुने जनाइएको छ। नियमित उडान सुरु हुनुअघि विमानस्थल प्राविधिक लगायत हरेक पक्षमा तयार रहे नरहेको प्रमाणित गर्न क्यालिब्रेसन उडान हुन लागेको हो। क्यालिब्रेसन उडान सकिएपछि एरोथाई कम्पनीले दिने प्रतिवेदनका आधारमा विमानस्थलमा वायुसेवा कम्पनीहरूले उडान र अवतरण गर्न सक्ने छन्। ल्याण्डफिल साइटका कारण चरा व्यवस्थापन चुनौती सञ्चालनको तयारीमा रहेको अन्तर्राष्ट्रिय विमानस्थल नजिकै तीन किलोमिटर भित्रै ल्याण्डफिल साइट रहेको छ। ल्याण्डफिल साइटको वरपर मांसाहारी चरा चिल, विभिन्न प्रजातिका गिद्धका गतिविधि बढी नै हुने गर्दछ। विमानस्थल नजिकै रहेको ल्याडफिल साइटका कारण विमानस्थलको रनवेमा समेत सेतो गिद्ध, चिलको गतिविधि अहिले पनि देख्न सकिन्छ। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्याण्डफिल साइटमा फोहोर फ्याँक्न छाडेर सफा गर्नु पर्ने चराविदहरूले सुझाव दिँदै आएका थिए। क्यालिब्रेसन फ्लाइटको तयारी भइरहँदा पनि ल्याण्डफिल साइट भने यथावत अवस्थामै छ। यसै कारणले चराको गतिविधि नियन्त्रण गर्नु चुनौतीका रूपमा देखा परेको छ। उडानका क्रममा चराका गतिविधि हुन नदिन मंसिर ५ गतेदेखि ल्याण्डफिल साइटमा फोहर फाल्ने काम रोक्न महानगरपालिकालाई अनुरोध गरिसकेको पनि मुनकर्मीले अन्नपूर्णलाई बताए। पोखरा महानगरपालिकाका मेयर धनराज आचार्यले क्यालिब्रेसन फ्लाइट अघि नै ल्याडफिल साइटमा फोहोर फाल्न रोक्ने बताएका छन्। ल्याण्डफिल साइटका लागि जंगाको टुंगो लाग्ने क्रम अन्तिम चरणमा रहेको पनि उनले बताए। चराबाट हुन सक्ने जोखिम नियन्त्रणका लागि अन्तर्राष्ट्रिय विमानस्थल नजिकै रहेको विजयपुर खोलाले बगाएर ल्याउने मरेका गाई उचित समयमा व्यवस्थापन गर्नुपर्ने छ। मरेका गाईको सिनो खान ठूलो शरीर भएका गिद्ध विजयपुर खोलामा अवतरण र उडान गर्दा रनवेमा झर्दै गरेका र उड्दै गरेका विमानसँग ठोकिने अवस्था छ। बेला बेलामा विजयपुर खोला किनारमा सिना खान ठूलो संख्यामा गिद्ध झुम्मिएको देखिँदै आएको छ। यसैले पनि सचेत रहनुपर्ने छ। विमान उडान र अवतरणको मुखैमा विजयपुर खोला पर्ने भएकाले ठूला पखेटा, ठूलै शरीर भएका गिद्धलाई अन्यत्र मोडिने गरी खोलालाई सिनो रहित बनाउनु अर्को चुनौती रहेको छ। विमानस्थल परिसर हुँदै बग्ने सेती नहर, ढलमा जथाभावी मरेका कुकुर, कुखुरा लगायतका मासु जन्य फोहोर फाल्ने कार्यलाई रोक्नुपर्ने छ। रिठ्ठेपानीको डाँडा करिब १६ मिटर कटान अन्तर्राष्ट्रिय विमान उडानको अवरोधका रूपमा विमानस्थलको नाकैमा पूर्व तर्फको रहेको रिठ्ठेपानी डाँडा कटानको काम भइरहेको छ। अहिले सम्म करिब १६ मिटर डाँडा कटान भइसकेको आयोजनाले जनाएको छ। १६ मिटर डाँडा कटान भइसकेकाले क्यालिब्रेसन फ्लाइटमा समस्या नरहेको पनि मुनकर्मीले जानकारी दिए। डाँडा कटानको काम निरन्तर भइरहेकाले छिट्टै नै आवश्यक ४० मिटर डाँडा कटान हुने पनि उनले सुनाए। इन्धन डिपोको पूर्वाधार अझै बनेन, पुरानो विमानस्थलबाटै ल्याएर चलाउने विमानस्थल सञ्चालनको अन्तिम तयारीमा रहे पनि अहिलेसम्म विमानस्थल परिसरमा इन्धन डिपो निर्माण कार्य सुरु भएको छैन। डिपो बनाउन सुरु नै नभएकाले इन्धन डिपोको पूर्वाधार नबन्दासम्म पोखरा विमानस्थलबाटै इन्धन ल्याएर चलाउने तयारीमा आयोजना रहेको छ। हालै मात्र डिपो बनाउन ठेक्का प्रक्रिया टुंगिएको आयोजनाले जनाएको छ। आगामी अंग्रेजी नयाँ वर्ष २०२३ को जनवरी १ गतेदेखि पोखरा अन्तर्राष्ट्रिय विमानस्थलबाट व्यवसायिक उडान सुरु गरिने संस्कृति, पर्यटन तथा नागरिक उड्यन मन्त्रालयले यस अघि नै घोषणा गरेको छ। चिनियाँ निर्माण कम्पनी सिएएमसी इन्जिनियरिङले सन् २०१७ नोभेम्बरदेखि विमानस्थल निर्माणको काम सुरु गरेको थियो। कोभिडका कारण समय सीमाभन्दा एक वर्ष म्याद थपिएको थियो। थपिएको समय सीमाभित्रै विमानस्थल तयार भएर सञ्चालनको अवस्थामा पुगेको हो। चीनको एक्जिम ब्याङ्कको ऋण तथा अनुदान सहयोगमा करिब २२ अर्ब रुपैयाँको लागतमा चिनियाँ ठेकेदार कम्पनीले विमानस्थलको निर्माण गरेको हो। विमानस्थल निर्माणका लागि सरकारले २०३२ सालमा ३१०० रोपनी जग्गा गरेको थियो। त्यसपछि पटक पटक गरी कूल ३ हजार ८ सय ९९ रोपनी जग्गा अधिग्रहण गरेको छ। विमानस्थलमा करिब १८० सिट क्षमताका न्यारोबडीको जहाज मात्र सञ्चालन हुने छन्। २५ सय मिटर लम्बाइको सानो धावनमार्ग निर्माण भएकाले न्यारोबडीको जहाज मात्र सञ्चालन हुन सक्ने अवस्था रहेको हो।"
मुख्यमन्त्रीका स्वकीय सचिवबाट मौन अवधिको अवज्ञा,भोजपुर: प्रतिनिधि तथा प्रदेशसभा सदस्य निर्वाचनको स्थिर समय (मौन अवधि) सुरु भएपनि भोजपुरमा आचारसंहिता विपरीत प्रचारबाजी बढेको छ । प्रदेश १ का मुख्यमन्त्री तथा गठबन्धनका उम्मेदवार राजेन्द्रकुमार राईका स्वकीय सचिव भद्र पराजुलीले सामाजिक सञ्जाल फेसबुकमा भोट मागेका हुन् । पराजुलीले मतपत्रको नमूनासहित मुख्यमन्त्री राईका लागि मत माग्दै फेसबुकमार्फत सार्वजनिक गरेका छन् । निर्वाचन आयोगले बिहीबार राती १२ बजेदेखि मौन अवधि सुरु भएको भनेपनि उनले आचारसंहिताको उल्लघंन गर्दै भोट मागेका हुन् । पराजुलीले गरेको अवज्ञामाथि लिखित उजुरी आएपछि आवश्यक कारबाही अगाडि बढाईने प्रमुख जिल्ला अधिकारी हरिप्रसाद घिमिरेले जानकारी दिए ।
बर्दियामा ट्रयाक्टर पल्टिएर चालकको मृत्यु,गुलरिया : बर्दियाको राजापुर स्थित कर्णाली नदीको तटबन्धन सडकमा गुडिरहेको ट्रयाक्टर पल्टिंदा चालकको मृत्यु भएको छ । राजापुर नगरपालिका वडा नम्बर ३ का १९ वर्षीय किशोर थारुको ट्रयाक्टरमा च्यापिएर मृत्यु भएको हो। कर्णाली नदीको तटबन्धन मार्ग हुँदै अनन्तपुर जाने क्रममा भे २ त १००० नम्बरको आफैंले चलाएको ट्रयाक्टर पल्टिएर च्यापिएपछि चालकको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहोराले जानकारी दिए । ट्रयाक्ट अनियन्त्रित भइ पल्टिएको हुन सक्ने प्रहरीको प्रारम्भिक अनुमान छ । मृतकको पोस्टमार्टम र घटनाको विस्तृत अनुसन्धान भैरहेको उनले बताए।
"निकी मिनाज, मलुमा र मिरियमले सर्वाजनिक गरे विश्वकपको 'एन्थम'","दोहा : हिपहप स्टार निकी मिनाजले कोलम्बियन गायक तथा गीतका मलुमा र लेबनानी मिरियम फारेससँग मिलेर विश्वकपका लागि आधिकारिक एन्थम सार्वजनिक गरेका छन्। टुखो टका नामको एन्थम इङ्लिस, स्पेनिस र अरेबिक लिरिक्ससहित शुक्रबार सार्वजनिक भएको हो। यो विश्वकप २०२२ को आधिकारिकमध्ये पछिल्लो एन्थम हो। मलुमा र मिरियमले दोहामा शनिबार हुने फिफा फ्यान फेस्टभलमा प्रदर्शन पनि गर्ने भएका छन्। आइतबारदेखि सुरु हुने विश्वकपको पहिलो खेलमा आयोजक कतार र इक्वेडर खेल्ने छन्। उद्घाटन खेल नेपाली समयअनुसार राति ९ : ४५ बजे अल बेट रंगशालामा सुरु हुनेछ।"
नुवाकोटमा यसरी मतदान केन्द्र लगिँदैछ निर्वाचन सामग्री,नुवाकोट: नुवाकोटमा प्रदेश तथा प्रतिनिधि सभा सदस्य निर्वाचनको तयारी पुरा भएको छ । एकसय ३२ मतदानस्थलमा कायम गरिएका दुई सय ८८ मतदान केन्द्रमा मतदानका लागि आवस्यक सबै सामग्री मतदान केन्द्रमा लैजाने क्रम जारी छ । शनिबारसम्म सबै मतदान सामग्री केन्द्रमा पुगिसक्ने जिल्ला निर्वाचन कार्यालय नुवाकोटले जनाएको छ । तस्बिर:देवचन्द्र भट्ट
इङ्ल्यान्डलाई अस्ट्रेलियाले दियो २८१ रनको लक्ष्य,"सिड्नी : स्टिभ स्मिथको ९४ रनप्रेरित अस्ट्रेलियाले एकदिवसीय अन्तर्राष्ट्रिय शृंखलाको दोस्रो खेलमा इङ्ल्यान्डलाई दुई सय ८१ रनको लक्ष्य दिएको छ। सिड्नी क्रिकेट मैदानमा टस जितेर ब्याटिङ रोजेको अस्ट्रेलियाका लागि एक सय १४ बलको सामना गरेका स्मिथले पाँच चौका र एक छक्कासहित ९४ रनको शानदार इनिङ खेले। आदिल राशिदले फालेको ४४औं ओभरको चौथो बलमा फिल साल्टको हातबाट क्याच हुँदा स्मिथ ६ रनले शतक बनाउनबाट चुके। यस्तै, मर्नुस लाबुस्चेनले ५५ बलमा चार चौका र एक छक्कासहित ५८ रनको अर्धशतकीय इनिङ खेलेका थिए। अस्ट्रेलियाका लागि ५९ बलको सामना गरेका मिचेल मार्स दुई चौका र दुई छक्कासहित अर्धशतक बनाएर पेभेलियन फर्केका थिए। त्यसबाहेक अन्य ब्याटरको प्रदर्शन उल्लेख्य रहेन। इङ्ल्यान्डका लागि राशिदले सर्वाधिक तीन तथा क्रिस वोक्स र डेविड विलीले दुईदुई विकेट लिए। मोइन अलीले पनि एक विकेट हात पारे। बिहीबार भएको पहिलो एकदिवसीयमा अस्ट्रेलिया ६ विकेटले विजयी भएको थियो। अस्ट्रेलिया भ्रमणमा रहेको इङ्ल्यान्डलाई शृंखला जोगाउन आजको खेल जित्नै पर्ने दबाब छ। आजको खेलमा पनि जित निकाल्न सके घरेलु टिमले एक खेल अगावै शृंखला हात पार्नेछ।"
पूर्वमन्त्री किसान श्रेष्ठसँग आयोगले फेरि माग्यो स्पष्टीकरण,सिमरा : बारा क्षेत्र नं ४ का प्रतिनिधिसभा सदस्य पदका उम्मेदवार एवम् पूर्व श्रममन्त्री किसान श्रेष्ठलाई निर्वाचन आयोगले स्पष्टीकरण सोधेको छ । मौन अवधीको समयमा कार्यकर्तासहित परवानीपुर गाँउपालिकामा घरदैलो गरेका श्रेष्ठलाई आयोगले २४ घण्टे स्पष्टीकरण सोधेको हो । नेकपा एकीकृत समाजवादीका नेता श्रेष्ठले निर्वाचन आचारसंहिता विपरित शुक्रबार प्रदेशसभाका उम्मेदवार जितेन्द्र सोनलसहित कार्यकर्ताको समूह लिएर घरदैलो गरेका थिए । मौन अवधीको समयमा निर्वाचन आयोग र प्रशासनलाई बेवास्था गर्दै श्रेष्ठले घरदैलो गरेपछि विरोध भएको थियो । निर्वाचन आचारसंहितालाई लत्याउँदै घरदैलो गरेको खबर सार्वजनिक भएपछि आयोगले श्रेष्ठ र सोनल दुवैलाई स्पष्टीकरण सोधेको हो । बारा क्षेत्र नं ४ का निर्वाचन अधिकृत कर्ण राईले मौन अवधीको समयमा घरदैलो गरेको विषयलाई लिएर आयोगले दुवै उम्मेदवारसँग स्पष्टीकरण माग गरेको बताए । श्रेष्ठलाई आयोगले स्पष्टीकरण सोधेको यो दोस्रो पटक हो । यसअघि श्रेष्ठले परवानीपुरमा फ्रि भिसा फ्रि टिकटमा युवालाई मलेसिया पठाईदिने भन्दै आफ्नो चुनावी ब्यानरमुनी अन्तर्वार्ता राखेका थिए । म्यानपावरको प्रयोग गरेर पूर्वमन्त्री श्रेष्ठले मतदातालाई प्रभावित पार्न खोजेपछि आयोगले २४ घण्टे स्पष्टीकरण सोधेको थियो । आयोगले स्पष्टीकरण सोधेपछि उम्मेदवार श्रेष्ठले जीतपुरस्थित निर्वाचन अधिकृतको कार्यालयबाट स्पष्टीकरण पत्र बुझाएका थिए । तर उम्मेदवारलाई श्रेष्ठलाई सोधेको पहिलो स्पष्टीकरणको विषयमा आयोगको कुनै निर्णय आएको छैन । पहिलो स्पष्टीकरणको निर्णय नआउँदै आयोगले श्रेष्ठलाई दोस्रोपटक स्पष्टीकरण सोधिएको हो ।
गरिबका छोराछोरी खाडी नगएर के गर्छन् त ? (भिडियोसहित),"काठमाडौं : देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। भिडियो हेर्नुस्: किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तो अत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।"
ढुवानी नहुँदा हुम्लाको चामल नेपालगञ्जमा थन्कियो,"खजुरा : नेपालगञ्जबाट कर्णालीको हिमाली जिल्ला हुम्ला पठाउने चामल नेपालगञ्जमै थन्किएको छ। हवाई मार्गबाट ढुवानीका लागि टेण्डर आह्वान गर्दा मापदण्डअनुसारको बोलपत्र नपरेको र स्थलमार्गबाट ढुवानी गर्न समस्या भएकाले हुम्ला जिल्लामा चामल ढुवानी हुन नसकेको हो। सरकारले यस वर्ष नेपालगञ्जबाट हुम्लामा तीन हजार पाँच सय क्विन्टल चामल पुर्याउने कोटा तोकेको छ। खाद्य व्यवस्था तथा व्यापार कम्पनी लिमिटेडबाट पुर्याउने भनिएको उक्त चामल भने ढुवानी हुन नसकी नेपालगञ्जमै थन्किएको खाद्य व्यवस्था तथा व्यापार कम्पनी लिमिटेड नेपालगञ्जका प्रमुख रामशरण लामिछानेले बताए। उनका अनुसार सम्झौता गरिएको फर्मले चामल ढुवानी गरेको छैन। तीन हजार पाँच सय क्विन्टलमध्ये दुई हजार क्विन्टल चामल हवाई मार्गबाट पुर्याउने लक्ष्य रहेको छ। त्यसका लागि भदौ १ गते खोलिएको टेण्डरमा कुनै पनि हवाई सेवा प्रदायकले मापदण्डअनुसार बोलपत्र नहालेको प्रमुख लामिछानेले जानकारी दिए। त्यसपछि पुनः टेण्डर आह्वान गर्दा प्रक्रियामै धेरै समय लागेको हो। दोस्रोपटक आह्वान गरिएको टेण्डरमा तारा एयरले ढुवानी गर्न पाउने ठेक्का परेको तर सम्झौता गर्न आएको छैन। सम्झौताका लागि यही मङ्सिर २० गतेसम्मको समय तोकिएको छ। 'हामीले उहाँहरूलाई चाँडोभन्दा चाँडो सम्झौताका लागि आउन भनिरहेका छौँ', लामिछानेले भने, 'हवाई कम्पनीहरूले पछिल्लो समय इन्धनको मूल्य बढेको तर सरकारले ढुवानीका लागि मूल्य नबढाएकोले बढी मूल्य कबोल गरेर बोलपत्र हालेका थिए।' सडकमार्गबाट एक हजार पाँच सय क्विन्टल चामल ढुवानी गर्ने जिम्मा भने एलबी सप्लायर्स हुम्लाले पाएको छ। तर, सडक मार्ग बिग्रेको भन्दै सप्लायर्सले अझै ढुवानी गरेको छैन। केही महिनाअघि भएको वर्षाले विभिन्न स्थानमा सडक बिग्रिएकाले ढुवानीमा समस्या भएको कम्पनीले जनाएको छ। कार्लयले निर्वाचनपछि ढुवानी हुने विश्वास लिएको छ। रासस"
मुस्ताङमा दुई विदेशी महिलाको मृत्यु,"जोमसोम: मुस्ताङको मेसोकोन्दोपास फेदीमा दुई विदेशी महिलाको मृत्यु भएको छ। शुक्रबार बिहान थाइल्याण्डकी ४९ वर्षीया राटाया फिलाइसेङगसुरी र ३७ वर्षीया पेनी अरनलुमको मृत्यु भएको आरसल्याण्ड ट्रेकिङ एजेन्सी कम्पनीले जनाएको छ। नोभेम्बर ११ मा लमजुङको बेसी सहरदेखि मनाङ हुँदै राउण्ड चक्रिय अन्नपूर्ण पदमार्ग यात्रामा निस्किएका १२ जना विदेशी, ८ जना भरिया र २ जना प्रथप्रर्दशक टोली गरी २२ जना समुह नोभेम्बर १७ मा तिलिचो ताल आइपुगेका थिए। विश्वकै अग्लो उचाइमा रहेको ताल तिलिचो समुन्द्री सतहदेखि ४९१९ मिटरको उचाइमा अवस्थित छ। पदमार्गमा निस्किएको सो टोली बेसी सहरबाट ६ दिनको पदयात्रापछि तिलिचो तालमा आइपुगेका थिए। मनाङबाट तिलिचो ताल हुँदै मेसोकोन्दो पासको अग्लो पहाड छिचोलेर मुस्ताङको ठिनी गाउँ झर्ने क्रममा समुन्द्री सतहदेखि ४२ सय मिटर अग्लो उचाइको मेसोकोन्दो पासको फेदीमा थाइल्याण्डका दुई पर्यटकको मृत्यु भएको आरसल्याण्ड ट्रेकिङ एजेन्सी कम्पनीका प्रतिनिधि कुङ्गा शेर्पाले जानकारी दिए। उनका अनुसार तिलिचो ताल हुँदै मुस्ताङ झर्ने क्रममा दुई विदेशी महिला पर्यटक बिरामी परेर घाइते भएका थिए। अत्यधिक चिसो र हाईअल्टिच्युडले बिरामी भएका ३७ वर्षीया फनिता नाकासिङ र ४२ वर्षीया महिला पर्यटक माथुरा टसाईकानानको शुक्रबार दिउँसो एअर डाइनोष्टिकको माउण्टेन हेलीले मुस्ताङबाट उद्दार गरेको थियो। अन्नपूर्ण पदमार्गमा हिंडेका २२ जनामध्ये एक विदेशी र एक नेपाली तिलिचो तालबाट पूनः मनाङ फर्किएका छन् भने सकुशल रहेका १४ जना विदेशी पर्यटक र भरियाहरु शुक्रबार साँझ जोमसोम आइपुगेका थिए। मेसोकोन्दोपासमा मृत्यु भएको दुई विदेशी महिलाको लाश कुर्न दुई भरिया मेसोकोन्दोपासको फेदीमै बसेका छन्। हिउँदयामसँगै अहिले तिलिचो ताल र मेसोकोन्दापास आसपास अत्यधिक चिसो बढेको छ। त्यहाँ हिमपातका कारण पुरै पदमार्ग सडक हिउँले सेताम्मे छ। मुस्ताङतर्फ पर्ने मेसोकोन्दोपास समुन्द्री सतहदेखि करिव ५ हजार मिटरको उचाइमा पर्छ। अन्नपूर्ण पदमार्गमा निस्किएका विदेशीसहित नेपाली टोली शुक्रबार दिउँसो मुस्ताङ प्रशासनको सम्पर्कमा आएका थिए। प्रतिकुल मौसमका कारण मेसोकोन्दोपासमा मृत्यु भएका दुई विदेशी महिला लाश लिन मुस्ताङ प्रशासनसँग समन्वय भएको आरसल्याण्ड ट्रेकिङ एजेन्सीका प्रतिनिधि शेर्पाले बताए। मेसोकोन्दो रहेको लाशको उद्दार गर्न एअरडोइनोष्टिकको हेली त्यसतर्फ लैजाने तयारी भइरहेको शेर्पाले जानकारी दिए। यता, जिल्ला प्रहरी कार्यालय मुस्ताङले तिलिचो पदमार्गको मेसोकोन्दोपासमा दुई विदेशी महिलाको मृत्यु भएको जानकारी आएको बताएको छ। जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले विदेशी शव व्यवस्थापन तथा उद्दार गर्न काठमाडौंबाट हेली आउने र प्रहरीले घटनाको विवरण संकलन गर्ने बताए।"
भोलि बिहान ७ बजेदेखि साँझ ५ बजेसम्म मतदान,"काठमाडौंः निर्वाचन आयोगले ढुक्कसंग मतदान गर्न मतदातालाई अपील गरेको छ । आयोगका प्रमुख आयुक्त दिनेशकुमार थपलियाले शनिबार पत्रकार सम्मेलन गर्दै ढुक्कसंग मतदाता गर्न मतदातालाई अपील गरेको हो । प्रमुख आयुक्त थपलियाले आइतबार (भोलि) हुने प्रतिनिधि सभा र प्रदेश सभा सदस्य निर्वाचन बिहान ७ बजेदेखि साझँसम्म ५ बजेसम्म मतदान गर्न सकिने बताए । निर्वाचनलाई स्वच्छ, निष्पक्ष, भयरहित ढंगले सम्पन्न गर्न कडा सुरक्षाको व्यवस्था गरेको बताए । आयोगले आइतबार हुने निर्वाचनपछि मतगणनाको अपडेट प्रत्येक घण्टामा दिन निर्देशन दिएको छ । मत परिणाम सार्वजनिक गर्न निर्वाचन अधिकृत कार्यालयका सहायक निर्वाचन अधिकृत वा अन्य कुनै कर्मचारीलाई सूचना अधिकारी तोकेर सूचना प्रवाहमा आवश्यक सहजीकरण गर्न आयोगले आग्रह गरेको छ । आयोगले मतगणना स्थलमा राजनीतिक दल र उम्मेदवारको सहमतिका आधारमा माइकङि वा डिस्प्ले वा अन्य माध्यमबाट मत परिणामको सूचना उपलब्ध गराउने व्यवस्था मिलाउन भनेको छ ।"
कुरीतिको जालो तोड्दै किशोरी,"सुर्खेत : दैलेखको गुराँस गाउँपालिकाका किशोरीमहिला महिनावारी हुँदा घरभित्र पस्न पाउँदैनथे। महिनावारीमा स्कुल छुट्थ्यो। छोराछोरीमाथि पनि विभेद भएको थियो। बालविवाहका कारण किशोरीहरू विद्यालय पढ्ने उमेरमै आमा बन्थे। बालिका आमामा शारीरिक तथा मानसिक समस्या हुन्थे। धार्मिक अन्धविश्वासले गाउँमा जरा गाडेको थियो। बालश्रमका कारण धेरै बालबालिका विद्यालय नियमित हुन सकेका छैनन्। गुराँस गाउँपालिका५ की किशोरी मञ्जु विकले गाउँमा आएको सकारात्मक परिवर्तनबारे भनिन्, हिजोआज भने परिवर्तनका संकेतहरू देखिन थालेका छन्। स्थानीय किशोरीहरू नै गाउँमा रहेको सामाजिक कुरीति र अन्धविश्वासको जालो तोड्न सक्रिय बनेका छन्। कुसंस्कारविरुद्ध किशोरीहरू नै जुटेपछि अहिले अभिभावकहरू पनि सचेत बनेका छन्। गाउँमा सामाजिक कुरीतिका रूपमा रहेका बालविवाह, छाउपडी कुप्रथा, अन्धविश्वास र बालश्रम अन्त्यका लागि किशोरीहरूले आफ्ना अभिभावकलाई नै जम्मा गरेर पढाउन थालेका छन्। किशोरीहरूले सचेतना कक्षा सञ्चालन गरेपछि स्थानीय अभिभावक र बालबालिकासँगै बसेर छलफल गर्न थालेका छुन्। बिदाको दिनमा किशोरीहरूले बालबालिका र अभिभावकलाई विद्यालयमा जम्मा गरेर पढाउँछन्। किशोरीहरूले सञ्चालन गर्ने कक्षा र टोलमै पुगेर दिने सचेतनाका कारण गाउँमा सामाजिक विकृति र कुरीतिविरुद्धको अभियान सफल बन्न थालेको हो। किशोरीले बारम्बार कक्षा दिने र अभियान चलाएपछि अहिले स्थानीय अभिभावकले उमेर नपुग्दै आफ्ना सन्तानको विवाह नगर्ने, छाउ नबार्ने, महिनावारीको समयमा महिला र किशोरीको स्वास्थ्यमा चासो दिने, छोरा र छोरीबीच विभेद नगर्ने र कुनै पनि बालबालिकालाई बालश्रममा नलगाउने कसम नै खाएका छन्। विकका अनुसार किशोरीले सञ्चालन गर्ने सबै टोलका बैठकमा अभिभावक र बालबालिका सहभागी हुने गरेका छन्। उनले भनिन्, गाउँमा छाउ बार्ने चलन थियो। बालविवाह गर्ने लहर नै चलेको थियो तर हाम्रो अभियानले अभिभावकहरू सचेत हुनुभएको छ। अचेल गाउँमा छाउ बार्ने र बालविवाह गर्ने क्रम कम भएको छ। अर्की किशोरी भावना भण्डारी महिनावारी बार्ने र गोठमै सुताउने चलनविरुद्ध आफूहरूले अभिभावकलाई सचेत गराएको जिकिर गरिन्। गाउँमा महिनावारी हुँदा बार्ने चलन थियो उनले भनिन्, महिला र किशोरीले महिनावारी हुँदा घरभित्र पस्नै पाउँदैनथे तर हामीले सबै अभिभावकलाई यसबारे कक्षामार्फत सचेत गरायौं। अहिले महिनावारी बार्ने क्रम घटेको छ, यो कक्षाले समाजमा सकारात्मक परिवर्तन देखापयो। शनिबार र बिदाको दिनमा किशोरीहरूले गाउँका अभिभावक र बालबालिकालाई सँगै राखेर सचेत गराउँदै आएका छन्। स्थानीय किशोरी कमला भण्डारीले यस्ता अभियानलाई निरन्तरता दिइनुपर्ने बताइन्।"
मुस्ताङमा यस्तो बन्यो मतगणना स्थल,"मुस्ताङ: प्रतिनिधि र प्रदेशसभा निर्वाचनको मतपरिणाम गणनाका लागि मुस्ताङमा मतगणना स्थलको तयारी पूरा भएको छ । जिल्ला समन्वय समिति मुस्ताङको माथिल्लो हटरुम कक्षमा मतगणना स्थलको पूर्वाधार निर्माण गरिएको मुख्य निर्वाचन अधिकृतको कार्यालय जनाएको छ । मुख्य निर्वाचन अधिकृत ईश्वर पराजुलीले जिससको हटरुम कोठामा मतगणना स्थल निर्माण गरिएको जानकारी दिए । मतगणना स्थलमा राजनीतिक दलका उम्मेदर, दलका प्रतिनिधि र पत्रकारहरुले सहजै देख्न फोटो खिच्न मिल्ने गरी तारजाली लगाएर मतगणना स्थल बनाईएको मुख्य निर्वाचन अधिकृत पराजुलीले बताए । उनले मतगणना गर्दा जेनेटरको व्यवस्था मिलाईएको र पूर्व निर्धारण गरी मतपेटिका बाँकसमा भएको मतपत्र गणना गरेपछि सबै पक्षलाई जानकारी गराउन माईकिङको व्यवस्था मिलाईएको उल्लेख गरे । निर्वाचन आयोगले मतगणना स्थलमा सीसी क्यामेरा जडान गर्ने बिषयमा कुनै जानकारी नगराएकाले सीसी क्यामेरा राख्ने वा नराख्ने भन्ने बिषयमा अहिले कुनै निर्णय नभएको मुख्य निर्वाचन अधिकृत पराजुलीको भनाइ छ । आयोगले सीसी क्यामेराको बिषयमा केही नभनेको मुख्य निर्वाचन अधिकृत पराजुलीले बताए । यता, सीसी क्यामेरा व्यवस्थापन गर्न आयोगले यसअघिनै जानकारी गराईएको आयोगका सहायक प्रवत्ता सुर्यप्रसाद अर्यालले जानकारी दिए । यस्तै, मंसिर ४ गते हुने प्रतिनिधि र प्रदेशसभाको प्रत्यक्ष र समानुपातिक मतपेटिका बाकस व्यवस्थापन गर्ने ठाउँको व्यवस्थापन भईसकेको छ । यसका लागि जिससको ५ वटा कोठालाई मतपेटिका राख्ने ठाउँ बनाईएको मुख्य निर्वाचन अधिकृतको कार्यालले जनाएको छ ।"
उदयपुरका दुई ठाउँमा बम विस्फोट,"उदयपुर : निर्वाचनलाई बिथोल्ने गरी शुक्रबार राती उदयपुरको दुई ठाउँमा अज्ञात समुहले बम विस्फोट गराएको छ। निर्वाचनको समय दुई दिन बाँकी छँदा उदयपुरगढी गाउँपालिकाको वडा नं ७ र ८ को मध्यभागको जंगल र त्रियुगा नगरपालिका १६ को जंगलमा बम विस्फोट भएको हो। दुई ठाउँमा बम विस्फोट भए पनि सुरक्षा निकायले भने उदयपुरगढीमा भएको विस्फोटको मात्र पुष्टि गरेको छ। प्रमुख जिल्ला अधिकारी जनार्दन गौतमका अनुसार शुक्रबार राती करिव ११:४५ को समयमा जंगलमा बमको जस्तो आवाज आएको हो। उनले भने, बमको जस्तो आवाज आएपछि सडक, बस्ती र मतदान स्थलमा सुरक्षा सतर्कता बढाउँदै खोज्यौ तर कहीँ भेटिएन, हाम्रो अनुमान जंगलमै पडकिएको हुनु पर्दछ। ' त्रियुगा नपा १६ मा भने स्थानीयले ठूलो आवाजले पडकिएको बताए पनि कहीँ कतै फेला नपरेको उनले बताए। बम विस्फोटसँगै प्रहरीले निगरानी बढाएको छ। उक्त समुहको खोजी भइइरहेको प्रजिअ गौतमले बताए। घटनाको हालसम्म कुनै पंक्षले जिम्मा लिएको छैन। सुरक्षा स्रोतले भने नेकपा माओबादी विप्लव समुहले निर्वाचन वहिस्कार गरेकाले उक्त समुहले नै विस्फोट गराएको हुन सक्ने अनुमान गरेको छ। रातको समयमा बम विस्फोट भएसँगै सुरक्षा सतर्कता बढाइएको प्रजिअ गौतमले बताए। उनले भने, हामीले सुरक्षा सतर्कता बढाइसकेका छौ, कहीँ कतै विस्फोट, आतंक फैलन सक्ने अवश्था छैन, निर्धक्क भएर मतदान गर्नुस्।' उनले भने, मतदान स्थल, गाउँबस्ती, सडक सबै सुरक्षित छन्, हामीले पर्याप्त मात्रमा सुरक्षाको प्रवन्ध मिलाएका छौं, शान्तिपूर्ण वातावरणबाट निर्वाचन हुन्छ, ढुक्क भएर मत लगाउनुस्।'"
पश्चिमका २८ प्रतिशत मतदान केन्द्र अति संवेदनशील,"पश्चिम नेपालमा एक तिहाइ मतदान केन्द्र सुरक्षाको दृष्टिले अति संवेदनशील मानिएका छन्। प्रहरी प्रधान कार्यालयका प्रवक्ता डीआईजी टेकप्रसाद राईका अनुसार लुम्बिनी, कर्णाली र सुदूरपश्चिम प्रदेशका ३१ जिल्लाका कुल ३ हजार ६ सय ४४ मतदान केन्द्रमध्ये १५ सय मतदान केन्द्र अति संवेदनशील छन्। जुन यी प्रदेशका कुल मतदान केन्द्रको २७५७ प्रतिशत अति संवेदनशील हुन आउँछ। १ हजार ५ सय ३१ संवेदनशील र १ हजार १ सय ८ मतदान केन्द्रमात्र सामान्य छन्। यी तीन प्रदेशमा बाँकेमा सबैभन्दा धेरै ८३ प्रतिशत मतदान केन्द्र अति संवेदनशील रहेका छन्। जिल्लाका कुल १ सय ३८ मतदान केन्द्रमध्ये ११४ वटा अति संवेदनशील रहेका छन्। २४ वटा मात्र संवेदनशील छन्। जिल्ला निर्वाचन कार्यालय बाँकेका प्रमुख रमा पन्तले जिल्लाका सबै मतदान केन्द्रमा सुरक्षालगायतका सबै कर्मचारी खटिसकेका बताइन्। उनले भनिन्, शुक्रबारसम्म सबै केन्द्रमा सर्वदलीय बैठक बसेर केही मतदान केन्द्रभित्र पूर्वाधार निर्माणको काम पनि सुरु भइसकेको छ। त्यस्तै कर्णाली प्रदेशको कालीकोटका ७२ प्रतिशत मतदान केन्द्र पनि अति संवेदनशील रहेको प्रहरी प्रधान कार्यालयले जनाएको छ। जिल्लाका १ सय ३ मतदान केन्द्रमध्ये ७४ वटा अति संवेदनशील छन्। त्यस्तै २८ संवेदनशील र एउटा मात्र सामान्य छ। जुम्लामा पनि ६४ प्रतिशत मतदान केन्द्र अति संवेदनशील पाइएको छ। जहाँका ५३ मतदान केन्द्र अति संवेदनशील, १७ संवेदनशील र १३ सामान्य छन्। सुदूरपश्चिम प्रदेशको कञ्चनपुरका ५० प्रतिशत अर्थात् ६६ वटा मतदान केन्द्र अति संवेदनशील छन्। त्यहाँ २६ वटा संवेदनशील र ४० वटा सामान्य छन्। प्रवक्ता राईले निर्वाचन बिथोल्ने समूहलाई एकीकृत सुरक्षा फोर्सले निगरानीमा राखेको र बिथोल्न खोजेमा आवश्यक बल प्रयोग गर्ने अधिकार दिएको बताए। उनले भने, गोली हान्ने आदेश पनि दिइएको छ। धनगढी : नेपाली सेनाले सुदूरपश्चिमका मतदातालाई निर्धक्क भएर मतदानमा सहभागी हुन आह्वान गरेको छ। नेपाली सेनाको सुदूरपश्चिम पृतना हेडक्वार्टरका पृतनापति उपरथी विजय थापाले शुक्रबार पत्रकार भेटघाटमा मतदातालाई यस्तो आह्वान गरेका हुन्। उनले भने, यस पटकको चुनावमा नेपाली सेना, सशस्त्र प्रहरी, नेपाल प्रहरी र अनुसन्धान विभाग गरी चार वटै सुरक्षा निकायहरू परिचालन भएका छन्। नेपाली सेना हरेक नेपालीको सुरक्षाको जिम्मा लिने प्रमुख सुरक्षा निकाय भएकाले, चुनावमा निर्धक्क भएर मतदान गर्न आग्रह गर्दछु। उनले सुदूरपश्चिमका ९ वटै जिल्लाका सुरक्षा समितिको निर्णयअनुसार नेपाली सेना परिचालन भइसकेको बताए। सुदूरपश्चिमका ९ वटै जिल्लामा ३० वटा कम्पनी अपरेडिङ बेस, प्लाटुन अपरेटिङ बेस र सेक्सन अपरेटिङ बेसहरू खडा गरी परिचालन गरिएका छन्। जिल्ला सुरक्षा समितिसँग समन्वय भएर सुरक्षा योजना बनाइएको छ, उनले प्रष्ट पारे, २ सय ५० भन्दा बढी स्थानहरूमा ससाना टुकडीहरू खटिएर जनतालाई भयरहित रूपमा मताधिकार प्रयोग गर्नका लागि नेपाली सेना तयारी अवस्थामा छ। सुरक्षाका हिसाबले सबै मतदाताहरूलाई भयरहित रूपमा मतदानका लागि आग्रह गर्दछु। पृतनापति थापाले, सुदूरपश्चिम प्रदेशका संवेदनशील भनी जिल्ला सुरक्षा समितिले तोकेका स्थानमा हवाई गस्तीको पनि व्यवस्था गरिएको बताए। संवेदनशील स्थानहरू, मतदान केन्द्रहरूलाई कभर गर्ने गरी हवाई गस्ती पनि गर्ने योजना बनाएका छौं पृतनापति थापाले भने। पत्रकार भेटघाटका क्रममा सहायक रथी टंकप्रसाद भट्ट, प्रमुख सेनानी रवि केसीसहितका सेनाका अधिकारीको सहभागिता रहेको थियो। केही महिना चार वटा कमान्ड प्रणालीमा गएको सेनाको संरचना गएको असोजदेखि फेरि पृतना प्रणालीमा आएको छ। जाजरकोट : जाजरकोटका १८ वटा मतदानस्थललाई अति संवेदनशील मतदान केन्द्रको रूपमा राखिएको छ। ८९ मतदानस्थलमध्ये ४३ मतदानस्थल संवेदनशील र २८ मतदानस्थल सामान्य रूपमा वर्गीकरण गरिएको छ। सुरक्षा संवेदनशीलताका आधारमा मतदानस्थलको सुरक्षाका लागि सुरक्षाकर्मी खटाइएको प्रमुख जिल्ला अधिकारी अञ्जन न्यौपानेले बताए। जिल्लाका ८९ मतदानस्थलमा रहेका १ सय ४३ मतदान केन्द्र सबैमा निर्वाचन सामग्रीसहित सुरक्षाकर्मी र कर्मचारी पुगेर आवश्यक कार्य थालनी गरेका छन्। मतदान अधिकृतले सर्वदलीय बैठकबाट विभिन्न किसिमका निर्वाचनसम्बन्धी प्रक्रियाबारे सहमति जुटाउने, मतदानस्थलमा मदिरा निषेधित क्षेत्र तोक्नेलगायतका कार्यका साथै मतदानस्थल निर्माण गर्न थालेको मुख्य निर्वाचन अधिकृत केशव चपाईंले बताए। उनले जिल्लाका केही मतदान केन्द्रमा सञ्चारको पहुँच नभएकाले प्रहरी सेटबाटसमेत सूचना आदानप्रदान गर्ने व्यवस्था मिलाइएको बताए। जिल्लाका आठ वटा मतदान केन्द्रमा महिला मतदान अधिकृतको नेतृत्वमा कर्मचारी खटाइएको छ। १ सय ४३ मतदान अधिकृतमध्ये १ सय ३५ मतदान अधिकृत पुरुष र ८ जना महिला रहेको मुख्य निर्वाचन अधिकृतको कार्यालयले जनाएको छ। डोटी : सुरक्षा व्यवस्थासहित डोटीमा निर्वाचनको तयारी पूरा भइसकेको छ। मुख्य निर्वाचन अधिकृत शिवलाल पाण्डेयले मतदान केन्द्रहरूको तयारी पूरा भइसकेको जानकारी दिए। सबै मतदान केन्द्रहरूमा मतदान अधिकृतसहितका कर्मचारीहरू पुगिसकेका छन्, पाण्डेयले भने, सर्वदलीय बैठक बसेर सबै केन्द्रमा विभिन्न विषयमा सूचनासमेत टाँस गरिसकिएको छ। डोटीमा १ सय ७७ वटा स्थायी मतदान केन्द्रहरू रहेका छन् भने जिल्ला कारागारमा एउटा अस्थायी मतदान केन्द्र रहेको छ। निर्वाचनका लागि जिल्लाभरि १ हजार ४ सय १४ जना कर्मचारी परिचालित भएका छन्। २ हजार १ सय ७३ जना सुरक्षाकर्मी निर्वाचनको लागि डोटीमा २ हजार १ सय ७३ जना सुरक्षाकर्मी खटाइएको प्रमुख जिल्ला अधिकारी कल्पना श्रेष्ठले जानकारी दिइन्। मतदान केन्द्र तीनवटा सुरक्षा घेरामा रहने बताइएको छ। जिल्लाभरि नेपाल प्रहरी र म्यादी प्रहरी १ हजार ५ सय १८ जना खटाइएको जिल्ला प्रहरी कार्यालयका प्रमुख प्रहरी उपरीक्षक राजेन्द्रप्रसाद धमलाले जानकारी दिए। जिल्लाभरिका मतदान केन्द्रहरूमा नेपाली सेना ४ सय ४० र सशस्त्र प्रहरी २ सय १५ जना खटाइएको छ। बर्दिया : जिल्लाको भारतीय सीमा क्षेत्रसँग जोडिएका मतदानस्थलहरूलाई संवेदनशील वर्गीकरण गरिएको छ। जिल्लाको ८२ किलोमिटर खुला सीमा क्षेत्रमा रहेका मतदानस्थलहरूलाई संवेदनशील वर्गीकरण गर्दै सुरक्षा व्यवस्था कडा पारिएको छ। प्रमुख जिल्ला अधिकारी बन्धुप्रसाद बाँस्तोलाका अनुसार जिल्लाका १ सय ५४ मतदानस्थलमध्ये २९ वटा संवेदनशील र १ सय २५ वटालाई सामान्य वर्गीकरण गरिएको छ। सबै मतदान केन्द्रलाई अति संवेदनशीलको दृष्टिले सुरक्षा व्यवस्था कडा पारेका छौं। सीमा सिल गरिएकोले थप चुनौतीको अनुमान गरिएको छैन, प्रजिअ बाँस्तोलाले प्रष्ट पारे। निर्वाचनका लागि बर्दियामा ३ हजार २४ जना कर्मचारी, २ हजार ५ सय प्रहरी, म्यादी प्रहरी परिचालन भएको जिल्ला निर्वाचन कार्यालय बर्दियाका प्रमुख कृष्ण कुँवरले बताए। जिल्लामा सबै मतदानस्थलमा निर्वाचन सामग्री, पुर्याइएको छ। जिल्लामा १५४ मतदानस्थल, ३ सय ७८ मतदान केन्द्र छन्। सरकारी कर्मचारी, कैदीबन्दी र वृद्धाश्रमका वृद्धवृद्धाहरूको लागि दुई वटा अस्थायी मतदान केन्द्र थप गरिएको छ। खुला सिमानाका कारण बर्दिया संवेदनशील मानिन्छ। शंकरप्रसाद खनालनेपालगन्ज, शिवराज भट्ट धनगढी, राजेन्द्र कार्की जाजरकोट, यादव आचार्यगुलरिया, खगेन्द्रबहादुर सिंह डोटी :"
बागलुङमा मतदान केन्द्र निर्माणलाई तीब्रता,"बागलुङ: बागलुङमा मतदान केन्द्र निर्माणको कार्यलाई तीव्रता दिइएको छ । आईतबार हुने प्रतिनिधिसभा तथा प्रदेशसभा निर्वाचनका लागि जिल्लामा तोकिएका मतदान स्थल र मतदान केन्द्रहरू निर्माणको कार्यलाई तीव्रता दिइएको हो । बागलुङमा निर्वाचनका लागि १ सय ६ मतदानस्थल र २ सय ३१ केन्द्र तोकिएको छ । केही मतदान स्थल र मतदान केन्द्र निर्माण कार्य सक्किएको र केही निर्माणको चरणमा रहेको जिल्ला निर्वाचन कार्यालय बागलुङका सूचना अधिकारी गोकुल शर्माले बताए । उनले मतदानस्थल र मतदान केन्द्रहरूमा मतदाताको लाइन निर्माण, मतदान गराउने कर्मचारी बस्ने स्थान, मतपेटिका राख्ने स्थान लगायतको व्यवस्थापनको कार्य भइरहेको बताए । उनले आज (शनिबार) बेलुकासम्म सम्पूर्ण निर्माण कार्य सम्पन्न हुने बताए । बागलुङमा दुई प्रतिनिधिसभा निर्वाचन क्षेत्र र चार प्रदेशसभा निर्वाचन क्षेत्र छन् । दुई प्रतिनिधिसभा सदस्य र चार प्रदेशसभा सदस्य पदको लागि ३१ जना उम्मेदवारहरू चुनावी मैदानमा रहेका छन् । निर्वाचनमा मतदान गराउनका लागि बागलुङमा २ हजार ७ सय ९० जना कर्मचारी खटाइएको मुख्य निर्वाचन अधिकृत डा दिवाकर भट्टले जानकारी दिए । उनले २ सय ३१ मतदान अधिकृत, २ सय ३५ सहायक मतदान अधिकृत, १ हजार १ सय ५५ सहायकस्तरका कर्मचारी, २ सय ३३ जना सहयोगी कर्मचारी र ९ सय २६ जना स्वयंसेवक मतदान केन्द्रमा खटाइएको बताए । यस्तै मतदानस्थलको सुरक्षा व्यवस्था समेत कडा पारिएको प्रमुख जिल्ला अधिकारी रमेश ढकालले बताए । बागलुङमा निर्वाचन बहिस्कार गर्ने दुई समूह सक्रिय छन् । नेकपा मसालबाट फुटेको नेकपा (मशाल) र धर्मेन्द्र बास्तोलाको नेकपा बहुमत समूहले बहिस्कारको नारासहित प्रचार गरिरहेका छन् । केही दिन पहिले दुवै समूहका नेता कार्यकर्ता बहिस्कारको कार्यक्रम गर्दैगर्दा पक्राउ परेर तारेखमा छुटेका थिए । निर्वाचन बहिस्कारको घोषणा गरेका समूहहरू सुरक्षाकर्मीको निगरानीमा रहको प्रमुख जिल्ला अिधकारी ढकालले बताए । बागलुङा सुरक्षा संवेदनशीलता रहेको स्थानमा नेपाल प्रहरी, सशस्त्र प्रहरी र नेपाली सेनाको सुरक्षा घेरा दिने गरी व्यवस्था मिलाइएको प्रजिअ ढकालले बताए । बागलुङमा सुरक्षाका लागि मतदानस्थलमा एक हजार एक सय ३६ जना म्यादी प्रहरी र ६५९ जना नेपाल प्रहरी खटाइएको जिल्ला प्रहरी कार्यालय बागलुङका प्रहरी नायव उपरीक्षक गंगा बहादुर थापाले बताए । आवश्यकताको आधारमा सशस्त्र प्रहरी र नेपाली सेनालाई परिचालन गरिएको प्रजिअ ढकालले बताए । जिल्लामा दुई निर्वाचन क्षेत्रमा १ लाख ९२ हजार २२७ मतदाता रहेका छन् । यो २०७४ को चुनावमा भन्दा २४ हजार ९४५ ले बढी हो । २०७४ मा भएको प्रतिनिधिसभा तथा प्रदेशसभा निर्वाचनमा १ लाख ६७ हजार २८२ मतदाता थिए । यस पटक महिला ९८ हजार ६४३ र पुरुष ९३ हजार ५८४ जना रहेका छन् । सबैभन्दा धेरै मतदाता निर्वाचन क्षेत्र नम्बर १ मा रहेका छन् । जिल्ला निर्वाचन कार्यालय बागलुङका सूचना अधिकारी गोकुल शर्माका अनुसार क्षेत्र नम्बर १ मा ९६ हजार ६ सय ६६ र क्षेत्र नम्बर २ मा ९५ हजार ५ सय ६१ जना मतदाता रहेको छन् । प्रदेश तर्फ बागलुङ क्षेत्र नम्बर १ को (क)मा ५० हजार ५ सय ८० जना र (ख) मा ४६ हजार ८६ जना मतदाता रहेका छन्भने क्षेत्र नम्बर २ को (क)मा ५४ हजार ३ सय ३४ र (ख)मा ४१ हजार २ सय २७ जना मतदाता रहेको सूचना अधिकारी शर्माले बताए ।"
यो मेरो अन्तिम विश्वकप पनि हुन सक्छ : लेवान्डोस्की,"दोहा : पोलिस फरवार्ड रोबर्ट लेवान्डोस्कीले कतार विश्वकप नै आफू समावेश हुने अन्तिम विश्वकप पनि हुन सक्ने बताएका छन्। बार्सिलोनामा उत्कृष्ट लयमा रहेका ३४ वर्षीय फरवार्ड लेवान्डोस्कीले शारीरिकरुपमा ठिक भए सन् २०२६ को विश्वकप पनि खेल्न सक्ने संकेत दिए। पोल्यान्डका कीर्तिमानी गोलकर्ता लेवान्डोस्कीले जारी सिजन बार्सिलोनाबाट खेलेका १९ खेलमा १८ गोल गरेका छन्। आइतबारदेखि सुरु हुने विश्वकपको समूह सीमा परेको पोल्यान्डले मंगलबार मेक्सिकोसँग पहिलो खेल खेल्ने छ। समूह सीमा पोल्यान्ड, मेक्सिको, अर्जेन्टिना र साउदी अरब छन्। यो मेरो अन्तिम विश्वकप हो?, मलाई थाहा छैन, लेवान्डोस्कीले भने, म यो नै अन्तिम विश्वकप हुनेमा तयार छु। तर, मैले हो वा होइन पनि भनेको छैन। म चार वर्षपछि पनि खेल्न सक्छु जस्तो भान हुन्छ।"
"सुरक्षाको दृष्टिकोणले झापा १ र ३ रेडजोन मा, करिब ७ हजार सुरक्षाकर्मी परिचालन","झापा : शीर्ष नेताहरु चुनावी प्रतिस्पर्धामा रहेको झापा क्षेत्र नम्बर १ र ३ सुरक्षाको दृष्टिकोणले रेड जोनमा रहेको छ। शीर्ष नेताहरूको निर्वाचन क्षेत्र, त्यसमाथि खुला सीमा नाका र चुनाव बहिष्कार गर्ने दलहरूको अराजक गतिविधिलाई मध्यनजर गरी जिल्लाका दुई निर्वाचन क्षेत्र रेड जोनमा परेका हुन्। प्रहरी उच्च स्रोतका अनुसार सुरक्षा थ्रेटका कारण झापाका पाँच निर्वाचन क्षेत्रमध्ये झापा ३ अति संवेदनशील क्षेत्रमा मानिएको छ। त्यसपछि झापा १ पर्छ। सुरक्षाको दृष्टिकोणले झापा २, ३ र ४ सामान्यमा पर्छ। झापा ३ मा राप्रपा अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला चुनावी प्रतिस्पर्धामा छन। झापा १ मा कांग्रेसका महामन्त्री विश्वप्रकाश शर्मा र नेकपा (एमाले) स्थायी कमिटी सदस्य अग्निप्रसाद खरेल चुनावी प्रतिस्पर्धामा रहेका छन्। शुक्रबार मात्रै अज्ञात समूहले झापा ३ अन्तरगत भद्रपुरस्थित वीरेन्द्र मावि मतदान स्थलको गेट बाहिर दुई वटा शङ्कास्पद वस्तु राखेर आतङ्क सृजना गरेको छ। सो वस्तुलाई शनिबार बिहान नेपाली सेनाको बम डिस्फोजल टोलीले निष्क्रिय पारेको थियो। बम नभएर त्यस वस्तुभित्र रेडबुल, रक्सीको बोतलमा बालुवा र बिजुलीको तार हालेर राखेका थिए। यता गृह मन्त्रालयको निर्देशन बमोजिम प्रमुख जिल्ला अधिकारी छविलाल रिजालको नेतृत्वमा रहेको जिल्ला सुरक्षा समन्वय समितिले जिल्लाको मतदानलाई स्वच्छ, निष्पक्ष, भयरहित र शान्तिपूर्ण रुपमा सफल बनाउने सोही अनुसारको चारै तहको सुरक्षाकर्मी परिचालन गरेको जनाइएको छ। नेपाली सेना, सशस्त्र, अनुसन्धान र नेपाल प्रहरी गरी करिब ७ हजार बढी सुरक्षाकर्मी परिचालन गरिएको जनाइएको छ। जिल्लाको २८५ मतदान स्थलमा ७६६ मतदान केन्द्र रहेको छ। मेची रङ्गशाला भद्रपुर र झापा कारागारलाई अस्थायी मतदान केन्द्र तोकिएको छ। त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य रहेको प्रशासन कार्यालय झापाले जनाएको छ। प्रदेश नम्बर १ का निमित्त प्रमुख सचिव किशोरकुमार चौधरी, आन्तरिक मामिला तथा कानुन मन्त्रालयका सचिव उमेश बस्नेत, नेपाली सेनाका सहायक रथी रञ्जित थापा, प्रदेश प्रहरी कार्यालय विराटनगरका डिआइजी सुदिप गिरी, सशस्त्रका डिआइजी कमल गिरी, अनुसन्धान निर्देशक कृष्णप्रसाद खनाल लगायतको टोलीले बिहीबार मात्रै जिल्लाका मतदान स्थलहरूको निरीक्षण तथा अनुगमन गरिसकेको छ। निर्वाचन अधिकृतको कार्यालय र मतदान स्थलको सुरक्षासहित जिल्लाभरि ३४ सय म्यादी प्रहरी र २१ सय नेपाल प्रहरी गरी ५५ सय प्रहरी कर्मचारी खटाइसकेको प्रहरी कार्यालय झापाका नायव प्रहरी उपरीक्षक (डीएसपी) वसन्त पाठकले जानकारी दिए। गृहले थप ८ डीएसपी र थप ६ इन्स्पेक्टर गरी करिब एक हजार बढी सुरक्षाकर्मी पठाएको छ। जिल्लामा १२ डीएसपी र १४ इन्स्पेक्टरलाई निर्वाचन अधिकृतको कार्यालय र मतदान स्थलको सुरक्षा चुनौती बमोजिम खटाइएको छ, डीएसपी पाठकले भने, २८५ मतदान स्थलमा बुथको सुरक्षाको लागि कम्तीमा ५ देखि बढीमा २० जनासम्म म्यादीसहितको प्रहरी कर्मचारी परिचालन गरिसकेका छौं। सशस्त्र प्रहरी बल नेपाल नम्बर २ गण झापाले निर्वाचन सुरक्षाका लागि ५ जना डीएसपीको नेतृत्वमा १ हजार ७२ जना खटाएको छ। सशस्त्रले पाँचै निर्वाचन क्षेत्रमा डीएसपीको नेतृत्वमा निर्वाचन सुरक्षा बेस, इन्स्पेक्टरको नेतृत्वमा स्टाइकिङ, सई र असईको नेतृत्वमा मोबाइल गस्ती, निर्वाचन अधिकृतको सुरक्षा, मुख्य निर्वाचन अधिकृतको सुरक्षा, रिजव टोली र कार्यालय सुरक्षामा ती जनशक्ति परिचालन गरिएको छ। मतदानका दिन नेपाली सेनाले पनि मोबाइल र पैदल गस्ती गर्ने जनाइएको छ। राष्ट्रिय अनुसन्धानले पनि पाँचै निर्वाचन क्षेत्रमा सादा पोसाकमा प्रहरी कर्मचारी परिचालन गरिसकेको छ। यता जिल्ला निर्वाचन कार्यालय झापाका अनुसार जिल्लामा निर्वाचनको तयारी पुरा भइसकेको जनाएको छ। मतदान केन्द्रहरूमा खटाइएका कर्मचारीहरू सम्बन्धित निर्वाचन अधिकृतको कार्यालयबाट अनुसूची फारम, मतपत्र, मतपेटिका लगायत निर्वाचनसम्बन्धी सबै सामग्रीहरू प्याकिङ गरी लगिसकेको निर्वाचन अधिकारी तुलसी नेपालले जानकारी दिए। त्यसपछि मतदान अधिकृतहरूले मतदान स्थलमा पुगेर बुथ निर्माणको कार्यलाई तीव्रता दिएको छ, उनले भने। जिल्लामा अस्थायीसहित ७६८ मतदान अधिकृत, ७६८ सहायक मतदान अधिकृत, सहायक र सहयोगी गरी ४ हजार ६०८ कर्मचारी र ३ हजार ६८ स्वयंसेवक खटाइने निर्वाचन कार्यालयका सूचना अधिकारी प्रेम न्यौपाने जानकारी दिए। स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएको र हाल जिल्लामा ६ लाख ६३ हजार ३ सय ११ जना रहेको उनले बताए। जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ।"
"आमनिर्वाचन : प्रदेश १ मा तयारी पूरा, सीमामा सतर्कता","विराटनगर : प्रतिनिधि तथा प्रदेशसभा निर्वाचनलाई लक्षित गरेर उच्च सतर्कता अपनाउँदै प्रदेश १ मा नेपालभारत सीमा क्षेत्रको सुरक्षा व्यवस्था कडा पारिएको छ। दुई देशीय नाका शील गर्दै सीमा क्षेत्रमा उच्च सतर्कता अपनाइएको हो। चुनावी सुरक्षालाई ध्यानमा राख्दै बिहीबार राति १२ बजेदेखि आगामी मंसिर ४ गते मध्यराति सम्मलाई ७२ घण्टासम्मका लागि नाका बन्द गरिएको हो। नाका शील गरिएको समयमा मानिस तथा सवारीसाधन आवतजावतमा रोक लगाइएको छ। एम्बुलेन्स, वारुणयन्त्र लगायतका अतिआवश्यकीय सवारीसाधन आवतजावतलाई भने दुई देशका अधिकारीबीचको सहमतिमा सहज गरिने भएको छ। भारतसँगको खुला सीमा निर्वाचन सुरक्षाको चुनौती मानिँदै आएको छ। निर्वाचनका बेला कुनै पनि घुसपैठ, अवाञ्छित गतिविधि र अपराधिक घटना हुन नदिन नाकामा उच्च सतर्कता अपनाइएको छ। निर्वाचनलाई भयरहित, स्वतन्त्र, निष्पक्ष, मर्यादित र धाँधलीरहित बनाउन भारतसँग खुला आवतजावत हुने प्रदेश १ का झापा, मोरङ, सुनसरीसमेतका जिल्लाका नाका बन्द गरिएको हो। दुई देशबीचको सुरक्षा बैठकमा निर्वाचनका बेला सीमा क्षेत्रमा निगरानी बढाएर कडाई गर्दै सहयोग पुयाउन नेपालका सुरक्षा अधिकारीले भारतीय पक्षलाई आग्रह गरेका थिए। निर्वाचनमा कुनै पनि अपराधिक घटना गरेर भारततर्फ अपराधी भाग्नसक्ने सम्भावनालाई मध्यनजर गर्दै नेपाली अधिकारीले उक्त आग्रह गरेका हुन्। सीमा क्षेत्रमा ठूलो संख्यामा सुरक्षाकर्मी परिचालन गरिएको छ। सबै ठाउँमा रेकी गर्दै नेपाल र सशस्त्र प्रहरीले सीमामा उपस्थिति बढाएका छन्। सीमामा दुई देशका सुरक्षाकर्मीको गस्ती बढाइएको छ। निर्वाचन नसकिएसम्म भारतसँग सीमा जोडिएको मोरङको ६३ किलोमिटर क्षेत्रलाई नेपाली सुरक्षाकर्मीले उच्च निगरानीमा राख्ने र आवश्यक सुरक्षाको प्रबन्ध मिलाइएको मोरङ प्रहरी प्रमुख एसपी शान्तिराज कोइरालाले जानकारी दिए। सीमा क्षेत्रमा शंकास्पद गतिविधी गर्नेलाई तत्काल नियन्त्रणमा लिएर कारबाहीको दायरामा ल्याइने कोइरालाको भनाइ छ। उनका अनुसार दुई देशका सुरक्षाकर्मीको समन्वय र सहयोग आदानप्रदानले निर्वाचनका बेला सीमा क्षेत्रमा हुने अवैध गतिविधि एवं अपराध नियन्त्रणमा मद्धत पुग्ने छ। निर्वाचनलाई लक्षित गर्दै सुरक्षा व्यवस्था कडा बनाउन र सुरक्षामा कुनै पनि कमजोर हुन नदिन प्रदेश १ का प्रहरी प्रमुख डीआईजी सुदीप गिरी र सशस्त्र प्रहरी प्रमुख डीआईजी कमल गिरीले निर्देशन दिइसकेका छन्। मोरङ, झापा र सुनसरी निर्वाचन सुरक्षाका दृष्टिले अति संवेदनशील जिल्लाभित्र पर्छन्। सम्भावित चुनौतीलाई मध्यनजर गर्दै सुरक्षाकर्मी खटाएर सबै ठाउँमा निगरानी बढाउँदै सतर्कता अपनाइएको मोरङका प्रमुख जिल्ला अधिकारी काशीराज दाहालले बताए। उनका अनुसार खुला सीमा, अवैध गतिविधि, सीमा क्षेत्रबाट हुनसक्ने घुसपैठ तथा मतदानस्थलमा सम्भावित अवाञ्छित क्रियाकलाप नियन्त्रणलाई पहिलो प्राथमिकतामा राखिएको छ । निर्वाचनलाई लक्षित गर्दै ७ हजार ४ सय भन्दा बढी सुरक्षाकर्मी परिचालन गरिसकिएको उनले बताए। म्यादी र नेपाल प्रहरीलाई सम्बन्धित मतदानस्थल तथा मतदान केन्द्रमा खटाइसकिएको छ, प्रजिअ दाहालले भने, नेपाली सेना र सशस्त्र प्रहरीलाई पनि आआफ्नो जिम्मेवारीसहित चुनाव केन्द्रित गरिएको छ। निर्वाचन लक्षित सुरक्षा व्यवस्था चुस्तदुरुस्त र मजवुत बनाउन मतदानस्थल एवं मतदान केन्द्रको स्थलगत निरीक्षण गरिएको उनको भनाइ छ। निर्वाचन आचारसंहिता उल्लंघनका घटना रोक्न, गस्ती र पेट्रोलिङ तीव्र बनाएर चेकजाँच बढाउन, सवारीसाधन र शंकास्पद व्यक्तिमाथि निगरानी गर्न, चुनाव विरोधी समूहको पहिचान गरेर नियन्त्रणमा लिन, निर्वाचनमा असर पुयाउनसक्ने सम्भावित खतरालाई रोक्न र मतदानस्थलको सुरक्षा गर्न सुरक्षाकर्मीले विशेष भूमिका निर्वाह गर्ने प्रजिअ दाहालले बताए। उनले मतदाता, उम्मेदवार र निर्वाचनमा खटिने कर्मचारीको सुरक्षामा कुनै कमजोरी हुन नदिने बताए। निर्वाचनको सबै तयारी पूरा भएसँगै मोरङमा मतदान अधिकृत, सहायक मतदान अधिकृत र अन्य कर्मचारीलाई मतदानस्थलमा खटाइसकिएको छ। मुख्य निर्वाचन अधिकृत दुर्गाप्रसाद ढुंगेलका अनुसार मोरङमा निर्वाचनका लागि ६ हजार ७ सय १२ जना कर्मचारी परिचालन गरिएको छ। एउटा मतदान केन्द्रमा बढीमा ८ जनाका दरले कर्मचारी परिचालन गरिने उनले बताए। साथै ५ सय मतदाता भएको केन्द्रमा ३ जनासम्म स्वयंसेवक पनि खटाइने छ। मतदानस्थल ३ सय ६ वटा रहेको मोरङमा ८ सय ३९ वटा स्थायी र २ वटा अस्थायी मतदान केन्द्र छन्। मुख्य निर्वाचन अधिकृत ढुंगेलले मतपेटिका, मतपत्र, स्वस्तिक छाप लगायतका निर्वाचन सामग्री सम्बन्धित मतदान केन्द्रम पुयाइसकिएको बताए। निर्वाचनको सबै तयारी पूरा भइसकेको छ, उनले भने। बिहीबार रातिबाटै मौन अवधि सुरु हुन्छ। मौन अवधिमा निर्वाचन प्रचारप्रसार लगायतका गतिविधि गर्न पाइँदैन। त्यसलाई लक्षित गरेर निर्वाचन सम्पन्न नभएसम्मका लागि गस्ती र पेट्रोलिङ गर्न थालिएको जानकारी प्रजिअ दाहालले दिए। नाका शील गरिएपछि नेपालभारत सीमा क्षेत्र सुनसान बनेका छन्। नाका सञ्चालन हुँदा सीमा क्षेत्रमा अत्यधिक चहलपहल हुने गरेको थियो। भारतबाट विराटनगर प्रदेश गर्ने जोगवनी लगायतका विभिन्न सीमा नाका शील गरिएको जानकारी दाहालले दिए। मदिराको बिक्री, ओसारपसार तथा सेवनमा समेत प्रशासनले रोक लगाएको छ। नियमको उल्लंघन गर्नेलाई नियन्त्रणमा लिएर कारबाही अघि बढाइने दाहालले बताए। जिल्ला प्रशासन कार्यालय मोरङले निर्वाचनलाई निष्पक्ष, धाँधली र भयरहित वातावरणमा सम्पन्न गर्न मतदाता, राजनीतिक दल तथा सरोकारवाला सबैमा अपिल गरेको छ। मोरङमा ७ लाख ३५ हजार ५ सय २५ मतदाता छन्। जसमा ३ लाख ७४ हजार ३ सय २६ पुरुष र ३ लाख ६१ हजार १ सय ९३ महिला छन्। प्रदेश १ निर्वाचन कार्यालय विराटनगरका प्रमुख लेवन काश्यप अधिकारीले त्रास र भयरहित वातावरणमा मतदानमा सहभागी हुन मतदातालाई आग्रह गरेका छन्। मतदानस्थल र केन्द्रको सुरक्षा व्यवस्था कडा पारिएको छ। निर्वाचनको वातावरण शान्तिपूर्ण र शौहार्दपूर्ण छ, उनले भने, मतदाताले ढुक्क भएर मतदानमा सहभागी हुनसक्ने छन्। मतदानस्थलमा बिजुली, खानेपानी, टेलिफोन, शौचालयसमेतको व्यवस्थापन गरिसकिएको उपसचिव अधिकारीले बताए। उनका अनुसार १४ जिल्ला रहेको प्रदेशमा १ हजार ८ सय ९७ वटा मतदानस्थल र ४ हजार ९९ वटा मतदान केन्द्र छन्। तीमध्ये ४ सय ३८ वटा अति संवेदनशील, ८ सय २४ वटा संवेदनशील र ६ सय ३५ वटा मतदानस्थल सामान्य छन्। प्रदेशमा ३३ लाख ९६ हजार ८ सय ३५ जना मतदाता छन्। जसमा १७ लाख २९ हजार ७ सय ७२ पुरूष, १६ लाख ६७ हजार ७१ जना महिला तथा २२ जना अन्य मतदाता रहेका हुन्। अधिकारीका अनुसार निर्वाचनका लागि प्रदेशमा १४ हजार ५ सय स्वयंसेवक र ३१ हजार कर्मचारी परिचालन गरिएको छ। प्रदेश १ प्रहरी प्रमुख डीआईजी सुदीप गिरीले सम्भावित चुनौतीलाई मध्यनजर गरेर प्रदेशभरि नै त्यही हिसाबको सुरक्षा व्यवस्था मिलाइएको जानकारी दिए। सुरक्षाकर्मी मतदानस्थलमा खटिसकेका छन्। निर्वाचन सामग्री पुयाइसकिएको छ, उनले भने, निर्वाचन बहिष्कार गरेको समूहको गतिविधिमाथि निगरानी बढाइएको छ। निर्वाचन भयरहित हिसाबले सम्पन्न गर्ने वातावरण बनेको छ। प्रदेश १ को आन्तरिक मामिला तथा कानुन मन्त्रालयका सचिव उमेश बस्नेतका अनुसार निर्वाचनको सबै तयारी पूरा भइसकेको छ। निर्वाचनका लागि ३६ हजारभन्दा बढी सुरक्षाकर्मी परिचालन गरिएको छ। नेपाल र म्यादी प्रहरी गरेर ३१ हजार जनशक्ति खटाइएको छ, उनले भने, ५ हजारभन्दा बढी सशस्त्र प्रहरी परिचालन गरिएको छ। मतदान केन्द्रबाट बढीमा ३० मिनेटको दूरीमा नेपाली सेनालाई पनि खटाइएको छ। निर्वाचन सुरक्षाका लागि हेलिकप्टरको व्यवस्था पनि गरिएको बस्नेतले बताए। भने, अब मतदान गर्न र मतगणना हुन मात्रै बाँकी छ। मतगणना सम्पन्न नभएसम्मका लागि सुरक्षादेखि लिएर सबै तयारी पूरा भइसकेको छ। प्रदेश १ मा प्रदेशसभातर्फ ५६ र प्रतिनिधिसभातर्फ २८ वटा निर्वाचन क्षेत्र छन्।"
अशक्त र अपांगता भएकालाई सधैं असहज,"तनहुँ : पोखरा महानगरपालिका ३३ तल्लो पुँडीटारकी ७३ वर्षीया उजेली थापाले २०५१ सालयताका कुनै पनि निर्वाचनमा भोट हालेकी छैनन्। शारीरिक रूपमा अशक्त थापा दृष्टिविहीन पनि हुन्। उनको बायाँ खुट्टा घुँडादेखि तल छैन। दायाँ खुट्टाले पनि टेक्न सक्दिनन्। शारीरिक कमजोरी र मतदान केन्द्र अपांगमैत्री हुन नसक्दा उनी आफ्नो मताधिकार उपयोग गर्नबाट वञ्चित हुँदै आएकी छिन्। भोट हाल्ने दिन पनि आयो भन्छन्, यसपटक पनि भोट हाल्न जानेनजाने टुंगो छैन, उनले भनिन्। आफूलाई जान आउन बाटोको समस्या भएकाले नै यसअघिका चुनावमा भोट हाल्न नगएको उनी बताउँछिन्। बाटोघाटो छैन। सुविधा हामीलाई केही छैन। जानै सकिँदैन। अपांगलाई सजिलो बनाम् भन्ने कुनै कुरा छैन। कुनै नेता र सरकार आए पनि बन्दैन। हाम्रो पीडा जस्ताको तस्तै छ। जंगलको बाटो, पहिरो कटेर कसरी जाने भोट हाल्न ? अशक्त अपांगलाई उनीहरूले पनि वास्ता गर्दैनन्। आफूले आँखा नदेख्ने र दोस्रो व्यक्तिको माध्यमबाट भोट हाल्नु पर्दा आफैंले भोट हाले जस्तो नहुने उनको अनुभव छ। भन्छिन्, २०५१ सालअघि दुई पटक भोट हालिछु। मैले यहाँ हाल्ने भनेर नाम भन्ने हो। भोट त दुवै पटक नै अरूले हाल्देका हुन्। आफूले भनेको नेता र पार्टीले जित्दा मेरो भोटले काम गरेछ भन्ने लाग्थ्यो। हार्यो भने, मैले भनेकोलाई हाल्दिएनछ कि त भन्ने शंका लाग्दो रैछ। हामीजस्तो आँखा नदेख्नेहरूले आफैं भोट हाल्ने दिन कहिले आउँछ ? भनेर उनले प्रश्न गरिन्। शारीरिक रूपमा अशक्त तनहुँ व्यास नगरपालिका१० की कृष्णा थापाले पनि आफ्नो मताधिकार प्रयोग गर्न पाएकी छैनन्। ह्विलचियरमा हिँड्डुल गर्ने थापाले गएको २०७० र २०७४ को निर्वाचनमा पनि भौतिक संरचनाकै कारण मताधिकार प्रयोग गर्न नसकेको बताइन्। हामी मतदानस्थलमा नै जान सक्दैनौं। व्यास नगरपालिकामा भएका मतदान केन्द्रहरूको प्रवेशद्वार नै असुविधायुक्त छ। कतिपय विद्यालयहरूको गेटहरू भर्याङ चढेर मात्रै जानुपर्छ। कतै खुड्किलो चढ्नुपर्छ। कतिपयमा स्लोप जस्तो छ, तर धेरै ओरालो, जहाँ हामी कन्ट्रोल भएर नै जानै सक्दैनौं, उनले भनिन्। अपांगता भएका व्यक्तिहरू मतदाता शिक्षाबाटै वञ्चित भएको उनी गुनासो गर्छिन्। दृष्टिविहीन भएकाहरूलाई अडियोमार्फत मतदाता शिक्षा दिनुपर्छ, बहिराहरूलाई श्रवणयुक्त सामग्री र संकेतहरू आवश्यक पर्छ। त्यस्तो व्यवस्था अहिलेसम्म भएको पाइएको छैन। अनि अपांगता भएका व्यक्तिहरूले कसरी मताधिकारको प्रयोग गर्न सक्छन् ? उनले प्रश्न गरिन्। व्यास नगरपालिकाको कर्मचारीसमेत रहेकी थापाले बौद्धिक अपांगता र सुस्तमनस्थिति भएका व्यक्तिहरू झनै निर्वाचनबाटै बाहिर रहेको बताइन्। उनले भनिन्, यसले गर्दा उहाँहरूलाई बौद्धिक क्षमता नभएको भनेर होच्याइएको जस्तो, उहाँहरूको अधिकारलाई अरूले प्रयोग गरेको पाइन्छ। त्यस्तो नहोस् भन्ने हामी चाहन्छौं। समानताको कुरा धेरै उठ्ने गरेको भन्दै आफूले समानताभन्दा पनि समता चाहेको उल्लेख गरिन्। अपांगता भएका व्यक्तिहरूको धेरै किसिमका अप्ठ्याराहरू रहेको हुदा निर्वाचित प्रतिनिधिले उनीहरूको दुःख पीडा महसुस गरेर यस क्षेत्रका मुद्दा र मागहरू सम्बोधन गरिदिन उनको आग्रह छ। त्यस्तै, शुक्लागण्डकी नगरपालिका७ का ८४ वर्षीय आशबहादुर नेपालीका सबै परिवार अपांग छन्। आशबहादुर कुष्ठरोगीसँगै क्यान्सर रोगी पनि हुन्। श्रीमती मुनामती नेपाली प्यारालाइसिसको बिरामी छिन्। छोरा पुकार नेपाली मानसिक र बुहारी मनिसरा विक शारीरिक रूपमा अपांग छिन्। मनिसरा सामान्य हिँड्डुल गर्न सक्छिन्। यस पटकको निर्वाचनमा मन भए पनि अवस्थाले गर्दा भोट हाल्न जाने सोचमा आफू नरहेको आशबहादुरले बताए। अहिलेसम्म त बडो दुःखले आफ्नो अधिकार प्रयोग गरियो। वैशाखमा भाको निर्वाचनमा भने धेरै दुःख पाइयो। आफैंले भोट हाल्न पनि पाइएन। अहिले आफैंले भोट हाल्न मन त छ। अब कसरी जाने ? असम्भव छ। मनले आँट्न नै सकिन्न। खुट्टाले हिँड्नु हुन्न। बोकेर लगे पनि ३ घण्टा बस्न पर्नी। त्यसो भाको भ र। म त अहिले त जान्न, आशबहादुरले भने। गएको स्थानीय तहको निर्वाचनमा बुहारी मनिसराले अशक्त ससुरा आशबहादुर र सासू मुनामतीलाई पालैपालो ह्विलचियरमा राखेर सरस्वती नमुना माविको मतदान केन्द्र पुर्याइन्। तर, आशबहादुर दम्पती आफैंले मतदान गर्न नपाएको मनिसराले सुनाइन्। त्यस्तै, म्याग्दे गाउँपालिका७, धयराघारीका दीपकप्रसाद भण्डारी पूर्ण अशक्त छन्। उनलाई ह्विलचियर गुडाउन पनि सहारा चाहिन्छ। भण्डारीकोे मतदान केन्द्र जन जौ कुमारी प्राथमिक विद्यालय माझिलाङ हो। अरूको सहारामा पनि मतदान केन्द्र जान कठिनाइ हुने भण्डारीलाई अपांगता भएका व्यक्तिहरूको मताधिकार सुनिश्चित गर्ने विषयमा राज्यले चरम लापरबाही गरेको महसुस गर्छन्। उनले जितेर गएका प्रतिनिधिहरूले पनि अपांगता भएका व्यक्तिहरूको अधिकारसम्बन्धी बनेको नियमावली २०७४ लाई लागू गर्न चासो नदिएको गुनासो गरे। गत वैशाखको स्थानीय तहको निर्वाचनमा अपांगता भएका व्यक्तिहरूले आफ्नो सहायक सामग्री लिएर मतदान गर्न नपाएका कारण घिसिँ्रदै गएर मतदान गरेको तीतो तथ्य छ। अपांगमैत्री मतदानस्थलका लागि आवाज उठाइरहँदासमेत सम्बन्धित निकायबाट सुनुवाइ नहँुदा उनीहरू दुःखी छन्। संविधानमा उल्लेख गरिएको अपांगता भएका व्यक्तिहरूको अधिकारसम्बन्धी ऐन तथा नियमावली २०७४ मा उल्लेख गरिएका परिच्छेद ३ देखि १३ सम्मका बुँदाहरू पूर्णरूपमा कार्यान्यवन नभएको उनीहरूको गुनासो छ। अपांगता पुनस्र्थापना केन्द्र (रिसेड) तनहुँका पूर्वअध्यक्ष एवं अपांगता अधिकारकर्मी मदन पौडेल अशक्त अपांगता र ज्येष्ठ नागरिकको हकअधिकारको मुद्दालाई प्रमुख एजेन्डा बनाएर चुनावी प्रतिस्पर्धामा उत्रिएका छन्। शारीरिक रूपमा अपांगता भएका पौडेल तनहँु १ मा मौलिक जरोकिलो पार्टीबाट प्रदेश सभातर्फको समानुपातिक उम्मेदवार हुन्। हालसम्म राज्यले बनाएको अपांगतासम्बन्धी नीति र गर्ने व्यवहारबाट खुसी हुन नसकेका पौडेल कानुन बनाउने ठाउँमा अपांगता भएका व्यक्तिहरू नै नपुगेसम्म अपांगताको क्षेत्रमा प्रभावकारी कानुन बन्न नसक्ने बताउँछन्। राष्ट्रिय अपांग महासंघ नेपाल गण्डकी प्रदेशका अध्यक्ष खुमराज शर्मा गण्डकी प्रदेशका अधिकांश मतदानस्थल अपांगमैत्री नभएको बताउँछन्। विगतको अनुभवलाई हेर्दा मतदानस्थलमा खटिने कर्मचारीहरू पनि अपांगता भएका व्यक्तिप्रति जति संवेदनशील हुनुपर्ने हो, त्यति संवेदनशील नदेखिएको बताए। तनहुँका प्रमुख निर्वाचन अधिकृत हरिप्रसाद ढकालले जिल्लामा एउटा पनि पूर्ण अपांगमैत्री मतदान स्थल नभएको स्वीकार गरे। उनले भौगोलिक अवस्था र संरचनाको बनावटका कारण मतदानस्थललाई तत्कालै पूर्ण अपांगमैत्री बनाउन नसकिने भन्दै यो विषय आफूहरूको वशको विषय नभएकोले तोकिएका मतदानस्थललाई अधिकतम रूपमा सहज वातावरण बनाइने बताए। विश्व स्वास्थ्य संगठनको तथ्यअनुसार नेपालमा कुल जनसंख्याको १० प्रतिशत अशक्त र अपांगता भएका व्यक्तिहरू छन्। नेपालको जनगणना २०६८ अनुसार कुल जनसंख्याको १९४ प्रतिशत अर्थात् ६ लाखभन्दा बढी अपांगता भएको व्यक्तिहरूको जनसंख्या छ। अपांगता अधिकारका क्षेत्रमा क्रियाशील संघसंस्थाहरूले भने यो संख्या झन्डै ८ देखि १० प्रतिशतको हाराहारीमा रहेको बताउँदै आएका छन्। रिसेड तनहुँका महासचिव दामोदर रेग्मीका अनुसार मतदाता शिक्षाको अभाव, शारीरिक कमजोरी र भौगोलिक अवस्थाका कारण अपांगता भएका व्यक्तिहरू निर्वाचनमा निकै कम संख्यामा सहभागी भएको पाइन्छ।"
गौशाला धर्मशालामा अवैध संरचना,"काठमाडौं : सम्झौताविपरीत मारवाडी सेवा समिति नेपालद्वारा सञ्चालित गौशाला धर्मशालामा अवैध संरचना निर्माण भइरहेको पाइएको छ। पशुपति क्षेत्र विकास कोषले कात्तिक ४ गते ३५ दिने सूचना जारी गर्दै मापदण्डविपरीतका ती संरचना हटाउन निर्देशन दिइसकेको छ। २०६० सालमा गरिएको सम्झौतामा गौशाला धर्मशालामा गौपालन, नन्दी सेवा तथा तीर्थयात्रीहरूलाई आवास (धर्मशाला) सञ्चालन मात्र गर्ने पाउने उल्लेख छ। कोषका अनुसार कोषको स्वीकृतिबिना अनावश्यक भौतिक संरचनाहरू निर्माण गर्दै आएको पाइएको छ। कोषले मारवाडी सेवा समितिलाई गरेको पत्राचारमा यस्तै व्यापारिक प्रयोजनका कार्यहरू समेत गर्दै आएको पाइएकाले सो कार्य तत्काल नगर्न, नबनाउन जानकारी गराइन्छ भनेको छ। सम्झौताविपरीतका क्रियाकलाप भए, गरेमा कानुनबमोजिम भैजाने जानकारी गराउँदै ७ दिनभित्र सम्पूर्ण अवैध संरचना हटाउन निर्देशनानुसार जानकारी गराइएको छ, पत्रमा उल्लेख छ। कोषका अनुसार धर्मशाला परिसरमा सम्झौताविपरीत २५ शय्याको स्वास्थ्य सेवा सञ्चालन भइरहेको छ। यस्तै दुईतले धर्मशालाको एकापट्टि तला थप गरिएको छ। सोका लागि सम्झौताबमोजिम कोषसँग कुनै स्वीकृति वा सहमति लिएको पाइँदैन। सम्झौताअनुसार नन्दी (साँढे)हरूको सेवा पनि गरिएको छैन। भएका नन्दी पनि व्यवस्थित ढंगले पालिएको छैन। नन्दी पाल्न दिइएको स्थानमा गाई पालिएको कोषका कर्मचारीको भनाइ छ। कर्मचारीका अनुसार, हरेक पूर्णिमामा पशुपतिमा डामेर छाडिएका नन्दी पाल्नुपर्नेमा समितिले त्यसो गरेको छैन। एक कर्मचारीले भने, सेवामूलक धर्मशाला व्यापारमूलक बनेको छ। कोषले कति समयका लागि समितिलाई धर्मशाला सञ्चालन गर्न दिएको हो ? भन्ने कुरा सम्झौतामा कतै खुलाइएको छैन। मासिक ५१ हजार रुपैयाँ तिर्ने गरी गरिएको सम्झौतामा २० वा २५ वर्ष केही नतोकिनुमा कोष नै गैरजिम्मेवारी देखिन्छ। गौशाला चोकमै रहेको उक्त धर्मशालाको सडकपट्टि २० भन्दा बढी पसल भाडामा लगाएर एउटै पसलबाट बढीमा ४० हजार रुपैयाँसम्म असुल्ने गरेको कोषका कर्मचारीको भनाइ छ। कर्मचारीका अनुसार धर्मशालाभित्र केही समययता होटलसमेत सञ्चालन गरिएको छ। कोषका सदस्यसचिव डा मिलनकुमार थापाले सम्झौताविपरीत मारवाडी सेवा समितिले धर्मशालामा अवैध संरचना बनाइरहेको स्वीकार गरे। उनले भने, सम्झौता गर्दा समय तोकिएको छैन, २० वर्षभन्दा बढी समयसम्म सम्झौता हेरफेर नहुनु आफैंमा गलत छ। २०६० सालदेखि एउटै दरको भाडा छ, यसलाई परिवर्तन गर्नुपर्छ। समितिका महासचिव प्रमोदकुमार अग्रवालले कोषलाई पठाएको पत्रमा गौशाला धर्मशालामा मापदण्ड प्रतिकूल हुने संरचना नरहेको र सम्झौता प्रतिकूल हुने कार्य नभएको दाबी गरेका छन्। पशुपतिको जग्गा भाडा : प्रतिआना मासिक साढे नौ रुपैयाँ पशुपतिको ११ सय बिघा जग्गा गायब यसरी भइरहेको छ पशुपतिको अथाह जग्गा हिनामिना तिर्ने भाडा वर्षको ५१ हजार, उठाउने दिनकै लाख गुठीले हडप्यो पशुपतिको जग्गा"
भोट हाल्न भारतबाट फर्कंदै गरेका वृद्ध मृत फेला,डोटी : डोटीको जोरायल ३ तोडेगडाका एक वृद्ध मृत अवस्थामा फेला परेका छन् । अन्दाजी ६० वर्षका हिरालाल वली मृत फेला परेका हुन् । भारतको सिम्लामा काम गर्दै आएका वली निर्वाचनमा मतदानका लागि घर फर्किने क्रममा जोरायल गाउँपालिका ३ चन्कट्टे नजिकै सेरी बर्बरा खेतमा बाटोको छेउमै मृत भेटिएका प्रहरीले जानकारी दिएको छ । अहिले ईलाका प्रहरी कार्यालय जोरायलका सइ गंगाराम टमाटा नेतृत्वको टोली घटनास्थल पुगेको छ । उनको साथमा झोला र नजिकै मदिराको बोत्तल पनि रहेकोले मदिरा सेवन गरी राती जाडोले कठ्याङ्ग्रिएर मृत्यु भएको हुनसक्ने अनुमान गरिएको छ । घटना हिजो राती भएको हुनसक्ने बताइएको छ।
मतदान गर्न काठमाडौं उपत्यकाबाट घर फर्कनेको भीड (तस्बिर),काठमाडौं : आइतबार हुने प्रतिनिधिसभा र प्रदेशसभा निर्वाचनको लागि काठमाडौं उपत्यकाबाट घर फर्किनेको भीड लागेको छ। शनिबार बिहान राजधानीबाट मतदानका लागि पूर्वतिर घर फर्किनेहरूको लाम तीनकुनेबाट लोकन्थलीसम्म देखिएको छ। त्यसैगरी बसपार्क र कलंकी क्षेत्रमा पनि भीड देखिएको छ। आइतबार देशभरि प्रतिनिधिसभा र प्रदेशसभाको निर्वाचन हुँदैछ। विभिन्न काम तथा पढाइको सिलसिलामा काठमाडौं उपत्यकामा रहेका मतदाताहरू आफ्नो मतको सदुपयोग गर्न घर फर्किएका हुन्। बिहीबार मध्यरातिबाट मौन अवधि सुरु भएको छ।सरकारले निर्वाचनका लागि मंसिर ४ र ५ गते सार्वजनिक बिदा दिएको छ। मन्त्रालयका सहसचिव तथा प्रवक्ता फणिन्द्रमणिको पोखरेलले मतदानस्थल रहेका शिक्षण संस्थाविद्यालयहरुमा मंसिर २ देखि ५ गतेसम्म र सरकारी कार्यालय तथा सार्वजनिक निकायहरुमा मंसिर ४ र ५ गते सार्वजनिक बिदा दिइएको जानकारी दिए। मतदान गर्न काठमाडौंबाट गाउँ फर्किनेहरूको भीड (फोटो फिचर) जडिबुटीकोटेश्वरतीनकुने क्षेत्रमा अभिषेक महर्जनको क्यामरामा कैद भएका तस्बिरहरु
ढुक्क भएर मतदान गर्नुहोस्,"काठमाडौं : आइतबार हुन लागेको निर्वाचनका लागि सुरक्षाका सम्पूर्ण तयारी पूरा भएको गृह मन्त्रालयले जनाएको छ। शुक्रबार गृह मन्त्रालयमा भएको एक कार्यक्रममा गृहसचिव विनोदप्रकाश सिंहले देशभर सुरक्षा व्यवस्था चुस्त पारिएको जानकारी दिए। नेपाली सेनाका प्रतिनिधिसहित तीनवटै सुरक्षा निकायका प्रमुखलाई छेउमा राखेर गृहसचिव विनोदप्रकाश सिंहले आइतबार हुने प्रतिनिधि र प्रदेशसभा निर्वाचन स्वच्छ र भयरहित वातावरणमा गराउन गृहमन्त्रालय प्रतिबद्ध रहेको बताएका थिए। गृहसचिव सिंहले भयरहित र उत्साहपूर्ण ढंगले मतदान गर्न सबै मतदाताहरूमा आग्रह गरेका छन्। गृहसचिव सिंहले निष्पक्ष वातावरणमा निर्वाचन गराउन म्यादी प्रहरीसहित सबै सुरक्षाकर्मीहरू अहोरात्र खटिइरहेको बताए। गृहले कसैको प्रलोभन र त्रासमा नपरी मतदान प्रक्रियामा सहभागी हुन मतदाताहरूलाई आग्रह गरेको छ। गृहले मुलुकका ९ सय ३ स्थानमा नेपाली सेनाको बम डिस्पोजल टोली खटाएको जनाएको छ। गृहले निर्वाचन बिथोल्ने घोषणा गरेका विभिन्न समूहलाई निगरानीमा राखिएको स्पष्ट पारेको छ। यस्तै प्रतिनिधि र प्रदेशसभा निर्वाचनका लागि सरकारले निर्वाचनअघिको सुरक्षा, निर्वाचन अवधिको सुरक्षा र निर्वाचनपश्चात्को सुरक्षा गरी तीन तहमा वर्गीकरण गरी सुरक्षाकर्मी खटाएको छ। ४० मतदान केन्द्रमा हेलिकप्टरबाट मतपेटिका ७७ वटै जिल्लाका जिल्ला प्रशासन कार्यालयबाट तयार भएको मतपेटिका ढुवानी कार्ययोजनाअनुसार मतपेटिका ढुवानी गरिनेछ। विकट तथा हिमाली जिल्लाका ४० वटा मतदान केन्द्रमा मतपेटिका पुर्याउन हेलिकप्टरको प्रयोग गरिनेछ। निर्वाचनका दिन हुन सक्ने अवाञ्छित गतिविधि रोक्नका लागि सरकारले केन्द्र, प्रदेश र जिल्लास्तरसम्म संयुक्त निर्वाचन कार्यसञ्चालन केन्द्र स्थापना गरिएको छ। यसका साथै साना हतियारबाट हुन सक्ने गतिविधि रोक्नको लागि सरकारले सुरक्षा चेकजाँचमा कडाइ गरेको छ। यसक्रममा पछिल्लो १ महिनामा १ हजार ८ सय ५४ थान साना हतियार बरामद भएको गृहसचिवले बताए।"
राजा जयपृथ्वी चिनजाने झैं,"चिनेजाने झैं शब्द। अनेकार्थी लाग्छ। अनेकार्थीले धेरै अर्थ बोधक बढाउँछ। चिनेकाले सशरीर देखेको, भेटेको जनाउँछ। जानेको कसैले लेखेको पढेर, वर्णन गरेको सुनेर बोधक हुन्छ। राजा साहेबका स्वहस्त लेखनीबाट लेखिएका रचना हेरीपढी जानेको। केही आफैं मामाहरूका वचनामृत पान गरेर विश्वस्त भएको। बिरलैका सौभाग्य पाएको चेत यो। जेठो मामा स्व विश्वबहादुर मल्ल। राजा जयपृथ्वीबहादुर सिंह बझाङका राजा। त्यसबेलाका जमानामा देशका विभिन्न ठाउँपहाड, हिमवत् खण्ड, तराईमधेस, खोच, बेंसी राजा रजौटाहरूले शासन चलाउने व्यवस्था थियो। पृथ्वीनारायण शाहले त्यस्ता सबै सानातिना स्थानीय शासनलाई एकै नेपालभूमि कायम गरे। एकीकरणको मूलधार यही। ससाना ती असंगठित राज्यलाई जित्दै आफ्ना मातहतमा ल्याउने सहज बन्यो, पृथ्वीनारायण शाहलाई। तथापि बझाङ, डोटी, ताप्लेजुङ, लिम्बुवान्जस्ता सुवांगी खुवाहरू कायमै राखे। स्थानीय व्यवस्थापन चलाए। पृथ्वीनारायण र शाहवंशको शासकीय चतुर्याइँ हेरिए। कतिपय पुराना पौराणिकऐतिहासिक सन्दर्भहरू परिमार्जनसहित अध्यावधिक गर्न सकिँदो रहेछ। इतिहासले इंगित गर्छ। इतिहास मौन संकेत गर्छ। संकेत सूचक सचेतना बुझ्नु नवयुगको दायित्व। सही सलामत व्याख्या विश्लेषण नवयुगको थाप्लोका नाम्लो। नवयुगका संवाहक हामी आफैंं। हामी आफैं भन्नु पुस्तानपुस्ती सन्तान दरसन्तान। क्रम यो बन्दै बढ्दै गर्छ। तर युगानुकूल समयसापेक्ष तवरले। हाम्रा वर्तमा पुरानिन्छ। इतिहासको पृष्ठपोषण गर्छ, बन्छ। शाश्वत सत्य। पहिले पनि चलेभए। अबको क्रम पनि। ज्ञान साँघुरिँदो बन्छ बुझाइ फराकिँदै जाँदा। जति बुझ्यो उति नै बुझ्ने प्यासले तृष्णा जगाउँदो रैछ। स्वादले पल्काउँदो रैछ। राजा जयपृथ्वीबहादुर सिंह दिवंगत भइसके। सशरीर संसारमा विचरण गर्दैंनन्। अन्तरिक्षमा विचरण गर्छन्। दिवंगत आत्मा सौर्यमण्डल अतिरिक्त अनन्त अन्य लोकहरूमा नि विचरण गर्दा हुन्। यस पृथ्वी मण्डलमा स्वास फेरेर अन्यान्य ग्रहका चर्चा गर्न काल्पनिक बन्छ। केवल। फगत परन्तु राजा सहदेवका चिन्तन धाराका सापेक्ष साहित्य हामी माझ छन्, उनका चिन्तन धारबाट अनुप्राणित जीवन दर्शनद्वारा अभिप्रेरित छौं। तिनै चिन्तनधारले अभिसिञ्चित हामी। श्रद्धासुमन अर्पण गछौं। श्रद्धाञ्जलि चढाउँछौ। लोकाचार स्वरूप। स्वरूप हाम्रै धारणाका धारणा संस्कार अनुरूप बन्छ। संस्कार परिवार अनुरूप मातृकोषबाट ढालिन्छ। मातृकोषभित्र वीर्य बल घोलिन्छ। माता पिता दुवैमा आआफैं पुख्र्यौली संस्कार मण्डित रहन्छ। कयौं पुस्ताधारी गुण संस्कार मण्डित भएर आएकै हुन्छ। हामी र हाम्रा शाखा सन्तानभर निःसृत हुँदै आउँदो छ। चालै नपाउँदो गरी। राजा साहेबको रूपाकृति अलि उत्तरी सीमावतीसित मिल्दोजुल्दो। सम्भवतः भौगोलिक पर्यावरणको अदृश्य अन्तरछाप पर्दो हो। सुदूरपश्छिमवर्ती बझाङ बझाङी पिता राजाका बार्य गुण छाप सरेको हुँदो हो सायद। मात्र मनको अठोट। राजा जयपृथ्वीका पितापुर्खाका रूपाकृति देखिने अवसर कहाँ ? मात्र काल्पनिक अनुमान। कविकृतिकारहरू कल्पनाका तालतलैयामा शयर गर्छन्। पाठकबृन्द पढ्दै आनन्द विभोर हुन्छन्। साझा अनुभूति यो। आपसमा अनुरक्तिनु मानवीय सम्पदा। सच्चा सुख स्रोत यही न हो। आर्थिक युगको यस लोकको अनुपम उपहार यो। उपहारलाई सौहाद्र्र सम्वरण गर्न सक्दा वरद बन्छ जीवन। नसके हार हुन्छ जीवन। हारेको जीवन उपहासमय। उपहासमय जीवन नकारात्मक। नकारात्मक जीवन विकारात्मक। विकारात्मक जीवन अस्वस्थ बन्छ। अस्वस्थ जीवन अकर्मण्य। जीवन पागल सरिबरि मात्र। मानिस कल्पनाशील प्राणी। प्राणवरण गरुन्जेल ऊ कल्पनामा रमाउँछ। कविहरू प्रकृतिपर्यावरणसित रमाउँछ मनज्ञ। त्यसैले महाकवि गुरु लक्ष्मीप्रसाद देवकोटाले उद्बोधन गरे स्वस्थ कल्पनाले कवि बन्छ, अस्वस्थले पागल। मानवतावादी दार्शनिक राजा स्वस्थ वैचारिक कल्पना पक्षधारी नेपाली। जन्मजात उनी आजभन्दा १ सय ४६ वर्षपहिले जन्मेका विशुद्ध नेपाली। विलक्षण चिन्तनधारा कुम्ल्याउँदै राजर्षि शान सौकत परित्याग गर्ने हिम्मतका खानी। बझाङझैं दुर्गम सुदूरपश्छिम प्रदेशका तत्कालीन युवराज स्थानीय निमुखा घर र घाटका जनता रैतानीमा पिल्सिएको असैह्य थियो उनलाई। यस्तो असैह्य पीडा संवेदनशील हृदय र मस्तिष्क चिन्तनधारको मूलबाट फुट्दो रैछ। मानवतावादको अजस्रस्रोत यिनै सम्वेदना। सम्वेदनाबाट फुटेको चिन्तनधार मानवतावादी दर्शन। अनुगामी यसका जयपृथ्वीबहादुर सिंह कुलघरानकै सिंह। सिंह लम्किन्छ मतापमा लसक्लसक् आफ्नै गतिमा। रफ्तार उनका यस्तै। श्रद्धाका केन्द्र विन्दु भुइँभरिमस्तिष्कभरिका। यति लिखिल वैभवका अधिपति उनले सन्तति जन्माएनन्। उनका सन्तति पृथ्वी पथका बटुवा विश्वका निलिख जनमन। अभिलिखित छैनन् कतै। आफ्नै पिता अनि श्रीमतीका पिता श्री ३ चन्द्रकी छोरी। गर्भाशयबाट जन्मिएका सन्तति मातृसत्तात्मक चिन्तनधारका हुने सम्भावनाका संकुचन त्रास थियो कि ? संकोचको सुविधा ग्रहण गरेछु। क्षमस्व माम्। करजोरी गरें। राजा जयपृथ्वीबहादुर सिंहले फेलोसिप अफ फेथ संगठनको दोस्रो धार्मिक संगठनको संसद् (पार्लियामेन्ट) दिएका वक्तव्यहरू पढ्ने अवसर जुरेथ्यो। अंग्रेजीमा व्यक्त सम्भावनाहरू। शिष्ट र मिष्ट शैलीका अभिव्यक्तिहरू। मन छुने पगाल्ने। मर्मस्पर्शी। बादेबादे जायते तŒवबोधक। कछुवाले मन्द गतिमै खरायोलाई जिते झैं। थकानबिनाको गति उत्कृष्ट गति। जयपृथ्वीबहादुर सिंहका स्वर्णिम स्वर्गीय। सन् १९३३ मा सिकागोमा भएको थियो। ८९ वर्षपहिले। मेरो यो जीवन आयुको एक साल अगाडि। चिन्तन चेतन यो बुढ्यौली जाँगरको। यस्तै छ जीवन बेहाइको अनुभूति सुखद व्यहोर्याई। जब कल्याण मानवतावादको विश्वव्यापी दर्शन सर्वत्र। दर्शन देख्नु, देख्न सक्नुको पर्यायवाची शब्द। शब्द स्वरग्रन्थीबाट जिस्कने स्वर लहरी। मानकोटिका प्राणी हामी स्वर शब्दका संयोजक। यसै क्षमताबाट प्रज्वलित मानवीय खुबी प्रयोग गरी वाद्यवादनका अनेकानेक साधनाबाट ध्वनि साधना गर्दछौं। स्वर, मिठास, गम्भीर हर्ष विस्मादका स्वरध्वनि विन्यास गर्छन्, वाद्यवादक संगीतज्ञहरू। यी विविध विधान मानव कृत साधना साधन नहुन् ? प्रसंगवश राजा साहेबले सन् १९३३ मा सिकागोअमेरिकामा आयोजित विश्व धर्ममूलक विश्वासप्रतिको निष्ठा वाचा सम्मेलनमा विश्व ब्रह्माका सिर्जना गरेथे। पूर्वीय दर्शन पृथ्वीलाई बह्माण्ड संज्ञाले अलंकृत गरेका छन्। ब्रह्म विवेकले स्रोत विवेक ब्रह्मबाटै सारा चिन्तन चेत उद्भव हुन्छ। केवल आध्यामिक होइन, देह विज्ञानका वैज्ञानिकहरू यस धारणाका अनुयायी छन्। अंग प्रत्यारोपण केन्द्रका चिकित्सक वैज्ञानिक उपचारकहरू देह विसर्जन अवशान केही समय मस्तिष्क जीवित रहने त्यस अवधिभित्र दैविक अंग प्रत्यारोपणका लागि कामयाव रहन्छ। वैदिक अंग प्रदान गरी अरूलाई जियाउनु एकापसका पुनर्जन्म हो नै। भन्छु, पूर्वीय आध्यामिक जीवन दर्शन यो २२औं शताब्दी पुगेर वैज्ञानिक जीवन चर्यामा रूपान्तरित भएछ। आध्यात्मिकता र वैज्ञानिक प्रयोगशालाबीचको यथार्थ हाम्रा प्रत्यक्ष अनुभूति साबितिए छ। दक्षिण भारतको जयभवन बैंगलोर त पूर्वीय जीवन दर्शन र पश्चिमेली चिन्तनको दोभान वेदशाला पो रहेछ। जयभवन बैंगलोरमा रहेर पनि चन्द्रशमशेरले बेचिसकेका जानकारी पाएँ। त्यो पनि राजा जयपृथ्वी हादुर सिंह प्रतिष्ठानका अध्यक्ष मीनबहादुर सिंहले बताउनु भएछ। त्यसै प्रतिष्ठानले २०५३०५४ विक्रम संवत्मा दरबारमार्ग काठमाडौंमा दुईतीन चोटि राजा साहेबको सन्दर्भमा शेर्पा होटेलमा गोष्ठी गरेथे। संस्कृति शिरोमणि हरिराम जोशीको अध्यक्षतामा। त्यसबेला त्यसताका मामा विश्वबहादुर मल्लबाट पाएको राजा जयपृथ्वीबहादुर सिंहको फोटो ब्लक एक मीनबहादुर सिंहलाई सुम्पेथें। २०७९ भदौको ९ गतेतिर नेपाल प्रज्ञा प्रतिष्ठानमा आयोजित गोष्ठीको समाचार अन्नपूर्ण पोस्ट् राष्ट्रिय दैनिकबाट जानकारी पाएँ। मीनबहादुर सिंहसित सम्पर्क गरें। यी वृत्तान्त गरें। ब्लक कसले उपलब्ध गरायो ? अन्योलमा थिए। छिट्टै भेटुँला भन्नु भएकाले प्रतीक्षारत छु। प्रसंगवश राजासाहेवले सिकागो, तेस्रो १९३३ मा अतिथिवक्ता बनेर १० वटा मन्तव्य प्रकट गर्नुभएको थियो। त्यसमाथि थप एक शान्ति गीत आफैंले रचना गरेको पाइएको छ। त्यस रचनाको गाईको एमेरी डार्सी बारिटोन साथ माडम लुसी लिनक्स थिइन्। सबैभन्दा पहिले मनै छुने शान्ति गीत नेपालीमा रूपान्तरित गर्ने अनुमति चाहन्छु : तथास्तु : शान्ति हाम्रा लक्ष्य रहुन् शान्ति नै हाम्रा गन्तव्य बनून् शान्ति हामीमा निहीत रहनु सदाकाल दिगन्त यात्रा सम्मन्। शान्ति सदा बहार रहोस् जीवन हाम्रा ओतप्रोत बनून् घृणाका दर्दनाक घाऊ तिरस्कार र द्वन्द्वका चिरा मेटाउन्। फैलिउन् शान्ति जताजतै हरक्षेत्रमा अनि सागर समुद्रमा हाम्रा मुटु र मन भरिभरि शान्ति सन्देश भरिभराऊ। शान्तिले निश्प्रयोजन गरुन् सर्वक्रोध भरेका सोच यस प्रयोजनको स्पर्शले शुयशजन्य स्नेहले यत्रतत्र। शान्ति हाम्रा लक्ष्य रहुन् शान्ति नै गन्तव्य बनून् यसै परिप्रेक्ष्यमा राजा जयपृथ्वीबहादुर सिंहका सैद्धान्तिक मूल्यमान्यतामूलक मन्तव्यहरूमूलक चिन्तनमा प्रबेश गर्न चाहँु। चिन्तन मनमस्तिष्कका खुलासा। चिन्तन जीवनका भोगाइका अनुभूति । तिनैका ठोस स्वरूप सिद्धान्त। सिद्ध भएका अनुभवका एकमुष्ट सँगालो सिद्धान्त। सिद्ध भएका भोगाइका निचोड सिद्धान्त। सिद्ध भइसकेका मनका दृढ संकल्प सिद्धान्त भन्न मन पराउँछु। सिद्धान्तभित्रका अनेकानेक जिज्ञाशा मन्थन गर्ने क्रमले व्यापक मन्थन प्रक्रियाले जन्माउँछ। सदाबहारका क्रम यसैबाट प्रजनन हुँदो छ। भइरहन्छ। मीनबहादुर सिंहका प्रगाढ प्रण यतै उन्मुख लाग्छ। उहाँकी सहसाचारी रानी साहिवा अग्ली, हेर्न देख्नलायक चन्द्रशमशेर जबराकी एक्ली छोरी। उहाँको निधन उपरान्त पूर्वीय जीवन दर्शनमा आधारित मूल्यमान्यता अनुरूप गरिने श्राद्धमा वचपनमा सहभागी बन्ने अवसर जुर्यो। सानै उमेरको सन्दर्भ त्यो। सबै वृत्तान्त कण्ठस्थ रहेन। अन्तिम श्रद्धाञ्जलि पशुपति आर्यघाटमा सम्पन्न भएको झझल्को ताजा छ। श्रद्धाञ्जलि अर्पेको उपलक्ष्यको चिनो टोपीशिरपोश पाएथें। शिरपोश बाबरलेटखे सजाएको ढाका टोपी मनै लोभ्याउँदो। बाबरलेटखले सजाएको ढाका टोपी तत्कालीन साजसज्जा। राजर्षि साजसज्जा। साजसज्जा सौकढाँचा। युग बदलेपछि सान सौकत फेरिन्छ। फेरबदलका पहलसितै पहिरन संस्कृति फेरिँदो रैछ। यस्ता अनुभूतिका सँगालो उक्लँदो बैंस धन रहेछ भन्छु। राम हुँ। राजा जयपृथ्वीबहादुर सिंह अंग्रेजी भाषा लेखन, वाचन धारावाही प्रवचनकर्मी हुनुहुन्थ्यो। मेरो जन्म हुनुअगाडि नै सन् १९३३, अगस्ट ८ मा उहाँको सम्मानमा दिनु भएको स्वागत अभिनन्दन समारोह भएको सचित्र अभिलेख पढेथें। नितान्त सारगर्भित पाएँ। संयुक्त राज्य अमेरिका इलिन्वाय राज्यको सिकागोमा भएको रहेछ। वल्र्ड फेलोसिप अफ फेटसको दोस्रो धार्मिक सांगठनिक संसद् (पार्लियामेन्ट) सिकागो तेस्रो, सन् १९३३ को प्रसंग। प्रवचनको प्रारम्भिक चरणश्री गणेशमै उहाँले मानवतावाद माथिको मेरो दह्रिला धारणा (माइप्रिन्सिपल अफ ह्युमानिज्म) अगस्ट ११, १९३३ ईस्वी संवत्मा अभिव्यक्त गर्नु भएथ्यो। त्यो सिकागोस्थित राष्ट्रिय सञ्चार संस्था (नेसनलबाइ कास्टिङ कम्पनी, सिकागो)ले दिउँसो २ बजे प्रसारण गरेथ्यो। त्यसको सहिसलामत संग्रह उहाँको संग्रहालयमा सुरक्षित हुँदो हो। उत्तरोत्तरोत्तर अग्रगामी विज्ञान र प्रविधिले सुरक्षित स्तरीय संग्रहालयको रूपरंग भर्न सार्थक बल पुर्याएको छ। कथंकदाचित दैवगत त्यसताका प्रत्यक्षदर्शी कुनै चिहानबाट बौरिए। बाइसौं शताब्दीको वैज्ञानिक स्तरोन्नतिबाट अति नै प्रभावित हुँदो हो। असम्भाव्य सम्भावना कुम्ल्याएर कपोलकल्पना गर्दै गरेछु। लेखन विधामा यदाकदा बहुलठ्ठीपन घुसाउनु आफ्नैपन ठान्छु। इमस्वमाम् भन्छु। राजा जयपृथ्वीबहादुर सिंहले मेरो मानवताका सिद्धान्त माथि सिकागो ब्रोड कास्टिङ कम्पनीले (सिकागो) दिउँसो २ बजे, ११ अगस्ट, १९३३ एकपटक भाषण गरेथे। मन एक स्वतन्त्र अवयव क्यामियो हल मरिसन होटल पार्लियामेन्टरी सेसन अगस्ट १८, १९३३ मा दिनु भएथ्यो। मेरो धर्मको आस्था नानकिन बैंकेट हल सिकागो अगस्ट १९, १९३३ मा दिनु भाथ्यो। सबै धर्मप्रति आस्था दोस्रो धर्मप्रतिको पार्लियामेन्ट अगस्ट २९, १९३३ मा दिनु भाथ्यो। मेरो धर्म विश्वासले विश्व समाधान गर्छ, वल्र्ड फेलोसिप अफ फेर्थमा अगस्ट २८, १९३३ मा। मेरा धर्म आस्थाले मृत्युप्रतिको धारणा सेप्टेम्बर १, १९३३ मा प्रकट गरेथे। इश्वरप्रतिको मेरा अवधारणा सेप्टेम्बर ७, १९३३ मा व्यक्त गरेथे। सेप्टेम्बर १४, १९३३ मा विश्वास आस्थाले नौलो विश्वचेत जगाउन परिपूरण परिपोषण गर्छ, वर्ड फेलोसेप अफ फेथमा अभिव्यक्त गरेथे।"
धनकुटामा निर्वाचनमा खटिएकी कर्मचारीको मृत्यु,धनकुटा : मंसिर ४ गते हुन गइरहेको प्रदेश तथा प्रतिनिधि सभा निर्वाचनमा खटिएकी एक जना महिला कर्मचारीको गएराती मृत्यु भएको छ । साँगुरीगढी गाउँपालिका खरखोलेकी सीतादेवी माध्यमिक विद्यालयमा कार्यरत ३५ वर्षीय शिक्षिका पवित्रा याखा लिम्बुको मृत्यु भएको हो। उनी साँगुरीगढी गाउँपालिका ३ को सिद्धेश्वरी आधारभूत विद्यालय मतदान केन्द्रमा खटिएकी थिइन् । मतदान केन्द्रमा आयोजित सर्वदलीय बैठकमा सहभागी भएर घर फर्कंदै गरेकी लिम्बु अचानक बेहोस भएको मतदान अधिकृत प्रज्ज्वल पोखरेलले बताए । उपचारका लागि धरानतर्फ लैजाँदै गर्दा उनको बाटैमा मृत्यु भएको पोखरेलले बताए । उच्च रक्तचापको समस्या रहेकी लिम्बु सोही कारण बेहोस भएको हुन सक्ने बताइएको छ ।
विश्वकपको उद्घाटन खेल इटालियन रेफ्री ओर्साटोले खेलाउने,"दोहा : इटालियन रेफ्री ड्यानियल ओर्साटोले आसन्न विश्वकपको उद्घाटन खेल खेलाउने भएका छन्। फिफाले आइतबार ओर्साटोलाई आयोजक राष्ट्र कतार र इक्वेडरबीच हुने खेका लागि छनोट गरेको बताएको छ। फिफाले युरोपका अनुभवी रेफ्रीमध्ये एक भनेर वर्णन गरेका ओर्साटो बुधबार ४७ वर्ष पुग्ने छन्। सन् २०१६ सम्म फिफाले अन्तर्राष्ट्रिय खेलका लागि ४५ वर्षको उमेरहद तोकेको थियो। सन् २०१८ मा रुसमा भएको विश्वकपका ओर्साटो भिडियो रिभ्यू विभागमा थिए। यस्तै, सन् २०२० मा यूईएफए च्याम्पियन्स लिगको फाइनल पनि खेलाएका थिए। उक्त फाइनलमा बायर्न म्युनिखले पेरिस सेन्ट जर्मनलाई १० ले पराजित गर्दै उपाधि जितेको थियो। गत वर्ष सम्पन्न युरोपियन च्याम्पियनसिपका तीन खेलमा पनि निर्णायकको भूमिका निभाएका थिए। युरो २०२० उनकै देश इटालीले फाइनलमा इङ्ल्यान्डलाई पराजित गर्दै जितेको थियो। इटालियन रेफ्री ओर्साटोको आधुनिक फुटबलको विश्वकपमा सम्मानित व्यक्तित्व छ। उनले विश्वकपका पछिल्ला पाँचमध्ये तीन फाइनल खेलाएका छन्। हाल फिफाको रेफ्री कमिटी प्रमुख पेर्लुइजी कोलिनाले सन् २००२ को र निकोला रिज्जोलीले २०१४ को फाइनल खेलाएका थिए।"
"भोटले पेट भरेन, कसैले केही गरेन","देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। कथा र व्यथा पनि उत्तिकै दुःखदायी र मर्मस्पर्शी छन्। विदेश उड्ने मात्र होइन, बिदाइ गर्न जानेका आँखा पनि उस्तै भिजेका देखिन्थे। विदेश जाने अधिकांश युवाको एउटै भनाइ थियो देशमा रोजगारी र सम्भावना नभएका कारण देश छोड्दैछु। बिहीबार र शुक्रबार बिदेसिँदै गरेका केही युवासँग विमानस्थलको टर्मिनल भवनमा अन्नपूर्ण पोस्ट्का राजकरण महतोले गरेको कुराकानी : श्रीमतीलाई ब्लड क्यान्सर छ त के गर्नु ? देशमा चुनाव छ। घरमा श्रीमतीलाई ब्लड क्यान्सर। झापाका नवराज बेगा (लिम्बू)लाई बिदेसिनु पर्ने विवशता छ। पीडा, वेदना र अभावको भारी बोकेर त्रिभुवन अन्तर्राष्ट्रिय विमानस्थलबाट शुक्रबार बिदेसिन खोज्दै थिए उनी। पत्नी कोमलाले उनको हात च्याप्प समातेकी थिइन्। बरर् आँसु झार्दै पत्नीले उनको हात समातिरहँदा नवराज पनि भावुक बने। नवराज र पत्नी कोमलाका हात अलग हुनै मानेका थिएनन्। नवराजलाई पनि बिदेसिनु त कहाँ मन थियो र ? तर, के गर्नु ? देशको भाग्य र भविष्य यहीं बस्नेलाई छाडेर खाडीतिर अघि बढे। पत्नीको माया र विश्वासलाई सँगालेर हात हल्लाउँदै नवराज मलेसिया उडे। कोमला पाँच वर्षदेखि ब्लड क्यान्सरबाट पीडित छिन्। उनको उपचारको खर्च जुटाउन नवराज दोस्रो पटक मलेसिया जाँदै थिए। बिदाइ गर्न कोमला एयरपोर्ट आएकी थिइन्। बिदाइ गर्दा नवराजको साथ कोमलाले छाड्न मानिरहेकी थिइनन्। गला मिलेर निकैबेर रोइरहेकी थिइन्। तपाईं आउँदासम्म म बाँच्छु कि बाँच्दिनँ ? भक्कानिँदै कोमलाले भनिन्। नवराज सान्त्वना दिँदै थिए। भने, म कमाएर छिट्टै फर्किन्छु। तिम्रो उपचार गराउँछु। तर, उनलाई कोमलाले समाएको हात छुटाउन कठिन परिरहेको थियो। एयरपोर्टको चेकजाँचको लाइन अघि बढ्यो। विस्तारै उनी टाढिँदै थिए। कोमलाले निकै बेर हेरिरहिन्। झन्डै एक घण्टापछि जहाज उड्यो। कोमला आकाशतिर उडेको जहाजलाई हात हल्लाइन् र एयरपोर्टबाट विस्तारै निस्किइन्। म ब्लड क्यान्सरको बिरामी हुँ, उनले अन्नपूर्णसित भनिन्, उहाँ फर्केर आउँदासम्म म बाँच्छु कि बाँच्दिन भन्ने मात्रै चिन्ता लाग्छ। श्रीमान् दुई वर्षका लागि मलेसिया उडेको कोमलाले जानकारी दिइन्। उहाँले कमाएर पैसा पठाएपछि बोनम्यारो ट्रान्सप्लान्ट गर्ने प्लान छ, कोमलाले भनिन्, हाम्रो देशमा धेरै पैसा कमाउने काम भइदिएको भए उहाँ यही त बस्न पाउनुहुन्थ्यो नि। मेरो श्वास रहेसम्म। मेरो अन्तिम दिनसम्म। घरायसी समस्या त छँदैछ। भोट हाल्न नपाई विदेश उड्नु परेकोमा नवराज पनि खिन्न देखिन्थे। मेरो देशमा मंसिर ४ गते चुनाव हुँदैछ। नेता छान्ने दिनमा म जाँदैछु, नवराजले भने, ज जसले मतदान गर्नुहुन्छ राम्रोलाई छान्नुहोला। हामीजस्तो कमाउन तपाईं आमा वुबा, दाजु, भाइले विदेश जानु नपरोस्। भ्रष्टाचारले देश बिरामी परेको भन्दै नवराजले भने, हाम्रो देशमा कमाएर खाने ठाउँ छैन। लुटेर खान जानिँदैन। कमाएर खान र परिवारको औषधी उपचारका लागि बाहिरै जानु पयो। नवराजले ३६ वर्षको उमेरमा परिवार पाल्न अनेक दुःख गरे। धेरै भोगे पनि। त्यो दुःखले उनलाई छोड्दै छोडेन। गरिबका छोराछोरी खाडी नगएर के गर्छन् त ? त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तोअत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।:"
त्रास फैलाउन भरतपुरका ३ ठाउँमा शङ्कास्पद वस्तु,चितवन : प्रतिनिधिसभा तथा प्रदेशसभा सदस्य निर्वाचनको मिति नजिकिँदै जाँदा जिल्लाको मुख्य सहरी क्षेत्रका तीन स्थानमा शङ्कास्पद वस्तु भेटिएको छ । जिल्ला प्रहरी कार्यालय चितवनका अनुसार भरतपुर महानगरपालिका१० आँखा अस्पताल नजिक र वडा नं १२ आस्था चोकमा शङ्कास्पद वस्तु भेटिएको हो । कार्यालयका प्रवक्ता प्रहरी नायब उपरीक्षक विजयराज पण्डितका अनुसार दुई स्थानमा नै निर्वाचनविरोधी गतिविधि गर्ने समूहले प्रेसरकुकरमा शङ्कास्पत वस्तु राखेका हुन् । निर्वाचनको समयमा त्रास फैलाउनका लागि यस्तो गरिएको हुनसक्ने जिल्ला प्रहरी कार्यालय चितवनले जनाएको छ । उक्त वस्तुलाई आज बिहान ३:३० बजे निस्क्रिय पारिएको कार्यालयले जनाएको छ । यस्तै भरतपुर माहानगरपालिका१६ वडा कार्यालय नजिक सिलिण्डरमा आगो लगाएर छाडेको पाइएको पण्डितले बताए। सो सिलिण्डरलाई सुरक्षित स्थानमा राखिएको उनले जानकारी दिए ।
भीमफेदीमा पुरुषको शव फेला,हेटौंडा : मकवानपुरको भीमफेदी गाउँपालिका वडा नम्वर ८ ईपास्थित गंगटे जंगलमा एक जनाको शव फेला परेको छ । शुक्रबार साँझ हेटौंडा ८ निवासी २५ वर्षीय कृष्ण मोक्तानको शव जंगलको खोल्सामा फेला परेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए । भीमफेदी र बकैयाँ गाउँपालिकाको सिमानामा पर्ने लटरम्भेश्वर मन्दिर जाने बाटोबाट करिब ५ सय मिटर तल खोल्सामा शव देखेपछि स्थानीयले प्रहरीलाई खबर गरेका थिए । प्रारम्भिक अनुसन्धानबाट मोक्तानको लडेर मुत्यु भएको हुनसक्ने अनुमान गरिए पनि एकिन भने भइनसकेको प्रवक्ता कार्कीले बताए । मोक्तानको शव पोष्टमार्टमको लागि हेटौंडा अस्पतालस्थित शव गृहमा ल्याइएको र घटनाबारे थप अनुसन्धान भइरहेको उनले बताए ।
शंकास्पद वस्तु बम नभएको पुष्टि,विराटनगर : विराटनगर महानगरपालिका३ पुष्प मार्गमा शनिबार बिहान भेटिएको शंकास्पद वस्तु बम नरहेको पुष्टि भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार शान्ति सुरक्षाको अवस्थालाई खलल पुर्याउन तथा आमसर्वसाधारण र मतदातालाई त्रसित बनाउन नक्कली बम राखेको पाइएको हो। बमजस्तो देखिने शंकास्पद वस्तु शनिबार बिहान ६:२५ बजेतिर फेला परेको थियो। उक्त वस्तु नेपाली सेनाको बम डिस्पोजल टोलीले बिहान ८:५० बजेतिर डिस्पोज गरेको छ। सेनाको टोलीले डिस्पोज गर्दा उक्त वस्तु बम नरहेको पुष्टि भएको हो। प्रहरीका अनुसार रातो झोलाभित्र बट्टा राखेर बाहिरदेखि प्लाष्टिकले बेर्दै बट्टाबाट तार बाहिर निकालेर सडकको छेउमा छाडिएको थियो। तर मोबिलको बट्टामा तार बाहिर निकालेर राखेको पाइएको डीएसपी श्रेष्ठले बताए। आइतबार हुने प्रतिनिधि तथा प्रदेशसभा निर्वाचनलाई प्रभावित एवं मतदातालाई त्रसित पार्ने उदेश्यले त्यस्ता वस्तु राखिएको प्रहरीको भनाइ छ। उक्त वस्तु कसले राखेको भन्ने यकिन भइनसकेको र घटनामा संलग्नको खोजी तीव्र पारिएको प्रहरीले जनाएको छ।
दार्चुलाको गोकुलेश्वरमा भेटिएको 'प्रेसर कुकर बम' नक्कली,बैतडी : बैतडी र दार्चुलाको सीमामा रहेको गोकुलेश्वर बजार नजिकैको पूलमा भेटिएको नक्कली प्रेसर कुकर बम डिस्पोज गरिएको छ। उक्त बम नेपाली सेनाको डिस्पोजल टोलिले डिस्पोज गरेको हो। कुलेश्वर बजार नजिकैको पूलमा शुक्रबार राती भेटिएको प्रेसर कुकर बम शनिबार बिहान डिस्पोजल टोलिले बम डिस्पोज गरेको हो । डिस्पोजपश्चात पुलमा राखिएको प्रेसर कुकरमा माटो मात्रै भएको बताइएको छ। इलाका प्रहरी कार्यालय गोकुलेश्वरले सो प्रेसर कुकरमा बम नभएर माटो भरेर राखेको जनाएको छ। यस्तै उक्त कुकर राखिएपछि रातिबाट सवारी बन्द थियो। प्रेसर कुकर हटाएसँगै सवारी सञ्चालनमा आएको प्रहरीले जनाएको छ। आइतबार हुने प्रतिनिधि तथा प्रदेशसभा निर्वाचनलाई प्रभावित गर्न एवं मतदातालाई त्रसित पार्ने उदेश्यले बम राखिएको हुनसक्ने प्रहरीको अनुमान छ। सो विषयमा थप अनुसन्धान भइरहेको प्रहरीले जनाएको छ ।
भद्रपुरमा फेला परेका दुई शङ्कास्पद वस्तु निष्क्रिय,झापा : झापाको सदरमुकाम भद्रपुर ७ स्थित वीरेन्द्र मावि मतदान स्थल अगाडि राखिएको बमजस्तो देखिने दुई वटा शङ्कास्पद वस्तु नेपाली सेनाले डिस्पोज गरेको छ । 'नोट भोट खतरा' सङ्केत उल्लेख गरिएको दुई वटा शङ्कास्पद वस्तुलाई सेनानी आकृती घिमिरेको कमान्डमा आएको टोलीले शनिबार बिहान पौने सात बजे डिस्पोज गरेको हो । उक्त शङ्कास्पद वस्तुभित्र रेड बुलको बट्टाभित्र बालुवा र बिजुलीको तार मात्र राखेर तर्साउन खोजिएको डिस्पोजल टोलीले जानकारी दिए । निर्वाचनलाई प्रभावित पार्न उद्देश्यले अज्ञात समूहले वीरेन्द्र मावि मतदान स्थलको पश्चिम पट्टिको गेटमा शुक्रबार राती ९ बजेर ४० मिनेटमा कार्टुनले प्याक गरिएको वस्तु फेला परेको थियो । त्यसको केही समयपश्चात् उत्तरतर्फको सानो गेटमा फेरि अर्को शङ्कास्पद बस्तु झोला फेला परेको जिल्ला प्रहरी कार्यालय झापाले जनाएको छ । राती फेला परेकोले शङ्कास्पद वस्तुलाई बिहान मात्रै सेनाले डिस्पोज गर्यो । एउटै मतदान स्थलमा दुई वटा शङ्कास्पद वस्तु फेला परेसँगै त्यहाँका स्थानीयमा त्रास फैलिएको थियो ।
सुर्तीजन्य संकटप्रति सरकारले ध्यान दिएन,"काठमाडौं : सुर्तीजन्य पदार्थको उपभोग र उत्पादनका कारण उत्पन्न संकटप्रति सरकारले पर्याप्त ध्यान नदिएको सर्वेक्षणले देखाएको छ। अन्नपूर्ण मिडिया नेटवर्कले मुलुकमा सुर्तीजन्य पदार्थसम्बन्धी धारणा बुझ्न सर्वेक्षण गरेको थियो। जसमा ९२ प्रतिशतले सुर्तीजन्य पदार्थको उपभोग र उत्पादनका कारण उत्पन्न संकटमा सरकारले पर्याप्त ध्यान नदिएको टिप्पणी गरेका छन्। विभिन्न उमेरसमूहका १ सय ९८ जनालाई सर्वेक्षणमा सहभागी गराइएको थियो। ९१ प्रतिशतले मुलुकमा सुर्तीजन्य पदार्थको विरुद्ध कडा नियम लागू गर्ने कानुन भएको बताए। तर कार्यान्वयनको पक्ष भने फितलो भएको उनीहरूको भनाइ छ। किनभने किशोरकिशोरीहरू सुर्तीजन्य पदार्थको प्रयोग गर्ने गतिविधिमा अत्यधिक संलग्न रहेको देखिन्छ। केही किशोरकिशोरीले देखाउन र अरूलाई प्रभाव पार्नका लागि यसको सेवन गर्ने गरेको देखिन्छ। यसैले सर्वेक्षणमा सहभागीमध्ये ९५ प्रतिशतले नयाँ सरकारले सुर्तीजन्य महामारीलाई गम्भीरतापूर्वक लिन अनुरोध गरेका छन्। नेपालमा धूमपान तथा सुर्तीजन्य पदार्थको विभिन्न तथ्यमा सर्वे तथा अनुसन्धान साँच्चै नै रोचक र महत्त्वपूर्ण पनि देखिन्छ। अन्नपूर्ण मिडिया नेटवर्कले नेपालमा सुर्तीसम्बन्धी जनमानसको धारणा जाँच्न सर्वेक्षण गरेको बताएको छ। नेटवर्ककका अनुसार अध्ययनको मुख्य उद्देश्य सुर्र्तीजन्य पदार्थको प्रयोगका सम्बन्धमा जनताको राय जान्न र सरकारले यसको नियन्त्रणका लागि कसरी कदम चाल्न सक्छ भन्ने जानकारी गराउनु थियो। यस सर्वेक्षणमार्फत हामीले सुर्तीजन्य पदार्थसम्बन्धी जनताको दृष्टिकोणलाई विश्लेषण गर्ने प्रयास गरेका छौं, सर्वेक्षण टिमले भन्यो। सर्वेक्षण २०२२ नोभेम्बर ४ देखि १० सम्म काठमाडौं उपत्यकाका विभिन्न क्षेत्रमा गरिएको थियो। अध्ययन मात्रात्मक डेटा प्रयोग गरी वर्णनात्मक अनुसन्धान डिजाइनमा आधारित थियो। राष्ट्रिय विकास अनुसन्धान प्रतिष्ठानले नेपालमा सुर्तीजन्य पदार्थको खपत नियन्त्रण गर्न चारबुँदे रणनीति सिफारिस गरेको छ। सुर्तीजन्य पदार्थमा लाग्ने करलाई सन् २०२५ सम्ममा कम्तीमा पनि भारतको स्तरमा पुर्याउन सकिने बताएको छ। यस्तै, चुरोटको खुल्ला खिल्लीको बिक्रीमा पूर्ण प्रतिबन्ध लगाउन, बन्द भएका सरकारी चुरोट कारखाना पुनः सञ्चालन नगर्न प्रतिष्ठानले सुझाव दिएको छ। प्रतिष्ठानका अनुसार सार्वजनिक स्थानको एक सय मिटर वरपरसम्म सुर्तीजन्य पदार्थको बिक्री वितरण र प्रयोगमा रोक लगाउन जरुरी छ। सुर्तीजन्य पदार्थको प्रयोगलाई नियन्त्रण गर्न र जीवन बचाउनको लागि भरपर्दो र वितरणयोग्य योजना हो। बढ्दो करले नेपाली स्वास्थ्य प्रणालीलाई सुधार गर्न अन्य कार्यलाई सहयोग गर्न आवश्यक राजस्व उपलब्ध गराउनेछ। यसले देशमा एकै साथ सुर्तीजन्य पदार्थको खपत घटाउनेछ। त्यसले जीवन बचाउने मात्र होइन, अध्ययनको निष्कर्ष छ। विश्व स्वास्थ्य संगठनका अनुसार, विश्वभर १३ बिलियन मानिस सुर्तीजन्य पदार्थ प्रयोग गर्छन्। यसमध्ये ८० प्रतिशत निम्न र मध्यम आय भएका राष्ट्रहरूमा बसोबास गर्छन्। घरायसी खर्चलाई खाना र बासजस्ता अत्यावश्यक वस्तुहरूबाट टाढा राखेर सुर्तीजन्य पदार्थको खर्च र उपभोगले गरिबी निम्त्याउँछ। सुर्तीजन्य पदार्थको लत लाग्ने भएकाले यसको सेवन गर्ने बानीलाई रोक्न गाह्रो छ। थप रूपमा, यसले घरपरिवारमा काम गर्ने उमेरका व्यक्तिहरूको प्रारम्भिक मृत्युदर र असक्षमतामा परिणाम दिन्छ, जसले घरपरिवारको आय कम गर्छ र स्वास्थ्य सेवा खर्च बढाउँछ। सुर्तीजन्य पदार्थको उपभोगका कारण हरेक वर्ष ८० लाखभन्दा बढी मानिसको मृत्यु हुन्छ। जसमा सेकेन्ड ह्यान्ड धुवाँको जोखिमबाट हुने करिब १० लाखको मृत्यु पनि समावेश छ। धूमपानबाट हुने रोग र मृत्युको भार सबैभन्दा बढी छ।नेपालमा सुर्तीजन्य पदार्थ मृत्युको दोस्रो कारक बनेको छ। नेपालमा वार्षिक ३७ हजारभन्दा बढी व्यक्ति सुर्तीजन्य रोगबाटले मृत्यु भइरहेको तथ्यांक छ। नेपाल विकास अनुसन्धान संस्थानको भर्खरैको अनुसन्धानले नेपालमा पाँचमध्ये एक जनाको मृत्यु सुर्तीजन्य पदार्थबाट हुने देखाएको छ। जसले गर्दा दक्षिण एसियाका अन्य कुनै पनि देशको तुलनामा नेपालमा यसलाई ठूलो मारक बनाइएको छ। हालको दरअनुसार आगामी ३० वर्षमा करिब १३ लाख ४० हजार नेपालीको धूमपानबाट मृत्यु हुने प्रक्षेपण गरिएको छ।"
विराटनगरमा बमजस्तो शंकास्पद वस्तु भेटियो,विराटनगर : विराटनगरमा एकाबिहानै बमजस्तो देखिने शंकास्पद वस्तु भेटिएको छ। विराटनगर महानगरपालिका३ पुष्प मार्गमा शनिबार बिहान ६:२५ बजेतिर शंकास्पद वस्तु फेला परेको हो। सडकको छेउमा शंकास्पद वस्तु देखेपछि स्थानीयले प्रहरीलाई खबर गरेका थिए। रातो झोलाभित्र बट्टा राखेर बाहिरदेखि प्लाष्टिकले बेर्दै बट्टाबाट तार बाहिर निकालेर सडकको छेउमा छाडिएको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार शंकास्पद वस्तु भेटिएको स्थान वरपर सर्वसाधारण तथा सवारीसाधनको आवतजावतमा रोक लगाउँदै प्रहरीले घटनास्थलाई सुरक्षित राखेको छ। उक्त वस्तु डिस्पोजका लागि नेपाली सेनाको टोली घटनास्थलतर्फ जाँदै छ। सेनाको टोली घटनास्थल आइपुगेपछि उक्त वस्तु बम हो कि हैन भनेर यकिन हुने प्रहरीले जनाएको छ। आइतबार हुने प्रतिनिधि तथा प्रदेशसभा निर्वाचनलाई प्रभावित एवं मतदातालाई त्रसित पार्ने उदेश्यले त्यस्ता वस्तु राखिएको हुनसक्ने प्रहरीको अनुमान छ।
अर्घाखाँचीमा निर्वाचनको तयारी पूरा,"सन्धिखर्क : आगामी मङ्सिर४ गते हुने प्रतिनिधिसभा तथा प्रदेशसभा सदस्य निर्वाचनको तयारी पूरा भएको छ। एक प्रतिनिधिसभा तथा दुईवटा प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारी साधनको व्यवस्था लगायतका काम पूरा गरि सबै मतदान केन्द्रमा कर्मचारी तथा सुरक्षाकर्मी पुगि सकेका छन्। निर्वाचनमा खटिएका कर्मचारी तथा सुरक्षाकर्मी आवश्यक निर्वाचन सामग्रीसहित सम्बन्धित मतदानस्थल पुगेर आवश्यक काम भैरहेको मुख्य निर्वाचन अधिकृत डाक्टर श्री कृष्ण भट्टराईले बताए। अधिकृत डाक्टर श्रीकृष्ण भट्टराईले ३ नगरपालिका र ३ गाउँपालिका गरी ६ स्थानीय तह रहेको जिल्लामा ९७ मतदानस्थल, २ सय मतदान केन्द्र र १ अस्थायी मतदान केन्द्र तोकिएको जानकारी दिए। एक अस्थायी मतदान केन्द्रबाट कर्मचारी, नेपाली सेना, नेपाल प्रहरी र कारागारमा रहेका कैदीले मताधिकार प्रयोग गर्ने मुख्य निर्वाचन अधिकृत एवं जिल्ला न्यायाधीश श्रीकृष्ण भट्टराईले जानकारी दिए। कर्मचारी, सुरक्षाकर्मी र कैदीले प्रतिनिधिसभाको समानुपातिकतर्फ मात्र मतदान गर्न पाउने व्यवस्था छ। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्माचारी, जनपथ र म्यादी गरी दुई हजार ५ सय सुरक्षाकर्मी परिचालन गरिएको छ। सुरक्षा व्यवस्था कडा बनाइएको बताउँदै ढुक्क भएर मतदान गर्न प्रमुख जिल्ला अधिकारी शसिधर घिमिरेले आग्रह गरे। निर्वाचनमा १ हजार ६ सय १८ जना कर्मचारी खटिने छन्। आसन्न निर्वाचनमा अर्घाखाँचीका एक लाख ६४ हजार सात सय ७८ मतदाताले मताधिकार उपयोग छन्। नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा लगायतका पार्टिबीच चुनावी तालमेल भएको जिल्लामा वामलोकतान्त्रिक गठबन्धन र नेकपा एमालेका उम्मेदवारबीच प्रतिस्पर्धा हुने देखिएको छ। स्थानीय तहको निर्वाचनमा वडाध्यक्षका लागि खसेको मतको आधारमा वामलोकतान्त्रिक गठबन्धनको ५३ हजार ६ सय ४५ मत तथा एमालेको ४८ हजार १ सय २ मत रहेको निर्वाचन आयोगको तथ्याङमा उल्लेख छ।"
"मोरङमा झडप, तीन जना घाइते","विराटनगर : मोरङको उर्लाबारी नगरपालिका६ स्थित तरुण क्याफे नामक कफी सपमा शुक्रबार साँझ दोहोरो झडप हुँदा तीन जना घाइते भएका छन्। एक जनाको अवस्था गम्भीर छ। मोरङ प्रहरीका प्रवक्ता डीएसपी दीपक श्रेष्ठका अनुसार उर्लाबारी६ का २९ वर्षीय रजक थापा र उर्लाबारी४ का ३३ वर्षीय कुमार लिम्बूको समूहबीच साँझ ६:१५ बजेतिर झडप भएको हो। झडपमा परेर उर्लाबारी४ का २५ वर्षीय गौतम तामाङ, उर्लाबारी७ का ३२ वर्षीय नितम चौहान र उर्लाबारी८ का ३२ वर्षीय मिलन श्रेष्ठ घाइते भएको प्रहरीले जनाएको छ। घाइतेमध्ये गौतम तामाङको अवस्था गम्भीर छ। स्थानीय स्वास्थ्य संस्थामा सम्भव नभएपछि उनलाई थप उपचारका लागि झापाको बिर्तामोडस्थित बी एन्ड सी अस्पताल लगिएको छ। अरु दुई जनाको उर्लाबारीमै उपचार भइरहेको छ। डीएसपी श्रेष्ठका अनुसार घाइतेहरु माथि खुकुरी प्रहार भएको छ। घटनामा संलग्न उर्लाबारी५ का २६ वर्षीय आशाङ तामाङ, कुमार लिम्बू र रजक थापालाई पक्राउ गरिएको श्रेष्ठले बताए। पुरानै रिसईबीका कारण दुई समूहबीच झडप भएको प्रारम्भिक अनुसन्धानबाट खुलेको छ। घटनाका सम्बन्धमा थप अनुसन्धान भइरहेको प्रहरीले जनाएको छ।"
पौरख बाँचेका शताब्दी पुरुष!,"सत्यमोहन अर्थात् सगरमाथा! सादा जीवन, सकारात्मक सोच, सक्रिय जीवन अर्थात् सत्यमोहन। सत्यमोहन जोशी अर्थात् शताब्दी लामो समयको प्रतिबिम्ब। सत्यम्, शिवम्, सुन्दरम् अर्थात् शिवजस्तै, सुन्दर अनि सत्य पनि। समयले बनायो सत्यमोहन, सत्यमोहनले बनाए समय। समयले बनाएको र समयलाई बनाउने सत्यमोहनलाई हामीले कति चिन्यौं ? वा चिनेर पनि अबका दिनमा क्रमशः बिर्संदै जान्छौं कि ? यो पनि समयले नै मूल्यांकन गर्ला। जीवनको अधिकांश समय उनले प्रत्येक मिनेटको शक्तिलाई पहिचान गरे। हामी नेपाली सबैले के यसरी नै समयको सदुपयोग गर्न सकेका छौं ? सत्यमा अडिग बनेर समय चिन्दै सक्रिय हुनेहरूले नै हो आफूलाई सगरमाथा बनाउने पनि। जसरी बग्छ पानी त्यसरी नै बगे सत्यमोहन पनि सार्वभौम बनेर। असत्यको पर्दामा गुम्सिएनन्, सत्यको सत्मार्गमै दौडिरहे। शालीनता भन्नु सत्यमोहन, सम्मोहनको अर्को नाम सत्यमोहन। संस्कृतिको पर्याय सत्यमोहन, साहित्यको संसारमा पनि सत्यमोहन। संघर्षले सत्यमोहनलाई धेरै सिकायो, सत्यमोहनले सबैलाई संघर्ष सिकाए। बाधाहरू पन्छाए, परिस्थितिभन्दा माथि उठे र त जुरुक्क उठेको देखिए सत्यमोहन सबैका आँखामा। लाग्छ, उनले जिएका प्रत्येक मिनेट आनन्दका थिए, परिणाममुखी थिए। हामी सबैलाई थाहा छ कि हरेक दिनले २४ घण्टा समय लिएर आउँछ। तर, त्यो समयलाई कसरी सदुपयोग गर्छौं भन्ने नै सफलताको सूत्र हो। सत्यमोहनले समयको भरपूर सदुपयोग गरे र जीवन बदले। विल्ली जोलीले लेखेका थिए, एक मिनेट नै सपना साकार पार्ने सुरुआती विन्दु हो। एउटा महान् मिनेटबाटै एउटा महान् घण्टा बन्छ। एउटा महान् घण्टाबाट एउटा महान् दिन बन्छ। अनि एउटा महान् दिनबाट एउटा महान् हप्ता बन्छ। त्यसपछि क्रमशः महान् महिना र वर्ष बन्छ। पानी जसरी बग्नु, सत्मार्गमा दौडिनु, शालीन र सम्मोहन हुनु र संघर्षमय जीवन बाँच्नुले सत्यमोहनमा मिनेटहरूको मापन गर्न सकिन्छ। जोशीको जोस, काम भए ठोस : हरेक काममा राख्थे होस। न दुःखमा आत्तिए, न सुखमा मात्तिए। संघर्षभित्र पनि सधैं शान्तभाव, शान्तभावले सायद सधैं र सबैसँग सादगीपूर्ण व्यवहार। न अरूलाई तराजुमा जोखे, न जोखिए अरूको तराजुमा। सचेत र सारगर्भित जीवन हो, सत्यमोहन जोशी ः जोस र जाँगरको अर्को नाम पनि जोशी। आत्तिने र मात्तिनै दुवै मानिसले प्रगति गर्न सक्दैन। मानिससँगको सम्बन्धले नै हो, व्यक्तिको जीवन अघि बढाउने। बाहिर भूकम्प जाओस्, मन शान्त पार्न सक्नुपर्छ। जसरी दिन र रातको निरन्तरता एकनासको छ, ठीक त्यसैगरी हो जीवनमा कर्तव्य निभाइरहने। जोस छ, जाँगर छ तर मानिस सचेत छैन भने उसले जीवनमा छलाङ मार्न सक्दैन। यी सबैलाई आत्मसात् गर्ने स्वरूप हो, सत्यमोहन। हो, सत्यमोहन जसरी प्रेमको अनुभूति गर्न र जगाउन सक्नेले नै हो, जीवन सुन्दर बनाउने, प्रेमको सुन्दर बगैंचा सजाउने। सत्यमोहन : शून्य (नागार्जुनलाई दार्शनिक मान्ने र शून्यताको दर्शन अपनाउने)मा हराए, संसारमा (नेपालका विकट क्षेत्रजुन देश पुगे पनि) रमाए। युनेस्कोले भन्यो, जिउँदो मानव सम्पदा सत्यमोहन : नुहिन्छ शिर, बढ्छ श्रद्घा। सरकारको सम्मान वाङ्मय शताब्दी पुरुष सत्यमोहन जोशी । महाविद्यावारिधि पाउने महामानव, सत्यमोहन। बखुम्बहालको कुटी, सत्यमोहनलाई महल : आत्मसन्तोषमा रमाए, सानो र सुखी संसार सजाए। भनिन्छ, सय वर्ष बाँचेपछि कुनै पनि मान्छे मान्छेमा सीमित रहँदैन अर्थात् देवता बन्छ। देवताको श्रेणीमा सत्यमोहन ! देवता पनि आफैंमा पूर्ण हुँदैन ? पनि भनिन्छ। यस अर्थमा सत्यमोहन पूर्ण नहुन सक्छन्, अर्को अर्थमा उनी देवता। जिउँदो मानव सम्पदा, महाविद्यावारिधि पाउने महामानव, वाङ्मय शताब्दी पुरुष र यस्तै पदवी र मानार्थ (अघोषित)ले भरिपूर्ण मानिस, जो शताब्दी पार गर्दासमेत कसैको (अपवादबाहेक) आँखामा बिझाएनन्, उनलाई उमेरसहितको अर्थमा देवता भन्न सकिने अवस्था बनेकै हो। यस्ता मानिस संसारमै दुर्लभ हुन्छन्, नेपालमा पनि। खासमा धेरै मानिस अरूलाई परिवर्तन गर्न जीवन खर्चिन्छन्, तर सत्यमोहन आफू उदाहरणीय बने। अरूलाई परिवर्तन गर्ने राजमार्ग देखाए। यसको एउटा रहस्य हुन सक्छ, अरू भौतिक विकासमा रमाउन खोज्छन्, सत्यमोहन आत्मविकासमा रमाए। हक्की थिए, हठी थिएनन्। शरीर नै सवारीसाधन, न चस्मा न टाइसुट। शिरमा सादा टोपी सधैंको सम्पत्ति। न हिजोको चिन्ता गरे न भोलिको, चिन्तन गरे र चिनिए। शताब्दीसमयको तस्बिर खिचे उनले, उनको शताब्दी खिचेको छ समयले। शब्दहरूले बचाउने छन् शताब्दी पुरुषलाई शदियौं, सम्भवतः शब्दसंसारमै रमिरहने छन् सदा सदा। बहुआयामिक सिर्जनशीलता बोकेका व्यक्ति शताब्दी पुरुषमहामानवजिउँदो मानव सम्पदा सत्यमोहन जोशी अर्थात् पोलिम्याथलाई शब्दश्रद्धाञ्जलि !"
चितवनको मतगणनास्थलमा तारजाली र सिसीटिभी क्यामेरा जडान,चितवन : चितवनमा मतगणनास्थललाई सुरक्षित बनाउन तारजाली र सिसीटिभी क्यामेरा जडान गरिएको छ। जिल्लाको तीनवटै निर्वाचन क्षेत्रको मतगणना गरिने स्थानमा तारजाली र सिसीटिभी क्यामेरा जडान गरिएको हो। मतगणनास्थलमा सुरक्षा व्यवस्था कडा गर्ने गरी तारजाली र सिसीटिभी क्यामेरा जडानको काम गरिएको मुख्य निर्वाचन अधिकृत रितेन्द्र थापाले जानकारी दिए। चितवनमा विसं २०७४ को स्थानीय तहको निर्वाचनको मतगणनाका क्रममा मतपत्र च्यातिएको घटना अझै पनि चर्चामा छ। जसका कारण यहाँ मतगणनास्थलको सुरक्षामा विशेष ध्यान दिइने गरेको छ। चितवन क्षेत्र नं १ को खैहरनी माविमा मतगणना गर्ने तयारी गरिएको छ । त्यहाँ चार ठाउँमा मतगणनाका लागि तयारी गरिएको छ। यस्तै क्षेत्र नं २ को मतगणना चितवन उद्योग सङ्घको प्रदर्शनी केन्द्रमा गरिने अधिकृत थापाले जानकारी दिए। सो ठाउँमा शुक्रबार सरसफाइ र तारजाली लगाउने काम भएको उनले बताए। क्षेत्र नं २ को चार ठाउँमा मतगणना गर्ने गरी तयारी गरिएको छ। यस्तै चितवन क्षेत्र नं ३ को कृषि तथा वन विज्ञान विश्वविद्यालय रामपुरमा मतगणनाको तयारी गरिएको छ। यहाँ दुई ठाउँमा मतगणना गर्ने गरी संरचना निर्माण गरिएको छ। अधिकृत थापाले विगतमा मतपत्र च्यातिएर दाग लागेको भन्दै त्यसलाई मेटाउनका लागि सबै राजनीतिक पार्टीहरूलाई आफूले अनुरोध गरेको बताए। उनले जिल्लाभर मतदान र मतगणनास्थल निर्माणको काम लगभग सकिएको जानकारी दिए। उनले सबै ठाउँमा आवश्यकतानुसार कर्मचारी खटाइएको बताए। रासस
सोलुखुम्बुमा एक मतदान अधिकृत सुतेकै ठाउँमा मृत भेटिए,सोलुखुम्बु : सोलुखुम्बुको नेचासल्यान गाउँपालिका४ स्थित एक मतदान अधिकृत सुतेकै ठाउँमा मृत भेटिएका छन्। फुर्के सामुदायिक बन मतदान केन्द्रमा खटिएका मतदान अधिकृत ५६ वर्षीय बिल्टु राय शनिबार बिहान सुतेकै ठाउँमा मृत भेटिएको जिल्ला प्रहरी कार्यालय सोलुखुम्बुले जनाएको छ। प्रहरी प्रमुख प्रहरी नायब उपरीक्षक (डीएसपी) सुनिल जङ्ग शाहका अनुसार मतदान केन्द्रमै सुतेका राय आज बिहान अन्दाजी ४ बजे अन्य कर्मचारीले उठाउन जाँदा ओछ्यानमै मृत भेटिएका हुन्। घटनाको अनुसन्धानका लागि प्रहरी निरीक्षकको कमान्डमा प्रहरी घटनास्थल पुगिसकेको छ। सर्लाही हरिपुर्वा नगरपालिका५ स्थायी ठेगाना भएका राय आयुर्वेद स्वास्थ्य केन्द्र नेचामा कार्यरत थिए। उनले लामो समयदेखि सुगर र मुटुको औषधी प्रयोग गर्दै आएको खुलेको छ।
निर्वाचन गराउन सक्षम छौं,"बैतडी : बैतडीको दशरथचन्द नगरपालिका८ स्थित त्रिपुरासुन्दरी स्वास्थ्यचौकीको मतदान केन्द्रमा खटिने सबै अपांगता भएका कर्मचारी छन्। मतदान केन्द्रमा खटिने मतदान केन्द्र अधिकृत लोकेन्द्रबहादुर चन्द, सहायक मतदान अधिकृत लक्ष्मी विष्टसहित ८ जना कर्मचारी अपांगता भएका कर्मचारीहरू हुन्। यो जिल्लाकै एक मात्र अपांगता भएका कर्मचारी खटिएको केन्द्र हो। मुख्य निर्वाचन अधिकृतको कार्यालयले अपांगता भएका कर्मचारीहरूलाई लक्षित गर्दै उक्त मतदान केन्द्रको स्थापना गरेको हो। स्थानीय तहको निर्वाचनमा अपांगता भएका कर्मचारीहरूलाई खटाइएको थिएन, सहायक मतदान अधिकृत विष्टले भनिन्, आफूहरू पनि निर्वाचन सम्पन्न गर्नको लागि सक्षम रहेको भन्दै मुख्य निर्वाचन अधिकृतको कार्यालयमा आग्रह गर्यौं त्यसपछि हामीले नियुक्ति पायौं। अहिले काममा खटिएका छौँ, विष्टले भनिन्। शुक्रबार सर्वदलीय तथा सर्वपक्षीय बैठक सम्पन्न भएको विष्टले जनाइन्। सबै राजनीतिक दलका प्रमुख एवं प्रतिनिधि, विभिन्न निकायका प्रतिनिधिहरूसँगको बैठक सम्पन्न गरिएको र निर्वाचनलाई निष्पक्ष र शान्त वातावरणमा सम्पन्न गर्नको लागि आवश्यक निर्णय गरिएको विष्टले बताइन्। मतदानमा खटिने सबै कर्मचारीहरू अपांगता भएका कर्मचारीहरू भएकाले नयाँ ऊर्जाका साथ काम गर्ने मतदान अधिकृत लोकेन्द्र चन्दले बताए। हामी आफ्नो भूमिका र जिम्मेवारीमा अडिग रहेर स्वच्छ तथा निष्पक्ष रूपमा मतदान सम्पन्न गर्नेछौँ, चन्दले भने। अपांगता भएका कर्मचारीहरूको मागअनुसार नै उनीहरूलाई मतदान केन्द्रको जिम्मेवारी दिइएको सहायक मुख्य निर्वाचन अधिकृत तीर्थराज आचार्यले जानकारी दिए। उनीहरूको अवस्थालाई हेरेर सुरक्षा सतर्कता अपनाइएको र यसबारे कुनै समस्या आएको अवस्थामा जगेडा कर्मचारीहरू खटाइने उनले बताए। यो नौलो अभ्यास हो। उनीहरूले यसअघि प्रस्ताव लिएर आएका थिए, उनीहरूको प्रस्तावलाई स्विकार गरेका हौं, केही त्यस्तो समस्या आएको अवस्थामा हामीसँग जगेडा कर्मचारीहरू छन्, आचार्यले भने। त्रिपुरा सुन्दरी स्वास्थ्यचौकी मतदान केन्द्रमा ८०सय ७ मतदाता रहेका छन्। १ लाख ५० हजार १ सय ५६ मतदाता रहेको बैतडीमा २ सय ११ मतदान केन्द्र छन्।"
भोट हाल्नै सिकाएनन्,"इलाम : सोममाया राईले १७ वर्षको उमेरदेखि नै इलामको कन्याम चिया बगानमा चिया टिप्न थालेकी हुन्। अहिले ६० वर्ष लागिन। तर, पिठ्यूँमा चियाको डोकोले अझै छाडेको छैन। मेची राजमार्गको आडमा बिहानैदेखि चिया टिप्छिन्। न कसैले उनीसँग भोट मागेको छ, न त उनलाई भोट हाल्न नै सिकाएको छ। कसरी भोट हाल्ने ? कसैले सिकाएको छैन, अन्नपूर्णसँग उनले दुःखेसो पोखिन्। राईमात्र होइन, चिया बगानका १ सय ५० श्रमिकसँग कसैले मत पनि मागेका छैनन्। पार्टीका झण्डा बोकेका गाडीहरू चिया बगान भएरै यताउता कुदिरहेका हुन्छन्। अहिलेसम्म भोट माग्न कोही आएको छैन, राईले भनिन्। अघिल्ला निर्वाचनहरूमा उम्मेदवारको पहिलो गन्तव्य बन्ने गरेका इलामका सरकारी स्वामित्वका चिया बगानमा अहिले उम्मेदवारको प्राथमिकता घटेको श्रमिकहरूको अनुभव छ। राईले सुनाइन् जो आए पनि हाम्रा लागि कसैले केही गर्ने हैन। दशकदेखिको वेतन वृद्धि र सुविधाका मागहरू पूरा गर्न नसकेका राजनीति दलहरूलाई आश्वासनको नयाँ एजेन्डा नथपिएकाले पनि भोट बैंक मानिने चिया मजदुरसामु पुग्न हिच्किचाएको श्रमिकहरू बताउँछन्। कन्याम, इलाम, शोक्तिम र चिलिमकोट चिया बगानका मजदुरले सरकारले राजपत्रमा प्रकाशन गरेको ज्यालासमेत नपाएको अवस्थामा उम्मेदवारहरू एजेन्टहरूमार्फत नै भोट फकाउने रणनीतिमा देखिएको मजदुर नेताहरू बताउँछन्। दलका केही स्थानीय कार्यकर्ताले आफ्नो पार्टीको चिह्नमा मत हाले माग पूरा गर्ने आश्वासन सुनाए पनि इलामका चारबटै बगानमा उम्मेदवारको चाप पूरै घटेको श्रमिक नेताहरू बताउँछन्। बगानमा श्रमिकका लागि स्वास्थ्य, शिक्षा, बसोबासको सामान्य प्रबन्धसमेत नगरेकोप्रति मजदुरको गुनासो छ। बगान व्यवस्थापनले श्रम ऐनमा तोकिएको ज्यालासमेत दिएको छैन। एक श्रमिकले भने दशकौंदेखि हामीलाई भोकै भोटबैंक बनाएका छन्, कसरी आउन सक्छन् हामीमाझ। सरकारले तोकेको ज्याला झापाका बर्ने, टोक्ला र बाह्रदशी चिया बगानका मजदुरले मात्र पाएपछि पहाडका मजदुरमाथि भएको विभेदको समाधान गर्न सबै दल असक्षम भएको मजदुरहरूको गुनासो छ। चिया विकास निगमअन्तर्गतको संघाई समूहलाई ठेक्कामा दिएपछि मजदुरका पक्षमा बोल्ने क्षमता सरकारले पनि गुमाएकोले मजदुर नेताहरूमा निक्कै आक्रोश छ। लामो समयदेखि काम गर्ने मजदुर पनि अरू विकल्प नपाउँदा जीवनका अन्तिम प्रहरहरू चिया बगानका बुट्टाहरूमा बिताइरहेका छन्। कन्याम चिया कारखाना बनाउँदा गिटी बोक्ने श्रमिकहरू अहिले पनि त्यही चिया टिप्छन् तर, उनीहरूको जीवन फेरिएको छैन।"
जलवायुजन्य हानिनोक्सानीको क्षतिपूर्ति तिर्न ईयू सहमत,"काठमाडौं : जलवायुजन्य हानिनोक्सानीसँग जुध्नका लागि वित्त प्रवाह गर्न युरोपेली युनियन (ईयू) सहमत भएको छ। चीन, अमेरिकापछि ठूलो कार्बन उत्सर्जन गर्नेमा ईयू सम्बद्ध देशहरू पर्छन्। ईयू सकारात्मक हुनुले हानिनोक्सानीको क्षतिपूर्तिका लागि कम विकसित राष्ट्रले राख्दै आएको मागमा ठूलो अर्थ बोकेको छ। जलवायुजन्य आर्थिक वित्त प्रवाह गर्ने विषयमा अरू ठूला देशहरू भने सहमत भएका छैनन्। इजिप्टको शर्म एल शेख सहरमा भइरहेको संयुक्त राष्ट्रसंघको २७औं जलवायु सम्मेलनमा आर्थिक वित्त प्रवाह गर्नुपर्ने विषयमा विश्वका शक्ति राष्ट्रहरू विभाजित भएका थिए। सम्मेलनको अन्तिमसत्रमा हानिनोक्सानी प्रवाह गर्ने विषयमा ईयू सहमत हुनुलाई ब्रेक थु्र भनिएको छ। संयुक्त राष्ट्रसंघका महासचिव एन्टेनियो गुटरसले बिहीबार यस विषयमा अडानै राखेका थिए। उनको जोडपछि नै ईयूले नाटकीय रूपमा निर्णय सुनाएको थियो। ईयूका तर्फबाट त्यहाँका उपराष्ट्रपति फ्रान्ज टिमरम्यान्सले हानिनोक्सानी (लस एन्ड ड्यामेज) को विषयमा प्रपोजल सार्वजनिक गरेका थिए। जलवायु परिवर्तनबाट गरिब देशहरूले व्यहोरेको हानिनोक्सानीको लागि जलवायुवित्त प्रवाह गर्नुपर्ने मागलाई धनी देशहरूले बहानाबाजी बनाउँदै आएका थिए। धनी देशहरूले वित्त निर्माणका लागि समय लाग्न सक्ने बताउँदै आएका थिए। तर, टिमरम्यान्सले जी ७७ समूहको कुरा सुनेको र सम्मेलनको मुख्य मागलाई स्थापित गर्न राजी भएको बताए। जलवायु परिवर्तन क्षेत्रका अध्येता मधुकर उपाध्यायले गत वर्ष पनि हानिनोक्सानीको विषयलाई राख्न खोजेको बताए। तर, हानिनोक्सानीको मुद्दा अहिलेसम्म छलफलमा आएको थिएन। यो पटक एजेन्डामा आउनु ठूलो उपलब्धि भएको बताए। त्यसैगरी भारतले पनि जीवाश्वा इन्धनको कटौती गर्ने बताएको छ। चीनले पनि मिथेन ग्याँस उत्सर्जन न्यूनीकरण गर्ने बताएको छ। चीनले यस्ता विषयमा काम गर्न अन्य मुलुकहरूसँग सहकार्य गर्न खोजेको पनि चीनका जलवायु परिवर्तनका विशेषदूत सी जेन्हुले बताएका छन्। कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन। कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन।"
जहाँ छन् अति कम मतदाता,गोरखा : प्रतिनिधि तथा प्रदेशसभा सदस्य निर्वाचनमा देशभरका १ करोड ७९ लाख ८८ हजार ३ सय ८५ मतदाताले आफ्नो मताधिकार प्रयोग गर्दैछन्। त्यसका लागि आयोगले १० हजार ८ सय ९१ मतदान स्थल र २२ हजार २ सय २६ मतदान केन्द्र निर्धारण गरेको छ। कुल मतदातामध्ये सबैभन्दा धेरै मोरङमा ७ लाख ३५ हजार ५ सय २५ मतदाताले मतदान गर्दैछन् भने सबैभन्दा कम मनाङ जिल्लाबाट ६ हजार ७ सय ७९ ले मतदान गर्ने आयोगको तथ्यांक छ। सबैभन्दा कम मतदाता मुस्ताङको बारा गुङ मुक्तिक्षेत्र गाउँपालिका३ मा छ। यहाँको समर आधारभूत विद्यालय मतदानस्थलमा जम्मा ३४ जनाले मतदान गर्दैछन्। समरगाउँ सदरमुकाम जोमसोमबाट ४५ किलोमिटर पर छ। यहाँ पाँच जना कर्मचारी र पाँच जना सुरक्षाकर्मी परिचालित रहेको निर्वाचन कार्यालयले जनाएको छ। डोल्पाको सेफोक्सुण्डो गाउँपालिका६ को फोतगाउँस्थित वडा कार्यालय मतदान केन्द्रमा पनि ३४ जना मतदाता छन्। मुस्ताङकै बारा गुङ मुक्तिक्षेत्र५ स्थित हिमाली आधारभूत विद्यालय मतदान केन्द्रमा पनि जम्मा ३५ जना मतदाताले भोट हाल्दैछन्। बारा गुङ मुक्ति क्षेत्र ३ को घ्याकर मतदान केन्द्र पनि कम मतदाताले भोट हाल्नेमध्येको एक हो। यहाँ अरनिको आधारभूत विद्यालय केन्द्रमा जम्मा ६२ जनाले भोट हाल्दैछन्। सोही गाउँपालिका१ लुप्रास्थित लुप्रा आधारभूत विद्यालय केन्द्रमा ६३ जना मतदाताले भोट हाल्दैछन्। मुस्ताङकै लोमान्थाङ गाउँपालिका२ सम्जुङस्थित सम्जुङ आधारभूत विद्यालय केन्द्रमा ६० जना मतदाता सहभागी हुँदैछन् भने लोघेकर गाउँपालिका४ को आधारभूत विद्यालय मतदान केन्द्रमा ६८ जना मतदाताले मतदान गर्ने निर्वाचन आयोगको तथ्यांकमा उल्लेख छ। घरपझोङ गाउँपालिका१ स्थित छैरो आधारभूत विद्यालयमा पनि जम्मा ७४ जनाले मतदान गर्दैछन्। सबैभन्दा कम मतदाता रहेको सूचीको दोस्रो नम्बरमा पर्ने मुस्ताङमा जम्मा १० हजार ९ सय ५७ मतदाता छन्। कम मतदाता रहेको जिल्लाको सूचीमा रहेको डोल्पाको सेफोक्सुण्डो गाउँपालिका७ टासीसुम्दो आधारभूत विद्यालय कुगाउँ मतदान केन्द्रमा जम्मा ७९ जना मतदाताले भोट हाल्दैछन्। भारत र चीन दुवै देशको सिमानामा पर्ने ताप्लेजुङ जिल्लाको फक्ताङलुङ गाउँपालिका ७ को याङ्मा मतदान केन्द्र पनि थोरै मतदाता छन्। यहाँ जम्मा ६१ जना मतदाता छन्। वडा नं ६ को ग्याब्ला आधारभूत विद्यालय मतदान केन्द्र पनि जम्मा ६७ जना मात्र मतदाता रहेको आयोगको अभिलेखमा उल्लेख छ। देशकै सबैभन्दा कम मतदाता रहेको मनाङ जिल्लामा पनि एक सय जनाभन्दा कम मतदाता केन्द्र धेरै छन्। नार्पाभूमि गाउँपालिका१ नारगाउँको वडा कार्यालय केन्द्रमा जम्मा ९६ जना मतदाता छन्। नार्पाभूमि४ स्थित फु आधारभूत विद्यालय केन्द्रमा ७८ जना र ५ को कार्यालय भवन मतदान केन्द्रमा जम्मा ७१ जना मतदाता सहभागी हुँदैछन्। सदरमुकाममा अवस्थित चामे गाउँपालिका५ को कार्यालय भवन केन्द्रमा पनि जम्मा ९३ जना मतदाताले भोट हाल्दैछन्। दोलखाको गौरीशंकर गाउँपालिका९ स्थित वेदिङ प्रावि मतदान केन्द्र रोल्वालिङमा पनि ९७ जनाले मात्र मतदान गर्ने भएका छन्। हिमाली भेगमा पर्ने गोरखाको चुमनुब्री गाउँपालिकाका मतदान केन्द्रहरू पनि कम मतदाता भएको सूचीमा छन्। ४ को नाम्रुङ स्वास्थ्यचौकी केन्द्रबाट जम्मा ८३ जनाले भोट हाल्दैछन् भने १ को साम्दो आधारभूत विद्यालय केन्द्रबाट जम्मा ९८ जनाले मतदान गर्ने जिल्ला निर्वाचन कार्यालय गोरखाले जनाएको छ।
मत हाल्न ८ घण्टा पैदल,"तानसेनभोजपुर : पाल्पाका २५ मतदानस्थलका मतदाताहरू ८ घण्टासम्म पैदल हिँडेर भोट हाल्न जानुपर्ने भएको छ। लामो बाटो हिँड्नु परेपछि वृद्ध, अशक्त, अपांगहरू मत दिन नै जाँदैनन्। मत राख्नै कठिन भइरहँदा पनि निर्वाचन आयोग, जिल्लाका क्रियाशील राजनीतिक दल, जिल्ला निर्वाचन कार्यालय, जिल्ला निर्वाचन सुरक्षा समितिले परम्परागत मतदानस्थललाई निरन्तरता दिँदा मतदाताहरू भोट हाल्न ८ घण्टासम्म हिँड्नु परेको हो। वैशाख ३० को स्थानीय तह निर्वाचनमा मतदान केन्द्रहरूको अवस्था प्रत्यक्ष रूपमा अवलोकन गरेको निर्वाचन आयोगले कर्मकाण्डी तरिकाले पुरानै मतदान स्थललाई कायम गर्दा मतदाता भोट हाल्न लामो समय हिँड्न बाध्य भइरहेका छन्। निस्दी गाउँपालिका १ बाकामलांग, २ सहलकोट, ३ झिरवास, ४ मित्याल, ५ गल्धा, ६ अर्चले र वडा नंं ७ ज्यामिरेका मतदातालाई मतदानस्थल पुगी मतदान गरी घरमा फर्किंदा ८ घण्टासम्म हिँड्नु पर्ने बाध्यता छ। निस्दी गाउँपालिकाको ७ वटा वडामध्ये ६ वटा वडामा एक मतदानस्थल मात्र कायम गरिएको छ। माथाँगढी गाउँपालिकाको अवस्था पनि उस्तै छ। पाल्पाको माथाँगढी ३ मा ४ हजार ३ सय ४७ मतदाता छन्, जसको लागि आयोगले दिव्यज्योति माविमा मात्र मतदानस्थल तोकेको छ। यहाँ ५ वटा केन्द्र छन्। जहाँ ओलेस, सिकारकोटजस्ता स्थानबाट मतदानको लागि सामान्य नागरिकलाई आवतजावत गर्न ८ घण्टा लाग्ने वडाध्यक्ष तेजबहादुर घर्तीले बताए। माथीगढीको ५, गोठादी, ६ गोठादी, ७ रहवास, ८ बहादुरपुरमा पनि एक एक मतदानस्थल कायम गरिएको छ, यी वडाका मतदातालाई मतदान गर्न ४ देखि ८ घण्टासम्म हिँड्नुपर्ने बाध्यता रहेको गाउँपालिकाका अध्यक्ष यमबहादुर चिदीले बताए। मतदानस्थल थप गर्न जिल्ला निर्वाचन कार्यालयमा सिफारिस गरे पनि मतदानस्थल थप नभएको अध्यक्ष चिदीले बताए। रम्भा गाउँपालिकाको ४ हुमिन र ५ ताहुँमा पनि एक, एक मतदानस्थल कायम गरिएको छ। रम्भा गाउँपालिका५ ताहुँका मतदाता पनि कुमाल खर्क, छिस र फुरुङदीका मतदाता मतदान गरेर घरमा फर्किंदा ६ घण्टादेखि ८ घण्टासम्म लाग्ने गरेको छ। बूढाबूढी, अशक्त, बिरामी व्यक्तिहरू मतदानस्थल टाढा भएकै कारण भोट हाल्न नजाने गरेको वडाध्यक्ष खुमकान्त बस्यालले बताए। पूर्वखोला ४ देवीनगर र ६ हेक्लांगमा एकएक वटा मतदानस्थल तोकिएको छ। वडा नंं ४ देवीनगरका मातृभूमि माविमा २ हजार १ सय ४० मतदाताको लागि एक वटा मतदानस्थल तोकिएको छ। जल्पा, माडी फाँटका मतदाताहरू मत दिन ४ घण्टासम्म हिँड्नुपर्ने बाध्यता रहेको वडाध्यक्ष मेयर सिंह थापाले बताए। निर्वाचन आयोगले यसपटक टाढाटाढाका मतदाताहरूको लागि यातायात सञ्चालन गर्ने भने पनि अन्तिम समयमा मतदाताबाहेक अन्य व्यक्तिको लागि मात्र यातायात सुविधा दिएपछि टाढाटाढाका मतदाताहरूले खुट्टा खियाउनुपर्ने बाध्यता रहेको छ। ८ घण्टासम्म हिँड्नुपर्ने बाध्यताको कारण वलेस, सिकारकोटका अधिकांश घरपरिवारहरू एक घर एक भोट गर्न बाध्य भएका छन्। पाल्पाको रिब्दीकोट ६ ठिमुरेको पोरक्नीका मतदाता पनि ६ घण्टा हिँडेर मतदान गर्नुपर्ने बाध्यता रहेको वडाध्यक्ष प्रकाश रायमाझीले बताए। रैनादेवी १ सिद्धेश्वरको असारे, साउनेका मतदाताहरू पनि ३ घण्टा हिँडेर मतदान गर्नुपर्ने अवस्था रहेको छ। भोट हाल्नै ४ घण्टा पैदल भोजपुरको दोभाने भौगोलिक हिसाबले विकट स्थानहरूमध्ये एक मानिन्छ। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका५, दोभाने चिलिमधापका पासाङ तामाङलाई एकदमै पीर पर्छ। घरदेखि झन्डै सवा ४ घण्टाको पैदल दूरीमा पर्ने इन्द्रावती मावि साल्पाफेदी दोभानेमा उनको मतदान केन्द्र पर्छ। पायक स्थानदेखि कोसौं टाढाको मतदान केन्द्रमा पुगेर घर आइपुग्न पूरै दिन बित्ने उनी सुनाउँछन्। मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन बित्छ उनले भने, पायक स्थानमा मतदान केन्द्र नतोकिँदा वर्षौंदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढी सास्ती हुने गर्छ पासाङलगायत उक्त चिलिमधापका करिब १८ घरका मतदाताको हविगत पनि उस्तै छ। भोट हाल्न ३ घण्टा पैदल भोट हाल्नै सिकाएनन्"
"भोटले पेट भरेन, कसैले केही गरेन","देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। कथा र व्यथा पनि उत्तिकै दुःखदायी र मर्मस्पर्शी छन्। विदेश उड्ने मात्र होइन, बिदाइ गर्न जानेका आँखा पनि उस्तै भिजेका देखिन्थे। विदेश जाने अधिकांश युवाको एउटै भनाइ थियो देशमा रोजगारी र सम्भावना नभएका कारण देश छोड्दैछु। बिहीबार र शुक्रबार बिदेसिँदै गरेका केही युवासँग विमानस्थलको टर्मिनल भवनमा अन्नपूर्ण पोस्ट्का राजकरण महतोले गरेको कुराकानी : देशमा चुनाव छ। घरमा श्रीमतीलाई ब्लड क्यान्सर। झापाका नवराज बेगा (लिम्बू)लाई बिदेसिनु पर्ने विवशता छ। पीडा, वेदना र अभावको भारी बोकेर त्रिभुवन अन्तर्राष्ट्रिय विमानस्थलबाट शुक्रबार बिदेसिन खोज्दै थिए उनी। पत्नी कोमलाले उनको हात च्याप्प समातेकी थिइन्। बरर् आँसु झार्दै पत्नीले उनको हात समातिरहँदा नवराज पनि भावुक बने। नवराज र पत्नी कोमलाका हात अलग हुनै मानेका थिएनन्। नवराजलाई पनि बिदेसिनु त कहाँ मन थियो र ? तर, के गर्नु ? देशको भाग्य र भविष्य यहीं बस्नेलाई छाडेर खाडीतिर अघि बढे। पत्नीको माया र विश्वासलाई सँगालेर हात हल्लाउँदै नवराज मलेसिया उडे। कोमला पाँच वर्षदेखि ब्लड क्यान्सरबाट पीडित छिन्। उनको उपचारको खर्च जुटाउन नवराज दोस्रो पटक मलेसिया जाँदै थिए। बिदाइ गर्न कोमला एयरपोर्ट आएकी थिइन्। बिदाइ गर्दा नवराजको साथ कोमलाले छाड्न मानिरहेकी थिइनन्। गला मिलेर निकैबेर रोइरहेकी थिइन्। तपाईं आउँदासम्म म बाँच्छु कि बाँच्दिनँ ? भक्कानिँदै कोमलाले भनिन्। नवराज सान्त्वना दिँदै थिए। भने, म कमाएर छिट्टै फर्किन्छु। तिम्रो उपचार गराउँछु। तर, उनलाई कोमलाले समाएको हात छुटाउन कठिन परिरहेको थियो। एयरपोर्टको चेकजाँचको लाइन अघि बढ्यो। विस्तारै उनी टाढिँदै थिए। कोमलाले निकै बेर हेरिरहिन्। झन्डै एक घण्टापछि जहाज उड्यो। कोमला आकाशतिर उडेको जहाजलाई हात हल्लाइन् र एयरपोर्टबाट विस्तारै निस्किइन्। म ब्लड क्यान्सरको बिरामी हुँ, उनले अन्नपूर्णसित भनिन्, उहाँ फर्केर आउँदासम्म म बाँच्छु कि बाँच्दिन भन्ने मात्रै चिन्ता लाग्छ। श्रीमान् दुई वर्षका लागि मलेसिया उडेको कोमलाले जानकारी दिइन्। उहाँले कमाएर पैसा पठाएपछि बोनम्यारो ट्रान्सप्लान्ट गर्ने प्लान छ, कोमलाले भनिन्, हाम्रो देशमा धेरै पैसा कमाउने काम भइदिएको भए उहाँ यही त बस्न पाउनुहुन्थ्यो नि। मेरो श्वास रहेसम्म। मेरो अन्तिम दिनसम्म। घरायसी समस्या त छँदैछ। भोट हाल्न नपाई विदेश उड्नु परेकोमा नवराज पनि खिन्न देखिन्थे। मेरो देशमा मंसिर ४ गते चुनाव हुँदैछ। नेता छान्ने दिनमा म जाँदैछु, नवराजले भने, ज जसले मतदान गर्नुहुन्छ राम्रोलाई छान्नुहोला। हामीजस्तो कमाउन तपाईं आमा वुबा, दाजु, भाइले विदेश जानु नपरोस्।भ्रष्टाचारले देश बिरामी परेको भन्दै नवराजले भने, हाम्रो देशमा कमाएर खाने ठाउँ छैन। लुटेर खान जानिँदैन। कमाएर खान र परिवारको औषधी उपचारका लागि बाहिरै जानु पयो। नवराजले ३६ वर्षको उमेरमा परिवार पाल्न अनेक दुःख गरे। धेरै भोगे पनि। त्यो दुःखले उनलाई छोड्दै छोडेन। त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तोअत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।:"
मत हाल्न ८ घण्टा पैदल,"तानसेनभोजपुर : पाल्पाका २५ मतदानस्थलका मतदाताहरू ८ घण्टासम्म पैदल हिँडेर भोट हाल्न जानुपर्ने भएको छ। लामो बाटो हिँड्नु परेपछि वृद्ध, अशक्त, अपांगहरू मत दिन नै जाँदैनन्। मत राख्नै कठिन भइरहँदा पनि निर्वाचन आयोग, जिल्लाका क्रियाशील राजनीतिक दल, जिल्ला निर्वाचन कार्यालय, जिल्ला निर्वाचन सुरक्षा समितिले परम्परागत मतदानस्थललाई निरन्तरता दिँदा मतदाताहरू भोट हाल्न ८ घण्टासम्म हिँड्नु परेको हो। वैशाख ३० को स्थानीय तह निर्वाचनमा मतदान केन्द्रहरूको अवस्था प्रत्यक्ष रूपमा अवलोकन गरेको निर्वाचन आयोगले कर्मकाण्डी तरिकाले पुरानै मतदान स्थललाई कायम गर्दा मतदाता भोट हाल्न लामो समय हिँड्न बाध्य भइरहेका छन्। निस्दी गाउँपालिका १ बाकामलांग, २ सहलकोट, ३ झिरवास, ४ मित्याल, ५ गल्धा, ६ अर्चले र वडा नंं ७ ज्यामिरेका मतदातालाई मतदानस्थल पुगी मतदान गरी घरमा फर्किंदा ८ घण्टासम्म हिँड्नु पर्ने बाध्यता छ। निस्दी गाउँपालिकाको ७ वटा वडामध्ये ६ वटा वडामा एक मतदानस्थल मात्र कायम गरिएको छ। माथाँगढी गाउँपालिकाको अवस्था पनि उस्तै छ। पाल्पाको माथाँगढी ३ मा ४ हजार ३ सय ४७ मतदाता छन्, जसको लागि आयोगले दिव्यज्योति माविमा मात्र मतदानस्थल तोकेको छ। यहाँ ५ वटा केन्द्र छन्। जहाँ ओलेस, सिकारकोटजस्ता स्थानबाट मतदानको लागि सामान्य नागरिकलाई आवतजावत गर्न ८ घण्टा लाग्ने वडाध्यक्ष तेजबहादुर घर्तीले बताए। माथीगढीको ५, गोठादी, ६ गोठादी, ७ रहवास, ८ बहादुरपुरमा पनि एक एक मतदानस्थल कायम गरिएको छ, यी वडाका मतदातालाई मतदान गर्न ४ देखि ८ घण्टासम्म हिँड्नुपर्ने बाध्यता रहेको गाउँपालिकाका अध्यक्ष यमबहादुर चिदीले बताए। मतदानस्थल थप गर्न जिल्ला निर्वाचन कार्यालयमा सिफारिस गरे पनि मतदानस्थल थप नभएको अध्यक्ष चिदीले बताए। रम्भा गाउँपालिकाको ४ हुमिन र ५ ताहुँमा पनि एक, एक मतदानस्थल कायम गरिएको छ। रम्भा गाउँपालिका५ ताहुँका मतदाता पनि कुमाल खर्क, छिस र फुरुङदीका मतदाता मतदान गरेर घरमा फर्किंदा ६ घण्टादेखि ८ घण्टासम्म लाग्ने गरेको छ। बूढाबूढी, अशक्त, बिरामी व्यक्तिहरू मतदानस्थल टाढा भएकै कारण भोट हाल्न नजाने गरेको वडाध्यक्ष खुमकान्त बस्यालले बताए। पूर्वखोला ४ देवीनगर र ६ हेक्लांगमा एकएक वटा मतदानस्थल तोकिएको छ। वडा नंं ४ देवीनगरका मातृभूमि माविमा २ हजार १ सय ४० मतदाताको लागि एक वटा मतदानस्थल तोकिएको छ। जल्पा, माडी फाँटका मतदाताहरू मत दिन ४ घण्टासम्म हिँड्नुपर्ने बाध्यता रहेको वडाध्यक्ष मेयर सिंह थापाले बताए। निर्वाचन आयोगले यसपटक टाढाटाढाका मतदाताहरूको लागि यातायात सञ्चालन गर्ने भने पनि अन्तिम समयमा मतदाताबाहेक अन्य व्यक्तिको लागि मात्र यातायात सुविधा दिएपछि टाढाटाढाका मतदाताहरूले खुट्टा खियाउनुपर्ने बाध्यता रहेको छ। ८ घण्टासम्म हिँड्नुपर्ने बाध्यताको कारण वलेस, सिकारकोटका अधिकांश घरपरिवारहरू एक घर एक भोट गर्न बाध्य भएका छन्। पाल्पाको रिब्दीकोट ६ ठिमुरेको पोरक्नीका मतदाता पनि ६ घण्टा हिँडेर मतदान गर्नुपर्ने बाध्यता रहेको वडाध्यक्ष प्रकाश रायमाझीले बताए। रैनादेवी १ सिद्धेश्वरको असारे, साउनेका मतदाताहरू पनि ३ घण्टा हिँडेर मतदान गर्नुपर्ने अवस्था रहेको छ। भोजपुरको दोभाने भौगोलिक हिसाबले विकट स्थानहरूमध्ये एक मानिन्छ। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका५, दोभाने चिलिमधापका पासाङ तामाङलाई एकदमै पीर पर्छ। घरदेखि झन्डै सवा ४ घण्टाको पैदल दूरीमा पर्ने इन्द्रावती मावि साल्पाफेदी दोभानेमा उनको मतदान केन्द्र पर्छ। पायक स्थानदेखि कोसौं टाढाको मतदान केन्द्रमा पुगेर घर आइपुग्न पूरै दिन बित्ने उनी सुनाउँछन्। मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन बित्छ उनले भने, पायक स्थानमा मतदान केन्द्र नतोकिँदा वर्षौंदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढी सास्ती हुने गर्छ पासाङलगायत उक्त चिलिमधापका करिब १८ घरका मतदाताको हविगत पनि उस्तै छ।"
पश्चिमका २८ प्रतिशत मतदान केन्द्र अति संवेदनशील,"पश्चिम नेपालमा एक तिहाइ मतदान केन्द्र सुरक्षाको दृष्टिले अति संवेदनशील मानिएका छन्। प्रहरी प्रधान कार्यालयका प्रवक्ता डीआईजी टेकप्रसाद राईका अनुसार लुम्बिनी, कर्णाली र सुदूरपश्चिम प्रदेशका ३१ जिल्लाका कुल ३ हजार ६ सय ४४ मतदान केन्द्रमध्ये १५ सय मतदान केन्द्र अति संवेदनशील छन्। जुन यी प्रदेशका कुल मतदान केन्द्रको २७५७ प्रतिशत अति संवेदनशील हुन आउँछ। १ हजार ५ सय ३१ संवेदनशील र १ हजार १ सय ८ मतदान केन्द्रमात्र सामान्य छन्। यी तीन प्रदेशमा बाँकेमा सबैभन्दा धेरै ८३ प्रतिशत मतदान केन्द्र अति संवेदनशील रहेका छन्। जिल्लाका कुल १ सय ३८ मतदान केन्द्रमध्ये ११४ वटा अति संवेदनशील रहेका छन्। २४ वटा मात्र संवेदनशील छन्। जिल्ला निर्वाचन कार्यालय बाँकेका प्रमुख रमा पन्तले जिल्लाका सबै मतदान केन्द्रमा सुरक्षालगायतका सबै कर्मचारी खटिसकेका बताइन्। उनले भनिन्, शुक्रबारसम्म सबै केन्द्रमा सर्वदलीय बैठक बसेर केही मतदान केन्द्रभित्र पूर्वाधार निर्माणको काम पनि सुरु भइसकेको छ। त्यस्तै कर्णाली प्रदेशको कालीकोटका ७२ प्रतिशत मतदान केन्द्र पनि अति संवेदनशील रहेको प्रहरी प्रधान कार्यालयले जनाएको छ। जिल्लाका १ सय ३ मतदान केन्द्रमध्ये ७४ वटा अति संवेदनशील छन्। त्यस्तै २८ संवेदनशील र एउटा मात्र सामान्य छ। जुम्लामा पनि ६४ प्रतिशत मतदान केन्द्र अति संवेदनशील पाइएको छ। जहाँका ५३ मतदान केन्द्र अति संवेदनशील, १७ संवेदनशील र १३ सामान्य छन्। सुदूरपश्चिम प्रदेशको कञ्चनपुरका ५० प्रतिशत अर्थात् ६६ वटा मतदान केन्द्र अति संवेदनशील छन्। त्यहाँ २६ वटा संवेदनशील र ४० वटा सामान्य छन्। प्रवक्ता राईले निर्वाचन बिथोल्ने समूहलाई एकीकृत सुरक्षा फोर्सले निगरानीमा राखेको र बिथोल्न खोजेमा आवश्यक बल प्रयोग गर्ने अधिकार दिएको बताए। उनले भने, गोली हान्ने आदेश पनि दिइएको छ। धनगढी : नेपाली सेनाले सुदूरपश्चिमका मतदातालाई निर्धक्क भएर मतदानमा सहभागी हुन आह्वान गरेको छ। नेपाली सेनाको सुदूरपश्चिम पृतना हेडक्वार्टरका पृतनापति उपरथी विजय थापाले शुक्रबार पत्रकार भेटघाटमा मतदातालाई यस्तो आह्वान गरेका हुन्। उनले भने, यस पटकको चुनावमा नेपाली सेना, सशस्त्र प्रहरी, नेपाल प्रहरी र अनुसन्धान विभाग गरी चार वटै सुरक्षा निकायहरू परिचालन भएका छन्। नेपाली सेना हरेक नेपालीको सुरक्षाको जिम्मा लिने प्रमुख सुरक्षा निकाय भएकाले, चुनावमा निर्धक्क भएर मतदान गर्न आग्रह गर्दछु। उनले सुदूरपश्चिमका ९ वटै जिल्लाका सुरक्षा समितिको निर्णयअनुसार नेपाली सेना परिचालन भइसकेको बताए। सुदूरपश्चिमका ९ वटै जिल्लामा ३० वटा कम्पनी अपरेडिङ बेस, प्लाटुन अपरेटिङ बेस र सेक्सन अपरेटिङ बेसहरू खडा गरी परिचालन गरिएका छन्। जिल्ला सुरक्षा समितिसँग समन्वय भएर सुरक्षा योजना बनाइएको छ, उनले प्रष्ट पारे, २ सय ५० भन्दा बढी स्थानहरूमा ससाना टुकडीहरू खटिएर जनतालाई भयरहित रूपमा मताधिकार प्रयोग गर्नका लागि नेपाली सेना तयारी अवस्थामा छ। सुरक्षाका हिसाबले सबै मतदाताहरूलाई भयरहित रूपमा मतदानका लागि आग्रह गर्दछु। पृतनापति थापाले, सुदूरपश्चिम प्रदेशका संवेदनशील भनी जिल्ला सुरक्षा समितिले तोकेका स्थानमा हवाई गस्तीको पनि व्यवस्था गरिएको बताए। संवेदनशील स्थानहरू, मतदान केन्द्रहरूलाई कभर गर्ने गरी हवाई गस्ती पनि गर्ने योजना बनाएका छौं पृतनापति थापाले भने। पत्रकार भेटघाटका क्रममा सहायक रथी टंकप्रसाद भट्ट, प्रमुख सेनानी रवि केसीसहितका सेनाका अधिकारीको सहभागिता रहेको थियो। केही महिना चार वटा कमान्ड प्रणालीमा गएको सेनाको संरचना गएको असोजदेखि फेरि पृतना प्रणालीमा आएको छ। जाजरकोट : जाजरकोटका १८ वटा मतदानस्थललाई अति संवेदनशील मतदान केन्द्रको रूपमा राखिएको छ। ८९ मतदानस्थलमध्ये ४३ मतदानस्थल संवेदनशील र २८ मतदानस्थल सामान्य रूपमा वर्गीकरण गरिएको छ। सुरक्षा संवेदनशीलताका आधारमा मतदानस्थलको सुरक्षाका लागि सुरक्षाकर्मी खटाइएको प्रमुख जिल्ला अधिकारी अञ्जन न्यौपानेले बताए। जिल्लाका ८९ मतदानस्थलमा रहेका १ सय ४३ मतदान केन्द्र सबैमा निर्वाचन सामग्रीसहित सुरक्षाकर्मी र कर्मचारी पुगेर आवश्यक कार्य थालनी गरेका छन्। मतदान अधिकृतले सर्वदलीय बैठकबाट विभिन्न किसिमका निर्वाचनसम्बन्धी प्रक्रियाबारे सहमति जुटाउने, मतदानस्थलमा मदिरा निषेधित क्षेत्र तोक्नेलगायतका कार्यका साथै मतदानस्थल निर्माण गर्न थालेको मुख्य निर्वाचन अधिकृत केशव चपाईंले बताए। उनले जिल्लाका केही मतदान केन्द्रमा सञ्चारको पहुँच नभएकाले प्रहरी सेटबाटसमेत सूचना आदानप्रदान गर्ने व्यवस्था मिलाइएको बताए। जिल्लाका आठ वटा मतदान केन्द्रमा महिला मतदान अधिकृतको नेतृत्वमा कर्मचारी खटाइएको छ। १ सय ४३ मतदान अधिकृतमध्ये १ सय ३५ मतदान अधिकृत पुरुष र ८ जना महिला रहेको मुख्य निर्वाचन अधिकृतको कार्यालयले जनाएको छ। डोटी : सुरक्षा व्यवस्थासहित डोटीमा निर्वाचनको तयारी पूरा भइसकेको छ। मुख्य निर्वाचन अधिकृत शिवलाल पाण्डेयले मतदान केन्द्रहरूको तयारी पूरा भइसकेको जानकारी दिए। सबै मतदान केन्द्रहरूमा मतदान अधिकृतसहितका कर्मचारीहरू पुगिसकेका छन्, पाण्डेयले भने, सर्वदलीय बैठक बसेर सबै केन्द्रमा विभिन्न विषयमा सूचनासमेत टाँस गरिसकिएको छ। डोटीमा १ सय ७७ वटा स्थायी मतदान केन्द्रहरू रहेका छन् भने जिल्ला कारागारमा एउटा अस्थायी मतदान केन्द्र रहेको छ। निर्वाचनका लागि जिल्लाभरि १ हजार ४ सय १४ जना कर्मचारी परिचालित भएका छन्। २ हजार १ सय ७३ जना सुरक्षाकर्मी निर्वाचनको लागि डोटीमा २ हजार १ सय ७३ जना सुरक्षाकर्मी खटाइएको प्रमुख जिल्ला अधिकारी कल्पना श्रेष्ठले जानकारी दिइन्। मतदान केन्द्र तीनवटा सुरक्षा घेरामा रहने बताइएको छ। जिल्लाभरि नेपाल प्रहरी र म्यादी प्रहरी १ हजार ५ सय १८ जना खटाइएको जिल्ला प्रहरी कार्यालयका प्रमुख प्रहरी उपरीक्षक राजेन्द्रप्रसाद धमलाले जानकारी दिए। जिल्लाभरिका मतदान केन्द्रहरूमा नेपाली सेना ४ सय ४० र सशस्त्र प्रहरी २ सय १५ जना खटाइएको छ। बर्दिया : जिल्लाको भारतीय सीमा क्षेत्रसँग जोडिएका मतदानस्थलहरूलाई संवेदनशील वर्गीकरण गरिएको छ। जिल्लाको ८२ किलोमिटर खुला सीमा क्षेत्रमा रहेका मतदानस्थलहरूलाई संवेदनशील वर्गीकरण गर्दै सुरक्षा व्यवस्था कडा पारिएको छ। प्रमुख जिल्ला अधिकारी बन्धुप्रसाद बाँस्तोलाका अनुसार जिल्लाका १ सय ५४ मतदानस्थलमध्ये २९ वटा संवेदनशील र १ सय २५ वटालाई सामान्य वर्गीकरण गरिएको छ। सबै मतदान केन्द्रलाई अति संवेदनशीलको दृष्टिले सुरक्षा व्यवस्था कडा पारेका छौं। सीमा सिल गरिएकोले थप चुनौतीको अनुमान गरिएको छैन, प्रजिअ बाँस्तोलाले प्रष्ट पारे। निर्वाचनका लागि बर्दियामा ३ हजार २४ जना कर्मचारी, २ हजार ५ सय प्रहरी, म्यादी प्रहरी परिचालन भएको जिल्ला निर्वाचन कार्यालय बर्दियाका प्रमुख कृष्ण कुँवरले बताए। जिल्लामा सबै मतदानस्थलमा निर्वाचन सामग्री, पुर्याइएको छ। जिल्लामा १५४ मतदानस्थल, ३ सय ७८ मतदान केन्द्र छन्। सरकारी कर्मचारी, कैदीबन्दी र वृद्धाश्रमका वृद्धवृद्धाहरूको लागि दुई वटा अस्थायी मतदान केन्द्र थप गरिएको छ। खुला सिमानाका कारण बर्दिया संवेदनशील मानिन्छ। शंकरप्रसाद खनालनेपालगन्ज, शिवराज भट्ट धनगढी, राजेन्द्र कार्की जाजरकोट, यादव आचार्यगुलरिया, खगेन्द्रबहादुर सिंह डोटी :"
भोट हाल्नै सिकाएनन्,"इलाम : सोममाया राईले १७ वर्षको उमेरदेखि नै इलामको कन्याम चिया बगानमा चिया टिप्न थालेकी हुन्। अहिले ६० वर्ष लागिन। तर, पिठ्यूँमा चियाको डोकोले अझै छाडेको छैन। मेची राजमार्गको आडमा बिहानैदेखि चिया टिप्छिन्। न कसैले उनीसँग भोट मागेको छ, न त उनलाई भोट हाल्न नै सिकाएको छ। कसरी भोट हाल्ने ? कसैले सिकाएको छैन, अन्नपूर्णसँग उनले दुःखेसो पोखिन्। राईमात्र होइन, चिया बगानका १ सय ५० श्रमिकसँग कसैले मत पनि मागेका छैनन्। पार्टीका झण्डा बोकेका गाडीहरू चिया बगान भएरै यताउता कुदिरहेका हुन्छन्। अहिलेसम्म भोट माग्न कोही आएको छैन, राईले भनिन्। अघिल्ला निर्वाचनहरूमा उम्मेदवारको पहिलो गन्तव्य बन्ने गरेका इलामका सरकारी स्वामित्वका चिया बगानमा अहिले उम्मेदवारको प्राथमिकता घटेको श्रमिकहरूको अनुभव छ। राईले सुनाइन् जो आए पनि हाम्रा लागि कसैले केही गर्ने हैन। दशकदेखिको वेतन वृद्धि र सुविधाका मागहरू पूरा गर्न नसकेका राजनीति दलहरूलाई आश्वासनको नयाँ एजेन्डा नथपिएकाले पनि भोट बैंक मानिने चिया मजदुरसामु पुग्न हिच्किचाएको श्रमिकहरू बताउँछन्। कन्याम, इलाम, शोक्तिम र चिलिमकोट चिया बगानका मजदुरले सरकारले राजपत्रमा प्रकाशन गरेको ज्यालासमेत नपाएको अवस्थामा उम्मेदवारहरू एजेन्टहरूमार्फत नै भोट फकाउने रणनीतिमा देखिएको मजदुर नेताहरू बताउँछन्। दलका केही स्थानीय कार्यकर्ताले आफ्नो पार्टीको चिह्नमा मत हाले माग पूरा गर्ने आश्वासन सुनाए पनि इलामका चारबटै बगानमा उम्मेदवारको चाप पूरै घटेको श्रमिक नेताहरू बताउँछन्। बगानमा श्रमिकका लागि स्वास्थ्य, शिक्षा, बसोबासको सामान्य प्रबन्धसमेत नगरेकोप्रति मजदुरको गुनासो छ। बगान व्यवस्थापनले श्रम ऐनमा तोकिएको ज्यालासमेत दिएको छैन। एक श्रमिकले भने दशकौंदेखि हामीलाई भोकै भोटबैंक बनाएका छन्, कसरी आउन सक्छन् हामीमाझ। सरकारले तोकेको ज्याला झापाका बर्ने, टोक्ला र बाह्रदशी चिया बगानका मजदुरले मात्र पाएपछि पहाडका मजदुरमाथि भएको विभेदको समाधान गर्न सबै दल असक्षम भएको मजदुरहरूको गुनासो छ। चिया विकास निगमअन्तर्गतको संघाई समूहलाई ठेक्कामा दिएपछि मजदुरका पक्षमा बोल्ने क्षमता सरकारले पनि गुमाएकोले मजदुर नेताहरूमा निक्कै आक्रोश छ। लामो समयदेखि काम गर्ने मजदुर पनि अरू विकल्प नपाउँदा जीवनका अन्तिम प्रहरहरू चिया बगानका बुट्टाहरूमा बिताइरहेका छन्। कन्याम चिया कारखाना बनाउँदा गिटी बोक्ने श्रमिकहरू अहिले पनि त्यही चिया टिप्छन् तर, उनीहरूको जीवन फेरिएको छैन।"
जलवायुजन्य हानिनोक्सानीको क्षतिपूर्ति तिर्न ईयू सहमत,"काठमाडौं : जलवायुजन्य हानिनोक्सानीसँग जुध्नका लागि वित्त प्रवाह गर्न युरोपेली युनियन (ईयू) सहमत भएको छ। चीन, अमेरिकापछि ठूलो कार्बन उत्सर्जन गर्नेमा ईयू सम्बद्ध देशहरू पर्छन्। ईयू सकारात्मक हुनुले हानिनोक्सानीको क्षतिपूर्तिका लागि कम विकसित राष्ट्रले राख्दै आएको मागमा ठूलो अर्थ बोकेको छ। जलवायुजन्य आर्थिक वित्त प्रवाह गर्ने विषयमा अरू ठूला देशहरू भने सहमत भएका छैनन्। इजिप्टको शर्म एल शेख सहरमा भइरहेको संयुक्त राष्ट्रसंघको २७औं जलवायु सम्मेलनमा आर्थिक वित्त प्रवाह गर्नुपर्ने विषयमा विश्वका शक्ति राष्ट्रहरू विभाजित भएका थिए। सम्मेलनको अन्तिमसत्रमा हानिनोक्सानी प्रवाह गर्ने विषयमा ईयू सहमत हुनुलाई ब्रेक थु्र भनिएको छ। संयुक्त राष्ट्रसंघका महासचिव एन्टेनियो गुटरसले बिहीबार यस विषयमा अडानै राखेका थिए। उनको जोडपछि नै ईयूले नाटकीय रूपमा निर्णय सुनाएको थियो। ईयूका तर्फबाट त्यहाँका उपराष्ट्रपति फ्रान्ज टिमरम्यान्सले हानिनोक्सानी (लस एन्ड ड्यामेज) को विषयमा प्रपोजल सार्वजनिक गरेका थिए। जलवायु परिवर्तनबाट गरिब देशहरूले व्यहोरेको हानिनोक्सानीको लागि जलवायुवित्त प्रवाह गर्नुपर्ने मागलाई धनी देशहरूले बहानाबाजी बनाउँदै आएका थिए। धनी देशहरूले वित्त निर्माणका लागि समय लाग्न सक्ने बताउँदै आएका थिए। तर, टिमरम्यान्सले जी ७७ समूहको कुरा सुनेको र सम्मेलनको मुख्य मागलाई स्थापित गर्न राजी भएको बताए। जलवायु परिवर्तन क्षेत्रका अध्येता मधुकर उपाध्यायले गत वर्ष पनि हानिनोक्सानीको विषयलाई राख्न खोजेको बताए। तर, हानिनोक्सानीको मुद्दा अहिलेसम्म छलफलमा आएको थिएन। यो पटक एजेन्डामा आउनु ठूलो उपलब्धि भएको बताए। त्यसैगरी भारतले पनि जीवाश्वा इन्धनको कटौती गर्ने बताएको छ। चीनले पनि मिथेन ग्याँस उत्सर्जन न्यूनीकरण गर्ने बताएको छ। चीनले यस्ता विषयमा काम गर्न अन्य मुलुकहरूसँग सहकार्य गर्न खोजेको पनि चीनका जलवायु परिवर्तनका विशेषदूत सी जेन्हुले बताएका छन्। कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन।कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन।"
सुर्तीजन्य संकटप्रति सरकारले ध्यान दिएन,"काठमाडौं : सुर्तीजन्य पदार्थको उपभोग र उत्पादनका कारण उत्पन्न संकटप्रति सरकारले पर्याप्त ध्यान नदिएको सर्वेक्षणले देखाएको छ। अन्नपूर्ण मिडिया नेटवर्कले मुलुकमा सुर्तीजन्य पदार्थसम्बन्धी धारणा बुझ्न सर्वेक्षण गरेको थियो। जसमा ९२ प्रतिशतले सुर्तीजन्य पदार्थको उपभोग र उत्पादनका कारण उत्पन्न संकटमा सरकारले पर्याप्त ध्यान नदिएको टिप्पणी गरेका छन्। विभिन्न उमेरसमूहका १ सय ९८ जनालाई सर्वेक्षणमा सहभागी गराइएको थियो। ९१ प्रतिशतले मुलुकमा सुर्तीजन्य पदार्थको विरुद्ध कडा नियम लागू गर्ने कानुन भएको बताए। तर कार्यान्वयनको पक्ष भने फितलो भएको उनीहरूको भनाइ छ। किनभने किशोरकिशोरीहरू सुर्तीजन्य पदार्थको प्रयोग गर्ने गतिविधिमा अत्यधिक संलग्न रहेको देखिन्छ। केही किशोरकिशोरीले देखाउन र अरूलाई प्रभाव पार्नका लागि यसको सेवन गर्ने गरेको देखिन्छ। यसैले सर्वेक्षणमा सहभागीमध्ये ९५ प्रतिशतले नयाँ सरकारले सुर्तीजन्य महामारीलाई गम्भीरतापूर्वक लिन अनुरोध गरेका छन्। नेपालमा धूमपान तथा सुर्तीजन्य पदार्थको विभिन्न तथ्यमा सर्वे तथा अनुसन्धान साँच्चै नै रोचक र महत्त्वपूर्ण पनि देखिन्छ। अन्नपूर्ण मिडिया नेटवर्कले नेपालमा सुर्तीसम्बन्धी जनमानसको धारणा जाँच्न सर्वेक्षण गरेको बताएको छ। नेटवर्ककका अनुसार अध्ययनको मुख्य उद्देश्य सुर्र्तीजन्य पदार्थको प्रयोगका सम्बन्धमा जनताको राय जान्न र सरकारले यसको नियन्त्रणका लागि कसरी कदम चाल्न सक्छ भन्ने जानकारी गराउनु थियो। यस सर्वेक्षणमार्फत हामीले सुर्तीजन्य पदार्थसम्बन्धी जनताको दृष्टिकोणलाई विश्लेषण गर्ने प्रयास गरेका छौं, सर्वेक्षण टिमले भन्यो। सर्वेक्षण २०२२ नोभेम्बर ४ देखि १० सम्म काठमाडौं उपत्यकाका विभिन्न क्षेत्रमा गरिएको थियो। अध्ययन मात्रात्मक डेटा प्रयोग गरी वर्णनात्मक अनुसन्धान डिजाइनमा आधारित थियो। राष्ट्रिय विकास अनुसन्धान प्रतिष्ठानले नेपालमा सुर्तीजन्य पदार्थको खपत नियन्त्रण गर्न चारबुँदे रणनीति सिफारिस गरेको छ। सुर्तीजन्य पदार्थमा लाग्ने करलाई सन् २०२५ सम्ममा कम्तीमा पनि भारतको स्तरमा पुर्याउन सकिने बताएको छ। यस्तै, चुरोटको खुल्ला खिल्लीको बिक्रीमा पूर्ण प्रतिबन्ध लगाउन, बन्द भएका सरकारी चुरोट कारखाना पुनः सञ्चालन नगर्न प्रतिष्ठानले सुझाव दिएको छ। प्रतिष्ठानका अनुसार सार्वजनिक स्थानको एक सय मिटर वरपरसम्म सुर्तीजन्य पदार्थको बिक्री वितरण र प्रयोगमा रोक लगाउन जरुरी छ। सुर्तीजन्य पदार्थको प्रयोगलाई नियन्त्रण गर्न र जीवन बचाउनको लागि भरपर्दो र वितरणयोग्य योजना हो। बढ्दो करले नेपाली स्वास्थ्य प्रणालीलाई सुधार गर्न अन्य कार्यलाई सहयोग गर्न आवश्यक राजस्व उपलब्ध गराउनेछ। यसले देशमा एकै साथ सुर्तीजन्य पदार्थको खपत घटाउनेछ। त्यसले जीवन बचाउने मात्र होइन, अध्ययनको निष्कर्ष छ। विश्व स्वास्थ्य संगठनका अनुसार, विश्वभर १३ बिलियन मानिस सुर्तीजन्य पदार्थ प्रयोग गर्छन्। यसमध्ये ८० प्रतिशत निम्न र मध्यम आय भएका राष्ट्रहरूमा बसोबास गर्छन्। घरायसी खर्चलाई खाना र बासजस्ता अत्यावश्यक वस्तुहरूबाट टाढा राखेर सुर्तीजन्य पदार्थको खर्च र उपभोगले गरिबी निम्त्याउँछ। सुर्तीजन्य पदार्थको लत लाग्ने भएकाले यसको सेवन गर्ने बानीलाई रोक्न गाह्रो छ। थप रूपमा, यसले घरपरिवारमा काम गर्ने उमेरका व्यक्तिहरूको प्रारम्भिक मृत्युदर र असक्षमतामा परिणाम दिन्छ, जसले घरपरिवारको आय कम गर्छ र स्वास्थ्य सेवा खर्च बढाउँछ। सुर्तीजन्य पदार्थको उपभोगका कारण हरेक वर्ष ८० लाखभन्दा बढी मानिसको मृत्यु हुन्छ। जसमा सेकेन्ड ह्यान्ड धुवाँको जोखिमबाट हुने करिब १० लाखको मृत्यु पनि समावेश छ। धूमपानबाट हुने रोग र मृत्युको भार सबैभन्दा बढी छ।नेपालमा सुर्तीजन्य पदार्थ मृत्युको दोस्रो कारक बनेको छ। नेपालमा वार्षिक ३७ हजारभन्दा बढी व्यक्ति सुर्तीजन्य रोगबाटले मृत्यु भइरहेको तथ्यांक छ। नेपाल विकास अनुसन्धान संस्थानको भर्खरैको अनुसन्धानले नेपालमा पाँचमध्ये एक जनाको मृत्यु सुर्तीजन्य पदार्थबाट हुने देखाएको छ। जसले गर्दा दक्षिण एसियाका अन्य कुनै पनि देशको तुलनामा नेपालमा यसलाई ठूलो मारक बनाइएको छ। हालको दरअनुसार आगामी ३० वर्षमा करिब १३ लाख ४० हजार नेपालीको धूमपानबाट मृत्यु हुने प्रक्षेपण गरिएको छ।"
"प्रहरी निर्वाचनमा, कारागारको सुरक्षामा सेना",नुवाकोट : प्रहरीलाई प्रदेशसभा तथा प्रतिनिधिसभाको निर्वाचनमा खटाइएपछि नुवाकोट कारागारको सुरक्षामा नेपाली सेना परिचालन गरिएको छ। जिल्ला सुरक्षा समन्वय समितिले अर्को व्यवस्था नगरेसम्म कारागारमा सुरक्षाका लागि सेना खटिएको जनाएको छ। विदुर नगरपालिका१ ढुंगेमा रहेको नुवाकोट जिल्ला कारगारमा जवरजंग गणका सहसेनानीको नेतृत्वमा १६ जना सेना परिचालन गरिएको कारागार कार्यालयले जनाएको छ। कारागारको सुरक्षा आलोपालो रूपमा सेनाका जवानहरूले गरिरहेका छन्। अरू समय सबै प्रहरीले कारागारको सुरक्षा दिने गरेकोमा हाल दुई जना प्रहरी मात्र रहेका छन्। नुवाकोट जिल्ला कारागारमा हाल १६ महिलासहित एकसय ६६ जना कैदीबन्दी रहेका छन्। कारागारमा खटाइएका नेपाल प्रहरीको टोली नफर्किएसम्म कारागारको सुरक्षा पहरा नेपाली सेनाको टोलीले गरिरहेको नुवाकोट कारागारका प्रमुख जेलर गंगालाल योगीले जानकारी दिए। उनी आफैं पनि कारगारमा रहेका २४ जना अस्थायी मतदाताका लागि मतदान अधिकृतका रूपमा खटिएका छन्।
भोट हाल्नै ४ घण्टा पैदल यात्रा!,"भोजपुर: भोजपुरको दोभाने भौगोलिक हिसाबले विकट स्थान मध्ये एक हो। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका वडा नं ५, दोभाने चिलिमधापका पासाङ तामाङलाई भने एकदमै पीर पर्छ। घरदेखि झण्डै सवा ४ घण्टाको पैदल दुरीमा पर्ने ईन्द्रावती मावि साल्पाफेदी दोभानेमा उनको मतदान केन्द्र पर्छ । पायक स्थानदेखि कोषौँ टाढाको मतदान केन्द्रमा पुगेर घर आईपुग्नै पुरै दिन बित्ने उनी सुनाउँछन् । मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन वित्छ उनले भने, पायक स्थानमा मतदान केन्द्र नतोकिँदा बर्षौदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढि सास्ती हुनेगर्छ। पासाङ लगायत उक्त चिलिमधापका करिब १८ घरका मतदाताको हविगत पनि उस्तै छ । संघ तथा प्रदेश चुनाव नजिकिँदै जाँदा दुर्गम भेगका मतदातालाई भने चरम सास्ती हुने गरेको छ । मतदातालाई घरपायक स्थानमा मतदानस्थल र मतदान केन्द्र नहुँदा सास्ती पुगेको उनीहरु बताउँछन् । त्यस्तै साल्पासिलिछो गाउँपालिका दोभाने ओखरबोटेका राजकुमार राईलाई पनि उस्तै सास्ती छ । मतदानस्थल पुग्नै उनलाई पनि करिब पौने ३ घण्टा पैदल हिँड्नुपर्ने स्थिति छ । भौगोलिक विकटताका कारण र सहज मतदान केन्द्रको निर्धारण नहुँदा मतदातालाई मतदान गर्न धाउनै समस्या हुने गरेको उनले बताए । यस्तै पूर्वी पौवादुङमा गाउँपालिका ६, ठुलोदुम्मा, मात्ताङका ६७ वर्षीय मानप्रसाद राईलाई पनि उनको मतदान केन्द्र सूर्योदय मावि फान्टाङथर्पुसम्म आईपुग्न ३ घण्टा उकालो धाउनुपर्छ । उक्त स्थानका करिब ७ घरका मतदातालाई पनि हरेक चुनावमा मतदानकेन्द्र धाउनै सास्ती छ । बुढेसकालले छुईसक्यो तर भोट खसाल्न नजिक कहिल्यै ल्याएनन्, बुढेसकालमा पनि ढाड दुखिञ्जेल उकालो चढ्नै पर्ने बाध्यता छ, के गर्नु मानप्रसाद राईले भने । निर्वाचन लक्षित मतदाताको पायक स्थानको मतदानकेन्द्र र मतदानस्थलको निर्धारणमा पुरानै परिपाटीका कारण पनि मतदातालाई सास्ती पुगेको हो । जिल्ला प्रशासन र निर्वाचन आयोगले भौगोलिक रुपमा दुर्गम क्षेत्रमा मतदाताको सहजताका लागि स्थल निर्धारण गर्न नसक्दा वर्षौदेखि समस्या झेल्नुपरिरहेको कानून व्यवसायी तीर्थकुमार राईले बताए । निर्वाचनमा मतदाताका लागि सहज गराउन भरपुर प्रयास भएको प्रमुख जिल्ला अधिकारी हरिप्रसाद घिमिरेले बताए । उनले दुर्गम क्षेत्रका मतदाताको सहजताको अनुगमन गरेरै मतदानकेन्द्र र मतदानस्थलहरु निर्धारण गरिएको उनले बताए । भोजपुरमा यसपटक संघ र प्रदेश निर्वाचनका लागि ९ स्थानीय तहका ८१ वडामा ८७ मतदानस्थल र १ सय ५७ मतदानकेन्द्र निर्धारण गरिएको छ । निर्वाचनलाई स्वच्छ, स्वतन्त्र, निष्पक्ष, भयरहित, पारदर्शी एवं विश्वसनीय बनाउने आवश्यक सुरक्षा प्रबन्ध मिलाइ सकिएको मुख्य निर्वाचन अधिकृत मणिराम न्यौपानेले बताए । उनले सबै मतदान केन्द्रमा मतदान अधिकृतसहितको टोली पुगिसकेको बताए ।"
दैलेखमा मतदानको तयारी पूरा,"दैलेख : दैलेखमा मतदानको तयारी पूरा भएको छ। प्रतिनिधि सभा तथा प्रदेश सभा सदस्य निर्वाचन मतदान भोलि हुँदैछ। बिहान ७ बजेदेखि साँझ ५ बजेसम्म हुने मतदानको सम्पूर्ण तयारी पूरा भएको जिल्ला निर्वाचन कार्यालयले जनाएको छ। मतदान स्थल र मतदान केन्द्रमा खटिएका कर्मचारीहरूले निर्माणको काम सकेका छन्। विगतका निर्वाचनमा भएका कमीकमजोरीहरूलाई सुधारेर यस पटकको निर्वाचनलाई व्यवस्थित गरिएको छ। प्रमुख जिल्ला अधिकारी गोगनबहादुर हमालले मतदानका लागि सबै तयारी पूरा भएको बताए। प्रतिनिधिसभा तथा प्रदेशसभा सदस्य निर्वाचनलाई स्वच्छ, स्वतन्त्र, निष्पक्ष र भयमुक्त वातावरणमा सम्पन्न गराउन आवश्यक सम्पूर्ण तयारी पूरा भइसकेको प्रमुख जिल्ला अधिकारी हमालको भनाइ छ। उनले डर, त्रास र भयरहित ढंगले, कसैको दवावमा नपरी मतदानमा सहभागि हुने आह्वान समेत गरेका छन्। मुख्य निर्वाचन अधिकृत एवं जिल्ला न्यायाधीश बलराम लम्सालले शान्तपूर्ण रूपमा मतदान गर्न आग्रह गरेका छन्। दैलेखमा ७९ हजार ५ सय २० पुरुष र ७९ हजार ४ सय ३८ जना महिलासहित एक लाख ५८ हजार ९ सय ५८ मतदाता छन्। दैलेखमा एक सय ३९ मतदान स्थल र दुई सय ७ वटा मतदान केन्द्र छन्। जिल्लामा दुईवटा अस्थायी मतदान केन्द्र रहेको जिल्ला निर्वाचन अधिकारी मनमाया काउचाले जानकारी दिइन्।"
मतदान गर्न घोडा चढेर एक दिनको बाटो,"म्याग्दी : म्याग्दीको धवलागिरि गाउँपालिका१ गुर्जा स्थायी घर भई काठमाडौं बसोबास गर्ने दीपबहादुर छन्त्यालसहित आठजनाको एक टोली आज धवलागिरि गाउँपालिका२ मा पर्ने लुलाङदेखि घोडामा चढेर आफ्नो मतदान केन्द्र गुर्जातर्फ लाग्यो। सडक सञ्जालले नछोएको गुर्जा म्याग्दी जिल्लाकै अत्यन्त विकट ठाउँ हो। जनकल्याण माविको मतदान केन्द्रमा सात सय ५४ मतदाता छन्। तीमध्ये करिब एक सय मतदाता गाउँबाहिर नै रहेकाले यसरी नै घोडा चढेर वा पैदल नै एक दिनको बाटो हिँडेर लुलाङदेखि गुर्जा पुग्न बाध्य भएका गुर्जाका वडाध्यक्ष झक छन्त्यालले बताए। मतदानका लागि गाउँबाहिर रहेकाहरु गाउँ आउन सुरु भएको उनले जानकारी दिए। लुलाङसम्म सवारीसाधन र त्यसपछि एक दिनको पैदल यात्रा गरेर पुगिने जिल्लाको अति विकट गुर्जाको मतदान केन्द्रमा खटिएका कर्मचारीहरुले निर्वाचनको सम्पूर्ण तयारी पूरा गरेको जानकारी दिएका छन्। भोलि हुने निर्वाचनका लागि गुर्जामा २० जना कर्मचारी खटाइएको छ। जिल्लाकै अत्यन्त दुर्गम र सुरक्षाका दृष्टिकोणले पनि संवेदनशील मानिएको गुर्जामा आवश्यक सुरक्षाकर्मीसहितको टोलीसमेत पठाइएको मुख्य निर्वाचन अधिकृत कृष्णप्रसाद नेपालले बताए। एउटा मात्र मतदान केन्द्र रहेको गुर्जामा मतदान अधिकृत, सहायक मतदान अधिकृतसहित आठ जना निर्वाचन कर्मचारी र १२ जना सुरक्षाकर्मीसहित २० जना खटिएका छन्। यहाँ भोलि हुने निर्वाचनका लागि आवश्यक सम्पूर्ण तयारी पूरा भइसकेको मतदान अधिकृत अमृतप्रसाद सुवेदीले जानकारी दिए। म्याग्दी जिल्लामा ८२ वटा मतदानस्थल, एक सय १९ मतदान केन्द्र र जिल्ला कारागारमा एकवटा अस्थायी मतदान केन्द्र कायम गरिएको छ। निर्वाचन सम्पन्न गराउन म्याग्दीमा सुरक्षा जनशक्ति र स्वयंसेवकबाहेक मतदान अधिकृत, सहायक मतदान अधिकृत, सहायक कर्मचारी र सहयोगी गरेर कूल नौ सय ५२ जना कर्मचारी परिचालन गरिएको छ। प्रतिनिधिसभातर्फ एक र प्रदेशसभातर्फ दुईवटा निर्वाचन क्षेत्र रहेको म्याग्दीमा निर्वाचित हुने तीन पदका लागि विभिन्न राजनीतिक दल र स्वतन्त्र गरी १९ जना उम्मेदवार चुनावी प्रतिस्पर्धामा छन्।"
कञ्चनपुरका सबै मतदान केन्द्र लैङ्गिक समावेशी र अपाङ्गमैत्री,"कञ्चनपुर : आसन्न प्रतिनिधिसभा सदस्य र प्रदेशसभा सदस्य निर्वाचनका लागि कञ्चनपुरका मतदान केन्द्रलाई लैङ्गिक समावेशी र अपाङ्गमैत्री बनाइएको छ। जिल्ला निर्वाचन कार्यालय कञ्चनपुरका प्रमुख उदयराज जोशीका अनुसार प्रतिनिधिसभाका तीन वटा निर्वाचन क्षेत्रमा रहेका तीन सय ४६ मतदान केन्द्रलाई लैङ्गिक समावेशी र अपाङ्गमैत्री बनाइएको हो। 'निर्वाचन आयोगको निर्देशनअनुसार सुत्केरी, गर्भवती, किरियायुत्री, (लैङ्गिक तथा यौनिक अल्पसङ्ख्यक) ज्येष्ठ नागरिक, बिरामी र अपाङ्गगता भएका व्यक्तिलाई मतदान गर्न सहज हुने गरी मतदान केन्द्र बनाइएका छौँ', उनले भने, 'यस्ता मतदातालाई लाइनमा नबसी प्राथमिकताका आधारमा मतदान गर्ने व्यवस्था गरिएको छ।' निर्वाचन क्षेत्र नं १ मा एक सय १९, निर्वाचन क्षेत्र नं २ मा एक सय १८ र निर्वाचन क्षेत्र नं ३ मा एक सय नौ मतदान केन्द्र रहेका छन्। निर्वाचनका लागि तीन सय ४६ मतदान केन्द्रमा दुई हजार सात सय ५० जना कर्मचारीलाई खटाइएको छ। निर्वाचन सामग्रीसहित कर्मचारी र सुरक्षाकर्मी निर्वाचन केन्द्रमा पुगिसकेका छन्। निर्वाचनमा खटिएका कर्मचारीलाई निर्वाचन अधिकृतको कार्यालयबाट निर्वाचनसम्बन्धी सामग्री उपलब्ध गराई केन्द्रमा खटाइएको हो। 'निर्वाचनसम्बन्धी तयारी अन्तिम चरणमा पुगेको छ', कार्यालय प्रमुख जोशीले भने, 'निर्वाचनका लागि बुथ निर्माण गर्ने कार्यमा सुरक्षाकर्मी र कर्मचारी जुटेका छन्।' उनका अनुसार जिल्लामा दुईवटा अस्थायी मतदान केन्द्र राखिएका छन्। जिल्ला कारागार कञ्चनपुरमा एक र भीमदत्त नगरपालिका कार्यालयमा एक गरी दुईवटा अस्थायी मतदान केन्द्र राखिएको हो। कारागारमा राखिएको अस्थायी मतदान केन्द्रमा ३३ जना कैदीबन्दीले समानुपातिकतर्फको मतदान गर्न पाउनेछन्। भीमदत्त नगरपालिका कार्यालयमा राखिएको मतदान केन्द्रमा कर्मचारीले मतदान गर्न पाउने छन्। यसैबीच, निर्वाचनलाई दृष्टिगत गरी जिल्ला प्रशासन कार्यालय कञ्चनपुरले मङ्सिर १ देखि ४ गते राति १२ बजेसम्म जिल्लाभर तथा मतदानस्थल र सोको वरिपरि तीन सय मिटर क्षेत्रसम्म निर्वाचनको अन्तिम परिणाम घोषणा नभएसम्मका लागि कुनै पनि प्रकारको मादक पदार्थ बेचबिखन, ओसारपसार र सेवन गर्न निषेध गरेको छ। निर्वाचनलाई दृष्टिगत गरी अनुमतिबाहेकका कुनै पनि निजी तथा सार्वजनिक सवारी साधनहरु मङ्सिर ४ गते बिहान ४ देखि साँझ ७ बजेसम्म सञ्चालमा रोक लगाइएको छ। रासस"
मतगणना सरल र सहज हुने,"काठमाडौं : प्रतिनिधिसभा र प्रदेशसभा सदस्यको आइतबार हुने निर्वाचनका लागि तयार गरिएका मतपत्रको आकार सानो भएकाले गणना सरल र सहज रूपमा हुने विश्वास गरिएको छ। स्थानीय तहको निर्वाचनको तुलनामा मतपत्रको प्रकृति र आकार सानो भएकाले मत गणनामा अलमल नहुने काठमाडौँ जिल्लाका मुख्य निर्वाचन अधिकृत राजुकुमार खतिवडाले बताए। स्थानीय तहका लागि तयार गरिएको मतपत्रको आकार ठूलो थियो। निर्वाचन अधिकृतको कार्यालयले आयोगले अनुमान गरेको समयाधिभित्रै सम्पूर्ण नतिजा सार्वजनिक गर्ने तयारी गरिरहेको बताइएको छ। उम्मेदवारको सङ्ख्या धेरै, एउटै मतपत्रमा सातवटा स्वस्तिक छाप लगाउन पर्ने भएकाले पनि त्यस बेला मतगणना लम्बिएको थियो। यस पटकको निर्वाचनमा बेग्लाबेग्लै चार प्रकारका मतपत्र रहेको र प्रत्येक मतपत्रमा एकएक स्वस्तिक छाप मात्र लगाउन पर्ने भएकाले पनि गणनामा निकै सहजता हुने अपेक्षा गरिएको छ। आयोगले छिटो, छरितो र पारदर्शीरुपमा मतगणना गर्न कार्यका लागि व्यवस्था मिलाउन यसअघि नै निर्देशन दिइएको छ। मतदान प्रक्रिया सकिएलगत्तै मतपेटिका मुख्य निर्वाचन अधिकृतको कार्यालयमा सङ्कलन र भण्डारण गरिनेछ। त्यसपछि हुने सर्वदलीय र सर्वपक्षीय छलफलपछि सहमतिका आधारमा मतगणना प्रारम्भ हुनेछ। पर्याप्त सुरक्षासहितको मतगणनास्थलमा सुरुमै आवश्यकताअनुसार टोली खटाएर मतगणना प्रारम्भ हुनेछ। गणना टोलीमा चारदेखि पाँच जना कर्मचारी व्यवस्थापन गरी निरन्तर मतगणना हुनेछ। कतिपय निर्वाचन अधिकृतको कार्यालयले मतगणनाको नतिजा एकएक घन्टामा माइकद्वारा जानकारी गराइने व्यवस्था गरिएको पाइएको छ। सबैभन्दा पहिला मतगणना प्रतिनिधिसभाको पहिलो हुने निर्वाचित हुने निर्वाचन प्रणाली र त्यसपछि प्रदेशसभा पनि पहिलो हुने निर्वाचित हुने निर्वाचन प्रणालीको गरिने छ। प्रत्यक्षतर्फको मतगणना सकिएपछि मात्रै समानुपातिकतर्फको मतगणना हुनेछ।"
नमुना मतपत्रसहित २ जना पक्राउ,"महोत्तरी : महोत्तरी प्रहरीले नमुना मतपत्र सहित गौशालाबाट दुई जनालाई नियन्त्रणमा लिएको छ। गौशाला नगरपालिका१० वटौवाबाट १९४ थान नमुना मतपत्र हित प्रहरी निरीक्षक विशाल सिंहको कमाण्डमा खटिएको टोलीले उनीहरुलाई नियन्त्रणमा लिएको हो। पक्राउ पर्नेमा बर्दिवास नगरपालिका१ का ७४ वर्षीय भवानीबहादुर थापा र बर्दिवास नगरपालिका५ का ३९ वर्षीय पदम पौडेल रहेको छ। प्रहरीका अनुसार बागमती प्रदेश ३ ०१ ०२३ च ३७८० नम्बरको गाडीको डिक्कीभित्र सो मतपत्र लिएर जाने क्रममा प्रहरीले चेकजाँच गर्दा उनीहरू पक्राउ परेको जिल्ला प्रहरी कार्यालय महोत्तरीले जनाएको छ। बरामद भएको मतपत्र, गाडी र पक्राउ परेकामाथि थप अनुसन्धान भइरहेको जिल्ला प्रहरी कार्यालय महोत्तरीका प्रहरी प्रवक्ता डीएसपी सन्तोष पोखरेलले जानकारी दिएका छन्। मौन अवधि (स्थिर समय) नमुना मतपत्र लगायतका निर्वाचन सामग्री प्रयोग गरिएको भन्दै खबर आएपछि घटनास्थल पुगेका प्रहरीले उनीहरुलाई पक्राउ गरेको डीएसपी पोखरेलले बताए।"
यी परिचयपत्रका आधारमा मतदान गर्न पाइने,"काठमाडौं : प्रतिनिधिसभा र प्रदेशसभा सदस्य निर्वाचनमा निर्वाचन आयोगबाट जारी मतदाता परिचयपत्रको विकल्पमा अन्य पाँच प्रकारका सरकारी परिचयपत्रको सक्कलका आधारमा मतदान गर्न सकिने व्यवस्था गरिएको छ। मतदानका लागि आयोगबाट जारी मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, जग्गाधनी प्रमाणपुर्जा, राहदानी र सवारी चालक अनुमतिपत्रको सक्कलप्रति आवश्यक पर्ने आयोगले जनाएको छ। अन्तिम मतदाता नामावलीमा नाम समावेश भएका मतदाताले मतदानका दिन मतदान केन्द्रमा जाँदा ती परिचयपत्रको सक्कलप्रति लिएर मतदान गर्न सक्नेछन्। आइतबार देशभर एकै चरणमा प्रतिनिधिसभा र प्रदेशसभा सदस्य निर्वाचन हुँदैछ।"
मोरङमा निर्वाचनको तयारी पूरा,"विराटनगर : मोरङमा मंसिर ४ गते हुने संसदीय निर्वाचनको सम्पूर्ण तयारी पूरा भएको प्रदेश निर्वाचन कार्यालय विराटनगरले जनाएको छ। मतदान केन्द्र निर्माण, कर्मचारी परिचालन तथा व्यवस्थापन र सुरक्षा प्रबन्ध लगायतका सम्पूर्ण तयारी पूरा भएको प्रदेश निर्वाचन कार्यालयले जनाएको हो। निर्वाचनको पूर्व सन्ध्यामा शनिबार पत्रकार सम्मेलन गर्दै कार्यालयले सो जानकारी दिएको हो। कार्यालयका अनुसार आइतबार हुने प्रतिनिधि र प्रदेशसभा सदस्य पदको निर्वाचनका निम्ति मोरङमा ३०६ मतदानस्थलमा दुई अस्थायीसहित ८४१ मतदान केन्द्र निर्माण गरिएका छन्। विराटनगरस्थित मोरङ कारागारमा रहेका २०१ कैदीबन्दी र आदर्श पुस्तकालयका २ हजार ५९५ मतदाताका निम्ति अस्थायी मतदान केन्द्र निर्माण गरिएको कार्यालयले जनाएको छ। कार्यालयका अनुसार मोरङमा कुल ७ लाख ३५ हजार ५२५ जना मतदाता छन्। मतदान प्रक्रियालाई सहज बनाउन जिल्लाभरि ६ हजार ७१२ जना कर्मचारी परिचालन गरिएको छ। त्यसमा निजामती तथा सरकारी कर्मचारी र विद्यालयका शिक्षकशिक्षिकाहरू रहेका छन्। निर्वाचनलाई दृष्टिगत गर्दै जिल्लाभरिका मतदान केन्द्रहरूमा कुल ५६३ जना स्वयंमसेवक परिचालन गरिएको प्रदेश निर्वाचन कार्यालयको तथ्यांकले देखाएको छ। तथ्यांकअनुसार एक मतदान केन्द्रमा ४ जनासम्म स्वयंमसेवक खटिने गरि व्यवस्थापन मिलाइएको छ। निर्वाचन पश्चात क्षेत्र नं ४, ५ र ६ को मतगणना विराटनगरस्थित आदर्श माध्यमिक विद्यालयमा हुने मोरङका मुख्य निर्वाचन अधिकृत दुर्गाप्रसाद ढुंगेलले बताए। बाँकी रहेका निर्वाचन क्षेत्रको मतगणना सम्बन्धित स्थानमै हुने उनले जानकारी दिए। उनले भने, निर्वाचन क्षेत्र नं १ को मतगणना उर्लाबारी नगरपालिकाको कार्यालयमा हुन्छ। क्षेत्र नं २ को रतुवामाईस्थित विश्वनाथ मन्दिर र ३ को बेलबारीस्थित भगवती माविमा मतगणनाको तयारी गरिएको छ। निर्वाचनका निम्ति मोरङमा म्यादीसहितका नेपाल प्रहरी, नेपाली सेना र सशस्त्र गरी एकीकृत सुरक्षा योजनाबमोजिम ७ हजार ४१७ जना सुरक्षाकर्मी परिचालन गरिएको मोरङ प्रशासनले जनाएको छ। प्रशासनका अनुसार निर्वाचनको सुरक्षा अवस्था विश्लेषणका आधारमा ३ हजार ६१६ म्यादीसहित ५ हजार ३९५ जना नेपाल प्रहरी, ६५० जना सेना र १०५५ जना सशस्त्र प्रहरी परिचालन गरिएको हो। यसबाहेक भारतसँग सीमा जोडिएका स्थानीय तहको मतदानस्थलहरूलाई संवेदनशीलको सूचीमा राखेर विशेष सुरक्षा प्रदान गरिएको मोरङ प्रहरीले जनाएको छ। प्रहरीका अनुसार भौगोलिक रूपमा विकट र अन्तराष्ट्रिय सीमा जोडिएका क्षेत्रहरू विशेष निगरानीमा छन्। मोरङको उत्तरी क्षेत्र र भारतको अररिया तथा किशनगञ्ज जिल्लासँग सीमा जोडिएका स्थानीय तहहरूमा गस्ती र पेट्रोलिङ बढाइएको छ। निर्वाचन कार्यालयसँगको समन्वयमा मोरङ प्रहरीले भने मतगणनास्थलको सुरक्षा योजनासमेत तयार पारेको जनाएको छ।"
यसरी हुँदै छ पोखरामा निर्वाचनको तयारी,"पोखरा : मंसिर ४ गते सोमबार हुने प्रतिनिधिसभा र प्रदेशसभाको निर्वाचनका लागि कर्मचारीहरू अन्तिम तयारीमा जुटेका छन्। कर्मचारीले मतदानका लागि आवश्यक सामग्रीहरू कास्कीका सबै मतदान स्थलमा लगिसकेका छन्। निर्वाचनमा खटिएका कर्मचारीलाई आयोगले मतदानका सामग्री हस्तान्तरण गरी पठाइसकेको हो। मतदान स्थलमा बास, डोरी प्रयोग गरेर लाइन लगाउन मिल्ने गरी रो बनाइएको छ। दलका प्रतिनिधिलाई कार्ड वितरण, नयाँ मतदाताको नाम भए नभएको बुझन आउनेलाई त्यस सम्बन्धी जानकारी निर्वाचनमा खटिएका कर्मचारीले गरिरहेका छन्। कास्कीमा १ सय ५० मतदान स्थलमा ३ सय ४४ मतदान केन्द्र रहेका छन्। ती मतदान केन्द्रबाट २ लाख ९१ हजार ५ सय ६८ जना मतदाताले मतदान गर्ने छन्। एउटा केन्द्रमा स्वयंसेवक सहित ११ जना कर्मचारी खटिने प्रदेश निर्वाचन कार्यालय गण्डकीका प्रमुख हुमनाथ पराजुलीले बताए।"
आम निर्वाचन : झापाका सीमा नाका सुनसान (फोटोफिचर),"झापा : झापाको काँकडभिट्टा र भद्रपुर सीमा नाका सुनसान बनेको छ। जिल्ला प्रशासन कार्यालय झापाले भोलि हुने प्रतिनिधिसभा तथा प्रदेशसभा निर्वाचनका लागि मंसिर १ गते राति १२ बजेदेखि सीमा नाका बन्द गरेको हो। सीमा नाका बन्द भएपछि सधैँ व्यस्त रहने काँकडभिट्टा र भद्रपुर नाका सुनसान छ। साथै जिल्ला अन्य साना नाकाहरूबाट पनि आउजाउ ठप्प छ। विशेषगरी शुक्रबार र शनिबार काँकडभिट्टा र भद्रपुरबाट बिरामी, अति आवश्यक काम प्रयोजन, स्वदेश फर्किने नेपाली नागरिक र भारत फर्किनेलाई परिचयपत्रका आधारमा आउजाउ गर्ने दिएको झापाका प्रमुख जिल्ला अधिकारी छविलाल रिजालले जानकारी दिए। बिरामीबाहेक भोलि मतदानका दिन कसैलाई पनि प्रवेश गर्न नदिने र त्यसका लागि भारतीय सुरक्षाकर्मीसँग समन्वय भइसकेको उनले बताए। उता भारतीय एसएसबीले पनि सीमा नाकामा सुरक्षा व्यवस्था कडा पारेको छ। एसएसबीले कसैलाई पनि चोरी निकासीको बाटो भएर प्रवेश गर्न दिएको छैन। सीमा नाका बन्द भएपनि काँकडभिट्टा नाकाबाट पेट्रोलियम पदार्थ बोकेका टंयाकरबाहेक अन्य कुनै सवारीसाधन नेपाल भित्रिएको इलाका प्रहरी कार्यालय काँकडभिट्टाका डीएसपी ज्ञानकुमार महतोले जानकारी दिए।"
निर्वाचनमा खटिने कर्मचारी र सुरक्षाकर्मीले के के सेवा सुविधा पाउँछन् ?,"काठमाडौं: प्रतिनिधिसभा र प्रदेशसभा निर्वाचनका लागि यसपटक निर्वाचन आयोगले दुई लाख ४६ हजार नौ सय ६० कर्मचारी खटाएको छ । देशभरका २२ हजार दुई सय २७ मतदान केन्द्र, एक सय ४१ अस्थायी मतदान केन्द्र र १० हजार आठ सय ९२ मतदानस्थलमा मतदान अधिकृत, सहायक मतदान अधिकृत र सहायक कर्मचारीलगायत खटाइएका छन् । निर्वाचन अधिकृतको कार्यालय, मतदान केन्द्र र मतगणनास्थलमा खटिने कर्मचारी तथा सुरक्षाकर्मीको व्यवस्थापनका लागि प्रतिनिधिसभा सदस्य तथा प्रदेशसभा सदस्य निर्वाचन (जनशक्ति व्यवस्थापन) निर्देशिका, २०७९ कार्यान्वयनमा छ । यसरी निर्वाचनमा खटिएका कर्मचारीले प्रतिनिधिसभा सदस्य तथा प्रदेशसभा सदस्य निर्वाचन सञ्चालन (आर्थिक व्यवस्थापन) कार्यविधि, २०७९ मा रहेको व्यवस्थाअनुसार विभिन्न सेवासुविधा पाउँछन् । मतदान केन्द्र, अस्थायी मतदान केन्द्र तथा मतदानस्थलमा खटिने कर्मचारीले पाउने सेवा सुविधा निर्वाचन अधिकृतको कार्यालयले उपलब्ध गराउँछ । निर्वाचनका क्रममा खर्च हुने रकम कोष तथा लेखा नियन्त्रक कार्यालयले सम्बन्धित निर्वाचन अधिकृतको कार्यालयको नाममा निकासा दिन्छ । कार्यविधिअनुसार मतदान केन्द्रमा खटिने मतदान अधिकृतलाई प्रतिदिन दुई हजार पाँच सय रुपैयाँ, सहायक मतदान अधिकृतलाई दुई हजार रुपैयाँ, सहायक कर्मचारीलाई एक हजार छ सय रुपैयाँ र सहयोगी कर्मचारीलाई एक हजार दुई सय रुपैयाँ भत्ता उपलब्ध गराइन्छ । सहायक मतदान अधिकृत राजपत्राङ्कितस्तरको कर्मचारी भएमा भने अधिकृतसरह नै दैनिक तथा भ्रमण भत्ता पाउँछन् । मतदान अधिकृत, सहायक मतदान अधिकृत, सहायक कर्मचारी र सहयोगी कर्मचारीलाई निर्वाचन अधिकृतको कार्यालयबाट मतदान केन्द्रसम्म, मतदान केन्द्रबाट सम्बन्धित निर्वाचन अधिकृतको कार्यालयसम्म र निर्वाचन अधिकृतको कार्यालयबाट आफ्नो कार्यालयसम्म जान आउन लाग्ने दिन र मतदान केन्द्रमा बस्ने तीन दिनकोसमेत दैनिक तथा भ्रमण भत्ता दिइन्छ । पैदलयात्रा गर्दा प्रति १५ किलोमिटरलाई एक दिन मानि दैनिक भत्ता उपलब्ध गराउने व्यवस्था छ । प्रमुख मतगणना अधिकारी ९निर्वाचन अधिकृत०ले दैनिक रु दुई हजार पाँच सय, मतगणनाका लागि एकै समयमा एकभन्दा बढी मतगणना टोली परिचालन गरिएकामा प्रमुख मतगणना अधिकारी (निर्वाचन अधिकृत)ले प्रत्येक थप टोलीका लागि पाउने थप रकममा एक हजार रुपैयाँ पाउनेछन् । साथै सहायक मतगणना अधिकारीले प्रतिसिफ्ट दैनिक दुई हजार रुपैयाँ, मतगणना सहायक र कम्प्युटर अपरेटरले प्रतिसिफ्ट एक हजार छ सय रुपैयाँ र कार्यालय सहयोगीले प्रतिसिफ्ट एक हजार दुई सय रुपैयाँ पाउनेछन् । मतगणनाका व्यवस्थापन खर्चअन्तर्गत २० हजारसम्म मतदाता भएमा मुख्य निर्वाचन अधिकृतको कार्यालयले ३० हजार रुपैयाँ र निर्वाचन अधिकृतको कार्यालयले २५ हजार रुपैयाँ पाउनेछन् । साथै ५० हजारसम्म मतदाता भएमा मुख्य निर्वाचन अधिकृतको कार्यालयले ४० हजार रुपैयाँ र निर्वाचन अधिकृतको कार्यालय ४० हजार रुपैयाँ पाउनेछन् । साथै ८० हजारसम्म मतदाता भएमा मुख्य निर्वाचन अधिकृतको कार्यालयले ५० हजार रुपैयाँ र निर्वाचन अधिकृतको कार्यालय ५० हजार रुपैयाँ पाउनेछन् । साथै ८० हजारभन्दा बढी मतदाता भएमा मुख्य निर्वाचन अधिकृतको कार्यालयले ६० हजार रुपैयाँ र निर्वाचन अधिकृतको कार्यालयले ६० हजार रुपैयाँ पाउनेछन् । मतगणना केन्द्र निर्माण खर्चका रुपमा भवन उपलब्ध भएका ठाउँमा सात हजार र भवन उपलब्ध नभएका ठाउँमा १५ हजार रुपैयाँ उपलब्ध गराइन्छ । त्यस्तै मतपेटिका तथा निर्वाचन सामग्री ढुवानी खर्चका रुपमा प्रति १५ किलोमिटर तीन हजार रुपैयाँ मतपेटिका तथा निर्वाचन सामग्री ढुवानी खर्च दिने व्यवस्था छ ।"
झापाबाट उम्मेदवारी दिएका शीर्ष नेताहरूले यी स्थानबाट गर्दैछन् मतदान,"झापा : झापाबाट उम्मेदवार दिएका शीर्ष नेताहरूमध्ये केहीले आफ्नै र केहीले अरू निर्वाचन क्षेत्रबाट मतदान गर्ने भएका छन्। नेकपा एमालेका अध्यक्ष केपी शर्मा ओली, एमालेका नेता अग्निप्रसाद खरेल, नेपाली कांग्रेसका नेता कृष्णप्रसाद सिटौला आफूलाई मतदान गर्न नपाउने भएका छन्। अन्य शीर्ष नेताहरूले आफूलाई मतदान गर्न पाउने छन्। झापा१ बाट नेपाली कांग्रेसका प्रतिनिधिसभा सदस्य उम्मेदवार विश्वप्रकाश शर्माले मेचीनगर९ स्थित कविशिरोमणि माविमा मतदान गर्नेछन्। झापा१ बाटै प्रतिनिधिसभा उम्मेदवार अग्नि खरेल झापा क्षेत्र नम्बर२ को बिर्तामोडस्थित देवी माविमा मतदान गर्नेछन्। झापा२ मा गठबन्धनबाट माओवादी चुनाव चिह्न लिएर प्रतिनिधिसभा सदस्य उम्मेदवार बनेका हरिकुमार रानाले महारानीगञ्ज मावि सालवारि, एमालेका प्रतिनिधिसभा सदस्यका उम्मेदवार देवराज घिमिरेले अर्जुनधारा६ स्थित बाल कल्याण आधारभूत विद्यालय देवी बस्तीमा मतदान गर्नेछन्। झापा ३ बाट प्रतिनिधिसभा सदस्य उम्मेदवार बनेका नेपाली कांग्रेसका नेता कृष्णप्रसाद सिटौलाले झापा १ मा मतदान स्थल रहेको भद्रपुर१० स्थित कलवलगुडी आधारभूत विद्यालयमा र प्रतिनिधिसभा सदस्य उम्मेदवार बनेका राप्रपा अध्यक्ष राजेन्द्रप्रसाद लिङदेन हल्दिवारी१ नम्बर वडा कार्यालय गोल धापमा मतदान गर्ने छन्। सिटौलाले आइतबार बिहान ७ बजे र लिङदेनले बिहान ११ बजे मतदान गर्ने कार्यक्रम रहेको जनाइएको छ। त्यस्तै झापा४ मा प्रतिनिधिसभा सदस्य उम्मेदवार बनेका नेपाली कांग्रेसका देउमान थेबे झापा गाउँपालिका४ स्थित सितुमारी प्रावि कुमरखोद र नेकपा एमालेका प्रतिनिधिसभा उम्मेदवार एलपी सावाँ शिवसताक्षी९ स्थित सतासीधाम आधारभूत विद्यालय दुधेमा मतदान गर्ने भएका छन्। झापा५ मा उम्मेदवार बनेका एमाले अध्यक्ष केपी शर्मा ओलीले आफूलाई मतदान गर्न नपाउने भएका छन्। ओलीको मतदाता नामावली भक्तपुर२ मा रहेकाले ओली मतदानका लागि काठमाडौंमा छन्। त्यस्तै झापा५ मा नेपाली कांग्रेसका प्रतिनिधिसभा उम्मेदवार डा खगेन्द्र पाण्डव अधिकारीले देवी मावि जामुवाडीबाट मतदान गर्ने छन्।"
झापाका सबै मतदान स्थल झिलिमिली,"झापा : झापाका मतदान स्थलहरू उज्यालो बनाइएको छ। भोलि (आइतबार) हुने प्रतिनिधिसभा तथा प्रदेशसभा सदस्य निर्वाचनका लागि जिल्लाका २८५ मतदान स्थलमा बिजुली बत्ती जडान गरी उज्यालो बनाइएको जिल्ला निर्वाचन कार्यालय झापाका निर्वाचन अधिकारी तुलसी नेपालले जानकारी दिए। मतदान केन्द्रमा खटिएका कर्मचारीले बुथ निर्माणको काम पूरा गरिसकेको बताउँदै निर्वाचन अधिकारी नेपालले भने, अहिले ५ बजे लगतै अध्यारोप हुने, अँध्यारोमा मतपेटिका सङ्कलन, मुचुल्का उठाउन समस्या हुने भएकाले हरेक मतदान स्थल उज्यालो बनाइएको छ। साथै एक जना मतदाताले प्रतिनिधि तथा प्रदेश गरी चारवटा मतपत्रमा स्वस्तिक छाप लगाउनुपर्ने हुन्छ। कुनै मतदान केन्द्रमा मतदान ढिलो हुन सक्छ। त्यसलाई मध्यनजर गरी मतदान अधिकृतहरूलाई बिजुली जडान गर्नु भनी तालिमको क्रममै जानकारी गराइसकेको र सोहीअनुसार व्यवस्थापन मिलाएको उनले बताए। जिल्लामा ७६६ मतदान केन्द्र र दुईवटा अस्थायी मतदान केन्द्र रहेको छ। त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य छ। जिल्लामा अस्थायीसहित ७६८ मतदान अधिकृत, ७६८ सहायक मतदान अधिकृत, सहायक र सहयोगी गरी ४ हजार ६०८ कर्मचारी र ३ हजार ६८ स्वयंसेवक खटाइएको निर्वाचन कार्यालयका सूचना अधिकारी प्रेम न्यौपाने जानकारी दिए। झापामा ६ लाख ६३ हजार ३ सय ११ मतदाता रहेको छ। गत वैशाखमा सम्पन्न भएको स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएका छन्। निर्वाचनको सुरक्षाका लागि जिल्लामा ३४ सय म्यादीसहित नेपाल प्रहरी ५५ सय, सशस्त्र प्रहरी १ हजार ७२, नेपाली सेना र अनुसन्धान गरी करिब ७ हजार सुरक्षाकर्मी परिचालन गरिएको जिल्ला प्रशासन कार्यालय झापाले जनाएको छ। मतदानको पूर्व सन्ध्या जिल्लाभर अहिले सुरक्षा व्यवस्था कडा बनाइएको छ। सुरक्षाकर्मीले मुख्य तथा भित्री सडक खण्डमा चेकजाँच समेत तीव्र बनाएको छ।"
प्रधानमन्त्रीसहित शीर्ष नेताहरूले यी स्थानबाट गर्दैछन् मतदान,"काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवाले मङ्सिर ४ गते हुने निर्वाचनमा डडेलधुरा गन्यापधुरा गाउँपालिका१, रुवाखोलास्थित असिग्राम मावि मतदान केन्द्रमा मतदान गर्दै छन्। यसका लागि देउवा केही दिनदेखि डडेलधुरामा छन्। प्रधानमन्त्री देउवाले बिहान ९ बजे मतदान गर्ने जनाइएको छ। सञ्चार तथा सूचना प्रविधिमन्त्री ज्ञानेन्द्रबहादुर कार्कीले बराह क्षेत्र नगरपालिका१० प्रकाशपुरस्थित मतदान केन्द्रमा मतदान गर्ने उनका स्वकीय सचिव रामजी थापाले जानकारी दिए। कांग्रेसका केन्द्रीय सदस्यसमेत रहेका मन्त्री कार्की सुनसरी क्षेत्र नं ४ बाट प्रतिनिधिसभा सदस्यका लागि उम्मेदवार छन्। गृहमन्त्री बालकृष्ण खाणले रुपन्देहीको तिलोत्तमा८ स्थित ज्योति आधारभूत विद्यालयमा मतदान गर्ने छन्। उन रुपन्देही क्षेत्र ३ बाट प्रतिनिधिसभा सदस्य उम्मेदवार छन्। प्रतिनिधिसभा तथा प्रदेशसभाअन्तर्गत आइतबार हुन गइरहेको निर्वाचनमा प्रमुख दलका सबैजसो शीर्ष नेताले मतदान गर्दै छन्। नेकपा (एमाले) अध्यक्ष केपी शर्मा ओली, नेकपा (माओवादी केन्द्र) का अध्यक्ष पुष्पकमल दाहाल प्रचण्डले आआफ्नो मतदाता नामावली भएको मतदान केन्द्रमा पुगी मतदान गर्ने छन्। अध्यक्ष दाहाल आफ्नो मताधिकार प्रयोग गर्न आजै अपराह्न चितवन पुगिसकेका उनका प्रेस संयोजक सूर्यकिरण शर्माले जानकारी दिए। उनले भरतपुर महानगरपालिका१४ शिवनगरस्थित मतदान केन्द्रमा मतदान गर्दै छन्। एकीकृत समाजवादीका अध्यक्ष माधवकुमार नेपालले गौर नगरपालिका२ स्थित रामजानकी कन्या प्राथमिक विद्यालय भवनमा मतदान गर्दै छन्। सोही पार्टीका नेता झलनाथ खनालले आफैं उम्मेदवार रहेको इलामको सूर्योदय नगरपालिका९ को राष्ट्रिय निमावि फिक्कल, रामफोक मतदान केन्द्रमा मतदान गर्ने छन्। यस्तै लोकतान्तिक समाजवादी पार्टी (लोसपा) का अध्यक्ष महन्थ ठाकुरले सर्लाहीको बलरा नगरपालिका१ मा मतदान गर्ने छन्। अध्यक्ष ठाकुर महोत्तरी३ का प्रतिनिधिसभा सदस्यका लागि उम्मेदवार छन्। जनता समाजवादी पार्टी (जसपा) अध्यक्ष उपेन्द्र यादवले विराटनगर१४ स्थित डिग्री क्याम्पसमा रहेको मतदान केन्द्रमा मतदान गर्दै छन्। उन सप्तरी क्षेत्र नं २ बाट प्रतिनिधिसभा सदस्यका लागि उम्मेदवार छन्। त्यसैगरी कांग्रेस वरिष्ठ नेता रामचन्द्र पौडेलले तनहुँको व्यास२, सत्यवादी माध्यमिक विद्यालयस्थित केन्द्रबाट मतदान गर्दै छन्। कांग्रेस महामन्त्री गगनकुमार थापाले काठमाडौं३०, मैतीदेवी मन्दिरस्थित मतदान केन्द्रमा मतदान गर्दै छन्। अर्का महामन्त्री विश्वप्रकाश शर्माले झापाको मेचीनगर नगरपालिका९ को कविशिरोमणि मतदान केन्द्रमा मतदान गर्ने छन्। कांग्रेसका नेता प्रकाशमान सिंहले काठमाडौं१६ पकनाजोलस्थित नेपाल युवक माविको मतदान केन्द्रमा मतदान गर्ने छन्। कांग्रेस नेता शेखर कोइरालाले विराटनगर७ को आर्दश विद्यालयमा मतदान गर्ने छन्। जसपाका सङ्घीय परिषद् अध्यक्ष अशोक राई सुनसरीबाट मतदान गर्दै छन्। उन सुनसरी क्षेत्र नं १ बाट उम्मेदवार बनेका छन्। जसपाका नेता राजेन्द्र श्रेष्ठले क्षेत्रपाटी ढल्कुस्थित मतदान केन्द्रमा मतदान गर्ने छन्। श्रेष्ठ काठमाडौं क्षेत्र नं ७ का उम्मेदवार छन्। जसपाका प्रवक्ता मनिस सुमनले राजविराज३ स्थित केएएमबी माविबाट मतदान गर्दै छन्। लोसपाका वरिष्ठ नेता राजेन्द्र महतोले सर्लाही चन्द्रनगर२ दुर्गा खोभारी जनता उमावि केन्द्रमा मतदान गर्दै छन्। महतो सर्लाही क्षेत्र नं २ बाट प्रतिनिधिसभा सदस्य उम्मेदवार छन्। त्यसैगरी राष्ट्रिय प्रजातन्त्र पार्टीका अध्यक्ष राजेन्द्र लिङ्देल, राप्रपा नेपालका अध्यक्ष कमल थापालगायत नेताले आफ्नै निर्वाचन क्षेत्रको मतदान केन्द्रमा मतदान गर्ने छन्। नेपाल मजदुर किसान पार्टीका अध्यक्ष नारायणमान विजुक्छेले भक्तपुर दरबार स्क्वायरको विद्यार्थी निकेतन उच्च मावि मतदान केन्द्रबाट मतदान गर्ने छन्। माओवादी केन्द्रका वरिष्ठ उपाध्यक्ष नारायणकाजी श्रेष्ठले गोरखाको सिरानचोक गाउँपालिका८ जौबारीस्थित मतदान केन्द्रमा मतदान गर्दै छन्। पूर्वप्रधानमन्त्री डा बाबुराम भट्टराईले गोरखाको पालुङटार नपास्थित अन्नपूर्ण मावि मतदान केन्द्रमा मतदान गर्ने छन्। एमाले वरिष्ठ उपाध्यक्ष ईश्वर पोखरेलले पनि काठमाडौं५ स्थित टोखा६, स्काइलार्क स्कुल धापासी केन्द्रबाट आफैंलाई मतदान गर्दै छन्। यस्तै एमाले उपाध्यक्ष विष्णुप्रसाद पौडेलले बुटवल८ स्थित पश्चिमाञ्चल डिभिजन सडक कार्यालयमा मतदान गर्दै छन्। एमाले महासचिव शङ्कर पोखरेलले तुलसीपुर १९, जनता विद्यापीठ केन्द्र बिजौरीबाट मतदान गर्ने छन्। संविधानसभाका अध्यक्ष सुभाष नेम्वाङले इलाम७ बालमन्दिर आधारभूत विद्यालय हाकिमटोलमा मतदान गर्ने छन्। एमाले नेता रामबहादुर थापाले भरतपुर१० नारायणी नमूना माविमा मतदान गर्ने छन्। अर्का नेता टोपबहादुर रायमाझीले अर्घाखाँचीको सन्धिखर्क९, अर्घा रजस्थल मावि रासीचौरमा मतदान गर्ने छन्। राष्ट्रियसभाका अध्यक्ष गणेशप्रसाद तिमिल्सिनाले पर्वतको मोदी गाउँपालिका७ राम्जास्थित पशुपति माविमा रहेको मतदान केन्द्रमा मतदान गर्ने छन्। मन्त्रिपरिषद्का अध्यक्ष खिलराज रेग्मीले मध्यबानेश्वरमा रहेको मतदान केन्द्रमा मतदान गर्ने छन्। यी नेताले आफैंलाई मतदान गर्न नपाउने केही शीर्ष नेताले आफैं उम्मेदवार रहेको क्षेत्रमा आफैंलाई मतदान गर्दै छन् भने कतिपयले आफ्नो उम्मेदवारी नामावली भएको क्षेत्रभन्दा बाहिर भएकाले आफैंलाई मतदान गर्न पाउने छैनन्। एमाले अध्यक्ष ओली, माओवादी अध्यक्ष प्रचण्ड, कांग्रेस महामन्त्री डा शशाङ्क कोइराला, लोसपाका नेता महन्थ ठाकुर, राजेन्द्र महतो र जसपाका अध्यक्ष उपेन्द्र यादवले आफूले आफैंलाई मतदान गर्न पाउने छैनन्। मतदाता नामावली आफू उम्मेदवार रहेको क्षेत्रभन्दा फरक रहेकाले पाँच वर्षमा हुने आवधिक निर्वाचनमा समेत केही नेताले आफूले आफैंलाई मतदान गर्न वञ्चित हुनुपरेको छ। यसैबीच प्रमुख निर्वाचन आयुक्त दिनेशकुमार थपलियाले लोकन्थलीस्थित युनिक नेपाल एकेडेमी मतदान केन्द्रमा मतदान गर्ने छन्। त्यसैगरी आयुक्त ईश्वरीप्रसाद पौड्यालले ललितपुरको सानेपास्थित टीका विद्याश्रम माविमा मतदान केन्द्र र अर्का आयुक्त रामप्रसाद भण्डारीले अनामनगरस्थित मिलन विद्यामन्दिर केन्द्रमा मतदान गर्ने छन्। आयुक्त डा जानकीकुमारी तुलाधरले सुन्दरबजार नगरपालिका२ महेन्द्र मन्दिर मावि परेवाडाँडा लमजुङमा र आयुक्त सगुन शमशेर जबराले टोखा नगरपालिका४ धापासीस्थित फैमालचुली मतदान केन्द्रमा मतदान गर्ने छन्। रासस"
आइतबार चार्टर्ड उडान मात्रै,काठमाडौं : प्रतिनिधिसभा तथा प्रदेशसभाको निर्वाचनका दिन मुलुकको आन्तरिक उडान नहुने भएको छ। त्रिभुवन अन्तर्राष्ट्रिय विमानस्थलबाट आन्तरिकतर्फ चार्टर्ड उडान मात्रै हुने विमानस्थल कार्यालयले जनाएको छ। विमानस्थल कार्यालयका प्रवक्ता टेकनाथ सिटौलाका अनुसार आइतबार तारा एयरले चार वटा चार्टर्ड उडानका लागि अनुमति लिएको छ। तारा एयरले लुक्लाबाट काठमाडौं पर्यटक ल्याउनका लागि चार्टर्ड उडान गर्ने जनाइएको छ। हेलिकप्टरको पनि केही उद्धार उडान हुने विमानस्थलले जनाएको छ। अन्तर्राष्ट्रियतर्फ भने नियमित उडान हुने विमानस्थलका प्रवक्ता सिटौलाले बताए। आन्तरिकतर्फ ११ हेलिकप्टर कम्पनीसहित २० वायुसेवा प्रदायकले उडान सञ्चालन गर्दै आएका छन्।
प्रधानमन्त्रीको गृहजिल्लामा सुरक्षा व्यवस्था कडा,"डडेलधुरा: प्रधानमन्त्री तथा नेपाली कांग्रेसका सभापति शेरबहादुर देउवाको गृहजिल्ला डडेलधुरामा सुरक्षा व्यवस्था कडा पारिएको छ । जिल्लामा दुई हजारभन्दा बढी सुरक्षाकर्मी परिचालन गरिएको हो । प्रमुख जिल्ला अधिकारी मोहनराज जोशीका अनुसार नेपाली सेना, सशस्त्र प्रहरी, नेपाल प्रहरी र म्यादी प्रहरीलाई निर्वाचनका लागि परिचालन गरिएको छ । 'तीनवटा घेरा बनाएर सुरक्षा व्यवस्था मिलाएका छौँ', उनले भने, 'मतदान केन्द्रको पहिलो घेरामा नेपाल प्रहरी, दोस्रोमा सशस्त्र प्रहरी र तेस्रो घेरामा सेनाले सुरक्षा दिइरहेका छन् ।' प्रजिअ जोशीका अनुसार निर्वाचनका बेला मोबाइल टोली पनि परिचालन गनेछ भने रिजर्भ टिम पनि तयार पारिएको छ । 'रिजर्भ टिम आवश्यकताअनुसार मात्रै परिचालन हुनेछ', उनले भने। डडेल्धुरामा एक सय एक मतदानस्थल छन् । जसमध्ये २३ वटा अति संवेदनशील, ४१ संवेदनशील र ३७ सामान्यमा वर्गीकरण गरिएको छ । मुख्य निर्वाचन अधिकृत बालकृष्ण वाग्लेका अनुसार जिल्लाका सबै मतदान केन्द्रमा निर्वाचन सामग्री र सुरक्षाकर्मीसहित कर्मचारी पुगिसकेका छन् । 'कर्मचारी मतदान केन्द्रमा पुगेर सर्वदलीय बैठक पनि भइसकेको छ', उनले भने, 'बुथ निर्माणको कार्य पनि सुरु भइसकेको छ । भोलिसम्म सबै तयारी सकिन्छ ।' एउटा मतदान केन्द्रमा म्यादी प्रहरीसहित सातदेखि १२ जना सुरक्षाकर्मी र आठजना कर्मचारी खटाइएको मुख्य निर्वाचन अधिकृतको कार्यालयले जनाएको छ । डडेल्धुरामा प्रतिनिधिसभातर्फ प्रधानमन्त्री देउवासहित आठजना उम्मेदवार छन् । यस्तै दुई प्रदेशसभा सदस्यका लागि १२ जना उम्मेदवार छन् ।"
मुस्ताङका सबै मतदान केन्द्रमा तयारी पूरा,"जोमसोम : भोली हुने प्रतिनिधि र प्रदेशसभाको निर्वाचन तयारी पूरा भएको छ। जिल्लाको एक अस्थायीसहित ४० वटा मतदान केन्द्रको सम्पूर्ण तयारी पूरा भएको मुख्य निर्वाचन अधिकृत ईश्वर पराजुलीले जानकारी दिए। मतदान केन्द्रहरूमा अनुसूची फाराम भने, मतदान केन्द्रको पूर्वाधार निर्माण गर्ने ,ज्येष्ठ नागरिक तथा अपाङमैत्री मतदानको व्यवस्था गर्ने, मतदान प्रक्रियालाई स्वच्छ, निष्पक्ष, पारदर्शी र शान्तिपूर्ण वातावरणमा सम्पन्न गर्न जिल्लाका सबै मतदान केन्द्रमा सर्वदलीय बैठक सम्पन्न भइसकेको मुख्य निर्वाचन अधिकृत ईश्वर पराजुलीले बताए। सबै मतदान केन्द्रमा पुरुष, महिला, जेष्ठ नागरिक र अपाङमैत्री मतदान गर्ने लाइन बनाइएको छ। मतदान केन्द्रहरूमा अपाङ्ग र अशक्त मतदातालाई मतदान गर्न सहजताका लागि ह्वील चियरको समेत व्यवस्था गरिएको सहायक निर्वाचन अधिकृत मुकुन्द आचार्यले जानकारी दिए। केन्द्रको बाहिरी प्रवेशद्वारमा प्रतिनिधि प्रत्यक्ष तथा समानुपातिक र प्रदेशसभा प्रत्यक्ष र समानुपातिक कसरी गर्ने भन्ने सन्देशमूलक सामग्री समेत टाँस गरिएको छ। मुस्ताङको थासाङ३ लेतेको ज्ञानोदय मावि मतदान केन्द्रको सम्पूर्ण तयारी पूरा भइसकेको मतदान अधिकृत विवेक सिक्देलले जानकारी दिए। सो मतदान केन्द्रबाट प्रतिनिधसभाका उम्मेदवार कांग्रेस गठबन्धनका योगेश गौचन थकाली र एमालेका प्रेमप्रसाद तुलाचनले मतदान गर्नेछन्। पूर्व वाणिज्य मन्त्री रोमि गौचन थकालीले पनि सोही मतदान केन्द्रबाट मतदान गर्नेछन्।"
मुख्य निर्वाचन अधिकृत र प्रमुख जिल्ला अधिकारीद्वारा मतदान केन्द्रको अनुगमन,"हेटौंडा : मकवानपुरका मुख्य निर्वाचन अधिकृत ऋषिराम निरौला र प्रमुख जिल्ला अधिकारी राजेन्द्रदेव पाण्डेले मतदान केन्द्रहरूको अनुगमन गरेका छन्। निर्वाचनलाई स्वच्छ, निस्पक्ष एवम् भयरहित तवरबाट सम्पन्न गर्ने उद्देश्यका साथ मतदान केन्द्रहरूको व्यवस्थापनबारे जानकारी लिन शनिबार स्थलगत अनुगमन गरिएको मुख्य निर्वाचन अधिकृत निरौलाले जानकारी दिए। उनले हेटौंडा बजार क्षेत्र, थाहा नगरपालिका र अन्य गाउँपालिकाहरूमा मतदान केन्द्रको अनुगमन गरी त्यहाँको वस्तुस्थितीबारे जानकारी लिइएको बताए। उनले मकवानपुरका ३६४ वटै मतदान केन्द्रमा मतदानस्थलको व्यवस्थापनको कार्य सम्पन्न भएको बताए। मतदानस्थलमा डोरी टाँग्ने, मतदान कक्षलाई गोप्य बनाउने, मतदान कक्षमा प्रवेश गर्ने र मतदानपश्चात बाहिर निस्कने मार्ग बनाउनेलगायत आवश्यक व्यवस्थापनको सम्पूर्ण कार्य पूरा भएको उनले बताए। मतदान केन्द्रहरूमा मतपत्र, मतदान पेटिकालगायत आवश्यक सम्पूर्ण सामग्री पुगिसकेको बताउँदै उनले मकवानपुरमा निर्वाचनको सम्पूर्ण तयारी पूरा भएको बताए। मकवानपुरका प्रमुख जिल्ला अधिकारी पाण्डेले प्रत्येक मतदान केन्द्रमा आवश्यकता अनुसार सुरक्षा प्रबन्ध मिलाइएको बताउँदै ढुक्क भएर मतदान प्रक्रियामा सहभागी हुन मतदातालाई आग्रह गरे। उनले अति संवेदनशील, संवेदनशील र सामान्य अवस्थाको मतदान केन्द्रहरूमा आवश्यकता अनुसार सुरक्षा प्रबन्ध मिलाइएको बताए। जिल्लामा नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी कूल ३ हजार ५ सय सुरक्षाकर्मी परिचालन गरिएको बताए। दुई निर्वाचन क्षेत्र रहेको मकवानपुरमा कूल ३ लाख ७७८ मतदाता रहेका छन्।"
सोलुका मतदान स्थल अपांगमैत्री नहुँदा समस्या,सोलुखुम्बु: सोलुखुम्बुका मतदान स्थल तथा केन्द्र अपाङमैत्री नहुँदा समस्या हुने देखिएको छ । जिल्लाका अधिकांश मतदान स्थल तथा केन्द्रमा अपांगता भएका व्यक्तिलाई सहज रुपमा जान नसक्ने अवस्था रहेको अपांगता भएकाले बताएका छन् । यहाँ धेरैजसो मतदान केन्द्र विद्यालयमा छन् । विद्यालयमा रहेका केन्द्रहरुमा सहज रुपमा ह्विल चियर जान सक्ने अवस्था नरहेको जिल्ला निर्वाचन कार्यालय सोलुखुम्बुका निर्वाचन अधिकारी राम नारायण शाहले बताए । सामान्य अपांगता भएका तथा अशक्त भएका सहयोगीको भरमा जान सक्ने भएपनि पूर्ण रुपमा अशक्त भएकाहरु समस्यामा पर्ने निश्चित देखिएको छ । जिल्लामा १ सय २२ मतदान स्थल र एक अस्थायीसहित १ सय ३६ मतदान केन्द्र छन् । यहाँ ८१ हजार ५ सय २ जना मतदाता र प्रतिनिधिसभा सदस्य र प्रदेशसभा सदस्य गरी २० जना उम्मेद्वार चुनावी प्रतिस्पर्धामा छन् ।
मतदान केन्द्रमा खटिएका दुई कर्मचारीको मृत्यु,काठमाडौं : आइतबार हुने प्रतिनिधिसभा सदस्य र प्रदेशसभा सदस्य निर्वाचनका लागि खटिएका दुई कर्मचारीको मृत्यु भएको छ। सोलुखुम्बुको नेचासल्यान गाउँपालिका४ स्थित फुर्के सामुदायिक वन उपभोक्ता समूह मतदान केन्द्रमा मतदान अधिकृतका रूपमा खटिएका सर्लाही हरिपुरुवा६ का बिल्टु रायको आज बिहान सुतिरहेको अवस्था मृत्यु भएको हो। यसैगरी धनकुटाको साँघुरीगढी ३ स्थित सिद्धेश्वरी आवासीय विद्यालय मतदान केन्द्रमा सहायक कर्मचारीका रूपमा खटिएकी धनकुटा साँघुरीगढी४ की पवित्रा लिम्बूको मंसिर २ गते बिरामी परी उपचारका क्रममा मृत्यु भएको हो।
यसरी तयार हुँदैछ मतदान केन्द्र (फोटो फिचर),काठमाडौंः भोलि हुने प्रतिनिधि सभा तथा प्रदेश सभा सदस्य निर्वाचन हुँदैछ । मतदान बिहान ७ बजेदेखि साँझ ५ बजेसम्म हुनेछ । यतिबेला मतदान केन्द्र निर्माणमा कर्मचारी खटिएका छन् । मतदान केन्द्र परिसरमा आयोगले परिचालन गरेका कर्मचारीसहित स्थानीयको सहभागितामा मतदान केन्द्र निर्माणको काम धमाधम भइरहेको छ । काठमाडौंको लैनचौरस्थित जनकनाथ स्मृति माध्यमिक विद्यालयमा कर्मचारीले यसरी मतदानस्थल निर्माण गरिरहेका छन् । तस्बिर: अभिषेक महर्जन
निर्वाचन आयोग अगाडि प्रदर्शनमा उत्रिएका वैद्यका कार्यकर्ता पक्राउ,"काठमाडौं : निर्वाचन आयोग अगाडि प्रदर्शन गर्ने नेकपा (क्रान्तिकारी माओवादी) महासचिव मोहन वैद्य 'किरण' का कार्यकर्ता पक्राउ परेका छन्। निवार्चन बहिस्कारको माग गर्दै शनिबार निर्वाचन आयोग अगाडि प्रदर्शन गर्ने वैद्यका आधा दर्जन कार्यकर्ता पक्राउ परेका हुन्। निर्वाचन बिथोल्न सक्रिय समूहप्रति प्रहरीले निगरानी बढाएको छ। आइतबार हुन लागेको प्रदेश तथा प्रतिनिधिसभा सदस्यको निर्वाचन सुरक्षाका लागि सरकारले सुरक्षा व्यवस्था कडा पारेको हो। निर्वाचनलाई भयरहित र शान्तिपूर्ण तरिकाले सम्पन्न गर्न सुरक्षाका सबै निकाय परिचालन गरिएको छ। नेपाल प्रहरीका प्रवक्ता टेकप्रसाद राईका अनुसार विप्लव नेतृत्वको नेकपा, नेकपा बहुमत, नेकपा क्रान्तिकारी, वैज्ञानिक समाजवादी, स्वाधीन मधेस, जनअभियान, शिव सेना नेपाल, शाही युवा शक्ति नेपाल र स्वतन्त्रको नाममा बनेको केही संगठित समूहले निर्वाचन विरोधी गतिविधि गरिरहेका छन्। चुनाव विरोधी गतिविधि गर्ने र कानुन हातमा लिन खोज्ने समूहलाई निगरानी भइरहेको र त्यस्ता गतिविधिमा संलग्न भएको पाइएमा आवश्यक कारबाही गर्ने गृह मन्त्रालयको निर्देशन छ।"
पर्सामा नक्कली मतपत्र र गाडीसहित एक जना पक्राउ,"वीरगन्ज : पर्सामा नक्कली मतपत्र र गाडीसहित एक जना पक्राउ परेका छन्। पक्राउ पर्नेमा सहवीर अहमद रहेको प्रहरीले जनाएको छ। उनलाई नक्कली मतपत्र र स्वस्तिक छाप सहित पक्राउ गरिएको हो। उनीसँगै गाडीका चालक सुरज साहलाइ पनि प्रहरीले नियन्त्रणमा लिएको छ। शनिबार दिउँसो कालिकामाइ गाउँपालिका१ मुडलीमा सवारी साधन चेकजाँचका क्रममा बा १४ च ४७४८ नम्बरको हाइलेक्स गाडी रोकेर चेकजाँच गर्दा गाडी भित्रबाट नक्कली मतपत्र ५०८ थान र स्वस्तिक छाप ४ थान बरामद भएको पर्साका प्रहरी प्रवक्ता प्रहरी नायव उपरीक्षक दीपक गिरीले जानकारी दिए। मौन अवधिको समयमा चुनाव प्रचारप्रसारका लागि कुनै पनि गतिविधि गर्न नपाइने भएपनि गाडीमा मतपत्र र स्वास्तिक छाप बोकेर हिडेको अवस्थामा फेला परेपछि दुवैलाई नियन्त्रणमा लिइएको गिरीले बताए। बरामद मतपत्र, स्वस्तिक छाप र गाडीसहित दुवै जनालाई पर्सा क्षेत्र नम्बर ४ को निर्वाचन अधिकृतको कार्यालयमा जिम्मा लगाइएको उनले जानकारी दिए।"
ओखलढुंगामा शंकास्पद वस्तु फेला,ओखलढुंगा: ओखलढुंगाको कुलखोलामा फेला परेको शंकास्पद वस्तु नेपाली सेनाको बम डिस्पोजल टोलीले डिस्पोज गरेको छ । मोलुङ गाउँपालिकाको कुलखोलामा प्रेसर कुकरमा खतरा लेखिएको कागजसहितको सामान देखेपछि स्थानीयले प्रहरीलाई खबर गरेका थिए । घटनास्थलमा मोहन वैद्य (किरण) नेतृत्वको नेकपा (क्रान्तिकारी)माओवादीको पर्चा पम्प्लेट फेला परेको इलाका प्रहरी कार्यालय रामपुरले जनाएको छ ।
मुख्यमन्त्रीका स्वकीय सचिवबाट मौन अवधिको अवज्ञा,भोजपुर: प्रतिनिधि तथा प्रदेशसभा सदस्य निर्वाचनको स्थिर समय (मौन अवधि) सुरु भएपनि भोजपुरमा आचारसंहिता विपरीत प्रचारबाजी बढेको छ । प्रदेश १ का मुख्यमन्त्री तथा गठबन्धनका उम्मेदवार राजेन्द्रकुमार राईका स्वकीय सचिव भद्र पराजुलीले सामाजिक सञ्जाल फेसबुकमा भोट मागेका हुन् । पराजुलीले मतपत्रको नमूनासहित मुख्यमन्त्री राईका लागि मत माग्दै फेसबुकमार्फत सार्वजनिक गरेका छन् । निर्वाचन आयोगले बिहीबार राती १२ बजेदेखि मौन अवधि सुरु भएको भनेपनि उनले आचारसंहिताको उल्लघंन गर्दै भोट मागेका हुन् ।
पूर्वमन्त्री किसान श्रेष्ठसँग आयोगले फेरि माग्यो स्पष्टीकरण,सिमरा : बारा क्षेत्र नं ४ का प्रतिनिधिसभा सदस्य पदका उम्मेदवार एवम् पूर्व श्रममन्त्री किसान श्रेष्ठलाई निर्वाचन आयोगले स्पष्टीकरण सोधेको छ । मौन अवधीको समयमा कार्यकर्तासहित परवानीपुर गाँउपालिकामा घरदैलो गरेका श्रेष्ठलाई आयोगले २४ घण्टे स्पष्टीकरण सोधेको हो । नेकपा एकीकृत समाजवादीका नेता श्रेष्ठले निर्वाचन आचारसंहिता विपरित शुक्रबार प्रदेशसभाका उम्मेदवार जितेन्द्र सोनलसहित कार्यकर्ताको समूह लिएर घरदैलो गरेका थिए । मौन अवधीको समयमा निर्वाचन आयोग र प्रशासनलाई बेवास्था गर्दै श्रेष्ठले घरदैलो गरेपछि विरोध भएको थियो । निर्वाचन आचारसंहितालाई लत्याउँदै घरदैलो गरेको खबर सार्वजनिक भएपछि आयोगले श्रेष्ठ र सोनल दुवैलाई स्पष्टीकरण सोधेको हो । बारा क्षेत्र नं ४ का निर्वाचन अधिकृत कर्ण राईले मौन अवधीको समयमा घरदैलो गरेको विषयलाई लिएर आयोगले दुवै उम्मेदवारसँग स्पष्टीकरण माग गरेको बताए । श्रेष्ठलाई आयोगले स्पष्टीकरण सोधेको यो दोस्रो पटक हो । यसअघि श्रेष्ठले परवानीपुरमा फ्रि भिसा फ्रि टिकटमा युवालाई मलेसिया पठाईदिने भन्दै आफ्नो चुनावी ब्यानरमुनी अन्तर्वार्ता राखेका थिए । म्यानपावरको प्रयोग गरेर पूर्वमन्त्री श्रेष्ठले मतदातालाई प्रभावित पार्न खोजेपछि आयोगले २४ घण्टे स्पष्टीकरण सोधेको थियो । आयोगले स्पष्टीकरण सोधेपछि उम्मेदवार श्रेष्ठले जीतपुरस्थित निर्वाचन अधिकृतको कार्यालयबाट स्पष्टीकरण पत्र बुझाएका थिए । तर उम्मेदवारलाई श्रेष्ठलाई सोधेको पहिलो स्पष्टीकरणको विषयमा आयोगको कुनै निर्णय आएको छैन । पहिलो स्पष्टीकरणको निर्णय नआउँदै आयोगले श्रेष्ठलाई दोस्रोपटक स्पष्टीकरण सोधिएको हो ।
प्रमुख निर्वाचन आयुक्तले लोकन्थलीबाट मतदान गर्दै,"काठमाडौं : प्रमुख निर्वाचन आयुक्त दिनेशकुमार थपलियाले भक्तपुरस्थित युनिक नेपाल एकेडेमीबाट मतदान गर्ने भएका छन्। थपलियाले लोकन्थलीमा रहेको युनिक नेपाल एकेडेमीबाट मतदान गर्न लागेका हुन्। यस्तै, आयुक्त ईश्वरीप्रसाद पौडेलले सानेपास्थित टीका विद्याश्रम, आयुक्त डा जानकी कुमारी तुलाधरले लमजुङस्थित महेन्द्र मन्दिर माविबाट मतदान गर्न लागेको निर्वाचन आयोगले जनाएको छ। निर्वाचन आयुक्त सगुनशमसेर जवराले धापासी निमावी र आयोगका सचिव रेडमडिल स्कुलबाट मतदान गर्न लागेका हुन्।"
मतदानमा उत्साहपूर्वक सहभागी बन्न राष्ट्रपतिको आग्रह,"काठमाडौंः राष्ट्रपति विद्यादेवी भण्डारीले उत्साहपूर्वक मतदानमा सहभागिता जनाउन मतदातालाई आग्रह गरेकी छन् । राष्ट्रपति भण्डारीले मतदान गर्नु नागरिक अधिकारको उच्चतम अभ्यास भएकाले निर्वाचनमा उत्साहपूर्वक सहभागिता जनाउन मतदातालाई आग्रह गरेकी हुन् । उनले जनताले निर्वाचित गरेका प्रतिनिधिबाट मुलुकको शासन सञ्चालन हुनु लोकतन्त्रको सबैभन्दा सुन्दर पक्ष रहेको बताइन् । राष्ट्रपति भण्डारीले आज जारी गरेको विज्ञप्तिमा भनिएको छ, जननिर्वाचित संविधान सभाद्वारा निर्मित नेपालको संविधानले सुनिश्चित गरेको संघीय लोकतान्त्रिक गणतन्त्रलाई संस्थागत गर्न यो आम निर्वाचनको ऐतिहासिक महत्व छ । निष्पक्ष, भयरहित र स्वतन्त्र वातावरणमा नागरिकले मताधिकार प्रयोग गर्दै सम्पन्न हुने आमनिर्वाचनबाट लोकतान्त्रिक प्रणाली र संस्थाहरू क्रमश: जनउत्तरदायी हुँदै जान्छन् । यसबाट शासन प्रणालीमा जनताले खोजेको सुशासन र पारदर्शिता स्थापित गर्न मद्दत पुग्दछ । स्वस्थ र सबल लोकतन्त्रबाट नै शान्ति, स्थायित्व र समृद्धिको राष्ट्रिय लक्ष्य हासिल गर्न सकिने बताइन् ।"
पश्चिमका २८ प्रतिशत मतदान केन्द्र अति संवेदनशील,"पश्चिम नेपालमा एक तिहाइ मतदान केन्द्र सुरक्षाको दृष्टिले अति संवेदनशील मानिएका छन्। प्रहरी प्रधान कार्यालयका प्रवक्ता डीआईजी टेकप्रसाद राईका अनुसार लुम्बिनी, कर्णाली र सुदूरपश्चिम प्रदेशका ३१ जिल्लाका कुल ३ हजार ६ सय ४४ मतदान केन्द्रमध्ये १५ सय मतदान केन्द्र अति संवेदनशील छन्। जुन यी प्रदेशका कुल मतदान केन्द्रको २७५७ प्रतिशत अति संवेदनशील हुन आउँछ। १ हजार ५ सय ३१ संवेदनशील र १ हजार १ सय ८ मतदान केन्द्रमात्र सामान्य छन्। यी तीन प्रदेशमा बाँकेमा सबैभन्दा धेरै ८३ प्रतिशत मतदान केन्द्र अति संवेदनशील रहेका छन्। जिल्लाका कुल १ सय ३८ मतदान केन्द्रमध्ये ११४ वटा अति संवेदनशील रहेका छन्। २४ वटा मात्र संवेदनशील छन्। जिल्ला निर्वाचन कार्यालय बाँकेका प्रमुख रमा पन्तले जिल्लाका सबै मतदान केन्द्रमा सुरक्षालगायतका सबै कर्मचारी खटिसकेका बताइन्। उनले भनिन्, शुक्रबारसम्म सबै केन्द्रमा सर्वदलीय बैठक बसेर केही मतदान केन्द्रभित्र पूर्वाधार निर्माणको काम पनि सुरु भइसकेको छ। त्यस्तै कर्णाली प्रदेशको कालीकोटका ७२ प्रतिशत मतदान केन्द्र पनि अति संवेदनशील रहेको प्रहरी प्रधान कार्यालयले जनाएको छ। जिल्लाका १ सय ३ मतदान केन्द्रमध्ये ७४ वटा अति संवेदनशील छन्। त्यस्तै २८ संवेदनशील र एउटा मात्र सामान्य छ। जुम्लामा पनि ६४ प्रतिशत मतदान केन्द्र अति संवेदनशील पाइएको छ। जहाँका ५३ मतदान केन्द्र अति संवेदनशील, १७ संवेदनशील र १३ सामान्य छन्। सुदूरपश्चिम प्रदेशको कञ्चनपुरका ५० प्रतिशत अर्थात् ६६ वटा मतदान केन्द्र अति संवेदनशील छन्। त्यहाँ २६ वटा संवेदनशील र ४० वटा सामान्य छन्। प्रवक्ता राईले निर्वाचन बिथोल्ने समूहलाई एकीकृत सुरक्षा फोर्सले निगरानीमा राखेको र बिथोल्न खोजेमा आवश्यक बल प्रयोग गर्ने अधिकार दिएको बताए। उनले भने, गोली हान्ने आदेश पनि दिइएको छ। धनगढी : नेपाली सेनाले सुदूरपश्चिमका मतदातालाई निर्धक्क भएर मतदानमा सहभागी हुन आह्वान गरेको छ। नेपाली सेनाको सुदूरपश्चिम पृतना हेडक्वार्टरका पृतनापति उपरथी विजय थापाले शुक्रबार पत्रकार भेटघाटमा मतदातालाई यस्तो आह्वान गरेका हुन्। उनले भने, यस पटकको चुनावमा नेपाली सेना, सशस्त्र प्रहरी, नेपाल प्रहरी र अनुसन्धान विभाग गरी चार वटै सुरक्षा निकायहरू परिचालन भएका छन्। नेपाली सेना हरेक नेपालीको सुरक्षाको जिम्मा लिने प्रमुख सुरक्षा निकाय भएकाले, चुनावमा निर्धक्क भएर मतदान गर्न आग्रह गर्दछु। उनले सुदूरपश्चिमका ९ वटै जिल्लाका सुरक्षा समितिको निर्णयअनुसार नेपाली सेना परिचालन भइसकेको बताए। सुदूरपश्चिमका ९ वटै जिल्लामा ३० वटा कम्पनी अपरेडिङ बेस, प्लाटुन अपरेटिङ बेस र सेक्सन अपरेटिङ बेसहरू खडा गरी परिचालन गरिएका छन्। जिल्ला सुरक्षा समितिसँग समन्वय भएर सुरक्षा योजना बनाइएको छ, उनले प्रष्ट पारे, २ सय ५० भन्दा बढी स्थानहरूमा ससाना टुकडीहरू खटिएर जनतालाई भयरहित रूपमा मताधिकार प्रयोग गर्नका लागि नेपाली सेना तयारी अवस्थामा छ। सुरक्षाका हिसाबले सबै मतदाताहरूलाई भयरहित रूपमा मतदानका लागि आग्रह गर्दछु। पृतनापति थापाले, सुदूरपश्चिम प्रदेशका संवेदनशील भनी जिल्ला सुरक्षा समितिले तोकेका स्थानमा हवाई गस्तीको पनि व्यवस्था गरिएको बताए। संवेदनशील स्थानहरू, मतदान केन्द्रहरूलाई कभर गर्ने गरी हवाई गस्ती पनि गर्ने योजना बनाएका छौं पृतनापति थापाले भने। पत्रकार भेटघाटका क्रममा सहायक रथी टंकप्रसाद भट्ट, प्रमुख सेनानी रवि केसीसहितका सेनाका अधिकारीको सहभागिता रहेको थियो। केही महिना चार वटा कमान्ड प्रणालीमा गएको सेनाको संरचना गएको असोजदेखि फेरि पृतना प्रणालीमा आएको छ। जाजरकोट : जाजरकोटका १८ वटा मतदानस्थललाई अति संवेदनशील मतदान केन्द्रको रूपमा राखिएको छ। ८९ मतदानस्थलमध्ये ४३ मतदानस्थल संवेदनशील र २८ मतदानस्थल सामान्य रूपमा वर्गीकरण गरिएको छ। सुरक्षा संवेदनशीलताका आधारमा मतदानस्थलको सुरक्षाका लागि सुरक्षाकर्मी खटाइएको प्रमुख जिल्ला अधिकारी अञ्जन न्यौपानेले बताए। जिल्लाका ८९ मतदानस्थलमा रहेका १ सय ४३ मतदान केन्द्र सबैमा निर्वाचन सामग्रीसहित सुरक्षाकर्मी र कर्मचारी पुगेर आवश्यक कार्य थालनी गरेका छन्। मतदान अधिकृतले सर्वदलीय बैठकबाट विभिन्न किसिमका निर्वाचनसम्बन्धी प्रक्रियाबारे सहमति जुटाउने, मतदानस्थलमा मदिरा निषेधित क्षेत्र तोक्नेलगायतका कार्यका साथै मतदानस्थल निर्माण गर्न थालेको मुख्य निर्वाचन अधिकृत केशव चपाईंले बताए। उनले जिल्लाका केही मतदान केन्द्रमा सञ्चारको पहुँच नभएकाले प्रहरी सेटबाटसमेत सूचना आदानप्रदान गर्ने व्यवस्था मिलाइएको बताए। जिल्लाका आठ वटा मतदान केन्द्रमा महिला मतदान अधिकृतको नेतृत्वमा कर्मचारी खटाइएको छ। १ सय ४३ मतदान अधिकृतमध्ये १ सय ३५ मतदान अधिकृत पुरुष र ८ जना महिला रहेको मुख्य निर्वाचन अधिकृतको कार्यालयले जनाएको छ। डोटी : सुरक्षा व्यवस्थासहित डोटीमा निर्वाचनको तयारी पूरा भइसकेको छ। मुख्य निर्वाचन अधिकृत शिवलाल पाण्डेयले मतदान केन्द्रहरूको तयारी पूरा भइसकेको जानकारी दिए। सबै मतदान केन्द्रहरूमा मतदान अधिकृतसहितका कर्मचारीहरू पुगिसकेका छन्, पाण्डेयले भने, सर्वदलीय बैठक बसेर सबै केन्द्रमा विभिन्न विषयमा सूचनासमेत टाँस गरिसकिएको छ। डोटीमा १ सय ७७ वटा स्थायी मतदान केन्द्रहरू रहेका छन् भने जिल्ला कारागारमा एउटा अस्थायी मतदान केन्द्र रहेको छ। निर्वाचनका लागि जिल्लाभरि १ हजार ४ सय १४ जना कर्मचारी परिचालित भएका छन्। २ हजार १ सय ७३ जना सुरक्षाकर्मी निर्वाचनको लागि डोटीमा २ हजार १ सय ७३ जना सुरक्षाकर्मी खटाइएको प्रमुख जिल्ला अधिकारी कल्पना श्रेष्ठले जानकारी दिइन्। मतदान केन्द्र तीनवटा सुरक्षा घेरामा रहने बताइएको छ। जिल्लाभरि नेपाल प्रहरी र म्यादी प्रहरी १ हजार ५ सय १८ जना खटाइएको जिल्ला प्रहरी कार्यालयका प्रमुख प्रहरी उपरीक्षक राजेन्द्रप्रसाद धमलाले जानकारी दिए। जिल्लाभरिका मतदान केन्द्रहरूमा नेपाली सेना ४ सय ४० र सशस्त्र प्रहरी २ सय १५ जना खटाइएको छ। बर्दिया : जिल्लाको भारतीय सीमा क्षेत्रसँग जोडिएका मतदानस्थलहरूलाई संवेदनशील वर्गीकरण गरिएको छ। जिल्लाको ८२ किलोमिटर खुला सीमा क्षेत्रमा रहेका मतदानस्थलहरूलाई संवेदनशील वर्गीकरण गर्दै सुरक्षा व्यवस्था कडा पारिएको छ। प्रमुख जिल्ला अधिकारी बन्धुप्रसाद बाँस्तोलाका अनुसार जिल्लाका १ सय ५४ मतदानस्थलमध्ये २९ वटा संवेदनशील र १ सय २५ वटालाई सामान्य वर्गीकरण गरिएको छ। सबै मतदान केन्द्रलाई अति संवेदनशीलको दृष्टिले सुरक्षा व्यवस्था कडा पारेका छौं। सीमा सिल गरिएकोले थप चुनौतीको अनुमान गरिएको छैन, प्रजिअ बाँस्तोलाले प्रष्ट पारे। निर्वाचनका लागि बर्दियामा ३ हजार २४ जना कर्मचारी, २ हजार ५ सय प्रहरी, म्यादी प्रहरी परिचालन भएको जिल्ला निर्वाचन कार्यालय बर्दियाका प्रमुख कृष्ण कुँवरले बताए। जिल्लामा सबै मतदानस्थलमा निर्वाचन सामग्री, पुर्याइएको छ। जिल्लामा १५४ मतदानस्थल, ३ सय ७८ मतदान केन्द्र छन्। सरकारी कर्मचारी, कैदीबन्दी र वृद्धाश्रमका वृद्धवृद्धाहरूको लागि दुई वटा अस्थायी मतदान केन्द्र थप गरिएको छ। खुला सिमानाका कारण बर्दिया संवेदनशील मानिन्छ। शंकरप्रसाद खनालनेपालगन्ज, शिवराज भट्ट धनगढी, राजेन्द्र कार्की जाजरकोट, यादव आचार्यगुलरिया, खगेन्द्रबहादुर सिंह डोटी :"
नुवाकोटमा यसरी मतदान केन्द्र लगिँदैछ निर्वाचन सामग्री,नुवाकोट: नुवाकोटमा प्रदेश तथा प्रतिनिधि सभा सदस्य निर्वाचनको तयारी पुरा भएको छ । एकसय ३२ मतदानस्थलमा कायम गरिएका दुई सय ८८ मतदान केन्द्रमा मतदानका लागि आवस्यक सबै सामग्री मतदान केन्द्रमा लैजाने क्रम जारी छ । शनिबारसम्म सबै मतदान सामग्री केन्द्रमा पुगिसक्ने जिल्ला निर्वाचन कार्यालय नुवाकोटले जनाएको छ । तस्बिर:देवचन्द्र भट्ट
धमाधम मतदानस्थल निर्माण गरिँदै,"हेटौंडा : भोलि हुने प्रतिनिधिसभा र प्रदेशसभा सदस्य पदको निर्वाचनका लागि मकवानपुरका मतदान केन्द्रहरूमा मतदानस्थल निर्माण तथा व्यवस्थापनको कार्यलाई तीव्र पारिएको छ। जिल्लाको ३६४ वटै मतदान केन्द्रमा कर्मचारी, तथा सुरक्षाकर्मीहरूले मतदानस्थल निर्माण तथा व्यवस्थापन गरिरहेको मुख्य निर्वाचन अधिकृत ऋषिराम निरौलाले जानकारी दिए। मतदान केन्द्रहरूमा बाँस गाड्ने, डोरी टाँग्ने, मतदानस्तल सम्माउने, मतदान गर्ने कक्षलाई गोप्य एवम् सुरक्षित बनाउने, मतदाता प्रवेश गर्ने र मतदानपश्चात बाहिर निस्कने मार्ग बनाउनेलगायत कार्य तीव्र पारिएको उनले बताए। मतदान केन्द्रमाहरूमा कर्मचारी, सुरक्षाकर्मीसँगै मतपत्र, मतदान पेटिकालगायत अन्य आवश्यक सामग्रीहरू पुगिसकेको उनको भनाई छ। आज साँझसम्ममा मतदानस्थल निर्माण र व्यवस्थापनको कार्य पनि सम्पन्न हुने उनले बताए। जिल्लामा निर्वाचनलाई पारदर्शी र शान्तिपूर्ण तवरले सम्पन्न गर्नका लागि नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी ३ हजार ५ सय सुरक्षाकर्मी परिचालन गरिएको जिल्ला प्रशासन कार्यालय मकवानपुरका सूचना अधिकारी हरिदत्त कंडेलले जानकारी दिए। निर्वाचनको मतगणनालाई सुरक्षित एवम् विश्वसनीय बनाउन मतगणना कक्षमा तारजाली र सीसीटीभी जडान कार्यलाई पनि तीव्र पारिएको छ। हेटौंडा२ स्थित सिद्धार्थ माध्यमिक विद्यालयको ८ वटा कोठामा तारजाली र सीसीटीभी क्यामेरा जडान गर्ने कार्य भइरहेको मुख्य निर्वाचन अधिकृतको कार्यालयले जनाएको छ। दुईवटा निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
मुस्ताङमा यस्तो बन्यो मतगणना स्थल,"मुस्ताङ: प्रतिनिधि र प्रदेशसभा निर्वाचनको मतपरिणाम गणनाका लागि मुस्ताङमा मतगणना स्थलको तयारी पूरा भएको छ । जिल्ला समन्वय समिति मुस्ताङको माथिल्लो हटरुम कक्षमा मतगणना स्थलको पूर्वाधार निर्माण गरिएको मुख्य निर्वाचन अधिकृतको कार्यालय जनाएको छ । मुख्य निर्वाचन अधिकृत ईश्वर पराजुलीले जिससको हटरुम कोठामा मतगणना स्थल निर्माण गरिएको जानकारी दिए । मतगणना स्थलमा राजनीतिक दलका उम्मेदर, दलका प्रतिनिधि र पत्रकारहरुले सहजै देख्न फोटो खिच्न मिल्ने गरी तारजाली लगाएर मतगणना स्थल बनाईएको मुख्य निर्वाचन अधिकृत पराजुलीले बताए । उनले मतगणना गर्दा जेनेटरको व्यवस्था मिलाईएको र पूर्व निर्धारण गरी मतपेटिका बाँकसमा भएको मतपत्र गणना गरेपछि सबै पक्षलाई जानकारी गराउन माईकिङको व्यवस्था मिलाईएको उल्लेख गरे । निर्वाचन आयोगले मतगणना स्थलमा सीसी क्यामेरा जडान गर्ने बिषयमा कुनै जानकारी नगराएकाले सीसी क्यामेरा राख्ने वा नराख्ने भन्ने बिषयमा अहिले कुनै निर्णय नभएको मुख्य निर्वाचन अधिकृत पराजुलीको भनाइ छ । आयोगले सीसी क्यामेराको बिषयमा केही नभनेको मुख्य निर्वाचन अधिकृत पराजुलीले बताए । यता, सीसी क्यामेरा व्यवस्थापन गर्न आयोगले यसअघिनै जानकारी गराईएको आयोगका सहायक प्रवत्ता सुर्यप्रसाद अर्यालले जानकारी दिए । यस्तै, मंसिर ४ गते हुने प्रतिनिधि र प्रदेशसभाको प्रत्यक्ष र समानुपातिक मतपेटिका बाकस व्यवस्थापन गर्ने ठाउँको व्यवस्थापन भईसकेको छ । यसका लागि जिससको ५ वटा कोठालाई मतपेटिका राख्ने ठाउँ बनाईएको मुख्य निर्वाचन अधिकृतको कार्यालले जनाएको छ ।"
मतदाता भन्छन्: कसरी भोट हाल्ने थाहा छैन,"जाजरकोट: छेडागाड२ साल्मा मझेरीकी ५६ वर्षीय अम्बादेवी खड्कालाई कति ठाँउमा मत हाल्नु पर्छ र कसरी हाल्नु पर्छ भन्ने बारे अहिलेसम्म थाहा छैन । उनलाई कसैले अहिलेसम्म सिकाएको पनि छैन । भोट माग्न उम्मेदवार पुगेनन् । अनि मतदाता शिक्षा दिन पनि कोही आएन । नेता गाँउमा आएर भाषण गरेर जाने गरे पनि भोट यसरी हाल्ने कसैले सिकाएनन् । अम्बादेवी भन्छिन्, दुई ठाँउमा तल र माथि मत हाल्नु पर्छ भन्ने सुनेकी छु । तर कसरी हाल्ने र कति मतपत्रमा मत हाल्ने केही थाहा छैन । सोही ठाँउकी ६७ वर्षीया आइती नेपालीलाई पनि मत हाल्ने बारे केही थाह छैन । उनलाई कसैले सिकाएका पनि छैनन् । भन्छिन्, चुनावको अघिल्लो दिन श्रीमान र छोराले फलानो उम्मेदवारलाई भोट दिने भनेर निर्णय गर्छन । भोट पनि आफैँ हालिदिन्छन् । मैलै अहिलेसम्म मत हाल्न पाएकी छैन । मेरो नङ्गमा मसि लगाइदिन्छन् । म आँखा देख्दिन भन्छु अनि श्रीमान र छोराले मत हालिदिन्छन म नजिकै गएर उभिने मात्र हो । मत हाल्न नपाउने भएकोले कसरी हाल्ने भनेर सिक्ने इच्छा पनि भएन र कोही सिकाउन पनि आउँदैनन् । मत माग्नसमेत आफुसंग नआउने गरेको उनले सुनाइन । श्रीमान र छोराहरुसंग भोट मागेर नेताहरु फर्कन्छन् । हामी संगै मत नै माग्दैनन् । जिल्लाका धेरैजसो महिला आफैँ भोट हाल्दैनन् । अशिक्षित महिलाको संख्या पनि जिल्लामा निकै छ । अशिक्षित महिला र पुरुषले मत बदर गर्ने संभावना धेरै रहन्छ । गत स्थानीय तहको निर्वाचनमा करीब १२ प्रतिशत मत बदर भएको थियो । मत कसरी हाल्ने भन्ने बारे मतदाता शिक्षा प्रभावकारी नहुँदा मत कसरी हाल्ने भन्ने बारे अनभिज्ञ छन् । मत कति ठाँउमा हाल्नु पर्छ भन्ने बारे अहिले सम्म पनि छेडागाड नगरपालिका ४ दशेरा जेवा कि ५७ वर्षीया कलसी चदारालाई जानकारी छैन । एउटा मत केन्द्र र अर्को मत प्रदेशमा दिनुपर्छ भन्ने सुनेकी छु । अरु केही थाहा छैन । प्रत्यक्षमा चुनाव लडेका उम्मेदवारको गाउँघरमा चर्चा परिचर्चा भएपनि समानुपातिक मत बारे स्थानीयलाई खासै जानकारी छैन । चार ओटा मतपत्रमा भोट हाल्नुपर्छ भन्ने बारे धेरै मतदाता अनभिज्ञ छन् । सरकारले जिल्ला निर्वाचन कार्यालय मार्फत मतदाता शिक्षामा करोडौ रुपैया खर्च गरेको भएपनि ग्रामिण भेगमा मतदाता शिक्षा पुग्न नसकेको स्थानीयको गुनासो छ । जिल्ला निर्वाचन कार्यालयले स्वास्थ्य स्वयमसेविका मार्फत मतदाता शिक्षा दिएको दावी गरेपनि उनीहरुले मतदाता शिक्षा प्रदान नगरेको स्थानीयको भनाइ छ । निमित्त जिल्ला निर्वाचन अधिकारी नविन कठायतले समयमा स्वास्थ्य स्वयमसेविकालाई मतदाता शिक्षा तालिम दिएर खटाउन ढिलाई भएका कारण समस्या देखिएको बताए । उनले मतदाता शिक्षा प्रभावकारी बनाउन निर्देशन दिएको बताए ।"
किसान श्रेष्ठविरुद्ध प्रचार गरेको भन्दै कांग्रेस बाराका उपसभापतिलाई कारबाही,"काठमाडौंः नेपाली कांग्रेसले सत्ता गठबन्धनका उम्मेदवारविरुद्ध प्रचार गर्ने नेता कार्यकर्तालाई कारबाही गरेको छ । कांग्रेसले प्रतिनिधि सभा सदस्य उम्मेदवार कृष्णकुमार श्रेष्ठ (किसान)विरुद्ध प्रचारप्रसार गरेको भन्दै पार्टी बारा उपसभापति अमिरीलाल राउतलाई सदस्यता नरहने गरी निष्कासन गरेको छ । कांग्रेस अनुशासन समितिले प्रतिनिधि सभा निर्वाचन क्षेत्र नम्बर ४ का वाम गठबन्धनका आधिकारिक उम्मेदवार श्रेष्ठ विरुद्धको प्रचार प्रसारमा संलग्न भएको भन्दै राउत, पार्टी जिल्ला सदस्य हरिप्रसाद थपलिया र क्षेत्रीय प्रतिनिधि सुशील ढोडारीलाई सदस्य नरहने गरी निस्कासन गरेको हो ।"
भोलि बिहान ७ बजेदेखि साँझ ५ बजेसम्म मतदान,"काठमाडौंः निर्वाचन आयोगले ढुक्कसंग मतदान गर्न मतदातालाई अपील गरेको छ । आयोगका प्रमुख आयुक्त दिनेशकुमार थपलियाले शनिबार पत्रकार सम्मेलन गर्दै ढुक्कसंग मतदाता गर्न मतदातालाई अपील गरेको हो । प्रमुख आयुक्त थपलियाले आइतबार (भोलि) हुने प्रतिनिधि सभा र प्रदेश सभा सदस्य निर्वाचन बिहान ७ बजेदेखि साझँसम्म ५ बजेसम्म मतदान गर्न सकिने बताए । निर्वाचनलाई स्वच्छ, निष्पक्ष, भयरहित ढंगले सम्पन्न गर्न कडा सुरक्षाको व्यवस्था गरेको बताए । आयोगले आइतबार हुने निर्वाचनपछि मतगणनाको अपडेट प्रत्येक घण्टामा दिन निर्देशन दिएको छ । मत परिणाम सार्वजनिक गर्न निर्वाचन अधिकृत कार्यालयका सहायक निर्वाचन अधिकृत वा अन्य कुनै कर्मचारीलाई सूचना अधिकारी तोकेर सूचना प्रवाहमा आवश्यक सहजीकरण गर्न आयोगले आग्रह गरेको छ । आयोगले मतगणना स्थलमा राजनीतिक दल र उम्मेदवारको सहमतिका आधारमा माइकङि वा डिस्प्ले वा अन्य माध्यमबाट मत परिणामको सूचना उपलब्ध गराउने व्यवस्था मिलाउन भनेको छ ।"
"सुरक्षाको दृष्टिकोणले झापा १ र ३ रेडजोन मा, करिब ७ हजार सुरक्षाकर्मी परिचालन","झापा : शीर्ष नेताहरु चुनावी प्रतिस्पर्धामा रहेको झापा क्षेत्र नम्बर १ र ३ सुरक्षाको दृष्टिकोणले रेड जोनमा रहेको छ। शीर्ष नेताहरूको निर्वाचन क्षेत्र, त्यसमाथि खुला सीमा नाका र चुनाव बहिष्कार गर्ने दलहरूको अराजक गतिविधिलाई मध्यनजर गरी जिल्लाका दुई निर्वाचन क्षेत्र रेड जोनमा परेका हुन्। प्रहरी उच्च स्रोतका अनुसार सुरक्षा थ्रेटका कारण झापाका पाँच निर्वाचन क्षेत्रमध्ये झापा ३ अति संवेदनशील क्षेत्रमा मानिएको छ। त्यसपछि झापा १ पर्छ। सुरक्षाको दृष्टिकोणले झापा २, ३ र ४ सामान्यमा पर्छ। झापा ३ मा राप्रपा अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला चुनावी प्रतिस्पर्धामा छन। झापा १ मा कांग्रेसका महामन्त्री विश्वप्रकाश शर्मा र नेकपा (एमाले) स्थायी कमिटी सदस्य अग्निप्रसाद खरेल चुनावी प्रतिस्पर्धामा रहेका छन्। शुक्रबार मात्रै अज्ञात समूहले झापा ३ अन्तरगत भद्रपुरस्थित वीरेन्द्र मावि मतदान स्थलको गेट बाहिर दुई वटा शङ्कास्पद वस्तु राखेर आतङ्क सृजना गरेको छ। सो वस्तुलाई शनिबार बिहान नेपाली सेनाको बम डिस्फोजल टोलीले निष्क्रिय पारेको थियो। बम नभएर त्यस वस्तुभित्र रेडबुल, रक्सीको बोतलमा बालुवा र बिजुलीको तार हालेर राखेका थिए। यता गृह मन्त्रालयको निर्देशन बमोजिम प्रमुख जिल्ला अधिकारी छविलाल रिजालको नेतृत्वमा रहेको जिल्ला सुरक्षा समन्वय समितिले जिल्लाको मतदानलाई स्वच्छ, निष्पक्ष, भयरहित र शान्तिपूर्ण रुपमा सफल बनाउने सोही अनुसारको चारै तहको सुरक्षाकर्मी परिचालन गरेको जनाइएको छ। नेपाली सेना, सशस्त्र, अनुसन्धान र नेपाल प्रहरी गरी करिब ७ हजार बढी सुरक्षाकर्मी परिचालन गरिएको जनाइएको छ। जिल्लाको २८५ मतदान स्थलमा ७६६ मतदान केन्द्र रहेको छ। मेची रङ्गशाला भद्रपुर र झापा कारागारलाई अस्थायी मतदान केन्द्र तोकिएको छ। त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य रहेको प्रशासन कार्यालय झापाले जनाएको छ। प्रदेश नम्बर १ का निमित्त प्रमुख सचिव किशोरकुमार चौधरी, आन्तरिक मामिला तथा कानुन मन्त्रालयका सचिव उमेश बस्नेत, नेपाली सेनाका सहायक रथी रञ्जित थापा, प्रदेश प्रहरी कार्यालय विराटनगरका डिआइजी सुदिप गिरी, सशस्त्रका डिआइजी कमल गिरी, अनुसन्धान निर्देशक कृष्णप्रसाद खनाल लगायतको टोलीले बिहीबार मात्रै जिल्लाका मतदान स्थलहरूको निरीक्षण तथा अनुगमन गरिसकेको छ। निर्वाचन अधिकृतको कार्यालय र मतदान स्थलको सुरक्षासहित जिल्लाभरि ३४ सय म्यादी प्रहरी र २१ सय नेपाल प्रहरी गरी ५५ सय प्रहरी कर्मचारी खटाइसकेको प्रहरी कार्यालय झापाका नायव प्रहरी उपरीक्षक (डीएसपी) वसन्त पाठकले जानकारी दिए। गृहले थप ८ डीएसपी र थप ६ इन्स्पेक्टर गरी करिब एक हजार बढी सुरक्षाकर्मी पठाएको छ। जिल्लामा १२ डीएसपी र १४ इन्स्पेक्टरलाई निर्वाचन अधिकृतको कार्यालय र मतदान स्थलको सुरक्षा चुनौती बमोजिम खटाइएको छ, डीएसपी पाठकले भने, २८५ मतदान स्थलमा बुथको सुरक्षाको लागि कम्तीमा ५ देखि बढीमा २० जनासम्म म्यादीसहितको प्रहरी कर्मचारी परिचालन गरिसकेका छौं। सशस्त्र प्रहरी बल नेपाल नम्बर २ गण झापाले निर्वाचन सुरक्षाका लागि ५ जना डीएसपीको नेतृत्वमा १ हजार ७२ जना खटाएको छ। सशस्त्रले पाँचै निर्वाचन क्षेत्रमा डीएसपीको नेतृत्वमा निर्वाचन सुरक्षा बेस, इन्स्पेक्टरको नेतृत्वमा स्टाइकिङ, सई र असईको नेतृत्वमा मोबाइल गस्ती, निर्वाचन अधिकृतको सुरक्षा, मुख्य निर्वाचन अधिकृतको सुरक्षा, रिजव टोली र कार्यालय सुरक्षामा ती जनशक्ति परिचालन गरिएको छ। मतदानका दिन नेपाली सेनाले पनि मोबाइल र पैदल गस्ती गर्ने जनाइएको छ। राष्ट्रिय अनुसन्धानले पनि पाँचै निर्वाचन क्षेत्रमा सादा पोसाकमा प्रहरी कर्मचारी परिचालन गरिसकेको छ। यता जिल्ला निर्वाचन कार्यालय झापाका अनुसार जिल्लामा निर्वाचनको तयारी पुरा भइसकेको जनाएको छ। मतदान केन्द्रहरूमा खटाइएका कर्मचारीहरू सम्बन्धित निर्वाचन अधिकृतको कार्यालयबाट अनुसूची फारम, मतपत्र, मतपेटिका लगायत निर्वाचनसम्बन्धी सबै सामग्रीहरू प्याकिङ गरी लगिसकेको निर्वाचन अधिकारी तुलसी नेपालले जानकारी दिए। त्यसपछि मतदान अधिकृतहरूले मतदान स्थलमा पुगेर बुथ निर्माणको कार्यलाई तीव्रता दिएको छ, उनले भने। जिल्लामा अस्थायीसहित ७६८ मतदान अधिकृत, ७६८ सहायक मतदान अधिकृत, सहायक र सहयोगी गरी ४ हजार ६०८ कर्मचारी र ३ हजार ६८ स्वयंसेवक खटाइने निर्वाचन कार्यालयका सूचना अधिकारी प्रेम न्यौपाने जानकारी दिए। स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएको र हाल जिल्लामा ६ लाख ६३ हजार ३ सय ११ जना रहेको उनले बताए। जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ।"
मतदानस्थल नजिक भएपछि मतदाता खुसी,"बागलुङ: ढोरपाटन नगरपालिका वडा नम्बर ६ अधिकारीचौरका सम्पूर्ण छन्त्याललाई पहिले पहिले चार घण्टा हिडेर मतदानस्थल पुग्नुपर्ने अवस्था थियो । छन्त्यालले चार घण्टाको यात्रा गरेर विद्याविकास माध्यमिक विद्यालयको मतदानस्थलमा भोट हाल्नुपर्ने अवस्थाको अहिले अन्त्य भएको छ । बागलुङमा यस पटक तीन स्थानमा मतदानस्थल थप गरिएपछि छन्त्यालको समस्याको अन्त्य भएको हो । जिल्ला निर्वाचन कार्यालयले मतदाताको सुविधालाई ध्यानमा राखेर स्थानीय तह निर्वाचनमा १ सय ३ मतदानस्थल रहेकोमा अहिले तीन मतदानस्थल थप गरेको छ । कार्यालयले ढोरपाटन नगरपालिका६, ढोरपाटन नगरपालिका२ र गलकोट नगरपालिका१० मा एकएक वटा मतदानस्थल थप गरिएको सूचना अधिकारी गोकुल शर्माले बताए । मतदानस्थल थप भइ चार घण्टाको दुरी ४५ मिनेटमा घटेपछि मतदान गर्न आफु उत्साहित भएको ढोरपाटन६ अधिकारीचौरका छन्त्यालले बताए । उनले यस पटक जनता प्राथमिक विद्यालयमै मतदान गर्न पाउने व्यवस्था गरिएको र उक्त स्थानमा पुग्न ४५ मिनेट लाग्ने बताए । यस पटक मतदान गर्न उत्साहित छौं, छन्त्यालले भने, चार घण्टाको दुरी ४५ मिनेटमा छोटिएको छ । पहिले बृद्धहरुलाई भोट हाल्न लैजान समेत समस्या थियो । यस पटक त्यसको अन्त्य भएको छ । छन्त्यालले मतदानस्थल टाढा हुँदा बृद्ध र अपाङ्गहरुलाई मतदान गर्ने इच्छा हुँदाहुँदै पनि बन्चित हुँदै आएको बताए । मतदान गर्ने दिन खाजा खुवाएर लैजानुपर्ने थियो, छन्त्यालले भने,अहिले भोट हालेर घरमा फर्केर खाजा गराएरै खान सकिन्छ । एक जना गएर मतदान गरेर फर्केपछि अर्को गएर मतदान गर्न सकिने भएकोले घरायसी काममा समेत सहज हुनेभयो । छन्त्याल जस्तै ढोरपाटन नगरपालिका२ की शान्ति थापासमेत यस पटक मतदान गर्न उत्साहित हुनुहुन्छ । साढे एक घण्टाको यात्रा गरेर मतदानस्थल पुग्नुपर्ने थापाको बाध्यता यस पटक १५ मिनेटमा छोटिएको छ । पहिले साढे एक घण्टाको यात्रा गरेर मतदान गर्न जानुपर्ने थियो थापाले भनिन्,यस पटक १५ मिनेटमा नै मतदानस्थलमा पुग्न सकिन्छ । नजिकै मतदानस्थल हुँदा खुसी लागेको छ र मतदान गर्न उत्साहित छौं । थापाले मतदानको दिन यातायात नचल्दा बृद्ध र अपाङ्गहरु मतदानबाट बन्चित हुनुपरेको बताउँदै अहिले त्यसको अन्त्य हुने बताइन । उनले उक्त स्थानका सवै नागरिक किसान रहेकोले खेतबारीमा काम गर्नुपर्ने हुँदा लामो समयको हिडेर मतदान गर्न जान नसक्ने अवस्थाको समेत अन्त्य भएको बताइन । यहाँका धेरै नागरिक कृषिमा संलग्न हुनुहुन्छ, थापाले भनिन्,मतदान गर्ने इच्छा लागेर पनि जान नसक्ने अवस्था भयो भन्ने धेरैको गुनासो थियो । अहिले त्यसको अन्त्य हुने भएकोले मतदानको लागि स्थानीयहरु उत्साहित छन् । ढोरपाटन२ मा यस पटक दुई वटा मतदानस्थल बनाइएपनि अझै केही स्थानका नागरिकहरुलाई लामो समय हिड्नुपर्ने अवस्था रहेको छ । ढोरपाटन २ का प्रेम चालिसेले एक मतदानस्थल थपिएपनि आफुहरुलाई कुनै परिवर्तन नहुने बताए । उनले पहिले पनि २ घण्टा हिड्नुपर्ने र अहिलेको मतदानस्थलमा पुग्न पनि दुई घण्टा नै हिड्नुपर्ने भएकोले कुनै राहत महसुस नगरेको बताए । पहिले दुई घण्टा उकालो हिड्नुपर्ने थियो भने यस पटक ओरालो र सिधाबाटो दुई घण्टा नै हिड्नुपर्छ, चालिसेले भने,हाम्रो वडाको भूभाग नै नमिलेको कारण मतदानस्थल थप भएपनि हामीले केही राहत महसुस गरेका छैनौं । चालिसेले यस पटकको निर्वाचनमा नेकपा एमालेका उम्मेदवार मञ्जु शर्मा चालिसे मात्र आफ्नो टोलमा भोट माग्न आइपुगेको बताए । पाँच वर्ष पहिले कुनै पनि उम्मेदवार भोट माग्न आउनुभएन, स्थानीय चालिसेले भने,यस पटक एमालेको उम्मेदवार आउनुभएको थियो । गठबन्धनका उम्मेदवार मन्त्री देवेन्द्र पौडेल तल्लो टोलमा आउनुभयो तर हाम्रो टोलमा आउनुभएको छैन । उनले पाँच वर्षसम्म राजनीतिक दलले चित्त बुझ्दो काम नगरेकोले यस पटकको निर्वाचनमा पहिले जस्तो उत्साह नभएको बताए । पछिल्लो पाँच वर्षमा राजनीतिक दलहरुको गरेको काम चित्तबुझदो नहुँदा यस पटकको निर्वाचन प्रति उत्साह छैन, चालिसेले भने,पहिले जितेकाले पनि काम गर्न नसकेको भन्दै माफी मागेर पुनः एक पटक मौका दिन भन्दै भोट मागिरहेका छन् । तर, हामीलाई निर्वाचन प्रति कुनै उत्साह छैन । ढोरपाटन नगरपालिका६ का वडा अध्यक्ष उमेशकुमार बुढा मगरले यसपटक मतदानस्थल थप हुँदा स्थानीयहरु मतदानको लागि उत्साहित भएको बताए । उनले साढे चार घण्टाको यात्रा गरेर मतदानस्थल पुग्नुपर्ने नागरिकको समस्या अहिले १ घण्टामा छोटिएकोले बृद्धहरु र अपाङ्गहरुलाई सहज हने बताए । वडा अध्यक्ष मगरले निर्वाचनको लागि कर्मचारी र सुरक्षाकर्मीहरु आइपुगेको बताए । यस्तै ढोरपाटन नगरपालिका२ का वडा अध्यक्ष भेकबहादुर खत्रीले पहिले दुई घण्टाको यात्रा गर्नुपर्ने मतदाताहरुलाई यस पटक आधा घण्टाको यात्रा पछि मतदानस्थलमा आइपुग्ने बताए । उनले स्थानीयहरुको समस्या समाधानको लागि मतदानस्थल थपल गरिएको बताए । यस्तै गलकोट नगरपालिका१० पाण्डवखानीमा समेत एक मतदानस्थल थप गरिएको छ । ठूलो भूभाग रहेको पाण्डवखानीमा स्थानीयको माग बमोजिम मतदानस्थल थप गरिएको हो ।"
"भोटले पेट भरेन, कसैले केही गरेन","देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। कथा र व्यथा पनि उत्तिकै दुःखदायी र मर्मस्पर्शी छन्। विदेश उड्ने मात्र होइन, बिदाइ गर्न जानेका आँखा पनि उस्तै भिजेका देखिन्थे। विदेश जाने अधिकांश युवाको एउटै भनाइ थियो देशमा रोजगारी र सम्भावना नभएका कारण देश छोड्दैछु। बिहीबार र शुक्रबार बिदेसिँदै गरेका केही युवासँग विमानस्थलको टर्मिनल भवनमा अन्नपूर्ण पोस्ट्का राजकरण महतोले गरेको कुराकानी : देशमा चुनाव छ। घरमा श्रीमतीलाई ब्लड क्यान्सर। झापाका नवराज बेगा (लिम्बू)लाई बिदेसिनु पर्ने विवशता छ। पीडा, वेदना र अभावको भारी बोकेर त्रिभुवन अन्तर्राष्ट्रिय विमानस्थलबाट शुक्रबार बिदेसिन खोज्दै थिए उनी। पत्नी कोमलाले उनको हात च्याप्प समातेकी थिइन्। बरर् आँसु झार्दै पत्नीले उनको हात समातिरहँदा नवराज पनि भावुक बने। नवराज र पत्नी कोमलाका हात अलग हुनै मानेका थिएनन्। नवराजलाई पनि बिदेसिनु त कहाँ मन थियो र ? तर, के गर्नु ? देशको भाग्य र भविष्य यहीं बस्नेलाई छाडेर खाडीतिर अघि बढे। पत्नीको माया र विश्वासलाई सँगालेर हात हल्लाउँदै नवराज मलेसिया उडे। कोमला पाँच वर्षदेखि ब्लड क्यान्सरबाट पीडित छिन्। उनको उपचारको खर्च जुटाउन नवराज दोस्रो पटक मलेसिया जाँदै थिए। बिदाइ गर्न कोमला एयरपोर्ट आएकी थिइन्। बिदाइ गर्दा नवराजको साथ कोमलाले छाड्न मानिरहेकी थिइनन्। गला मिलेर निकैबेर रोइरहेकी थिइन्। तपाईं आउँदासम्म म बाँच्छु कि बाँच्दिनँ ? भक्कानिँदै कोमलाले भनिन्। नवराज सान्त्वना दिँदै थिए। भने, म कमाएर छिट्टै फर्किन्छु। तिम्रो उपचार गराउँछु। तर, उनलाई कोमलाले समाएको हात छुटाउन कठिन परिरहेको थियो। एयरपोर्टको चेकजाँचको लाइन अघि बढ्यो। विस्तारै उनी टाढिँदै थिए। कोमलाले निकै बेर हेरिरहिन्। झन्डै एक घण्टापछि जहाज उड्यो। कोमला आकाशतिर उडेको जहाजलाई हात हल्लाइन् र एयरपोर्टबाट विस्तारै निस्किइन्। म ब्लड क्यान्सरको बिरामी हुँ, उनले अन्नपूर्णसित भनिन्, उहाँ फर्केर आउँदासम्म म बाँच्छु कि बाँच्दिन भन्ने मात्रै चिन्ता लाग्छ। श्रीमान् दुई वर्षका लागि मलेसिया उडेको कोमलाले जानकारी दिइन्। उहाँले कमाएर पैसा पठाएपछि बोनम्यारो ट्रान्सप्लान्ट गर्ने प्लान छ, कोमलाले भनिन्, हाम्रो देशमा धेरै पैसा कमाउने काम भइदिएको भए उहाँ यही त बस्न पाउनुहुन्थ्यो नि। मेरो श्वास रहेसम्म। मेरो अन्तिम दिनसम्म। घरायसी समस्या त छँदैछ। भोट हाल्न नपाई विदेश उड्नु परेकोमा नवराज पनि खिन्न देखिन्थे। मेरो देशमा मंसिर ४ गते चुनाव हुँदैछ। नेता छान्ने दिनमा म जाँदैछु, नवराजले भने, ज जसले मतदान गर्नुहुन्छ राम्रोलाई छान्नुहोला। हामीजस्तो कमाउन तपाईं आमा वुबा, दाजु, भाइले विदेश जानु नपरोस्।भ्रष्टाचारले देश बिरामी परेको भन्दै नवराजले भने, हाम्रो देशमा कमाएर खाने ठाउँ छैन। लुटेर खान जानिँदैन। कमाएर खान र परिवारको औषधी उपचारका लागि बाहिरै जानु पयो। नवराजले ३६ वर्षको उमेरमा परिवार पाल्न अनेक दुःख गरे। धेरै भोगे पनि। त्यो दुःखले उनलाई छोड्दै छोडेन। त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तोअत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।:"
अशक्त र अपांगता भएकालाई सधैं असहज,"तनहुँ : पोखरा महानगरपालिका ३३ तल्लो पुँडीटारकी ७३ वर्षीया उजेली थापाले २०५१ सालयताका कुनै पनि निर्वाचनमा भोट हालेकी छैनन्। शारीरिक रूपमा अशक्त थापा दृष्टिविहीन पनि हुन्। उनको बायाँ खुट्टा घुँडादेखि तल छैन। दायाँ खुट्टाले पनि टेक्न सक्दिनन्। शारीरिक कमजोरी र मतदान केन्द्र अपांगमैत्री हुन नसक्दा उनी आफ्नो मताधिकार उपयोग गर्नबाट वञ्चित हुँदै आएकी छिन्। भोट हाल्ने दिन पनि आयो भन्छन्, यसपटक पनि भोट हाल्न जानेनजाने टुंगो छैन, उनले भनिन्। आफूलाई जान आउन बाटोको समस्या भएकाले नै यसअघिका चुनावमा भोट हाल्न नगएको उनी बताउँछिन्। बाटोघाटो छैन। सुविधा हामीलाई केही छैन। जानै सकिँदैन। अपांगलाई सजिलो बनाम् भन्ने कुनै कुरा छैन। कुनै नेता र सरकार आए पनि बन्दैन। हाम्रो पीडा जस्ताको तस्तै छ। जंगलको बाटो, पहिरो कटेर कसरी जाने भोट हाल्न ? अशक्त अपांगलाई उनीहरूले पनि वास्ता गर्दैनन्। आफूले आँखा नदेख्ने र दोस्रो व्यक्तिको माध्यमबाट भोट हाल्नु पर्दा आफैंले भोट हाले जस्तो नहुने उनको अनुभव छ। भन्छिन्, २०५१ सालअघि दुई पटक भोट हालिछु। मैले यहाँ हाल्ने भनेर नाम भन्ने हो। भोट त दुवै पटक नै अरूले हाल्देका हुन्। आफूले भनेको नेता र पार्टीले जित्दा मेरो भोटले काम गरेछ भन्ने लाग्थ्यो। हार्यो भने, मैले भनेकोलाई हाल्दिएनछ कि त भन्ने शंका लाग्दो रैछ। हामीजस्तो आँखा नदेख्नेहरूले आफैं भोट हाल्ने दिन कहिले आउँछ ? भनेर उनले प्रश्न गरिन्। शारीरिक रूपमा अशक्त तनहुँ व्यास नगरपालिका१० की कृष्णा थापाले पनि आफ्नो मताधिकार प्रयोग गर्न पाएकी छैनन्। ह्विलचियरमा हिँड्डुल गर्ने थापाले गएको २०७० र २०७४ को निर्वाचनमा पनि भौतिक संरचनाकै कारण मताधिकार प्रयोग गर्न नसकेको बताइन्। हामी मतदानस्थलमा नै जान सक्दैनौं। व्यास नगरपालिकामा भएका मतदान केन्द्रहरूको प्रवेशद्वार नै असुविधायुक्त छ। कतिपय विद्यालयहरूको गेटहरू भर्याङ चढेर मात्रै जानुपर्छ। कतै खुड्किलो चढ्नुपर्छ। कतिपयमा स्लोप जस्तो छ, तर धेरै ओरालो, जहाँ हामी कन्ट्रोल भएर नै जानै सक्दैनौं, उनले भनिन्। अपांगता भएका व्यक्तिहरू मतदाता शिक्षाबाटै वञ्चित भएको उनी गुनासो गर्छिन्। दृष्टिविहीन भएकाहरूलाई अडियोमार्फत मतदाता शिक्षा दिनुपर्छ, बहिराहरूलाई श्रवणयुक्त सामग्री र संकेतहरू आवश्यक पर्छ। त्यस्तो व्यवस्था अहिलेसम्म भएको पाइएको छैन। अनि अपांगता भएका व्यक्तिहरूले कसरी मताधिकारको प्रयोग गर्न सक्छन् ? उनले प्रश्न गरिन्। व्यास नगरपालिकाको कर्मचारीसमेत रहेकी थापाले बौद्धिक अपांगता र सुस्तमनस्थिति भएका व्यक्तिहरू झनै निर्वाचनबाटै बाहिर रहेको बताइन्। उनले भनिन्, यसले गर्दा उहाँहरूलाई बौद्धिक क्षमता नभएको भनेर होच्याइएको जस्तो, उहाँहरूको अधिकारलाई अरूले प्रयोग गरेको पाइन्छ। त्यस्तो नहोस् भन्ने हामी चाहन्छौं। समानताको कुरा धेरै उठ्ने गरेको भन्दै आफूले समानताभन्दा पनि समता चाहेको उल्लेख गरिन्। अपांगता भएका व्यक्तिहरूको धेरै किसिमका अप्ठ्याराहरू रहेको हुदा निर्वाचित प्रतिनिधिले उनीहरूको दुःख पीडा महसुस गरेर यस क्षेत्रका मुद्दा र मागहरू सम्बोधन गरिदिन उनको आग्रह छ। त्यस्तै, शुक्लागण्डकी नगरपालिका७ का ८४ वर्षीय आशबहादुर नेपालीका सबै परिवार अपांग छन्। आशबहादुर कुष्ठरोगीसँगै क्यान्सर रोगी पनि हुन्। श्रीमती मुनामती नेपाली प्यारालाइसिसको बिरामी छिन्। छोरा पुकार नेपाली मानसिक र बुहारी मनिसरा विक शारीरिक रूपमा अपांग छिन्। मनिसरा सामान्य हिँड्डुल गर्न सक्छिन्। यस पटकको निर्वाचनमा मन भए पनि अवस्थाले गर्दा भोट हाल्न जाने सोचमा आफू नरहेको आशबहादुरले बताए। अहिलेसम्म त बडो दुःखले आफ्नो अधिकार प्रयोग गरियो। वैशाखमा भाको निर्वाचनमा भने धेरै दुःख पाइयो। आफैंले भोट हाल्न पनि पाइएन। अहिले आफैंले भोट हाल्न मन त छ। अब कसरी जाने ? असम्भव छ। मनले आँट्न नै सकिन्न। खुट्टाले हिँड्नु हुन्न। बोकेर लगे पनि ३ घण्टा बस्न पर्नी। त्यसो भाको भ र। म त अहिले त जान्न, आशबहादुरले भने। गएको स्थानीय तहको निर्वाचनमा बुहारी मनिसराले अशक्त ससुरा आशबहादुर र सासू मुनामतीलाई पालैपालो ह्विलचियरमा राखेर सरस्वती नमुना माविको मतदान केन्द्र पुर्याइन्। तर, आशबहादुर दम्पती आफैंले मतदान गर्न नपाएको मनिसराले सुनाइन्। त्यस्तै, म्याग्दे गाउँपालिका७, धयराघारीका दीपकप्रसाद भण्डारी पूर्ण अशक्त छन्। उनलाई ह्विलचियर गुडाउन पनि सहारा चाहिन्छ। भण्डारीकोे मतदान केन्द्र जन जौ कुमारी प्राथमिक विद्यालय माझिलाङ हो। अरूको सहारामा पनि मतदान केन्द्र जान कठिनाइ हुने भण्डारीलाई अपांगता भएका व्यक्तिहरूको मताधिकार सुनिश्चित गर्ने विषयमा राज्यले चरम लापरबाही गरेको महसुस गर्छन्। उनले जितेर गएका प्रतिनिधिहरूले पनि अपांगता भएका व्यक्तिहरूको अधिकारसम्बन्धी बनेको नियमावली २०७४ लाई लागू गर्न चासो नदिएको गुनासो गरे। गत वैशाखको स्थानीय तहको निर्वाचनमा अपांगता भएका व्यक्तिहरूले आफ्नो सहायक सामग्री लिएर मतदान गर्न नपाएका कारण घिसिँ्रदै गएर मतदान गरेको तीतो तथ्य छ। अपांगमैत्री मतदानस्थलका लागि आवाज उठाइरहँदासमेत सम्बन्धित निकायबाट सुनुवाइ नहँुदा उनीहरू दुःखी छन्। संविधानमा उल्लेख गरिएको अपांगता भएका व्यक्तिहरूको अधिकारसम्बन्धी ऐन तथा नियमावली २०७४ मा उल्लेख गरिएका परिच्छेद ३ देखि १३ सम्मका बुँदाहरू पूर्णरूपमा कार्यान्यवन नभएको उनीहरूको गुनासो छ। अपांगता पुनस्र्थापना केन्द्र (रिसेड) तनहुँका पूर्वअध्यक्ष एवं अपांगता अधिकारकर्मी मदन पौडेल अशक्त अपांगता र ज्येष्ठ नागरिकको हकअधिकारको मुद्दालाई प्रमुख एजेन्डा बनाएर चुनावी प्रतिस्पर्धामा उत्रिएका छन्। शारीरिक रूपमा अपांगता भएका पौडेल तनहँु १ मा मौलिक जरोकिलो पार्टीबाट प्रदेश सभातर्फको समानुपातिक उम्मेदवार हुन्। हालसम्म राज्यले बनाएको अपांगतासम्बन्धी नीति र गर्ने व्यवहारबाट खुसी हुन नसकेका पौडेल कानुन बनाउने ठाउँमा अपांगता भएका व्यक्तिहरू नै नपुगेसम्म अपांगताको क्षेत्रमा प्रभावकारी कानुन बन्न नसक्ने बताउँछन्। राष्ट्रिय अपांग महासंघ नेपाल गण्डकी प्रदेशका अध्यक्ष खुमराज शर्मा गण्डकी प्रदेशका अधिकांश मतदानस्थल अपांगमैत्री नभएको बताउँछन्। विगतको अनुभवलाई हेर्दा मतदानस्थलमा खटिने कर्मचारीहरू पनि अपांगता भएका व्यक्तिप्रति जति संवेदनशील हुनुपर्ने हो, त्यति संवेदनशील नदेखिएको बताए। तनहुँका प्रमुख निर्वाचन अधिकृत हरिप्रसाद ढकालले जिल्लामा एउटा पनि पूर्ण अपांगमैत्री मतदान स्थल नभएको स्वीकार गरे। उनले भौगोलिक अवस्था र संरचनाको बनावटका कारण मतदानस्थललाई तत्कालै पूर्ण अपांगमैत्री बनाउन नसकिने भन्दै यो विषय आफूहरूको वशको विषय नभएकोले तोकिएका मतदानस्थललाई अधिकतम रूपमा सहज वातावरण बनाइने बताए। विश्व स्वास्थ्य संगठनको तथ्यअनुसार नेपालमा कुल जनसंख्याको १० प्रतिशत अशक्त र अपांगता भएका व्यक्तिहरू छन्। नेपालको जनगणना २०६८ अनुसार कुल जनसंख्याको १९४ प्रतिशत अर्थात् ६ लाखभन्दा बढी अपांगता भएको व्यक्तिहरूको जनसंख्या छ। अपांगता अधिकारका क्षेत्रमा क्रियाशील संघसंस्थाहरूले भने यो संख्या झन्डै ८ देखि १० प्रतिशतको हाराहारीमा रहेको बताउँदै आएका छन्। रिसेड तनहुँका महासचिव दामोदर रेग्मीका अनुसार मतदाता शिक्षाको अभाव, शारीरिक कमजोरी र भौगोलिक अवस्थाका कारण अपांगता भएका व्यक्तिहरू निर्वाचनमा निकै कम संख्यामा सहभागी भएको पाइन्छ।"
जलवायुजन्य हानिनोक्सानीको क्षतिपूर्ति तिर्न ईयू सहमत,"काठमाडौं : जलवायुजन्य हानिनोक्सानीसँग जुध्नका लागि वित्त प्रवाह गर्न युरोपेली युनियन (ईयू) सहमत भएको छ। चीन, अमेरिकापछि ठूलो कार्बन उत्सर्जन गर्नेमा ईयू सम्बद्ध देशहरू पर्छन्। ईयू सकारात्मक हुनुले हानिनोक्सानीको क्षतिपूर्तिका लागि कम विकसित राष्ट्रले राख्दै आएको मागमा ठूलो अर्थ बोकेको छ। जलवायुजन्य आर्थिक वित्त प्रवाह गर्ने विषयमा अरू ठूला देशहरू भने सहमत भएका छैनन्। इजिप्टको शर्म एल शेख सहरमा भइरहेको संयुक्त राष्ट्रसंघको २७औं जलवायु सम्मेलनमा आर्थिक वित्त प्रवाह गर्नुपर्ने विषयमा विश्वका शक्ति राष्ट्रहरू विभाजित भएका थिए। सम्मेलनको अन्तिमसत्रमा हानिनोक्सानी प्रवाह गर्ने विषयमा ईयू सहमत हुनुलाई ब्रेक थु्र भनिएको छ। संयुक्त राष्ट्रसंघका महासचिव एन्टेनियो गुटरसले बिहीबार यस विषयमा अडानै राखेका थिए। उनको जोडपछि नै ईयूले नाटकीय रूपमा निर्णय सुनाएको थियो। ईयूका तर्फबाट त्यहाँका उपराष्ट्रपति फ्रान्ज टिमरम्यान्सले हानिनोक्सानी (लस एन्ड ड्यामेज) को विषयमा प्रपोजल सार्वजनिक गरेका थिए। जलवायु परिवर्तनबाट गरिब देशहरूले व्यहोरेको हानिनोक्सानीको लागि जलवायुवित्त प्रवाह गर्नुपर्ने मागलाई धनी देशहरूले बहानाबाजी बनाउँदै आएका थिए। धनी देशहरूले वित्त निर्माणका लागि समय लाग्न सक्ने बताउँदै आएका थिए। तर, टिमरम्यान्सले जी ७७ समूहको कुरा सुनेको र सम्मेलनको मुख्य मागलाई स्थापित गर्न राजी भएको बताए। जलवायु परिवर्तन क्षेत्रका अध्येता मधुकर उपाध्यायले गत वर्ष पनि हानिनोक्सानीको विषयलाई राख्न खोजेको बताए। तर, हानिनोक्सानीको मुद्दा अहिलेसम्म छलफलमा आएको थिएन। यो पटक एजेन्डामा आउनु ठूलो उपलब्धि भएको बताए। त्यसैगरी भारतले पनि जीवाश्वा इन्धनको कटौती गर्ने बताएको छ। चीनले पनि मिथेन ग्याँस उत्सर्जन न्यूनीकरण गर्ने बताएको छ। चीनले यस्ता विषयमा काम गर्न अन्य मुलुकहरूसँग सहकार्य गर्न खोजेको पनि चीनका जलवायु परिवर्तनका विशेषदूत सी जेन्हुले बताएका छन्। कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन।कुनै मुलुकले जलवायुका क्षेत्रमा नयाँ केही गरेको छ भने सिक्ने मौका पाउने, गएर हेर्ने हो अवसर यसमा हुन्छ। नेटवर्कले प्रयास देखाउन तथा जानकारी होस् भनेर बनाइएको संरचना हो। तर सदस्यता लिइसकेको नेपालको अनुभव कस्तो भयो जानकारीमा नआएको समेत बताए। उनले भने सान्टयागो नेटवर्कमा रहँदा कति बैठक भए, के काम भए, कतिमा भाग लियो, नेपाल कति सक्रिय भयो केही खुलाइएको छैन।"
मत हाल्न ८ घण्टा पैदल,"तानसेनभोजपुर : पाल्पाका २५ मतदानस्थलका मतदाताहरू ८ घण्टासम्म पैदल हिँडेर भोट हाल्न जानुपर्ने भएको छ। लामो बाटो हिँड्नु परेपछि वृद्ध, अशक्त, अपांगहरू मत दिन नै जाँदैनन्। मत राख्नै कठिन भइरहँदा पनि निर्वाचन आयोग, जिल्लाका क्रियाशील राजनीतिक दल, जिल्ला निर्वाचन कार्यालय, जिल्ला निर्वाचन सुरक्षा समितिले परम्परागत मतदानस्थललाई निरन्तरता दिँदा मतदाताहरू भोट हाल्न ८ घण्टासम्म हिँड्नु परेको हो। वैशाख ३० को स्थानीय तह निर्वाचनमा मतदान केन्द्रहरूको अवस्था प्रत्यक्ष रूपमा अवलोकन गरेको निर्वाचन आयोगले कर्मकाण्डी तरिकाले पुरानै मतदान स्थललाई कायम गर्दा मतदाता भोट हाल्न लामो समय हिँड्न बाध्य भइरहेका छन्। निस्दी गाउँपालिका १ बाकामलांग, २ सहलकोट, ३ झिरवास, ४ मित्याल, ५ गल्धा, ६ अर्चले र वडा नंं ७ ज्यामिरेका मतदातालाई मतदानस्थल पुगी मतदान गरी घरमा फर्किंदा ८ घण्टासम्म हिँड्नु पर्ने बाध्यता छ। निस्दी गाउँपालिकाको ७ वटा वडामध्ये ६ वटा वडामा एक मतदानस्थल मात्र कायम गरिएको छ। माथाँगढी गाउँपालिकाको अवस्था पनि उस्तै छ। पाल्पाको माथाँगढी ३ मा ४ हजार ३ सय ४७ मतदाता छन्, जसको लागि आयोगले दिव्यज्योति माविमा मात्र मतदानस्थल तोकेको छ। यहाँ ५ वटा केन्द्र छन्। जहाँ ओलेस, सिकारकोटजस्ता स्थानबाट मतदानको लागि सामान्य नागरिकलाई आवतजावत गर्न ८ घण्टा लाग्ने वडाध्यक्ष तेजबहादुर घर्तीले बताए। माथीगढीको ५, गोठादी, ६ गोठादी, ७ रहवास, ८ बहादुरपुरमा पनि एक एक मतदानस्थल कायम गरिएको छ, यी वडाका मतदातालाई मतदान गर्न ४ देखि ८ घण्टासम्म हिँड्नुपर्ने बाध्यता रहेको गाउँपालिकाका अध्यक्ष यमबहादुर चिदीले बताए। मतदानस्थल थप गर्न जिल्ला निर्वाचन कार्यालयमा सिफारिस गरे पनि मतदानस्थल थप नभएको अध्यक्ष चिदीले बताए। रम्भा गाउँपालिकाको ४ हुमिन र ५ ताहुँमा पनि एक, एक मतदानस्थल कायम गरिएको छ। रम्भा गाउँपालिका५ ताहुँका मतदाता पनि कुमाल खर्क, छिस र फुरुङदीका मतदाता मतदान गरेर घरमा फर्किंदा ६ घण्टादेखि ८ घण्टासम्म लाग्ने गरेको छ। बूढाबूढी, अशक्त, बिरामी व्यक्तिहरू मतदानस्थल टाढा भएकै कारण भोट हाल्न नजाने गरेको वडाध्यक्ष खुमकान्त बस्यालले बताए। पूर्वखोला ४ देवीनगर र ६ हेक्लांगमा एकएक वटा मतदानस्थल तोकिएको छ। वडा नंं ४ देवीनगरका मातृभूमि माविमा २ हजार १ सय ४० मतदाताको लागि एक वटा मतदानस्थल तोकिएको छ। जल्पा, माडी फाँटका मतदाताहरू मत दिन ४ घण्टासम्म हिँड्नुपर्ने बाध्यता रहेको वडाध्यक्ष मेयर सिंह थापाले बताए। निर्वाचन आयोगले यसपटक टाढाटाढाका मतदाताहरूको लागि यातायात सञ्चालन गर्ने भने पनि अन्तिम समयमा मतदाताबाहेक अन्य व्यक्तिको लागि मात्र यातायात सुविधा दिएपछि टाढाटाढाका मतदाताहरूले खुट्टा खियाउनुपर्ने बाध्यता रहेको छ। ८ घण्टासम्म हिँड्नुपर्ने बाध्यताको कारण वलेस, सिकारकोटका अधिकांश घरपरिवारहरू एक घर एक भोट गर्न बाध्य भएका छन्। पाल्पाको रिब्दीकोट ६ ठिमुरेको पोरक्नीका मतदाता पनि ६ घण्टा हिँडेर मतदान गर्नुपर्ने बाध्यता रहेको वडाध्यक्ष प्रकाश रायमाझीले बताए। रैनादेवी १ सिद्धेश्वरको असारे, साउनेका मतदाताहरू पनि ३ घण्टा हिँडेर मतदान गर्नुपर्ने अवस्था रहेको छ। भोजपुरको दोभाने भौगोलिक हिसाबले विकट स्थानहरूमध्ये एक मानिन्छ। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका५, दोभाने चिलिमधापका पासाङ तामाङलाई एकदमै पीर पर्छ। घरदेखि झन्डै सवा ४ घण्टाको पैदल दूरीमा पर्ने इन्द्रावती मावि साल्पाफेदी दोभानेमा उनको मतदान केन्द्र पर्छ। पायक स्थानदेखि कोसौं टाढाको मतदान केन्द्रमा पुगेर घर आइपुग्न पूरै दिन बित्ने उनी सुनाउँछन्। मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन बित्छ उनले भने, पायक स्थानमा मतदान केन्द्र नतोकिँदा वर्षौंदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढी सास्ती हुने गर्छ पासाङलगायत उक्त चिलिमधापका करिब १८ घरका मतदाताको हविगत पनि उस्तै छ।"
भोट हाल्नै सिकाएनन्,"इलाम : सोममाया राईले १७ वर्षको उमेरदेखि नै इलामको कन्याम चिया बगानमा चिया टिप्न थालेकी हुन्। अहिले ६० वर्ष लागिन। तर, पिठ्यूँमा चियाको डोकोले अझै छाडेको छैन। मेची राजमार्गको आडमा बिहानैदेखि चिया टिप्छिन्। न कसैले उनीसँग भोट मागेको छ, न त उनलाई भोट हाल्न नै सिकाएको छ। कसरी भोट हाल्ने ? कसैले सिकाएको छैन, अन्नपूर्णसँग उनले दुःखेसो पोखिन्। राईमात्र होइन, चिया बगानका १ सय ५० श्रमिकसँग कसैले मत पनि मागेका छैनन्। पार्टीका झण्डा बोकेका गाडीहरू चिया बगान भएरै यताउता कुदिरहेका हुन्छन्। अहिलेसम्म भोट माग्न कोही आएको छैन, राईले भनिन्। अघिल्ला निर्वाचनहरूमा उम्मेदवारको पहिलो गन्तव्य बन्ने गरेका इलामका सरकारी स्वामित्वका चिया बगानमा अहिले उम्मेदवारको प्राथमिकता घटेको श्रमिकहरूको अनुभव छ। राईले सुनाइन् जो आए पनि हाम्रा लागि कसैले केही गर्ने हैन। दशकदेखिको वेतन वृद्धि र सुविधाका मागहरू पूरा गर्न नसकेका राजनीति दलहरूलाई आश्वासनको नयाँ एजेन्डा नथपिएकाले पनि भोट बैंक मानिने चिया मजदुरसामु पुग्न हिच्किचाएको श्रमिकहरू बताउँछन्। कन्याम, इलाम, शोक्तिम र चिलिमकोट चिया बगानका मजदुरले सरकारले राजपत्रमा प्रकाशन गरेको ज्यालासमेत नपाएको अवस्थामा उम्मेदवारहरू एजेन्टहरूमार्फत नै भोट फकाउने रणनीतिमा देखिएको मजदुर नेताहरू बताउँछन्। दलका केही स्थानीय कार्यकर्ताले आफ्नो पार्टीको चिह्नमा मत हाले माग पूरा गर्ने आश्वासन सुनाए पनि इलामका चारबटै बगानमा उम्मेदवारको चाप पूरै घटेको श्रमिक नेताहरू बताउँछन्। बगानमा श्रमिकका लागि स्वास्थ्य, शिक्षा, बसोबासको सामान्य प्रबन्धसमेत नगरेकोप्रति मजदुरको गुनासो छ। बगान व्यवस्थापनले श्रम ऐनमा तोकिएको ज्यालासमेत दिएको छैन। एक श्रमिकले भने दशकौंदेखि हामीलाई भोकै भोटबैंक बनाएका छन्, कसरी आउन सक्छन् हामीमाझ। सरकारले तोकेको ज्याला झापाका बर्ने, टोक्ला र बाह्रदशी चिया बगानका मजदुरले मात्र पाएपछि पहाडका मजदुरमाथि भएको विभेदको समाधान गर्न सबै दल असक्षम भएको मजदुरहरूको गुनासो छ। चिया विकास निगमअन्तर्गतको संघाई समूहलाई ठेक्कामा दिएपछि मजदुरका पक्षमा बोल्ने क्षमता सरकारले पनि गुमाएकोले मजदुर नेताहरूमा निक्कै आक्रोश छ। लामो समयदेखि काम गर्ने मजदुर पनि अरू विकल्प नपाउँदा जीवनका अन्तिम प्रहरहरू चिया बगानका बुट्टाहरूमा बिताइरहेका छन्। कन्याम चिया कारखाना बनाउँदा गिटी बोक्ने श्रमिकहरू अहिले पनि त्यही चिया टिप्छन् तर, उनीहरूको जीवन फेरिएको छैन।"
अर्घाखाँचीमा निर्वाचनको तयारी पूरा,"सन्धिखर्क : आगामी मङ्सिर४ गते हुने प्रतिनिधिसभा तथा प्रदेशसभा सदस्य निर्वाचनको तयारी पूरा भएको छ। एक प्रतिनिधिसभा तथा दुईवटा प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारी साधनको व्यवस्था लगायतका काम पूरा गरि सबै मतदान केन्द्रमा कर्मचारी तथा सुरक्षाकर्मी पुगि सकेका छन्। निर्वाचनमा खटिएका कर्मचारी तथा सुरक्षाकर्मी आवश्यक निर्वाचन सामग्रीसहित सम्बन्धित मतदानस्थल पुगेर आवश्यक काम भैरहेको मुख्य निर्वाचन अधिकृत डाक्टर श्री कृष्ण भट्टराईले बताए। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्माचारी, जनपथ र म्यादी गरी दुई हजार ५ सय सुरक्षाकर्मी परिचालन गरिएको छ। सुरक्षा व्यवस्था कडा बनाइएको बताउँदै ढुक्क भएर मतदान गर्न प्रमुख जिल्ला अधिकारी शसिधर घिमिरेले आग्रह गरे। निर्वाचनमा १ हजार ६ सय १८ जना कर्मचारी खटिने छन्। आसन्न निर्वाचनमा अर्घाखाँचीका एक लाख ६४ हजार सात सय ७८ मतदाताले मताधिकार उपयोग छन्। नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा लगायतका पार्टिबीच चुनावी तालमेल भएको जिल्लामा वामलोकतान्त्रिक गठबन्धन र नेकपा एमालेका उम्मेदवारबीच प्रतिस्पर्धा हुने देखिएको छ। स्थानीय तहको निर्वाचनमा वडाध्यक्षका लागि खसेको मतको आधारमा वामलोकतान्त्रिक गठबन्धनको ५३ हजार ६ सय ४५ मत तथा एमालेको ४८ हजार १ सय २ मत रहेको निर्वाचन आयोगको तथ्याङमा उल्लेख छ।"
मतदान गर्न काठमाडौं उपत्यकाबाट घर फर्कनेको भीड (तस्बिर),काठमाडौं : आइतबार हुने प्रतिनिधिसभा र प्रदेशसभा निर्वाचनको लागि काठमाडौं उपत्यकाबाट घर फर्किनेको भीड लागेको छ। शनिबार बिहान राजधानीबाट मतदानका लागि पूर्वतिर घर फर्किनेहरूको लाम तीनकुनेबाट लोकन्थलीसम्म देखिएको छ। त्यसैगरी बसपार्क र कलंकी क्षेत्रमा पनि भीड देखिएको छ। आइतबार देशभरि प्रतिनिधिसभा र प्रदेशसभाको निर्वाचन हुँदैछ। विभिन्न काम तथा पढाइको सिलसिलामा काठमाडौं उपत्यकामा रहेका मतदाताहरू आफ्नो मतको सदुपयोग गर्न घर फर्किएका हुन्। बिहीबार मध्यरातिबाट मौन अवधि सुरु भएको छ।सरकारले निर्वाचनका लागि मंसिर ४ र ५ गते सार्वजनिक बिदा दिएको छ। मन्त्रालयका सहसचिव तथा प्रवक्ता फणिन्द्रमणिको पोखरेलले मतदानस्थल रहेका शिक्षण संस्थाविद्यालयहरुमा मंसिर २ देखि ५ गतेसम्म र सरकारी कार्यालय तथा सार्वजनिक निकायहरुमा मंसिर ४ र ५ गते सार्वजनिक बिदा दिइएको जानकारी दिए। जडिबुटीकोटेश्वरतीनकुने क्षेत्रमा अभिषेक महर्जनको क्यामरामा कैद भएका तस्बिरहरु
शंकास्पद वस्तु बम नभएको पुष्टि,विराटनगर : विराटनगर महानगरपालिका३ पुष्प मार्गमा शनिबार बिहान भेटिएको शंकास्पद वस्तु बम नरहेको पुष्टि भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार शान्ति सुरक्षाको अवस्थालाई खलल पुर्याउन तथा आमसर्वसाधारण र मतदातालाई त्रसित बनाउन नक्कली बम राखेको पाइएको हो। बमजस्तो देखिने शंकास्पद वस्तु शनिबार बिहान ६:२५ बजेतिर फेला परेको थियो। उक्त वस्तु नेपाली सेनाको बम डिस्पोजल टोलीले बिहान ८:५० बजेतिर डिस्पोज गरेको छ। सेनाको टोलीले डिस्पोज गर्दा उक्त वस्तु बम नरहेको पुष्टि भएको हो। प्रहरीका अनुसार रातो झोलाभित्र बट्टा राखेर बाहिरदेखि प्लाष्टिकले बेर्दै बट्टाबाट तार बाहिर निकालेर सडकको छेउमा छाडिएको थियो। तर मोबिलको बट्टामा तार बाहिर निकालेर राखेको पाइएको डीएसपी श्रेष्ठले बताए। आइतबार हुने प्रतिनिधि तथा प्रदेशसभा निर्वाचनलाई प्रभावित एवं मतदातालाई त्रसित पार्ने उदेश्यले त्यस्ता वस्तु राखिएको प्रहरीको भनाइ छ। उक्त वस्तु कसले राखेको भन्ने यकिन भइनसकेको र घटनामा संलग्नको खोजी तीव्र पारिएको प्रहरीले जनाएको छ।
सोलुखुम्बुमा एक मतदान अधिकृत सुतेकै ठाउँमा मृत भेटिए,सोलुखुम्बु : सोलुखुम्बुको नेचासल्यान गाउँपालिका४ स्थित एक मतदान अधिकृत सुतेकै ठाउँमा मृत भेटिएका छन्। फुर्के सामुदायिक बन मतदान केन्द्रमा खटिएका मतदान अधिकृत ५६ वर्षीय बिल्टु राय शनिबार बिहान सुतेकै ठाउँमा मृत भेटिएको जिल्ला प्रहरी कार्यालय सोलुखुम्बुले जनाएको छ। प्रहरी प्रमुख प्रहरी नायब उपरीक्षक (डीएसपी) सुनिल जङ्ग शाहका अनुसार मतदान केन्द्रमै सुतेका राय आज बिहान अन्दाजी ४ बजे अन्य कर्मचारीले उठाउन जाँदा ओछ्यानमै मृत भेटिएका हुन्। घटनाको अनुसन्धानका लागि प्रहरी निरीक्षकको कमान्डमा प्रहरी घटनास्थल पुगिसकेको छ। सर्लाही हरिपुर्वा नगरपालिका५ स्थायी ठेगाना भएका राय आयुर्वेद स्वास्थ्य केन्द्र नेचामा कार्यरत थिए। उनले लामो समयदेखि सुगर र मुटुको औषधी प्रयोग गर्दै आएको खुलेको छ।
त्रास फैलाउन भरतपुरका ३ ठाउँमा शङ्कास्पद वस्तु,चितवन : प्रतिनिधिसभा तथा प्रदेशसभा सदस्य निर्वाचनको मिति नजिकिँदै जाँदा जिल्लाको मुख्य सहरी क्षेत्रका तीन स्थानमा शङ्कास्पद वस्तु भेटिएको छ । जिल्ला प्रहरी कार्यालय चितवनका अनुसार भरतपुर महानगरपालिका१० आँखा अस्पताल नजिक र वडा नं १२ आस्था चोकमा शङ्कास्पद वस्तु भेटिएको हो । कार्यालयका प्रवक्ता प्रहरी नायब उपरीक्षक विजयराज पण्डितका अनुसार दुई स्थानमा नै निर्वाचनविरोधी गतिविधि गर्ने समूहले प्रेसरकुकरमा शङ्कास्पत वस्तु राखेका हुन् । निर्वाचनको समयमा त्रास फैलाउनका लागि यस्तो गरिएको हुनसक्ने जिल्ला प्रहरी कार्यालय चितवनले जनाएको छ । उक्त वस्तुलाई आज बिहान ३:३० बजे निस्क्रिय पारिएको कार्यालयले जनाएको छ । यस्तै भरतपुर माहानगरपालिका१६ वडा कार्यालय नजिक सिलिण्डरमा आगो लगाएर छाडेको पाइएको पण्डितले बताए। सो सिलिण्डरलाई सुरक्षित स्थानमा राखिएको उनले जानकारी दिए ।
निर्वाचन गराउन सक्षम छौं,"बैतडी : बैतडीको दशरथचन्द नगरपालिका८ स्थित त्रिपुरासुन्दरी स्वास्थ्यचौकीको मतदान केन्द्रमा खटिने सबै अपांगता भएका कर्मचारी छन्। मतदान केन्द्रमा खटिने मतदान केन्द्र अधिकृत लोकेन्द्रबहादुर चन्द, सहायक मतदान अधिकृत लक्ष्मी विष्टसहित ८ जना कर्मचारी अपांगता भएका कर्मचारीहरू हुन्। यो जिल्लाकै एक मात्र अपांगता भएका कर्मचारी खटिएको केन्द्र हो। मुख्य निर्वाचन अधिकृतको कार्यालयले अपांगता भएका कर्मचारीहरूलाई लक्षित गर्दै उक्त मतदान केन्द्रको स्थापना गरेको हो। स्थानीय तहको निर्वाचनमा अपांगता भएका कर्मचारीहरूलाई खटाइएको थिएन, सहायक मतदान अधिकृत विष्टले भनिन्, आफूहरू पनि निर्वाचन सम्पन्न गर्नको लागि सक्षम रहेको भन्दै मुख्य निर्वाचन अधिकृतको कार्यालयमा आग्रह गर्यौं त्यसपछि हामीले नियुक्ति पायौं। अहिले काममा खटिएका छौँ, विष्टले भनिन्। शुक्रबार सर्वदलीय तथा सर्वपक्षीय बैठक सम्पन्न भएको विष्टले जनाइन्। सबै राजनीतिक दलका प्रमुख एवं प्रतिनिधि, विभिन्न निकायका प्रतिनिधिहरूसँगको बैठक सम्पन्न गरिएको र निर्वाचनलाई निष्पक्ष र शान्त वातावरणमा सम्पन्न गर्नको लागि आवश्यक निर्णय गरिएको विष्टले बताइन्। मतदानमा खटिने सबै कर्मचारीहरू अपांगता भएका कर्मचारीहरू भएकाले नयाँ ऊर्जाका साथ काम गर्ने मतदान अधिकृत लोकेन्द्र चन्दले बताए। हामी आफ्नो भूमिका र जिम्मेवारीमा अडिग रहेर स्वच्छ तथा निष्पक्ष रूपमा मतदान सम्पन्न गर्नेछौँ, चन्दले भने। अपांगता भएका कर्मचारीहरूको मागअनुसार नै उनीहरूलाई मतदान केन्द्रको जिम्मेवारी दिइएको सहायक मुख्य निर्वाचन अधिकृत तीर्थराज आचार्यले जानकारी दिए। उनीहरूको अवस्थालाई हेरेर सुरक्षा सतर्कता अपनाइएको र यसबारे कुनै समस्या आएको अवस्थामा जगेडा कर्मचारीहरू खटाइने उनले बताए। यो नौलो अभ्यास हो। उनीहरूले यसअघि प्रस्ताव लिएर आएका थिए, उनीहरूको प्रस्तावलाई स्विकार गरेका हौं, केही त्यस्तो समस्या आएको अवस्थामा हामीसँग जगेडा कर्मचारीहरू छन्, आचार्यले भने। त्रिपुरा सुन्दरी स्वास्थ्यचौकी मतदान केन्द्रमा ८०सय ७ मतदाता रहेका छन्। १ लाख ५० हजार १ सय ५६ मतदाता रहेको बैतडीमा २ सय ११ मतदान केन्द्र छन्।"
ढुक्क भएर मतदान गर्नुहोस्,"काठमाडौं : आइतबार हुन लागेको निर्वाचनका लागि सुरक्षाका सम्पूर्ण तयारी पूरा भएको गृह मन्त्रालयले जनाएको छ। शुक्रबार गृह मन्त्रालयमा भएको एक कार्यक्रममा गृहसचिव विनोदप्रकाश सिंहले देशभर सुरक्षा व्यवस्था चुस्त पारिएको जानकारी दिए। नेपाली सेनाका प्रतिनिधिसहित तीनवटै सुरक्षा निकायका प्रमुखलाई छेउमा राखेर गृहसचिव विनोदप्रकाश सिंहले आइतबार हुने प्रतिनिधि र प्रदेशसभा निर्वाचन स्वच्छ र भयरहित वातावरणमा गराउन गृहमन्त्रालय प्रतिबद्ध रहेको बताएका थिए। गृहसचिव सिंहले भयरहित र उत्साहपूर्ण ढंगले मतदान गर्न सबै मतदाताहरूमा आग्रह गरेका छन्। गृहसचिव सिंहले निष्पक्ष वातावरणमा निर्वाचन गराउन म्यादी प्रहरीसहित सबै सुरक्षाकर्मीहरू अहोरात्र खटिइरहेको बताए। गृहले कसैको प्रलोभन र त्रासमा नपरी मतदान प्रक्रियामा सहभागी हुन मतदाताहरूलाई आग्रह गरेको छ। गृहले मुलुकका ९ सय ३ स्थानमा नेपाली सेनाको बम डिस्पोजल टोली खटाएको जनाएको छ। गृहले निर्वाचन बिथोल्ने घोषणा गरेका विभिन्न समूहलाई निगरानीमा राखिएको स्पष्ट पारेको छ। यस्तै प्रतिनिधि र प्रदेशसभा निर्वाचनका लागि सरकारले निर्वाचनअघिको सुरक्षा, निर्वाचन अवधिको सुरक्षा र निर्वाचनपश्चात्को सुरक्षा गरी तीन तहमा वर्गीकरण गरी सुरक्षाकर्मी खटाएको छ। ४० मतदान केन्द्रमा हेलिकप्टरबाट मतपेटिका ७७ वटै जिल्लाका जिल्ला प्रशासन कार्यालयबाट तयार भएको मतपेटिका ढुवानी कार्ययोजनाअनुसार मतपेटिका ढुवानी गरिनेछ। विकट तथा हिमाली जिल्लाका ४० वटा मतदान केन्द्रमा मतपेटिका पुर्याउन हेलिकप्टरको प्रयोग गरिनेछ। निर्वाचनका दिन हुन सक्ने अवाञ्छित गतिविधि रोक्नका लागि सरकारले केन्द्र, प्रदेश र जिल्लास्तरसम्म संयुक्त निर्वाचन कार्यसञ्चालन केन्द्र स्थापना गरिएको छ। यसका साथै साना हतियारबाट हुन सक्ने गतिविधि रोक्नको लागि सरकारले सुरक्षा चेकजाँचमा कडाइ गरेको छ। यसक्रममा पछिल्लो १ महिनामा १ हजार ८ सय ५४ थान साना हतियार बरामद भएको गृहसचिवले बताए।"
चितवनको मतगणनास्थलमा तारजाली र सिसीटिभी क्यामेरा जडान,चितवन : चितवनमा मतगणनास्थललाई सुरक्षित बनाउन तारजाली र सिसीटिभी क्यामेरा जडान गरिएको छ। जिल्लाको तीनवटै निर्वाचन क्षेत्रको मतगणना गरिने स्थानमा तारजाली र सिसीटिभी क्यामेरा जडान गरिएको हो। मतगणनास्थलमा सुरक्षा व्यवस्था कडा गर्ने गरी तारजाली र सिसीटिभी क्यामेरा जडानको काम गरिएको मुख्य निर्वाचन अधिकृत रितेन्द्र थापाले जानकारी दिए। चितवनमा विसं २०७४ को स्थानीय तहको निर्वाचनको मतगणनाका क्रममा मतपत्र च्यातिएको घटना अझै पनि चर्चामा छ। जसका कारण यहाँ मतगणनास्थलको सुरक्षामा विशेष ध्यान दिइने गरेको छ। चितवन क्षेत्र नं १ को खैहरनी माविमा मतगणना गर्ने तयारी गरिएको छ । त्यहाँ चार ठाउँमा मतगणनाका लागि तयारी गरिएको छ। यस्तै क्षेत्र नं २ को मतगणना चितवन उद्योग सङ्घको प्रदर्शनी केन्द्रमा गरिने अधिकृत थापाले जानकारी दिए। सो ठाउँमा शुक्रबार सरसफाइ र तारजाली लगाउने काम भएको उनले बताए। क्षेत्र नं २ को चार ठाउँमा मतगणना गर्ने गरी तयारी गरिएको छ। यस्तै चितवन क्षेत्र नं ३ को कृषि तथा वन विज्ञान विश्वविद्यालय रामपुरमा मतगणनाको तयारी गरिएको छ। यहाँ दुई ठाउँमा मतगणना गर्ने गरी संरचना निर्माण गरिएको छ। अधिकृत थापाले विगतमा मतपत्र च्यातिएर दाग लागेको भन्दै त्यसलाई मेटाउनका लागि सबै राजनीतिक पार्टीहरूलाई आफूले अनुरोध गरेको बताए। उनले जिल्लाभर मतदान र मतगणनास्थल निर्माणको काम लगभग सकिएको जानकारी दिए। उनले सबै ठाउँमा आवश्यकतानुसार कर्मचारी खटाइएको बताए। रासस
ओखलढुंगामा शंकास्पद वस्तु फेला,ओखलढुंगा: ओखलढुंगाको कुलखोलामा फेला परेको शंकास्पद वस्तु नेपाली सेनाको बम डिस्पोजल टोलीले डिस्पोज गरेको छ । मोलुङ गाउँपालिकाको कुलखोलामा प्रेसर कुकरमा खतरा लेखिएको कागजसहितको सामान देखेपछि स्थानीयले प्रहरीलाई खबर गरेका थिए । घटनास्थलमा मोहन वैद्य (किरण) नेतृत्वको नेकपा (क्रान्तिकारी)माओवादीको पर्चा पम्प्लेट फेला परेको इलाका प्रहरी कार्यालय रामपुरले जनाएको छ ।
भोट हाल्नै ४ घण्टा पैदल यात्रा!,"भोजपुर: भोजपुरको दोभाने भौगोलिक हिसाबले विकट स्थान मध्ये एक हो। हरेक निर्वाचन नजिकिँदै जाँदा तिनै उत्तरी साल्पासिलिछो गाउँपालिका वडा नं ५, दोभाने चिलिमधापका पासाङ तामाङलाई भने एकदमै पीर पर्छ। घरदेखि झण्डै सवा ४ घण्टाको पैदल दुरीमा पर्ने ईन्द्रावती मावि साल्पाफेदी दोभानेमा उनको मतदान केन्द्र पर्छ । पायक स्थानदेखि कोषौँ टाढाको मतदान केन्द्रमा पुगेर घर आईपुग्नै पुरै दिन बित्ने उनी सुनाउँछन् । मतदाता भएर आफ्नो अधिकारको सदुपयोग गर्न पनि समस्या छ, मतदान गर्न जानै दिन वित्छ उनले भने, पायक स्थानमा मतदान केन्द्र नतोकिँदा बर्षौदेखि हरेक चुनावमा मतदान गर्नै सास्ती छ, हामीलाई मतदान गर्ने नैसर्गिक अधिकारभन्दा पनि बढि सास्ती हुनेगर्छ। पासाङ लगायत उक्त चिलिमधापका करिब १८ घरका मतदाताको हविगत पनि उस्तै छ । संघ तथा प्रदेश चुनाव नजिकिँदै जाँदा दुर्गम भेगका मतदातालाई भने चरम सास्ती हुने गरेको छ । मतदातालाई घरपायक स्थानमा मतदानस्थल र मतदान केन्द्र नहुँदा सास्ती पुगेको उनीहरु बताउँछन् । त्यस्तै साल्पासिलिछो गाउँपालिका दोभाने ओखरबोटेका राजकुमार राईलाई पनि उस्तै सास्ती छ । मतदानस्थल पुग्नै उनलाई पनि करिब पौने ३ घण्टा पैदल हिँड्नुपर्ने स्थिति छ । भौगोलिक विकटताका कारण र सहज मतदान केन्द्रको निर्धारण नहुँदा मतदातालाई मतदान गर्न धाउनै समस्या हुने गरेको उनले बताए । यस्तै पूर्वी पौवादुङमा गाउँपालिका ६, ठुलोदुम्मा, मात्ताङका ६७ वर्षीय मानप्रसाद राईलाई पनि उनको मतदान केन्द्र सूर्योदय मावि फान्टाङथर्पुसम्म आईपुग्न ३ घण्टा उकालो धाउनुपर्छ । उक्त स्थानका करिब ७ घरका मतदातालाई पनि हरेक चुनावमा मतदानकेन्द्र धाउनै सास्ती छ । बुढेसकालले छुईसक्यो तर भोट खसाल्न नजिक कहिल्यै ल्याएनन्, बुढेसकालमा पनि ढाड दुखिञ्जेल उकालो चढ्नै पर्ने बाध्यता छ, के गर्नु मानप्रसाद राईले भने । निर्वाचन लक्षित मतदाताको पायक स्थानको मतदानकेन्द्र र मतदानस्थलको निर्धारणमा पुरानै परिपाटीका कारण पनि मतदातालाई सास्ती पुगेको हो । जिल्ला प्रशासन र निर्वाचन आयोगले भौगोलिक रुपमा दुर्गम क्षेत्रमा मतदाताको सहजताका लागि स्थल निर्धारण गर्न नसक्दा वर्षौदेखि समस्या झेल्नुपरिरहेको कानून व्यवसायी तीर्थकुमार राईले बताए । निर्वाचनमा मतदाताका लागि सहज गराउन भरपुर प्रयास भएको प्रमुख जिल्ला अधिकारी हरिप्रसाद घिमिरेले बताए । उनले दुर्गम क्षेत्रका मतदाताको सहजताको अनुगमन गरेरै मतदानकेन्द्र र मतदानस्थलहरु निर्धारण गरिएको उनले बताए । भोजपुरमा यसपटक संघ र प्रदेश निर्वाचनका लागि ९ स्थानीय तहका ८१ वडामा ८७ मतदानस्थल र १ सय ५७ मतदानकेन्द्र निर्धारण गरिएको छ । निर्वाचनलाई स्वच्छ, स्वतन्त्र, निष्पक्ष, भयरहित, पारदर्शी एवं विश्वसनीय बनाउने आवश्यक सुरक्षा प्रबन्ध मिलाइ सकिएको मुख्य निर्वाचन अधिकृत मणिराम न्यौपानेले बताए । उनले सबै मतदान केन्द्रमा मतदान अधिकृतसहितको टोली पुगिसकेको बताए ।"
निर्वाचनका दिन दिउँसो देशका दुईवटा प्रदेशमा हिमपात हुने,"काठमाडौं : निर्वाचनका दिन आइतबार दिउँसो देशका दुईवटा प्रदेशमा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका हिमाली भूभागका केही स्थानमा हल्का हिमपातको सम्भावना रहेको छ। साथै प्रदेश १ र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने विभागले जनाएको छ। रातको समयमा प्रदेश १, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ।"
मतदानस्थल नजिक भएपछि मतदाता खुसी,"बागलुङ: ढोरपाटन नगरपालिका वडा नम्बर ६ अधिकारीचौरका सम्पूर्ण छन्त्याललाई पहिले पहिले चार घण्टा हिडेर मतदानस्थल पुग्नुपर्ने अवस्था थियो । छन्त्यालले चार घण्टाको यात्रा गरेर विद्याविकास माध्यमिक विद्यालयको मतदानस्थलमा भोट हाल्नुपर्ने अवस्थाको अहिले अन्त्य भएको छ । बागलुङमा यस पटक तीन स्थानमा मतदानस्थल थप गरिएपछि छन्त्यालको समस्याको अन्त्य भएको हो । जिल्ला निर्वाचन कार्यालयले मतदाताको सुविधालाई ध्यानमा राखेर स्थानीय तह निर्वाचनमा १ सय ३ मतदानस्थल रहेकोमा अहिले तीन मतदानस्थल थप गरेको छ । कार्यालयले ढोरपाटन नगरपालिका६, ढोरपाटन नगरपालिका२ र गलकोट नगरपालिका१० मा एकएक वटा मतदानस्थल थप गरिएको सूचना अधिकारी गोकुल शर्माले बताए । मतदानस्थल थप भइ चार घण्टाको दुरी ४५ मिनेटमा घटेपछि मतदान गर्न आफु उत्साहित भएको ढोरपाटन६ अधिकारीचौरका छन्त्यालले बताए । उनले यस पटक जनता प्राथमिक विद्यालयमै मतदान गर्न पाउने व्यवस्था गरिएको र उक्त स्थानमा पुग्न ४५ मिनेट लाग्ने बताए । यस पटक मतदान गर्न उत्साहित छौं, छन्त्यालले भने, चार घण्टाको दुरी ४५ मिनेटमा छोटिएको छ । पहिले बृद्धहरुलाई भोट हाल्न लैजान समेत समस्या थियो । यस पटक त्यसको अन्त्य भएको छ । छन्त्यालले मतदानस्थल टाढा हुँदा बृद्ध र अपाङ्गहरुलाई मतदान गर्ने इच्छा हुँदाहुँदै पनि बन्चित हुँदै आएको बताए । मतदान गर्ने दिन खाजा खुवाएर लैजानुपर्ने थियो, छन्त्यालले भने,अहिले भोट हालेर घरमा फर्केर खाजा गराएरै खान सकिन्छ । एक जना गएर मतदान गरेर फर्केपछि अर्को गएर मतदान गर्न सकिने भएकोले घरायसी काममा समेत सहज हुनेभयो । छन्त्याल जस्तै ढोरपाटन नगरपालिका२ की शान्ति थापासमेत यस पटक मतदान गर्न उत्साहित हुनुहुन्छ । साढे एक घण्टाको यात्रा गरेर मतदानस्थल पुग्नुपर्ने थापाको बाध्यता यस पटक १५ मिनेटमा छोटिएको छ । पहिले साढे एक घण्टाको यात्रा गरेर मतदान गर्न जानुपर्ने थियो थापाले भनिन्,यस पटक १५ मिनेटमा नै मतदानस्थलमा पुग्न सकिन्छ । नजिकै मतदानस्थल हुँदा खुसी लागेको छ र मतदान गर्न उत्साहित छौं । थापाले मतदानको दिन यातायात नचल्दा बृद्ध र अपाङ्गहरु मतदानबाट बन्चित हुनुपरेको बताउँदै अहिले त्यसको अन्त्य हुने बताइन । उनले उक्त स्थानका सवै नागरिक किसान रहेकोले खेतबारीमा काम गर्नुपर्ने हुँदा लामो समयको हिडेर मतदान गर्न जान नसक्ने अवस्थाको समेत अन्त्य भएको बताइन । यहाँका धेरै नागरिक कृषिमा संलग्न हुनुहुन्छ, थापाले भनिन्,मतदान गर्ने इच्छा लागेर पनि जान नसक्ने अवस्था भयो भन्ने धेरैको गुनासो थियो । अहिले त्यसको अन्त्य हुने भएकोले मतदानको लागि स्थानीयहरु उत्साहित छन् । ढोरपाटन२ मा यस पटक दुई वटा मतदानस्थल बनाइएपनि अझै केही स्थानका नागरिकहरुलाई लामो समय हिड्नुपर्ने अवस्था रहेको छ । ढोरपाटन २ का प्रेम चालिसेले एक मतदानस्थल थपिएपनि आफुहरुलाई कुनै परिवर्तन नहुने बताए । उनले पहिले पनि २ घण्टा हिड्नुपर्ने र अहिलेको मतदानस्थलमा पुग्न पनि दुई घण्टा नै हिड्नुपर्ने भएकोले कुनै राहत महसुस नगरेको बताए । पहिले दुई घण्टा उकालो हिड्नुपर्ने थियो भने यस पटक ओरालो र सिधाबाटो दुई घण्टा नै हिड्नुपर्छ, चालिसेले भने,हाम्रो वडाको भूभाग नै नमिलेको कारण मतदानस्थल थप भएपनि हामीले केही राहत महसुस गरेका छैनौं । चालिसेले यस पटकको निर्वाचनमा नेकपा एमालेका उम्मेदवार मञ्जु शर्मा चालिसे मात्र आफ्नो टोलमा भोट माग्न आइपुगेको बताए । पाँच वर्ष पहिले कुनै पनि उम्मेदवार भोट माग्न आउनुभएन, स्थानीय चालिसेले भने,यस पटक एमालेको उम्मेदवार आउनुभएको थियो । गठबन्धनका उम्मेदवार मन्त्री देवेन्द्र पौडेल तल्लो टोलमा आउनुभयो तर हाम्रो टोलमा आउनुभएको छैन । उनले पाँच वर्षसम्म राजनीतिक दलले चित्त बुझ्दो काम नगरेकोले यस पटकको निर्वाचनमा पहिले जस्तो उत्साह नभएको बताए । पछिल्लो पाँच वर्षमा राजनीतिक दलहरुको गरेको काम चित्तबुझदो नहुँदा यस पटकको निर्वाचन प्रति उत्साह छैन, चालिसेले भने,पहिले जितेकाले पनि काम गर्न नसकेको भन्दै माफी मागेर पुनः एक पटक मौका दिन भन्दै भोट मागिरहेका छन् । तर, हामीलाई निर्वाचन प्रति कुनै उत्साह छैन । ढोरपाटन नगरपालिका६ का वडा अध्यक्ष उमेशकुमार बुढा मगरले यसपटक मतदानस्थल थप हुँदा स्थानीयहरु मतदानको लागि उत्साहित भएको बताए । उनले साढे चार घण्टाको यात्रा गरेर मतदानस्थल पुग्नुपर्ने नागरिकको समस्या अहिले १ घण्टामा छोटिएकोले बृद्धहरु र अपाङ्गहरुलाई सहज हने बताए । वडा अध्यक्ष मगरले निर्वाचनको लागि कर्मचारी र सुरक्षाकर्मीहरु आइपुगेको बताए । यस्तै ढोरपाटन नगरपालिका२ का वडा अध्यक्ष भेकबहादुर खत्रीले पहिले दुई घण्टाको यात्रा गर्नुपर्ने मतदाताहरुलाई यस पटक आधा घण्टाको यात्रा पछि मतदानस्थलमा आइपुग्ने बताए । उनले स्थानीयहरुको समस्या समाधानको लागि मतदानस्थल थपल गरिएको बताए । यस्तै गलकोट नगरपालिका१० पाण्डवखानीमा समेत एक मतदानस्थल थप गरिएको छ । ठूलो भूभाग रहेको पाण्डवखानीमा स्थानीयको माग बमोजिम मतदानस्थल थप गरिएको हो ।"
गरिबका छोराछोरी खाडी नगएर के गर्छन् त ? (भिडियोसहित),"काठमाडौं : देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। भिडियो हेर्नुस्: किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तो अत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।"
मतदाता भन्छन्: कसरी भोट हाल्ने थाहा छैन,"जाजरकोट: छेडागाड२ साल्मा मझेरीकी ५६ वर्षीय अम्बादेवी खड्कालाई कति ठाँउमा मत हाल्नु पर्छ र कसरी हाल्नु पर्छ भन्ने बारे अहिलेसम्म थाहा छैन । उनलाई कसैले अहिलेसम्म सिकाएको पनि छैन । भोट माग्न उम्मेदवार पुगेनन् । अनि मतदाता शिक्षा दिन पनि कोही आएन । नेता गाँउमा आएर भाषण गरेर जाने गरे पनि भोट यसरी हाल्ने कसैले सिकाएनन् । अम्बादेवी भन्छिन्, दुई ठाँउमा तल र माथि मत हाल्नु पर्छ भन्ने सुनेकी छु । तर कसरी हाल्ने र कति मतपत्रमा मत हाल्ने केही थाहा छैन । सोही ठाँउकी ६७ वर्षीया आइती नेपालीलाई पनि मत हाल्ने बारे केही थाह छैन । उनलाई कसैले सिकाएका पनि छैनन् । भन्छिन्, चुनावको अघिल्लो दिन श्रीमान र छोराले फलानो उम्मेदवारलाई भोट दिने भनेर निर्णय गर्छन । भोट पनि आफैँ हालिदिन्छन् । मैलै अहिलेसम्म मत हाल्न पाएकी छैन । मेरो नङ्गमा मसि लगाइदिन्छन् । म आँखा देख्दिन भन्छु अनि श्रीमान र छोराले मत हालिदिन्छन म नजिकै गएर उभिने मात्र हो । मत हाल्न नपाउने भएकोले कसरी हाल्ने भनेर सिक्ने इच्छा पनि भएन र कोही सिकाउन पनि आउँदैनन् । मत माग्नसमेत आफुसंग नआउने गरेको उनले सुनाइन । श्रीमान र छोराहरुसंग भोट मागेर नेताहरु फर्कन्छन् । हामी संगै मत नै माग्दैनन् । जिल्लाका धेरैजसो महिला आफैँ भोट हाल्दैनन् । अशिक्षित महिलाको संख्या पनि जिल्लामा निकै छ । अशिक्षित महिला र पुरुषले मत बदर गर्ने संभावना धेरै रहन्छ । गत स्थानीय तहको निर्वाचनमा करीब १२ प्रतिशत मत बदर भएको थियो । मत कसरी हाल्ने भन्ने बारे मतदाता शिक्षा प्रभावकारी नहुँदा मत कसरी हाल्ने भन्ने बारे अनभिज्ञ छन् । मत कति ठाँउमा हाल्नु पर्छ भन्ने बारे अहिले सम्म पनि छेडागाड नगरपालिका ४ दशेरा जेवा कि ५७ वर्षीया कलसी चदारालाई जानकारी छैन । एउटा मत केन्द्र र अर्को मत प्रदेशमा दिनुपर्छ भन्ने सुनेकी छु । अरु केही थाहा छैन । प्रत्यक्षमा चुनाव लडेका उम्मेदवारको गाउँघरमा चर्चा परिचर्चा भएपनि समानुपातिक मत बारे स्थानीयलाई खासै जानकारी छैन । चार ओटा मतपत्रमा भोट हाल्नुपर्छ भन्ने बारे धेरै मतदाता अनभिज्ञ छन् । सरकारले जिल्ला निर्वाचन कार्यालय मार्फत मतदाता शिक्षामा करोडौ रुपैया खर्च गरेको भएपनि ग्रामिण भेगमा मतदाता शिक्षा पुग्न नसकेको स्थानीयको गुनासो छ । जिल्ला निर्वाचन कार्यालयले स्वास्थ्य स्वयमसेविका मार्फत मतदाता शिक्षा दिएको दावी गरेपनि उनीहरुले मतदाता शिक्षा प्रदान नगरेको स्थानीयको भनाइ छ । निमित्त जिल्ला निर्वाचन अधिकारी नविन कठायतले समयमा स्वास्थ्य स्वयमसेविकालाई मतदाता शिक्षा तालिम दिएर खटाउन ढिलाई भएका कारण समस्या देखिएको बताए । उनले मतदाता शिक्षा प्रभावकारी बनाउन निर्देशन दिएको बताए ।"
प्रधानमन्त्रीको गृहजिल्लामा सुरक्षा व्यवस्था कडा,"डडेलधुरा: प्रधानमन्त्री तथा नेपाली कांग्रेसका सभापति शेरबहादुर देउवाको गृहजिल्ला डडेलधुरामा सुरक्षा व्यवस्था कडा पारिएको छ । जिल्लामा दुई हजारभन्दा बढी सुरक्षाकर्मी परिचालन गरिएको हो । प्रमुख जिल्ला अधिकारी मोहनराज जोशीका अनुसार नेपाली सेना, सशस्त्र प्रहरी, नेपाल प्रहरी र म्यादी प्रहरीलाई निर्वाचनका लागि परिचालन गरिएको छ । 'तीनवटा घेरा बनाएर सुरक्षा व्यवस्था मिलाएका छौँ', उनले भने, 'मतदान केन्द्रको पहिलो घेरामा नेपाल प्रहरी, दोस्रोमा सशस्त्र प्रहरी र तेस्रो घेरामा सेनाले सुरक्षा दिइरहेका छन् ।' प्रजिअ जोशीका अनुसार निर्वाचनका बेला मोबाइल टोली पनि परिचालन गनेछ भने रिजर्भ टिम पनि तयार पारिएको छ । 'रिजर्भ टिम आवश्यकताअनुसार मात्रै परिचालन हुनेछ', उनले भने। डडेल्धुरामा एक सय एक मतदानस्थल छन् । जसमध्ये २३ वटा अति संवेदनशील, ४१ संवेदनशील र ३७ सामान्यमा वर्गीकरण गरिएको छ । मुख्य निर्वाचन अधिकृत बालकृष्ण वाग्लेका अनुसार जिल्लाका सबै मतदान केन्द्रमा निर्वाचन सामग्री र सुरक्षाकर्मीसहित कर्मचारी पुगिसकेका छन् । 'कर्मचारी मतदान केन्द्रमा पुगेर सर्वदलीय बैठक पनि भइसकेको छ', उनले भने, 'बुथ निर्माणको कार्य पनि सुरु भइसकेको छ । भोलिसम्म सबै तयारी सकिन्छ ।' एउटा मतदान केन्द्रमा म्यादी प्रहरीसहित सातदेखि १२ जना सुरक्षाकर्मी र आठजना कर्मचारी खटाइएको मुख्य निर्वाचन अधिकृतको कार्यालयले जनाएको छ । डडेल्धुरामा प्रतिनिधिसभातर्फ प्रधानमन्त्री देउवासहित आठजना उम्मेदवार छन् । यस्तै दुई प्रदेशसभा सदस्यका लागि १२ जना उम्मेदवार छन् ।"
मुस्ताङमा दुई विदेशी महिलाको मृत्यु,"जोमसोम: मुस्ताङको मेसोकोन्दोपास फेदीमा दुई विदेशी महिलाको मृत्यु भएको छ। शुक्रबार बिहान थाइल्याण्डकी ४९ वर्षीया राटाया फिलाइसेङगसुरी र ३७ वर्षीया पेनी अरनलुमको मृत्यु भएको आरसल्याण्ड ट्रेकिङ एजेन्सी कम्पनीले जनाएको छ। नोभेम्बर ११ मा लमजुङको बेसी सहरदेखि मनाङ हुँदै राउण्ड चक्रिय अन्नपूर्ण पदमार्ग यात्रामा निस्किएका १२ जना विदेशी, ८ जना भरिया र २ जना प्रथप्रर्दशक टोली गरी २२ जना समुह नोभेम्बर १७ मा तिलिचो ताल आइपुगेका थिए। विश्वकै अग्लो उचाइमा रहेको ताल तिलिचो समुन्द्री सतहदेखि ४९१९ मिटरको उचाइमा अवस्थित छ। पदमार्गमा निस्किएको सो टोली बेसी सहरबाट ६ दिनको पदयात्रापछि तिलिचो तालमा आइपुगेका थिए। मनाङबाट तिलिचो ताल हुँदै मेसोकोन्दो पासको अग्लो पहाड छिचोलेर मुस्ताङको ठिनी गाउँ झर्ने क्रममा समुन्द्री सतहदेखि ४२ सय मिटर अग्लो उचाइको मेसोकोन्दो पासको फेदीमा थाइल्याण्डका दुई पर्यटकको मृत्यु भएको आरसल्याण्ड ट्रेकिङ एजेन्सी कम्पनीका प्रतिनिधि कुङ्गा शेर्पाले जानकारी दिए। उनका अनुसार तिलिचो ताल हुँदै मुस्ताङ झर्ने क्रममा दुई विदेशी महिला पर्यटक बिरामी परेर घाइते भएका थिए। अत्यधिक चिसो र हाईअल्टिच्युडले बिरामी भएका ३७ वर्षीया फनिता नाकासिङ र ४२ वर्षीया महिला पर्यटक माथुरा टसाईकानानको शुक्रबार दिउँसो एअर डाइनोष्टिकको माउण्टेन हेलीले मुस्ताङबाट उद्दार गरेको थियो। अन्नपूर्ण पदमार्गमा हिंडेका २२ जनामध्ये एक विदेशी र एक नेपाली तिलिचो तालबाट पूनः मनाङ फर्किएका छन् भने सकुशल रहेका १४ जना विदेशी पर्यटक र भरियाहरु शुक्रबार साँझ जोमसोम आइपुगेका थिए। मेसोकोन्दोपासमा मृत्यु भएको दुई विदेशी महिलाको लाश कुर्न दुई भरिया मेसोकोन्दोपासको फेदीमै बसेका छन्। हिउँदयामसँगै अहिले तिलिचो ताल र मेसोकोन्दापास आसपास अत्यधिक चिसो बढेको छ। त्यहाँ हिमपातका कारण पुरै पदमार्ग सडक हिउँले सेताम्मे छ। मुस्ताङतर्फ पर्ने मेसोकोन्दोपास समुन्द्री सतहदेखि करिव ५ हजार मिटरको उचाइमा पर्छ। अन्नपूर्ण पदमार्गमा निस्किएका विदेशीसहित नेपाली टोली शुक्रबार दिउँसो मुस्ताङ प्रशासनको सम्पर्कमा आएका थिए। प्रतिकुल मौसमका कारण मेसोकोन्दोपासमा मृत्यु भएका दुई विदेशी महिला लाश लिन मुस्ताङ प्रशासनसँग समन्वय भएको आरसल्याण्ड ट्रेकिङ एजेन्सीका प्रतिनिधि शेर्पाले बताए। मेसोकोन्दो रहेको लाशको उद्दार गर्न एअरडोइनोष्टिकको हेली त्यसतर्फ लैजाने तयारी भइरहेको शेर्पाले जानकारी दिए। यता, जिल्ला प्रहरी कार्यालय मुस्ताङले तिलिचो पदमार्गको मेसोकोन्दोपासमा दुई विदेशी महिलाको मृत्यु भएको जानकारी आएको बताएको छ। जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले विदेशी शव व्यवस्थापन तथा उद्दार गर्न काठमाडौंबाट हेली आउने र प्रहरीले घटनाको विवरण संकलन गर्ने बताए।"
वन्यजन्तु मार्न हातहतियार राखेको आरोपमा ३ जना पक्राउ,"गुलरिया : वन्यजन्तु मार्न हातहतियार राखेको आरोपमा ३ जना पक्राउ परेका छन्। बर्दिया राष्ट्रिय निकुञ्जको मध्यवर्ती बाँसगढी नगरपालिकाको राँझा क्षेत्रमा वन्यजन्तु मार्न हातहतियार राखेको आरोपमा उनीहरू पक्राउ परेका हुन्। बर्दिया राष्ट्रिय निकुञ्ज र नेपाली सेनाको संयुक्त टोलीले तीन थान भरुवा बन्दुकसहित पक्राउ गरेको जनाएको छ। गस्ती टोलीले बाँसगढी नगरपालिका२ निवासी ६० वर्षीय प्रेमबहादुर मल्लको साथबाट भरुवा बन्दुक १ थान, नाल १ थान, अन्दाजी २० ग्राम सिसाको छर्रा २ थान, रतुवाको जस्तो देखिने खुर १ थान, सोही स्थानका ५३ वर्षीय रतनबहादुर रानामगरको साथबाट भरुवा बन्दुक १ थान, सुतली पटाका ७ थान, ५२ वर्षीया लालमायाँ पुनमगरको साथबाट भरुवा बन्दुक १ थान बरामद गरेको हो। निकुञ्जको मध्यवर्ती क्षेत्रहरूमा शिकारमा संलग्न रहेको भन्ने गोप्य सूचनाका आधारमा हातहतियार लगायत त्यसमा प्रयोग गरिने सामग्री र ओखेटोपहारसहित तीन जनालाई शुक्रबार नियन्त्रणमा लिएको प्रमुख संरक्षण अधिकृत अशोक भण्डारीले बताए। हातहतियारसहित नियन्त्रणमा लिइएकासँग अनुसन्धान गरिरहेको उनले बताए। तीनै जना बर्दिया राष्ट्रिय निकुञ्जको हिरासतमा छन्।"
वर्षौदेखि अलपत्र पुल,"रौतहट: विभिन्न नदी तथा खोलामा निर्माणाधीन पुल अलपत्र छन्। रौतहटमा वर्षौअघि ठेक्का सम्झौता भएका पुल समयमा नै बन्न सकेका छैनन्। जिल्लाको चादी, भकुवा, बागमती, झाझ र लालबकैया नदीको विभिन्न स्थानमा निमार्ण भइरहेका करिब एक दर्जन पुल सम्झौताअनुसार निमार्ण सम्पन्न भएका छैनन् । कतिपय पुलको काम सम्पन्न गर्नु पर्ने मिति सकिँदा पुलको आधा पनि काम नभएको गुनासो छ। सम्झौता अवधिमा निर्माण नसकिएपछि धेरै ठेकेदारले म्याद थप गरेका छन् । भकुवा नदीमा बन्दै गरेको पुल २०७४ मंसिरमा सम्पन्न हुनु पर्ने हो तर पुलको पिलरको फाउन्डेशन राख्ने काम मात्रै सकिएको छ । बिटी टौदह म्यागलुङ्ग कम्पनीले २०६९ जेठमा २ करोड ४९ लाख ७० हजारमा उक्त पुल निमार्णगर्न ठेक्का सम्झौता गरेको थियो । यस्तै झाझंनदीमा निमार्ण हुदै गरेको पुल २०७४ असारमा सम्पन्न हुनुपर्ने हो। करिब ३० प्रतिशत मात्रै काम सकिएको छ । २०७१ असारमा ५ करोड ५३ लाख १५ हजारमा निलगिरि नेशनल क्यानोन कम्पनीले ठेक्का सकार गरेको थियो । पप्पु कन्टक्सन पर्साले निमार्ण गरिरहेको लालबकैया नदीको टिकुलिया घाटको पुल सम्झौता सकिँदा करिब ७० प्रतिशत मात्रै कार्य सम्पन्न भएको छ। टिकुलिया घाटको पुल निमार्ण गर्न १९ करोड ५ लाख १८ हजारमा पप्पुले २०७१ असारमा सम्झौता गरेको थियो । पुल २०७४ असारमा बनाइसक्नु पर्ने थियो । पुल निमाणकार्य अलपत्र छाडेकाले पुलको पिलरमा डुगा ठोक्किएर दुई वर्ष अघि ५ जनाको ज्यान गएपछि कम्पनीका सञ्चालक रौनियारमाथि ज्यानमुद्दा दर्ता भएको थियो । बागमती बडेर्वा पुल: रौतहट र सर्लाही जोड्ने हुलाकी मार्गको बागमती नदीमा अलपत्र पुल । जिल्लाको झाझ नदीमा निमार्ण हुदै गरेको राजपुरतुल्सी पिपरा पुलको अवस्था पनि उस्तै छ । २०७१ असार २९ गते सम्झौता भइ २०७४ असार २१ गते सम्पन्न गर्नुपर्ने पुलको काम करिब ३० प्रतिशत मात्रै सम्पन्न भएको छ । गएको आर्थिक वर्षदेखी निर्माणको काम रोकिएको छ । ५ करोड ६७ लाख ८२ हजारमा मृतसंजिवनी निमार्णसेवाले पुल बनाउन ठेक्का लिएको थियो । बिश्रामपुर र हजरीया जोड्ने चादीखोलाको पुलको काम पनि सुस्तगतिमा छ । गतवर्ष सम्पन्न गर्नुपर्ने पुलको काम करिब ५० प्रतिशत मात्रै भएको छ । २०७३ असारमा सपना निमार्ण सेवाले १० करोड ३४ लाखमा पुल बनाउने ठेक्का लिएको थियो । तराइ मधेस हुलाकी सडक अन्तर्गत रौतहट र सर्लाही जोड्ने वडेर्वास्थित बागमती नदीमा निमार्णाधीन पुलपनि वर्षौदेखि अलपत्र छ । पुल निमार्णस्थलभन्दा करिब ५ सय मिटर पूर्वबाट नदीले धार बदलेर बगेपछि पछि नदी एकातिर निमार्णस्थल अर्को तिर भएको थियो । हुलाकी सडक आयोजना अन्तर्गत २०६७ सालमा लुम्बिनी बिल्डर्सको नाममा पप्पु कन्ट्रक्सनले सो पुल निमार्णगर्न ठेक्का पारेका थियो । १८ वटा पिलर उठाएपछि निमार्ण कम्पनीले पूर्णरुपमा काम छाडेको छ । करिब ३५ करोड ९० लाखमा पुल बनाउन ठेक्का सम्झौता भएको थियो । चन्द्रपुर नगरपालिकाको गैडाटारस्थित चादी नदीमा निमार्ण हुँदै गरेको पुलपनि सम्झौता अवधी सकिएर पटक पटक समय थप गरिएको छ। समयमा नै डिजाइन स्टमेट उपलव्ध नहुने, रकम निकासा नहुने, निमार्ण सामग्री नपाइने समस्या देखाउँदै निर्माण कम्पनीले काममा ढिलाइ गर्दै आएका छन् । सडक डिभिजन कार्यालय चन्द्रनिगाहपुरले समयमै काम गर्न ताकेता गरेको दावी गरे पनि निर्धारित मितिमा संरचना बनेका छैनन् ।"
कुरीतिको जालो तोड्दै किशोरी,"सुर्खेत : दैलेखको गुराँस गाउँपालिकाका किशोरीमहिला महिनावारी हुँदा घरभित्र पस्न पाउँदैनथे। महिनावारीमा स्कुल छुट्थ्यो। छोराछोरीमाथि पनि विभेद भएको थियो। बालविवाहका कारण किशोरीहरू विद्यालय पढ्ने उमेरमै आमा बन्थे। बालिका आमामा शारीरिक तथा मानसिक समस्या हुन्थे। धार्मिक अन्धविश्वासले गाउँमा जरा गाडेको थियो। बालश्रमका कारण धेरै बालबालिका विद्यालय नियमित हुन सकेका छैनन्। गुराँस गाउँपालिका५ की किशोरी मञ्जु विकले गाउँमा आएको सकारात्मक परिवर्तनबारे भनिन्, हिजोआज भने परिवर्तनका संकेतहरू देखिन थालेका छन्। स्थानीय किशोरीहरू नै गाउँमा रहेको सामाजिक कुरीति र अन्धविश्वासको जालो तोड्न सक्रिय बनेका छन्। कुसंस्कारविरुद्ध किशोरीहरू नै जुटेपछि अहिले अभिभावकहरू पनि सचेत बनेका छन्। गाउँमा सामाजिक कुरीतिका रूपमा रहेका बालविवाह, छाउपडी कुप्रथा, अन्धविश्वास र बालश्रम अन्त्यका लागि किशोरीहरूले आफ्ना अभिभावकलाई नै जम्मा गरेर पढाउन थालेका छन्। किशोरीहरूले सचेतना कक्षा सञ्चालन गरेपछि स्थानीय अभिभावक र बालबालिकासँगै बसेर छलफल गर्न थालेका छुन्। बिदाको दिनमा किशोरीहरूले बालबालिका र अभिभावकलाई विद्यालयमा जम्मा गरेर पढाउँछन्। किशोरीहरूले सञ्चालन गर्ने कक्षा र टोलमै पुगेर दिने सचेतनाका कारण गाउँमा सामाजिक विकृति र कुरीतिविरुद्धको अभियान सफल बन्न थालेको हो। किशोरीले बारम्बार कक्षा दिने र अभियान चलाएपछि अहिले स्थानीय अभिभावकले उमेर नपुग्दै आफ्ना सन्तानको विवाह नगर्ने, छाउ नबार्ने, महिनावारीको समयमा महिला र किशोरीको स्वास्थ्यमा चासो दिने, छोरा र छोरीबीच विभेद नगर्ने र कुनै पनि बालबालिकालाई बालश्रममा नलगाउने कसम नै खाएका छन्। विकका अनुसार किशोरीले सञ्चालन गर्ने सबै टोलका बैठकमा अभिभावक र बालबालिका सहभागी हुने गरेका छन्। उनले भनिन्, गाउँमा छाउ बार्ने चलन थियो। बालविवाह गर्ने लहर नै चलेको थियो तर हाम्रो अभियानले अभिभावकहरू सचेत हुनुभएको छ। अचेल गाउँमा छाउ बार्ने र बालविवाह गर्ने क्रम कम भएको छ। अर्की किशोरी भावना भण्डारी महिनावारी बार्ने र गोठमै सुताउने चलनविरुद्ध आफूहरूले अभिभावकलाई सचेत गराएको जिकिर गरिन्। गाउँमा महिनावारी हुँदा बार्ने चलन थियो उनले भनिन्, महिला र किशोरीले महिनावारी हुँदा घरभित्र पस्नै पाउँदैनथे तर हामीले सबै अभिभावकलाई यसबारे कक्षामार्फत सचेत गरायौं। अहिले महिनावारी बार्ने क्रम घटेको छ, यो कक्षाले समाजमा सकारात्मक परिवर्तन देखापयो। शनिबार र बिदाको दिनमा किशोरीहरूले गाउँका अभिभावक र बालबालिकालाई सँगै राखेर सचेत गराउँदै आएका छन्। स्थानीय किशोरी कमला भण्डारीले यस्ता अभियानलाई निरन्तरता दिइनुपर्ने बताइन्।"
पानी ट्याङ्करले ठक्कर दिँदा बालकको मृत्यु,भक्तपुर : भक्तपुर नगरपालिका२ ब्यासीमा पानी ट्याङ्करले ठक्कर दिँदा बालकको मृत्यु भएको छ। कासन पुलमा शनिबार झौखेलबाट ब्यासीतर्फ आउँदै गरेको बा ५ ख ९१४२ नं को पानी ट्याङ्करले ठक्कर दिँदा रामेछाप सुनापाती गाउँपालिका४ घर भई हाल ब्यासीमा बस्ने रवीन्द्र तामाङको ७ वर्षीय छोरा बिवेश तामाङको मृत्यु भएको हो। सडकमा खेलीरहेको अवस्थामा ठक्कर दिँदा गम्भीर घाइते भएका उनको भक्तपुर अस्पतालमा उपचारकै क्रममा मृत्यु भएको प्रहरीले जनाएको छ। ठक्कर दिने पानी ट्याङ्कर र चालक भक्तपुर जिल्ला भक्तपुर नगरपालिका९ कमलबिनायक बस्ने ४५ वर्षीय सिताराम पक्का नेवारलाई नियन्त्रणमा लिई थप अनुसन्धान गरिरहेको महानगरीय प्रहरी परिसर भक्तपुरका सूचना अधिकृत राजु पाण्डेले जनाए।
दार्चुलाको गोकुलेश्वरमा भेटिएको 'प्रेसर कुकर बम' नक्कली,बैतडी : बैतडी र दार्चुलाको सीमामा रहेको गोकुलेश्वर बजार नजिकैको पूलमा भेटिएको नक्कली प्रेसर कुकर बम डिस्पोज गरिएको छ। उक्त बम नेपाली सेनाको डिस्पोजल टोलिले डिस्पोज गरेको हो। कुलेश्वर बजार नजिकैको पूलमा शुक्रबार राती भेटिएको प्रेसर कुकर बम शनिबार बिहान डिस्पोजल टोलिले बम डिस्पोज गरेको हो । डिस्पोजपश्चात पुलमा राखिएको प्रेसर कुकरमा माटो मात्रै भएको बताइएको छ। इलाका प्रहरी कार्यालय गोकुलेश्वरले सो प्रेसर कुकरमा बम नभएर माटो भरेर राखेको जनाएको छ। यस्तै उक्त कुकर राखिएपछि रातिबाट सवारी बन्द थियो। प्रेसर कुकर हटाएसँगै सवारी सञ्चालनमा आएको प्रहरीले जनाएको छ। आइतबार हुने प्रतिनिधि तथा प्रदेशसभा निर्वाचनलाई प्रभावित गर्न एवं मतदातालाई त्रसित पार्ने उदेश्यले बम राखिएको हुनसक्ने प्रहरीको अनुमान छ। सो विषयमा थप अनुसन्धान भइरहेको प्रहरीले जनाएको छ ।
"भोटले पेट भरेन, कसैले केही गरेन","देशमा चुनाव छ। मुलुक र जनताको भाग्य र भविष्य कोर्ने नेतृत्व चयन हुँदैछन्। पुराना पार्टी र नेताले केही नगरेको भन्दै राजनीतिमा युवा नेतृत्व आउनुपर्ने आवाज पनि चर्को रूपमा उठेको छ। तर, एकथरी युवा चुनावको मुखमा पनि देशमा अडिन सकेका छैनन्। त्रिभुवन अन्तर्राष्ट्रिय विमानस्थलबाट धमाधम बाहिरिरहेका छन्। चुनावको मुखमा देश छोड्नु पर्दाको पीडा त उनीहरूसँग छ नै। कथा र व्यथा पनि उत्तिकै दुःखदायी र मर्मस्पर्शी छन्। विदेश उड्ने मात्र होइन, बिदाइ गर्न जानेका आँखा पनि उस्तै भिजेका देखिन्थे। विदेश जाने अधिकांश युवाको एउटै भनाइ थियो देशमा रोजगारी र सम्भावना नभएका कारण देश छोड्दैछु। बिहीबार र शुक्रबार बिदेसिँदै गरेका केही युवासँग विमानस्थलको टर्मिनल भवनमा अन्नपूर्ण पोस्ट्का राजकरण महतोले गरेको कुराकानी : श्रीमतीलाई ब्लड क्यान्सर छ त के गर्नु ? देशमा चुनाव छ। घरमा श्रीमतीलाई ब्लड क्यान्सर। झापाका नवराज बेगा (लिम्बू)लाई बिदेसिनु पर्ने विवशता छ। पीडा, वेदना र अभावको भारी बोकेर त्रिभुवन अन्तर्राष्ट्रिय विमानस्थलबाट शुक्रबार बिदेसिन खोज्दै थिए उनी। पत्नी कोमलाले उनको हात च्याप्प समातेकी थिइन्। बरर् आँसु झार्दै पत्नीले उनको हात समातिरहँदा नवराज पनि भावुक बने। नवराज र पत्नी कोमलाका हात अलग हुनै मानेका थिएनन्। नवराजलाई पनि बिदेसिनु त कहाँ मन थियो र ? तर, के गर्नु ? देशको भाग्य र भविष्य यहीं बस्नेलाई छाडेर खाडीतिर अघि बढे। पत्नीको माया र विश्वासलाई सँगालेर हात हल्लाउँदै नवराज मलेसिया उडे। कोमला पाँच वर्षदेखि ब्लड क्यान्सरबाट पीडित छिन्। उनको उपचारको खर्च जुटाउन नवराज दोस्रो पटक मलेसिया जाँदै थिए। बिदाइ गर्न कोमला एयरपोर्ट आएकी थिइन्। बिदाइ गर्दा नवराजको साथ कोमलाले छाड्न मानिरहेकी थिइनन्। गला मिलेर निकैबेर रोइरहेकी थिइन्। तपाईं आउँदासम्म म बाँच्छु कि बाँच्दिनँ ? भक्कानिँदै कोमलाले भनिन्। नवराज सान्त्वना दिँदै थिए। भने, म कमाएर छिट्टै फर्किन्छु। तिम्रो उपचार गराउँछु। तर, उनलाई कोमलाले समाएको हात छुटाउन कठिन परिरहेको थियो। एयरपोर्टको चेकजाँचको लाइन अघि बढ्यो। विस्तारै उनी टाढिँदै थिए। कोमलाले निकै बेर हेरिरहिन्। झन्डै एक घण्टापछि जहाज उड्यो। कोमला आकाशतिर उडेको जहाजलाई हात हल्लाइन् र एयरपोर्टबाट विस्तारै निस्किइन्। म ब्लड क्यान्सरको बिरामी हुँ, उनले अन्नपूर्णसित भनिन्, उहाँ फर्केर आउँदासम्म म बाँच्छु कि बाँच्दिन भन्ने मात्रै चिन्ता लाग्छ। श्रीमान् दुई वर्षका लागि मलेसिया उडेको कोमलाले जानकारी दिइन्। उहाँले कमाएर पैसा पठाएपछि बोनम्यारो ट्रान्सप्लान्ट गर्ने प्लान छ, कोमलाले भनिन्, हाम्रो देशमा धेरै पैसा कमाउने काम भइदिएको भए उहाँ यही त बस्न पाउनुहुन्थ्यो नि। मेरो श्वास रहेसम्म। मेरो अन्तिम दिनसम्म। घरायसी समस्या त छँदैछ। भोट हाल्न नपाई विदेश उड्नु परेकोमा नवराज पनि खिन्न देखिन्थे। मेरो देशमा मंसिर ४ गते चुनाव हुँदैछ। नेता छान्ने दिनमा म जाँदैछु, नवराजले भने, ज जसले मतदान गर्नुहुन्छ राम्रोलाई छान्नुहोला। हामीजस्तो कमाउन तपाईं आमा वुबा, दाजु, भाइले विदेश जानु नपरोस्। भ्रष्टाचारले देश बिरामी परेको भन्दै नवराजले भने, हाम्रो देशमा कमाएर खाने ठाउँ छैन। लुटेर खान जानिँदैन। कमाएर खान र परिवारको औषधी उपचारका लागि बाहिरै जानु पयो। नवराजले ३६ वर्षको उमेरमा परिवार पाल्न अनेक दुःख गरे। धेरै भोगे पनि। त्यो दुःखले उनलाई छोड्दै छोडेन। गरिबका छोराछोरी खाडी नगएर के गर्छन् त ? त्रिभुवन अन्तर्राष्ट्रिय विमानस्थलको टर्मिनल भवन नजिकै भुइँमा बसिरहेका थिए, सर्लाही गोरैताका उपेन्द्र महरा। उमेरले त्यस्तै ४५ वर्ष पुगेका उनी, चिसो भुइँमा बसेका थिए। छोरालाई बिदाइ गर्न उनी एयरपोर्ट पुगेका रहेछन्। छोरालाई बिदाइ गरिसकेपछि पनि उनको मनले घर फर्किन मानेको थिएन। छोरा चढेको जहाज कतिखेर उड्छ भन्दै उनी घरी विदेश जान लागिरहेका युवाहरूको भीड नियाल्थें, त घरी आकाशतिर हेर्थे। छट्पटिँदै घरी यता, घरी उता गर्दै गरेको देखेपछि अन्नपूर्णकर्मी उनको छेउमा पुग्यौं। नाम र ठेगाना मात्रै के सोधेका थियौं तर, उनी त रुन पो थाले। किन रुनु भएको ? प्रश्न सोध्यौं नेताले छोराछोरीलाई पैसा दिएर विदेश पढ्न पठाउँछन्, उनले भने, उनीहरूका छोराछोरी पढेर वैज्ञानिक हुन्छन्। हाम्रो छोराछोरीलाई भारी बोक्न खाडी पठाउनुपर्छ। कस्तोअत्याचारी सरकार। उपेन्द्र काठमाडौंका फुटपाथमा जुत्ता पालिस गर्ने र च्यात्तिएको चप्पल सिलाएर जीविकोपार्जन गर्दा रहेछन्। यतिले मात्रै जीवन नचल्ने भएपछि छोरालाई कमाउन मलेसिया पठाएका रहेछन्। सरकारले हाम्रै देशका सुखसुविधा दिएको भए हाम्रो लैइरका (छोराहरू) विदेश जाँदैनथे, उनले पीडा पोखे, सरकार हामी गरिबको दुःखै बुझ्दैन्। मजबुरीले ऋण लिएँ। तीन, चार लाख जति। त्यसपछि छोरालाई विदेश उडाउन पायौं। उनले सरकार (नेता र ठूलाबडा)का छोराछोरीहरू आफ्नै घरमा मस्ती गरिरहेको तर गरिबका छोराछोरीलाई भने दुःखैदुःख भएको बताए। सरकारले गरिबका छोराछोरीलाई पढाइलेखाइको व्यवस्था गर्नु पथ्र्यो। फ्याक्ट्री (उद्योग) खोल्नुपथ्र्यो। यी काम भएको भए म जस्ताले छोरालाई विदेश पठाउनु पर्दैनथ्यो। सरकार फेरिए, व्यवस्था परिवर्तन भए। र, पनि गरिब तथा सुकुम्बासी बस्तीमा केही सुखसुविधा पुगेको छैन। उनले भने, भूमिहीन छौं। अनि के गरौं ? मजबुरीवस छोराहरूलाई ऋणकर्जा लिएर विदेश पठाउनु परेको छ। गरिबी जीवन बाँचिरहेका छौं। न कमाए के खाने ? देशका नेताले आफ्ना लागि मात्रै सोच्ने गरेको उनले गुनासो पोखे। सरकारमा भएकाहरू आफ्ना वेटा (छोरा) का लागि मर्छन्, उनले भने, तर, गरिबका लागि कोही पनि मर्दैन। विदेशमा गरिबका छोराले महादुःख भोगिरहेका छन्। जनताको मत लिएर नेताहरूले चुनाव जित्ने र सरकार बनाउने गरेको उनको भनाइ छ। भोट माग्ने बेला नमस्कार गर्छन्, उनले भने, नेताहरूले भन्छन् म तपाईंहरूकै हुँ। जितेपछि धेरै सुखसुविधा दिन्छु। तर, जितेर गएपछि त्यो दिनदेखि मुख देखाउन पनि आउँदैनन्। उनीहरू आफ्नै लागि सबथोक गर्छन्।:"
बर्दियामा ट्रयाक्टर पल्टिएर चालकको मृत्यु,गुलरिया : बर्दियाको राजापुर स्थित कर्णाली नदीको तटबन्धन सडकमा गुडिरहेको ट्रयाक्टर पल्टिंदा चालकको मृत्यु भएको छ । राजापुर नगरपालिका वडा नम्बर ३ का १९ वर्षीय किशोर थारुको ट्रयाक्टरमा च्यापिएर मृत्यु भएको हो। कर्णाली नदीको तटबन्धन मार्ग हुँदै अनन्तपुर जाने क्रममा भे २ त १००० नम्बरको आफैंले चलाएको ट्रयाक्टर पल्टिएर च्यापिएपछि चालकको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहोराले जानकारी दिए । ट्रयाक्ट अनियन्त्रित भइ पल्टिएको हुन सक्ने प्रहरीको प्रारम्भिक अनुमान छ । मृतकको पोस्टमार्टम र घटनाको विस्तृत अनुसन्धान भैरहेको उनले बताए।
"सुरक्षाको दृष्टिकोणले झापा १ र ३ रेडजोन मा, करिब ७ हजार सुरक्षाकर्मी परिचालन","झापा : शीर्ष नेताहरु चुनावी प्रतिस्पर्धामा रहेको झापा क्षेत्र नम्बर १ र ३ सुरक्षाको दृष्टिकोणले रेड जोनमा रहेको छ। शीर्ष नेताहरूको निर्वाचन क्षेत्र, त्यसमाथि खुला सीमा नाका र चुनाव बहिष्कार गर्ने दलहरूको अराजक गतिविधिलाई मध्यनजर गरी जिल्लाका दुई निर्वाचन क्षेत्र रेड जोनमा परेका हुन्। प्रहरी उच्च स्रोतका अनुसार सुरक्षा थ्रेटका कारण झापाका पाँच निर्वाचन क्षेत्रमध्ये झापा ३ अति संवेदनशील क्षेत्रमा मानिएको छ। त्यसपछि झापा १ पर्छ। सुरक्षाको दृष्टिकोणले झापा २, ३ र ४ सामान्यमा पर्छ। झापा ३ मा राप्रपा अध्यक्ष राजेन्द्रप्रसाद लिङदेन र नेपाली कांग्रेसका नेता कृष्णप्रसाद सिटौला चुनावी प्रतिस्पर्धामा छन। झापा १ मा कांग्रेसका महामन्त्री विश्वप्रकाश शर्मा र नेकपा (एमाले) स्थायी कमिटी सदस्य अग्निप्रसाद खरेल चुनावी प्रतिस्पर्धामा रहेका छन्। शुक्रबार मात्रै अज्ञात समूहले झापा ३ अन्तरगत भद्रपुरस्थित वीरेन्द्र मावि मतदान स्थलको गेट बाहिर दुई वटा शङ्कास्पद वस्तु राखेर आतङ्क सृजना गरेको छ। सो वस्तुलाई शनिबार बिहान नेपाली सेनाको बम डिस्फोजल टोलीले निष्क्रिय पारेको थियो। बम नभएर त्यस वस्तुभित्र रेडबुल, रक्सीको बोतलमा बालुवा र बिजुलीको तार हालेर राखेका थिए। यता गृह मन्त्रालयको निर्देशन बमोजिम प्रमुख जिल्ला अधिकारी छविलाल रिजालको नेतृत्वमा रहेको जिल्ला सुरक्षा समन्वय समितिले जिल्लाको मतदानलाई स्वच्छ, निष्पक्ष, भयरहित र शान्तिपूर्ण रुपमा सफल बनाउने सोही अनुसारको चारै तहको सुरक्षाकर्मी परिचालन गरेको जनाइएको छ। नेपाली सेना, सशस्त्र, अनुसन्धान र नेपाल प्रहरी गरी करिब ७ हजार बढी सुरक्षाकर्मी परिचालन गरिएको जनाइएको छ। जिल्लाको २८५ मतदान स्थलमा ७६६ मतदान केन्द्र रहेको छ। मेची रङ्गशाला भद्रपुर र झापा कारागारलाई अस्थायी मतदान केन्द्र तोकिएको छ। त्यसमध्ये २७१ केन्द्र अति संवेदनशील, ३८१ केन्द्र संवेदनशील र ११४ केन्द्र सामान्य रहेको प्रशासन कार्यालय झापाले जनाएको छ। प्रदेश नम्बर १ का निमित्त प्रमुख सचिव किशोरकुमार चौधरी, आन्तरिक मामिला तथा कानुन मन्त्रालयका सचिव उमेश बस्नेत, नेपाली सेनाका सहायक रथी रञ्जित थापा, प्रदेश प्रहरी कार्यालय विराटनगरका डिआइजी सुदिप गिरी, सशस्त्रका डिआइजी कमल गिरी, अनुसन्धान निर्देशक कृष्णप्रसाद खनाल लगायतको टोलीले बिहीबार मात्रै जिल्लाका मतदान स्थलहरूको निरीक्षण तथा अनुगमन गरिसकेको छ। निर्वाचन अधिकृतको कार्यालय र मतदान स्थलको सुरक्षासहित जिल्लाभरि ३४ सय म्यादी प्रहरी र २१ सय नेपाल प्रहरी गरी ५५ सय प्रहरी कर्मचारी खटाइसकेको प्रहरी कार्यालय झापाका नायव प्रहरी उपरीक्षक (डीएसपी) वसन्त पाठकले जानकारी दिए। गृहले थप ८ डीएसपी र थप ६ इन्स्पेक्टर गरी करिब एक हजार बढी सुरक्षाकर्मी पठाएको छ। जिल्लामा १२ डीएसपी र १४ इन्स्पेक्टरलाई निर्वाचन अधिकृतको कार्यालय र मतदान स्थलको सुरक्षा चुनौती बमोजिम खटाइएको छ, डीएसपी पाठकले भने, २८५ मतदान स्थलमा बुथको सुरक्षाको लागि कम्तीमा ५ देखि बढीमा २० जनासम्म म्यादीसहितको प्रहरी कर्मचारी परिचालन गरिसकेका छौं। सशस्त्र प्रहरी बल नेपाल नम्बर २ गण झापाले निर्वाचन सुरक्षाका लागि ५ जना डीएसपीको नेतृत्वमा १ हजार ७२ जना खटाएको छ। सशस्त्रले पाँचै निर्वाचन क्षेत्रमा डीएसपीको नेतृत्वमा निर्वाचन सुरक्षा बेस, इन्स्पेक्टरको नेतृत्वमा स्टाइकिङ, सई र असईको नेतृत्वमा मोबाइल गस्ती, निर्वाचन अधिकृतको सुरक्षा, मुख्य निर्वाचन अधिकृतको सुरक्षा, रिजव टोली र कार्यालय सुरक्षामा ती जनशक्ति परिचालन गरिएको छ। मतदानका दिन नेपाली सेनाले पनि मोबाइल र पैदल गस्ती गर्ने जनाइएको छ। राष्ट्रिय अनुसन्धानले पनि पाँचै निर्वाचन क्षेत्रमा सादा पोसाकमा प्रहरी कर्मचारी परिचालन गरिसकेको छ। यता जिल्ला निर्वाचन कार्यालय झापाका अनुसार जिल्लामा निर्वाचनको तयारी पुरा भइसकेको जनाएको छ। मतदान केन्द्रहरूमा खटाइएका कर्मचारीहरू सम्बन्धित निर्वाचन अधिकृतको कार्यालयबाट अनुसूची फारम, मतपत्र, मतपेटिका लगायत निर्वाचनसम्बन्धी सबै सामग्रीहरू प्याकिङ गरी लगिसकेको निर्वाचन अधिकारी तुलसी नेपालले जानकारी दिए। त्यसपछि मतदान अधिकृतहरूले मतदान स्थलमा पुगेर बुथ निर्माणको कार्यलाई तीव्रता दिएको छ, उनले भने। जिल्लामा अस्थायीसहित ७६८ मतदान अधिकृत, ७६८ सहायक मतदान अधिकृत, सहायक र सहयोगी गरी ४ हजार ६०८ कर्मचारी र ३ हजार ६८ स्वयंसेवक खटाइने निर्वाचन कार्यालयका सूचना अधिकारी प्रेम न्यौपाने जानकारी दिए। स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएको र हाल जिल्लामा ६ लाख ६३ हजार ३ सय ११ जना रहेको उनले बताए। जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ।"
गौशाला धर्मशालामा अवैध संरचना,"काठमाडौं : सम्झौताविपरीत मारवाडी सेवा समिति नेपालद्वारा सञ्चालित गौशाला धर्मशालामा अवैध संरचना निर्माण भइरहेको पाइएको छ। पशुपति क्षेत्र विकास कोषले कात्तिक ४ गते ३५ दिने सूचना जारी गर्दै मापदण्डविपरीतका ती संरचना हटाउन निर्देशन दिइसकेको छ। २०६० सालमा गरिएको सम्झौतामा गौशाला धर्मशालामा गौपालन, नन्दी सेवा तथा तीर्थयात्रीहरूलाई आवास (धर्मशाला) सञ्चालन मात्र गर्ने पाउने उल्लेख छ। कोषका अनुसार कोषको स्वीकृतिबिना अनावश्यक भौतिक संरचनाहरू निर्माण गर्दै आएको पाइएको छ। कोषले मारवाडी सेवा समितिलाई गरेको पत्राचारमा यस्तै व्यापारिक प्रयोजनका कार्यहरू समेत गर्दै आएको पाइएकाले सो कार्य तत्काल नगर्न, नबनाउन जानकारी गराइन्छ भनेको छ। सम्झौताविपरीतका क्रियाकलाप भए, गरेमा कानुनबमोजिम भैजाने जानकारी गराउँदै ७ दिनभित्र सम्पूर्ण अवैध संरचना हटाउन निर्देशनानुसार जानकारी गराइएको छ, पत्रमा उल्लेख छ। कोषका अनुसार धर्मशाला परिसरमा सम्झौताविपरीत २५ शय्याको स्वास्थ्य सेवा सञ्चालन भइरहेको छ। यस्तै दुईतले धर्मशालाको एकापट्टि तला थप गरिएको छ। सोका लागि सम्झौताबमोजिम कोषसँग कुनै स्वीकृति वा सहमति लिएको पाइँदैन। सम्झौताअनुसार नन्दी (साँढे)हरूको सेवा पनि गरिएको छैन। भएका नन्दी पनि व्यवस्थित ढंगले पालिएको छैन। नन्दी पाल्न दिइएको स्थानमा गाई पालिएको कोषका कर्मचारीको भनाइ छ। कर्मचारीका अनुसार, हरेक पूर्णिमामा पशुपतिमा डामेर छाडिएका नन्दी पाल्नुपर्नेमा समितिले त्यसो गरेको छैन। एक कर्मचारीले भने, सेवामूलक धर्मशाला व्यापारमूलक बनेको छ। कोषले कति समयका लागि समितिलाई धर्मशाला सञ्चालन गर्न दिएको हो ? भन्ने कुरा सम्झौतामा कतै खुलाइएको छैन। मासिक ५१ हजार रुपैयाँ तिर्ने गरी गरिएको सम्झौतामा २० वा २५ वर्ष केही नतोकिनुमा कोष नै गैरजिम्मेवारी देखिन्छ। गौशाला चोकमै रहेको उक्त धर्मशालाको सडकपट्टि २० भन्दा बढी पसल भाडामा लगाएर एउटै पसलबाट बढीमा ४० हजार रुपैयाँसम्म असुल्ने गरेको कोषका कर्मचारीको भनाइ छ। कर्मचारीका अनुसार धर्मशालाभित्र केही समययता होटलसमेत सञ्चालन गरिएको छ। कोषका सदस्यसचिव डा मिलनकुमार थापाले सम्झौताविपरीत मारवाडी सेवा समितिले धर्मशालामा अवैध संरचना बनाइरहेको स्वीकार गरे। उनले भने, सम्झौता गर्दा समय तोकिएको छैन, २० वर्षभन्दा बढी समयसम्म सम्झौता हेरफेर नहुनु आफैंमा गलत छ। २०६० सालदेखि एउटै दरको भाडा छ, यसलाई परिवर्तन गर्नुपर्छ। समितिका महासचिव प्रमोदकुमार अग्रवालले कोषलाई पठाएको पत्रमा गौशाला धर्मशालामा मापदण्ड प्रतिकूल हुने संरचना नरहेको र सम्झौता प्रतिकूल हुने कार्य नभएको दाबी गरेका छन्। पशुपतिको जग्गा भाडा : प्रतिआना मासिक साढे नौ रुपैयाँ पशुपतिको ११ सय बिघा जग्गा गायब यसरी भइरहेको छ पशुपतिको अथाह जग्गा हिनामिना तिर्ने भाडा वर्षको ५१ हजार, उठाउने दिनकै लाख गुठीले हडप्यो पशुपतिको जग्गा"
धनकुटामा निर्वाचनमा खटिएकी कर्मचारीको मृत्यु,धनकुटा : मंसिर ४ गते हुन गइरहेको प्रदेश तथा प्रतिनिधि सभा निर्वाचनमा खटिएकी एक जना महिला कर्मचारीको गएराती मृत्यु भएको छ । साँगुरीगढी गाउँपालिका खरखोलेकी सीतादेवी माध्यमिक विद्यालयमा कार्यरत ३५ वर्षीय शिक्षिका पवित्रा याखा लिम्बुको मृत्यु भएको हो। उनी साँगुरीगढी गाउँपालिका ३ को सिद्धेश्वरी आधारभूत विद्यालय मतदान केन्द्रमा खटिएकी थिइन् । मतदान केन्द्रमा आयोजित सर्वदलीय बैठकमा सहभागी भएर घर फर्कंदै गरेकी लिम्बु अचानक बेहोस भएको मतदान अधिकृत प्रज्ज्वल पोखरेलले बताए । उपचारका लागि धरानतर्फ लैजाँदै गर्दा उनको बाटैमा मृत्यु भएको पोखरेलले बताए । उच्च रक्तचापको समस्या रहेकी लिम्बु सोही कारण बेहोस भएको हुन सक्ने बताइएको छ ।
जहाँ छन् अति कम मतदाता,गोरखा : प्रतिनिधि तथा प्रदेशसभा सदस्य निर्वाचनमा देशभरका १ करोड ७९ लाख ८८ हजार ३ सय ८५ मतदाताले आफ्नो मताधिकार प्रयोग गर्दैछन्। त्यसका लागि आयोगले १० हजार ८ सय ९१ मतदान स्थल र २२ हजार २ सय २६ मतदान केन्द्र निर्धारण गरेको छ। कुल मतदातामध्ये सबैभन्दा धेरै मोरङमा ७ लाख ३५ हजार ५ सय २५ मतदाताले मतदान गर्दैछन् भने सबैभन्दा कम मनाङ जिल्लाबाट ६ हजार ७ सय ७९ ले मतदान गर्ने आयोगको तथ्यांक छ। सबैभन्दा कम मतदाता मुस्ताङको बारा गुङ मुक्तिक्षेत्र गाउँपालिका३ मा छ। यहाँको समर आधारभूत विद्यालय मतदानस्थलमा जम्मा ३४ जनाले मतदान गर्दैछन्। समरगाउँ सदरमुकाम जोमसोमबाट ४५ किलोमिटर पर छ। यहाँ पाँच जना कर्मचारी र पाँच जना सुरक्षाकर्मी परिचालित रहेको निर्वाचन कार्यालयले जनाएको छ। डोल्पाको सेफोक्सुण्डो गाउँपालिका६ को फोतगाउँस्थित वडा कार्यालय मतदान केन्द्रमा पनि ३४ जना मतदाता छन्। मुस्ताङकै बारा गुङ मुक्तिक्षेत्र५ स्थित हिमाली आधारभूत विद्यालय मतदान केन्द्रमा पनि जम्मा ३५ जना मतदाताले भोट हाल्दैछन्। बारा गुङ मुक्ति क्षेत्र ३ को घ्याकर मतदान केन्द्र पनि कम मतदाताले भोट हाल्नेमध्येको एक हो। यहाँ अरनिको आधारभूत विद्यालय केन्द्रमा जम्मा ६२ जनाले भोट हाल्दैछन्। सोही गाउँपालिका१ लुप्रास्थित लुप्रा आधारभूत विद्यालय केन्द्रमा ६३ जना मतदाताले भोट हाल्दैछन्। मुस्ताङकै लोमान्थाङ गाउँपालिका२ सम्जुङस्थित सम्जुङ आधारभूत विद्यालय केन्द्रमा ६० जना मतदाता सहभागी हुँदैछन् भने लोघेकर गाउँपालिका४ को आधारभूत विद्यालय मतदान केन्द्रमा ६८ जना मतदाताले मतदान गर्ने निर्वाचन आयोगको तथ्यांकमा उल्लेख छ। घरपझोङ गाउँपालिका१ स्थित छैरो आधारभूत विद्यालयमा पनि जम्मा ७४ जनाले मतदान गर्दैछन्। सबैभन्दा कम मतदाता रहेको सूचीको दोस्रो नम्बरमा पर्ने मुस्ताङमा जम्मा १० हजार ९ सय ५७ मतदाता छन्। कम मतदाता रहेको जिल्लाको सूचीमा रहेको डोल्पाको सेफोक्सुण्डो गाउँपालिका७ टासीसुम्दो आधारभूत विद्यालय कुगाउँ मतदान केन्द्रमा जम्मा ७९ जना मतदाताले भोट हाल्दैछन्। भारत र चीन दुवै देशको सिमानामा पर्ने ताप्लेजुङ जिल्लाको फक्ताङलुङ गाउँपालिका ७ को याङ्मा मतदान केन्द्र पनि थोरै मतदाता छन्। यहाँ जम्मा ६१ जना मतदाता छन्। वडा नं ६ को ग्याब्ला आधारभूत विद्यालय मतदान केन्द्र पनि जम्मा ६७ जना मात्र मतदाता रहेको आयोगको अभिलेखमा उल्लेख छ। देशकै सबैभन्दा कम मतदाता रहेको मनाङ जिल्लामा पनि एक सय जनाभन्दा कम मतदाता केन्द्र धेरै छन्। नार्पाभूमि गाउँपालिका१ नारगाउँको वडा कार्यालय केन्द्रमा जम्मा ९६ जना मतदाता छन्। नार्पाभूमि४ स्थित फु आधारभूत विद्यालय केन्द्रमा ७८ जना र ५ को कार्यालय भवन मतदान केन्द्रमा जम्मा ७१ जना मतदाता सहभागी हुँदैछन्। सदरमुकाममा अवस्थित चामे गाउँपालिका५ को कार्यालय भवन केन्द्रमा पनि जम्मा ९३ जना मतदाताले भोट हाल्दैछन्। दोलखाको गौरीशंकर गाउँपालिका९ स्थित वेदिङ प्रावि मतदान केन्द्र रोल्वालिङमा पनि ९७ जनाले मात्र मतदान गर्ने भएका छन्। हिमाली भेगमा पर्ने गोरखाको चुमनुब्री गाउँपालिकाका मतदान केन्द्रहरू पनि कम मतदाता भएको सूचीमा छन्। ४ को नाम्रुङ स्वास्थ्यचौकी केन्द्रबाट जम्मा ८३ जनाले भोट हाल्दैछन् भने १ को साम्दो आधारभूत विद्यालय केन्द्रबाट जम्मा ९८ जनाले मतदान गर्ने जिल्ला निर्वाचन कार्यालय गोरखाले जनाएको छ।
उदयपुरका दुई ठाउँमा बम विस्फोट,"उदयपुर : निर्वाचनलाई बिथोल्ने गरी शुक्रबार राती उदयपुरको दुई ठाउँमा अज्ञात समुहले बम विस्फोट गराएको छ। निर्वाचनको समय दुई दिन बाँकी छँदा उदयपुरगढी गाउँपालिकाको वडा नं ७ र ८ को मध्यभागको जंगल र त्रियुगा नगरपालिका १६ को जंगलमा बम विस्फोट भएको हो। दुई ठाउँमा बम विस्फोट भए पनि सुरक्षा निकायले भने उदयपुरगढीमा भएको विस्फोटको मात्र पुष्टि गरेको छ। प्रमुख जिल्ला अधिकारी जनार्दन गौतमका अनुसार शुक्रबार राती करिव ११:४५ को समयमा जंगलमा बमको जस्तो आवाज आएको हो। उनले भने, बमको जस्तो आवाज आएपछि सडक, बस्ती र मतदान स्थलमा सुरक्षा सतर्कता बढाउँदै खोज्यौ तर कहीँ भेटिएन, हाम्रो अनुमान जंगलमै पडकिएको हुनु पर्दछ। ' त्रियुगा नपा १६ मा भने स्थानीयले ठूलो आवाजले पडकिएको बताए पनि कहीँ कतै फेला नपरेको उनले बताए। बम विस्फोटसँगै प्रहरीले निगरानी बढाएको छ। उक्त समुहको खोजी भइइरहेको प्रजिअ गौतमले बताए। घटनाको हालसम्म कुनै पंक्षले जिम्मा लिएको छैन। सुरक्षा स्रोतले भने नेकपा माओबादी विप्लव समुहले निर्वाचन वहिस्कार गरेकाले उक्त समुहले नै विस्फोट गराएको हुन सक्ने अनुमान गरेको छ। रातको समयमा बम विस्फोट भएसँगै सुरक्षा सतर्कता बढाइएको प्रजिअ गौतमले बताए। उनले भने, हामीले सुरक्षा सतर्कता बढाइसकेका छौ, कहीँ कतै विस्फोट, आतंक फैलन सक्ने अवश्था छैन, निर्धक्क भएर मतदान गर्नुस्।' उनले भने, मतदान स्थल, गाउँबस्ती, सडक सबै सुरक्षित छन्, हामीले पर्याप्त मात्रमा सुरक्षाको प्रवन्ध मिलाएका छौं, शान्तिपूर्ण वातावरणबाट निर्वाचन हुन्छ, ढुक्क भएर मत लगाउनुस्।'"
भोट हाल्न भारतबाट फर्कंदै गरेका वृद्ध मृत फेला,डोटी : डोटीको जोरायल ३ तोडेगडाका एक वृद्ध मृत अवस्थामा फेला परेका छन् । अन्दाजी ६० वर्षका हिरालाल वली मृत फेला परेका हुन् । भारतको सिम्लामा काम गर्दै आएका वली निर्वाचनमा मतदानका लागि घर फर्किने क्रममा जोरायल गाउँपालिका ३ चन्कट्टे नजिकै सेरी बर्बरा खेतमा बाटोको छेउमै मृत भेटिएका प्रहरीले जानकारी दिएको छ । अहिले ईलाका प्रहरी कार्यालय जोरायलका सइ गंगाराम टमाटा नेतृत्वको टोली घटनास्थल पुगेको छ । उनको साथमा झोला र नजिकै मदिराको बोत्तल पनि रहेकोले मदिरा सेवन गरी राती जाडोले कठ्याङ्ग्रिएर मृत्यु भएको हुनसक्ने अनुमान गरिएको छ । घटना हिजो राती भएको हुनसक्ने बताइएको छ।
विराटनगरमा बमजस्तो शंकास्पद वस्तु भेटियो,विराटनगर : विराटनगरमा एकाबिहानै बमजस्तो देखिने शंकास्पद वस्तु भेटिएको छ। विराटनगर महानगरपालिका३ पुष्प मार्गमा शनिबार बिहान ६:२५ बजेतिर शंकास्पद वस्तु फेला परेको हो। सडकको छेउमा शंकास्पद वस्तु देखेपछि स्थानीयले प्रहरीलाई खबर गरेका थिए। रातो झोलाभित्र बट्टा राखेर बाहिरदेखि प्लाष्टिकले बेर्दै बट्टाबाट तार बाहिर निकालेर सडकको छेउमा छाडिएको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार शंकास्पद वस्तु भेटिएको स्थान वरपर सर्वसाधारण तथा सवारीसाधनको आवतजावतमा रोक लगाउँदै प्रहरीले घटनास्थलाई सुरक्षित राखेको छ। उक्त वस्तु डिस्पोजका लागि नेपाली सेनाको टोली घटनास्थलतर्फ जाँदै छ। सेनाको टोली घटनास्थल आइपुगेपछि उक्त वस्तु बम हो कि हैन भनेर यकिन हुने प्रहरीले जनाएको छ। आइतबार हुने प्रतिनिधि तथा प्रदेशसभा निर्वाचनलाई प्रभावित एवं मतदातालाई त्रसित पार्ने उदेश्यले त्यस्ता वस्तु राखिएको हुनसक्ने प्रहरीको अनुमान छ।
"मोरङमा झडप, तीन जना घाइते","विराटनगर : मोरङको उर्लाबारी नगरपालिका६ स्थित तरुण क्याफे नामक कफी सपमा शुक्रबार साँझ दोहोरो झडप हुँदा तीन जना घाइते भएका छन्। एक जनाको अवस्था गम्भीर छ। मोरङ प्रहरीका प्रवक्ता डीएसपी दीपक श्रेष्ठका अनुसार उर्लाबारी६ का २९ वर्षीय रजक थापा र उर्लाबारी४ का ३३ वर्षीय कुमार लिम्बूको समूहबीच साँझ ६:१५ बजेतिर झडप भएको हो। झडपमा परेर उर्लाबारी४ का २५ वर्षीय गौतम तामाङ, उर्लाबारी७ का ३२ वर्षीय नितम चौहान र उर्लाबारी८ का ३२ वर्षीय मिलन श्रेष्ठ घाइते भएको प्रहरीले जनाएको छ। घाइतेमध्ये गौतम तामाङको अवस्था गम्भीर छ। स्थानीय स्वास्थ्य संस्थामा सम्भव नभएपछि उनलाई थप उपचारका लागि झापाको बिर्तामोडस्थित बी एन्ड सी अस्पताल लगिएको छ। अरु दुई जनाको उर्लाबारीमै उपचार भइरहेको छ। डीएसपी श्रेष्ठका अनुसार घाइतेहरु माथि खुकुरी प्रहार भएको छ। घटनामा संलग्न उर्लाबारी५ का २६ वर्षीय आशाङ तामाङ, कुमार लिम्बू र रजक थापालाई पक्राउ गरिएको श्रेष्ठले बताए। पुरानै रिसईबीका कारण दुई समूहबीच झडप भएको प्रारम्भिक अनुसन्धानबाट खुलेको छ। घटनाका सम्बन्धमा थप अनुसन्धान भइरहेको प्रहरीले जनाएको छ।"
भद्रपुरमा फेला परेका दुई शङ्कास्पद वस्तु निष्क्रिय,झापा : झापाको सदरमुकाम भद्रपुर ७ स्थित वीरेन्द्र मावि मतदान स्थल अगाडि राखिएको बमजस्तो देखिने दुई वटा शङ्कास्पद वस्तु नेपाली सेनाले डिस्पोज गरेको छ । 'नोट भोट खतरा' सङ्केत उल्लेख गरिएको दुई वटा शङ्कास्पद वस्तुलाई सेनानी आकृती घिमिरेको कमान्डमा आएको टोलीले शनिबार बिहान पौने सात बजे डिस्पोज गरेको हो । उक्त शङ्कास्पद वस्तुभित्र रेड बुलको बट्टाभित्र बालुवा र बिजुलीको तार मात्र राखेर तर्साउन खोजिएको डिस्पोजल टोलीले जानकारी दिए । निर्वाचनलाई प्रभावित पार्न उद्देश्यले अज्ञात समूहले वीरेन्द्र मावि मतदान स्थलको पश्चिम पट्टिको गेटमा शुक्रबार राती ९ बजेर ४० मिनेटमा कार्टुनले प्याक गरिएको वस्तु फेला परेको थियो । त्यसको केही समयपश्चात् उत्तरतर्फको सानो गेटमा फेरि अर्को शङ्कास्पद बस्तु झोला फेला परेको जिल्ला प्रहरी कार्यालय झापाले जनाएको छ । राती फेला परेकोले शङ्कास्पद वस्तुलाई बिहान मात्रै सेनाले डिस्पोज गर्यो । एउटै मतदान स्थलमा दुई वटा शङ्कास्पद वस्तु फेला परेसँगै त्यहाँका स्थानीयमा त्रास फैलिएको थियो ।
भीमफेदीमा पुरुषको शव फेला,हेटौंडा : मकवानपुरको भीमफेदी गाउँपालिका वडा नम्वर ८ ईपास्थित गंगटे जंगलमा एक जनाको शव फेला परेको छ । शुक्रबार साँझ हेटौंडा ८ निवासी २५ वर्षीय कृष्ण मोक्तानको शव जंगलको खोल्सामा फेला परेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए । भीमफेदी र बकैयाँ गाउँपालिकाको सिमानामा पर्ने लटरम्भेश्वर मन्दिर जाने बाटोबाट करिब ५ सय मिटर तल खोल्सामा शव देखेपछि स्थानीयले प्रहरीलाई खबर गरेका थिए । प्रारम्भिक अनुसन्धानबाट मोक्तानको लडेर मुत्यु भएको हुनसक्ने अनुमान गरिए पनि एकिन भने भइनसकेको प्रवक्ता कार्कीले बताए । मोक्तानको शव पोष्टमार्टमको लागि हेटौंडा अस्पतालस्थित शव गृहमा ल्याइएको र घटनाबारे थप अनुसन्धान भइरहेको उनले बताए ।
सोलुखुम्बुमा एक मतदान अधिकृत सुतेकै ठाउँमा मृत भेटिए,सोलुखुम्बु : सोलुखुम्बुको नेचासल्यान गाउँपालिका४ स्थित एक मतदान अधिकृत सुतेकै ठाउँमा मृत भेटिएका छन्। फुर्के सामुदायिक बन मतदान केन्द्रमा खटिएका मतदान अधिकृत ५६ वर्षीय बिल्टु राय शनिबार बिहान सुतेकै ठाउँमा मृत भेटिएको जिल्ला प्रहरी कार्यालय सोलुखुम्बुले जनाएको छ। प्रहरी प्रमुख प्रहरी नायब उपरीक्षक (डीएसपी) सुनिल जङ्ग शाहका अनुसार मतदान केन्द्रमै सुतेका राय आज बिहान अन्दाजी ४ बजे अन्य कर्मचारीले उठाउन जाँदा ओछ्यानमै मृत भेटिएका हुन्। घटनाको अनुसन्धानका लागि प्रहरी निरीक्षकको कमान्डमा प्रहरी घटनास्थल पुगिसकेको छ। सर्लाही हरिपुर्वा नगरपालिका५ स्थायी ठेगाना भएका राय आयुर्वेद स्वास्थ्य केन्द्र नेचामा कार्यरत थिए। उनले लामो समयदेखि सुगर र मुटुको औषधी प्रयोग गर्दै आएको खुलेको छ।
