शीर्षक,विवरण
राजविराजका मेयर यादवसहित सात जनाविरुद्ध भ्रष्टाचार मुद्दा दायर,"सप्तरी : राजविराजस्थित रंगशाला खेलमैदान स्तरोन्नति कार्यमा अनियमितता गरेको भन्दै अख्तियार दुरुपयोग अनुसन्धान आयोगले राजविराज नगरपालिकाका नगर प्रमुख भीमराज यादवसहित ७ जनाविरुद्ध बुधबार विशेष अदालत काठमाडौंमा भ्रष्टाचारको मुद्दा दायर गरको छ। आर्थिक बर्ष २०७३०७४ मा बिनियोजित बजेट बराबरको काम नगरी अनियमितता गरेको भन्दै अख्तियार दुरुपयोग अनुसन्धान आयोगले नगर प्रमुख यादवसहित सात जनाबिरुद्ध भ्रष्टाचारको मुद्दा दर्ता गरेको छ। नगर प्रमुख यादव न्यू गहिल कन्स्ट्रक्सनका सञ्चालकका साथै ईटा व्यवसायी संघ र निर्माण व्यवसायी संघका पूर्वअध्यक्ष समेत हुन्। गत वैशाख ३० गते भएको स्थानीय निर्वाचनबाट नगर प्रमुखमा निर्वाचित हुनु अघि यादवले ठेकेदारका रुपमा रंगशाला निर्माणको जिम्मा लिएका थिए। उनी २०७४ को स्थानीय तहको निर्वाचनमा समेत नगर प्रमुखको उम्मेदवार भई निकट्तम प्रतिद्वन्द्वी थिए। जिल्ला खेलकुद विकास समिति र न्यू गहिल कन्स्ट्रक्सनबीच सम्झौता भएको निर्माण कार्यमा यादवले निर्धारित शर्त तथा मापदण्ड विपरीत कार्य गरेको आरोप छ। मापदण्ड विपरीत कार्यलाई गुणस्तरयुक्त, शर्त तथा मापदण्ड बमोजिम भएको हो भनी प्रमाणित, स्वीकृत गराई बढी भुक्तानी लिएको अख्तियारको आरोपपत्रमा छ। यादवले काम गरेको भन्दा बढी भुक्तानी लिएको देखिएकोले भ्रष्टाचार निवारण ऐन २०५९ को दफा ८ (४) बमोजिमको कसूर गरेको पुष्टि हुन आएको हुँदा कन्स्ट्रक्सन र सञ्चालक यादवलाई कैद एवम् जरिवाना कायम गरी हुन आएको बिगो समेत जफत हुन मागदावी लिइएको छ। अभियोजनमा न्यू गहिल कन्स्ट्रक्सन र सञ्चालक यादवका हकमा २ लाख ६३ हजार ४६८ रुपियाँ बिगो कायम गरिएको छ। अख्तियारले जिल्ला खेलकुद विकास समितिका तत्कालिन अध्यक्ष एजेट न्यासुरविरुद्ध १३ लाख २७ हजार ४३० रुपियाँ, तत्कालिन कार्यालय प्रमुख लक्ष्मण मण्डलबिरुद्ध ५ लाख ६९ हजार ८१० रुपियाँ र तत्कालिन शाखा अधिकृत महेन्द्रप्रसाद यादवबिरुद्ध ७ लाख ५७ हजार ६२० रुपियाँ बिगो कायम गरी भ्रष्टाचार मुद्दा दायर गरेको छ। न्यासुरले नापी किताब भुक्तानी बिल र कार्यसम्पादन प्रतिवेदन चेकजाँच नगरीे स्विकृत गरेको तथा भए गरेको कुरा लुकाइ छिपाई, नभए नगरेको कुरा देखाइ बदनियतपूर्वक गलत प्रतिवेदन स्विकृत गरी भुक्तानी गरेको आरोप छ। यसैगरी रंगशालाको स्तरन्नोति काममा अनियमितता गरेको भन्दै उदय निर्माण सेवाका सञ्चालक उदय श्रेष्ठलाई १० लाख ६३ हजार ९६२, जिल्ला विकास समितिका तत्कालिन इञ्जिनियर विकास श्रेष्ठविरुद्ध १३ लाख २७ हजार ४३० र जिल्ला खेलकुद विकास समितिका तत्कालिन उपाध्यक्ष धिरेन्द्र बर्माविरुद्ध २ लाख बिगो कायम गरी मुद्दा दर्ता गरिएको अख्तियारले जनाएको छ। बर्माले २ लाख पेश्की लिएर फर्स्यौट गर्न नसकेको अख्तियारले जनाएको छ। उनलाई पेश्की दिने तत्कालिन अध्यक्ष न्यासुर र तत्कालिन कार्यालय प्रमुख मण्डलबिरुद्ध पनि उक्त रकम बिगो कायम गरी असुल उपर गर्न माग गरिएको छ । आरोपितहरुले निर्धारित शर्त तथा मापदण्ड विपरीतको कार्यलाई मापदण्ड बमोजिम नै भएको भनी प्रमाणित वा स्वीकृत गरेको, फिल्डमा कम काम भएकोमा वढी काम भएको भनी नापी किताबमा मूल्याङ्कन गरी चढाएको तथा कार्य सम्पन्न प्रतिवेदन तयार गरेको एवं निर्धारित शर्त तथा मापदण्ड बमोजिम काम नगरीनगराई गलत प्रतिवेदन तयार गरी भुक्तानीको लागि सिफारिस गरी सरकारी रकमको हिनामिना गरेको आरोप छ। भ्रष्टाचार निवारण ऐन २०५९ अनुसार दफा २८ को उपदफा (१) को खण्ड ग, दफा ३० को उपदफा (३) तथा दफा ३१ बमोजिम थुनामा रहेकोमा त्यसरी थुनामा रहेको अवधिभर र निजमाथि दफा ३६ बमोजिम मुद्दा दायर भएकोमा मुद्दाको किनारा नभएसम्म स्वत निलम्बनमा रहने कानुनी व्यवस्था रहको छ।"
आईसीसी विश्वकप लिग२ : स्कटल्याण्डमाथि नेपालको सानदार जित,काठमाडौं : आईसीसी पुरुष विश्वकप लिग दुईअन्तर्गतको त्रिकोणात्मक सिरिजमा नेपालले स्कटल्याण्डमाथि सानदार जित हासिल गरेको छ। नेपालले स्कटल्याण्डलाई उसकै घरेलु मैदान ग्लास्गोस्थित टिटउड क्रिकेट स्टेडियममा ५ विकेटले पराजित गरेको हो। निर्धारित ५० ओभरमा ४२५ ओभर खेल्दै स्कटल्याण्डले दिएको १४५ रनको लक्ष्य नेपालले २५१ ओभरमा ५ विकेट गुमाएर पूरा गर्यो। नेपालका लागि आसिफ शेखले सर्वाधिक ७१ रन बनाए। ६२ बलमा १० चौका र १ छक्का प्रहार गरे। रोहित पौडेलले नटआउट ३४ रनको योगदान गरे। कुशल भुर्तेलले २७ रन जोडे। देव खनाल ४ रन र दिपेन्द्रसिंह ऐरी ३ रनमा आउट भए। स्कटल्याण्डका गेभिन मेनले तीन विकेट लिए। एड्रियन नील र रिची बेरिंगटनले एकएक विकेट लिए। यसअघि घरेलु मैदानमा टस हारेर ब्याटिङको निम्तो पाएको स्कटल्याण्डले ४२५ ओभरमा सबै विकेट गुमाउँदै १४४ रनको योगफल तयार पारेको थियो। स्कटल्याण्डका लागि गेभिन मेनले अविजित रहँदै सर्वाधिक ६४ रनको अर्धशतकीय इनिङ खेले। मार्क वाटले १७ तथा साफ्यान शारिफले १६ रन जोडे। कलुम म्याकलोडले १३ रन जोड्दा अन्य खेलाडीले दोहोरो अङ्क जोड्न सकेनन्। बलिङतर्फ नेपालका सोमपाल कामी र आदिल आलमले उत्कृष्ट बलिङ गरे। सोमपाल र आदिलले समान ३३ विकेट लिए भने कप्तान सन्दीप लामिछानेले २ विकेट हात पारे। त्यस्तै करण केसी र दीपेन्द्रसिंह ऐरीले ११ विकेट लिए। स्कटल्याण्डलाई हराउँदै नेपालले सिरिजमा पहिलो जित दर्ता गरेको छ। नेपाल पहिलो खेलमा नामिबियासँग ४० रनले पराजित भएको थियो। पहिलो खेलमा नामिबियालाई ७७ रनले हराएको स्कटल्याण्ड दोस्रो खेलमा नेपालसँग पराजित भएको छ।
पोखरा एयरपोर्ट चल्दा प्याराग्लाइडिङ बन्द हुने चिन्ता,"पोखरा : पोखरामा अन्तर्राष्ट्रिय विमानस्थल निर्माण पूरा हुँदैछ । आउँदो अंग्रेजी नयाँ वर्षबाट जहाज सञ्चालन गर्ने तयारी विमानस्थल आयोजनाले गरेको छ । यसले पर्यटन व्यवसायीलाई खुसीसँगै एउटा दुख पनि थप्ने चिन्ता प्रकट भएको छ । त्यो के भने अन्तर्राष्ट्रिय स्तरका जहाज आउजाउ गर्ने हो भने पोखरेली आकाशमा हुँदै आएको प्याराग्लाइडिङको भविष्य के हुने ? नागरिक उड्डयन प्राधिकरणका अधिकारीहरुले पोखराबाट प्याराग्लाइडिङ स्थानान्तरण गर्नुपर्ने बताइरहँदा स्थानीय पर्यटनकर्मी भने पोखरामै त्यसको व्यवस्थापन गर्नुपर्ने पक्षमा छन् । भर्खरै बिहे गरेर आएकी दुलहीलाई तैंले गहना लगाउन पाउँदिनस् भनेजस्तो भयो, वरिष्ठ पर्यटनकर्मी गणेशबहादुर भट्टराईले भने, प्याराग्लाइडिङ भनेको त पोखराको गहना हो । एयरपोर्ट आयो भने पोखराको गहनै जान्छ कि जस्तो भयो । प्याराग्लाइडिङको भविष्यलाई लिएर नेपाल हवाई खेलकुद संस्था (ना)ले बुधबार अन्तक्र्रियाको चाँजो जुटाएको थियो । त्यसैमा पर्यटनकर्मीले प्याराग्लाइडिङको भविष्यमाथि चिन्ता जाहेरमात्रै गरेनन्, सकेसम्म पोखराबाट हटाउन नहुने मत जाहेर गरे । नाका नवनिर्वाचित महासचिव खेमराज आचार्यले प्याराग्लाइडिङकै कारण पर्यटक पोखरा आकर्षित हुने गरेको बताए । यो प्याराग्लाइडिङसँग मात्रै सम्बन्धित विषय होइन, पोखरेली पर्यटनको सिंगो कुरा हो, होटल, रेस्टुरेन्ट, ट्राभलसम्मलाई असर पुग्छ, उनले भने । उनकै भनाइमा अहिले पोखरामा ६२ प्याराग्लाइडिङ कम्पनी छन् । ५ सय पाइलटले प्याराग्लाइडिङ उडाउँछन् । फेवाताल उत्तरको सराङकोट डाँडाबाट प्याराग्लाइडिङ उडान हुँदै आएको छ । आचार्यले प्याराग्लाइडिङ व्यवसायमा १ अर्ब लगानी रहेको पनि जानकारी दिए । सराङकोट प्याराग्लाइडिङका लागि विश्वकै उत्कृष्ट ५ गन्तव्यभित्र पर्छ । तालमाथिको हावाका प्रवाह उत्कृष्ट हुँदा नै इन्जिन बिनाको प्याराग्लाइडिङ उडान रोमाञ्चक हुने गरेको पर्यटनकर्मीको भनाइ छ । नाका पूर्वअध्यक्ष तथा प्याराग्लाइडिङका पाइलट योगेश भट्टराईले विदेशतिर अन्तर्राष्ट्रिय विमानस्थल नजिकै पनि प्याराग्लाइडिङ उडान हुने गरेको सुनाए । उनले भने, हामी स्विट्जरल्यान्ड गएर पनि हेर्यौं, त्यहाँ अन्तर्राष्ट्रिय विमानस्थल नजिक प्याराग्लाइडिङ उडान हुँदोरहेछ । पछिल्लो समय पोखराको पर्यटन चिनियाँ पर्यटकमा निर्भर रहेको र उनीहरुको पहिलो रोजाइ प्याराग्लाइडिङ भएको भट्टराईले बताए । जिपिएस र विमानस्थल टावरसँग सम्पर्क हुने यन्त्रसहित प्रविधि जडान गरी प्याराग्लाइडिङ उडान गराउनुपर्ने पूर्वअध्यक्ष भट्टराईको भनाइ छ । उनले निश्चित समय तोकेर निश्चित ठाउँमा मात्रै उडान गर्न दिने व्यवस्था हुनुपर्ने पनि बताए । नाका निवर्तमान अध्यक्ष कृष्ण भण्डारीले प्याराग्लाइडिङ उडान पोखरामा सञ्चालन गर्ने थुप्रै विकल्पबारे पहल भएको जानकारी गराए । प्याराग्लाइडिङका पहिलो नेपाली पाइलट राजेश बम्जन सराङकोटबाट जस्तो उडान अन्त नहुने बताउँछन् । सराङकोटको तोरीपानीमा जस्तो अनुकूल सदवहार मौसम अन्त छैन, अन्त त मौसमी उडानमात्रै सम्भव देखिन्छ, उनले भने । प्याराग्लाइडिङमा यात्रुहरुको मात्रै नभई एक्लै उड्नमात्रै विदेशी पर्यटकहरु आउने गरेको उनले सुनाए । पर्यटन बोर्डका प्रमुख कार्यकारी अधिकृत (सीईओ) डा धनञ्जय रेग्मीले पोखरामा प्याराग्लाइडिङ कायम राख्न आवश्यक अध्ययनका लागि बोर्ड सघाउन तयार रहेको प्रतिबद्धता जनाए । राष्ट्रिय, अन्तर्राष्ट्रिय विज्ञहरु ल्याउनुपर्छ भने पनि ल्याऊँ, अध्ययन गरौं, उनले भने । यसैबीच नेपाल हवाई खेलकुद संस्था (ना) मा सुनील भट्टराईको अध्यक्षतामा नयाँ कार्यसमिति चयन भएको छ । समितिका उपाध्यक्षमा शोभित बानिया, महासचिव खेमराज आचार्य र कोषाध्यक्ष अशोक पराजुली छन् । बुधबार पदाधिकारी र सदस्यको पदस्थापना र सपथ भएको थियो ।"
मन्त्री कार्कीको विवादास्पद अभिव्यक्तिको महासंघले गर्यो विरोध,"विराटनगर : नेपाल पत्रकार महासंघ मोरङले प्रदेश १ का आन्तरिक मामिला तथा कानुनमन्त्री केदार कार्कीको विवादास्पद एवं आपत्तिजनक अभिव्यक्तिको विरोध गरेको छ। महासंघका मोरङ सचिव नेत्र पी अधिकारीद्धारा बुधबार जारी विज्ञप्तिमा पदीय मर्यादा बिर्सिएर मन्त्रीले अभिव्यक्ति दिएको उल्लेख गरिएको छ। कार्कीले समाचार लेख्ने पत्रकारले बलात्कार गर्यो भनेर समाचार आए उसले खण्डन गर्न सक्छ? भनेर धम्कीपूर्ण भाषाको प्रयोग गर्दै पूर्ण प्रेस स्वतन्त्रता विरोधी, अमर्यादित, अशिष्ट अभिव्यक्ति दिएको महासंघले ठहर छ, विज्ञप्तिमा भनिएको छ, यस्तो अभिव्यक्तिले आमपत्रकारको आत्मसम्मानमा चोट पुर्याएको छ। समाचारमा आएका विषयहरुप्रति असहमति राख्ने, खण्डन गर्ने, उजुरी गर्ने कानुनी बाटो हुँदाहुँदै समाचार लेख्ने पत्रकारलाई बलात्कारी बनाउनेसम्मको धम्की दिनुले विधिको शासनको उपहास भएको महासंघको ठहर छ। विराटनगर १२ मा सुकुम्बासी बस्ती निर्माणका लागि प्रदेश सरकारबाट आएको बजेट विराटनगर महानगरपालिकाबाट सम्झौता हुन नसकेको विषयमा आएका समाचारको सन्दर्भलाई लिएर दिएको अभिव्यक्तिको गम्भीर आत्मसमीक्षा गर्नका लागि महासंघले मन्त्री कार्कीको ध्यानाकर्षण गराएको छ। एक अनलाइनसँगको अन्तरवार्तामा मन्त्री कार्कीले आफ्ना विरुद्ध समाचार लेख्ने पत्रकारले बलात्कार गर्यो भनेर भनिदिने र त्यस्ता पत्रकारलाई बलात्कारको आरोप लगाउने विवादास्पद एवं आपत्तिजनक अभिव्यक्ति दिएका थिए। अभिव्यक्तिको पत्रकारसम्वद संघ संगठनले पनि विरोध जनाएका छन्। प्रेस चौतारी मोरङ, प्रेस सेन्टर मोरङ, प्रेस युनियन र समाजवादी प्रेस संगठन मोरङले छुट्टाछुट्टै विज्ञप्ति जारी गरेर मन्त्रीको अभिव्यक्तिप्रति विरोध जनाउँदै माफी माग्न आग्रह गरेका छन्। विराटनगर महानगरपालिका१२ मा निर्माणाधीन सुकुम्वासी बस्तीको समाचार लेखेकै आधारमा धम्कीपूर्ण भाषा प्रयोग गरेर पत्रकारविरुद्ध अभिव्यक्ति दिएको भन्दै महासंघ र अन्य संगठनहरुले मन्त्री कार्कीले आत्मसमीक्षा गर्नुपर्ने चेतावनी दिएका छन्। बुधबार विज्ञप्ति जारी गर्दै प्रेस युनियन र समाजवादी प्रेस संगठनले अमर्यादित अभिव्यक्ति फिर्ता लिन आग्रह गरेका हुन्। युनियन मोरङका कार्यबाहक अध्यक्ष कौशल निरौला र समाजवादी प्रेस संगठनका जिल्ला अध्यक्ष धु्रव भट्टराईले अलगअलग विज्ञप्ति जारी गरी घटनाको विरोध गर्दै अभिव्यक्ति फिर्ता लिन आग्रह गरेका हुन्। कार्कीले महानगर आवास परियोजनाअन्तर्गत निर्माणाधीन बस्तीका लागि आर्थिक वर्षको अन्त्यमा प्रदेश सरकारबाट ७० लाख रूपैयाँ रकमान्तर गराएका थिए। उक्त रकम तत्काल सम्झौता गरी निकासाका लागि विराटनगर महानगरपालिकालाई अनुचित दबाब दिएको विषय बाहिरिएपछि उनले पत्रकार विरुद्ध अभिव्यक्ति दिएका हुन्। महानगरविरुद्ध पनि सार्वजनिक रूपमा अभिव्यक्ति दिइरहेका छन्। ७० लाख कामै नगरिकन भुक्तानी मागे केदार कार्कीले भनेर जस्ले समाचार लेख्नुभएको छ नि। उहाँलाई तपाईले अहिले भनिदिनुस् त, लेख्दिनुहोस् त बलात्कार गर्यो भनेर, उसको नाममा(समाचार लेख्ने पत्रकार), उनले भनेका छन्, अनि होइन भन्ने कुरालाई उसले प्रमाणित गरोस न। मैले बलात्कार गरेको होइन भनोस् न। कार्कीले भने, लेख्नेले लेख्नु भन्दाअगाडि चार पटक सोच्नु पर्छ। जसले जे भन्यो पत्रकारले त्यही लेखिदिने भने त पत्रकारले नै बलात्कार गर्यो भनेर म भन्छु, तपाईले लेख्नुहोस् न। यो शब्द लेख्दा भोलि मलाई आइलाग्यो भने के हुन्छ भनेर सोच्नु पर्दैन?"
बाबुरामको आलोचनामा केन्द्रित उपेन्द्र पक्षको बैठक : 'ओलीदेखि शक्ति केन्द्रसम्म गुहारेर सांगीतिक कन्सर्ट गरे',"वीरगन्ज : जनता समाजवादी पार्टी (जसपा) को उपेन्द्र यादव पक्षको केन्द्रिय कार्य समिति बैठक बुधबारदेखि वीरगन्जमा शुरु भएको छ । बिहीबारसम्म चल्ने बैठकले पार्टीलाइ अब नयाँ ढंगबाट अगाडि बढाउने रणनीतिबारे निर्णय गर्ने शीर्ष नेताहरुले बताएका छन्। उनीहरुले पार्टीका संघीय परिषद् अध्यक्ष डा बाबुराम भट्टराई पार्टीभित्र अल्पमतमा परिसकेको भन्दै काठमाडौंमा भट्टराईले बोलाएको बैठक अवैधानिक भएकोले त्यसको कुनै औचित्य नभएको पनि बताएका छन्। बैठकको उद्घाटन समारोहलाइ सम्बोधन गर्दै जसपाका राष्ट्रिय अध्यक्ष उपेन्द्र यादवले पार्टीको संसदीय दल, कार्यकारिणी समिति र केन्द्रीय समिति सबैमा आफनो बहुमत भएको जिकिर गरे। उनले भने, काठमाडौंमा डाक्टर साबले बोलाएको बैठकमा दुई जनामात्र सांसद, ६ जनामात्र कार्यकारणी सदस्य र १३ मात्र केन्द्रीय सदस्य सहभागी भएको देखियो, अब डाक्टर साबले के गर्नु हुन्छ? कता जानु हुन्छ? मलाइ थाह छैन। उत्पीडित, शोषित र सीमान्तकृत समुदायको हक अधिकारका लागि लड्ने जसपाको सिद्धान्त र नीति रहेको भन्दै यादवले भने, यहि कुरा नपचेर डाक्टर साब अलग हुन खोजेका हुन्, अरु सबै कारण उनको बहानाबाजी मात्रै हो। जसपाले विभिन्न समुदाय र वर्गविरुद्ध भइरहेको विभेद, शोषण र उत्पीडनको मुद्दा कहिल्यै नछोड्ने उनले प्रष्ट पारे। बहुल राष्ट्रवाद र क्षेत्रीयताका विरोधी डाक्टर भट्टराईले मधेसी र जनजातिलाई क्षेत्रीयता र जातिवादको मात्रै कुरा गर्ने समुदाय भनेर आरोप लगाएको र आफूमाथि राष्ट्रवादी भएको डम्फु बजाउने गरेको यादवले बताए। उत्पीडित, शोषित र सीमान्तकृत समुदायको विरोधमा हिँडिरहेका भट्टराई घोर नश्लवादी रहेको आरोप पनि उनले लगाए। यादवले भने, डाक्टर साबको मानसिकता नै गडबड भएको छ, झुट बोल्ने उनको बानी माओवादीमा छँदादेखि कै हो। जसपालाई फुटाउन भट्टराईले प्रधानमन्त्री शेरबहादुर देउवा, माओवादी अध्यक्ष प्रचण्ड, एमाले अध्यक्ष ओली, नेकपा एसका अध्यक्ष माधव नेपाल र देश बाहिरको शक्ति केन्द्रलाई भेटेर गुहार्दा पनि कुनै उपाय नलागेपछि अहिले विधान विपरीत काठमाडौंमा छुट्टै गुटको बैठक गरेको यादवले टिप्पणी गरे। यादवले भने, मविरुद्ध डाक्टर साबले हस्ताक्षर अभियान त चलाए। तर उक्त हस्ताक्षर लिएर म कहाँ आउँदै आएनन्, यदि बहुमतको हस्ताक्षर लिएर आएको भए म अध्यक्ष छाडिहाल्थे नि। वीरगन्जमै मंगलबार बसेको केन्द्रीय कार्यकारिणी समितिको बैठकको निर्णयअनुसार बुधबारदेखि केन्द्रीय समितिको बैठक बसेको उनले सुनाए। उनले भने, यो बैठकमा दुई जनाबाहेक अरु सबै सांसद हुनुहुन्छ, चारै जना मन्त्री पनि हुनुहुन्छ, ३२ मध्ये २६ जना केन्द्रीय कार्यकारिणी सदस्य हुनुहुन्छ, ४९९ केन्द्रीय सदस्यमध्ये २८० भन्दा बढी सहभागी भइ सक्नु भएको छ, अरु केन्द्रीय सदस्यहरु पनि आउने क्रम जारी छ, त्यसैले यही बैठक आधिकारिक बैठक हो, काठमाडौंको बैठक अवैधानिक हो। वीरगन्जको बैठकपछि एउटा निष्कर्षमा पुगेर पार्टी र सिंगो मुलुकलाई नै एउटा दिशा दिने प्रयासमा आफूहरु रहेको यादवले बताए। बैठकमा बोल्दै जसपाका वरिष्ठ नेता अशोक राईले जसपाको झण्डा र ब्यानर दुरुपयोग गरेर समानान्तर पार्टी चलाउने डाक्टर भट्टराइको गतिविधी निन्दनीय र गलत भएको बताए। राईले भने, यदि पार्टीको सिद्धान्त र विचार विचार मन पर्दैन भने पार्टी छाडेर जान सकिन्छ, तर समानान्तर पार्टी चलाउन खोज्ने काम गलत छ निन्दनीय छ, काठमाडौंको बैठक बेइमानी हो। पार्टीको विधानमा केन्द्रीय समितिको बैठक बोलाउने अधिकार राष्ट्रिय अध्यक्षलाई मात्र भएको भन्दै उनले संघीय परिषद् अध्यक्षलाई बैठक बोलाउने अधिकार नै नभएको जिकिर गरे। काठमाडौंमा डाक्टर भट्टराइले बोलाएको बैठकलाइ सांगीतिक कन्सर्टको संज्ञा उननले दिए। वरिष्ठ नेता राईले भने, बैठक विधी र पद्धतिअनुसार बोलाइन्छ, दुई ठाउँमा बैठक हुनै सक्दैन, त्यसैले काठमाडौंको बैठक बैठक नै होइन, त्यो त सांगितिक कन्सर्ट मात्रै हो। अहिले पार्टीलाई एकताबद्ध बनाएर आगामी निर्वाचनमा बढीभन्दा बढी सफलता प्राप्त गर्ने बेलामा डाक्टर भट्टराईले भने पार्टीलाई कमजोर बनाउने गतिविधि गरेको आरोप उनले लगाए। उनले अबको संघ र प्रदेशको निर्वाचनमा जसपाले जनमत र सीट संख्या दुवै बढाउने जिकिर पनि गरे। पार्टीका केन्द्रीय कार्यकारिणी सदस्यसमेत रहेका संघीय मामीला तथा सामान्य प्रशासनमन्त्री राजेन्द्र श्रेष्ठले पार्टीको बैठक बोलाउने अधिकार नै नभएका संघीय परिषद् अध्यक्ष डाक्टर भटटराइले काठमाडौंमा बोलाएको बैठक अवैधानिक भएको बताए। उनले भने, भट्टराइलाई बैठक बोलाउने अधिकार कहाँबाट आयो? जो चोर उसैको ठूलो स्वर भनेजस्तै अहिले भट्टराइले गरेका छन्। जसपा, शोषित, उत्पीडित र दमनमा परेका समुदाय र वर्गको आन्दोलन र त्यागले बनेको पार्टी भएको भन्दै श्रेष्ठले भने, जसपा भनेको बालुवाको घर होइन जहाँ एक दुई जना छाडेर जाँदैमा घर नै भताभुंग हुन्छ, यो पार्टीले धेरै उचाइ लिइसकेको छ, कसैले छोड्दैमा अब यो पार्टी समाप्त नै भइ हाल्छ भनेर नसोचे हुन्छ। मधेस प्रदेशका मुख्यमन्त्री लालबाबु राउतले संघीयतालाई समाप्त पार्ने योजनाअन्तर्गत जसपालाई फुटाउने षडयन्त्र भइरहेको बताए। जसपाका केन्द्रीय कार्यकारिणी सदस्य समेत रहेका मुख्यमन्त्री राउतले संघीयतालाई मन नपराउने तत्वहरूले जसपालाइ फुटाउने षडयन्त्र गरिरहेको बताए। उनले भने, बाहिर हेर्दा संघीयतालाई स्वीकार गरेको देखिए पनि व्यवहारमा भने संघीयतालाई मन नपराउने कांग्रेस र कम्युनिस्टले नै अहिले जसपालाई फुटाएर संघीयता समाप्त पार्न संस्थागत रुपमै लागेका छन्। पहिचान, समावेशी र संघीयताको जननी जसपा भएकाले जसपालाइ कमजोर पारे मात्र संघीयता कमजोर हुने योजना कांग्रेस र कम्युनिस्टहरु लागेको उनले बताए। त्यसैले संघीयता र अहिलेसम्म प्राप्त राजनीतिक उपलब्धि जोगाउनका लागि पनि जसपालाई फुट हुनबाट जोगाउनु पर्ने अन्यथा जसपा फुटे त्यो देशकै लागि दुर्भाग्य हुने उनले बताए। वन तथा वातावरण मन्त्री प्रदीप यादवले हरेक निर्वाचनभन्दा पहिले पार्टीलाई फुटाउने षडयन्त्र हुँदै आएको र अहिले पनि त्यही चलखेल भइरहेको बताए। यादवले भने, अहिले पनि चुनाव अगाडि जसपा फुटाउने षडयन्त्र केही शक्तिले षडयन्त्र गर्दै छन् तर त्यो षडयन्त्र कुनै पनि हालतमा सफल हुन सक्दैन। नाम जे भए पनि जसपा आन्दोलनको जगबाट बनेको पार्टी भएको र उपेन्द्र यादवजस्तो राजनेता अध्यक्ष रहेसम्म यो पार्टीलाई कसैले पनि फुटाउन वा तहशनहश पार्न नसक्ने उनले बताए। अध्यक्ष यादवको अध्यक्षतामा बुधबारदेखि शुरु केन्द्रीय कार्यसमिति बैठकको उद्घाटन समारोहलाई कृषि तथा पशुपंक्षी मन्त्री मृगेन्द्र कुमार सिंह यादव, भौतिक पूर्वाधार विकासमन्त्री इस्तियाक राई, केन्द्रीय कार्यकारिणी सदस्यहरु सुशीला श्रेष्ठलगायतले पनि सम्बोधन गरेका थिए।"
टिकट नपाउँदा स्वतन्त्र उठेर जितेकालाई पार्टीमा फर्किने वातावरण बनाउन कांग्रेसमा प्रस्ताव,"काठमाडौं : नेपाली कांग्रेसको केन्द्रीय समिति बैठकमा बागी उठेर स्थानीय तह निर्वाचनमा निर्वाचित भएका जनप्रतिनिधिलाई पार्टीमा फर्किने वातावरण बनाउन प्रस्ताव आएको छ। केन्द्रीय सदस्य अजयबाबु शिवाकोटीले पार्टीबाट टिकट नपाउँदा स्वतन्त्र उठेर जनताबाट अनुमोदन भएका जनप्रतिनिधिलाई फर्किने वातावरण बनाउन आवाज उठाएका हुन्। टिकट वितरणमा अनियमितता भएको, पारदर्शी नभएकोतर्फ उनले छानविनको माग पनि गरे। टिकट वितरण पारदर्शी नहुँदा कतिपय पार्टी सदस्यले स्वतन्त्र उठ्नुपरेको भन्दै जितिसकेकालाई पार्टीमा स्वागत गर्नुपर्ने उनको धारणा थियो। कतिपय ठाउँमा पार्टीले विवेकपूर्ण निर्णय गर्न नसक्दा त्यसको विरोधमा पार्टी कार्यकर्ता र जनताले हाम्रै साथीहरुलाई स्वतन्त्र उठाएर पनि भारी मतले जिताएर पठाएका छन्। हामीले टिकट नदिएर पनि स्वतन्त्र हैसियतमा जनअनुमोदित साथीहरुलाई ससम्मान पार्टीमा फिर्ता हुने वातावरण बनाउने निर्णय गर्न नेतृत्वको ध्यानाकर्षण गराउँदछु, उनले बैठकमा भने। उनले लाभ लिएर टिकट दिने प्रवृत्तिलाई अन्त्य गर्न पार्टीले आन्तरिक रुपमा विशेष संयन्त्र परिचालित गरि छानविन गर्ने र त्यस्तो पार्टीको निकायलाई सचेत गराउन सभापतिसहित पदाधिकारीहरुको ध्यानाकर्षणसमेत गराएका छन्। उनले पार्टीलाई कसैको वैशाखी विना नै ठूलो पार्टी बनाउन संघ र प्रदेशको निर्वाचन लक्षित ठोस नीति र कार्यक्रमको प्रस्ताव ल्याउन माग गरेका थिए। उनले विगतमा विपक्षीमा हुँदा उठाएको विषयविरुद्ध नै गएर संवैधानिक परिषद् सम्बन्धी विवादास्पद विधेयक ल्याउनु सुखद नभएको उल्लेख गरेका थिए। जनता सबै हेरिरहेका छन् मौका पर्दा यसको व्याज समेत असुल्न सक्छन भन्ने कुरा हामीले ख्याल गर्नुपर्छ, उनले भने।"
"उपसभामुख कांग्रेसले पाउने, को को छन् चर्चामा ?","काठमाडौं : प्रतिनिधिसभाको उपसभामुख प्रमुख सत्तारुढ नेपाली कांग्रेसले पाउने भएको छ। पाँच दलीय सत्ता गठबन्धनमा उपसभामुख कांग्रेसलाई दिने सहमति भएको नेता मीन विश्वकर्माले जानकारी दिए। कांग्रेसले उपसभामुख पाउने स्वभाविक हो। कांग्रेस हकदार हो। कांग्रेसले उम्मेदवार प्रस्ताव गर्छ, गठबन्धनका अन्य दलले समर्थन जनाउँछन्, उनले भने, कांग्रेसले उम्मेदवार तय गर्न बाँकी छ, एक जना उम्मेदवार बन्नुहुन्छ। व्यक्तिका बारेमा टुंगो गर्न बाँकी छ। अहिले सभामुख माओवादी केन्द्रबाट अग्निप्रसाद सापकोटा छन्। उपसभामुख डा शिवमाया तुम्बाहाङफेले २०७६ माघ ६ गते पदबाट राजीनामा दिएकी थिइन्। तत्कालीन सभामुख कृष्णबहादुर महराले मुद्दा लागेर राजीनामा दिएपछि शिवमायाले सभामुखमा दाबी गरेकी थिइन्। तर नेकपा बन्नुअघि माओवादीबाट सभामुख बनेकाले नेकपाले पूर्वमाओवादीबाट सापकोटालाई सभामुख बनाएको थियो। एउटै पार्टी (नेकपा)बाट सभामुख र उपसभामुख बनाउन नपाइने संवैधानिक व्यवस्थाका कारण शिवमायालाई राजीनामा गराएर सापकोटालाई सभामुख बनाइएको थियो। त्यसपछि रिक्त भएको उपसभामुख चयन हुन सकेको छैन। कांग्रेस नेता विश्वकर्माले एमालेले पटक पटक संसद विघटन र अवरोध गरेको र गठबन्धन आबद्ध दलहरुबीच सहमति गर्ने सम्बन्धमा कहिले निर्वाचन त कहिले नीति तथा कार्यक्रम र बजेट निर्माणले उपसभामुख चयनमा ढिलाइ भएको बताए। अब उपसभामुख र राष्ट्रियसभा अध्यक्ष रिक्त नराख्ने सरकारको नीतिअनुसार संसदले सहजीकरण गरेको छ, उनले भने। उपसभामुख चयनका लागि संघीय संसद् सचिवालयले निर्वाचन तालिका पनि सार्वजनिक गरिसकेको छ। जसअन्तर्गत असार ३० गते मनोनयन दर्ता र ३१ गते मतदान हुने तय गरिएको छ। कांग्रेसबाट को को चर्चा? कांग्रेस नेताहरुका अनुसार पार्टीबाट प्रमुख सचेतक पुष्पा भुसाल, पूर्वउपसभामुख चित्रलेखा यादव, केन्द्रीय सदस्य एवं सांसद डिला संग्रौलाको नाम उपसभामुखका लागि चर्चामा छ। यद्यपि कांग्रेसले भोलि केन्द्रीय समिति बैठक सकिएपछि पदाधिकारी बैठक बसेर उम्मेदवारको टुंगो लगाउने तयारी गरेको छ। नेताहरुकाअनुसार प्रमुख सचेतक भुसालको बलियो दाबेदारी रहेको बताइन्छ। प्रमुख प्रतिपक्षी नेकपा एमालेले उम्मेदवारी दिने कि नदिने, कसलाई उम्मेदवार बनाउने भन्ने तय गरिसकेको छैन।"
महिला सक्षम भए स्थानीय सरकार सफल : राजदूत भोल्क,"स्याङ्जा : नेपालका लागि अष्ट्रेलियन राजदूत फेलिसिटी भोल्कले महिलालाई सक्षम बनाउन सके मात्र स्थानीय सरकार सफल हुने बताएकी छन्। महिला सक्षम र आर्थिक रुपमा बलियो बनाउन नीतिगत व्यवस्था गरिनुपर्नेमा उनले जोड दिइन्। स्याङ्जाको वालिङ नगरपालिकामा आयोजित शिष्टाचार भेटघाट कार्यक्रमलाई बोल्दै राजदूत भोल्कले सबै बालिका र महिलालाई उचित शिक्षा र नेतृत्वमा सक्षम बनाउनुपर्नेमा जोड दिइन्। सक्षम महिला नेतृत्व विकासका लागि अष्ट्रेलिया सहकार्य गर्न तयार छ,'उनले भनिन्। अष्ट्रेलियाका केही स्थानीय तह र वालिङबीचको गरिएका नीति, नियमका मोडेलहरु अवलम्बन गरेको पनि उनले जानकारी दिइन्। अष्ट्रेलिया सरकार र नेपालका केही पालिकाको सहकार्यमा सञ्चालित परियोजनाले सफलता पाएकोमा उनले खुशी व्यक्त गरिन्। नगरप्रमुख कृष्ण खाँणले वालिङ् र अष्ट्रेलिया सरकारबीचको समन्वय र सम्बन्धले दिगो विकास र मित्रतामा थप सहयोग पुग्ने विश्वास व्यक्त गरे। प्रमुख खाँणका अनुसार, वालिङ नगरपालिका र दी एसिया फाउण्डेशनबीच सम्झौता भइ सञ्चालनमा रहेको स्थानीय सरकार सबलीकरण कार्यक्रमले नगर विकासको लागि सहयोग पुगेको बताए। उपप्रमुख कविता तिवारीसहित कार्यपालिका सदस्यबीच महिला विकास तथा नेतृत्व क्षमता अभिवृद्धिका लागि राजदूत भोल्कसँग अन्तरकृया पनि गरिन्। उपप्रमुख तिवारीले महिला सक्षमता कार्यक्रमको लागि अष्ट्रेलियन सरकारको सहयोग रहने अपेक्षा व्यक्त गरिन्। कार्यक्रममा प्रमुख प्रशासकीय अधिकृत राजन भट्टराईले नगरपालिकाले गर्दै आएका काम कारवाही, फोहोरमैला व्यवस्थापन, कोभिड१९ प्रभावितहरुको व्यवस्थापन, मोबाइल एप्स तथा सुचना प्रविधिको प्रयोग बारे पनि जानकारी गराए। राजदूत भोल्कलगायतको समूहले वालिङले सञ्चालन गरेको इनोभेसन सेन्टर, फोहोरमैला व्यवस्थापन केन्द्रको पनि अवलोकन गरेका छन्। फोहोरमैला व्यवस्थापनका क्षेत्रमा वालिङ् पटकपटक उत्कृष्ठ नगर घाषित भइसकेको छ। वालिङ र दी एसिया फाउण्डेशनले महिला तथा सिमान्तकृत जातीलाई राज्यका मूलधारमा ल्याउनका निम्ति नीति, नियम बनाउने कार्यमा सहयोग गर्दे आएको छ।"
"सेयर बजारमा हरियाली, ५९५४ अंकले बढ्यो नेप्से","काठमाडौं : सेयर बजारमा हरियाली छाएको छ। आज नेप्से परिसूचक ५९५४ अंकले बढेर १९८६८२ विन्दुमा अडिएको छ। नेप्से बढेसँगै मंगलबारको तुलनामा कारोबार रकम पनि वृद्धि भएको छ। बुधबार २ अर्ब बढीको सेयर कारोबार भएको छ। मंगलबार ११६८ अंकले बढेको सेयर बजारमा १ अर्ब ७० करोड बराबरको सेयर कारोबार भएको थियो। यसदिन २२५ कम्पनीको ५७ लाख ८७ हजार १२६ कित्ता सेयर २ अर्ब ४ करोड ४४ लाख ४३ हजार ७ रुपैयाँको सेयर कारोबार भयो। सेन्सेटिभ इन्डेक्स पनि १२४२ अंकले बढेर ३८१३७ विन्दुमा पुगेको छ। दोहोरो अंकले बढेको सेयर बजारमा आज २ कम्पनीको सेयर मूल्य १० प्रतिशतले बढ्यो भने ९ कम्पनीको ९ प्रतिशत बढीले मुल्य बढ्यो। नेपाल फाइनान्स र रिलायन्स फाइनान्सको सेयर मूल्य १० प्रतिशतले बढेको हो। कारोबारमा आएका १३ वटै समूहको सूचक बढेको छ। यसदिन फाइनान्स समूहको सूचक सर्वाधिक ६९६ प्रतिशतले बढ्यो। यस्तै डेभलपमेन्ट बैंकको ६२५ प्रतिशतले बढ्यो। ट्रेडिङ समूहको सूचक ५३९ प्रतिशतले बढ्दा हाइड्रो पावरको ४७१ र अदर्शको ४७२ प्रतिशतले सूचक उकालो लाग्यो। इन्भेस्टमेन्टको ३८७, माइक्रो फाइनान्सको ३३१ र होटल्स एन्ड टुरिजमको ३७९ प्रतिशतले सूचक बढ्यो। कारोबार रकमका आधारमा यसदिन शिवम् सिमेन्ट शीर्षस्थानमा रह्यो। सो कम्पनीको ९ करोड २ लाख बढी मूल्यको सेयर कारोबार भयो। यस्तै ८ करोड ३ लाखको सेयर कारोबार गरी एनआईसी एसिया बैंक दोस्रो स्थानमा रह्यो।"
जसपा फुटाएर संघीयता समाप्त पार्ने षड्यन्त्र भइरहेको छ : मुख्यमन्त्री राउत,"वीरगन्ज : मधेस प्रदेशका मुख्यमन्त्री लालबाबु राउतले संघीयतालाई समाप्त पार्ने योजनाअन्तर्गत जसपा फुटाउने षडयन्त्र भइरहेको बताएका छन्। बुधबारदेखि वीरगन्जमा सुरु भएको जसपाको केन्द्रीय समितिको बैठकमा बोल्दै जसपाका केन्द्रीय कार्यकारिणी सदस्य समेत रहेका मुख्यमन्त्री राउतले संघीयतालाई मन नपराउने तत्वहरूले जसपा फुटाउने षडयन्त्र गरिरहेको बताए। उनले भने,' बाहिर हेर्दा संघीयतालाई स्वीकार गरेको देखिए पनि व्यवहारमा भने संघीयतालाई मन नपराउने कांग्रेस र कम्युनिस्टले नै अहिले जसपालाई फुटाएर संघीयता समाप्त पार्न संस्थागत रुपमै लागेका छन्।' पहिचान, समावेशी र संघीयताको जननी जसपा भएकाले जसपालाई कमजोर पारे मात्र संघीयता कमजोर हुने योजनामा कांग्रेस र कम्युनिष्टहरु लागेको उनको आरोप छ। त्यसैले संघीयता र अहिलेसम्म प्राप्त राजनीतिक उपलब्धी जोगाउनका लागि पनि जसपा फुट हुनबाट जोगाउनुपर्ने अन्यथा जसपा फुटे त्यो देशकै लागि दुर्भाग्य हुने उनले बताए। यो बैठक नै पार्टीको आधिकारिक बैठक रहेको दाबी उनले गरे ।"
बैतडीमा भीरबाट लडेर १७ वर्षीय किशोरको मृत्यु,बैतडी : बैतडीमा भीरबाट लडेर १७ वर्षीय किशोरको मृत्यु भएको छ। जिल्लाको दशरथचन्द नगरपालिका २ चडेखानका १७ वर्षीय वीरेन्द्र बोहराको स्थानीय छत्यौडा भन्ने भीरबाट लडेर मृत्यु भएको हो। बाख्रा चराउन गएका बेला भीरबाट लडेका बोहराको घटनास्थलमै मृत्यु भएको जिल्ला प्रहरी कार्यालयका सूचना अधिकारी लोकराज जोशीले जानकारी दिए। बोहरा निङ्लाशैनी मावि देहिमाण्डौमा कक्षा १२ मा अध्ययनरत थिए।
"गोरखामा पहिरोले श्यामचेतका १२ घर पुर्यो, ४० परिवार विस्थापित","गोरखा : गाउँ माथिबाट आएको पहिरोले आरुघाट गाउँपालिका १ श्यामचेतका १२ घर पुरेको छ। बुधबार दिनभर परेको अबिरल वर्षापछि साँझ छ बजेतिर आएको पहिरोले अरु ४० घर जोखिममा पारेको वडाध्यक्ष सूर्य घलेले जानकारी दिए। घरहरु पुरिएपछि स्थानीय विस्थापित भई नजिकको चौरमा पाल टाँगेर बसेका छन्। उनीहरुलाई ओत लाग्ने तथा खाद्यान्न सामग्री लिएर जाँदै गरेको उनले बताए। गाउँको दायाँबायाँ र बीचबाट पहिरो झरेपछि स्थानीय मनबहादुर लामाको घर बगाएर लगेको छ। केशबहादुर लामा, नरबहादुर लामा, भक्तबहादुर लामा, देउमाया लामाको घर पहिरोले पुरेको स्थानीय कुमार लामाले जानकारी दिए। त्यस्तै पहिरोले मनबहादुर लामा(क), मनबहादुर लामा(ख), गोरे लामा, काजी लामा, फूलबहादुर लामा, सागर लामाको घर पनि पहिरोले पुरेको उनले बताए। भागाभाग भयो। मान्छे त केही हुन पाएनन्, उनले भने, पशुचौपाया सबै गाउँभित्रै पुरिएका छन्। के कति क्षति भयो थाहा छैन। गाउँको दायाँबाया र बीचबाट पहिरो झरेको उनले बताए। घटनास्थलमा अध्यक्ष राजु गुरुङ, वडा नं १ को अध्यक्ष सूर्य घले, इलाका प्रहरी कार्यालयका निरीक्षक रामजी देवकोटाको नेतृत्वको टोली, सशस्त्र प्रहरीको टोली, वडा नं २, ३ का अध्यक्षहरु त्यसतर्फ गएको वडाध्यक्ष घलेले बताए। कार्यपालिकाको बैठक हुँदा हुँदै श्यामचेत गाउँमा बाढीले पुरियो भन्ने खबर आयो, उनले भने, त्यसपछि हामी बैठक नबसी खाद्यान्न र ओत लाग्ने सामग्री लिएर त्यसतर्फ जाँदैछौँ। सो ठाउँमा २०७५ सालदेखि पहिरो जान थालेको हो। पहिरो रोकथाम भइरहेको थियो। रोकथाम गर्न बाँकी रहेको ठाउँबाट पहिरो झरेको स्थानीय कुमार लामाले जानकारी दिए।"
नेपाल प्रहरीका ३६ जना डीएसपी एसपीमा बढुवा सिफारिस,"काठमाडौं : नेपाल प्रहरीका ३६ जना प्रहरी नायव उपरीक्षक (डीएसपी) बढुवा सिफारिस भएका छन्। प्रहरी प्रधान कार्यालय बढुवा समितिले बुधबार ३६ जना डीएसपीलाई प्रहरी उपरीक्षक (एसपी)मा बढुवाका लागि सिफारिस गरेको हो। बढुवा समिति सदस्य सचिव एआईजी पूजा सिंहकाअनुसार जिल्ला प्रहरी कार्यालय डडेल्धुरामा कार्यरत डीएसपी देवेन्द्रबहादुर पाल एक नम्बरमा बढुवा सिफारिस भएका छन्। त्यस्तै, सीताराम रिजाल, भीमकिरण बोगटी, सुमनकिरण तिम्सिना, सरोज पौडेल, विष्णुहरि कोइराला, भाग्येन्द्र पुरुष ढकाल, नरहरी रेग्मी, रन्जितसिंह राठौर, नेत्रमणी गिरी, अवदेश विष्ट क्षेत्रीलगायत बढुवा सिफारिसमा परेका छन्। बढुवा सिफारिस सूचीको अन्तिममा प्रहरी प्रधान कार्यालय आर्थिक प्रशासन तथा प्रबन्ध, निर्देशनालयमा कार्यरत डीएसपी मोहनकुमार थापा रहेका छन्।"
"उपत्यकामा थपिए १२५ जना कोरोना संक्रमित,काठमाडौंमा मात्रै १०० जना","काठमाडौं : आज काठमाडौं उपत्यकामा १२५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा काठमाडौंमा १०० जना,भक्तपुरमा ७ जना र ललितपुरमा १८ जनामा संक्रमण पुष्टि भएको हो। हाल काठमाडौं उपत्यकामा कोरोनाका सक्रिय संक्रमितको संख्या ६९४ रहेको छ। आज देशभर २०६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा ३१७५ नमूना परीक्षण गर्दा २०६ जनामा संक्रमण पुष्टि भएको हो। मन्त्रालयका अनुसार २०८२ नमूनाको पीसीआर र १०९३ नमूनाको एन्टिजेन विधिबाट परीक्षण गरिएको थियो। जसमध्ये पीसीआरबाट १७७ जना र एन्टिजेनबाट २९ जनामा संक्रमण पुष्टि भएको हो। कोरोनाबाट आज कसैको पनि मृत्यु नभएको मन्त्रालयले जनाएको छ। बुधबार थप ४५ जना कोरोनामुक्त भएका छन्। नेपालमा हाल १००५ जना कोरोनाका सक्रिय संक्रमित रहेका छन्। मन्त्रालयका अनुसार पछिल्लो २४ घन्टामा ६३ हजार ३८७ जनाले कोरोनाविरुद्धको खोप लगाएका छन्।"
नवलपरासीमा आयुर्वेद स्वास्थ्य केन्द्र सञ्चालनमा,"परासी : नवलपरासीमा आयुर्वेद स्वास्थ्य केन्द्र स्थापना भएको छ । लुम्बिनी प्रदेश सरकारले जिल्ला सदरमुकाम परासीमा केन्द्रको स्थापना गरेको हो । लुम्बिनी प्रदेशका स्वास्थ्य, जनसंख्या तथा परिवार कल्याण मन्त्री इन्द्रजीत थारुले बुधबार उद्घाटन गरेपछि केन्द्र सञ्चालनमा आएको हो । केन्द्रको उद्घाटन गर्दै मन्त्री थारुले केन्द्र स्थापनापछि हुने उपचार मात्र ठूलो कुरा नभएको भन्दै यसलाई बस्तीस्तरसम्म अभियानका रुपमा लैजानु पर्नेमा जोड दिए । रोग वृद्धि हुन नदिन आयुर्वेद महत्वपूर्ण भएको भन्दै मन्त्री थारुले मानिसको जीवन शैली परिवर्तन र भान्सा सुधारदेखि योगअभ्यासलाई अघि बढाउन प्रदेश सरकारले आयुर्वेदलाई अभियानाक रुपमा अघि बढाउन लागेको बताए । आयुर्वेद विभागका महानिर्देशक डा बासुदेव उपाध्यायले अहिले नसर्ने रोगबाट मानिसहरुको बढी मृत्यु हुने गरेकोले त्यसको रोकथामका लागि आयुर्वेद नै प्रभावकारी भएको बताए । नेपालमा बहुगुणस्तरीय जडिबुटी रहेपनि त्यसको पहिचान हुन नसक्दा आयुर्वेदमा पछाडी परेको उनले बताए । आयुर्वेद चिकित्सक १, कविराज १, बैद्य २, लेखापालसहित सात जना दरबन्दी रहेको केन्द्रमा हाल आयुर्वेद चिकित्सक र कार्यालय सहयोगी गरी दुई जना कर्मचारी रहेका छन् । अन्य कर्मचारी नयाँ आर्थिक वर्ष लागेपछि आउने कार्यालय प्रमुख डा रमेश रमेश केसीले बताए ।"
"एकैदिन २०६ जनामा कोरोना पुष्टि, सक्रिय संक्रमितको संख्या १ हजार नाघ्यो",काठमाडौं : एकैदिन २०६ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ३१७५ नमूना परीक्षण गर्दा २०६ जनामा संक्रमण पुष्टि भएको हो। मन्त्रालयका अनुसार २०८२ नमूनाको पीसीआर र १०९३ नमूनाको एन्टिजेन विधिबाट परीक्षण गरिएको थियो। जसमध्ये पीसीआरबाट १७७ जना र एन्टिजेनबाट २९ जनामा संक्रमण पुष्टि भएको हो। कोरोनाबाट आज कसैको पनि मृत्यु नभएको मन्त्रालयले जनाएको छ। बुधबार थप ४५ जना कोरोनामुक्त भएका छन्। नेपालमा हाल १००५ जना कोरोनाका सक्रिय संक्रमित रहेका छन्। मन्त्रालयका अनुसार पछिल्लो २४ घन्टामा ६३ हजार ३८७ जनाले कोरोनाविरुद्धको खोप लगाएका छन्।
"भद्रपुरमा शृंखलाबद्ध चोरी गर्नेको घरबाट पेस्तोलको ८० राउन्ड गोली बरामद, एक पक्राउ","झापा : गत जेठ २९ गते मध्यरातमा वडा प्रहरी कार्यालय भद्रपुरदेखि ३०० मिटरको दुरीमा दुई वटा किराना पसलमा चोरी भयो। चोरले अनिल सहनीको किनारा पसल र विनोद प्रधानको किराना पसलबाट एक लाख बढी नगद, रिचार्ज कार्ड र चुरोट चोरी गरे। त्यस्तै भद्रपुर ५ स्थित काली मन्दिर अगाडि रहेको नागरिक मनि चेञ्जरको ढोका फुटाए। तर, चोरले गल्लाभित्र रहेको नगद पैसा चोर्न पाएन। भद्रपुर बजारमा शृंखलाबद्ध चोरीका घटना हुन थालेपछि वडा प्रहरी कार्यालय भद्रपुरलाई चोर समात्नु पर्ने ठुलो चुनौती थप्यो। बजार क्षेत्रमा रातको समयमा प्रहरीले व्यापक गस्ती बढ्यो। तर पनि प्रहरी चोर फन्दामा परेन। भद्रपुरमा त्यसपछि पनि चोरीका घटना घट्यो। असार २५ गते मध्यरातमा भद्रपुर ६ स्थित राज अग्रवालको प्रियङ्का मोबाइल पसलको सटरको ताला फुटाएर २९ वटा मोबाइल र नगद ६१ हजार ५ सय रुपैयाँ नगद चोरी भयो। त्यसभन्दा केही दिनअघि मात्र भद्रपुर ५ स्थित दिवस गिरीको किंङस् लिक्यर्सबाट ठूलो परिणामको मदिराजन्य पदार्थ चोरी भयो। दिनप्रतिदिन नगर क्षेत्रमा चोरीका घटना बढ्न थालेपछि वडा प्रहरीलाई मात्र नभई जिल्ला प्रहरी कार्यालय भद्रपुरलाई पनि चोर समात्नु पर्ने दबाब आइलाग्यो। प्रहरीले चोर समात्न सहयोग गर्नुपर्ने भन्दै स्थानीयसँग पनि सहकार्य गर्न थाल्यो। स्थानीयकै सहयोगमा प्रहरीले असार २८ गते चोरी घटनामा संलग्न एक जनालाई पक्राउ गर्न सफल भयो। पक्राउ पर्नेमा भद्रपुर नगरपालिका५ देवीवस्तीका १८ वर्षीय मोहम्मद प्यारे रहेका छन्। घटनामा संलग्न सोही ठाउँका १८ वर्षीय वरुण सहनी अझै फरार रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीले चोरीका सरसामानसहित चोरलाईमात्र पक्राउ गर्ने मनसायमा थियो। त्यो स्वाभाविक पनि हो। प्रहरी पनि त्यसैमा केन्द्रित भएर अनुसन्धान गरिरहेका थिए। जब चोरको घरबाट ठूलो परिणामको पेस्तोलको गोली बरामद भयो प्रहरी आफै चकित पर्यो। गोली बरामद गरिएको घर सीमा नाकामै जोडिएको छ। यसरी फेला पर्यो ८० राउन्ड गोली प्रियङ्का मोबाइल पसलमा चोरी भएको करिब २० दिनअघि चोरी आरोपमा पक्राउ परेका मोहम्मद प्यारे सोही पसलबाट एउटा मोबाइल खरीद गरेका थिए। मोबाइल खरीद गरेको केही दिनपछि उनी फेरि त्यही पसल धाउन थाले। उनले पसलका सञ्चालक राज अग्रवाललाई भेटेर पटकै पिच्छे एउटै कुरा सोध्थे, दाजु अस्ति तपाईँको बाट पसलबाट किनेको मेरो मोबाइल हरायो, हराएको मोबाइल कसरी पत्ता भेटाउन सकिन्छ? जवाफमा पसल सञ्चालक राजले भने, भाइ मोबाइल हराउँदा आइएमइआइ नम्बरसहित प्रहरीमा उजुरी दिनुपर्छ, मेरोबाट पत्ता लाग्दैन। दुई जनाबीचको कुराकानी राजले जस्ताको त्यस्तै सुनाए। पसलमा चोरी हुन लागेको उनले सुइँकोसमेत पाएनन्। पसल चोरी गर्ने चोर जब प्रहरीले समात्यो त्यसपछिमात्र मैले विगतको कुरा सम्झिएको उनले बताए। मोहम्मद प्यारे मङ्गलवार दिउँसो देवीवस्तीमा नयाँ मोबाइल चलाउँदै बसिरहेका थिए। त्यही ठाउँमा पुगेका नगरपालिकाका एक कर्मचारीले शङ्का लागेर प्यारेमाथि निगरानी बढायो। ती कर्मचारीले प्यारेसँग मोबाइलको बारेमा सोधी खोजी सुरु गर्न थाल्यो। कुराकानी गर्दा झन् शङ्का उत्पन्न भएपछि ती कर्मचारीले पसल सञ्चालक राजलाई त्यहीबाट फोन गरेर हराएको मोबाइलको आइएमइआइ नम्बर मागे। पसलमा चोरी भएको मोबाइलको आइएमइआइ नम्बर र उनले चलाएको आइएमइआइ नम्बर एउटै प्रमाणित भएपछि ती कर्मचारीले तत्काल प्रहरीलाई खबर गरी त्यहाँ बोलाए। लगतै प्रहरीले प्यारेलाई पक्राउ गरी वडा प्रहरी कार्यालय लगे। वडामा राखेर प्रहरीले अनुसन्धान गर्ने क्रममा उनले चोरी गरेको स्वीकार गरे। चोरी घटनाहरूमा साथी वरुण पनि संलग्न रहेको उनले प्रहरी समक्ष थप कुरा खोले। वरुण कहाँ छ भनेर प्रहरीले सोध्दा उ बन्दुक ल्याउन सिराहा गएको बयान दिए। प्रहरीले गोली कहाँ छ त भनेर फेरि सोध्दा घरको शौचालय पछाडि इँटाले छापेर राखेको बताए। त्यसपछि प्रहरी टोली बुधवार बिहान ३ बजे प्यारेको घरमा छापेर ८० राउन्ड पेस्तोलमा लाग्ने गोली, एउटा मोबाइल, मोबाइलमा लाग्ने २७ थान चार्जर, सटर फुटाउन प्रयोग गर्ने फलामे रड र पसल फुटाएर ल्याएका तालाहरूसमेत बरामद गरेको हो। प्रहरीले चोरी भएका मोबाइलका कार्टुनहरू चाहिँ प्रियङ्का मोबाइल पसल पछाडिको झार जङ्गलबाट फेला पारेको थियो। यता घटनामा संलग्न फरार रहेका वरुण सिराहा गएका रहेछन्। उनलाई पक्राउ गर्न प्रहरी परिचालन गरिसकेको डीएसपी पाठकले बताए। चोरी घटनामा संलग्न व्यक्तिको घरबाट गोली बरामद भएपछि हामी पनि छक्क परेका छौँ, डिएसपी थापाले भने, उनीहरूले गोली किन र के प्रयोजनका लागि ल्याएको रहेछ त्यस बारेमा छुट्टै अनुसन्धान थालिसकेका छौँ। चोरी भएका मोबाइललगायत अन्य सरसामानको बारेमा पनि अनुसन्धान अघि बढाएको उनले बताए। सीमा नाका नजिकैबाट ठूलो परिणामको पेस्तोलको गोली बरामद भएपछि नगरमा सुरक्षा थ्रेट बढेकोमा स्थानीयले चिन्ता व्यक्त गर्न थालेका छन्।"
"१३३ जना कानुन व्यवसायीलाई वरिष्ठ अधिवक्ताको उपाधि, कानुनमन्त्री र पूर्वमहान्यायाधिवक्ता पनि परे (सूचीसहित)","काठमाडौं : सर्वोच्च अदालतले १३३ जना कानुन व्यवसायीलाई वरिष्ठ अधिवक्ताको उपाधि प्रदान गरेको छ। बुधबार बसेको सर्वोच्चको पूर्ण बैठकले नेपाल कानुन व्यवसायी परिषद् ऐन २०५० को दफा २१ बमोजिम १३३ अधिवक्तालाई वरिष्ठ उपाधि प्रदान गर्ने निर्णय गरेको सह प्रवक्ता देवेन्द्र ढकालले जानकारी दिए। लामो समयदेखि वरिष्ठ उपाधि रोकिएको थियो। जसका कारण अनुभवी र ज्येष्ठ अधिवक्ताले पनि वरिष्ठ उपाधि पाउन सकेका थिएनन्। वरिष्ठ उपाधि पाउनेमा कानुनमन्त्री गोविन्दप्रसाद शर्मा बन्दी, पूर्वमहान्यायाधिवक्ता रमेश बडाल, नेपाल बार एसोसिएसनका पूर्वउपाध्यक्ष टिकाराम भट्टराई, पूर्वमहासचिव सुनिल पोखरेल, अधिवक्ता मेघराज पोखरेल, प्रतिनिधिसभाको कानुन न्याय समितिका सभापतिसमेत रहेका अधिवक्ता कृष्णभक्त पोखरेललगायत रहेका छन्। त्यस्तै भ्रमणकुमार श्रेष्ठ, चन्द्रप्रसाद काफ्ले, रामकिशोर महतो, जनकबहादुर बोहरा, मीराकुमारी ढुंगाना, माधवराज बास्तोला, विष्णुप्रसाद शर्मा, ज्ञानेन्द्रप्रसाद पोखरेललगायतले पनि पाएका छन्।"
फोहोर अनुगमनमा निस्केका बागमती सभ्यताका कर्मचारीमाथि आक्रमण गर्ने ठेकेदार पक्राउ,काठमाडौं : बागमती सभ्यता एकीकृत विकास समितिका कर्मचारीमाथि आक्रमण गरेर घाइते बनाएको अभियोगमा एक ठेकेदारलाई प्रहरीले नियन्त्रणमा लिएको छ। पक्राउ पर्नेमा धनकुटा पाख्रिबास घर भई गोकर्णेश्वर६ बस्ने बर्ष ४८ वर्षीय सुवास घिसिङ (सुन मुन्द्रे) रहेका छन्। घिसिङले सोमबार गोकर्णेश्वर ६ नयाँबस्तीस्थित एभरेष्ट पम्पसँगै रहेको ड्रिम हाउस नजिकै फोहोर अनुगमनमा निस्केका बागमती सभ्यता एकीकृत विकास समिति गुहेश्वरी फाँटका कर्मचारी बलराम श्रेष्ठलाई कुटपिट गरेर घाइते बनाएका थिए। श्रेष्ठको अहिले उपचार भइरहेको छ। अनुगमनका क्रममा ठेकेदार घिसिङले फोहोरको बिषयलाई लिएर बिवाद गरी एक्कासी श्रेष्ठलाई टाउकोमा मुक्का प्रहार गरी घाइते बनाएको जिल्ला प्रहरी परिसर काठमाडौंले जनाएको छ। परिसरकाअनुसार तत्कालै प्रहरी बिट नयाँबस्तीबाट खटिएको प्रहरी टोलीले घिसिङलाई नियन्त्रणमा लिइएको थियो। घिसिङलाई मुलुकी अपराध (सहिंता) ऐनअन्तर्गत ज्यान मार्ने उद्योग गर्न नहुने कसूरमा काठमाडौं जिल्ला अदालतबाट तीन दिनको म्याद थप अनुमति लिई प्रहरी वृत्त बौद्धबाट थप अनुसन्धान भइरहेको परिसरले जनाएको छ। बागमती सभ्यताका कर्मचारीमाथि भएको घटनाको चौतर्फी विरोध भइरहेको छ।
रेडक्रसमा प्रहरी पठाएर तमासा गर्न खोजियो : अध्यक्ष ओली,काठमाडौं : नेकपा एमालेका अध्यक्ष केपी ओलीले स्थानीय तहको निर्वाचनमा राज्यपक्षबाट मानवअधिकार हननका घटना भएको बताएका छन्। मानवअधिकार एलायन्सले बुधबार काठमाडौंमा आयोजना गरेको कार्यक्रममा अध्यक्ष ओलीले निर्वाचनमा विपक्षी दलका उम्मेदवारलाई गिरफ्तार गर्ने र हिरासतमा राख्ने लगायतका मानवअधिकार विरोधी काम राज्य पक्षबाट भएको दावी गरे। विपक्षीलाई थुनाएर बुथ कब्जा गर्ने काम पनि भएको उनको भनाइ छ । ओलीले रेडक्रसमा अदालतको आदेश विपरित प्रहरी पठाएर तमासा गर्न खोजेको र डेमोक्रेसी र कानुनी राजको उपहास भएको तर्क गरे। अध्यक्ष ओलीले आफ्नो अहिलेसम्मको लडाई मानवअधिकारका लागि नै भएको र कहिले पनि मानवअधिकारको उलंघन नगर्ने स्पष्ट पारे। उनले मानवअधिकार जागिर नभएको र यो नितान्त आदर्श र निष्टासँग जोडिएको विषय भएको बताए।
साउनको पहिलो साता मल आइपग्छ : कृषिमन्त्री यादव,"वीरगन्ज : संघीय सरकारका कृषि तथा पशुपंक्षी विकासमन्त्री मृगेन्द्र सिंह यादवले साउनको पहिलो हप्ता रासायनिक मल नेपाल आइपुग्ने बताइएका छन्। वीरगन्जमा बुधबारदेखि सुरू जसपाको केन्द्रीय समितिको बैठकमा बोल्दै कृषिमन्त्री यादवले ३० हजार मेट्रिक टन युरिया मल साउनको पहिलो हप्ता नेपाल आइपुग्ने बताइएका हुन् । उनले भने,' तत्कालका लागि ३० हजार मेट्रिक टन युरिया मल ओमानबाट आइसकेको छ। केही दिनमा भारतको कोलकाता बन्दरगाहमा पुग्छ। अनि त्यहाँबाट साउन पहिलो हप्ता वीरगन्ज आइपुग्छ।' यसबाहेक साल्ट ट्रेडिङ कर्पोरेसन लिमिटेडले खरिद गरेको थप २० हजार मेट्रिक टन युरिया मल पनि छिट्टै आइ पुग्ने उनले बताए। कृषिमन्त्री यादवले जी टु जीमार्फत् मल ल्याउने सम्झौता गरिएको भएपनि भारतसँग केहि कुरामा उल्झन भएकाले हिजोअस्ति मात्रै फाइनल सम्झौता भइसकेकाले अब मलको समस्या नहुने बताए।"
प्रतिनिधि सभा र प्रदेश सभा निर्वाचनमा एमालेसित तालमेल हुन्छ : कमल थापा,"गोरखा : राप्रपा नेपालका अध्यक्ष कमल थापाले आसन्न प्रतिनिधिसभा र प्रदेश सभा निर्वाचनमा एमालेसित तालमेल हुने बताएका छन् । प्रदेशस्तरीय प्रशिक्षणको कार्यक्रममा सहभागी हुन बुधबार गोरखा आइपुगेका अध्यक्ष थापाले तालमेल गरेको ठाउँबाहेक देशका सबै जिल्लाहरुमा राप्रपाकै चुनाव चिन्ह लिएर उम्मेदवार उठाउने बताए। अहिलेसम्मको हामीहरुको कुराकानी र व्यहारलाई दृष्टिगत गर्दा नेकपा एमालेसित तालमेल हुने सम्भावना छ, 'उनले भने, 'तर हामी तालमेलका लागि खुल्ला छौँ,उनले भने,' अरुसित पनि हुन नसक्ने भने होइन ।' केपी ओलीको नेतृत्वमा मुलुकमा राजनीतिक स्थिरता र सम्वृद्धिको सुत्रपात भएकाले त्यसबाट प्रभावित भएर एमालेसित तालमेल गर्न आफू तयार गरेको उनको भनाइ छ । केपी ओलीको नेतृत्वमा विगतमा राजनीतिक स्थिरता र सम्वृद्धिका निमित्त जेजस्ता कामहरु भएका थिए, त्यसबाट हामीहरु प्रभावित छौँ,' उनले भने, केपी ओलीकै नेतृत्वमा लिम्पियाधुरा, कालापानी समेटेर नेपालको नक्सा बनाइयो । पृथकतावादी एजेण्डा बोकेर हिँडेका सिके राउत र विप्लव नेतृत्वको नेकपालाई राष्ट्रिय राजनीतिको मूलधारमा ल्याउन सफल भएकाले हामी नेकपा एमालेसित निकट भएको महशुस गर्छौँ । राजनीतिमा असम्भव भन्ने कुरा नहुने तर्क गर्दै उनले दुईवटा राप्रपा एकताको सम्भावना पनि रहेको बताए । राजनीतिमा असम्भव भन्ने कुरा हुँदैन,' उनले भने, 'यदि राजसंस्थाको बारेमा उहाँहरुले पुनर्विचार गर्नुभयो भने पार्टी एकताको सम्भावना जहिल्यै पनि खुल्ला रहन्छ ।' राजतन्त्रको एजेण्डा बोक्दा अरु एजेण्डा ओझेलमा पर्ने भएकाले सो एजेण्डा छोड्नु परेको उनले बताए । राजासित व्यक्तिगत वैमनस्यता भएर होइन, कि राजतन्त्रको एजेण्डा बोक्दा अरु सबै एजेण्डा ओझेलमा पर्ने देखियो,' उनले भने, 'लोकतान्त्रिक हिन्दु राष्ट्रको एजेण्डा छ, नेपालको सामाजिक, सांस्कृतिक, आर्थिक रुपान्तरणको एजेण्डा बोकेर वैकल्पिक राजनीतिक शक्तिको रुपमा स्थापित हुनुपर्ने छ ।' लोकतान्त्रिक हिन्दुराष्ट्रको मान्यता बोकेको आफ्नो पार्टी मात्र भएको उनको दाबी छ । 'अहिले देशमा धर्मान्तरको डढेलो लागेको छ,' उनले भने, 'यो अत्यन्तै भयावह छ । यो धर्मान्तरणको महामारीबाट देशलाई जोगाउनु हाम्रो प्रमुख कार्यभार छ । समाजवादी र साम्यवादी राजनीतिक शक्ति मात्र भएको नेपालमा आफूहरु कन्जर्भेटिभ राजनीतिक शक्ति स्थापित गराउन उद्दत रहेको उनले बताए । नेपालको राष्ट्रिय राजनीतिमा प्रमुख राजनीतिक धार भनेको साम्यवादी र समाजवादी धार मात्र हो,' उनले भने, 'संवद्र्धनवादी धार नेपालमा उठ्नै सकेको छैन । संसारभरि मुल रुपमा बामपन्थी र प्रजातान्त्रिक जत्तिकै कन्जर्भेटिभ पार्टी पनि उत्तिकै शक्तिशाली छ । अमेरिकाको रिपब्लिकन पार्टी, भारतको भाजपा, बेलायतमा कन्जर्भेटिभ पार्टी नै छ । कन्जर्भेटिभ पार्टी भनेको अनुदार होइन, संवद्र्धनवादी हो । ४५ वर्षे राजनीतिक जीवन यात्राको उत्तराद्र्धमा नेपालमा कन्जर्भेटिभ शक्तिलाई राजनीतिक शक्तिको रुपमा स्थापित गराउने लक्ष्य राखेर आफू होमिएको उनले बताए ।"
बनेपाको विवाहेत्तर जोडी कास्कीको जंगलमा मृत भेटियो,"काठमाडौं : अन्नपूर्ण गाउँपालिका ७ कास्कीको जंगलमा बनेपाकी सुदिना कर्माचार्य र बनेपाकै दिवाकर थापा एउटै डोरीमा पासो लगाएर झुण्डिएको अवस्थामा फेला परेका छन्। जिल्ला प्रहरी कार्यालय कास्कीका डीएसपी सुन्दर तिवारीकाअनुसार अन्नपूर्ण गाउँपालिका ७ स्थित पानी खाल्टी गौडा भन्ने स्थानमा उनीहरुको शव भेटिएको हो। जंगलमा रहेको अँगेरीको रुखमा हाँगामा एउटै डोरीमा नाइलनको डोरीको पासो लगाई झुण्डिएको अवस्थामा उनीहरु फेला परेका थिए। प्रहरीकाअनुसार बनेपा नगरपालिका १ काभ्रे बस्ने २८ बर्षकी सुदिना कर्माचार्य र बनेपा नगरपालीका १० बस्ने ३२ बर्षीय दिवाकर थापा दुवै जना विवाहित हुन्। दिवाकरको श्रीमती अध्ययनका लागि अष्टेलियामा छन् भने सुदिनाको श्रीमान बनेपामै छन्। घटनाको प्रारम्भिक अनुसन्धानमा विवाहेत्तर सम्बन्धका कारण दुवै जनाले आत्महत्या गरेको हुनसक्ने अनुमान गरिएको छ। घटनास्थलमा दुवै जनाको मोबाइल फोनसमेत फेला नपरेको हुदा मृत्युको कारण के थियो अहिलेसम्म खुलेको छैन। उनीहरुको शव पोष्टमार्टमका लागि पोखरा स्वास्थ विज्ञान प्रतिष्ठानमा पठाइएको र पोष्टमार्टमपछि आफन्तले जिम्मा लिएको तिवारीले जानकारी दिए। उनी भन्छन्, मृतकको आफन्तले जाहेरी दिएकाले घटनाको थप अनुसन्धान भैरहेको छ।"
भृकुटीमण्डपमा भीषण आगलागी,"काठमाडौं : प्रदर्शनीमार्गस्थित भृकुटीमण्डपमा भीषण आगलागी भएको छ। भृकुटीमण्डपभित्र रहेको एक ह्वील चियर गोदाममा आगलागी भएको जिल्ला प्रहरी कार्यालय काठमाडौंका प्रवक्ता दिनेश मैनालीले अन्नपूर्णलाई जानकारी दिए। उनले भने,' दिउँसो ३ बजेदेखि आगलागी भएको हो। अहिले ललितपुर र काठमाडौंबाट आएका दमकलले आगो निभाइरहेका छन्। आगो नियन्त्रणको प्रयास भइरहेको छ।' अहिले विभिन्न क्षेत्रका दमकलको सहयोगमा सुरक्षाकर्मी र स्थानीयबासीले आगो नियन्त्रणको प्रयास जारी राखेका छन् । आगलागीको कारण भने खुलेको छैन।"
"केन्द्रीय समितिमा झोंक्किए देउवा, विधान संशोधन गरेर तेस्रोपटक सभापति बन्ने घुर्की","काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवाले आफू तेस्रोपटक सभापति बन्ने चेतावनी दिएका छन्। कांग्रेसको विधानले दुई पटकमात्रै सभापति बन्न पाउने व्यवस्था गरेको छ। तर सानेपामा जारी केन्द्रीय समिति बैठकमा पार्टी नेतृत्व, गठबन्धन, सरकारको नेतृत्व र कार्यशैलीमाथि प्रश्न उठाउने केन्द्रीय सदस्यहरुलाई जवाफ दिने क्रममा झोंक्किएका देउवाले विधान संशोधन गरेर तेस्रोपटक सभापति बन्ने घुर्की लगाएका हुन्। बैठकमा सहभागी एक केन्द्रीय सदस्यकाअनुसार सांसद सञ्जय गौतमले गठबन्धन गर्दा सीट जिते पनि कांग्रेस हार्ने भन्दै गठबन्धनको विरोध गरेका थिए। त्यसमा जवाफ दिँदै सभापति देउवाले भने, प्रतिकूलताका बीच ठूलो पार्टी बनाए। निर्वाचनमा राम्रो नतिजा आएको छ। तै पनि मै माथि प्रश्न उठाउने, आफू बर्दिया हारेको छ, अर्को हारेको छ। तपाईहरु आफ्नो कुरा गर्नुहुन्छ? पार्टीमा यस्तै गर्ने हो भने विधान संशोधन गरेर तेस्रोपटक सभापति बन्न अगाडि बढ्छु। मलाई सभापति बन्नुछैन। तर तपाईंहरु यस्तै व्यवहार गर्नुहुन्छ भने म विधान संशोधन गरे अगाडि बढ्छु। देउवाको यो जवाफमा बलबहादुर केसीले प्रतिवाद गरेका थिए। तपाईं तेस्रोपटक भएर के फरक पर्छ र? पहिला पनि त्यस्तै थियो। अहिले पनि त्यस्तै छ। फेरि भएर के फरक पर्छ र? बने हुन्छ नि त तेस्रोपटक। यसको जवाफमा फर्काउँदै देउवाले भने, त्यतिखेर सबैभन्दा अफ्ठेरो पार्ने तपाई नै त हो। विरोध गर्ने तपाईंहरु नै हो। देउवा र केसीबीच केहीबेर भनाभन भएको ती केन्द्रीय सदस्यले बताए। देउवाले आफ्नो आलोचना गर्ने नेताहरुलाई जवाफ दिने क्रममा तेस्रोपटक सभापतिमा अग्रसर हुने घुर्की लगाएको अर्का केन्द्रीय सदस्यले बताए। केन्द्रीय समितिमा बहुमत सदस्यले कम्युनिस्ट मिल्न नदिन गठबन्धन गरेरै जानुपर्ने धारणा राखेका थिए। बुधबार केन्द्रीय सदस्यहरु प्रकाशमान सिंह, डा रामशरण महत, ज्ञानेन्द्रबहादुर कार्की, रमेश रिजाल, दिलेन्द्रप्रसाद बडू, एनपी साउद, ईश्वरी न्यौपाने, केशवकुमार बुढाथोकी, गोविन्द भट्टराई, सरिता प्रसाई, बहादुर सिंह (लामा) तामाङ, लक्ष्मी परियार, रामजनम चौधरी, कल्पना चौधरी, यज्ञराज जोशी, महेन्द्रकुमार राय, सञ्जयकुमार गौतमले धारणा राखेका थिए। त्यसैगरी आङ्गेलु शेर्पा, प्रदीपकुमार सुनुवार, अब्दुल सत्तार, राजीव ढुंगाना, राजीवबिक्रम शाह, डा चन्द्रमोहन यादव, चम्पादेवी खड्का, ई मोहन आचार्य, मुक्ताकुमारी यादव, सरस्वती अर्याल तिवारी, जावेदा खातुन जागा, हरिशरण नेपाली, नगिना यादव, अजयवावु शिवाकोटी, मदनकृष्ण श्रेष्ठ, भीम पराजुली, कान्तिका सेजुवाल, गणेश लामा, रुपा विक, विद्यादेवी तिमिल्सीना र जीवन रानाले आआफ्नो धारणा राखेका थिए। केन्द्रीय कार्यसमितिको बैठक बिहीबार दिउँसो १ बजे पार्टीको केन्द्रीय कार्यालयमा पुनः बस्ने मुख्य सचिव कृष्णप्रसाद पौडेलले जानकारी दिए।"
निको हुन्छ नसाको रोग,"कुनै समयमा एउटा राजा थिए। उनले मन पराएको एउटा घोडा थियो। अचानक घोडा बिरामी भयो। राजाले देशमा भएका विज्ञ वैद्यहरूबाट उपचार गराए तर कसैले निको पार्न सकेनन्। विदेशबाट डाक्टर झिकाएर पनि उपचार गरियो। विदेशी डाक्टरले के भन्यो भने यी तीनवटा सुई लगाएपछि घोडा हिँड्छ। यदि हिँडेन भने कहिले पनि हिँड्दैन। त्यसपछि यसलाई भीरबाट लडाएर फ्याँकिदिए हुन्छ। राजाले यसो सोचे र हुन्छ भने। डाक्टरले तीन सुईको खर्च तीनवटा घोडा किनेबराबरको लाग्छ भने। एकदमै मन परेको घोडा भएकाले बाँच्यो भने हुन्छ भनेर राजा राजी भए। तीनवटा इन्जेक्सन लगाइसक्दा पनि घोडा कहीँ केही चलमल गरेन। तेस्रो इन्जेक्सन लगाइसकेपछि डाक्टर फर्कियो। नजिकै रहेको खसीले घोडाबारेको सबै कुरा सुनेको थियो। उसले घोडालाई भन्यो, घोडा दाइ ! तपाईं जसरी पनि उठ्नु पर्छ। तपाईंलाई सबै इन्जेक्सन लगाइसके। अब पनि तपाईं उठ्नु भएन भने तपाईंलाई लगेर भीरबाट खसाल्छन् र मार्छन्। घोडाले भन्यो, खसी भाइ, मलाई पनि चारखुट्टा एकै ठाउँ पारेर लड्न मन छैन। उठेर हिँड्न मन छ। राजालाई पिठ्यूँमा बोकेर हिँड्दा सबैको आँखामा म भव्य पनि हुन्छु, थाहा छ। खसीले घोडालाई बिस्तारै कान हल्लाउन भन्यो। सक्दिनँ भन्ने साउति मार्दै गर्दा उसले नचाहेरै टाउको हल्लियो। कान हल्लाउनुहोस् भन्यो। त्यसरी नै सक्दिनँ भन्दा कान हल्लिए। क्रमशः खुट्टाहरू हल्लायो। दायाँ पल्टिनुहोस् बायाँ पल्टिनुहोस् भन्दै खसीले २४ घण्टा लगाएर घोडालाई सामान्य उठ्न सक्ने बनायो। भोलिपल्ट बिहान घोडाको सुसारे आयो। घोडा उठेको देखेपछि राजाकोमा खबर पुग्यो। राजा घोडालाई हेर्न तबेलामा आए। राजाले घोडा उभिएको देखे। घोडालाई सुम्सुम्याए। सबैभन्दा बढी प्यारालाइसिस भएका अर्थात् शरीरका अंग नचल्नेहरू आउँछन्। अधिकांशलाई हिँड्न सक्ने बनाएर पठाउँछु। दोस्रोमा नसा थिचिएका (साइटिका) बिरामी र एकातिर नसा सुकेका बिरामी आउनु हुन्छ। उहाँहरूलाई सकेसम्म चल्नुहोस् चलाउनुहोस्, शरीरलाई नरम र सहज बनाउनुहोस् भनेर सिकाएर पनि पठाउँछु। यति भयो भने विस्तारैविस्तारै आजभन्दा भोलि अनि भोलिभन्दा पर्सि फरक महसुस गर्दै तंग्रिन थाल्नुहुन्छ। भएन र हुँदैन भनेर बस्नेलाई समस्यै समस्याले गाँज्छ। यसरी शरीर चल्मलाउने कामलाई निरन्तरता दिनुभयो भने पक्का सहज हुन्छ। खासमा, शरीरमा असमानता पैदा भएको थाहा हुन्छ। सामान्य असमानतालाई वास्ता गरिँदैन। जब सहन नसक्ने भइन्छ वा शरीरले थाम्न नसक्ने भएपछि उपचारको खोजीमा हिँड्छौं। सो क्रममा आफ्ना मान्छेहरू कसलाई के भएर कहाँ गएर कसरी उपचार गरे भन्ने खोज्छौं। जो जहाँ पुगेर ठीक भए त्यसकै आधारमा उपचारको खोजी गर्छौं। उपचार गर्ने थुप्रै पद्धतिहरू छन्। आफूलाई मनले खाने पद्धति छनोट गर्ने हो। जहाँ पनि एकजना निको भएपछि उसको रिफरका आधारमा अर्को जना बिरामी आउने हो। आउँदा म खुट्टा टेक्नै सक्दिनँ हिँड्न त झनै कठिन छ, राति निद्रा परेन भन्दै आउनु हुन्छ। कोही मलाई पोलेर उठ्न बस्न केही गर्नै हुँदैन भन्नु हुन्छ। तर, यी सबैको प्रकृति फरक हुन सक्छ। कसैलाई बस्दा झमझम हुन्छ, कसैलाई भारी बोक्दा सञ्चो हुन्छ। कोही त्यत्तिकै हिँड्न गाह्रो हुन्छ। एउटाको लक्षण अर्कोसँग मेल नखान सक्छ। सर्वप्रथम बिरामीलाई के भएको हो ? भनेर छुट्ट्याउँछौं। छुट्ट्याइसकेपछि हामीले गर्न सक्छौं वा सक्तैनौं त्यो भन्छौं। सबै नसा उपचार गर्ने भन्दैमा हामीले पनि छुन, चलाउन मिल्दैन। उपचार सम्भव छ भने सक्छौं भन्छौं, कति समय लाग्छ त्यो पनि भन्दिन्छौं। यस्तो उपचार आजको भोलि हुँदैन। सबैले बुझ्नुपर्ने कुरो के भने मंसिरमा पाक्ने धानलाई जतिसुकै मलजल गरे पनि भदौमा त पकाउन सकिँदैन। बिरामीको जीवनी शक्तिलाई आधार लिएर भन्न सकिन्छ। कतिपय कुराका लागि समय पनि कुर्नै पर्छ। समय दिनेलाई उपचार गर्न सम्भव हुन्छ। कोही कोही निको हुनलाई मात्र आउनु हुन्छ। मोटामोटी ६०६५ प्रतिशत मात्र दुखाइ कम भए कतिपय बिरामीलाई पुग्छ। आज एक ठाउँ पुगेर उपचार गर्ने अनि केही दिनमै अर्को ठाउँ जाने रोग पनि सधैं बोकिरहने मानिस भेटिन्छन्। रोगको उपचारमा निरन्तरता नदिँदा त्यसले आफैंलाई धोका दिइरहन्छ। नसाका रोग तीन थरिका हुन्छन्। एउटा पूर्णतया निको हुने, एकथरी कम मात्रै गराउने र तेस्रो, निको नहुने। यस्ता बिरामीको अवस्था कस्तो हुन्छ भने डढेको काठलाई रंग लगाएजस्तो। डढेको त डढेकै हो भनेजस्तै। सही निदान गरी सही औषधिउपचार पाए भने कति चाहिँ निको हुन्छन्। कतिलाई निको पार्न सकिँदैन तर रोकथाम गर्न सकिन्छ। जस्तो आकाशबाट परेको पानीलाई रोक्न त सकिँदैन तर छाता ओढियो भने नभिज्न सकिन्छ। कहिलेकाहीँ त्यतिमा पनि चित्त बुझाउनु पर्ने हुन सक्छ। माथि भनेजस्तो हामी उपचार गर्नेले छुन नमिल्ने नसामा पयो भने निको नहुन सक्छ। जुन ठाउँमा हामीले छुनै मिल्दैन। कसैलाई त छोयो झन् बढ्ने हुन्छ। बिरामीको शरीरअनुसार फरकफरक हुन्छ। यस्तै विविध प्रकारका नसाका समस्याको निदान र उपचार गर्छौं। सम्पूर्ण रोगको कारण भनेकै शरीरमा बिजातीय पदार्थ जम्मा हुनु र जीवनी शक्ति कमजोर हुनु हो। पछि मान्छेमा रोग लाग्छ। आहारविहारमा विशेष ध्यान दिनुपर्ने हुन्छ तर हामी भेटेपछि र भेटे जति खान लालायित हुन्छौं। बेमौसमी साजसब्जी, फलफूल, बिजातीय पदार्थ वा टक्सिनयुक्त खाना बढी खानाले समस्या ल्याउँछ। दोस्रो, अहिले देखिएको फर्टिलाइजर खाना अर्थात् सबैभन्दा बढी तेल, मसला र विषादी प्रयोग गरेर राखिएका खानेकुराहरूमा हुन्छ। तेस्रो, सबैभन्दा खराब भनेको साबुन। सामान्यत साबुनले भाँडा माझेर पखालेपछि चिल्लो जान्छ तर सातचोटि पखाल्दा पनि नजाने कडा खालका केमिकल भाँडामा रहिरहन्छ। हामी त्यसको ख्याल गर्दैनौं। पखाल्दा टिलिक्क टल्केको देखिन्छ तर भाँडामा साबुन वा सरफ निख्रिएको हुँदैन। त्यसमा तातो दाल, तातो भात, तातो तरकारी, तातो दूध अथवा जे पनि तातो हालेपछि त्यसमा विस्तारै सोसेर लिन्छ। त्यो हामी खाँदै जान्छौं। पहिलो चरणमा विस्तारै आमाशयमा गएर पित्तलाई असर गर्छ। पित्त विस्तारै छान्न नसक्ने अवस्थामा पुग्छ। त्यसपछि रगतमा फाल्न थाल्छ र हाम्रो शरीरभरि कुद्न थाल्छ। कुद्दाकुद्दै जोर्नीमा गएर बस्न थाल्छ। विस्तारै त्यो बिजातीय पदार्थ जोर्नीमा पुग्छ। शरीर चलाउँदा एकातिर फर्किंदा गयो तर त्यो फर्किएर आएन। समस्या यत्ति हो। सामान्य रूपमै नसामा यस प्रकारको असर देखिन्छ। अहिले बजारमा आउने तरकारीमा बेमौसमी तरकारीलाई प्रोत्साहन नदिऊँ। पहिलो त सुकेको तरकारी खाए पनि हुन्छ, केही फरक पर्दैन। दोस्रो, हामीले बजारबाट ल्याएको सागसब्जी आधा बाल्टिन पानीमा तीन चम्चा नुन राखेर तीन घण्टा पानीमा डुबाऔं। त्यसरी राख्दा कुहिएन भने त्यो खान योग्य भयो। कुहियो भने फालिदिए हुन्छ। नुनले ८० प्रतिशतसम्म विषादि काट्छ। हामीलाई अहिलेसम्म टिकाएको भनेको नुन र बेसारले हो। रोग लाग्न नदिन शरीरलाई चलायमान राख्नुपर्छ। शरीरमा पसिना धेरैभन्दा धेरै आउने काम गर्नुपर्छ। खानपिनमा ध्यान दिनुपर्छ। पहिलो चरणमा दुख्छ। दोस्रोमा नसाहरू झमझमाउँछ। तेस्रोमा पोल्न थाल्छ भने चौथोमा लाटो हुन्छ। पाँचौं चरणमा चल्दैन। नसा सुक्ने, कडापन हुने वा एकमाथि अर्कोमा सर्ने र खप्टिने साथै नसा आफ्नो ठाउँमा ठीक देखिने तर निष्क्रिय भएर बसिदिने समस्या अचेल धेरैलाई छ। नेपालमा सरदर हेर्ने हो भने ६० प्रतिशत रोगी नसाका छन्जस्तो लाग्छ। नसाका कारण अंग नचलेपछि मात्रै हामीलाई तातो लाग्ने हो। नत्र वास्ता गर्दैनौं। पेलेरै अघि बढ्न खोज्छौं। जति ढिलो भयो त्यति समस्या बढ्दै जान्छ, उपचार हुन्छ तर निको हुँदैन। नाच्नु सबैभन्दा राम्रो मान्छु। नाच्दाबराबरको व्यायाम अरू होइन। यसमा सम्पूर्ण शरीर चल्छ। जबसम्म पसिना आउँदैन, तबसम्म नाच्नु पर्छ। नाचेर पसिना निकाल्न सक्ने हो भने धेरैभन्दा धेरै टक्सिन जान्छ। नसाका कारण अंग नचलेपछि मात्रै हामीलाई तातो लाग्ने हो। पेलेरै अघि बढ्न खोज्छौं। नाच्नु सबैभन्दा राम्रो मान्छु। यसले टक्सिन निकाल्छ।"
संविधानअनुसार नै नागरिकता विधेयक अघि बढाएका हौं : गृह मन्त्री,"काठमाडौं: गृहमन्त्री बालकृष्ण खाँणले संविधान अनुसार नै नागरिकता विधेयक अघि बढाइएको बताएका छन्। संसदमा बोल्दै गृह मन्त्री खाँणले नागरिकता प्रदान गर्न नसकिएको कारण लाखौ नागरिकको शिक्षा, व्यवसायमा असर परेको कारण विधेयक ल्याइएको बताएका हुन्। उनले भने, 'नागरिकता विधेयकलाई दलहरुको बीचमा छलफल गरेर सहमतिका साथ अघि बढाउन सकियोस। र, नागरिकता ऐन पारीत गर्न सकियोस भन्ने उद्देश्यका साथ नै यो विधेयक ल्याइएको हो।' नागरिकता नपाएर असहज जीवन विताउन परिरहेको बताए। उनले भने, 'लाखौं नेपालीले नागरिकता नपाएको अवस्था छ। संविधान अनुसार नै विधेयक अघि बढाइएको हो। परिष्कृत विधेयकका रुपमा अघि बढाइएको छ।'"
वीरगन्जमा जसपा उपेन्द्र यादव समूहको केन्द्रीय समिति बैठक सुरु,"वीरगन्ज : जनता समाजवादी पार्टी (जसपा) अध्यक्ष उपेन्द्र यादव समूहको केन्द्रीय समितिको बैठक सुरु भएको छ। बुधबार पार्टी अध्यक्ष यादवले बैठक उद्घाटन गरेका हुन् । बैठकमा वरिष्ठ नेताहरु अशोक राई, राजेन्द्र श्रेष्ठ, प्रदीप यादव, लालबावु राउतलगायतको सहभागीता छ। केन्द्रीय सदस्य एवं वनमन्त्री प्रदिप यादवका अनुसार बैठकमा ३२ कार्यकारिणी सदस्यमध्ये २४ जना र ४९९ केन्द्रीय सदस्यमध्ये ३५० भन्दा बढी सहभागी छन्। बैठक बिहीबारसम्म चल्नेछ। पार्टी विभाजनको तयारीमा रहेका जसपाका दुई प्रमुख नेता डा बाबुराम भट्टराई र उपेन्द्र यादवले छुट्टाछुट्टै बैठक र भेला सुरु गरेका छन्। पार्टीका संघीय परिषद अध्यक्ष डा बाबुराम भट्टराईले मंगलबार काठमाडौंमा आफू पक्षीय नेताहरुको विस्तारित बैठक बोलाएका थिए। उनले बैठक वैधानिक र आधिकारिक भएको दावी गरेका थिए। पार्टीमा उपेन्द्र यादवले एकलौटी गरेको र यादव पक्षकै कारण पार्टी संकटमा गएको बताएका थिए। उनले वीरगन्जको बैठक स्थगन गर्न पनि यादवलाई सुझाव दिएका थिए। भट्टराई पक्षले आफ्नो साथमा ४ सय ९९ जनामध्ये २ सय ३० केन्द्रीय सदस्य रहेको दाबी गरेको छ। पछिल्लो समय दुवै नेताबीच विवाद चर्किदै गएपछि पार्टी फुटको संघारमा पुगेको हो।"
एमालेको अर्थ विभागमा गभर्नर महाप्रसाद अधिकारी छैनन् : घनश्याम भुसाल,काठमाडौं : नेकपा एमालेका स्थायी कमिटी सदस्य घनश्याम भुसालले नेपाल राष्ट्र बैंकका गभर्नर महाप्रसाद अधिकारी पार्टीको अर्थ तथा योजना विभागमा नरहेको स्पस्ट पारेका छन्। विभागका प्रमुखसमेत रहेका भुसालले पार्टीको कमिटी र विभागमा गभर्नरलगायत सार्वजनिक पद धारणा गरेका व्यक्तिहरु रहने वैधानिक व्यवस्था पनि नभएको स्पस्ट पारेका हुन्। स्वयम् गभर्नर अधिकारीले 'कुनै पार्टी राजनीतिमा आफ्नो संलग्नता नरहेको र उक्त व्यक्ति पनि आफू नभएको स्पष्ट पारिसकेको उनले स्मरणसमेत गराएका छन्।
'कोरोना विमा र स्वास्थ्य बिमावापतको रकम तत्काल भुक्तानी गरियोस्',"काठमाडौं : प्रतिनिधि सभाका सांसद कृष्णप्रसाद दाहालले कोरोना बिमावापतको रकम भुक्तानी गर्न सरकारसँग माग गरेका छन्। प्रतिनिधि सभामा बोल्दै सांसद दाहालले कोरोना विमा गरेकाहरुको अहिलेसम्म भुक्तानी नहुनु लज्जास्पद विषय रहेको बताएका हुन्। उनले स्वास्थ्य बिमावापतको रकमपनि भुक्तानी गर्न सरकारसँग माग गरे। दाहालले भने, 'हतियार किन्न सरकार लालयीत छ। कोरोनाबापतको रकम तत्काल भुक्तानी गरियोस। स्वास्थ्य विमा वापतको रकम तत्काल भुक्तनी गरियोस।'"
राष्ट्रपतिसमक्ष महालेखा परीक्षकको ५९ औं प्रतिवेदन पेश,काठमाडौं : राष्ट्रपति विद्यादेवी भण्डारीसमक्ष आर्थिक वर्ष ०७७०७८ को महालेखा परीक्षकको ५९ औं प्रतिवेदन पेश भएको छ। महालेखापरीक्षक टंकमणि शर्मा दंगालले बुधबार प्रतिवेदन राष्ट्रपतिसमक्ष पेश गरेका हुन्। नेपालको संविधानको धारा २९४ को उपधारा (१ ) बमोजिम सो प्रतिवेदन पेश भएको राष्ट्रपति कार्यालयले जनाएको छ।
श्रीलङ्कामा संटकाल घोषणा,"काठमाडौं: श्रीलङ्कामा संकटकाल घोषणा गरिएको छ। श्रीलंकाका प्रधानमन्त्री रनिल विक्रमसिंघले देशमा संकटकाल घोषणा गरेका हुन्। प्रधानमन्त्रीको कार्यालयका एक प्रवक्ताकाअनुसार देशको पश्चिमी प्रान्तमा निषेधाज्ञा पनि जारी गरिएको अन्तर्राष्ट्रिय सञ्चार माध्यमहरुले जनाएका छन्। चरम आर्थिक संकट व्यहोरिरहेका श्रीलंकाका जनता राष्ट्रपति र प्रधानमन्त्रीविरुद्ध नै उर्लिएका छन्। श्रीलंकाले इतिहासमै सबैभन्दा खराब र ठूलो आर्थिक संकटको सामना गरिरहेको छ। बेलायतबाट सन् १९४८ मा स्वतन्त्र भएयता यो दक्षिण एसियाली राष्ट्रको सबैभन्दा गम्भीर आर्थिक संकट हो। मूल्यवृद्धि र अत्यावश्यक वस्तुको अभावको विरोधमा महिनौंदेखि विरोध प्रदर्शन भइरहेका छन्। देशमा विदेशी मुद्रा सकिएको छ। इन्धन, खाद्यान्न र औषधिलगायत आधारभूत वस्तुको आयात हुन नसक्दा अभाव भएको छ।वर्षौंदेखि सत्तामा रहेका राजापाक्षे परिवारले अर्थतन्त्रको उचित व्यवस्थापन नगरेको र चीनबाट धेरै ऋण लिएको आरोप धेरैले लगाएका छन्।"
'नागरिकताका सम्बन्धमा विदेशीलाई दुई प्रकारको नागरिकताको लागि ढोका खोल्ने काम नहोस',"काठमाडौं: सांसद भीम रावलले नागरिकता जस्तो संवेदनशील विषयमा २२ वर्ष गरेको अभ्यासलाई निरर्थक नबनाउन सरकारलाई आग्रह गरेका छन्। संसदमा बोल्दै सांसद रावलले नागरिकतासम्बन्धी विषय अत्यन्तै संवेदनशील रहेको भन्दै यो विषयलाई उदार बनाउन नहुने बताएका हुन्। उनले भने,'संवेदनशिल भुराजनीति अवस्थामा महिलाहरुलाई बीहे गर्दा वित्तिकै नागरिकता दिनुपर्छ। त्यसो भए नेपाली महिलाले विदेशमा विहे गरे सजिलै नागरिकता पाउनुपर्छ की नाई ? महिलाको अधिकार हनन गर्ने विषय होइन। अंगीकृत नागरिकलाई प्रकृया पुरा गरेर नागरिकता दिनुपर्छ।' उनले सरकारको पहिलो कर्तव्य देशलाई बलियो बनाउने भएको बताए। रावलले भने, 'नागरिकता जस्तो संवेदनशील विषयमा २२ वर्ष गरेको अभ्यासलाई निरर्थक नबनाइयोस। नागरिकताको विषयलाई राजनीतिक दाउपेचको विषय नबनाइयोस। नागरिकताका सम्बन्धमा विदेशीलाई दुइ प्रकारको नागरिकताको लागि ढोका खोल्ने काम नहोस।'"
औषधि तेस्रो संशोधन विधेयक २०७९ पारित,काठमाडौंः प्रतिनिधि सभाबाट औषधि तेस्रो संशोधन विधेयक २०७९ पारित भएको छ । बुधबार बसेको प्रतिनिधि सभा बैठकले सो विधेयक बहुमतले पारित गरेको हो। स्वास्थ्य तथा जनसंख्यामन्त्री भवानी खापुङले राष्ट्रिय सभामा उत्पती भएको औषधि तेस्रो संशोधन विधेयक २०७९ पारित गरियोस् भन्ने प्रस्ताव गरेका थिए । सांसदहरुले विधेयकमाथि छलफलमा भाग लिँदै औषधिमा नियमन नहुँदा उपभोक्ता निकै मारमा परेको बताए। पहिलो पटक औषधि ऐन २०३५ जारी भएको थियो । यो एेन पटक पटक संशोधन हुँदै आएको छ।
जनप्रतिनिधि र कर्मचारीको लापर्बाहीले धरानमा ९ करोड रकम फ्रिज,"धरान : स्थानीय जनप्रतिनिधि र कर्मचारीको चरम लापर्बाहीका कारण चालु आर्थिक वर्ष २०७८७९ मा धरान उपमहानगरपालिकाको ९ करोड रकम फ्रिज भएको छ। संघीय सरकारले धरानलाई दिएको पौने ८ करोड र प्रदेश सरकाले दिएको १ करोडभन्दा बढी रकम फ्रिज भएको हो। संघीय सरकारले धरान उपमहानगरको शिक्षा र विद्यालय सुधार कार्यक्रम, खानेपानी आयोजना निर्माण, स्वास्थ्य सुधार कार्यक्रम, कोभिड १९ महामारीबाट प्रभावित अति विपन्न परिवारलाई नगद हस्तान्तरण लगायतका शीर्षकमा विनियोजन भएको ७ करोड ८४ लाख १९ हजार २८० रुपैयाँ काम नगरिएका कारण फ्रिज भएको धरान उपमहानगरपालिकाका लेखा अधिकृत भेषराज अधिकारीले जानकारी दिए। त्यस्तै प्रदेश सरकारले उपलब्ध गराएको विकास निर्माणलगायतका शीर्षकमा विनियोजन गरेको गरेको १ करोड ५ लाख ६१ हजार ६ सय १३ रुपैयाँ पनि काम नगरेकै कारण फ्रिज भएको उनले बताए। धरान उपमहानगरपालिकाका तत्कालीन मेयर तिलक राई र उपमेयर मञ्जु भण्डारीको वेवास्ताका कारण कोभिड१९ महामारीबाट मृत्यु भएका र रोगको संक्रमणमा परेका अतिविपन्न परिवारले समेत राहत पाएनन्। कोभिड१९ को महामारीबाट प्रभावित भएका धरानका १ हजार ६ सय ६३ अति विपन्न परिवारलाई जनही १० हजारका दरले नगद वितरण गर्न १ करोड ६६ लाख ३० हजार रकम संघीय सरकारले धरान उपमहानगरपालिकालाई उपलब्ध गराएको थियो। तर तत्कालीन मेयर तिलक राई, उपमेयर मञ्जु भण्डारीको वेवास्ताका कारण उक्त रकम पीडितहरुलाई वितरण गर्न नसकिएको नगरपालिका स्रोतले जानकारी दिएको छ। कोभिड१९ महामारीबाट प्रभावितलाई संघीय सरकारले उपलब्ध गराएको रकम हालमा मेयर हर्क साम्पाङ र अईन्द्र विक्रम बेघालेसमेत वितरण नगर्दा उक्त रकम फ्रिज भएको छ। नेपाल बसोवास बस्ती संरक्षण समाजका केन्द्रीय अध्यक्ष कुमार कार्कीले जनप्रतिनिधिहरुको वेवास्ताका कारण कोभिड पीडितहरुलाई आएको अनुदान फ्रिज हुनुले निम्न आयश्रोत भएका सुकुम्वासिहरु सरकारले दिएको सुविधाबाट बञ्चित भएको बताए। यसैगरी धरानको विकट मानिएको दुर्गम पहाडी क्षेत्र वडा नम्बर ४, ५ र २० नम्बर वडामा खानेपानी योजनाका लागि आएको ४३ लाख ३८ हजार ३ सय ८४ रुपैयाँ पनि काम नभएकै कारण फिर्ता भएको छ। धरान१३ स्थित पब्लिक माविको भवन निर्माणका लागि आएको ५२ लाख ५२ हजार २१ रपैयाँ पनि काम नगरेकै कारण फिर्ता भएको लेखा अधिकृतले बताएका छन्। धरान उपमहानगरपालिकाका प्रमुख प्रशासकीय अधिकृत लक्ष्मी पौडेलले कतिपय काम सम्पन्न गरी बचत भएको बजेट र धेरैजसो काम गर्न नसकेकै कारण बजेट फ्रिज भएको बताएका छन्।"
उपसभामुख पदको निर्वाचनको तालिका सार्वजनिक,"काठमाडौंः संघीय संसद सचिवालयले उपसभामुख पदको निर्वाचनको तालिका सार्वजनिक गरेको छ । नेपालको संविधानको धारा ९१ एवं प्रतिनिधि सभा नियमावली, २०७५ को नियम ८ बमोजिम प्रतिनिधि सभाको उपसभामुख पदको निर्वाचन असार ३१ गते हुनेछ। सचिवालयका अनुसार असार ३० गते बिहान ११ बजे प्रतिनिधि सभाको बैठकमा प्रतिनिधि सभाका कुनै सदस्यलाई उपसभामुख पदमा निर्वाचित गरियोस् भनी प्रस्तावको सूचना दर्ता गर्ने उल्लेख छ । असार ३० गते दिउँसो साढे १ बजे निर्धारित समयभित्र दर्ता भएका उम्मेदवारीको सूचनाको दर्ता क्रमानुसार सूची प्रकाशन गरिनेछ। असार ३१ गते ३ बजे प्रतिनिधि सभाको बैठकमा उपसभामुख पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थन गर्ने, उम्मेदवारीको सूचनामाथि सामूहिक रुपमा छलफल हुने र दर्ता क्रमानुसार निर्णयार्थ प्रस्तुत गर्ने उल्लेख छ ।"
दक्षिण एसियाली छोटो फिल्म महोत्सवमा लम्सालको गोरु पर्व',"काठमाडौं : पाँचौँ दक्षिण एसियाली छोटो फिल्म महोत्सवमा रंगकर्मी पुरु लम्सालको छोटो फिल्म 'गोरु पर्व' (अक्स फियस्टा) छनोट भएको छ । यो नुवाकोटको तारुकामा हरेक वर्ष माघे संक्रान्तिका दिन आयोजना हुने गोरु जुधाइ मेलामा आधारित सर्ट फिल्म हो । उक्त महोत्सव भारतको दिल्लीस्थित नन्दनमा अगस्ट ३ देखि ६ सम्म आयोजना हुँदै छ । आयोजक संस्थाका अनुसार भारत, बंगलादेश, श्रीलंका र नेपालका लामा, छोटा गरी ६० चलचित्रवृत्तचित्र प्रदर्शन गरिनेछ । नेपालको गोरु पर्व महोत्सवको तेस्रो दिन अर्थात् अगस्ट ५ मा प्रदर्शन गरिनेछ । सिने मेकर्स प्रालिको प्रस्तुति रहेको गोरु पर्वका निर्माता निरञ्जन सिग्देल हुन् । कार्यकारी निर्माता केपी पाठक हुन् । वृत्तचित्रको लेखक तथा निर्देशक पुरु लम्साल हुन् ।"
उपदानका नाममा क्याम्पसको करोड बढी रकम सक्ने तयारी,"जाजरकोट: जिल्ला सदरमुकाममा रहेको भेरी ज्ञानोदय बहुमुखी क्याम्पसमा कार्यरत प्राध्यापक र कर्मचारीले उपदानका नाममा क्यापसको ढुकुटीमा रहेको १ करोड ९ लाख रुपैयाँ लिने तयारी गरेका छन्। क्याम्पसमा कार्यरत ८ जना उपप्राध्यापक, एक जना शिक्षण सहायक र ६ जना कर्मचारीलाई उपदान दिने प्रक्रिया अघि बढाएपछि जनस्तरमा विरोध सुरु भएको छ। यसअघि त्रिभुवन विश्वविद्यालयबाट अस्थायी सम्बन्धन प्राप्त गरेर संचालन भैरहेको यो क्याम्पस केही वर्षअघि मात्र मध्यपश्चिम विश्वविद्यालयमा गाभिएको थियो। त्रिभुवन विश्वविद्यालय (टियु)बाट मध्यपश्चिम विश्वविद्यालय(एमयु)मा रुपान्तरण भएसँगै क्याम्पसमा कार्यरत प्राध्यापक र कर्मचारीलाई आन्तरिक प्रतिस्पर्धामार्फत् प्रक्रिया पुर्याएर स्थायी गरिएको थियो। प्राध्यापक कर्मचारीहरु एमयु मा स्थायी भएपनि टियु अन्र्तगत कार्यरत रहँदाको समयको उपदानको माग गरेका छन्। काम गरेको अवधिको उपदान प्राध्यापक कर्मचारीको एक लाखदेखि १३ लाख रुपैयाँसम्मको रकम मध्यपश्चिम विश्वविद्यालय सुर्खेतमा माग गरिएको क्याम्पस प्रमुख बलराम भण्डारीले बताए। मध्यपश्चिम विश्वविद्यालय नियमावली २०६९ अनुसार एमयुमा रूपान्तरण भई स्थायी नियुक्ती पाएका १० वटा क्याम्पसका शिक्षक, कर्मचारीले रूपान्तरण भई नियुक्ति प्राप्त गर्नुपूर्वको उपदान, निबृत्तिभरण, औषधोपचार खर्च, विदालगायतका निजहरुले प्राप्त गर्ने सुविधाहरु रुपान्तरणपूर्वको साविककै क्याम्पसबाट फरफारक गर्नुपर्नेछ भन्ने उल्लेख छ। भेरी ज्ञानोदय क्याम्पस सञ्चालन विधान दोस्रो संशोधन २०७४ मा उपदान सम्बन्धी ब्यवस्थामा क्याम्पसमा कार्यरत प्राध्यापक तथा कर्मचारीहरुले स्थायी रुपमा काम गरि पद त्याग गरेमा त्रिवि नियमावली तथा प्रचलित नियम कानुन र क्याम्पसको आर्थिकस्थितिअनुसार उपदान दिइनेछ। सोही बुँदालाई टेकेर आफूहरुले उक्त उपदानको सुविधा रकम लिने प्रक्रिया अघि बढाएको क्याम्पस प्रमुख भण्डारीको भनाइ छ। उपकुलपति, रजिष्टार, डिन र एक जना बरिष्ठ प्रध्यापक सम्मिलित कार्यकारी परिषदले क्याम्पसमा मौज्दात रहेको रकमबाट उपदान लिन स्वीकृति दिएमा रकम झिकेर उपदान लिन मिल्ने प्रावधान रहेको छ। 'स्वीकृतिका लागि विश्वविद्यालयमा आवश्यक कागजात पठाएका छौं। स्वीकृत भएमा हामीले पाउने सुविधा लिन्छौं क्याम्पस प्रमुख भण्डारीले भने'हामी जस्तै अवस्थाका बबई बहुमुखी क्याम्पस बर्दियाका साथीहरुले ४ करोड रकम लिईसकेका छन्। यो प्रक्रिया यस अघिका क्याम्पस प्रमुख चन्द्रबहादुर बुढाको पालामै अघि बढेको हो। हामी नियमले दिएको सुविधा लिन लागेका मात्र हौ।' क्याम्पसले टियुसँग सम्बन्धन हुँदा नै कृषि विकास बैक नेपालगञ्जमा ५० लाखको मुद्दती खाता खोलेको थियो। त्यसको म्याद हालै सकिएको छ। मुद्दतीको खाता पुनः नविकरण नगरे रकम झिक्न सकिन्छ। यही मौका छोपी उक्त रकम निकाल्न खोजिएको छ। उक्त रकमको ब्याज १५ लाख भएको छ। त्यस्तै क्याम्पसको नेपाल बैक लिमिटेड जाजरकोटमा साढे ८ लाख मुद्दती र ३५ लाख चल्ती खातामा बचत मौज्दात छ। प्राध्यापकहरुका नाममा ११ लाख पेश्की छ। यो सबै रकम जोड्दा एयुमा मर्ज भैसकेपछि बाहेकको रकम जम्मा एक करोड १९ लाख ५० हजार रुपैयाँ हुन आउँछ। त्यो सबै रकम उपदानका नाममा सक्ने तयारीमा क्याम्पस प्रशासन रहेको तर यसरी क्याम्पसको सम्पति उपदानका नाममा रित्याउन नहुने नागरिक अगुवा राजेन्द्रविक्रम शाह बताउँछन्। कुनैपनि स्थायी कर्मचारीले पेन्सन सुविधा नपाउँदै नोकरी छोडेमा उपदान दिने ब्यवस्था छ। 'तर उनीहरु त टियुमा कार्यरत भएकै कारण प्रक्रिया पुर्याएर एमयुअन्तर्गत स्थायी हुने अवसर प्राप्त गरिसकेका छन् त्यसका उपदान लिन र दिन मिल्दैन शाहले भने 'क्याम्पसमा जाजरकोटी जनताको लगानी छ, रगत र पसिना बगेको छ कसैले पनि लुटन पाईदैन।' अर्का नागरिक अगुवा केशवजंग शाहले पनि क्याम्पसलाई टाट पल्टाउने गरि उपदान लिन नमिल्ने बताए। 'पुरस्कार स्वरुप स्थायी भैसकेपछि पनि उपदान भनेर लिन मिल्छ। लिने भए एमयु र टियुबाट लिए भैगो नि किन गरीब जनताका छोराछोरीले दुःख गरेर तिरेको बचाएको रकमबाट खातै रित्याएर लिने?' उनले प्रतिप्रश्न गदै भने। विद्यार्थी र स्थानिय वासिन्दाले पनि उपदानको नाममा क्याम्पसको ढुकुटी रकम मास्न नहुने भन्दै विरोध गरेका छन्। प्रमुख जिल्ला अधिकारी रामबहादुर शाहीले उपदान सम्बन्धी आवश्यक प्रक्रिया र कागजात अध्ययन गरेर मात्र यसबारे आवश्यक धारणा सार्वजनिक गर्ने बताए। २०४३ सालमा स्थापना भएको यो क्याम्पस सात वर्षअघि मात्र त्रिभुवन विश्वविद्यालयबाट मध्यपश्चिम विश्वविद्यालयमा रुपान्तरण भएको थियो। यस क्याम्पसमा ब्यवस्थापन र शिक्षा शास्त्रमा स्नातक तह र शैक्षिक योजना तथा ब्यवस्थापनमा स्नातकोत्तर तह पठनपाठन हुने गरेको छ।"
"'डाक्टरले जुन कम्पनीबाट नाफा आउँछ, त्यहि कम्पनीको औषधि किन्न लगाउँछन्'","काठमाडौं : सांसदहरुले औषधिमा नियमन नहुँदा उपभोक्ता निकै मारमा परेको बताएका छन् । प्रतिनिधि सभा सांसद विमला विकले औषधि रोज्ने अधिकार उपभोक्तामा नभएको बताइन् । 'कुन कम्पनीको औषधि खाने भनेर रोज्ने अधिकार हामीलाई छैन । कुन कम्पनीको औषधि खाने कतिवटा खाने भन्ने हामीलाई रोज्ने अधिकार छैन । त्यो अधिकार डाक्टर साबलाई छ । डाक्टर साबले जुन औषधि खाऊ भन्नुहुन्छ । जुन कम्पनीको औषधि खाऊ भन्नुहुन्छ । त्यहि हामीले खानुपर्छ ।' डाक्टरले नाफा आउने कम्पनीबाट औषधि किनाउने गरेको भन्दै यसको नियमन गर्नुपर्ने उनको भनाइ छ। विकले भनिन्, 'डाक्टर साबले कुन कम्पनी रोज्नुहुन्छ भन्दा जुन कम्पनीबाट बढी नाफा आउँछ त्यहि कम्पनी रोज्नुहुन्छ भन्ने जनगुनासो छ । यो विषयमा छानबिन गर्ने संयन्त्र के छ । यो विषयमा मन्त्रीको ध्यानाकर्षण गराउन चाहन्छु । '"
स्थानीय तहलाई युवामैत्री बनाउन ९ बुँदे प्रतिवद्धता,"उदयपुर : युवामैत्री स्थानीय तह संचालन सम्बन्धी ९ बुँदे प्रतिवद्धता जाहेर गर्दै उदयपुरको रौतामाई गाउँपालिकामा युवाहरुको भेला सम्पन्न भएको छ। गाउँपालिकाको संयोजन, राष्ट्रिय युवा परिषद्, जागृति बाल तथा युवा सरोकार नेपाल, युएनडिपि र युनिसेफ नेपालको संयुक्त प्रयासमा युवाहरुको तीन दिने क्षमता अभिवृद्धी सम्बन्धि भेला सम्पन्न भएको हो। युवामैत्री स्थानीय शासन अभियानलाई ठोस रुप दिन देशका सात वटै प्रदेशका एकएक स्थानीय तहको छनौट गरी जनप्रतिनिधी, कर्मचारी र संघसंस्थाको उपस्थितिमा कार्यक्रमको आयोजना गरिएको आयोजक जागृति बाल तथा युवा सरोकार नेपालका अध्यक्ष तिलोत्तम पौडेलले जानकारी दिए। कार्यक्रममा युवाको समग्र विकासको लागि निर्णय तहमा अर्थपुर्ण सहभागिता, युवामैत्री स्थानीय शासनको अवलम्वन, कार्यान्वयन, घोषणा र दिगोपनाका लागि गाउँपालिकामा आवश्यक कार्यविधि तयार गरी संरचना निर्माण तथा स्रोतको निर्धारण गर्ने गरी अभियान संचालन गर्ने प्रतिवद्धता जनाइएको छ। त्यसैगरी युवाका सवालहरु संयोजन गर्न कार्यपालिकाअन्तर्गतको सम्बन्धित समिति, विषयगत शाखा र सम्पर्क व्यक्ति तोक्ने र उनीहरुको विशिष्टकृत र खण्डीकृत तथ्थाङ्क सहितको प्रोफाइल तयार गर्ने, साझासवालहरु रोजगारी, उद्यमशिलता, खेलकुद, शिक्षा, स्वास्थ्य, शिक्षा, अनलाइन सुरक्षाका लागि अभियान संचालन गर्ने प्रतिवद्धता गरिएको छ। त्यस्तै अपाङ्गता, सिमान्तकृत, लोपोन्मुख, यौनिक तथा लैङ्गिक अल्पसंख्यक, जोखिम समूहमा रहेका युवाका सवाललाई प्राथमिकताकासाथ लगानी प्रवद्र्धन तथा युवा वयस्कबीच साझेदारी र अन्तरपुस्ता सम्वादको प्रवद्र्धन गर्ने, संघ, प्रदेश र स्थानीय तहमा रहेका युवासँग सम्वन्धित संंरचनाहरु राष्ट्रिय युवा परिषद, प्रदेश युवा परिषद, जिल्ला युवा समिति र सरोकारवालासँग समन्वय गर्नेलगायतका प्रतिवद्धता जाहेर गरिएको छ। प्रतिवद्धतामा गाउँपालिकाका अध्यक्ष बिरेन्द्रकुमार मगर, उपाध्यक्ष भुपेन्द्र थापा, शिक्षा तथा युवा शाखा प्रमुख गोबिन्द कार्की, वडाध्यक्ष तथा कार्यपालिका सदस्यहरुले हस्ताक्षर गरेका छन्। प्रतिवद्धतामा हस्ताक्षर गर्दै गाउँपालिकाका अध्यक्ष मगरले युवाहरुको जोस जाँगर उपयोग गर्दै नेतृत्व विकास र युवाहरुको समग्र विकासमा गाउँपालिकाले ध्यान केन्द्रित गर्ने बताए। उनले गाउँपालिकाको विकासमा टेवा पुग्ने गरी युवाहरुलाई साझेदारी कार्यक्रममा सहभागी गराउने बताए। युवामैत्री शासन सञ्चालन सम्बन्धि नेपालले अन्तर्राष्ट्रिय स्तरमा गरेका प्रतिवद्धता, दिगो विकासका लक्ष्य, संविधानले निदृष्ट गरेका व्यवस्था लगायतका सवालमा गरिएका प्रतिवद्दतालाई टेवा पुर्याउने उदेश्यकासाथ कार्यक्रमको आयोजना गरिएको अध्यक्ष पौडेलले बताए। राष्ट्रको समग्र विकास, परिवर्तन र प्रगतिमा युवाको सकारात्मक र रचनात्मक योगदानलाई कदर गर्दै नेपालले युवामैत्री नीतिनिर्माण, ऐन कानुन र अभिायानहरु तय गर्दै आएको छ। नेपाल सरकारले युवाको अधिकारलाई सुनिश्चित गर्न स्थानीयतहदेखि नै युवाका सवालहरु शासन प्रणालीमा जोड्दै, सक्रिय सहभागिता, संलग्नता र सहकार्य गर्दै आएको छ। त्यसैगरी युथभिजन २०२५ तथा दश वर्षे रणनीतिक योजनाले गुणस्तरिय र व्यावसायिक शिक्षा, रोजगारी, उद्यमशिलता र सिपविकास, स्वास्थ्य र सामाजिक सुरक्षा, युवा परिचालन, सहभागिता र नेतृत्वविकास तथा खेलकुद र मनोरन्जनका शीर्षकअन्तर्गतका पाँच स्तम्भहरु तय गरेको छ। युवा अभियानको दिगोपनाका लागि संघ तथा प्रदेशबाट शसर्त र निसर्त बजेटको सुनिश्चितता, सबै स्थानीय तहहरुको वार्षिक नीति, कार्यक्रम र बजेटमा व्यवस्था र विकासका साझेदार, गैरसरकारी संस्था, नीजि क्षेत्र र सरोकारवालाहरुबाट समन्वय र सहकार्य हुनु आवश्यक रहेको अध्यक्ष पौडेलले बताए।"
देउवा सरकारको एक वर्ष : बालुवाटारले सार्वजनिक गर्यो ४२ उपलब्धि (पूर्णपाठ),"काठमाडौं : नेपाली कांग्रेसका सभापति शेरबहादुर देउवा नेतृत्वको सरकार गठन भएको एक वर्ष पुगेको छ। दुईपटक संसद विघटनलाई बदर गरेको सर्वोच्च अदालतको परमादेशमा देउवा २०७८ असार २९ गते प्रधानमन्त्री नियुक्त भएका थिए। देउवाले केपी ओलीलाई विस्थापन गर्दै सत्ता सम्हालेको बुधबार एक वर्ष पुगेको हो। प्रधानमन्त्रीको सचिवालयले देउवाको एक वर्षे कार्यकालमा भएका ४२ वटा उपलब्धि सार्वजनिक गरेको छ। देउवा सरकारले एक वर्षमा गरेका महत्त्वपूर्ण काममा ओली सरकारले निम्त्याएको राजनीतिक अस्थिरता र कुशासनको अन्त्य, मुलुकलाई लोकतान्त्रिक विधि र पद्धतिमा अघि बढाउन सफल भएको, समयमै स्थानीय निर्वाचन शान्तिपूर्णरुपमा सम्पन्न गरेको, नागरिकलाई कोभिड १९ प्रकोपबाट जोगाउन खोपलाई प्राथमिकतामा राखेको, खोप लगाउन योग्य सबै नागरिकलाई पूर्ण खोप दिलाउन सफल भएको, कोरोना प्रभावित अर्थतन्त्रलाई पुनरुत्थान गर्न विशेष प्याकेज सार्वजनिक गर्दै अर्थतन्त्रलाई चलायमान बनाउन सफल भएको उल्लेख छ। त्यसैगरी सबै मुलुकसँग प्रगाढ सम्बन्ध बनाउन राष्ट्रिय हितमा आधारित परराष्ट्र नीति अवलम्बन गरेको, आन्दोलनमा घाइते भई यथोचित उपचार नपाएकाहरुको उपचार व्यवस्था, अंगभंग भएकाहरुलाई क्षतिपूर्ति र परिवारका एक जनालाई रोजगारीको व्यवस्था गरेको एक वर्षे उपलब्धिमा देखाइएको छ। क्यान्सर, मिर्गौला र स्पाइनल इन्जुरीका विरामीलाई मासिक ५ हजार भत्ता प्रदान, अति विपन्न गरिब घरपरिवारलाई प्रतिघर परिवार दश हजार रुपैयाँका दरले राहत दिने घोषणा, युवा विद्यार्थी लक्षित पढ्दै कमाउँदै कार्यक्रम र नारी समुदाय लक्षित महिला पहिला कार्यक्रम घोषणा गरेको कुरालाई पानि उपलब्धिको सूचीमा राखिएको छ। एमसीसी अनुमोदन, ज्येष्ठ नागरिकलाई ६८ वर्षमै भत्ता उपलब्ध, किसानलाई पेन्सनसहित प्रोत्साहन र राहतका योजना, जटिल प्रकारका रोग लागेका नागरिकलाई मासिक पाँच हजार रुपैयाँ राहत भत्ता, गरिबीको रेखामुनि रहेका विरामीलाई ९८ प्रकारका औषधि निशुल्क, राष्ट्रसेवक कर्मचारीको तलब १५ प्रतिशतले वृद्धि, एमालेले ९ महिनादेखि अवरोध गरेको संसदको गतिरोध अन्त्यलाई पनि उपलब्धिका रुपमा मानिएको छ। त्यस्तै एसपीपी फिर्ता गर्ने निर्णय, भारतीय प्रधानमन्त्री नरेन्द्र मोदीको लुम्बिनी भ्रमण, प्रधानमन्त्रीको भारत भ्रमण, अमेरिकी उच्च अधिकारीको नेपाल भ्रमण, प्रधानसेनापतिको अमेरिका भ्रमण, चिनियाँ विदेशमन्त्री तथा चिनियाँ कम्युनिस्ट पार्टीका विदेश विभाग प्रमुखको भ्रमण, एक चीन नीतिको प्रतिबद्धता पनि महत्त्वपूर्ण कामका रुपमा बालुवाटारले प्रस्तुत गरेको छ। त्यस्तै छिमेकी भारतमा विजुली विक्री सुरु, कर घटाएर पेट्रोलियम पदार्थको मूल्य समायोजन र महंगी नियन्त्रण, नागरिकता विधेयक संसदमा पेश गरेको पनि उपलब्धिका रुपमा उल्लेख गरिएको छ।"
जस्तो सोच उस्तै जीवन,"शास्त्रोक्तिलाई हेर्दा कृष्णद्वैपायन (वेदव्यास) को जयन्ती (आषाढ शुक्ल पूर्णिमा) लाई गुरुपूर्णिमा (व्यास जयन्ती) भनिन्छ। पाठकमैत्री अभिप्रायमा वेदलाई विभाजन गर्नुले उनलाई वेदव्यासको उपमा मिल्यो। महाभारत युद्धका साक्षी मानिने व्यासलाई भगवान्कै स्वरूप वा अवतार तथा गुरुका पनि गुरु मानिन्छ। उनलाई अष्टचिरञ्जीवीमध्ये एक चिरञ्जीवीका रूपमा लिइन्छ। द्वैपायन नाम गरेको पर्वतमा तपस्या गर्दै जाँदा कालो भएका हुनाले उनलाई कृष्ण (कालो) द्वैपायन भन्ने गरेका उक्ति पाइन्छन्। उनको आदरभावमा गुरुदेवो भवः को भावभञ्जन सुसज्जित छ। मूलतः हिन्दू सम्प्रदायमा गुरुलाई ब्रह्मा, विष्णु र महेश्वरको स्थानदेखि साक्षात् परम्ब्रह्मको साक्षात्कार गराउने व्यक्तित्वका रूपमा हेरिन्छ। यो हाम्रो आदर्श र सभ्य संस्कृति हो। गर्वको कुरा त नेपालको तनहुँ जिल्लामा तिनै वेदव्याख्याता महर्षि व्यासजस्ता विद्वत्तम व्यक्तित्वको जन्म भएको रहेछ। त्यस्तै आत्मज्ञानी कबिरदास पनि यसै दिनमा जन्मिएका हुन् भन्ने जनविश्वास एकसाथ जोडिएर आउँछ। गु को अर्थ अन्धकार र रु को अर्थ प्रकाश। यसर्थ गुरु शब्दको अर्थ आपैंमा तेजिलो, सम्मानित र आदरभावमा सुसज्जित छ। कलिलो मस्तिष्कलाई कखरादेखि जीवन र जगत्सम्म खोतलेर गुरुले सचेत मार्गमा लैजान्छन्। वास्तवमा ज्ञानको ज्योति छर्ने खुबी भएका निःस्वार्थी ज्ञानी व्यक्ति मात्रै गुरु हुन्। एउटा असल गुरु शिक्षार्थीको मार्गदर्शक, अनुकरणीय व्यक्तित्व अनि सबल ज्ञानदाता रहेछ। अन्तर्राष्ट्रिय शान्तिदूत प्रेम रावतका अनुसार, केवल भन्ने र सुनाउने मात्रै नभएर अज्ञानताको अँध्यारोबाट हटाई ज्ञानरूपी उज्यालोको अनुभव गराउन सक्ने व्यक्तिलाई गुरु भन्नुपर्छ। भनिन्छ, कबिरदासजीले सुरुमा गुरुको घोर निन्दा गर्थे। उनले गुरुसँग निकै अनुनय गरेपछि ज्ञान पाए। स्वयंले त्यो आत्मज्ञानको अनुभव गरे। तब मात्रै उनी गुरु गुणको बखानमा समर्पित भए। त्यसपछि कबिरदासजी लेख्छन् यदि म यो धर्तीलाई कागज मानूँ, यो सारा वनका (वृक्ष) लाई कलम बनाऊँ, सातै समुन्द्रलाई मसी बनाइदिऊँ, तै पनि गुरुको गुणलाई लेख्न सकिँदैन। वास्तवमा ज्ञानको प्यासीले ज्ञानरूपी जल प्राप्त गरेपछि मात्रै यो भाव उब्जियो। यसर्थ ज्ञान र गुरुको सम्बन्ध अनुभवको डोरीमा बाँधिने रहेछ। पाश्चात्य मान्यतामा टिचर्स डे भनियो। हाम्रै शैलीमा गुरुलाई सम्मान गर्नुपर्ने भाव त्यतातिर विकसित भयो। अरस्तु, प्लेटो, रुसो, हिल्डा टावा, पेस्तालोजीजस्ता दार्शनिकले नवीन शैक्षिक अवधारणा लिएर आए। यताभन्दा बढी त्यतैबाट बालमनोवैज्ञानिक शिक्षाले प्रश्रय पायो। वर्तमान युगसम्म हेर्दा दण्डरहित बालमैत्री शिक्षाले असल गुरुको कर्मलाई प्रतिबिम्बित गर्ने ज्ञान त तिनैले दिए। प्याबलभ, स्किनर, थर्नडाइकजस्ता विद्वान्ले नवीन शिक्षण पद्धतिलाई जन्माए। यसर्थ असल शिक्षकलाई बहुल ज्ञानको तात्विक आवश्यकतामा आज गुरुको अर्थ फेरिन पुग्यो। असल शिक्षकमा कला र विज्ञान चाहिने मान्यता अघि बढ्यो। तथापि, गुरु र शिक्षकको भेदमा भने समाज अल्मलिन पुग्यो। यसर्थ लौकिक आवश्यकता र बाध्यतामुखी शिक्षा दिने व्यक्तिलाई शिक्षक भन्न सकिन्छ तर गुरु भन्न सकिन्न। अज्ञानलाई हटाएर ज्ञान प्रदान गराउने व्यक्ति गुरु हो भने शिक्षा दिने व्यक्ति शिक्षक हो। आपू ज्ञानमा निपुण भएर अरूलाई पथप्रदर्शन गर्नसक्ने खुबी गुरुमा हुन्छ। प्राचीन परम्परामा वशिष्ठ, व्यास, बाल्मिकीजस्ता गुरुको स्थान निकै उचो थियो। देवताका गुरु बृहस्पति तथा राक्षसका गुरु शुक्राचार्यको नाम उत्तिकै सम्मानित छ। भगवान् रामले गुरु वशिष्ठको आज्ञालाई शिरोधार्य गर्थे, भगवान् कृष्ण पनि सान्दिपनि गुरुबाट दीक्षित थिए। असल र सत्यवादी पाण्डवहरूले कौरवको पक्षमा रहेर लड्ने गुरु द्रोणाचार्यलाई गरेको सम्मानभाव नै गुरु र शिष्यको उत्कृष्ट दृष्टान्त हो। अझ एकलव्यको त्याग अनि गुरु दक्षिणामा दायाँ हातको बूढीऔंला काटेर अर्र्पिएको कथा बढी हृदयस्पर्शी छ। जसले दोस्रोलाई प्रमाद अर्थात् असावधान हुनबाट बचाउँछ। स्वयंमा स्वच्छ रहन्छ। परहित वा कल्याणको कामना राख्ने तथा तत्वबोध भएका व्यक्तिलाई गुरु भन्नुपर्छ। वास्तवमा नेपाल कैयौँ तपस्वीका ज्ञानले सिञ्चित पृथ्वीतलको पुण्यभूमिको रूपमा चिनिने सुन्दर, सुरम्य शान्त देश अवश्य हो। नेपाल आपैंमा ज्ञानी र ज्ञानदाताको जन्मथलो रहेछ। तनहुँको दमौली आसपासमा माता सत्यवती र पिता परासर ऋषिका पुत्र व्यासको प्राज्ञिक खुबीमा जीवनको सार छ, जगत्को रहस्य छ। असल आदर्श ज्ञानको अथाह भण्डार छ। व्यास एक्लैले रचेको अभूतपूर्व ज्ञान सागरमा विश्व दर्शनले बुझेर बुझ्न गाह्रो, खोजेर जान्न गाह्रो तर जान्दा सर्वस्व भेट्छ। अतः वेदवेदान्तका ज्ञान सारले भरिपूर्ण अठार पुराण, उपनिषद्हरू लेखी विश्वमै प्राचीन हिन्दू दर्शन र हिन्दू साहित्यलाई उजागर गर्ने खुबी भएका व्यासको गुरुत्वलाई चिन्नु सिंगो जीवनको बोध गर्नु हो। भागवत् गीताको सारभित्र लुकेको रहस्य खोतल्नु र अपनाउनु मानव जीवनको सार्थकता रहेछ। परमात्मामा साक्षात्कार गर्न सिकाउने ज्ञान त्यहाँ दूधमा लुकेको घिउ जसरी अदृश्य रहेको बोध हुन्छ। तब त मोक्षको ढोका खोल्न अर्थात् परमानन्दको अनुभूति गर्न गुरुज्ञानको सहारा आवश्यक हुन्छ। जो आपू बल्छ उसले मात्रै अरूलाई बाल्न सक्छ। निभेको दियोले कसैको अन्धकारलाई हटाउने गफ त गर्ला तर यथार्थमा सक्दैन। गुरु सिद्धान्तमा होइन, व्यावहारिक अनुभवबाट चिनिने शक्तिमा आधारित हुने रहेछन्। राजा महाराजाहरूले राजगुरुलाई आपूभन्दा माथिल्लो स्थानमा राखेर आज्ञा शिरोधार्य गरेका इतिहास धेरै पुराना होइनन्। यो कुनै कुलीन पद्धति नभएर दिग्गज ज्ञानी सल्लाहकार राख्ने वैज्ञानिक राजनीतिगत चातुर्य पनि हो। आज त अभै त्यस्तै स्वच्छ प्रकृतिको थिंक ट्यांकको सोचलाई बोध गर्नु आवश्यक छ। अहिले गुरु शब्दचाहिँ अचम्मले विभाजित भइदियो। आजभोलि ड्राइभरलाई, संगीत शिक्षकलाई, या त साथीभाइसँग गफमा बोलिने भाषामा गुरु शब्द चर्चित छ। हरेक पण्डितजीले गुरुको सम्मान पाएका हुन्छन्। शब्दको मापन व्यवहारसँग भन्दा बढी प्रयोगसँग गाँसिएको देखिन्छ। अभै अर्कोतिरबाट हेर्दा गुरुलाई अध्यात्मसँग मात्र गाँस्ने आजको चिन्तनले गुरुको शब्दको अर्थह्रास भएको देखिन्छ।"
अघि बढ्यो नागरिकता विधेयक,"काठमाडौं : प्रतिनिधि सभाबाट नागरिकता विधेयक अघि बढेको छ । बुधबार बसेको प्रतिनिधिसभा बैठकमा गृहमन्त्री बालकृष्ण खाँणले नागरिकता ऐन संशोधन विधेयक पेश गरेका छन् । एमाले र नेपाल मजदुर किसान पार्टीका सांसदहरुले यो विधेयक अगाडि नबढाउन माग गर्दै विरोधका सूचना दर्ता गराएका थिए । उक्त सूचना अस्वीकृत भएपछि विधेयक अघि बढाउन बाटो खुलेको हो । अब संसदमा विधेयक माथि दफावार छलफल हुनेछ । बैठकमा एमाले सांसद भीम रावल, शेरबहादुर तामाङ, नेपाल मजदुर किसान पार्टीका सांसद प्रेम सुवालले विरोधको सूचना दर्ता गरेका थिए । सांसद रावलले नागरिकता जस्तो संवेदनशिल विषयमा दुईदुइ वर्ष गरेको अभ्यासलाई निरर्थक नबनाउन सरकारलाई आग्रह गरे । संसदमा बोल्दै सांसद रावलले नागरिकता सम्बन्धी विषय अत्यन्तै संवेदनशिल रहेको भन्दै यो विषयलाई उदार बनाउन नहुने बताए । उनले भने,'संवेदनशिल भूराजनीति अवस्थामा महिलालाई विहे गर्दा वित्तिकै नागरिकता दिनुपर्छ । त्यसो भए नेपाली महिलाले विदेशमा विहे गरे सजिलै नागरिकता पाउनुपर्छ कि नाई ? महिलाको अधिकार हनन् गर्ने विषय होइन । अंगीकृत नागरिकलाई प्रकृया पुरा गरेर नागरिकता दिनुपर्छ '"
भाषाको एकीकरणमा भानुभक्त,"असारे भाका रोपाइँको जोससँगै आइपुगेको भानु उत्सव मनाउने तयारीमा छौं। असार २९ भानु जयन्ती। जति चर्चा गरे पनि कम हुन्छ, नेपाली साहित्यमा भानुभक्त आचार्यको। दुई थुँगा पूल र दुई चार शब्दले आदिकवि भानुभक्तको सम्झना गरेर मात्र हुँदैन। रामायण जस्तो गहन संस्कृत साहित्यलाई नेपालीमा उल्था गरेर उनले नेपालीका जनजिब्रोसम्म पुयाउन जे प्रयत्न गरे, त्यो निकै सराहनीय थियो र छ। हरेक देशको आफ्नै राष्ट्रियता हुन्छ, राष्ट्रियताको मूल चार खम्बा हुन्छन्। ती भनेका धर्म, संस्कृति, भूगोल र भाषा नै हुन्। आदिकवि भानुभक्तले अध्यात्मको गहिरो अध्ययन गरे। अध्यात्म रामायणका मूललेखक त स्वयं श्रीशिव नै हुन्। शिवको आदिमक्षेत्र नेपालमा रहनेका लागि सगरमाथामा पहिलो घामको झुल्का झुल्केझैं अध्यात्मको खोजी यहीँबाट हुनुपर्नेमा दुई मत नरहला। सृष्टिको उषाकाल वेदबाटै त सुरु हुन्छ, रामायणको मूल जरो त वेद नै हो। जहाँ संसार अटाउँछ। हिन्दुत्वको जन्म पनि यसैबाट भएको हो, संहिता, अरण्यक, उपनिषद्, अठारै पुराण, रामायण, महाभारतदेखि समग्र वैदिक, लौकिक वाङ्मय, पालि साहित्य वेद राशिकै त उपज हुन्। भाषाको अध्ययन गर्दा यसका चार प्रकार तत्सम, तद्भव, अपभ्रंश र स्थानीय देखिएका छन्। सबैको मूल तत्सम संस्कृत नै हो। जहाँ धर्म, संस्कृति, संस्कार पनि जोडिएको हुन्छ। वरत्र र परत्रको चर्चा हुन्छ, जीवन र जिउने कला पनि हुन्छ यसमा। भौगोलिक भेदले अन्तर हुनु स्वाभाविक हो। व्यापक अनुसन्धान गर्ने क्रममा प्रसिद्ध पाश्चात्य विद्वान् मेक्समुलरले समेत यसलाई स्वीकारेको देखिन्छ। कवि भानुभक्तले यसलाई बुझेर नेपाली भाषाको एकीकरण गर्ने प्रयास गरे। नेपाली जनजीवनमा नैतिकता, इमान्दारिता, निष्ठा, सच्चरित्रताको संकेत गर्ने रामायणको पाठ पढाए। परिवारमा पति, पत्नीको प्रेमभाव, दाजुभाइको सम्बन्ध, पितृआज्ञा भनौं परिवारमा हुनुपर्ने सबै गुण देखाइदिए। आधुनिक समाजको उच्छृंखल भीडमा बधु शिक्षाको बाढी नअटाए पनि तत्कालीन परिवेशमा त्यो असहज थिएन। समयको भेलसँगै विषयवस्तु परिवर्तन हुँदै जानु स्वाभाविक हो। पवित्र मनसायले गरिएका सबै कर्म अनन्तसम्म अमर नै हुन्छन्। भक्ति अनि वेदान्तको रस चखाउनु सजिलो काम थिएन र पनि उनले जे प्रयास गरे उनका अनुयायीले पछि त्यसमा खाँवा र खम्बा जोड्दै गए। त्यसैले त्यसमा फलेको वृक्षबाट फल चाख्न पुगेका छौं आज। मान्छेले त स्व को खोजी, स्वाध्याय, इहलोकको सुखका साथै परत्रको मोक्षको पनि उपाय खोज्नुपर्ने हुन्छ। भक्ति साहित्य, वेदान्तको दर्शन त्यो पनि जीवन दर्शनसँग प्रत्यक्ष सरोकार राख्ने रामायणको खोजी गर्नुपर्ने हुन्छ। रामायणको गहन खोजी गर्ने व्यक्ति अधार्मिक हुनै सक्दैन। जसले रामायणका विषयमा कलम चलाउँछ ऊ स्वयं स्रष्टा बनिहाल्छ। सकेसम्म काव्य शास्त्रमै लागेको व्यक्ति पवित्र हुन्छ। अर्थात्, खोलाभैँ बगिरहने समयलाई काव्य शास्त्रको अध्ययनबाट बग्न दिनुपर्छ। भानुभक्तको रामायण नै एक दिन नारद सत्यलोक पुगि गया लोकको गरौं हित भनी भनेर सुरु हुन्छ। हरेक व्यक्तिको उत्साह र प्रगतिमा उसले पाएको संगति र प्रेरणा बलियो हुन्छ। तनहुँका घाँसीबाट प्रेरणा पाएका भानुभक्तले जीवन अमर गराउन सके। रामायणमै राम गीता तयार हुन्छ जो हरमानवको अमूल्य निधि बन्न पुग्छ। यसैमा लक्ष्मण गीता तयार हुन्छ, जुन ज्ञान र विज्ञानले भरिपूर्ण हुन्छ। राम गीताको माहात्म्य स्वयं शंकरजी मात्र जान्न सक्नुहुन्छ। हामीजस्ता असहाय जीवको के प्रयास हुन्छ र। संसारमा जिन्दगीभर घुमेर, खोजेर नपाइने विषय राम गीतामा पाइन्छ। संसारकै कष्ट र पाप नाशक छ। यो राम गीता, सम्पूर्ण मानवको सर्वस्व हो यो। स्वयं माता पार्वतीले पनि राम गीताको अध्ययन गर्ने प्रयास गरेको शास्त्रीय मान्यता छ। बुद्धिको साक्षी ब्रह्म हो, निर्विकार पूर्ण आत्मामा अज्ञानताले गर्दा सम्पूर्ण प्रपन्च भएको हो। हिरण्यगर्भ ईश्वरको शरीर हो यो विराट्मा संसार हो भने सूक्ष्ममा शरिर, स्थुल शरीर बाहिरी आँखाले देखिन्छ। आत्माबिना शरीरको कुनै काम आउँदैन। आत्मा र मनको आवरण भएर बाह्य शरीर बसेको हुन्छ, जन्मने र मर्ने हुन्छ। आत्मा अमर तर साक्षी स्वरूप हुन्छ। देखिने विभिन्न लोकालोकहरू ईश्वरका अंगहरू हुन्, पैताला पाताल हो। विराट ईश्वरमा जे छ सूक्ष्म मानव शरीरमा पनि त्यही छ। आवश्यकता छ केवल पहिचानको। यही बुझेर महाकवि देवकोटाले भने हाडहरूका सुन्दर खम्बा मासपिण्डका दिवार, नसानदीका तरल तरंग मन्दिर आफैं अपार, कुन मन्दिरमा जाने यात्री कुन मन्दिरमा जाने हो कुन देवताको पूजा गर्ने साथ कसोरी लाने हो ? भानुजयन्तीको पावन अवसरमा शब्द पुष्पान्जलि यत्ति नै, अस्तु परिपूर्णम्।"
"चुनावअघि जसपा फुटाउने षडयन्त्र सुरु भएको छ, सफल हुन दिदैनौं : वनमन्त्री यादव","वीरगन्ज : वन तथा वातावरणमन्त्री प्रदिप यादवले आगामी संघ र प्रदेशको निर्वाचनमा पर्सा जिल्लामा जसपाले कब्जा गर्ने बताएका छन्। वीरगन्जमा बुधबार देखि सुरु भएको जसपाको केन्द्रीय समिति बैठकमा बोल्दै यादवले संसदीय निर्वाचन क्षेत्र र आठवटै प्रदेश निर्वाचन क्षेत्र जसपाले जितेर पुरै जिल्ला कब्जा गर्ने दावी गरे। ' आगामी निर्वाचनमा पर्साका चारवटै संसदीय निर्वाचन क्षेत्र र आठवटै प्रदेश निर्वाचन क्षेत्र जसपाले नै जितेर पुरै जिल्लामा कब्जा जमाउँछ, यो विश्वास दिलाउँछु,'उनले भने। हरेक निर्वाचनभन्दा पहिले पार्टी फुटाउने षडयन्त्र हुँदै आएको भन्दै यादवले त्यो षडयन्त्र कुनै पनि हालतमा सफल हुन नदिने बताए। उनले भने, 'अहिले पनि चुनाव अगाडि जसपा फुटाउने षडयन्त्र केही शक्तिले षडयन्त्र गर्दैछन्, तर, त्यो षडयन्त्र कुनैपनि हालतमा सफल हुन सक्दैन।' नाम जे भएपनि जसपा आन्दोलनको जगबाट बनेको पार्टी भएको र उपेन्द्र यादवजस्तो राजनेता अध्यक्ष भएकाले यो पार्टीलाई कसैले पनि फुटाउन वा तहसनहस पार्न नसक्ने उनको भनाइ छ। जसपा अध्यक्ष उपेन्द्र यादवको अध्यक्षतामा सुरु बैठकमा वरिष्ठ नेता अशोक राई, राजेन्द्र श्रेष्ठलगायतका सहभागी छन् ।"
आमाको नामबाट ५ जनालाई नागरिकता,"धनकुटा : आमाको नामबाट ४ जनाले नागरिकता पाएका छन्। धनकुटा नगरपालिका७ का नरेश तामाङ, ओम तामाङ, र गणेश तामाङले पाएका छन्। उनीहरूले आमा तारा तामाङको नामबाट वंशजको आधारमा नागरिकता पाएका हुन्। यस्तै, छथरजोरपाटी गाउँपालिका५ की गौरी लिम्बूले पनि आमा दिलमाया लिम्बूको नामबाट वंशजका आधारमा नागरिकता पाएको सहायक प्रमुख जिल्ला अधिकारी रामनारायण श्रेष्ठले बताए। कुनै पनि व्यक्ति जन्म हुँदाको बखत निजको बाबु वा आमा नेपाली नागरिक रहेछ भने त्यस्तो व्यक्ति वंशजको नाताले नेपालको नागरिक हुने व्यवस्था नेपालको संविधान २०७२ धारा ११ उपधारा २ (ख) मा छ। तर, पनि धनकुटा प्रशासनले उनीहरूलाई नागरिकता दिन इन्कार गरेको थियो। नागरिकता नपाएपछि तामाङले जिल्ला प्रशासन कार्यालय धनकुटालाई विपक्षी बनाएर उच्च अदालत विराटनगर धनकुटा इजलासमा २०७८ चैत १४ गते रिट र गौरीले २०७८ चैत १६ गते रिट दायर गरेका थिए। अदालतले दुवै रिटको २०७८ असार २१ गते जिल्ला प्रशासन कार्यालय धनकुटाका नाममा परमादेश जारी गर्दै आमाको नामबाट नागरिकता दिन आदेश गरेको थियो। आमाको नामबाट नागरिकता पाउँदा खुसी लागेको नरेश तामाङले बताए।"
अबैध क्रसर सञ्चालन,"म्याग्दी: जिल्लाको रघुगंगा गाउँपालिका२ स्याउलीबजारमा अबैध रुपमा क्रसर उद्योग सञ्चालन भएको छ। क्रसर सञ्चालन सम्बन्धी मापदण्ड र प्रक्रीया पूरा नगरी स्थापना भएको सो उद्योग कुनैपनि निकायमा दर्तासमेत भएको छैन्। रघुगंगा गाउँपालिका२ का वडा अध्यक्ष अमृत भण्डारीले अवैध तवरले क्रसर उद्योग सञ्चालन भएको बताए। 'बेनीजोमसोम सडक र कालीगण्डकी नदीको बगर नजिकै दर्ता बिनै, मापदण्ड र प्रक्रीया पुरा नगरी क्रसर सञ्चालन गरेको पाइयो,' उनले भने 'हामी अनुगमनमा जाँदा भागाभाग भयो। कसले कसरी सञ्चालन गरेको हो भन्ने विषयमा जानकारी छैन्।' कालीगण्डकीको बगरबाट गाउँपालिकालाई राजस्व नतिरिकनै नदीजन्य बस्तुको उत्खनन् गरेको सो क्रसर उद्योगको विषयमा अनुगमन र छानविन गर्न गाउँपालिका, जिल्ला समन्वय समिति र जिल्ला प्रशासन कार्यालयमा पत्राचार गरेको वडा अध्यक्ष भण्डारीले जानकारी दिए। स्थानीयवासीकाअनुसार सुरक्षा निकाय, प्रशासन, जनप्रतिनिधी र सरोकारवालाहरु स्थानीय तह निर्वाचनमा केन्द्रित भएको मौका छोपेर गत बैशाख महिनामा क्रसर उद्योग स्थापना गरेका थिए। पछिल्लो केही वर्षयता सरकारले नयाँ क्रसर उद्योग स्थापना र सञ्चालन गर्न अनुमति दिएको छैन्। सर्वोच्च अदालतले गत वर्षदेखि कालीगण्डकी नदीको बगरबाट उत्खनन्मा रोक लगाएको छ। विकास आयोजनाका लागि आवश्यक पर्ने निर्माण सामग्री उत्पादन र प्रसोधन गर्न अस्थायी क्रसर स्थापना गर्न पाउने व्यवस्था भएपनि सो ठाउँमा कसैले पनि अनुमति लिएको नपाइएको वडा अध्यक्ष भण्डारीले बताए। स्याउली बजारमा २०७७ मंसिरमा क्रसर उद्योग खोल्न जग्गा सम्माएका थिए। कालीगण्डकी नदी किनारमा रहेको निजी जग्गामा क्रसर उद्योगका संरचना बनाउन थालेपछि स्थानीयबासीले बिरोध जनाउदै वडा, गाउँपालिका, जिल्ला समन्वय समिति र प्रशासनमा जानकारी गराएका थिए। प्रशासन, सुरक्षा निकाय र जनप्रतिनिधीहरुले अनुगमन र निगरानी गरेपछि त्यसबेला क्रसर स्थापना हुन सकेको थिएन्।"
अर्थतन्त्र चलायमान हुने गरी मौद्रिक नीति ल्याउनुपर्छ :गगन थापा,"काठमाडौं: प्रतिनिधि सभाका सांसद गगन थापाले आगामी आर्थिक वर्षको मौद्रिक नीति ल्याउँदा अर्थतन्त्र चलायमान हुनेगरी ल्याउनुपर्ने बताएका छन्। प्रतिनिधि सभामा शून्य समयमा बोल्दै सांसद थापाले चुलिदों व्यापार घाटा, घट्दो विदेशी मुद्रा सञ्चिति, आकाशिँदो मूल्य वृद्धिलाई सामना गर्नेगरी मौद्रिक निति ल्याउनुपर्ने बताएका हुन्। उनले भने, केहि घरानामा रहेको अर्थतन्त्रलाई बाहिर ल्याउने गरी मौद्रीक नीति ल्याउनुपर्छ। सेयर बजारमा सुधार गर्ने भनेर ४१२ को नीति ल्याइयो। यसले ठुलालाई पोस्ने सानालाई कस्ने काम भयो। राष्ट्र बैंकले जे सोचेपनि अपेक्षा गरेअनुसार परिणाम आएन। त्यसैले अब यसलाई सच्याइनुपर्छ। सच्याइएन भने साना लगानीकर्ताहरु सडकमा आउँछन्।'"
म्याग्दीका तीन वटा सामुदायिक वन समूह पुरस्कृत,"म्याग्दी :डिभिजन वन कार्यालय म्याग्दीले मंगलबार तीन वटा सामुदायिक वन समूहलाई पुरस्कृत गरेको छ। साथै एकएक जना कर्मचारी र पत्रकारलाई सम्मान गरेको छ। जिल्लाको रघुगंगा५ को शिव महिला, मंगला३ र ४ को टाडीबिसौना तथा मालिका६ को घैरेनी वन उपभोक्ता समूहलाई पुरस्कृत गरिएको हो। शिव, टाडीबिसौना र घैरेनीले प्रथम, दृतीय र तृतीय पुरस्कार वापत क्रमशः नगद दश हजार, सात हजार र पाँच हजार रुपैयाँ प्राप्त गरेका हुन्। जिल्ला समन्वय समितिका प्रमुख राजकुमार थापा, प्रमुख जिल्ला अधिकारी चिरञ्जिवी राना र निमित्त डिभिजन वन अधिकृत मनोज रानाभाटले नगद र प्रमाणपत्र वितरण गरे। शिव महिलाकी सचिव धनमाया गोतामे, टाडीबिसौनाकी अध्यक्ष मनसुवी सापकोटा र धैरेनीकी अध्यक्ष हरिमाया बिकलाई नगद र प्रमाणपत्र हस्तान्तरण गरिएको थियो। यसैगरी उत्कृष्ट कर्मचारीको रुपमा वन रक्षक राजेन्द्र सापकोटा र पत्रकार तर्फ अन्नपूर्णकर्मी सन्तोष गौतमलाई प्रशंसापत्र तथा दोसल्लो ओढाएर सम्मान गरिएको थियो। सहायक वन अधिकृत नरबहादुर क्षेत्रीले जिल्लाभर रहेका ३१४ वटा सामुदायिक वन समूह मध्य सब वन डिभिजन कार्यालयको सिफारिस र कार्यबिधी अनुसार आर्थिक वर्ष २०७८७९ मा उत्कृष्ट काम गर्ने तीन वटा समूह छनौट गरिएको बताए। कार्यक्रममा निमित्त डिभिजन वन अधिकृत रानाभाटले चालु आर्थिक वर्षमा संघीय र प्रदेश सरकारबाट बिनियोजन भएको एक करोड ७० लाख रुपैयाँ बजेट मध्य पुँजिगततर्फका अधिकांश कार्यक्रम कार्यान्वयन भएको जानकारी गराए। विभिन्न शीर्षकमा १६ लाख ४३ हजार ९०६ रुपैयाँ राजस्व संकलन भएको उनले बताए।"
उपसभामुख निर्वाचन प्रक्रिया अघि बढाइँदै,काठमाडौं : प्रतिनिधि सभाको उपसभामुख चयनको तयारी थालिएको छ। लामो समयपछि उपसभामुख चयनको तयारी थालिएको हो। आज (बुधबार) प्रतिनिधि सभाको बैठकमा सभामुख अग्नि सापकोटाले प्रतिनिधि सभाको उपसभामुख पदको निर्वाचनका लागि दिन र समय तोक्ने कार्यसूची छ। प्रतिनिधिसभा नियमावली २०७५ को नियम ८ बमोजिम सभामुखले समय र मिति तोक्नुपर्ने प्रावधान छ। सभामुख अग्निप्रसाद सापकोटाले आज बुधबार उपसभामुख निर्वाचन प्रकृया घोषणा गर्नेछन्। प्रतिनिधिसभा उपसभामुख पद २०७६ माघदेखि रिक्त हुँदै आएको छ।
लेखा समिति सभापति माग्दै बैठक बहिष्कार,"काठमाडौं : सार्वजनिक लेखा समितिको सभापति प्रमुख प्रतिपक्षी दलले पाउनुपर्ने अडान राख्दै आएको नेकपा एमालेले लेखा समिति बहिष्कार गरेको छ। प्रमुख प्रतिपक्षी दललाई समितिको नेतृत्व दिनुपर्नेमा हालसम्म नदिएको भन्दै एमालेका प्रमुख सचेतक विशाल भट्टराईले बैठक बहिष्कार गरेको बताए। जसले सार्वजनिक खर्च गर्छ उसले नै हेर्ने परिपाटी राम्रो होइन। जब एमालेले सरकारको नेतृत्व गरेको समयमा हामीले समिति छोडेका थियौं। समितिले प्रतिपक्षीलाई जिम्मा पाउनुपर्छ भनेका हौं, उनले भने। सार्वजनिक लेखा र महालेखा परीक्षकको प्रतिवेदन हेर्ने जिम्मेवारी प्रतिपक्षको हुने भएकोले संसदीय परम्परा भएका मुलुकहरूमा सरकारलाई चेक एन्ड ब्यालेन्स गर्न लेखा समितिको नेतृत्व प्रतिपक्षीलाई दिने प्रचलन रहे पनि सत्तापक्षले नछाडेको उनको आरोप छ। प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छोडेका छैनन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। सचेतक भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा पनि कुरा राखेका छांै, नेता भट्टराई भन्छन्, उनीहरू लोकतन्त्रमा विश्वास गर्छौं भन्छन् तर जिम्मेवारी दिँदैनन्। यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ।"
'सरकारले देशको अर्थतन्त्रलाई धक्का दिने खालका निर्णय मात्र गर्यो',"काठमाडौं: प्रतिनिधि सभा सांसद खगराज अधिकारीले बर्तमान सरकार कमिसनमा डुबेको बताएका छन्। प्रतिनिधिसभामा बोल्दै सांसद खगराज अधिकारीले छर्रा हान्नका लागि सरकारले हतारहतारमा एलसी खरिद गर्न दवाव दिएको बताएका हुन्। उनले भने, 'अहिले एक हजार थान नाइन एमएम पेस्तोल, एक हजार एक सय ५० सट गन, २५ सय सेल अश्रुग्याँस र गोलीगट्ठा सरकारले किन्दैछ। इटलीको सबैभन्दा बदनाम कम्पनीबाट कुनैपनि ग्लोवल टेण्डर नगरीकनै खरिद गर्न लागेको छ।' 'कमिसनका लागि सरकारले अनुचीत दवावमा खरिद गर्न लागेको छ। जनताको जिउधनको सुरक्षा जनताको छातीमा हानेर हुन सक्दैन' उनले भने।' दिनदिनै देश अत्यन्तै गम्भीर संकटमा फस्दै गएको बताए। सरकार देशको अर्थतन्त्रलाई धक्का दिने लगायत एक पछि अर्को विवादास्पद निर्णय गर्दै गएको बताए। उनले भने, 'यो गोली स्वयम् सेक्यूरीटीले पनि हुँदैन भनेको छैन। कीन यति हतार गरेर एलसी खोलिदैंछ। अरबभन्दा बढि कमिसनको खेल भयो। यो सरकार कमिसनमा चुर्लुम्म डुवेको छ।'"
बसन्त चौधरीले पाए 'छिन्नलता गीत पुरस्कार',"काठमाडौं: कवि तथा चर्चित गीतकार बसन्त चौधरीले २०७८ सालको 'छिन्नलता गीत पुरस्कार' पाएका छन्। असार २६ गते राजधानीमा वरिष्ठ गीतकार रमोलादेवी शाह (छिन्नलता) को १०० औं जन्मजयन्ती तथा ४० औं छिन्नलता गीत पुरस्कार समर्पण समारोहबीच गीत रचनाको विधातर्फको पुरस्कार तथा सम्मान चर्चित गीतकार चौधरीलाई प्रदान गरिएको हो। प्रमुख अतिथि नेकपा एमालेका अध्यक्ष तथा पूर्व प्रधानमन्त्री केपी शर्मा ओलीले गीतकार चौधरीलाई दोसल्ला ओढाई सम्मान गर्दै पुरस्कार प्रदान गरेका थिए। गीतकार चौधरी प्रेमलाई केन्द्रीय भाव बनाएर गीत तथा कविता लेख्न खप्पीस स्रष्टा हुन्। नेपाली भाषाका ६ वटा र हिन्दी भाषाका २ वटा गरी उनले आठवटा एल्बम ल्याइसकेका छन्। कविता रचनामा विशेष रुचि भएका चौधरीले नेपाली संस्कृति र कलाको विस्तारमा विश्वका २१ वटा सहरमा गीत तथा कविताका कार्यक्रमहरु सफलतापूर्वक सम्पन्न गरेका छन्। उनलाई देशको समृद्धिका निम्ति गरेका योगदानका कारण स्वदेश तथा विदेशका महत्वपूर्ण सम्मान तथा पुरस्कारहरु प्राप्त भइसकेका छन्। नेपाली गीतसंगीतप्रति श्रद्धाभाव राखी देश सेवामा समर्पित रहेका चौधरीको गीतकारिताको उच्च सम्मान गर्दै २०७८ सालको 'छिन्नलता गीत पुरस्कार'बाट उनलाई सम्मान गरिएको छिन्नलता गीत पुरस्कार गुठीले जनाएको छ। सो समारोहका बीच गुठीले २०७६, २०७७ र २०७८ सालका छनौट भएका स्रष्टा तथा सर्जकहरुलाई छिन्नलता गीत पुरस्कार तथा सम्मानहरु पनि प्रदान गरेको थियो। २०७८ सालको छिन्नलता पुरस्कार पाउनेमा गीतकार चौधरीसहित संगीत रचनातर्फ आनन्द राई र गायनतर्फ पवित्र सुब्बा रहेका छन्। यो वर्षका लागि लोकप्रिय युवा प्रतिभाको पुरस्कार गायिका एलिना चौहानले पाएकी छिन् भने विशेष सम्मान वरिष्ठ संगीतकार कर्म योञ्जनलाई गरिएको छ। यसैगरी, २०७६ सालका लागि छिन्नलता गीत पुरस्कारतर्फ गीत रचना विधामा जसयोञ्जन प्यासी, संगीत रचनातर्फ हरि लम्साल, गायनतर्फ सुनिता सुब्बालाई सम्मान गरिएको छ। यो वर्षका लागि लोकप्रिय युवा प्रतिभा पुरस्कार गायिका अस्मिता अधिकारीले पाएकी छिन्। २०७७ सालका लागि गीत रचना विधामा आनन्द अधिकारी, संगीत रचनातर्फ शान्तिराम राई र गायनतर्फ शम्भू राई पुरस्कृत भएका छन्। यो वर्षका लागि लोकप्रिय युवा प्रतिभा पुरस्कार मिलन नेवारले पाएकी गुठीका सचिव दिनेश अधिकारीले जानकारी दिए।"
"मन्त्री कार्कीले दिएको आपत्तिजनक अभिव्यक्तिको प्रेस सेन्टरद्धारा विरोध, पत्रकार महासंघ भने मौन","विराटनगर : प्रेस सेन्टर नेपाल मोरङले प्रदेश १ का आन्तरिक मामिला तथा कानुनमन्त्री केदार कार्कीले पत्रकारका विरुद्ध दिएको विवादास्पद एवं आपत्तिजनक अभिव्यक्तिको चर्को विरोध गरेको छ। अध्यक्ष अर्जुन आचार्यले बुधबार बिहान विज्ञप्ति जारी गर्दै विराटनगर महानगरपालिका१२ मा निर्माणाधीन सुकुम्वासी बस्तीको समाचार लेखेकै आधारमा मन्त्रीले धाकधम्कीपूर्ण भाषा प्रयोग गरेर पत्रकारविरुद्ध अभिव्यक्ति दिएको भन्दै आपत्ति जनाएका हुन्। समाचारको खण्डन गर्ने नाममा मन्त्रीजस्तो गरिमामय पदमा बसेको व्यक्तिले अशोभनिय ढंगले प्रतिवाद गर्दै पत्रकार र सिंगो सञ्चार जगतलाई लान्छित गर्नु कदापि स्वीकार्य नहुने विज्ञप्तिमा जनाइएको छ। 'मन्त्रीको स्तरबाट यसखालको धाकधम्कीको परिकल्पना लोकतन्त्रमा गर्न पनि सकिँदैन,' विज्ञप्तिमा भनिएको छ, 'समाचारमा आएका विषयवस्तुप्रतिको असहमति राख्ने, खण्डन गर्ने र उजुरी गर्ने थुप्रै कानुनी बाटोहरु रहेकोमा स्वयं कानुनमन्त्रीसमेत रहेका कार्कीले पत्रकारहरुलाई सिधै लान्छित गर्ने गरी दिएको अभिव्यक्ति आलोचना र भत्र्सनायोग्य छ।' आफ्ना धारणा स्पष्ट गर्दै सार्वजनिक माफी माग्नसमेत मन्त्री कार्कीलाई प्रेस संगठनले चेतावनी दिएको छ। साथै निर्भयतापूर्वक समाचार लेख्ने वातावरण निर्माण गर्न सरकारसँग माग गरिएको छ। आम पत्रकार तथा सञ्चारकर्मीलाई धाकधम्कीबाट कतिपनि विचलित नभई आफ्नो कर्ममा निरन्तर लाग्न पनि संगठनले आह्वान गरेको छ। मन्त्री कार्कीको विवादास्पद अभिव्यक्तिको प्रेस चौतारी नेपाल मोरङका अध्यक्ष सुदीप कोइराला र चौतारी प्रदेश १ का अध्यक्ष अविजाल विष्टले मंगलबार अलगअलग विज्ञप्ति जारी गर्दै विरोध जनाइसकेका छन्। पत्रकारसँग सम्वद्ध विभिन्न संघसंस्थाले विरोध जनाए पनि समग्र पत्रकारहरुको छाता संगठन पत्रकार महासंघ भने मन्त्री कार्कीले दिएको अभिव्यक्तिप्रति मौन छ। सिंगो सञ्चार जगतको अपमान हुने अभिव्यक्ति दिए पनि मन्त्री कार्कीको विषयलाई लिएर महासंघले कुनै प्रतिक्रिया दिएको छैन। कार्कीको गलत अभिव्यक्तिप्रति मौन रहनु र कुनै पनि प्रतिक्रिया नदिनुले महासंघले कार्कीको समर्थन गरेको प्रष्ट हुने चौतारी मोरङका अध्यक्ष कोइरालाले बताए। संविधानमै लोकतन्त्र र पूर्ण प्रेस स्वतन्त्रताको ग्यारेन्टी भइसकेको अवस्थामा सुरक्षा तथा कानुन मन्त्रालयको जिम्मेवारी सम्हालेका मन्त्रीबाट आफू अनुकूलको समाचार नआउँदा दिएको अभिव्यक्ति कुनै पनि हालतमा मान्य नहुने कोइरालाको भनाइ छ। महासंघ मोरङका सचिव नेत्र पी अधिकारीले मन्त्री आफैले तल्लो स्तरमा झरेर आपत्तिजनक एवं विवादास्पद अभिव्यक्ति दिनु सरासर गलत भएको बताए। उनले मन्त्री कार्कीको अभिव्यक्तिको महासंघले सार्वजनिक रूपमा विरोध गर्ने तयारी गरिरहेको जानकारी पनि दिए। महासंघ प्रदेश १ का अध्यक्ष लीलाबल्लब घिमिरे जिम्मेवार ठाउँमा बसेका नेता र मन्त्रीहरुले बोल्दा ध्यान दिनुपर्ने बताए। 'यस्ता अभिव्यक्तिप्रति महासंघको आपत्ति छ। यस विषयमा कसरीअगाडि बढ्ने भन्ने कुरा आवश्यक सल्लाह गरेर निर्णय लिन्छौँ,' उनले भने, 'तर जिम्मेवार व्यक्तिले जिम्मेवारपूर्ण तरिकाले अभिव्यक्ति दिनुपर्छ। समग्र पत्रकारिता क्षेत्रको मानमर्दन गर्ने हिसाबमा मन्त्रीको अभिव्यक्ति आउनु खेदजनक छ।' एक अनलाइनसँगको अन्तरवार्ताका क्रममा कसैको नाम नलिकन 'पत्रकार' भनेर उल्लेख गर्दै मन्त्री कार्कीले धम्कीपूर्ण हिसाबले विवादास्पद अभिव्यक्ति दिएका थिए। विराटनगर महानगरपालिका१२ मा निर्माणाधीन सुकुम्बासी बस्तीका लागि रकमान्तर गरिएको बजेटसँग सम्बन्धित विवादको भुमरीमा फसेपछि उनी महानगर र पत्रकारविरुद्ध उत्रिएर सार्वजनिक हिसाबले विवादास्पद अभिव्यक्ति दिइरहेका छन्। आफ्नाविरुद्ध समाचार लेखेको भन्दै हैसियत विर्सिएर उनले पत्रकारविरुद्ध पदीय मर्यादा र अनुशासनविपरीत अभिव्यक्ति दिएका हुन्। कार्कीले 'महानगर आवास परियोजनाअन्तर्गत' निर्माणाधीन बस्तीका लागि आर्थिक वर्षको अन्त्यमा प्रदेश सरकारबाट ७० लाख रूपैयाँ रकमान्तर गराएका थिए। उक्त रकम तत्काल सम्झौता गरी निकासाका लागि विराटनगर महानगरपालिकालाई अनुचित दबाब दिएको विषय बाहिरिएपछि उनी विवादित बनेका हुन्। कार्कीले आफ्नो निर्वाचन क्षेत्रलाई केन्द्रित गरेर स्वार्थपूर्ण हिसाबले बजेट रकमान्तर गराउँदै काम नभए पनि उक्त रकम खर्च भइसकेको भनेर रिपोर्ट तयार पारिदिन महानगरलाई दबाब दिएको बताइन्छ। असार १६ गते विनियोजित बजेटबाट काम नै नगरिकन कागजात तयार पारिदिन दबाब दिएको आरोप उनीमाथि छ। महानगरले यतिधेरै रकम छोटो समयमा खर्च गर्न नसक्ने जनाउँदै सम्झौता नगरिदिएपछि बजेट फ्रिज भएको छ। उक्त विषयको समाचार अन्नपूर्ण लगायतका सञ्चार माध्यममा प्रकासन भएका थिए। आफ्नाविरुद्ध समाचार आएको भन्दै आक्रोसित बनेका कार्कीले समाचार लेख्ने पत्रकारले 'बलात्कार गर्यो' भनेर आफूले भनिदिनेसम्मको अभिव्यक्ति दिएका हुन्। 'पत्रकारले बलात्कार गर्यो भनेर म भन्छु, त्यो समाचार पत्रकारले लेख्न सक्छ ?' उनले भनेका छन्। अन्तरर्वार्ता दिने क्रममा आफ्नाविरुद्ध लेख्ने पत्रकारका बारेमा बलात्कार गर्यो भनेर लेखिदिन पनि कार्कीले आग्रह गरेका छन्। '७० लाख कामै नगरिकन भुक्तानी मागे केदार कार्कीले भनेर जस्ले समाचार लेख्नुभएको छ नि। उहाँलाई तपाईले अहिले भनिदिनुस् त, लेख्दिनुहोस् त बलात्कार गर्यो भनेर, उसको नाममा (समाचार लेख्ने पत्रकार),' उनले भनेका छन्, 'अनि होइनभन्ने कुरालाई उसले प्रमाणित गरोस न। मैले बलात्कार गरेको होइन भनोस् न।' कार्कीले भने 'लेख्नेले लेख्नु भन्दाअगाडि चार पटक सोच्नु पर्छ। जसले जे भन्यो पत्रकारले त्यही लेखिदिने भने त पत्रकारले नै बलात्कार गर्यो भनेर म भन्छु, तपाईले लेख्नुहोस् न। यो शब्द लेख्दा भोलि मलाई आइलाग्यो भने के हुन्छ भनेर सोच्नु पर्दैन ?'"
संवैधानिक परिषद् विधेयक कुबेलामा किन ?,"काठमाडौं : केपी शर्मा ओली नेतृत्वको सरकारले संवैधानिक परिषद् (काम, कर्तव्य र कार्यविधि)सम्बन्धी (पहिलो संशोधन) अध्यादेश ल्याउँदा कांग्रेस सभापति शेरबहादुर देउवाले चर्को विरोध जनाएका थिए। उनले भनेका थिए, उपसभामुख पद खाली राखेर, सभामुखजस्तो गरिमामय व्यक्तित्वलाई विश्वासमा नलिई कोरम पुगेन भन्नु हास्यास्पद छ भने संसद् अधिवेशन छलेर संवैधानिक परिषद्सम्बन्धी अध्यादेश ल्याउनु अलोकतान्त्रिक छ। यसबाट सर्वसत्तावादी सोच झनै प्रस्टिएको छ। उनै देउवा नेतृत्वको सरकारले अहिले उक्त अध्यादेशसँग मिल्दोजुल्दो विधेयक अघि बढाएको छ। प्रधानमन्त्री तथा मन्त्रिपरिषद् कार्यालयका तर्फबाट प्रधानमन्त्री देउवाले यही असार २२ गते राष्ट्रियसभामा दर्ता गरेका हुन्। एमाले संसदीय दलका उपनेता सुवास नेम्बाङ त्यति बेला सभामुख अग्निप्रसाद सापकोटाले विभिन्न कारण देखाउँदै अध्यादेशको विरोधमा सर्वोच्च अदालतमा मुद्दा हालेको स्मरण गर्छन्। सभामुखले मुद्दा हाल्नुभयो। जुन अहिले पनि सर्वोच्च अदालतमा विचाराधीन छ। रिट निवेदनमा जेजे कारण देखाउनुभयो। अहिले आफूले गर्दा त्यही हुन्छ ? तत्कालीन समयमा सबै हिसाबले गलत अहिले ठीक भयो ?, नेता नेम्बाङ भन्छन्, केपी शर्मा ओलीले ल्याउन खोज्दा प्रतिगमन भयो, देश डुब्छ, निरंकुश भन्ने। अहिले आफैंले त्यही गर्ने ? जुन कारणले विरोध गर्नुभएको थियो त्यही कारण विद्यमान छ नि अहिले। कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला) भने संवैधानिक परिषद् विधेयक कानुनतः ल्याउन मिल्ने बताउँछन्। अदालतमा रहेको मुद्दा खारेज भइसकेको छ। त्यो विधेयक र कानुन ल्याउने फरक कुरा हो। विधेयकमार्फत कानुन ल्याउन खोजिएको हो, मन्त्री कोइराला भन्छन्, नयाँ कानुन नबनाइकन त सरकार बस्न सक्दैन्। कांग्रेस महामन्त्री गगन थापा यो विधेयक अगाडि नबढ्ने बताउँछन्। एउटा कुरा सरकारले संविधानको मर्मविपरीत कुनै पनि विधेयक ल्याउन मिल्दैन। अर्को कुरा पूर्ववत सरकारले यही प्रवृत्तिको विधेयक ल्याउन खोज्दा हामी विरोधमा उत्रियौं, त्यो बेलामा गलत भन्यौ, महामन्त्री थापा भन्छन्, यो हुनै सक्दैन, यो सरकारले फिर्ता लिन्छ भन्नेमा हामी ढुक्क छौं। माओवादी केन्द्रका प्रमुख सचेतक देव गुरुङ यस विषयको मुद्दा अदालतामा विचाराधीन रहेकाले तत्काल कुनै निर्णय नभएको बताउँछन्। यससम्बन्धी कानुन आवश्यक नपर्ने भन्ने होइन्। यस विषयमा विवाद छ। अदालतमा मुद्दा छ। मुद्दा नटुंगिकन बढ्ने वा नबढ्ने भन्ने अथवा परम्परागत अभ्यास के छ भन्ने हो, नेता गुरुङ भन्छन्। मुद्दा विचाराधीन रहेको बेला सदनमा पनि छलफल गर्न नमिल्ने कुरालाई कानुनविद्सँग परामर्स गरेर अगाडि बढ्नु पर्ने उनको भनाइ छ। यो मुद्दा अदालतमा विचाराधीन छ। कसरी जाने भनेर कानुनविद्सँग परामर्श गरेर टुंग्याउनुपर्छ, उनी भन्छन्। एकीकृत समाजवादीका प्रवक्ता जग्गनाथ खतिवडा यो विधेयकका विषयमा छलफल नगरेको बताउँछन्। सम्भवतः भोलि (बुधबार) छलफल होला। आधिकारिक कुनै धारणा छैन। हतार पनि होइन र खासै उपयुक्त पनि छैन, नेता खतिवडा भन्छन्। विगतमा केपी ओलीले ल्याएको अध्यादेशजस्तै विधेयक आउन नहुने उनको भनाइ छ। विगतमा जस्तो हुनुहँुदैन् भन्ने पार्टीको धारणा छ, उनी भन्छन्। विधेयकमार्फत संवैधानिक परिषद् (काम, कर्तव्य, अधिकार र कार्यविधि)सम्बन्धी ऐन २०६६ को दफा ६ संशोधन गर्न खोजेको देखिन्छ। जसमा परिषद्को बैठकसम्बन्धी कार्यविधि समेटिएको छ। विधेयकको उपदफा ३ मा लेखिएको छ, अध्यक्ष र तत्काल बहाल रहेका कम्तीमा ५० प्रतिशत सदस्य उपस्थित भएमा परिषद्को बैठकका लागि गणपूरक संख्या पुगेको मानिनेछ। ओलीले अध्यादेशमार्फत पनि यही दफालाई नै संशोधन गरेका थिए। त्यस बेला सर्वसम्मति कायम हुन नसकेमा सो विषयमा निर्णय हुन नसक्ने व्यवस्था भएको उपदफा ६ झिकिएको थियो। त्यसपछि उपदफा ७ संशोधन गरी उपस्थित सदस्यको बहुमतबाट निर्णय हुने व्यवस्था गरिएको थियो। ऐनमा भने परिषद्का सम्पूर्ण सदस्यको बहुमतबाट निर्णय गरिने उल्लेख छ। विधेयकमा भने अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्न सकिने व्यवस्था गरिएको छ। ओलीले पहिलो पटक २०७७ वैशाख ८ मा संवैधानिक परिषद्सम्बन्धी अध्यादेश ल्याएका थिए। उक्त अध्यादेशको तत्कालीन सत्तारुढ नेकपासँगै प्रमुख प्रतिपक्षी कांग्रेसले चर्को विरोध गरेपछि ओलीले अध्यादेश फिर्ता गर्न राष्ट्रपति विद्यादेवी भण्डारीलाई सिफारिस गर्नुपरेको थियो। राष्ट्रपति भण्डारीले २०७७ वैशाख १२ गते संवैधानिक परिषद् र राजनीतिक दलसम्बन्धी अध्यादेश खारेज गरेकी थिइन्। ओलीले २०७७ मंसिर ३० र २०७८ वैशाख २१ मा अध्यादेश जारी गराएर संवैधानिक निकायमा पदाधिकारी सिफारिस गरेका थिए। अध्यादेशको विरोध गर्दै देउवा संवैधानिक परिषद्को बैठकमा सहभागी भएनन्। देउवाले २०७८ वैशाख २५ मा विज्ञप्ति नै जारी गरी विरोध गरेका थिए। देउवाले जारी गरेको विज्ञप्तिमा अध्यादेश संविधानको विशिष्ट व्यवस्था र मूल भावनाका विपरीत रहेको भन्दै यसले संविधानको आधारलाई नै भत्काउने कार्य गरेको आरोप लगाएका थिए। पूर्ववत् सरकारले यही प्रकृतिको अध्यादेश ल्याउँदा हामी विरोधमा उत्रियौं। अहिले यो हुनै सक्दैन। सरकारले फिर्ता लिन्छ भन्नेमा हामी ढुक्क छौं। गगन थापा महामन्त्री, कांग्रेस केपी शर्मा ओलीले ल्याउन खोज्दा प्रतिगमन भयो भन्ने। अहिले आफैंले त्यही गर्ने ? तत्कालीन समयमा सबै हिसाबले गलत, अहिले कसरी ठीक भयो ? सुवास नेम्बाङ उपनेता, एमाले संसदीय दल"
एसिड नियमनसम्बन्धी विधेयक पारित,"काठमाडौं : राष्ट्रियसभाको मंगलबार बसेको बैठकले सर्वसम्मतिमा तेजाब तथा अन्य घातक रासायनिक पदार्थ (नियमन) विधेयक, २०७९ पारित गरेको छ। प्रतिनिधिसभाबाट प्राप्त सो विधेयकमाथिको दफाबार छलफलका क्रममा उठेका विभिन्न प्रश्न उठेका थिए। तिनै प्रश्नका जवाफ दिँदै गृहमन्त्री बालकृष्ण खाँणले तेजाब तथा घातक रासायनिक पदार्थ औद्योगिक तथा स्वास्थ्य क्षेत्रमा अत्यावश्यक वस्तु भए पनि यसको दुरुपयोगले समस्या निम्ताएको बताए। उनले यसको नियमनका लागि तेजाब तथा घातक रासायनिक पदार्थ नियमन गर्न कानुन ल्याउनुपरेको बताए। गृहमन्त्री खाँणले विधेयक पारित भएसँगै तेजाब तथा घातक पदार्थको दुरुपयोग कम हुने बताउँदै दुरुपयोग गर्नेलाई आवश्यक कारबाही गरिने पनि बताए। तेजाब र घातक रासायनिक पदार्थको उत्पादन, आयात, निर्यात, भण्डारण, बिक्री वितरण र उपयोगलाई नियमन तथा व्यवस्थापन गर्न यो विधेयक ल्याइएको जनाउँदै बैठकमा गृहमन्त्री खाँणले उक्त विधेयक पारित गरियोस् भन्ने प्रस्ताव प्रस्तुत गरेका थिए।"
उपदानमा क्याम्पसको १ करोड रकम,"जाजरकोट : जाजरकोट सदरमुकामस्थित भेरी ज्ञानोदय बहुमुखी क्याम्पसमा कार्यरत प्राध्यापक र कर्मचारीले उपदानका नाममा क्यापसको ढुकुटीमा रहेको १ करोड १९ लाख रुपैयाँ लिने तयारी गरेका छन्। क्याम्पसमा कार्यरत ८ उपप्रध्यापक, १ शिक्षण सहायक र ६ जना कर्मचारीलाई उपदान दिने प्रक्रिया अघि बढाएपछि जनस्तरमा विरोध सुरु भएको छ। यसअघि त्रिभुवन विश्वविद्यालय (त्रिवि)बाट अस्थायी सम्बन्धन प्राप्त गरी सञ्चालन भइरहेको यस क्याम्पस केही वर्षअघि मात्र मध्यपश्चिम विश्वविद्यालयमा गाभिएको थियो। त्रिविबाट मध्यपश्चिम विश्वविद्यालय(एमयू)मा रुपान्तरण भएसँगै क्याम्पसमा कार्यरत प्राध्यापक र कर्मचारीलाई आन्तरिक प्रतिस्पर्धामार्फत प्रक्रिया पुर्याएर स्थायी गरिएको थियो। प्राध्यापक कर्मचारीहरू एमयूमा स्थायी भए पनि टीयूअन्तर्गत कार्यरत रहँदाको समयको उपदानको माग गरेका छन्। काम गरेको अवधिको उपदान प्राध्यापक कर्मचारीको १ लाखदेखि १३ लाख रुपैयाँसम्मको रकम मध्यपश्चिम विश्वविद्यालय सुर्खेतमा माग गरिएको क्याम्पस प्रमुख बलराम भण्डारीले बताए। मध्यपश्चिम विश्वविद्यालय नियमावली २०६९ अनुसार एमयूमा रुपान्तरण भई स्थायी नियुक्ति पाएका १० ओटा क्याम्पसका शिक्षक, कर्मचारीले रुपान्तरण भई नियुक्ति प्राप्त गर्नुपूर्वको उपदान, निवृत्तिभरण, औषधोपचार खर्च, बिदालगायतका निजहरूले प्राप्त गर्ने सुविधाहरू रुपान्तरणपूर्वको साबिककै क्याम्पसबाट फरकफरक गर्नुपर्नेछ भन्ने उल्लेख छ। भेरी ज्ञानोदय क्याम्पस सञ्चालन विधान दोस्रो संसोधन २०७४ मा उपदानसम्बन्धी व्यवस्थामा क्याम्पसमा कार्यरत प्राध्यापक तथा कर्मचारीहरूले स्थायी रूपमा काम गरी पद त्याग गरेमा त्रिवि नियमावली तथा प्रचलित नियम कानुन र क्याम्पसको आर्थिक स्थितिअनुसार उपदान दिइनेछ। सोही बुँदालाई टेकेर आफूहरूले उक्त उपदानको सुविधा रकम लिने प्रक्रिया अघि बढाएको क्याम्पस प्रमुख भण्डारीको भनाइ छ। उपकुलपति, रजिष्ट्रार, डिन र एक वरिष्ठ प्रध्यापक सम्मिलित कार्यकारी परिषद्ले क्याम्पसमा मौज्दात रहेको रकमबाट उपदान लिन स्वीकृति दिएमा रकम झिकेर उपदान लिन मिल्ने प्रावधान छ। स्वीकृतिका लागि विश्वविद्यालयमा आवश्यक कागजात पठाएका छौं। स्वीकृति भएमा हामीले पाउने सुविधा लिन्छौं, क्याम्पस प्रमुख भण्डारीले भने, हामी जस्तै अवस्थाका बबई बहुमुखी क्याम्पस बर्दियाका साथीहरूले ४ करोड रकम लिइसकेका छन्। यो प्रक्रिया यसअघिका क्याम्पस प्रमुख चन्द्रबहादुर बूढाको पालामै अघि बढेको हो। हामी नियमले दिएको सुविधा लिन लागेका मात्र हौं। क्याम्पसले टीयूसँग सम्बन्धन हुँदा नै कृषि विकास बैंक नेपालगन्जमा ५० लाखको मुद्दती खाता खोलेको थियो। त्यसको म्याद हालै सकिएको छ। मुद्दतीको खाता पुनः नवीकरण नगरे रकम झिक्न सकिन्छ। यही मौका छोपी उक्त रकम निकाल्न खोजिएको छ। उक्त रकमको ब्याज १५ लाख भएको छ। त्यस्तै, क्याम्पसको नेपाल बैंक लिमिटेड जाजरकोटमा साढे ८ लाख मुद्दती र ३५ लाख चल्ती खातामा बचत मौज्दात छ। प्राध्यापकहरूका नाममा ११ लाख पेस्की छ। यो सबै रकम जोड्दा एयूमा मर्ज भइसकेपछि बाहेकको रकम जम्मा १ करोड १९ लाख ५० हजार रुपैयाँ हुन आउँछ। त्यो सबै रकम उपदानका नाममा सक्ने तयारीमा क्याम्पस प्रशासन रहेको तर यसरी क्याम्पसको सम्पत्ति उपदानका नाममा रित्याउन नहुने नागरिक अगुवा राजेन्द्रविक्रम शाह बताउँछन्। कुनै पनि स्थायी कर्मचारीले पेन्सन सुविधा नपाउँदै नोकरी छोडेमा उपदान दिने व्यवस्था छ। तर, उनीहरू त टियुमा कार्यरत भएकै कारण प्रक्रिया पुर्याएर एमयुअन्र्तगत स्थायी हुने अवसर प्राप्त गरिसकेका छन्। त्यसका उपदान लिन र दिन मिल्दैन, शाहले भने, क्याम्पसमा जाजरकोटी जनताको लगानी छ। रगत र पसिना बगेको छ। कसैले पनि लुट्न पाइँदैन। अर्का नागरिक अगुवा केशवजंग शाहले पनि क्याम्पसलाई टाट पल्टाउने गरी उपदान लिन नमिल्ने बताए। पुरस्कारस्वरूप स्थायी भइसकेपछि पनि उपदान भनेर लिन मिल्छ। लिने भए एमयू र टीयूबाट लिए भइगो नि। किन गरीब जनताका छोराछोरीले दुःख गरेर तिरेकोे रकमबाट खातै रित्याएर लिने ?, उनले प्रतिप्रश्न गर्दै भने। विद्यार्थी र स्थानीय बासिन्दाले पनि उपदानको नाममा क्याम्पसको ढुकुटी रकम मास्न नहुने भन्दै विरोध गरेका छन्। प्रमुख जिल्ला अधिकारी रामबहादुर शाहीले उपदानसम्बन्धी आवश्यक प्रक्रिया र कागजात अध्ययन गरेर मात्र यसबारे आवश्यक धारणा सार्वजनिक गर्ने बताए।"
चीन जुनसुकै बेला सहयोग गर्न तयार,"काठमाडौं : लिउको टोली र नेकपा एकीकृत समाजवादीका अध्यक्ष माधवकुमार नेपालबीच पनि मंगलबारै भेट भएकोे छ। नेपालसँगै, नेता झलनाथ खनाल, उपाध्यक्षद्वय प्रमेश हमाल र जयन्ती राई, उपमहासचिवद्वय गंगालाल तुलाधर र प्रकाश ज्वाला तथा प्रचार विभागका प्रमुख जगनाथ खतिवडासँग पनि मंगलबारै काठमाडौंको एभरेष्ट होटलमा भेटवार्ता गरे। भेटमा चिनियाँ पक्षले सुरक्षा चासोको विषयमा छलफल केन्द्रित गरेको समाजवादीका अध्यक्ष नेपालले बताए। नेपालले भने, चीनको सुरक्षा चासोलाई प्रस्ट पार्ने काम भएको छ। हामी स्वतन्त्र र परराष्ट्र नीतिका बारेमा प्रतिबद्ध छौं भन्ने कुरा स्पष्ट ढंगले राखेका छौं। भेटमा लिउले नेपालले अमेरिकी कार्यक्रम स्टेट पार्टनरसिप कार्यक्रम (एसपीपी) अस्वीकार गरेकोमा धन्यवादसमेत दिएको नेता नेपालले बताए। चीनबाट नेपाल र नेपालबाट चीनले सिक्न सक्ने विषयका बारेमा पनि छलफल भएको छ, नेपालले भने नेपालले नेपाल एक चीन नीतिमा दृढ रहेको र नेपालको भूमि बाह्य हस्तक्षेपका लागि प्रयोग हुन नदिने प्रतिबद्धता जनाए । चिनियाँ पक्षले नेपाललाई परेको बेला जुनसुकै समय सहयोग गर्न तयार रहेको अध्यक्ष नेपालले स्पष्ट पारे।"
अब कसिलो मौद्रिक नीति,"अहिलेको मौद्रिक नीति अत्यन्त संवेदनशील भएर ल्याउनुपर्छ। बजेटमा लयमा लय मिलाएर मौद्रिक नीति ल्याउनु हँुदैन। यसरी ल्याइयो भने देशको अर्थतन्त्रलाई अझै अफ्ठेरोमा पर्ने स्थिति हुन्छ। किनभने २ वर्ष अगाडि कोभिडको समयमा मौद्रिक नीति खुकुलो ल्याइएको थियो। जसले गर्दा सीआरआर (क्यास रिजर्भ रेसियो) लगायतका पुनर्कर्जा ५ गुणा बढी गरेर लगिएको र सहुलियतपूर्ण कर्जा पनि सरल र सहज रूपमा दिइयो। आम सर्वसाधारणले राखेको पैसामा ब्याजदर तोकियो। त्यतिबेला त्यसो गर्नुको कारण अर्थतन्त्रलाई चलायमान बनाउनका लागि हो। कोभिडका कारण अर्थतन्त्र चल्न सकेको थिएन। गाह्रो भइरहेको बेलामा सरकार र केन्द्रीय बैंकले धेरै नीतिहरू ल्यायो। यस्तो अवस्थामा नेपालमा मात्रै होइन संसार भरकैले नीति ल्याएका थिए। नेपालले पनि केही नीतिलाई सपोर्ट गरेर अर्थतन्त्रलाई अगाडि बढाउन खोजेको थियो। कोभिड प्रभावितलाई ब्याज तथा साँवा भुक्तानी मिति बढाइदिएको थियो। एक वर्षपछिसम्म सारियो। यसरी विभिन्न सहुलियत र छुट दिएर खुकुलो मौद्रिक नीति ल्याइयो। यसलाई ब्याक गर्नुपथ्र्यो, हामीले सकेनौं। संसारभरि कै केन्द्रीय बैंकले खुकुलो मौद्रिक नीति ल्यायो। बजेट पनि खुकुलो आयो र जनताले कोभिडका कारण घरमा पैसा राख्न थाले। त्यस कारणले गर्दा खुकुलो मौद्रिक नीतिगत भएका धेरै व्यवस्थालाई फिर्ता गर्नुपर्ने स्थितिमा हामीले फिर्ता गरिएन। अलिअलि कोभिडबाट सहज हुने अवस्था आउना साथ अत्याधिक रूपमा कर्जा विस्तार गरियो। करिब ३३३४ प्रतिशतको हाराहारीमा वर्षभरि कर्जा विस्तार हुँदा त्यसको असर अत्याधिक रूपमा विदेशी विनिमय सञ्चितिमा पयो। यसअघि करिब १४ महिनाको वस्तु तथा सेवा आयात धान्न सकिने विदेशी विनिमय सञ्चिति थियो। तर, आधा वर्षकै अन्तरमा अहिले आएर ७ महिनाभन्दा कम अवधिलाई मात्र पुग्ने भएको छ। राष्ट्र बैंकले भर्खरै सार्वजनिक गरेको तथ्यांकअनुसार विदेशी विनिमय सञ्चितिबाट ६७३ महिनाको वस्तु तथा सेवा आयात धान्न पर्याप्त रहने देखिन्छ। २०७८ असार मसान्तमा १३ खर्ब ९९ अर्ब ३ करोड बराबर रहेको कुल विदेशी विनिमय सञ्चिति १५९ प्रतिशतले कमी आई २०७९ जेठ मसान्तमा ११ खर्ब ७६ अर्ब ८४ करोड रुपैयाँमा सीमित छ। यस्तै, अमेरिकी डलरमा ११ अर्ब ७५ करोड रहेकोमा १९६ प्रतिशतले कमी आई ९ अर्ब ४५ करोडमा सीमित हुन पुगेको छ। यसरी विदेशी मुद्रा सञ्चित्ति आधा वर्षमै आधा महिनाले घट्यो। किनभने अत्याधिक रूपमा बजारमा कर्जा गयो। बैंक तथा वित्तीय संस्थाले सजिलै रूपमा कर्जा दिए। जसले गर्दा आयातमा अत्याधिक पैसा गयो। यसबाहेक क्रिप्टोकरेन्सी, जग्गा, सेयर लगायतमा लगानी गरे। यस्ता क्षेत्रबाट तुरुन्त धेरै नाफा आउने ठाउँमा बढी लगानी गरे। यसो हुँदा उत्पादनमूलक क्षेत्रमा त्यसरी हुन सकेन। नसक्दा त्यसको असर सिधै कच्चापदार्थ वा तयारी खाद्य बस्तु मगाउन विदेशी सञ्चितिमा दबाब पयो। किनभने बजारमा पैसा बढीसँगै कर्जा विस्तार भयो। जबकी केन्द्रीय बैंकले १९ प्रतिशत मात्रै कर्जा विस्तार गर्ने लक्ष्य लिएको थियो। तर, सो सीमासम्म नभएर करिब ३३३४ प्रतिशतसम्म कर्जा विस्तार हँुदा यसको सोझै असर ढुकुटीमा परेको हो। जसले गर्दा १ वर्षभन्दा माथिका लागि वस्तु तथा सेवाको आयात धान्न सक्ने सञ्चिति अवधि झर्दै गएकाले हामीलाई यो असर परेको हो। त्यस कारण अबको नीतिगत व्यवस्था ल्याउँदा त्यतिबेला फिर्ता गर्न केही समय अबेर गयौं। त्यो अबेर गर्दाको असरहरू देखियो। तुरुन्तै १ वर्षपछि विस्तारै नीतिगत व्यवस्थालाई फिर्ता गर्दै जानुपथ्र्यो। गरिएन तर अझै सहुलियत दिँदै गइयो। बजारले सहुलियत छोड्न चाहँदैन। पाएका यस्ता सुविधा रहिरहोस् भन्ने बजारको चाहना हुन्छ। त्यतिबेला कडा गर्न नसक्दा अहिले यो अवस्था आएको हो। यसकारण अब कडा मौद्रिक नीति आवश्यक छ। कडाको मतलब पुराना केही नीतिलाई फिर्ता लिने र सामान्य मौद्रिक नीति ल्याउने। यसरी ल्याउँदा बजारमा सहज बनाउँछ। जसले गर्दा सरकारको ८ प्रतिशतको आर्थिक वृद्धि लक्ष्य पूरा नहुन सक्छ। यो लक्ष्य हासिल गर्न बजारमा करिब २४ प्रतिशत कर्जा विस्तार हुनुपर्छ। तर, पनि नहुन सक्छ। ७ प्रतिशतको मुद्रास्फीति पनि राख्न सक्ने स्थिति हुँदैन। त्यसकारण अहिलेको महत्वपूर्ण कुरा भनेको बजेटको लयमा लय मिलाउनु हँुदैन। बरु कडा खालकै मौद्रिक नीति ल्याउनुपर्छ। यसपटक कसिलो ल्याउनु आवश्यक छ। कसिलो मौद्रिक नीतिले आर्थिक क्रियाकलाप कम हुन्छ। सरकारको राजस्व पनि प्रभावित हुन्छ। सहज अवस्था नभएसम्म बजारमा पैसा प्रवाहको मात्रा कम गराउनुपर्छ। यस्तो कडा खालको मौद्रिक नीति राम्रो होइन तर मुलुकको वित्तीय स्थायित्वका लागि यो आवश्यक छ। केही समयका लागि व्यापारी, व्यवसायी, राजनीतिज्ञ लगायका सबै आमनागरिकले यो दुःख सहनु पयो। यति नसहने हो भने एकदमै नराम्रो स्थिति आउने सम्भावना छ। किनभने विप्रेषण गत वर्षको तुलनामा घट्दै गएको छ। आउन त आइरहेको छ तर आयात बढी हुँदा असर पुग्न गएको हो। यद्यपि हाम्रो विदेशी सञ्चिति बढाउने मुख्य रेमिट्यान्स नै हो। अहिले अर्थतन्त्रको मेरुदण्ड नै रेमिट्यान्स बनेको छ। मुलुक रेमिट्यान्समा मात्रै कति निर्भर हुने ? किनभने यसबाहेक निर्यातबाट विदेशी मुद्रा खासै भिœयाउन सकेका छैनौं। पर्यटनबाट पनि खासै विदेशी मुद्रा आर्जन बढ्न सकेको छैन। यसबाट विप्रेषणको जस्तो आय गर्न सक्दैनौं। ढुकुटीको आधार भनेकै रेमिट्यान्स हो। यही रेमिट्यान्सबाट भित्रिएको विदेशी मुद्राबाट आयात गरिरहेका छौं। यसर्थ अब हामीले आयात घटाउनुपर्छ। आयात घटाउने बाहेक अरू उपाय नै छैन। पेट्रोलियम पदार्थ आयातमा अत्याधिक विदेशी मुद्रा बाहिरिएको छ। मासिक दुई खर्बभन्दा बढी पैसा जाने गरेको छ। अन्तर्राष्ट्रिय बजारमा २०७८ जेठ मसान्तमा प्रतिब्यारल अमेरिकी डलर ७२२७ रहेको कच्चा पेट्रोलियमको मूल्य २०७९ जेठ मसान्तमा ७५८ प्रतिशतले वृद्धि भई अमेरिकी डलर १२७०२ पुगेको छ। अहिलेको स्थितिमा खाद्य पदार्थ र ऊर्जा (पेट्रोलियम पदार्थ)को संसारमा ३० प्रतिशत निर्यात गर्ने युुक्रेन र रूस युद्धले गर्दा आपूर्तिमा कमी भएको छ। सो मुलुकमा खाने तेलदेखि पेट्रोलियम तेल अत्याधिक पाइने गर्छ। तर, युद्धका कारण आपूर्ति प्रभावित हँुदा विश्व बजारमा सो वस्तुको बजारमूल्य एकदमै बढेको छ। यसको असर पनि नेपालको अर्थतन्त्रमा परेको हो। यसर्थ अब खाद्यवस्तु र पेट्रोलियम पदार्थलाई कसरी कमभन्दा कम विस्थापन गर्न सकिन्छ भन्ने हो। पेट्रोलियम पदार्थलाई केही समय विस्थापन गर्न सक्नेगरी केही नीतिगत योजना बनाएर गर्न सकिन्छ। जस्तै, जलविद्युत्को उत्पादन बढाएर यसबाट देशभित्र उद्योग, व्यवसाय सञ्चालन गर्ने वातावरण तयार गरेर विदेशमा निर्यात गर्न सकियो भने पेट्रोलियमलाई क्रमशः विस्थापित गर्दै जान सकिएला। यद्यपि केही जलविद्युत् निर्यात गर्न सुरुवात पनि भएको छ भन्ने छ। यो बढ्दै गए मुलुकमा पेट्रोलको खपत कम भई विदेशी मुद्रा सञ्चितिमा सहयोग पुग्थ्यो। आन्तरिक रूपमा कृषिजन्य वस्तुहरूको उत्पादन छिट्टै बढाउन सकिने भएकाले यसमा केही हदसम्म लचिलो भइदिनुपर्छ। यसो गर्दा कम्तीमा पनि ८ महिनासम्मलाई वस्तु र सेवा आयात धान्न सक्ने विदेशी सञ्चिति राख्न सक्यौं भने त्यसले मुलुकको अर्थतन्त्रलाई सहज बनाउँछ। मुलुकको अर्थतन्त्र विस्तारै बढ्दै जान्छ र आर्थिक क्रियाकलापहरूलाई मज्जाले बढाउँदै जान सकिन्छ। त्यसपछि नीतिहरू खुकुलो बनाउँदै जान्छ। अर्थतन्त्रमा क्रमशः आस बढ्दै जान्छ र आर्थिक क्रियाकलापहरूलाई मज्जाले बढाउन सकिन्छ। अहिले आन्तरिक रूपमा आर्थिक क्रियाकलाप बढाउने नीति लिनुपर्छ। किनभने अहिले अधिकांश उद्योगहरूका लागि कच्चापदार्थ आयातमै भर पर्नु परेको छ। सम्भव हुने स्वदेशमै उत्पादन गर्न सकिन्छ। नीति कसिलो गर्दा कतिपय उद्योगहरू प्रभावित हुन सक्छन्। यसैले सबैले संयमित हुनुपर्छ। केन्द्रीय बैंकले जसरी पनि मौद्रिक नीति कसीलो ल्याउनुपर्छ। यस्तो नीति ल्याउँदा अर्थतन्त्रलाई जोगाउन सकिन्छ। जब मुलुकमा ८ महिनाका लागि आयात धान्न पुग्ने विदेशी विनिमय सञ्चिति हुन्छ। त्यसपछि विस्तारै खुकुलो गरेर बजेटमा लयमा लय मिलायर जान सकिन्छ। सामान्यतया ३ महिनासम्मको सञ्चिति हुनुपर्छ भन्ने मान्यता सन् २००९ बाटै अन्त्य भइसक्यो। आईएमएफले सञ्चितिबारे एक अध्ययन गरेको थियो। जसमा अति कम विकसित राष्ट्रलाई ३ महिनासम्म र विकासोन्मुखलाई ६ महिनासम्मको वस्तु र सेवा धान्न सक्ने सञ्चिति भए हुन्छ भन्ने थियो। तर, २००९ पछि संसारभरका देशहरूले यसमा विश्वास गरेका छैनन्। यसपछि जुनसुकै देशले जतिसक्दो धेरै अवधिलाई पुग्ने सञ्चिति जम्मा गर्न थाले। अहिले विकासशील र अति कम विकसित देशहरूमा कुल सञ्चिति ५ ट्रिलियन जति छ। किनभने कुनै बेला बाढी, पहिरो, युद्ध, देशभित्र अफ्ठ्यारो, अर्थतन्त्र असहज हुनसक्ने भएकाले जतिसक्दो बढी सञ्चिति जोगाएका हुन्। मुलुका अप्रत्यासित जे पनि हुनसक्ने भएकाले बढी सञ्चिति धेरै देशले राख्न थालेका हुन्। त्यसकारण यतिउतिभन्दा पनि मुलुकको स्थिति हेरेर हुन्छ। यदि कुनै देशको आर्थिक स्थिति राम्रो छ र त्यो देशका संस्थाहरू राम्रा छन्। व्यापार, व्यवसाय राम्रो छ भने विदेशी विनिमय सञ्चिति धेरै राख्नु पर्दैन भन्ने मान्यता हो। तर, नेपालका संस्थाहरू राम्रो, स्वच्छ र पारदर्शी र आर्थिक स्थिति राम्रो भन्ने छैन। त्यसकारणले गर्दा हामीलाई धेरै सञ्चिति चाहिन्छ। मेरो कार्यकालमा मौद्रिक नीति खुकुलो थियो। हुनतः कसिलो मौद्रिक नीति अर्थतन्त्रका लागि राम्रो होइन। तर, वित्तीय स्थायित्वका लागि यस्तो नीति लिनुपर्छ। बजारमा पैसा नजाओस् भन्ने होइन, बजारमा पैसा व्यवस्थित तरिकाले जानुपर्छ भन्ने हो। मौद्रिक नीतिले पैसाको व्यवस्थापन गर्ने हो। पैसालाई कुन ठाउँमा कति पठाउने, बढी पैसा बजारमा गए तान्ने हो। अहिले हामीले बढी पैसा तानेनौं। बरु बजारमा पैसा नपुगेकाले पठाको पठाइ गर्यो। जसको असर अहिले ढुकुटीमा परेको छ। नेपाल पूर्वगभर्नर हुन्।"
नवलपुरमा १३ लाखको चिनी बरामद,"परासी : भन्सार छलेर लैजाँदै गरेको करिब १३ लाख बराबरको चिनीलाई पूर्वीनवलपरासी (नवलपुर) प्रहरीले बरामद गरेको छ। ट्रकमा लोड गरी तस्करी गरेर लैजाँदै गरेको चिनीलाई प्रहरीले सोमबार अरुणखोलाबाट बरामद गरेको हो। यो चिनी पश्चिम नवलपरासीको सीमा नाकाबाट तस्करी गरी चितवन पुर्याउन लागिएको बताइएको छ। लु २ ख ६३७ नं को ट्रकलाई चेकजाँच गर्ने क्रममा बिल भरपाई नभएको ४१८ बोरा चिनी बरामद भएको जिल्ला प्रहरी कार्यालय नवलपुरका सूचना अधिकारी नायब उपरीक्षक (डीएसपी) सन्तोष पाठकले बताए। त्यसैगरी, भन्सार छलेर ल्याउँदै गरेको १ हजार ९१७ पिस सर्टलगायतका कपडासमेत बरामद भएको छ। बरामद चिनी, ट्रक र लत्ता कपडाको कुल मूल्य ५४ लाख ३६ हजार कायम गरेर आवश्यक कारबाहीका लागि राजस्व अनुसन्धान कार्यालय बुटवल पठाइएको डीएसपी पाठकले बताए। केही दिनअघि पनि पश्चिम नवलपरासीबाट लैजाँदै गरेको २ ट्रक चिनीलाई पूर्वी नवलपरासी प्रहरीले बरामद गरेको थियो। चिनी र कपडाको तस्करी बढेको गुनासो आएपछि आइतबार मात्र पश्चिम नवलपरासी प्रहरीले १ ट्रक चिनी बरामद गरेको थियो। परासीको सीमा नाकाबाट दैनिक १०१२ ट्रक चिनी र ठूलो मात्रामा कपडा तथा खसीबोका अवैध रूपमा चितवन, हेटौंडा, पोखरालगायतका प्रमुख सहरहरूमा जाने गरेको गुनासो बढेपछि गस्तीलाई बढाएको पश्चिम नवलपरासी प्रहरीले जनाएको छ। तर, तस्करी भने रोकिएको छैन।"
कांग्रेसमा मर्यादाक्रमप्रति प्रदेश सभापतिको विमति,"काठमाडौं : नेपाली कांग्रेसको केन्द्रीय कमिटीको बैठकमा प्रदेश सभापतिहरूले पार्टीभित्र मर्यादाक्रमको विषयलाई लिएर आपत्ति जनाएका छन्। सातै प्रदेशका सभापतिहरू मंगलबार बैठक चल्दाचल्दै छुट्टै बसेर लिखित असन्तुष्टि केन्द्रीय समितिको बैठकमै पेस गरेका थिए। बैठकमा मर्यादाक्रमसम्बन्धी प्रस्ताव प्रस्तुत भएपछि प्रदेश सभापतिहरूले आफूहरूको मर्यादाक्रम घटाइएको भन्दै असन्तुष्टि व्यक्त गरेका थिए। मर्यादाक्रम निर्धारणको निम्ति प्रस्तुत मस्यौदा मर्यादाक्रममा ११ नम्बरमा पुयाइएको छ। १ देखि १२१ सम्मको सूचीमा कांग्रेसको प्रदेश सभापतिहरूको माग भने केन्द्रीय सभापतिपछि आफूहरूको मर्यादाक्रम राखिनुपर्ने भन्ने छ। आइतबारदेखि जारी केन्द्रीय कार्य समिति बैठकमा पेस भएको वरीयता क्रमको एक नम्बरमा केन्द्रीय सभापति रहेका छन् भने अन्तिम १२१ मा कांग्रेसका सदस्य रहनेछन्। कांग्रेस सदस्य भन्नाले क्रियाशील सदस्यता नलिएका प्रारम्भिक कांग्रेस बुझिन्छन्। सभापतिपछिको वरीयतामा पूर्वसभापति रहने व्यवस्था गरिएको छ। यो वरीयताक्रम केन्द्रदेखि सबै तहका समितिमा कायम रहेको छ। प्रधानमन्त्रीको वरीयता पूर्वसभापतिपछि अर्थात् तेस्रो स्थानमा प्रस्ताव गरिएको छ। पूर्वप्रधानमन्त्री रहने र पाँचौं नम्बरमा संसदीय दलको नेता रहनेछन्। यद्यपि, कांग्रेसमा सभापति, प्रधानमन्त्री र संसदीय दलको नेता प्रायः एकै व्यक्ति रहने गरेका छन्। पूर्वउपप्रधानमन्त्रीको मर्यादाक्रम मुख्यमन्त्रीभन्दा पछि राखिएको छ भने भ्रातृ तथा शुभेच्छुक संस्थाका केन्द्रीय अध्यक्षको मर्यादाक्रम कांग्रेसका महासमिति सदस्यपछि ४० औं नम्बरमा तोकिएको छ। गण्डकी प्रदेशका सभापति शुक्रराज शर्माका अनुसार प्रदेश सभापतिहरूको मर्यादाक्रम केन्द्रीय सभापतिको लगत्तै हुनुपर्ने माग राखेका थिए। सभापति शर्माले भने, प्रदेश सभापतिलाई केन्द्रीय सदस्यभन्दा माथि राखिनुपर्छ। केन्द्रीय सभापति भन्दामुनि हुनुपर्छ भन्ने हाम्रो माग हो। गठबन्धन गरेर जानुपर्छ काँग्रेसको केन्द्रीय समिति बैठकमा बोल्दै वरिष्ठ नेता रामचन्द्र पौडेलले चुनावमा गठबन्धन बनाएर जाँदा पार्टीले बढीभन्दा बढी सिट सुरक्षित गर्न सक्ने बताएका छन्। पौडेलले स्थानीय निर्वाचनले दिएको सन्देश हेर्दा पनि आगामी चुनावमा गठबन्धन गरेर जानुपर्ने बताउँदै चितवनमा भएको गठबन्धनको नतिजाको उदाहरण दिएका थिए। बिग्रँदै गएको अर्थतन्त्रका विषयमा पौडेलले भने, अर्थतन्त्र बिग्रिँदै गएको छ। अर्थ मन्त्रालयको नेतृत्व पनि प्रधानमन्त्रीले नै सम्हाल्नु भएको छ। यस विषयमा प्रधानमन्त्रीजीले नै विज्ञहरूसँग सुझाव दिएर नीतिगत निर्णय लिनुपर्छ। पौडेलले यसअघि केपी ओली सरकारले आफू मातहत राखेका सम्पत्ति शुद्धीकरण अनुसन्धान विभागलगायतका विषयमा कांग्रेसले नै आवाज उठाएका थिए। अहिले पनि ती विभागहरू प्रधानमन्त्री मातहत नै रहेकोले यसलाई हटाइनुपर्ने भन्दै त्यसलाई तत्काल सच्याइनुपर्नेमा जोड दिए।"
बैंकको १८ करोड हिनामिना कसुरमा ७ वर्ष कैद,दाङ : देव विकास बैंकको १८ करोड हिनामिनाको मुद्दामा बैंकका शाखा प्रबन्धकलाई २१ करोड ५३ लाख जरिवाना र ७ वर्ष कैद सजाय तोकिएको छ। उच्च अदालत तुलसीपुरले मंगलबार गरेको अन्तिम फैसलाले बैंकको नारायणपुर शाखा प्रबन्धक समीर बुढाथोकीलाई १८ करोड ३ लाख जरिवाना र ३ करोड ५० लाख बिगो जरिवाना गरेर उक्त सजाय तोकिएको अदालतका रजिष्टार यामबहादुर बूढा मगरले बताए। दाङमा केन्द्रिय कार्यालय रहेको साबिक वेष्टर्न डेभलप्मेन्ट बैंक मर्ज पछि बनेको देव विकास बैंकको नारायणपुर शाखामा १८ करोड हिनामिनाको मुद्दा उच्च अदालतमा परेको थियो। देव विकास बैंक नारायणपुर शाखा दाङमा १८ करोड हिनामिना प्रकरणमा ५६ जना प्रतिवादीबारे उच्च अदालत तुलसीपुरले अन्तिम फैसला यस अघि सुनाएको थियो। तर पनि शाखा प्रबन्धकको ३ वर्षभन्दा बढी कैद सजाय हुने भएपछि मंगलबार पूर्ण सुनुवाइ भएको हो। समिर बुढाथोकीले साबिक वेष्टर्न डेभलपमेन्ट बैंक लिमिटेडको कनिष्ठ अधिकृत भई नारायणपुर शाखामा शाखा प्रबन्धक भएपछि २०७४ फागुनदेखि १५ महिनासम्म कर्जा खाताको भौतिक फाइल नबनाई बैंकिङ सफ्टवेयर प्रणालीबाट ३६ वटा कर्जा खाता खोलेका थिए। ती खाताबाट १७ करोड ९९ लाख ९० हजार रुपैयाँ बराबरको कर्जा रकम सिर्जना गरेको पुष्टि भएको छ। ५६ जना प्रतिवादीमध्ये ३३ जनालाई जरिवाना र कैद सजाय अदालतले तोकिसकेको छ। जसमध्ये ३३ जनालाई एकै साथ जरिवाना र कैदको फैसला भएको उच्च अदालतले जनाएको छ। अदालतका मुख्य न्यायाधीश नीता दीक्षित गौतम र न्यायाधीश राजुराम सिलवालको इजलासले बैंकका शाखा प्रबन्धकसहित अन्य ३३ जनालाई कैद र जरिवाना को फैसला सुनाएका हुन्।
विद्यार्थी अनुत्तीर्ण कि चिकित्सा शिक्षा ?,"चिकित्साशास्त्र वा डेन्टलको अध्ययन गरेपछि चिकित्सक बनेर अभ्यासमा खटिन अर्काे परीक्षा उत्तीर्ण हुनुपर्छ। चिकित्सक दर्ता प्रमाणपत्र (लाइसेन्स) को त्यस्तो परीक्षा मेडिकल काउन्सिलले लिन्छ। काउन्सिलको परीक्षा नतिजा निराशाजनक छ। बर्सेनि होइन, वर्षको तीनपटक नै लाइसेन्स परीक्षा हुन्छ तर उत्तीर्ण हुनेको संख्या निकै कम। सन् २०१८ यता बर्सेनि अनुत्तीर्णको संख्याको ग्राफ उकालो लागेको देखिन्छ। त्यसअघि सन् २०१४ देखि नै काउन्सिलको अभिलेख हेर्दा उत्तीर्णको संख्याभन्दा अनुत्तीर्ण धेरै भएका छन्। त्यसैले नतिजा निराशाजनक छ। किन त ? यो प्रश्न निकै गम्भीर छ। मानिसको जिउज्यानको जाँच गर्ने काम, शल्यक्रिया गर्ने र निको बनाउने काम भनेको निकै संवेदनशील कर्म हो। मानिसको जिउज्यानसँग जोडिएको कर्म हो चिकित्साकर्म। तसर्थ, यस्तो परीक्षा प्रणाली हुनु स्वाभाविक छ। देश वा देशबाहिर जहाँ पढे पनि एउटा निश्चित मापदण्डको परीक्षा उत्तीर्ण गरेपछि मात्रै अर्काको जिउज्यान जाँच्न पाइने कानुन छ। यसै पनि बिरामीले सम्पूर्ण विश्वासमा आफ्नो ज्यानै सुम्पिन्छन् चिकित्सकलाई। थोरै पनि तलबितल हुँदा ज्यानै जान सक्छ। तसर्थ नै लाइसेन्स लिएर मात्रै बिरामीको औषधोपचार गर्नुपर्छ। तर चिकित्साशास्त्र वा दन्तचिकित्सा पढेर लाइसेन्स लिन चाहनेहरू मेडिकल काउन्सिलको परीक्षा अनुत्तीर्ण हुने ठूलो समस्या देखिएको छ। कतिसम्म पनि एकजनाले दसौं वर्षसम्म परीक्षा दिँदा पनि उत्तीर्ण हुन नसकेका उदाहरण छन्। ३५ पटकसम्म जाँच दिँदा पनि उत्तीर्ण नभएपछि घोर निराशामा त्यस्ता विद्यार्थी परेका छन्। वास्तवमा चिकित्सक दर्ता प्रमाणपत्रको परीक्षा विद्यार्थी अनुत्तीर्ण भए कि तिनलाई दिइएको शिक्षा, चिकित्साशास्त्र कलेज कि हाम्रो शैक्षिक प्रणाली ? पक्कै पनि विद्यार्थीले जहाँ पढे त्यहाँ गतिलो पढाइ नै भएन। हुन पनि मुलुकभित्र वा कतिपय देशमा जसरी चिकित्साशास्त्रका कलेज खुलेका छन्, तिनमा गुणस्तर छैन। हुन्छ के भने १० जोड दुईमा विज्ञान पढेर राम्रो नम्बर ल्याएपछि चिकित्सकै बन्नुपर्छ भन्ने भूत विद्यार्थीमा छ। अभिभावक त झन् करै गर्छन् सन्तानलाई। समाजमा चिकित्सकको सानसौकत जो छ। पैसा पनि हुने र प्रतिष्ठा पनि। त्यसैले रुचि होस् नहोस्, विद्यार्थी र अभिभावक त्यतै लाग्छन्। त्यही मनोविज्ञानको फाइदा चिकित्साशास्त्र पढाउने भनेर खुलेका कलेजले उठाउँछन्। धेरै पैसा असुल्छन्। देशमा गुणस्तरीय चिकित्सक उत्पादन गर्नेभन्दा पनि पैसा छाप्ने गतिलो कारखाना जो चिकित्साशास्त्रको पढाउने कलेजलाई बनाइएको छ। त्यसकै परिणाम कलेजबाट एमबीबीएस अर्थात् चिकित्साशास्त्र वा दन्त चिकित्सा उत्तीर्ण भएका विद्यार्थी पनि लाइसेन्स परीक्षामा अनुत्तीर्ण हुन्छन्। वास्तवमा चिकित्साशास्त्र अध्यापन गराउने संस्थानहरूको गुणस्तर कायम गर्न गराउन सरकारी नियमनकारी निकायले जुन भूमिका निर्वाह गर्नुपर्ने हो, त्यसमा चुकेको देखिन्छ। थुपै्र त्यस्तो चिकित्साशास्त्रका कलेज छन्, जसको पूर्वाधार गतिलो छैन। त्यहाँ प्राध्यापक पनि अनुभव र अब्बल छैनन्। उस्तै परे अनुगमनका बेलामात्रै नक्कली बिरामीको भर्ना गरेर धेरै बिरामी भएको आफ्नो अस्पताल देखाउँछन्। अनुगमनकै बेलामात्रै उपस्थित भइदिन ठिक्क पारेर राखेका प्राध्यापकहरू पनि हुन्छन्। अनुगमन आउँदैछ भन्ने सूचना पहिल्यै हुन्छ। यी सब सेटिङमा हुन्छ। पैसा पाएपछि औसत योग्यताका विद्यार्थी पनि भर्ना लिने र पैसा असुल्ने तरिका अपनाउँछन्। लाइसेन्स परीक्षामा अनुत्तीर्णहरूको सरसर्ती अध्ययनले त्यस्तै देखाउँछ। जीवनको ठूलो सपना साँचेर चिकित्साशास्त्र पढेपछि जसोतसो लाइसेन्स लिइछाड्न कैयौंले चिट चोर्ने गरेको रेकर्ड पनि छ। कतिपयले अर्कैलाई जाँच दिन लगाएको समेत फेला परेको छ। यो अति लापरबाही र अचाक्ली गैरजिम्मेवारपूर्ण तौरतरिकाका सरकारी नियमनकारी भइदिनाले उत्पन्न परिणामबाहेक केही होइन। तसर्थ, डाक्टरी लाइसेन्स परीक्षामा देखिएको अनुत्तीर्ण दरको प्रष्ट सन्देश हो फेल विद्यार्थी होइन, तिनलाई शिक्षा दिएका कलेज हो, नियमनकारी निकाय हो। चिकित्सा शिक्षा आयोगका पदाधिकारी र अधिकारी, जो कलेजहरूमा गुणस्तरीय शिक्षाका लागि अपनाउनुपर्ने मापदण्डमा कडाइ गर्न चुकेका छन्। अझ विज्ञहरू त लाइसेन्सको परीक्षालाई सैद्धान्तिकमा सीमित नगरी सीपको जाँच लिने पद्धति बसाल्ने हो भने अरू धेरै विद्यार्थी अनुत्तीर्ण हुने बताउँछन्। त्यसले यसको अव्यवस्थाको सन्देश दिन्छ। यस्तो संवेदनशील विषय सरकारको नजरमा परेको छैन, सत्तासीनहरूले नजरअन्दाज गरेर बसेका छन्। जनताको जिउज्यानसँग कुनै पर्वाह छैन। विद्यार्थी र अभिभावकको दुःखदर्दसँग मतलब छैन। यो हदको गैरजिम्मेवारीपन अन्त्य नभई सुख छैन।"
उपसभामुख निर्वाचन असार ३१ गते,काठमाडौं : उपसभामुखको निर्वाचन असार ३१ गते हुने भएको छ । प्रतिनिधिसभाको बुधबार बसेको बैठकमा सभामुख अग्निप्रसाद सापकोटाले निर्वाचनको मिति तोकेका हुन् । प्रतिनिधिसभा नियमावली २०७५ को नियम ८ बमोजिम सभामुखले समय र मिति तोक्नुपर्ने प्रावधान छ । प्रतिनिधिसभा उपसभामुख पद २०७६ माघदेखि रिक्त छ ।
प्रतिनिधि सभाको बैठक सुरु,"काठमाडौं : प्रतिनिधि सभाको बैठक सुरु भएको छ। नेपाल नागरिकता (पहिलो संशोधन) विधेयक, २०७९ लाई प्रस्तुत गर्न अनुमति माग्ने प्रस्तावमाथि प्रेम सुवाल, शेरबहादुर तामाङ र डा भीमबहादुर रावलले प्रस्तुत गरेको विरोधको सूचनाहरुलाई निर्णयार्थ प्रस्तुत गरिने छ। बैठकमा गृहमन्त्री बालकृष्ण खाडले नेपाली नागरिकता (पहिलो संशोधन) विधेयक २०७९ पेश गर्ने, शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालय विधेयक २०७६ लाई दफावार छलफलका लागि सम्बन्धित समितिमा पठाइयोस भनी प्रस्ताव गर्ने, राष्ट्रिय सभाको सन्देशसहित नेपाल रेल्वे विधेयक २०७९ माथि प्राप्त संशोधनलाई निर्णायार्थ प्रस्तुत गरिने, भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभाको सन्देशसहित नेपाल रेल्वे विधेयक २०७९ माथिको दफावार छलफल सदनमा गरियोस भनेर प्रस्ताव गर्ने, राष्ट्रिय सभामा उत्पति भएको औषधि (तेस्रो सशोधन) विधेयक प्राप्त संशोधनहरूलाई निर्णायार्थ प्रस्तुत गरिने, स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको औषधि (तेस्रो सशोधन) विधेयक २०७९ पारित गरियोस भनी प्रस्ताव गर्ने सम्भावित कार्यसूची छ। राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ माथि प्राप्त संशोधनहरुलाई निर्णायार्थ प्रस्तुत गरिने छ। स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ लाई पारित गरियोस भनेर प्रस्ताव गर्ने सम्भावित कार्यसूची छ।"
राष्ट्रपति रनिङ सिल्ड सुरु,"काठमाडौं : राष्ट्रिय खेलकुद परिषद् (राखेप) को आयोजनामा १२औं केन्द्रीय स्तरीय राष्ट्रपति रनिङ सिल्ड खेलकुद प्रतियोगिता काठमाडौंमा सुरु भएको छ। प्रतियोगिताको युवा तथा खेलकुदमन्त्री महेश्वरजंग गहतराजले उद्घाटन गरे। मन्त्री गहतराजले विद्यालयस्तरीय प्रतियोगिताबाटै भविष्यमा अन्तर्राष्ट्रिय प्रतियोगितामा सहभागी हुने खेलाडीको पहिचान गर्न सकिने भएकाले प्रतियोगिता महत्वपूर्ण भएको बताए। राखेप सदस्यसचिव टंकलाल घिसिङले विद्यालयस्तरीय प्रतियोगिता नै खेलकुदको मेरुदण्ड भएको धारणा राख्दै कलिलो उमेरका खेलाडीलाई संरक्षण गर्न सके देशका लागि सक्षम खेलाडी तयार गर्न टेवा पुग्ने बताए। ओलम्पियन जुडोकी सोनिया भट्टले उद्घाटन स्थल त्रिपुरेश्वरस्थित दशरथ रंगशालाको ट्रयाकमा ओलम्पिक टर्च परिक्रमा गराएकी थिइन्। राष्ट्रपति रनिङ सिल्ड खेलकुदको कुनैपनि उद्घाटन कार्यक्रममा ओलम्पिक टर्च परिक्रमा गराइएको पहिलो पटक हो। निर्णायकका तर्फबाट एथलेटिक्सका प्रमुख प्रशिक्षक चन्द्र गुरुङ र खेलाडीका तर्फबाट गण्डकी प्रदेशकी एथलेटिक्स खेलाडी तीर्था ढकालले शपथ लिएका थिए। विभिन्न ६ खेल समावेश प्रतियोगितामा प्रदेश १ र मधेश प्रदेश बाहेक ५ प्रदेशको सहभागिता रहेको छ। भलिबल, कबड्डी, एथलेटिक्स, तेक्वान्दो, कराते र उसुमा पाँच सय खेलाडी सहभागी छन्। एथलेटिक्समा २६, करातेमा आठ, तेक्वान्दो र उसुमा ६६, भलिबल र कबड्डीमा दुईदुई गरी ५० स्वर्णका लागि प्रतिस्पर्धा हुनेछ। समग्रमा शीर्ष तीन स्थानमा रहने टिम र खेलाडीको व्यक्तिगत गरी कुल पुरस्कार राशि ९ लाख ४५ हजार रुपैयाँ रहेको छ। प्रतियोगिताअन्तर्गत एथलेटिक्सको छात्रा एक सय मिटर दौडमा लुम्बिनी प्रदेशकी निशा चौधरी पहिलो भइन्। निशाले १२५३ सेकेन्डमा निर्धारित दूरी पूरा गरिन्। लुम्बिनीकै रेशु थारु दोस्रो र बागमती प्रदेशकी कृतिका रन्जितकार तेस्रो भए। छात्रा एक हजार पाँच सय मिटर दौड पाँच मिनेट २१० सेकेन्डमा पूरा गरेकी गण्डकी प्रदेशकी जानकी खराल पहिलो भइन्। कर्णाली प्रदेशकी हिमाली शाही दोस्रो र कर्णालीकै मोतीकला डाँगी तेस्रो भइन्। त्रिपुरेश्वरस्थित दशरथ रंगशालामा भएको छात्रा हाइजम्पमा लुम्बिनीकी प्रमिला चौधरी पहिलो, गण्डकीकी सीमा श्रेष्ठ दोस्रो र कर्णालीकी मापसना रसाइली दोस्रो भए। यसैगरी करातेको एकल काताको पुरुषमा बागमतीका रेहान जोवद र महिलामा बागमतीकै सञ्जु देशार पहिलो भए। प्रतियोगिताको पुरुषमा लुम्बिनीका प्रजित बैजाली मगरले रजत तथा गण्डकीका प्रिन्स गुरुङ र कर्णालीका लक्ष्मणकुमार शाहीले कांस्य जिते। महिलामा बागमतीकी प्रजिस्मा श्रेष्ठ दोस्रो तथा कर्णालीका प्रियंका शाही र ममता नेपाली तेस्रो भए।"
"भट्टराई पक्षको बैठक काठमाडौंमा, यादव पक्षको वीरगन्जमा","काठमाडौं : सत्तासीन जनता समाजवादी पार्टी (जसपा) फुटको संघारमा पुगेको छ। संघीयपरिषद् अध्यक्ष डाबाबुराम भट्टराई र कार्यकारिणी समिति अध्यक्ष उपेन्द्र यादवले छुट्टाछुट्टै विस्तारित बैठक डाकेका छन्। भट्टराई समूहको बैठक काठमाडौंमा मंगलबार सुरु भएको छ। यादव समूहको बैठक बुधबार वीरगन्जमा बस्दै छ। डा भट्टराईले काठमाडौंमा आयोजना गरिएको बैठक नै बैधानिक र आधिकारिक भएको बताए। जसपा स्थापना गर्दाका नेताहरू यही हुनुहुन्छ। मलाई पदको लोभ थिएन, उनले भने, जसपा लहडमा निर्माण भएको पार्टी होइन। त्यसैले पनि यो बैठक नै आधिकारिक हो। डा भट्टराईले पार्टी भनेको निश्चित लक्ष्य प्राप्त गर्ने साधन रहेको भन्दै यो पार्टी लहडमा निर्माण नभएको दाबी गरे। यस्ता घुम्ती मोडहरू आउँदा अत्तालिनु हुँदैन। स्वाभाविक रूपमा लिनुपर्छ। जसपा लहडमा निर्माण भएको पार्टी होइन, उनले भने, पार्टी भनेको निश्चित लक्ष्य प्राप्त गर्ने साधन हो। संविधान नेपाली जनताले बनाएको भए पनि यो देशका भाषाभाषी, जातजाती, समुदायको पहिचान र अधिकार प्राप्त नभएको उनको भनाइ छ। उनले भने, संघमा प्रत्यक्ष निर्वाचित कार्यकारी हुनुपर्छ भन्ने हो। जसले गर्दा देशलाई समृद्धितर्फ लैजान सकिन्छ। यो देशलाई गरिबी, बेरोजगारीको दुष्चक्रबाट जोगाउन नयाँ विशेष अभियान चलाउन आवश्यक रहेको धारणा उनले व्यक्त गरे। जसपा २०७७ जेठ २५ गते निर्वाचन आयोगमा दर्ता भएको हो। म आफैंले चौथो नम्बरमा नाम लेख्नुहोस् भनेर जसपा दर्ता भएको हो, उनले भने। जसपा देशमा वैकल्पिक शक्तिका रूपमा स्थापना भएको पार्टी रहेको उनको भनाइ थियो। भने, फुटको बेला पार्टीलाई संख्याको बहुमत हामीसँग छ। यो बैठक कसैले अवैध छ भन्छ भने तीनले जस्तो इतिहासलाई बंग्याउने काम कसैले गर्दैन। उनले पार्टीमा उपेन्द्र यादवले एकलौटी गरेको आरोप लगाए। यादव पक्षकै कारण पार्टी संकटमा गएको उनको भनाइ थियो। पार्टीको केन्द्रीय समिति एकापट्टी छ। कार्यकारिणी अध्यक्षले बैठक नै बोलाउनु भएन। कार्यकारिणी सदस्यले कुनै पनि बैठक बोलाउनु भएन। उहाँले परामर्श गर्नु नै भएन। एकलौटी गर्नुभयो, उनले भने। उनले पार्टीको रूपान्तरण र पुनर्गठन अहिलेको आवश्यकता रहेको बताए। पार्टीलाई विभाजन गर्ने आफ्नो कुनै मनसाय नरहेको डाभट्टराईको भनाइ छ। उनले भने, यो पार्टी हामीले जन्माएको हो। पार्टीको पुनर्गठन र रूपान्तरण हाम्रो मनसाय हो। वैधानिक ढंगले बैठक राख्न उपेन्द्र यादवलाई चुनौती दिन चाहन्छु। विधि र पद्धति नतोड्नुहोस्। उनले वीरगन्जको बैठक स्थगन गर्न पनि यादवलाई सुझाव दिए। पार्टीलाई वैकल्पिक पार्टीका रूपमा विकसित गर्ने योजना रहेको बताए। उनले भने, गत वर्ष महन्थ ठाकुरजीले छोडेपछि एउटा कार्यकारिणी अध्यक्ष खाली भयो। मैले जनजाति एकजना जो भए पनि बनाउनुपर्छ भन्ने प्रस्ताव गरे। मेरा मित्र उपेन्द्र जीले डर थियो वा के थियो मान्नुभएन। अहिलेसम्म पनि मान्नुभएको छैन। भट्टराई पक्षले आफ्नो साथमा ४ सय ९९ जनामध्ये २ सय ३० केन्द्रीय सदस्य रहेको दाबी गरेको छ। नेता विश्वदीप पाण्डेले यो समूहमा झन्डै बहुमत रहेको बताए। भट्टराईले आफू पक्षीय भेलामा पार्टी रूपान्तरणपुनर्गठनको औचित्य र कार्यभार विषयक प्रतिवेदन पेस गरेका छन्। प्रतिवेदनमा उनले कांग्रेसलाई वैचारिक दृष्टिकोणले उदारवादीपुँजीवादी संसदीय लोकतान्त्रिक धारको नेतृत्व गर्ने दलको संज्ञा दिएका छन्। यसले प्रजातान्त्रिक समाजवाद लेख्ने गर्छ। तर, उसको नीति, कार्यक्रम र व्यवहारमा समाजवाद अहिलेसम्म कहीँ कतै देखिएको छैन। कांग्रेसले भन्ने गरेको प्रजातन्त्र पनि पुरानो, ठिमाहा वा खच्चड, संसदीय र औपचारिक लोकतन्त्र मात्र रहेको उल्लेख छ, प्रतिवेदनमा लेखिएएको छ, लोकतन्त्रको अझ बढी विकास गर्ने, लोकतन्त्रलाई सहभागितामूलक, प्रत्यक्ष, समावेशी, समानुपातिक, संघात्मक, पूर्ण र शुद्ध ( परफेक्ट एन्ड पियोर ) ढाँचा वा प्रारूपमा विकास गर्न यो पार्टीको कुनै रुचि देखिँदैन। प्रतिवेदनमा कम्युनिस्टहरूको समूह बीचको भिन्नता दार्शनिक तथा विचारधारात्मक नरहेको उल्लेख छ। नेपालमा दर्जनौं कम्युनिस्ट समूह छन्। नेकपा (एमाले), नेकपा (माओवादी केन्द्र), नेकपा (एकीकृत समाजवादी) ठूला कम्युनिस्ट समूह छन्। साना कम्युनिस्ट पार्टीमा नेमकिपा र नेकपा मसालको मोर्चा संगठन राष्ट्रिय जनमोर्चाले संसद्मा प्रतिनिधित्व गर्छन्। संसद्मा नभएका नेकपाका अन्य घटकहरू वैद्य, विप्लव, आहुती, माले आदि अनेक समूहहरू छन्। सबै समूह सन् १९४९ मा गठन भएको नेकपाबाट फुटेर बनेका हुन्। केवल राजनीतिक कार्यदिशा, कार्यनीति र खासखास एजेन्डाको भिन्नता मात्रै हो, प्रतिवेदनमा उल्लेख छ। एउटा गर्ने अर्को पाखण्डी चरित्र प्रदर्शनमा कम्युनिस्टहरू उस्तै रहेको प्रतिवेदनमा उल्लेख छ। केन्द्रीय कार्यकारिणी समिति सदस्य महेन्द्रराय यादवले देशमा अब फुटेर होइन जुटेर जानुपर्ने अवस्था आएको बताए। बैठकमा यादवले जसपामा सबै आन्दोलनको भावना रहेको उल्लेख गर्दै देशमा अब फुटको औचित्य नरहेको बताए। एकताको स्रोत भनेको बाबुरामजी हो। जनताले चाहेको संघीयता प्राप्त गर्न सकेनौं। असहमतिका बाबजुत संविधान जारी भयो। यो देशको आन्दोलनलाई बचाउन जसपाको जन्म भएको हो। देशमा अब फुटेर होइन जुटेर जाने अवस्था छ। जसपा सबै आन्दोलनको भावना हो, उनले भने।"
सनराइज बैंकद्वारा निःशुल्क स्तन तथा पाठेघरको जाँच शिविर सञ्चालन,"काठमाडौं : सनराइज बैंक लिमिटेडको भक्तपुर शाखाले स्तन क्यान्सर तथा पाठेघरको मुखको क्यान्सरबारे जनचेतना अभिवृद्धि कार्यक्रम तथा निःशुल्क स्वास्थ्य परीक्षण शिविर सञ्चालन गरेको छ। बैंकले आफ्नो संस्थागत सामाजिक उत्तरदायित्वअन्तर्गत जनचेतना अभिवृद्धि गर्ने तथा सम्भावित रोग समयमै पहिचान गरी जोखिम न्यूनीकरण गर्ने उद्देश्यले दुई दिने कार्यक्रम गरेको भक्तपुर शाखाका प्रबन्धक निरज अमात्यले जानकारी दिए। उनका अनुसार उक्त कार्यक्रममा भक्तपुर क्यान्सर अस्पतालको प्राविधिक सहयोगमा वरदायणी आधारभुत विद्यालयमा भगवतीस्थानमा गरिएको हो। असार २३ र २५ गते दुई दिन चलेको उक्त अन्तरक्रिया तथा स्तन र पाठेघर परीक्षण शिविरमा करिब १ सय २० जना स्थानीय महिला सहभागी भएका थिए। सो स्वास्थ्य जाँचपछि निःशुल्क औषधी पनि वितरण गरिएको छ। बैंकले केही समय अगाडि पनि नेपाल मधुमेही समाजसँगको सहकार्यमा काठमाडौंको ओमबहालमा निःशुल्क स्तन क्यान्सर परीक्षण शिविर आयोजना गरेको थियो। बैंकले नारीहरुलाई बचत गर्न उत्प्रेरणा गर्ने तथा उनीहरुको स्वास्थ्य सुरक्षामा साथ दिने उद्देश्यअनुरुप नारी बचत खाता अन्तर्गत महिलाहरूलाई ५ लाख सम्मको घातक रोग खर्च दिइरहेको छ। महिलाहरुमा हुनसक्ने पाठेघर क्यान्सर, स्तन क्यान्सर, मुटु रोगसहितका १८ घातक रोगहरू यस योजनामा समेटिएको छ। साथै बैंकले महिलाहरुलाई प्रसुति खर्च स्वरूप १० हजार रुपैयाँसम्म र अस्पताल भर्ना र ओपीडी खर्च गरी १ लाख रुपैयाँसम्म बीमाबापतको रकमसमेत दिँदै आएको छ।"
मोटरसाइकल दुर्घटनामा गोरखा पस्लाङका एक युवकको मृत्यू,गोरखा: मंगलबार साँझ भएको मोटरसाइकल दुर्घटनामा परी गोरखाका एक युवकको मृत्यू भएको छ। गोरखा नगरपालिका ५ पस्लाङमा भएको बा ६५ प ५०५६ नम्बरको मोटरसाइकल दुर्घटनामा परी २५ वर्षीय स्थानीय प्रतीक थापा मगरको मृत्यू भएको प्रहरीले जनाएको छ। साँझ साँढे आठ बजे गोरखा बजारबाट घरतर्फ जाँदै गर्दा काँडेतारबारमा अल्झेर मोटरसाइकल दुर्घटना भएको थियो। दुर्घटनामा परी घाइते भएका उनलाई अस्पताल ल्याएपछि उपचारको क्रममा मृत्यू भएको वडाअध्यक्ष खिलबहादुर रानाले जानकारी दिए। घटनाको बारेमा थप अनुसन्धान भइरहेको उनले प्रहरीले जनाएको छ।
विवादमै बित्यो सरकारको एक वर्ष,"काठमाडौं : गत वर्ष कांग्रेस सभापति शेरबहादुर देउवा नेतृत्वको सरकार गठनमै संवैधानिक प्रश्न उब्जियो। पूर्ववत् केपी शर्मा ओली नेतृत्वको सरकारले गरेको प्रतिनिधिसभा विघटनको निर्णय उल्ट्याउँंदै देउवालाई प्रधानमन्त्री नियुक्त गर्न सर्वोच्च अदालतले परमादेश जारी गरेको थियो। अदालतबाट प्रधानमन्त्री तोक्ने काम संवैधानिक कि असंवैधानिक भन्ने बहस अझै सल्टिसकेको छैन। प्रतिनिधिसभा विघटनलाई असंवैधानिक र कानुनविपरीत भन्दै सडक आन्दोलन गरेका देउवा सत्तामा पुगेपछि कानुन मिच्नै उद्यत भए। उनले राजनीतिक दलसम्बन्धी अध्यादेश जारी गरे। विपक्षी एमाले त्यसकै जगमा फुट्यो। अहिले फेरि संवैधानिक परिषद् ऐन र नागरिकता ऐनमा प्रस्तावित व्यवस्थाका कारण देउवा आलोचित छन्। यो सरकार गठन भएको एक वर्ष पूरा भएको छ। तर, सुशासन, कानुनी शासन र लोकतान्त्रिक मूल्यमान्यता जोगाउन पटकपटक सरकार चुकेको विज्ञ बताउँछन्। यो एक वर्ष निराशाजनक भएको बताउँछन्, पूर्वराजदूत लोकराज बराल। जनमुखी कार्यक्रम केही नै भएनन्, पूर्वराजदूत बराल भन्छन्, महँगी चुलिएको छ। पेट्रोलियम पदार्थ मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्। ओली नेतृत्वको सरकार अदालतले हटाएपछि २०७८ असार २९ गते देउवा नेतृत्वमा पाँच दलीय गठबन्धन सरकार बनेको थियो। सर्वोच्चले असार २८ गते परमादेश जारी गरेको थियो। यो सरकारले अनेक आशंकाबीच स्थानीय तह निर्वाचन भने एकै चरणमा सम्पन्न गरेको छ। चुनावमा सत्ताको व्यापक दुरुपयोग गरिएको आरोप विपक्षी एमालेले लगाए पनि निष्पक्षतामाथि भने कुनै प्रश्न उठेन। तापनि, सरकार गठनदेखि विवादमुक्त रहेन। ओलीका पालामा कांग्रेस नेता गगन थापाले भनेका थिए, सरकार कसरी चलाउनुपछ, हामी देखाइदिन्छौं। तर, उनै थापा अहिले आफ्नै पार्टी नेतृत्वको सरकारको एक वर्षको क्रियाकलापबाट सन्तुष्ट देखिँदैनन्। पहिला त सरकार विस्तारमै लामो समय रुमलिए देउवा। मन्त्रिपरिषद्लाई ८८ दिनसम्म पूर्णता दिन सकेनन्। यही अवधिमा मुलुक आर्थिक संकटतर्फ धकेलिँदै गएको छ। यो अवस्था नरोकिए श्रीलंकाकै हालतमा पुग्ने भन्दै विज्ञहरूले चिन्ता व्यक्त गर्न थालेका छन्। विपक्षी एमाले अध्यक्ष ओलीले सरकार मृत अवस्थामा पुगेको टिप्पणी गरेका छन्। सरकारको यही गति रहे मुलुक श्रीलंकाकै हालतमा पुग्ने चेतावनी ओलीले दिएका छन्। नागरिक समाजका अगुवाहरू भ्रष्टाचार र अनियमितता बढेको बताउँछन्। देश बिचौलिया र माफियाले सञ्चालन गर्न थालेको भन्दै उनीहरूले चिन्ता व्यक्त गर्न थालेका छन्। राजनीतिकशास्त्रका प्राध्यापक राजकुमार पोखरेल सरकारको एक वर्षे कार्यकालमा उपलब्धिमूलक कुनै काम नभएको बताउँछन्। सरकारले के नै पो राम्रा काम गरेको छ र ? पोखरेल भन्छन्, राष्ट्र र जनताका लागि केही भएकै छैन। मैले त कुनै उपलब्धि देख्दिनँ। सरकार, संसद्, अदालत मात्र होइन, सेनामा पनि विकृति देखिएको भन्दै पोखरेल चिन्ता प्रकट गर्छन्। जुन तरिकाले राज्य सञ्चालन भएको छ यो हेर्ने हो भने प्रत्येक ठाउँमा राष्ट्रघात नै देखिन्छ, उनी भन्छन्। सत्तासीन कांग्रेसका युवा नेता गुरुराज घिमिरे व्यावहारिक रूपमा सरकारले काम गर्न नसकेको स्वीकार गर्छन्। मुलुक विधिहीनताको अवस्थामा अगाडि जान लागेको थियो, नेता घिमिरे भन्छन्, यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। दुईपटक संसद् विघटनलाई सच्याउने काम भयो। कोभिडको त्रासदीलाई अन्त्य पनि यो सरकारले गरेको दाबी उनी गर्छन्। व्यावहारिक रूपमा भने सरकार असफल भएको उनको स्विकारोक्ति छ। महँगी बढेको छ। अराजकता छ। कुनै कुरा नियन्त्रणमा छैन, उनी भन्छन्, लोकतन्त्रमा कालो बादल लाग्न थालेको छ। जनताको जीवन सुखद बनाउन र शासन प्रणाली बलियो बनाउन भने सरकार असफल भएको छ। अध्यादेशकै निरन्तरता संविधान, विधि र कानुनी शासनको वकालत गर्दै गठन भएको सरकारले सुरुमै दल फुटाउन अध्यादेश जारी गर्यो। २०७८ भदौ २ मा एमाले फुटाउनकै लागि राजनीतिक दलसम्बन्धी (दोस्रो संशोधन) अध्यादेश जारी गर्यो। २० प्रतिशत केन्द्रीय सदस्य वा सांसदले चाहेमा दल विभाजन गर्न पाउने व्यवस्था अध्यादेशमा गरियो। त्यसमै टेकेर एमाले विभाजित भयो। माधवकुमार नेपालको नेतृत्वमा नेकपा एकीकृत समाजवादी पार्टी बन्यो। जनता समाजवादी पार्टी (जसपा) पनि फुट्यो। महन्थ ठाकुर नेतृत्वमा लोकतान्त्रिक समाजवादी पार्टी बन्यो। पूर्वराजदूत बराल भन्छन्, जुन कुरालाई विरोध गरेर सरकार बन्यो। आफैंले सुरुमै त्यही गलत कामलाई निरन्तरता दियो। पूर्णता दिनै महाभारत प्रधानमन्त्री देउवालाई मन्त्रिपरिषद् विस्तार गर्न सुरुमै हम्मेहम्मे पर्यो। असार २९ मा प्रधानमन्त्रीसहित ५ सदस्यीय मन्त्रिपरिषद् गठन भएको थियो। साउन १० गते व्यवसायी उमेश श्रेष्ठलाई राज्यमन्त्रीमा नियुक्त गरियो। देउवाले नै ८८ दिनसम्म १६ मन्त्रालयको जिम्मेवारी लिएका थिए। उनी असोज २२ मा मात्रै सरकारलाई पूर्णता दिन सफल भए। हमालको नियुक्तिले चर्को आलोचना देउवाले असोज २२ मा गैरसांसद गजेन्द्र हमाललाई उद्योग, वाणिज्य तथा आपूर्तिमन्त्री बनाए। प्रधानन्यायाधीश चोलेन्द्रशमशेर जबराको सिफारिसमा मन्त्री बनाएको भन्दै व्यापक आलोचना भयो। त्यसपछि देउवाले हमाललाई ४० घण्टा नबित्दै राजीनामा गर्न लगाए। हमाल कांग्रेसका पुराना नेता भए पनि न्यायपालिकासँग सन्दिग्ध सम्बन्ध स्थापित गरेको भन्दै देउवाको आलोचना भएको थियो। सचिव हेरफेर देउवा सरकार गठन हुनेबित्तिकै सचिवहरू हेरफेर गरिए। महत्वपूर्ण मन्त्रालयमा आफूनिकट सचिवलाई तानियो। भूमि व्यवस्था, सहकारी तथा गरिबी निवारणबाट टेकनारायण पाण्डेलाई गृहमा लगियो। जो कहिल्यै गृह प्रशासनमा बसेका थिएनन्। अर्थमा मधुकुमार मरासिनीलाई लगियो। अर्थ र गृह मन्त्रालयमा त ठूलो संख्यामा कर्मचारीको हेरफेर भयो। धेरै प्रमुख जिल्ला अधिकारी पनि सरुवा गरिए। भन्सार विभाग, अन्तरिक राजस्व विभाग, राजस्व अनुसन्धान विभाग, सम्पत्ति शुद्धीकरण विभागमा आफूअनुकूल कर्मचारी राखिए। प्रदेश प्रमुख हेरफेर अघिल्लो सरकारले आफ्नालाई मात्रै प्रदेश प्रमुख नियुक्ति गरेको भन्दै व्यापक आलोचना भएको थियो। देउवाले पनि त्यही गल्ती दोहोर्याए। पुरानालाई हटाएर पाँचदलीय गठनबन्धनको भागबन्डामा प्रदेश प्रमुख नियुक्ति भए। कालो धनलाई सेतो बनाउने प्रपञ्च सरकारले भदौ २५ गते प्रतिस्थापन बजेट ल्यायो। बजेटमा विदेशी कालो धनलाई सेतो बनाउने प्रपञ्च रचियो। त्यो बेला तत्कालीन अर्थमन्त्री जनार्दन शर्माले खेताला विज्ञ पूर्वनासु रघुनाथ घिमिरेलाई बजेट निर्माणमा संलग्न गराउन खोजेका थिए। तर, शर्माको प्रयासले सफलता पाउन सकेन। बजेट होलिडे यो सरकार आएपछि पहिलो पटक बजेट होलिडे गरियो। संसद्बाट समयमा बजेट पारित गर्नेतिर ध्यान नदिँदा मुलुकको ढुकुटी केही दिन ठप्प भयो। पुँजीगत खर्च भएन। अनि एमसीसी अनुमोदन प्रधानमन्त्री हुनेबित्तिकै देउवाले अमेरिकी सहयोग परियोजनासम्बन्धी एमसीसी अनुमोदन गर्ने विषयलाई प्राथमिकतामा राखेका थिए। एमसीसी उपाध्यक्ष फातिमा सुमारको टोली एमसीसी कार्यान्वयनको मुख्य एजेन्डा बोकेर भदौ २३ गते नेपाल भ्रमणमा आयो। सत्तासीन माओवादी केन्द्र र एकीकृत समाजवादीले कुनै पनि हालतमा पास नगर्ने भन्दै सडकमा कार्यकर्ता उतारे। एमसीसी टेबल गर्ने दिन बिरामी परेको बहाना बनाएर तत्कालीन विभागीय मन्त्री जनार्दन शर्मा संसद्मा अनुपस्थित भए। सञ्चार तथा सूचना प्रविधिमन्त्री ज्ञानेन्द्रबहादुर कार्कीले अमेरिकासँगको सम्झौता अनुमोदनका लागि टेबल गरे। देउवा कुनै पनि हालतमा एमसीसी अनुमोदन गर्ने पक्षमा उभिए। सत्ता गठबन्धनका दलले साथ नदिए विपक्षी एमालेसँग मिलेर अघि बढ्ने ध्याउन्नमा लागे। देउवा एमालेसँग नजिकिन लागेपछि दाहाल र नेपाल व्याख्यात्मक टिप्पणी गर्न लगाएर एमसीसीका पक्षमा उभिए। संसद्बाट अन्ततः फागुन १५ गते एमसीसी अनुमोदन भयो। पूर्वराजदूत बराल एमसीसी अनुमोदनलाई उपलब्धिका रूपमा लिनुपर्ने बताउँछन्। पछिल्लो समय अमेरिकी अर्को परियोजना एसपीपीको कुरा निस्कियो। त्यसमा भने प्रमुख प्रतिपक्षलगायत सबै दलको विरोधपछि तत्काललाई देउवाले फिर्ता लिए। प्रधानन्यायाधीशमाथि महाभियोग राजनीतिक स्वार्थ नमिलेपछि सत्तासीन दलले प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव अघि बढाए। सत्ता गठबन्धनले फागुन १ गते संसद्मा दर्ता गरेको महाभियोगलाई निष्कर्षमा पुर्याउन भने उनीहरू उदासीन छन्। त्यसैकारण जबरा निलम्बित छन्। जबकि सर्वोच्च अदालतमा लामो समय चर्को विवाद हुँदा पनि दलहरूले मुख खोलेका थिएनन्। प्रधानन्यायाधीश जबराविरुद्ध सर्वोच्चकै न्यायाधीशदेखि कानुन व्यवसायीसम्म आन्दोलित हुँदा पनि उनीहरू केही बोलेका थिएनन्। गभर्नर निलम्वन प्रकरण विवादास्पद व्यापारी पृथ्वीबहादुर शाहका नाममा विदेशबाट आएको शंकास्पद ४० करोड रुपैयाँ राष्ट्र बैंकले रोक्यो। तत्कालीन अर्थमन्त्री शर्मा उक्त रकम निकासा गर्न सक्रिय बने। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको बखत शर्माले पैसा छुटाउन लिखित निर्देशन दिएका थिए। शंकास्पद ४० करोड निकासा गर्न नमानेपछि तत्कालीन मन्त्री शर्मा गभर्नर महाप्रसाद अधिकारीप्रति खनिएका थिए। मन्त्रिपरिषद्को चैत २५ गते बसेको बैठकले छानबिन समिति गठन गरेर गभर्नरलाई निलम्बन गर्यो। पछि, सर्वोच्च अदालतले गभर्नर अधिकारीलाई पुनःस्थापित गर्यो। चुनाव हारेका मन्त्री प्रतिनिधिसभा निर्वाचनमा पराजित भएकालाई मन्त्री बनाउन नपाउने संवैधानिक व्यवस्था छ। जसपाका तर्फबाट मृगेन्द्रनारायण यादवलाई हालै कृषि तथा पशुपन्छी विकासमन्त्री बनाइएको छ। उनलाई प्रतिनिधिसभाको निर्वाचन हारे पनि राष्ट्रियसभा सदस्यमा भने ल्याइएको छ। संघीय संसद्लाई मन्त्री बनाउन सकिने अर्को व्यवस्थालाई टेकेर यादवलाई मन्त्री बनाइएको हो। त्योभन्दा पहिला वामदेव गौतम र नारायणकाजी श्रेष्ठलाई प्रतिनिधिसभा हारेकै कारण मन्त्री बनाउन रोकिएको थियो। गठबन्धन जोगाउन मन्त्री हेरफेर सरकारले गठबन्धन जोगाउनकै लागि पटकपटक मन्त्री हेरफेर गर्यो। मन्त्री नियुक्ति भएको ४० घण्टामै उद्योग, वाणिज्य तथा आपूर्तिमन्त्री हटे। यही बीचमा गोविन्द बन्दीलाई कानुन, न्याय तथा संसदीय मामिलामन्त्री बनाइयो। एकीकृत समाजवादीले आफ्ना चार मन्त्री फिर्ता बोलायो। नयाँ पठायो। असार २० मा जसपाले तीन मन्त्री हेरफेर गर्यो। मृगेन्द्रकुमार सिंह यादव, मोहम्मद इस्तियाक राई, प्रदीप यादव मन्त्री बने। तर, जसपा विवाद साम्य भएको छैन। फुटको संघारमा छ। संवैधानिक निकाय निस्प्रभावी संवैधानिक निकायहरू निस्प्रभावी देखिएका छन्। उनीहरूले आफ्ना कामकारबाही राम्रोसँग गर्न पाएका छैनन्। ओलीका पालामा कांग्रेससमेतको भागबन्डामा संवैधानिक नियुक्ति भएको थियो। अदालतमा मुद्दा चलिरहेको र सरकार पनि सकारात्मक नभएका उनीहरूले काम गर्न सकिरहेका छैनन्। तत्कालीन नेकपाको दाहालनेपाल समूहले त्यसको विरोध गरेको थियो। अहिले दाहालनेपाल सम्मिलित सरकारले उस्तै प्रकृतिको संवैधानिक परिषद्सम्बन्धी व्यवस्था गर्न लागेको छ। बजेट काण्ड तत्कालीन अर्थमन्त्री शर्माले जेठ १४ गते मध्यराति अनधिकृत व्यक्तिलाई मन्त्रालयमा प्रवेश दिएर बजेटमा करका दरमा व्यापक तलमाथि गर्न लगाएका थिए। खासखास व्यापारिक घरानालाई फाइदा पुग्ने र खासखासलाई घाटा हुने गरी बजेटमा सेटिङ गरिएको थियो। व्यापारिक घरानाको स्वार्थअनुसार तत्कालीन अर्थमन्त्री शर्माले खेताला विज्ञ पूर्वनायब सुब्बा रघुनाथ घिमिरे र व्यापारिक घरानाका एक जना फाइनान्सियल डाइरेक्टर लाई मन्त्रालयमा बोलाएर करका दर हेरफेर गर्न लगाएका हुन्। यही प्रकरण चर्किएपछि अर्थमन्त्री शर्माले राजीनामा दिएका छन्। संसदीय समितिले बजेट चलखेलको विषयमा छानबिन थालेको छ। लामो समय संसद् अबरुद्ध सरकार गठनयता लामो समय संसद् अवरुद्ध भयो। विपक्षी एमालेको अवरोधबीच पनि सरकारले आफूअनुकूल काम भने गराएरै छोड्यो। त्यही कारण सभामुखको निष्पक्ष भूमिकामाथि पनि प्रश्न उठ्यो। स्थानीय तह निर्वाचनपछि मात्रै एमालेले अवरोध हटाएको थियो। लामो समय संसद् अवरुद्ध हुँंदा कानुन निर्माण, परिमार्जन र संशोधनका काम भएनन्। सरकारले लामो समय संसद्मा विचाराधीन नागरिकता विधेयक फिर्ता लिएर नयाँ विधेयक दर्ता गरेको छ। संघीय निजामती सेवासम्बन्धी विधेयक पनि फिर्ता गरिएको छ। कतिपय विधेयक फिर्ता गर्दै अध्यादेशबाट पनि काम गरिरहेको छ। सेनाका हतियार खरिदलगायत विषयमा सरकार मुछिएको छ। सीमा अभियन्ता रतन भण्डारी नेपालको नक्सा र सीमाका विषयमा यो सरकारले एक शब्द पनि नबोलेको बताउँछन्। प्रधानमन्त्री देउवाको भारत भ्रमणमा पनि यो विषय नउठेको भन्दै भण्डारीले चिन्ता प्रकट गरेका छन्। भारतसँग नक्साको विषयमा वार्ता नै अघि बढेन। उच्चस्तरीय भेटघाटजस्तै देउवाको भ्रमणमा उठेन। यो विषय नउठाएर सरकारले हाइसच्चो मानेजस्तो छ, उनी भन्छन्। जनमुखी कार्यक्रम केही नै भएनन्। महँगी चुलिएको छ। पेट्रोलियम पदार्थको मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्। लोकराज बराल, पूर्वराजदूत सरकारले के नै पो राम्रा काम गरेको छ र ? राष्ट्र र जनताका लागि केही भएकै छैन। मैले त कुनै उपलब्धि देख्दिनँ। राजकुमार पोखरेल, राजनीतिशास्त्रका प्राध्यापक मुलुक विधिहीनताको अवस्थामा अगाडि जान लागेको थियो। यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। गुरुराज घिमिरे, नेता, कांग्रेस सरकारको उपलब्धि स्थानीय चुनाव स्थानीय चुनाव समयमा हुनेमा आशंका थियो। विज्ञहरूले जनताको घरदैलोको सरकार जनप्रतिनिधिविहीन होला कि भनेर चिन्ता व्यक्त गरेका थिए। तर, यो सरकारले वैशाख ३० गते एकै चरणमा निर्वाचन सम्पन्न गरेको छ। स्थानीय तहमा नयाँ जनप्रतिनिधिले काम थालिसकेका छन्। पूर्वराजदूत बराल चुनाव गराउने कामलाई सरकारको उपलब्धिका रूपमा लिनुपर्ने बताउँछन्। कांग्रेस युवा नेता घिमिरे भने सरकारको नियमित काम भएकाले यसलाई उपलब्धिमा आफूले नराखेको बताउँछन्।"
राप्ती हाइड्रोको आईपीओमा आजदेखि आवेदन दिन सकिने,काठमाडौं : राप्ती हाइड्रो एन्ड जनरल कन्स्ट्रक्सनको आईपीओमा आजदेखि आवेदन दिन सकिने भएको छ। कम्पनीले आजदेखि सर्वसाधारणका लागि २३ करोड ६६ लाख २४ हजार रुपैयाँ बराबरको आईपीओ बिक्री खुला गरेको हो। कम्पनीले यसअघि स्थानीय बासिन्दालाई जारी गर्दा बिक्री नभएको ३७ हजार ६३२ कित्ता सेयरसहित २३ लाख ६६ हजार २४० कित्ता साधारण सेयरको बिक्री खुला गरेको हो। यसमध्ये ५ अर्थात् १ लाख १८ हजार ३१२ कित्ता सामूहिक लगानी कोष र ३ अर्थात् ७० हजार ९८८ कित्ता सेयर कर्मचारीहरुका लागि छुट्याइएको छ। बाँकी २१ लाख ७६ हजार ९४० कित्ताका लागि सर्वसाधारणले आवेदन दिन सक्ने कम्पनीले जनाएको छ। यसमा साउन १ गतेसम्म आवेदन दिन सकिनेछ। सो अवधिमा सबै सेयर बिक्री नभएमा साउन ११ गतेसम्म सेयर भर्न पाइनेछ। यसको बिक्री प्रबन्धकमा सिदार्थ क्यापिटल र सह बिक्री प्रबन्धकमा मुक्तिनाथ क्यापिटल तोकिएको छ।
आदिकवि भानुभक्त सामाजिक र सांस्कृतिक जागरणका सशक्त धरोहर : प्रम देउवा,"काठमाडौं : प्रधानमन्त्री शेरबहादुर देउवाले आदिकवि भानुभक्त आचार्य आफ्ना साहित्यिक कृतिका माध्यमबाट नेपाली समाजलाई सत्य, दया, अहिंसा, न्याय, शान्ति र परोपकारका मार्गमा लाग्न तथा आदर्श चरित्र अपनाउन प्रेरित गर्ने कवि र सामाजिक तथा सांस्कृतिक जागरणका एक सशक्त धरोहर रहनुभएको बताएका छन्। आदिकवि भानुभक्त आचार्यको २०९औँ जन्मजयन्तीका अवसरमा स्वदेश तथा विदेशमा रहनुहुने समस्त नेपालीमा शुभकामना व्यक्त गर्दै प्रधानमन्त्री देउवाले आदिकवि भानुभक्तका कविताले तत्कालीन नेपाली समाजको यथार्थलाई सरल तरिकाले चित्रण गर्नुका साथै समाजका लागि शिक्षा र सकरात्मक सन्देश प्रवाह गरेको उल्लेख गरेका छन्। भाषिक एकीकरणका नायक भानुभक्तद्वारा सिर्जित साहित्यिक रचनाले सम्पूर्ण नेपालीलाई एउटै भाषिक सूत्रमा आबद्ध गरी राष्ट्रिय एकतालाई थप मजबुत बनाउन योगदान पुर्याएको उल्लेख गर्दै प्रधानमन्त्री देउवाले रसिला साहित्यिक रचनाको माध्यमबाट आध्यात्मिक चेतना र जागरण फैलाई समाजमा शान्ति, सद्भाव र सहिष्णुता कायम गर्न आदिकवि भानुभक्तले पुर्याएको योगदानको प्रशंसा गरेका छन्। आदिकवि भानुभक्तले रामायणजस्तो मौलिक, सांस्कृतिक महाकाव्यका साथै प्रश्नोत्तर, भक्तमाला, बधुशिक्षा, रामगीताजस्ता काव्य र उल्लेख्य फुटकर कविताको रचना गरेर नेपाली काव्य साहित्यको बलियो जग बसालेका छन्। आदिकवि भानुभक्तका रामायणलगायत कालजयी साहित्यिक कृतिहरू अहिलेसम्म पनि नेपाली समाजमा उत्तिकै लोकप्रिय रहेका उल्लेख गर्दै प्रधानमन्त्री देउवाले राष्ट्रिय विभूति भानुभक्तको जन्मजयन्तीको अवसरमा उनलाई श्रद्धापूर्वक स्मरण गरेका छन्। प्रधानमन्त्री देउवाले यो दिवसले आदिकवि भानुभक्तको जीवनी र चरित्रबाट शिक्षा लिँदै सबैलाई नेपाली भाषा साहित्यको श्रीवृद्धिमा निरन्तर समर्पित रहन प्रेरणा प्रदान गरोस् भन्दै उहाँप्रति उच्च सम्मानसहित श्रद्धाञ्जलि अर्पण गरेका छन्।"
चिकित्सक लापरवाही प्रकरण: छानविन समितिले भेटयो बिरामी,"जनकपुरधाम : चेकजाँचविनै पित्तथैलीमा भएको पत्थरीको शल्यक्रिया गर्दा गम्भीर अवस्थामा पुगेको बिरामीलाई काठमाण्डौंस्थित नेपाल मेडिसिटी अस्पतालमा छानविन समितिले बिरामी भेटेको छ। मधेश स्वास्थ्य विज्ञान प्रतिष्ठानअन्तर्गतको प्रादेशिक अस्पताल जनकपुरधाममा चिकित्सकको गम्भीर लापरवाहीले बिरामीलाई चेकजाँच बिनै पित्तथैलीको शल्यक्रिया गर्दा बिरामीको ज्यान नै जोखिममा परेपछि गठित संसदीय छानविन समितिले बिरामी भर्ना भएको अस्पतालमा गरेर घटना बारे जानकारी लिएको महिला बालबालिका तथा न्याय समितिका सभापति जैनूल राईनले जानकारी दिए। बिरामीलाई घटनाको सम्बन्धमा जाँचबुझ गरिरहेका समिति सभापति राइ्र्र्रनले २०७८ फाल्गुन २८ गते बिरामीले अल्ट्रासाउण्ड गराएको रिपोर्टको आधारमा नै चिकित्सकले शल्यक्रिया गरेको गम्भीर लापरवाही भेट्टिएको जानकारी दिए। उनले भने, 'चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डाक्टरहरुले शल्यक्रिया गरेको भेट्टियो। अहिले धेरै कुरा खुल्न बाँकी छ तर अझै केही भन्ने अवस्था छैन्। छानविनको धेरै पाटोहरु बाँकी छ अहिले नै निष्कर्षमा पुग्न हत्तारो होला।' महोत्तरीको जलेश्वर नगरपालिका २ घर भई हाल जनकपुरधाम उपमहानगरपालिका भाडा कोठा लिएर बस्दै आएकी विभा चौधरीको शल्यक्रिया गरेपछि अवस्था नाजुक हुँदा जेकजाँच गर्दा चार महिनाको गर्भवति भएको जानकारी प्राप्त भएको थियो। महिला बालबालिका तथा समाजिक न्याय समितिलाई छानविन गरी १५ दिन भित्र प्रतिवेदन बुझाउन निर्देशन दिएको छ। यता शल्यक्रियामा संलग्न चिकित्सक मध्ये डा राजेश साह, आश्विनी यादव र शल्यक्रियाका लागि भर्ना गराएका डा अमरेश कर्णले मध्ये तीनै जनाले आफ्नो शल्यक्रियामा आफ्नो कुनै संलग्नता नरहेको दाबी गर्दै आएका छन्। उनीहरु एक चिकित्सकले अर्कोलाई दोषि देखाएर उम्किन खोजिरहेका छन्। बिरामी चौधरीको अवस्था हाल नाजुक रहेको र १६ गते एयर एम्बुलेन्सबाट काठमाण्डौं स्थित मेडिसिटी हस्पिटलमा उपचाररत छिन्।"
कामदार बस्ने घरभित्र सडेको शव फेला,विराटनगर : विराटनगर महानगरपालिका१३ स्थित हिमालय आँखा अस्पतालको उत्तर साइडमा रहेको एउटा घरभित्र मंगलबार दिउँसो सडेको अवस्थामा पुरुषको शव फेला परेको छ। सडक निर्माण गर्ने कामदार बस्नका लागि ट्रष्ट लगाएर बनाइएको घरभित्र अन्दाजी ४५५० वर्षीय पुरुषको शव भेटिएको हो। मृतकको पहिचान खुलेको छैन। शव भेटिएको घरमा अरु कोही पनि नरहेको प्रहरीले जनाएको छ। किरा परेको र सडेर दुर्गन्धित भएको अवस्थामा दिउँसो १२ बजेर ४० मिनेटतिर शव फेला परेको मोरङ प्रहरीका डीएसपी राजन कार्कीले जानकारी दिए। उनका अनुसार सडेर नचिनिने अवस्थामा शव भेटिएको छ। शव पोस्टमार्टमका लागि विराटनगरको कोसी अस्पतालमा ल्याएर घटनाको अनुसन्धान सुरु गरिएको प्रहरीले जनाएको छ।
६१ प्रतिशत मात्र खर्च,"काठमाडौं : बागमती प्रदेशको यातायात तथा पूर्वाधार विकास मन्त्रालयअन्तर्गत रहेको यातायात पूर्वाधार निर्देशनालय हेटौडाले भौतिक पूर्वाधारको विकास तथा निमार्णको कार्यमा चालु आर्थिक वर्षमा ६१ प्रतिशत मात्र खर्च गरेको छ। निर्देशनालयले ७ अर्ब ४२ करोड ७१ लाख रुपैयाँ खर्च गरेको छ। पूर्वाधार निर्देशनालय तथा मातहतका निकायका लागि चालु आव २०७८७९ मा १२ अर्ब १२ करोड नौ लाख रुपैयाँ विनियोजन भएको निर्देशनालयका सूचना अधिकरी हरिप्रसाद ओझाले जानकारी दिए। चालु आवमा प्रदेशको यातायात पूर्वाधार निर्देशनालयले सबैभन्दा बढी ८८६१ प्रतिशत खर्च गरेको छ। निर्देशनालयका लागि चालु आवमा ५५ करोड ७९ लाख रुपैयाँ विनियोजन गरेकामा ४९ करोड ४४ लाख रुपैयाँ खर्च भएको छ। निर्देशनालयअन्तर्गत रहेको पूर्वाधार विकास कार्यालय चितवनले ४९८४ प्रतिशत, पूर्वाधार विकास कार्यालय ललितपुरले ५७४८, पूर्वाधार विकास कार्यालय काभ्रेपलाञ्चोकले ५३९६, पूर्वाधार विकास कार्यालय रामेछापले ५४९९, पूर्वाधार विकास कार्यालय नुवाकोटले ६०८५, प्रादेशिक सडक डिभिजन कार्यालय धादिङले ५७१४ र प्रादेशिक सडक डिभिजन कार्यालय सिन्धुलीले ७८२१ प्रतिशत खर्च गरेको बताइएको छ। यसैबीच यातायात पूर्वाधार निर्देशनालय हेटौँडाले हेटौँडा उपमहानगरपालिका११ र १२ जोड्ने राप्ती खोलामा २७ करोड ४६ लाखको लागतमा पक्की पुल निमार्ण गरेको छ। तत्कालीन मुख्यमन्त्री डोरमणि पौडेलद्वारा शिलान्यास गरिएको सो पुल २१५ मिटर लामो छ। सो निर्देशनालयका निर्देशक सहदेव भण्डारीले प्रदेश सरकार गठन भएदेखि हालसम्म ७१ पुल निर्माण भइसकेका छन्। हाल ३० पुल निर्माणाधीन अवस्थामा छन्।"
घुँगी टिप्न गएका युवकको खोलामा डुबेर मृत्यु,मोरङ: जिल्लाको रंगेलीमा घुँगी टिप्न गएका एक पुरुषको खोलामा डुबेर हिजो दिउँसो मृत्यु भएको छ। रंगेली नगरपालिका२ का २५ वर्षीय भीम राईको कट खोलामा डुबेर दिउँसो साढे २ बजेतिर मृत्यु भएको प्रहरीले जनाएको छ। प्रहरीका अनुसार घरबाट अन्दाजी ८ सय मिटर उत्तरपूर्वमा रहेको खोलामा घुँगी टिप्ने क्रममा राई डुबेको प्रारम्भिक अनुसन्धानबाट खुलेको छ। शव पोस्टमार्टमका लागि रंगेली अस्पतालमा ल्याएर घटनाको अनुसन्धान थालिएको प्रहरीले जनाएको छ।
स्रष्टा सम्मानको विरोधमा प्रदर्शन,"विराटनगर : प्रदेश १ सरकारको पर्यटन तथा संस्कृति मन्त्रालयले गरेको स्रष्टा सम्मानको विरोधमा विराटनगरमा प्रदर्शन भएको छ। स्रष्टा सम्मान कार्यक्रममा मैथिली भाषी स्रष्टा र सर्जकलाई बेवास्ता गरेको भन्दै मैथली भाषा, कला र साहित्य क्षेत्रमा काम गर्दै आएका दर्जनौं संघसंस्थाले विरोध प्रर्दशन गरका हुन्। पर्यटन मन्त्रालयले भाषा, साहित्य, कला र संस्कृति क्षेत्रमा योगदान पुर्याउने डेढ दर्जन स्रष्टालाई सम्मान कार्यक्रम राखेको थियो। विभिन्न भाषाका स्रष्टालाई सम्मान गर्दा मैथली स्रष्टालाई बेवास्ता गरेको भन्दै उनीहरूले मंगलबार बिहानैदेखि विरोध प्रदर्शन गरेका हुन्। कालो पट्टी बाँधेर विरोधमा उत्रिएका उनीहरूले कार्यक्रमस्थल आरोहण गुरुकुलको गेट बाहिर प्रदर्शन गरेका थिए। मैथली अगुवाहरूको विरोधका कारण निर्धारित समयभन्दा झन्डै तीन घण्टा ढिलो सम्मान कार्यक्रम सुरु भएको थियो। विरोध भएका कारण प्रदेश १ का मुख्यमन्त्री राजेन्द्र राई कार्यक्रममा आएनन्। पर्यटन तथा संस्कृति मन्त्रालयका संस्कृति तथा पुरातत्व शाखाका अधिकृत भेषराज न्यौपानेले मैथली स्रष्टाको सम्मानका विषयमा आगामी दिनमा समन्वय गरेर अघि बढ्ने प्रतिवद्धता जनाएपछि प्रदर्शनमा उत्रिएका मैथली अगुवाहरू पछि हटेका थिए। प्रदेश सरकारले सबैभन्दा बढी जनसंख्या भएको मैथली स्रष्टालाई बेवास्ता गरेकाले विरोधमा उत्रिएको मैथिली एसोसिएसन नेपालका अध्यक्ष प्रवीणनारायण चौधरीले बताए। उनले प्रदेशमै दोस्रो ठूलो भाषाका रुपमा स्थापित मैथिली भाषी कलाकार तथा साहित्यकारलाई किनारा लगाउनु दुःखद भएको बताए। मैथली सेवा समितिका अध्यक्ष डा एसएन झाले मैथलीलाई बेवास्ता गरेर प्रदेश सरकार एकल जातीय नीतिमा अघि बढेको बताए। मैथली विकास अभियानका अध्यक्ष पंकज बर्माले भाषा आयोगले समेत मैथलीलाई प्रदेशको कामकाजको भाषा बनाउन सिफारिस गरेको अवस्थामा मैथलीलाई नसमेट्नु दुर्भाग्य भएको बताए।"
विदेशी मुद्रामा नेपाली बैंकमा खाता,"काठमाडौं: ग्लोबल आईएमई बैंकले नेपाली बैंकमा विदेशी मुद्रामा खाता खोल्ने सुविधाका विषयमा बेलायतको लन्डनमा बृहत् अन्तरक्रिया गरेको छ। अन्तरक्रियामा नेपाल राष्ट्र बैंकले विदेशमा रहने नेपालीलाई लक्षित गरी नेपाली बैंकमा विदेशी मुद्रामा खाता खोल्ने सुविधा ल्याएको विषयमा जानकारी दिइएको थियो। लन्डनस्थित बैंकको वैदेशिक प्रतिनिधि कार्यालय र सिर्जनशील लेस्टर नेपाल युकेले कार्यक्रम आयोजना गरेका हुन्। बैंकका अध्यक्ष चन्द्रप्रसाद ढकालले नेपालीलाई विदेशी मुद्रामा खाता खोल्ने सुविधा दिएको बताए। यसमा नेपाली बैंकमा विदेशी मुद्रामा खाता खोलेर पैसा जम्मा गर्न सकिने, आवश्यक परेको समयमा नेपालबाट पैसा फिर्ता ल्याउन पनि सकिने सुविधा छ, उनले भने। अध्यक्ष ढकालले आईएमई समूहले नेपाल सरकारको प्राथमिकता र मुलुकको आवश्यकताअनुरूप आफ्ना व्यावसायिक गतिविधि अगाडि बढाउँदै आएको बताए। हामीले आईएमई रेमिट सुरु गरेको २२ वर्ष पुगेको छ। यो अवधिमा आईएमईले नेपालमा औपचारिक माध्यमबाट रेमिट्यान्स भित्र्याउन ठूलो योगदान गरेको छ। आज अन्य बैंक तथा रेमिट कम्पनीहरूमा जाने ग्राहकहरूले पनि पैसा पठाउन पयो भने आईएमई गरिदिनुस् भन्ने गरेको पाइएको छ, उनले भने।"
इन्द्र चौधरीको लोककथा संग्रह प्रकाशित,"काठमाडौं : रंगकर्मीको छवि बनाएर पत्रकारिता गरिरहेका इन्द्र चौधरीको अनुसन्धानात्मक किताब प्रकाशन भएको छ । उनले लेखेको रानाथारू समुदायमा प्रचलित लोककथा तथा मिथक नामक पुस्तक नेपाल प्रज्ञा प्रतिष्ठानले प्रकाशन गरेको हो । नेपालको सुदूरपश्चिम प्रदेशको कैलाली र कञ्चनपुरमा मात्र बसोबास रहेको रानाथारू समुदायमा रहेको प्रचलित लोककथा र त्यसको मिथकबारे किताब मुख्य विषयवस्तु बनाइएको छ । लोकसमुदायद्वारा रचना गरिएका मौखिक र परम्परामा जीवित परम्परित कथाहरू नै लोककथा हुन् । यसमा लोकआस्था, लोकआस्था, लोकविश्वास, लोकसंस्कृति र सामाजिक प्रत्यक्ष प्रभाव रहेको हुन्छ, लेखक चौधरी भन्छन्, लोकसमुदायको मनोरञ्जन र शिक्षाको मूल माध्यम पनि लोककथा नै हो । एक पुस्ताको ज्ञान, अनुभव र कल्पना शक्तिलाई अर्को पुस्तामा हस्तान्तरण गर्ने काम पनि यसैमार्फत हुने गर्छ । त्यसैले मानव सभ्यता वा लोकसमुदायको अस्तित्व जोगाउन लिपिबद्ध गरी संरक्षणको आवश्यक छ । उनी डँगौरा थारू परिवारमा जन्मिए पनि उनको क्षेत्रमा रानाथारू बाहुल्य रहेको आफू त्यसकै प्रभावमा हुर्के बढेको उल्लेख गरेका छन् । सानैदेखि रानाथारू समुदायको संस्कृति, परम्परा, चालचलन, रीतिरिवाज पनि सुक्षम ढंगले नियाल्ने र बुझ्ने मौका पाए तर वर्तमान समयमा आधुनिकताका प्रभावले ती लोकपरम्परा विस्तारै लोप हुँदै गएको देख्दा यसको संरक्षण गर्नुपर्छ भन्ने लाग्यो । र, लोककथा संकलन गर्न थालेँ र आज पुस्तकारको रूपमा आएको छ, उनले भने । किताबमा रानाथारू समुदायमा प्रचलित करमुओ और सपनो, सदासुर्का और सदाबिर्छ, सोरठ लगायत १२ कथा संग्रहित छन् । त्यस्तै पुस्तकमा रानाथारू समुदायमा प्रचलित विभिन्न थरउपथर, चालचलनबारे मिथक तथा किम्बदन्तीहरू पनि समावेश गरिएका छन् ।"
दुई वर्षको दिक्षान्त समारोह एकैसाथ आयोजना,"काठमाडौं : काठमाडौंको कमलपोखरीस्थित इस्लिङटन कलेजको सन् २०२० र २०२१ मा पास भएका विद्यार्थीको समारोह सम्पन्न भएको छ। समारोहमा सन् २०२० मा स्नातक तहअन्तर्गत स्पेसलाइजेसन ब्याचलर अफ साइन्स (हन्स) कम्प्युटिङ, ब्याचलर अफ साइन्स (हन्स) कम्प्युटर नेटवर्किङ एण्ड आइटी सेक्युरिटी र ब्याचलर अफ साइन्स (हन्स) मल्टीमिडिया टेक्नोलोजीसका ५ सय २ जना विद्यार्थी सहभागी भएका थिए। दिक्षान्त समारोहमा सन् २०२० मा स्नातकोत्तर तहअन्तर्गत एमएससी इन्फरमेसन टेक्नोलोजी विषयका १९ जना विद्यार्थी दिक्षित भएका छन् । त्यसैगरी सन् २०२१ मा स्नातक तहअन्तर्गत ब्याचलर अफ साइन्स (हन्स) कम्प्युटिङ, ब्याचलर अफ साइन्स (हन्स) कम्प्युटर नेटवर्किङ एण्ड आइटी सेक्युरिटी र ब्याचलर अफ साइन्स (हन्स) मल्टीमिडिया टेक्नोलोजी विषयमा अध्ययन पुरा गरेका ७ सय ३२ जना विद्यार्थी दिक्षीत भएका छन्। त्यसैगरी सन् २०२१ को शैक्षिक सत्रमा स्नातकोत्तर तहअन्तर्गत एमएससी इन्फरमेसन टेक्नोलोजी तह पूरा गरेका ४६ जना विद्यार्थी दिक्षान्त समारोहमा सहभागी थिए। कोभिड संक्रमणको कारण विगत दुई वर्ष दिक्षान्त समारोह हुन सकेको थिएन । यो वर्षमा सन् २०२० र २०२१ को दिक्षान्त समारोह एकैसाथ आयोजना गरिएको थियो। कोभिड संक्रमणको कारण सन् २०२० र २०२१ मा दिक्षान्त समारोह स्थगित भएको थियो। कलेजले अब सबै कार्यक्रमलाई नियमितता दिने जनाएको छ। समारोहमा सन् २०२० बिजनेस डिग्री बिए हन्स विषयमा स्नातक तह गर्ने ७४ र सन् २०२१ मा बिजनेस एडमिनिष्ट्रसन एण्ड एमबिएएम तह पूरा गर्ने १ सय १९ विद्यार्थी दिक्षित भएका छन्। कलेजले सोमबार र मंगलबार दुई दिनसम्म दिक्षान्त समारोह आयोजना गरेको थियो। समारोहमा विद्यार्थीका अभिभावकहरुको उल्लासमय उपस्थिति रहेको थियो। बेलायतको लन्डन मेट्रोपोलिटियन विश्वविद्यालयबाट सम्बन्धन प्राप्त सो कलेज आइएनजी ग्रुपद्वारा सञ्चालित छ। दिक्षान्त समारोहमा विश्वविद्यालयका हेड अफ एकेडेकि पार्टनरसिप डाक्टर विन्डी बोइसीले विद्यार्थीलाई दिक्षान्तको प्रमाणपत्र प्रदान गर्नुभएको थियो। सो अवसरमा बोल्दै उनले विश्वभर सम्बन्धन प्राप्त कलेजमध्ये इस्लिङटन कलेज उत्कृष्ट भएको बताए। दिक्षान्त समारोहमा बोल्दै कलेजका आइएनजी ग्रुपका अध्यक्ष एवं कार्यकारी निर्देशक शुलभ बुढाथोकीले लन्डन विश्वविद्यालयाको हाई र्याङकिङमा परेको यस कलेजमा उतीर्ण विद्यार्थीले नेपाल र विश्वका विभिन्न मुलुकमा उत्कृष्ठ स्थान हासिल गर्न सफल भएको बताए। उनले दिक्षित विद्यार्थीहरुको उज्वल भविश्यको शुभकामना दिएका थिए। दुई वर्षपछि दिक्षान्त समारोहमा सहभागी हुन पाउँदा विद्यार्थीहरु खुसी देखिएका थिए। लन्डन मेट्रोपोलिटियन विश्वविद्यालयले सम्बन्धन दिएका कलेज मध्य नेपालको पहिलो यस कलेजले बिआइटी, बिबिए, कार्यक्रमअन्तर्गत आइटी कम्प्युटिङ, नेटवर्किङ र आइटी सेक्युरिटी र मल्टीमिडिया टेक्नोलोजी विषयमा अध्यापन गराउदै आएको छ। त्यस्तै बिजनेसअन्तर्गत इन्टरनेशल बिजनेश, मार्केटिङ एण्ड फाइनान्स विषय सञ्चालन गरिरहेको छ।"
नेपालको ब्याटिङमै समस्या,"काठमाडौं : पछिल्लो समय नेपाली राष्ट्रिय क्रिकेट टोली विभिन्न राष्ट्रको भ्रमणमा व्यस्त छ। अमेरिकामा आईसीसी क्रिकेट विश्वकप लिग२ अन्तर्गत घरेलु टोली अमेरिका र ओमानसँग त्रिकोणात्मक एकदिवसीय शृंखलाको खेलेको नेपाल अहिले स्कटल्यान्डमा यही प्रतियोगिता खेलिरहेको छ। स्कटल्यान्ड भ्रमणमा निस्कनु अघि नेपालले क्यानडासँग पनि मैत्रीपूर्ण खेल खेलेको थियो। नेपाली टोली वैदेशिक भ्रमणमा व्यस्त भए पनि नेपालको ब्याटिङमा भने समस्या देखिएको छ। ब्याटिङ कमजोर हुँदा नेपालले हरेकजसो खेलमा सन्तोषजनक नतिजा निकाल्न सकेको छैन। नेपालको खराब ब्याटिङको लय अमेरिकाको त्रिकोणात्मक शृंखला, क्यानडासँगको मैत्रीपूर्ण शृंखला र स्कटल्यान्डमा जारी आईसीसी क्रिकेट विश्वकप लिग२ अन्तर्गत त्रिकोणात्मक शृंखलामा पनि जारी रहेको छ। त्यसअघि गत मार्चमा संयुक्त अरब इमिरेट्स (यूएई) मा भएको लिग२ मा नेपालले पपुवा न्युगिनीलाई दुई खेलमा पराजित गर्दा पनि ब्याटिङमा संघर्ष गरेको थियो। यूएईसँगको दुवै खेलमा भने नेपाल पराजित भएको थियो। नेपालले मध्यम लक्ष्य पछ्याउँदा पनि विपक्षीलाई नतिजा सुम्पन बाध्य भएको थियो। यसैगरी अघिल्लो महिना अमेरिकामा भएको शृंखलामा ओमान र अमेरिकासँग हार्दा पनि नेपालको ब्याटिङ नै कारक बनेको थियो। कमजोर ब्याटिङका कारण नेपालले ओमान र अमेरिकासँग पराजय बेहोरेको थियो। सोमबार राति नामिबियाविरुद्धको हारमा पनि मुख्य कारण नेपालको ब्याटिङ नै रह्यो। कमजोर ब्याटिङका कारण दुई सय २१ रनको मध्यम लक्ष्य पछ्याएको नेपालले नामिबियालाई ४० रनले नतिजा सुम्पिएको थियो। नामिबियाले दिएको दुई सय २१ रनको लक्ष्यसहित जवाफी ब्याटिङ गरेको नेपाल ४६५ ओभरमा एक सय ८० रनमा समेटिएको थियो। नेपालका आरिफ शेखले अविजित ५० रनको अर्धशतकीय पालि खेलका थिए। यस्तै देव खनालले ३४, कुशल भुर्तेलले २७, करण केसीले १९, आसिफ शेख १४ एवं अदिल आलम र सोमपाल कामी समान १० रन बनाएका थिए। रोहित पौडेल र कप्तान सन्दीप लामिछानेले खाता खोल्न नसकेको खेलमा दीपेन्द्रसिंह ऐरीले चार र बसिर अहमदले तीन रन बनाएका थिए। नामिबियाका बेनार्ड सोल्र्ट्ज, जान फ्रयाङ्कलिन र डेभिड वाइजले दुईदुई विकेट लिएका थिए। यसअघि स्कटल्यान्डमा टस जितेर पहिले ब्याटिङ गरेको नामिबियाले ४७३ ओभरमा दुई सय २० रनको योगफल खडा गरेको थियो। नामिबियाका लागि जान निकोल इटोनले ६० रनको अर्धशतकीय पालि खेलेका थिए। यस्तै डिभान ला ककले ४१, कप्तान गेहार्ड एरास्मुसले २२, क्रेग विलियम्सले २१ र लोहान्ड्रे लोउरेन्स एवं डेभिड वाइसले समान १८१८ रन जोडे। नेपालका कप्तान सन्दीप लामिछानेले चार विकेट लिए। उनले १० ओभरमा ५४ रन खर्चिएका थिए। यसैगरी सोमपाल कामीले दुई तथा करण केसी, बसिर अहमद र दीपेन्द्रसिंह ऐरीले एकएक विकेट हात पारे। हारसँगै नेपाल अंक तालिकाको छैटौं स्थानमा झरेको छ। नेपालले १७ खेलमा १५ अंक जोडेको छ। १६ खेलमा १६ अंक नै जोडेको नामिबिया पाँचौं स्थानमा उक्लिएको छ। नेपालले दोस्रो खेलमा बुधबार घरेलु टोली स्कटल्यान्डको सामना गर्नेछ। यसैगरी शनिबार नामिबिया र अन्तिम खेलमा नेपालले साउन १ गते स्कटल्यान्डविरुद्ध खेल्नेछ।"
राजीनामा दिनुअघि नै परिवारसहित भागे श्रीलंकाका राष्ट्रपति गोटाबाया राजपाक्षे,"कोलम्बो : श्रीलंकाका राष्ट्रपति गोटाबाया राजापाक्षे देश छोडेर माल्दिभ्स भागेका छन्। श्रीलङ्कामा हाल चलिरहेको १३९ दिनको विरोधपछि राजापाक्षेले राजीनामा दिएका छन् । उनको राजीनामाको घोषणा आज संसदमा हुने र त्यससँगै अन्तरिम राष्ट्रपतिको नाम पनि घोषणा गरिने छ । यसैबीच अहिले उनी परिवारसहित देशबाट पलायन भएका छन् । राष्ट्रपति भएकाले राजापाक्षेलाई गिरफ्तारीबाट छुट छ। हिरासतमा पर्ने सम्भावनाबाट बच्न पद छाड्नुअघि नै विदेश गएको अनुमान गरिएको छ । राजापाक्षेले १२ जुलाईमा आफ्नो राजीनामामा हस्ताक्षर गरी वरिष्ठ अधिकारीलाई बुझाएका थिए। उक्त पत्र आज संसदका सभामुख महिन्दा यापा अभयवर्धनेलाई हस्तान्तरण गर्ने कार्यक्रम थियो । उनले राजीनामा दिएर 'शान्तिपूर्ण सत्ता हस्तान्तरण' को बाटो खुला गर्ने वाचा गरेका थिए। तर त्यसअघि नै उनी देशबाट भागेका छन्। एन्टोनोभ३२ सैन्य विमानमा उनी, उनकी श्रीमती र एक अंगरक्षक सहित श्रीलंकाको मुख्य अन्तर्राष्ट्रिय विमानस्थलबाट उडेको थिए । माले विमानस्थलका एक अधिकारीले मालदिभ्स आइपुगेपछि उनीहरुलाई प्रहरी सुरक्षामा अज्ञात स्थानमा लगिएको बताए । राजापाक्षेका भाइ तथा पूर्व अर्थमन्त्री बसिल राजापाक्षेले पनि बुधबार श्रीलंका छोड्ने प्रयास गरेका थिए । तर अध्यागमन अधिकारीले उनलाई विमानस्थलमै रोकेका थिए । देशको सबैभन्दा खराब आर्थिक संकटका लागि व्यापक रूपमा जिम्मेवार ठहरिएका ७१ वर्षीय बासिल राजापाक्षेले सोमबार राति कोलम्बो विमानस्थलको भीआईपी टर्मिनल हुँदै देश छोड्ने प्रयास गरेका थिए । श्रीलंका इमिग्रेसन एण्ड एमिग्रेसन अफिसर्स एसोसिएसनको अनुसार अध्यागमन अधिकारीहरूले उनलाई भिआइपी क्लियरेन्स लाइनमा सेवा दिन आपत्ति जनाएका थिए र सो उडानका यात्रुहरूले पनि उनी देशबाट भाग्न लागेकोमा आपत्ति जनाएका थिए। अमेरिकी राहदानी धारक बसिलले अप्रिलको सुरुमा अर्थमन्त्री पदबाट राजीनामा दिएका थिए । राष्ट्रपति गोटाबायाले जुलाई ८ देखि कोलम्बोमा देखिएका थिएनन् । मङ्गलबार, जुलाई १२ मा नौसेनाको जहाजबाट भाग्न खोजिरहेका थिए, तर बन्दरगाहका अध्यागमन अधिकारीहरूले राहदानीमा छाप लगाउन भीआइपी सुइटमा जान अस्वीकार गरे। गोटाबाया राजापाक्षेले राजीनामा दिनुअघि आफूलाई देश छाड्न दिनु पर्ने शर्त राखेका थिए । त्यसको केही घण्टापछि नै उनको देश छाडेको खबर बाहिरियो । यस्तो अवस्थामा अब गोटबाया भागे कि भगाइयो भन्ने प्रश्न उठ्छ । अमेरिकाले राजापाक्षेलाई भिसा दिएन गोटाबाया राजपाक्षे श्रीलंका छोडेर अमेरिका भाग्न चाहन्थे तर अमेरिकाले भिसा दिएन । राजापाक्षेसँग श्रीलंका र अमेरिकाको दोहोरो नागरिकता थियो। सन् २०१९ को राष्ट्रपतीय निर्वाचनअघि अमेरिकी नागरिकता त्यागेका थिए। श्रीलंकाको संविधानमा एकल नागरिकताको प्रावधान छ। यस्तो अवस्थामा राष्ट्रपतिको चुनाव लड्नका लागि उनी श्रीलंकाको नागरिक मात्र हुनुपर्ने थियो । एजेन्सी"
बिकेन हातेकागज,"ताप्लेजुङ : हातेकागजले बजार नपाउँदा ताप्लेजुङका साना तथा घरेलु उद्योगी मारमा परेका छन्। कोरोना संक्रमण महामारीपछि नेपाली कागजको माग नहुँदा जिल्लामा उत्पादित कागज थन्काएर राख्नुपरेको हो। मैवाखोला गाउँपालिका३ साँघुमा सञ्चालित गोरुजुरे हातेकागज उद्योगका सञ्चालक पहलमान चोङ्बाङले कोरोनाअघि एक आर्थिक वर्षमा १५ सय कोरीसम्म नेपाली कागज बिक्री गर्थे। उनको बजार विदेश नै थियो। तर, घरमै थन्क्याएर राख्नु परेको छ। हाम्रो प्रमुख बजार विदेश थियो। कोरोना संक्रमणपछि विदेशीहरू माल लिन आएका छैनन्। नेपाली बजार सानो छ, चोङ्बाङले भने, विदेशमा अझै नेपाली कागजको माग भएको छैन। नेपाली बजारमा सामान्य माग रहेको तर उत्पादन धेरै भएका कारण खपत कम भएको उनले सुनाए। बजार अभाव भएपछि उत्पादनकर्ताले नै डायरी लगायतका सामग्री तयार गरेर बिक्री गर्ने गरेका छन्। कागज नै कम बिक्न थालेपछि डायरी, पेन्टिङ, विभिन्न किसिमका कार्ड बनाएर बिक्री गर्न थालेका छौं, फुङ्लिङस्थित छिरिङ नेपाली हातेकागज उद्योगका सञ्चालक छिरिङ लामाले भने, यसो नगर्दा त कामदारलाई ज्याला दिन पनि नपुग्ने अवस्था भयो। बिक्री नहुँदा कामदार र कच्चापदार्थ संकलनलाई ज्याला दिन समस्या भएको लामाको भनाइ छ। कामदारलाई घर पठाउने अवस्था आएको चोङवाङ बताउँछन्। मेरो उद्योगमा ८ परिवारलाई रोजगारी दिएको छु। परिवारको २ जनाले श्रम गर्दा पनि दैनिक १६ जनाले काम गर्छन्। तर, अहिले उत्पादित कागज बिक्री भएको छैन। चोङ्बाङले भने, लामो समयदेखि काम गरिरहेकालाई पनि घर पठाउनुपर्ने अवस्था आयो। स्थानीय स्तरमा पाइने लोक्ता र अर्गेलीबाट उत्पादन हुने नेपाली कागज छाम्दा खस्रो हुन्छ। तर, बलियो, लामो समयसम्म राख्न मिल्ने र कीराले नखाने भएकाले यसको प्रयोग बढी हुन थालेको उनको भनाइ छ। उनका अनुसार नेपाली कागज गाउँघरमा धुप बाट्नसमेत प्रयोग गरिन्छ। अर्गेलीलाई बोक्रा तासेर रसायन प्रयोग गरी कागज बनाइन्छ। नेपाली कागज उत्पादनका लागि बाहिरबाट ल्याउने रसायन प्लास्टिक सोडा मात्रै हो। त्यो पनि पूर्वी नेपालका मुख्य बजारमा पाइन्छ। केमिकल बाहेकको कच्चा पदार्थ स्थानीय तहमै पाइन्छ। यसअघिसम्म नेपाली कागज जापानी मुद्रा (ऐन) बनाउन विदेश निर्यात हुने गरेको चोङ्बाङले बताए।"
साओमी नेपालको उपभोक्ताहरूलाई मनसुन अफर सार्वजनिक,"काठमाडौं: ग्लोबल टेक्नोलोजी लिडर साओमीले रेडमी नोट ११ सिरिज तथा साओमी १२ सिरिजअन्तर्गत अमेजिङ मनसुन अफर सार्वजनिक गरेको छ। यस सिरिजका रेडमी नोट ११, रेडमी नोट ११ प्रो र रेडमी नोट ११ प्रो फाइज जी को कुनैपनि भेरिएन्ट र साओमी १२ सिरिजअन्तर्गत साओमी १२ र साओमी १२ एक्स ८ जीबी२५६ जीबी खरिद गर्ने उपभोक्ताहरूलाई लक्षित गरेर अफर सार्वजनिक गरेको हो । यो अफरअन्तर्गत उक्त मोडलका फोनहरु किन्न चाहने उपभोक्ताहरूले रेडमी इयरफोन र मी नेक्ब्यान्ड 'ब्लुटुथ प्रो' को खरिदमा आकर्षक छुट पाउन सक्नेछन् । यस अफरअन्तर्गत साओमीले रेडमी नोट ११, रेडमी नोट ११ प्रो र रेडमी नोट ११ प्रो फाइफ जीको कुनैपनि भेरिएन्ट खरिद गर्ने उपभोक्ताहरूको लागि १९९ रुपैयाँमा रेडमी इयरफोन किन्न सक्ने व्यवस्था गरेको छ । त्यस्तै ८ जिबी र २५६ जिबीको साओमी १२ र साओमी १२ एक्सको खरिदमा उपभोक्ताहरूले मी नेकब्यान्ड ब्लुटुथ प्रो १४९९ रुपैयाँमा पाउन सक्नेछन् ।"
आदिकवि भानुभक्तको २०९ औँ जन्मजयन्ती मनाइँदै,"काठमाडौं : नेपाली साहित्यका आदिकवि भानुभक्त आचार्यको २०९ औँ जन्मजयन्ती आज देश तथा विदेशका विभिन्न स्थानमा विविध कार्यक्रमको आयोजना गरी मनाइँदैछ। संस्कृत भाषामा लेखिएको अयोध्याका राजा रामको जीवनीलाई भावानुवादसहितको 'रामायण' प्रस्तुत गरेर भानुभक्तले नेपाली जनतालाई ठूलो गुन लगाएका छन्। उनले लेखेका रामायण अहिले पनि नेपालीहरूको घरघरमा सस्वर लय हालेर पाठ गरिन्छ। पृथ्वीनारायण शाहले भौगोलिक रूपमा एकीकरण गरेको नेपाललाई आदिकवि भानुभक्तले भाषा, साहित्य र संस्कृतिमार्फत एकीकरण गरेका हुन्। १८७१ असार २९ गते तनहुँको चुँदीरम्घा गाउँमा जन्मिएका भानुभक्तलाई एक सामान्य घाँसीले 'जन्मेपछि राम्रो काम गरेर नाम कमाउनुपर्छ' भनी अर्ती उपदेश दिएकाले उनी रामायणलाई नेपालीमा रचना गर्न प्रेरित भएका थिए। 'बधुशिक्षा' उहाँको अर्को प्रसिद्ध कृति हो। यसैगरी 'प्रश्नोत्तर', 'भक्तमाला', 'रामगीता', फुटकर रचनालगायत कृति छन्। कुमारी चोकको हिसाब मिलाउन नसकेर झ्यालखानामा परेका आदिकवि आचार्यले सरकारी कार्यालयमा हुने ढिलासुस्ती र 'भोलिवाद' का कट्टर विरोधी भएर कवितामा भोलिको विरोध गर्दै लेखेका थिए 'भोलिभोलि भन्दैमा सव घर बितिगो बक्सियोस् आज झोली'। नेपाली जातीय एकता, राष्ट्रिय पहिचान र नेपाली सांस्कृतिक चेतना जगाउन र राष्ट्रिय संस्कृतिलाई बलियो बनाउनमा भानुभक्तको ऐतिहासिक योगदान छ। भानुभक्त ऐतिहासिक व्यक्ति भएकाले सम्पूर्ण नेपालीले उनको सम्मान गर्नुपर्ने र उनका विचारका बारेमा उठेका विवादमाथि छलफल एवं समीक्षात्मक कार्यक्रम गर्नु आजको प्रमुख आवश्यकता भएको समालोचकहरुको धारणा छ। त्रिभुवन विश्वविद्यालयबाट भानुभक्तबारे स्नात्तकोत्तरमा थुप्रै शोधग्रन्थ लेखिएका छन्। यस उपलक्ष्यमा आज बिहान काठमाडौँको रानीपोखरी अगाडि रहेको राष्ट्रिय विभूति भानुभक्तको प्रतिमामा माल्यार्पण र नगर प्रभातफेरी गर्ने कार्यक्रम रहेको बताइएको छ। घरघरमा उनले नेपाली भाषामा भावानुवाद गरेको रामायण पाठ गरी भानुजयन्ती मनाइन्छ। यस अवसरमा भाषा, साहित्य र संस्कृतिका क्षेत्रमा काम गर्ने संस्थाले आज विभिन्न कार्यक्रम गरी भानुजयन्ती मनाउँदै छन्। भानुभक्तभन्दा अघि नै नेपाली भाषामा कविता लेख्ने कवि भएकाले उनलाई आदिकवि भन्न नमिल्ने तर्क पनि उठ्ने गरेका छन्। भानुभक्तका विषयमा अध्ययन अनुसन्धान गरिरहनुभएका त्रिभुवन विश्वविद्यालयका उपप्राध्यापक ज्ञाननिष्ठ ज्ञवाली रामायणजस्तो ग्रन्थलाई नेपाली लोकलयमा भावानुवाद गरी भाषिक एकताको महत्वपूर्ण योगदान गर्नुभएकाले भानुभक्तलाई आदिकवि भनिनु न्यायोचित रहेको बताउँछन्। रामायण ग्रन्थले भाषिक क्षेत्रमा नयाँ युगनिर्माण गरेको मानिन्छ। भानुभक्तको निधन १९२५ असोजमा भएको थियो। भानुभक्तको जन्मजयन्ती भारतको दार्जिलिङ, सिक्किम, भुटान, बर्मालगायत नेपाली भाषाभाषी रहेका देश एवं स्थानमा समेत मनाउने गरिएको छ।"
"आज प्रतिनिधि सभाको बैठक बस्दै, यस्ता छन् सम्भावित कार्यसूची","काठमाडौं : आज प्रतिनिधि सभाको बैठक बस्दैछ। बैठक बिहान ११ बजे बस्नेछ। नेपाल नागरिकता (पहिलो संशोधन) विधेयक, २०७९ लाई प्रस्तुत गर्न अनुमति माग्ने प्रस्तावमाथि प्रेम सुवाल, शेरबहादुर तामाङ र डा भीमबहादुर रावलले प्रस्तुत गरेको विरोधको सूचनाहरुलाई निर्णयार्थ प्रस्तुत गरिने छ। बैठकमा गृहमन्त्री बालकृष्ण खाडले नेपाली नागरिकता (पहिलो संशोधन) विधेयक २०७९ पेश गर्ने, शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालय विधेयक २०७६ लाई दफावार छलफलका लागि सम्बन्धित समितिमा पठाइयोस भनी प्रस्ताव गर्ने, राष्ट्रिय सभाको सन्देशसहित नेपाल रेल्वे विधेयक २०७९ माथि प्राप्त संशोधनलाई निर्णायार्थ प्रस्तुत गरिने, भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभाको सन्देशसहित नेपाल रेल्वे विधेयक २०७९ माथिको दफावार छलफल सदनमा गरियोस भनेर प्रस्ताव गर्ने, राष्ट्रिय सभामा उत्पति भएको औषधि (तेस्रो सशोधन) विधेयक प्राप्त संशोधनहरूलाई निर्णायार्थ प्रस्तुत गरिने, स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको औषधि (तेस्रो सशोधन) विधेयक २०७९ पारित गरियोस भनी प्रस्ताव गर्ने सम्भावित कार्यसूची छ। राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ माथि प्राप्त संशोधनहरुलाई निर्णायार्थ प्रस्तुत गरिने छ। स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ लाई पारित गरियोस भनेर प्रस्ताव गर्ने सम्भावित कार्यसूची छ।"
आज ४ वटा प्रदेशमा भारी वर्षा हुने,"काठमाडौं : आज दिउँसो देशको विभिन्न चारवटा प्रदेशमा भारी वर्षाको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाकाअनुसार बागमती प्रदेश, गण्डकी प्रदेश, लुम्बिनी प्रदेश र कर्णाली प्रदेशका एकदुई स्थानहरुमा भारी वर्षाको सम्भावना देखिएको हो। प्रदेश नं १ र बाग्मती प्रदेशको पहाडी भूभागलगायत गण्डकी प्रदेश, लुम्बिनी प्रदेश र कर्णाली प्रदेशका केही स्थानहरूमा र बाँकी भूभागका थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। आज राती भने देशभरको मौसम आंशिकदेखि सामान्य बदली रहने विभागको अनुमान छ। देशका पहाडी भूभागका केही स्थानहरुमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ।"
भुक्तानीले बढायो निक्षेप,"काठमाडौं : बैंकिङ प्रणालीमा निक्षेप संकलनमा सुधार हुन थालेको छ। सरकारले विकास खर्चमा भएको पैसा भुक्तानी गर्न थालेपछि निक्षेपमा सुधार भएको हो। वैशाखमा १९ अर्ब रुपैयाँले घटेको निक्षेप जेठमा ३० अर्ब रुपैयाँले बढेको छ। असार तेस्रो सातामा भने ९४ अर्बले वृद्धि भएको छ। यसरी निक्षेप बढ्दा असार २४ सम्ममा वाणिज्य बैंकको कुल निक्षेप ४४ खर्ब ९४ अर्ब रुपैयाँ पुगेको छ। नेपाल बैंकर्स संघले मंगलबार सार्वजनिक गरेकोे तथ्यांकले यस्तो देखाएको हो। सो कुल निक्षेपमा विदेशी मुद्राको निक्षेप १ खर्ब ६ अर्ब रुपैयाँ रहेको छ। स्वदेशी मुद्राको निक्षेप ४३ खर्ब ८७ अर्ब रुपैयाँ छ। यसअघि वैशाखमा भएको निर्वाचनपछि पनि बैंकिङ प्रणालीमा खासै रकम नभित्रिएको बैंकरहरू गुनासो गर्दै आएका थिए। यद्यपि आर्थिक वर्षको अन्त्यमा भने निक्षेपमा राम्रो सुधार भएको संघले बताएको छ। निक्षेप संकलनले गति लिन थालेको नेपाल राष्ट्र बैंकका प्रवक्ता डा गुणाकर भट्टले बताए। अहिले चुनावको पैसा आएको भन्दा पनि विकास खर्चअन्तर्गत भुक्तानी गर्ने कतिपय रोकिएको पैसा पनि सरकारले भुक्तानी गर्छ। वर्षान्तमा सरकारले गर्ने सबै रकम निकासा भयो। सरकारले भुक्तानी गर्नेबित्तिकै सो पैसा बजारमा आउँछ, डा भट्टले भने। यता असारमा कर्जा प्रवाह १९ अर्बले घटेको छ । यसरी घटेर कुल कर्जा ४१ खर्ब ७४ अर्ब रुपैयाँमा सीमित छ। जबकि यसअघि जेठमा कुल कर्जा प्रवाह ४१ खर्ब ९३ अर्ब रुपैयाँसम्म पुगेको थियो। ऋणीबाट भटाभट कर्जाको साँवा ब्याज उठ्न थालेपछि समग्रमा कर्जाको आकार घटेको नेपाल बैंकर्स संघका अध्यक्ष अनिलकुमार उपाध्यायले बताए। सरकारले ठेकेदार, सप्लायर्सलाई भुक्तानी गर्नुपर्ने पैसा दिएपछि बैंकमा तिरे। उक्त रकम ऋणबाट काटियो। यसो हुँदा ऋण घटेको देखियो। साथै उनीहरूले प्राप्त गरेका बाँकी पैसा निक्षेपमा गयो। जसले निक्षेप बढ्यो, उनले भने। पुँजीगत खर्चको भुक्तानी सरकारले गरेका कारण रकम बैंकिङ प्रणालीमा आएको उनले बताए। यसअघि निक्षेप र कर्जाको असन्तुलन वृद्धिले कर्जानिक्षेप अनुपात (सीडी रेसियो) नियन्त्रणमा भने आएको थिएन। तर, अहिले निक्षेप वृद्धि र कर्जा संकुचन हुँदा अधिकांश बैंकको सीडी रेसियो पनि राष्ट्र बैंकले तोकेको सीमाभित्र आइसकेको छ। असार तेस्रो सातासम्म रमग्रमा वाणिज्य बैंकको सीडी रेसियो औसत ८८५७ प्रतिशतमा झरेको छ। बैंकले चालू आवको असार मसान्तमा सीडी रेसियो ९० प्रतिशतको सीमामा नल्याउनेलाई कारबाही गर्ने चेतावनी दिएको थियो। अधिकांश बैंक सीमामा आइसकेको र नआएका पनि २३ दिनभित्रै सीमामा आउने संघका अध्यक्ष उपाध्यायको दाबी छ।"
आज गुरु पूर्णिमा मनाइँदै,"काठमाडौं : आषाढ शुक्ल पूर्णिमाका दिन आज गायत्री, दीक्षा, वेद मन्त्र सुनाउने र शिक्षा दिने गुरुजनप्रति सम्मान भाव प्रकट गरी गुरु पूर्णिमा पर्व मनाइँदैछ। 'गु' को अर्थ अन्धकार र 'रु' भन्नाले प्रकाश बुझिन्छ। ज्ञानरूपी प्रकाशले अज्ञानरूपी अन्धकारको नाश गराउने व्यक्तिलाई गुरु भनिने तन्त्रशास्त्र र धर्मशास्त्रका पुस्तकमा उल्लेख गरिएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले बताए। अन्धकारको नाश गरी जीवनमा उज्यालो फैल्याउने व्यक्तित्वलाई नै गुरु भनिन्छ। यस्ता गुरुलाई हाम्रो शास्त्रले ब्रह्मा, विष्णु र महेश्वरका रूपमा समेत मानेको छ। यसैले विभिन्न ग्रन्थमा यसो भनिएको पाइन्छ गुरुर्ब्रह्मा गुरुर्विष्णु गुरुर्देवो महेश्वर :। गुरु: साक्षात् पर ब्रह्म तस्मै श्री गुरवे नम :।। माता पिताजस्तै गुरुलाई पनि देवता समान मानी 'आचार्यदेवो भव' भनिन्छ। गुरु पूर्णिमाका अवसरमा यस दिन विभिन्न विद्यालय एवं सङ्घसंस्थाले कार्यक्रम गरी शिक्षा, दीक्षा दिने गुरुप्रति श्रद्धाभाव प्रकट गर्ने गरेका छन्। व्यास जयन्ती आजै वेदलाई ऋग्वेद, यजुर्वेद, सामवेद र अथर्ववेद गरी चार भागमा विभाजन गरी यसको अर्थ बुझाउन सरल संस्कृत भाषामा १८ पुराण र १८ उपपुराणको रचना गर्नुहुने वेदव्यासको सम्झनामा व्यास जयन्ती पनि मनाइन्छ। आषाढ शुक्ल पूर्णिमाकै दिन वेद व्यास जन्मिएकाले यसै दिन व्यास जयन्ती मनाउने गरिएको हो। व्यासले पुराण र उपपुराणका माध्यमबाट यस्तो सन्देश दिन खोजेका छन्। 'अष्टादश पुराणेषु व्यासस्य वचन द्वयम्। परोपकार पुण्याय, पापाय परपीडनम्' ।। अर्थात् अरूको उपकार गरे धर्म हुन्छ एवं अरूलाई पीडा दिए पाप लाग्छ भनी मानवतावादी सन्देश दिनुभएको छ। पाँचौँ वेदसमेत भनिने महाभारत पनि व्यासले नै रचना गरेका हुन्।"
विद्यार्थी अनुत्तीर्ण कि चिकित्सा शिक्षा ?,"चिकित्साशास्त्र वा डेन्टलको अध्ययन गरेपछि चिकित्सक बनेर अभ्यासमा खटिन अर्काे परीक्षा उत्तीर्ण हुनुपर्छ। चिकित्सक दर्ता प्रमाणपत्र (लाइसेन्स) को त्यस्तो परीक्षा मेडिकल काउन्सिलले लिन्छ। काउन्सिलको परीक्षा नतिजा निराशाजनक छ। बर्सेनि होइन, वर्षको तीनपटक नै लाइसेन्स परीक्षा हुन्छ तर उत्तीर्ण हुनेको संख्या निकै कम। सन् २०१८ यता बर्सेनि अनुत्तीर्णको संख्याको ग्राफ उकालो लागेको देखिन्छ। त्यसअघि सन् २०१४ देखि नै काउन्सिलको अभिलेख हेर्दा उत्तीर्णको संख्याभन्दा अनुत्तीर्ण धेरै भएका छन्। त्यसैले नतिजा निराशाजनक छ। किन त ? यो प्रश्न निकै गम्भीर छ। मानिसको जिउज्यानको जाँच गर्ने काम, शल्यक्रिया गर्ने र निको बनाउने काम भनेको निकै संवेदनशील कर्म हो। मानिसको जिउज्यानसँग जोडिएको कर्म हो चिकित्साकर्म। तसर्थ, यस्तो परीक्षा प्रणाली हुनु स्वाभाविक छ। देश वा देशबाहिर जहाँ पढे पनि एउटा निश्चित मापदण्डको परीक्षा उत्तीर्ण गरेपछि मात्रै अर्काको जिउज्यान जाँच्न पाइने कानुन छ। यसै पनि बिरामीले सम्पूर्ण विश्वासमा आफ्नो ज्यानै सुम्पिन्छन् चिकित्सकलाई। थोरै पनि तलबितल हुँदा ज्यानै जान सक्छ। तसर्थ नै लाइसेन्स लिएर मात्रै बिरामीको औषधोपचार गर्नुपर्छ। तर चिकित्साशास्त्र वा दन्तचिकित्सा पढेर लाइसेन्स लिन चाहनेहरू मेडिकल काउन्सिलको परीक्षा अनुत्तीर्ण हुने ठूलो समस्या देखिएको छ। कतिसम्म पनि एकजनाले दसौं वर्षसम्म परीक्षा दिँदा पनि उत्तीर्ण हुन नसकेका उदाहरण छन्। ३५ पटकसम्म जाँच दिँदा पनि उत्तीर्ण नभएपछि घोर निराशामा त्यस्ता विद्यार्थी परेका छन्। वास्तवमा चिकित्सक दर्ता प्रमाणपत्रको परीक्षा विद्यार्थी अनुत्तीर्ण भए कि तिनलाई दिइएको शिक्षा, चिकित्साशास्त्र कलेज कि हाम्रो शैक्षिक प्रणाली ? पक्कै पनि विद्यार्थीले जहाँ पढे त्यहाँ गतिलो पढाइ नै भएन। हुन पनि मुलुकभित्र वा कतिपय देशमा जसरी चिकित्साशास्त्रका कलेज खुलेका छन्, तिनमा गुणस्तर छैन। हुन्छ के भने १० जोड दुईमा विज्ञान पढेर राम्रो नम्बर ल्याएपछि चिकित्सकै बन्नुपर्छ भन्ने भूत विद्यार्थीमा छ। अभिभावक त झन् करै गर्छन् सन्तानलाई। समाजमा चिकित्सकको सानसौकत जो छ। पैसा पनि हुने र प्रतिष्ठा पनि। त्यसैले रुचि होस् नहोस्, विद्यार्थी र अभिभावक त्यतै लाग्छन्। त्यही मनोविज्ञानको फाइदा चिकित्साशास्त्र पढाउने भनेर खुलेका कलेजले उठाउँछन्। धेरै पैसा असुल्छन्। देशमा गुणस्तरीय चिकित्सक उत्पादन गर्नेभन्दा पनि पैसा छाप्ने गतिलो कारखाना जो चिकित्साशास्त्रको पढाउने कलेजलाई बनाइएको छ। त्यसकै परिणाम कलेजबाट एमबीबीएस अर्थात् चिकित्साशास्त्र वा दन्त चिकित्सा उत्तीर्ण भएका विद्यार्थी पनि लाइसेन्स परीक्षामा अनुत्तीर्ण हुन्छन्। वास्तवमा चिकित्साशास्त्र अध्यापन गराउने संस्थानहरूको गुणस्तर कायम गर्न गराउन सरकारी नियमनकारी निकायले जुन भूमिका निर्वाह गर्नुपर्ने हो, त्यसमा चुकेको देखिन्छ। थुपै्र त्यस्तो चिकित्साशास्त्रका कलेज छन्, जसको पूर्वाधार गतिलो छैन। त्यहाँ प्राध्यापक पनि अनुभव र अब्बल छैनन्। उस्तै परे अनुगमनका बेलामात्रै नक्कली बिरामीको भर्ना गरेर धेरै बिरामी भएको आफ्नो अस्पताल देखाउँछन्। अनुगमनकै बेलामात्रै उपस्थित भइदिन ठिक्क पारेर राखेका प्राध्यापकहरू पनि हुन्छन्। अनुगमन आउँदैछ भन्ने सूचना पहिल्यै हुन्छ। यी सब सेटिङमा हुन्छ। पैसा पाएपछि औसत योग्यताका विद्यार्थी पनि भर्ना लिने र पैसा असुल्ने तरिका अपनाउँछन्। लाइसेन्स परीक्षामा अनुत्तीर्णहरूको सरसर्ती अध्ययनले त्यस्तै देखाउँछ। जीवनको ठूलो सपना साँचेर चिकित्साशास्त्र पढेपछि जसोतसो लाइसेन्स लिइछाड्न कैयौंले चिट चोर्ने गरेको रेकर्ड पनि छ। कतिपयले अर्कैलाई जाँच दिन लगाएको समेत फेला परेको छ। यो अति लापरबाही र अचाक्ली गैरजिम्मेवारपूर्ण तौरतरिकाका सरकारी नियमनकारी भइदिनाले उत्पन्न परिणामबाहेक केही होइन। तसर्थ, डाक्टरी लाइसेन्स परीक्षामा देखिएको अनुत्तीर्ण दरको प्रष्ट सन्देश हो फेल विद्यार्थी होइन, तिनलाई शिक्षा दिएका कलेज हो, नियमनकारी निकाय हो। चिकित्सा शिक्षा आयोगका पदाधिकारी र अधिकारी, जो कलेजहरूमा गुणस्तरीय शिक्षाका लागि अपनाउनुपर्ने मापदण्डमा कडाइ गर्न चुकेका छन्। अझ विज्ञहरू त लाइसेन्सको परीक्षालाई सैद्धान्तिकमा सीमित नगरी सीपको जाँच लिने पद्धति बसाल्ने हो भने अरू धेरै विद्यार्थी अनुत्तीर्ण हुने बताउँछन्। त्यसले यसको अव्यवस्थाको सन्देश दिन्छ। यस्तो संवेदनशील विषय सरकारको नजरमा परेको छैन, सत्तासीनहरूले नजरअन्दाज गरेर बसेका छन्। जनताको जिउज्यानसँग कुनै पर्वाह छैन। विद्यार्थी र अभिभावकको दुःखदर्दसँग मतलब छैन। यो हदको गैरजिम्मेवारीपन अन्त्य नभई सुख छैन।"
इन्द्र चौधरीको लोककथा संग्रह प्रकाशित,"काठमाडौं : रंगकर्मीको छवि बनाएर पत्रकारिता गरिरहेका इन्द्र चौधरीको अनुसन्धानात्मक किताब प्रकाशन भएको छ । उनले लेखेको रानाथारू समुदायमा प्रचलित लोककथा तथा मिथक नामक पुस्तक नेपाल प्रज्ञा प्रतिष्ठानले प्रकाशन गरेको हो । नेपालको सुदूरपश्चिम प्रदेशको कैलाली र कञ्चनपुरमा मात्र बसोबास रहेको रानाथारू समुदायमा रहेको प्रचलित लोककथा र त्यसको मिथकबारे किताब मुख्य विषयवस्तु बनाइएको छ । लोकसमुदायद्वारा रचना गरिएका मौखिक र परम्परामा जीवित परम्परित कथाहरू नै लोककथा हुन् । यसमा लोकआस्था, लोकआस्था, लोकविश्वास, लोकसंस्कृति र सामाजिक प्रत्यक्ष प्रभाव रहेको हुन्छ, लेखक चौधरी भन्छन्, लोकसमुदायको मनोरञ्जन र शिक्षाको मूल माध्यम पनि लोककथा नै हो । एक पुस्ताको ज्ञान, अनुभव र कल्पना शक्तिलाई अर्को पुस्तामा हस्तान्तरण गर्ने काम पनि यसैमार्फत हुने गर्छ । त्यसैले मानव सभ्यता वा लोकसमुदायको अस्तित्व जोगाउन लिपिबद्ध गरी संरक्षणको आवश्यक छ । उनी डँगौरा थारू परिवारमा जन्मिए पनि उनको क्षेत्रमा रानाथारू बाहुल्य रहेको आफू त्यसकै प्रभावमा हुर्के बढेको उल्लेख गरेका छन् । सानैदेखि रानाथारू समुदायको संस्कृति, परम्परा, चालचलन, रीतिरिवाज पनि सुक्षम ढंगले नियाल्ने र बुझ्ने मौका पाए तर वर्तमान समयमा आधुनिकताका प्रभावले ती लोकपरम्परा विस्तारै लोप हुँदै गएको देख्दा यसको संरक्षण गर्नुपर्छ भन्ने लाग्यो । र, लोककथा संकलन गर्न थालेँ र आज पुस्तकारको रूपमा आएको छ, उनले भने । किताबमा रानाथारू समुदायमा प्रचलित करमुओ और सपनो, सदासुर्का और सदाबिर्छ, सोरठ लगायत १२ कथा संग्रहित छन् । त्यस्तै पुस्तकमा रानाथारू समुदायमा प्रचलित विभिन्न थरउपथर, चालचलनबारे मिथक तथा किम्बदन्तीहरू पनि समावेश गरिएका छन् ।"
"भट्टराई पक्षको बैठक काठमाडौंमा, यादव पक्षको वीरगन्जमा","काठमाडौं : सत्तासीन जनता समाजवादी पार्टी (जसपा) फुटको संघारमा पुगेको छ। संघीयपरिषद् अध्यक्ष डाबाबुराम भट्टराई र कार्यकारिणी समिति अध्यक्ष उपेन्द्र यादवले छुट्टाछुट्टै विस्तारित बैठक डाकेका छन्। भट्टराई समूहको बैठक काठमाडौंमा मंगलबार सुरु भएको छ। यादव समूहको बैठक बुधबार वीरगन्जमा बस्दै छ। डा भट्टराईले काठमाडौंमा आयोजना गरिएको बैठक नै बैधानिक र आधिकारिक भएको बताए। जसपा स्थापना गर्दाका नेताहरू यही हुनुहुन्छ। मलाई पदको लोभ थिएन, उनले भने, जसपा लहडमा निर्माण भएको पार्टी होइन। त्यसैले पनि यो बैठक नै आधिकारिक हो। डा भट्टराईले पार्टी भनेको निश्चित लक्ष्य प्राप्त गर्ने साधन रहेको भन्दै यो पार्टी लहडमा निर्माण नभएको दाबी गरे। यस्ता घुम्ती मोडहरू आउँदा अत्तालिनु हुँदैन। स्वाभाविक रूपमा लिनुपर्छ। जसपा लहडमा निर्माण भएको पार्टी होइन, उनले भने, पार्टी भनेको निश्चित लक्ष्य प्राप्त गर्ने साधन हो। संविधान नेपाली जनताले बनाएको भए पनि यो देशका भाषाभाषी, जातजाती, समुदायको पहिचान र अधिकार प्राप्त नभएको उनको भनाइ छ। उनले भने, संघमा प्रत्यक्ष निर्वाचित कार्यकारी हुनुपर्छ भन्ने हो। जसले गर्दा देशलाई समृद्धितर्फ लैजान सकिन्छ। यो देशलाई गरिबी, बेरोजगारीको दुष्चक्रबाट जोगाउन नयाँ विशेष अभियान चलाउन आवश्यक रहेको धारणा उनले व्यक्त गरे। जसपा २०७७ जेठ २५ गते निर्वाचन आयोगमा दर्ता भएको हो। म आफैंले चौथो नम्बरमा नाम लेख्नुहोस् भनेर जसपा दर्ता भएको हो, उनले भने। जसपा देशमा वैकल्पिक शक्तिका रूपमा स्थापना भएको पार्टी रहेको उनको भनाइ थियो। भने, फुटको बेला पार्टीलाई संख्याको बहुमत हामीसँग छ। यो बैठक कसैले अवैध छ भन्छ भने तीनले जस्तो इतिहासलाई बंग्याउने काम कसैले गर्दैन। उनले पार्टीमा उपेन्द्र यादवले एकलौटी गरेको आरोप लगाए। यादव पक्षकै कारण पार्टी संकटमा गएको उनको भनाइ थियो। पार्टीको केन्द्रीय समिति एकापट्टी छ। कार्यकारिणी अध्यक्षले बैठक नै बोलाउनु भएन। कार्यकारिणी सदस्यले कुनै पनि बैठक बोलाउनु भएन। उहाँले परामर्श गर्नु नै भएन। एकलौटी गर्नुभयो, उनले भने। उनले पार्टीको रूपान्तरण र पुनर्गठन अहिलेको आवश्यकता रहेको बताए। पार्टीलाई विभाजन गर्ने आफ्नो कुनै मनसाय नरहेको डाभट्टराईको भनाइ छ। उनले भने, यो पार्टी हामीले जन्माएको हो। पार्टीको पुनर्गठन र रूपान्तरण हाम्रो मनसाय हो। वैधानिक ढंगले बैठक राख्न उपेन्द्र यादवलाई चुनौती दिन चाहन्छु। विधि र पद्धति नतोड्नुहोस्। उनले वीरगन्जको बैठक स्थगन गर्न पनि यादवलाई सुझाव दिए। पार्टीलाई वैकल्पिक पार्टीका रूपमा विकसित गर्ने योजना रहेको बताए। उनले भने, गत वर्ष महन्थ ठाकुरजीले छोडेपछि एउटा कार्यकारिणी अध्यक्ष खाली भयो। मैले जनजाति एकजना जो भए पनि बनाउनुपर्छ भन्ने प्रस्ताव गरे। मेरा मित्र उपेन्द्र जीले डर थियो वा के थियो मान्नुभएन। अहिलेसम्म पनि मान्नुभएको छैन। भट्टराई पक्षले आफ्नो साथमा ४ सय ९९ जनामध्ये २ सय ३० केन्द्रीय सदस्य रहेको दाबी गरेको छ। नेता विश्वदीप पाण्डेले यो समूहमा झन्डै बहुमत रहेको बताए। भट्टराईले आफू पक्षीय भेलामा पार्टी रूपान्तरणपुनर्गठनको औचित्य र कार्यभार विषयक प्रतिवेदन पेस गरेका छन्। प्रतिवेदनमा उनले कांग्रेसलाई वैचारिक दृष्टिकोणले उदारवादीपुँजीवादी संसदीय लोकतान्त्रिक धारको नेतृत्व गर्ने दलको संज्ञा दिएका छन्। यसले प्रजातान्त्रिक समाजवाद लेख्ने गर्छ। तर, उसको नीति, कार्यक्रम र व्यवहारमा समाजवाद अहिलेसम्म कहीँ कतै देखिएको छैन। कांग्रेसले भन्ने गरेको प्रजातन्त्र पनि पुरानो, ठिमाहा वा खच्चड, संसदीय र औपचारिक लोकतन्त्र मात्र रहेको उल्लेख छ, प्रतिवेदनमा लेखिएएको छ, लोकतन्त्रको अझ बढी विकास गर्ने, लोकतन्त्रलाई सहभागितामूलक, प्रत्यक्ष, समावेशी, समानुपातिक, संघात्मक, पूर्ण र शुद्ध ( परफेक्ट एन्ड पियोर ) ढाँचा वा प्रारूपमा विकास गर्न यो पार्टीको कुनै रुचि देखिँदैन। प्रतिवेदनमा कम्युनिस्टहरूको समूह बीचको भिन्नता दार्शनिक तथा विचारधारात्मक नरहेको उल्लेख छ। नेपालमा दर्जनौं कम्युनिस्ट समूह छन्। नेकपा (एमाले), नेकपा (माओवादी केन्द्र), नेकपा (एकीकृत समाजवादी) ठूला कम्युनिस्ट समूह छन्। साना कम्युनिस्ट पार्टीमा नेमकिपा र नेकपा मसालको मोर्चा संगठन राष्ट्रिय जनमोर्चाले संसद्मा प्रतिनिधित्व गर्छन्। संसद्मा नभएका नेकपाका अन्य घटकहरू वैद्य, विप्लव, आहुती, माले आदि अनेक समूहहरू छन्। सबै समूह सन् १९४९ मा गठन भएको नेकपाबाट फुटेर बनेका हुन्। केवल राजनीतिक कार्यदिशा, कार्यनीति र खासखास एजेन्डाको भिन्नता मात्रै हो, प्रतिवेदनमा उल्लेख छ। एउटा गर्ने अर्को पाखण्डी चरित्र प्रदर्शनमा कम्युनिस्टहरू उस्तै रहेको प्रतिवेदनमा उल्लेख छ। केन्द्रीय कार्यकारिणी समिति सदस्य महेन्द्रराय यादवले देशमा अब फुटेर होइन जुटेर जानुपर्ने अवस्था आएको बताए। बैठकमा यादवले जसपामा सबै आन्दोलनको भावना रहेको उल्लेख गर्दै देशमा अब फुटको औचित्य नरहेको बताए। एकताको स्रोत भनेको बाबुरामजी हो। जनताले चाहेको संघीयता प्राप्त गर्न सकेनौं। असहमतिका बाबजुत संविधान जारी भयो। यो देशको आन्दोलनलाई बचाउन जसपाको जन्म भएको हो। देशमा अब फुटेर होइन जुटेर जाने अवस्था छ। जसपा सबै आन्दोलनको भावना हो, उनले भने।"
उपदानमा क्याम्पसको १ करोड रकम,"जाजरकोट : जाजरकोट सदरमुकामस्थित भेरी ज्ञानोदय बहुमुखी क्याम्पसमा कार्यरत प्राध्यापक र कर्मचारीले उपदानका नाममा क्यापसको ढुकुटीमा रहेको १ करोड १९ लाख रुपैयाँ लिने तयारी गरेका छन्। क्याम्पसमा कार्यरत ८ उपप्रध्यापक, १ शिक्षण सहायक र ६ जना कर्मचारीलाई उपदान दिने प्रक्रिया अघि बढाएपछि जनस्तरमा विरोध सुरु भएको छ। यसअघि त्रिभुवन विश्वविद्यालय (त्रिवि)बाट अस्थायी सम्बन्धन प्राप्त गरी सञ्चालन भइरहेको यस क्याम्पस केही वर्षअघि मात्र मध्यपश्चिम विश्वविद्यालयमा गाभिएको थियो। त्रिविबाट मध्यपश्चिम विश्वविद्यालय(एमयू)मा रुपान्तरण भएसँगै क्याम्पसमा कार्यरत प्राध्यापक र कर्मचारीलाई आन्तरिक प्रतिस्पर्धामार्फत प्रक्रिया पुर्याएर स्थायी गरिएको थियो। प्राध्यापक कर्मचारीहरू एमयूमा स्थायी भए पनि टीयूअन्तर्गत कार्यरत रहँदाको समयको उपदानको माग गरेका छन्। काम गरेको अवधिको उपदान प्राध्यापक कर्मचारीको १ लाखदेखि १३ लाख रुपैयाँसम्मको रकम मध्यपश्चिम विश्वविद्यालय सुर्खेतमा माग गरिएको क्याम्पस प्रमुख बलराम भण्डारीले बताए। मध्यपश्चिम विश्वविद्यालय नियमावली २०६९ अनुसार एमयूमा रुपान्तरण भई स्थायी नियुक्ति पाएका १० ओटा क्याम्पसका शिक्षक, कर्मचारीले रुपान्तरण भई नियुक्ति प्राप्त गर्नुपूर्वको उपदान, निवृत्तिभरण, औषधोपचार खर्च, बिदालगायतका निजहरूले प्राप्त गर्ने सुविधाहरू रुपान्तरणपूर्वको साबिककै क्याम्पसबाट फरकफरक गर्नुपर्नेछ भन्ने उल्लेख छ। भेरी ज्ञानोदय क्याम्पस सञ्चालन विधान दोस्रो संसोधन २०७४ मा उपदानसम्बन्धी व्यवस्थामा क्याम्पसमा कार्यरत प्राध्यापक तथा कर्मचारीहरूले स्थायी रूपमा काम गरी पद त्याग गरेमा त्रिवि नियमावली तथा प्रचलित नियम कानुन र क्याम्पसको आर्थिक स्थितिअनुसार उपदान दिइनेछ। सोही बुँदालाई टेकेर आफूहरूले उक्त उपदानको सुविधा रकम लिने प्रक्रिया अघि बढाएको क्याम्पस प्रमुख भण्डारीको भनाइ छ। उपकुलपति, रजिष्ट्रार, डिन र एक वरिष्ठ प्रध्यापक सम्मिलित कार्यकारी परिषद्ले क्याम्पसमा मौज्दात रहेको रकमबाट उपदान लिन स्वीकृति दिएमा रकम झिकेर उपदान लिन मिल्ने प्रावधान छ। स्वीकृतिका लागि विश्वविद्यालयमा आवश्यक कागजात पठाएका छौं। स्वीकृति भएमा हामीले पाउने सुविधा लिन्छौं, क्याम्पस प्रमुख भण्डारीले भने, हामी जस्तै अवस्थाका बबई बहुमुखी क्याम्पस बर्दियाका साथीहरूले ४ करोड रकम लिइसकेका छन्। यो प्रक्रिया यसअघिका क्याम्पस प्रमुख चन्द्रबहादुर बूढाको पालामै अघि बढेको हो। हामी नियमले दिएको सुविधा लिन लागेका मात्र हौं। क्याम्पसले टीयूसँग सम्बन्धन हुँदा नै कृषि विकास बैंक नेपालगन्जमा ५० लाखको मुद्दती खाता खोलेको थियो। त्यसको म्याद हालै सकिएको छ। मुद्दतीको खाता पुनः नवीकरण नगरे रकम झिक्न सकिन्छ। यही मौका छोपी उक्त रकम निकाल्न खोजिएको छ। उक्त रकमको ब्याज १५ लाख भएको छ। त्यस्तै, क्याम्पसको नेपाल बैंक लिमिटेड जाजरकोटमा साढे ८ लाख मुद्दती र ३५ लाख चल्ती खातामा बचत मौज्दात छ। प्राध्यापकहरूका नाममा ११ लाख पेस्की छ। यो सबै रकम जोड्दा एयूमा मर्ज भइसकेपछि बाहेकको रकम जम्मा १ करोड १९ लाख ५० हजार रुपैयाँ हुन आउँछ। त्यो सबै रकम उपदानका नाममा सक्ने तयारीमा क्याम्पस प्रशासन रहेको तर यसरी क्याम्पसको सम्पत्ति उपदानका नाममा रित्याउन नहुने नागरिक अगुवा राजेन्द्रविक्रम शाह बताउँछन्। कुनै पनि स्थायी कर्मचारीले पेन्सन सुविधा नपाउँदै नोकरी छोडेमा उपदान दिने व्यवस्था छ। तर, उनीहरू त टियुमा कार्यरत भएकै कारण प्रक्रिया पुर्याएर एमयुअन्र्तगत स्थायी हुने अवसर प्राप्त गरिसकेका छन्। त्यसका उपदान लिन र दिन मिल्दैन, शाहले भने, क्याम्पसमा जाजरकोटी जनताको लगानी छ। रगत र पसिना बगेको छ। कसैले पनि लुट्न पाइँदैन। अर्का नागरिक अगुवा केशवजंग शाहले पनि क्याम्पसलाई टाट पल्टाउने गरी उपदान लिन नमिल्ने बताए। पुरस्कारस्वरूप स्थायी भइसकेपछि पनि उपदान भनेर लिन मिल्छ। लिने भए एमयू र टीयूबाट लिए भइगो नि। किन गरीब जनताका छोराछोरीले दुःख गरेर तिरेकोे रकमबाट खातै रित्याएर लिने ?, उनले प्रतिप्रश्न गर्दै भने। विद्यार्थी र स्थानीय बासिन्दाले पनि उपदानको नाममा क्याम्पसको ढुकुटी रकम मास्न नहुने भन्दै विरोध गरेका छन्। प्रमुख जिल्ला अधिकारी रामबहादुर शाहीले उपदानसम्बन्धी आवश्यक प्रक्रिया र कागजात अध्ययन गरेर मात्र यसबारे आवश्यक धारणा सार्वजनिक गर्ने बताए।"
विवादमै बित्यो सरकारको एक वर्ष,"काठमाडौं : गत वर्ष कांग्रेस सभापति शेरबहादुर देउवा नेतृत्वको सरकार गठनमै संवैधानिक प्रश्न उब्जियो। पूर्ववत् केपी शर्मा ओली नेतृत्वको सरकारले गरेको प्रतिनिधिसभा विघटनको निर्णय उल्ट्याउँंदै देउवालाई प्रधानमन्त्री नियुक्त गर्न सर्वोच्च अदालतले परमादेश जारी गरेको थियो। अदालतबाट प्रधानमन्त्री तोक्ने काम संवैधानिक कि असंवैधानिक भन्ने बहस अझै सल्टिसकेको छैन। प्रतिनिधिसभा विघटनलाई असंवैधानिक र कानुनविपरीत भन्दै सडक आन्दोलन गरेका देउवा सत्तामा पुगेपछि कानुन मिच्नै उद्यत भए। उनले राजनीतिक दलसम्बन्धी अध्यादेश जारी गरे। विपक्षी एमाले त्यसकै जगमा फुट्यो। अहिले फेरि संवैधानिक परिषद् ऐन र नागरिकता ऐनमा प्रस्तावित व्यवस्थाका कारण देउवा आलोचित छन्। यो सरकार गठन भएको एक वर्ष पूरा भएको छ। तर, सुशासन, कानुनी शासन र लोकतान्त्रिक मूल्यमान्यता जोगाउन पटकपटक सरकार चुकेको विज्ञ बताउँछन्। यो एक वर्ष निराशाजनक भएको बताउँछन्, पूर्वराजदूत लोकराज बराल। जनमुखी कार्यक्रम केही नै भएनन्, पूर्वराजदूत बराल भन्छन्, महँगी चुलिएको छ। पेट्रोलियम पदार्थ मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्। ओली नेतृत्वको सरकार अदालतले हटाएपछि २०७८ असार २९ गते देउवा नेतृत्वमा पाँच दलीय गठबन्धन सरकार बनेको थियो। सर्वोच्चले असार २८ गते परमादेश जारी गरेको थियो। यो सरकारले अनेक आशंकाबीच स्थानीय तह निर्वाचन भने एकै चरणमा सम्पन्न गरेको छ। चुनावमा सत्ताको व्यापक दुरुपयोग गरिएको आरोप विपक्षी एमालेले लगाए पनि निष्पक्षतामाथि भने कुनै प्रश्न उठेन। तापनि, सरकार गठनदेखि विवादमुक्त रहेन। ओलीका पालामा कांग्रेस नेता गगन थापाले भनेका थिए, सरकार कसरी चलाउनुपछ, हामी देखाइदिन्छौं। तर, उनै थापा अहिले आफ्नै पार्टी नेतृत्वको सरकारको एक वर्षको क्रियाकलापबाट सन्तुष्ट देखिँदैनन्। पहिला त सरकार विस्तारमै लामो समय रुमलिए देउवा। मन्त्रिपरिषद्लाई ८८ दिनसम्म पूर्णता दिन सकेनन्। यही अवधिमा मुलुक आर्थिक संकटतर्फ धकेलिँदै गएको छ। यो अवस्था नरोकिए श्रीलंकाकै हालतमा पुग्ने भन्दै विज्ञहरूले चिन्ता व्यक्त गर्न थालेका छन्। विपक्षी एमाले अध्यक्ष ओलीले सरकार मृत अवस्थामा पुगेको टिप्पणी गरेका छन्। सरकारको यही गति रहे मुलुक श्रीलंकाकै हालतमा पुग्ने चेतावनी ओलीले दिएका छन्। नागरिक समाजका अगुवाहरू भ्रष्टाचार र अनियमितता बढेको बताउँछन्। देश बिचौलिया र माफियाले सञ्चालन गर्न थालेको भन्दै उनीहरूले चिन्ता व्यक्त गर्न थालेका छन्। राजनीतिकशास्त्रका प्राध्यापक राजकुमार पोखरेल सरकारको एक वर्षे कार्यकालमा उपलब्धिमूलक कुनै काम नभएको बताउँछन्। सरकारले के नै पो राम्रा काम गरेको छ र ? पोखरेल भन्छन्, राष्ट्र र जनताका लागि केही भएकै छैन। मैले त कुनै उपलब्धि देख्दिनँ। सरकार, संसद्, अदालत मात्र होइन, सेनामा पनि विकृति देखिएको भन्दै पोखरेल चिन्ता प्रकट गर्छन्। जुन तरिकाले राज्य सञ्चालन भएको छ यो हेर्ने हो भने प्रत्येक ठाउँमा राष्ट्रघात नै देखिन्छ, उनी भन्छन्। सत्तासीन कांग्रेसका युवा नेता गुरुराज घिमिरे व्यावहारिक रूपमा सरकारले काम गर्न नसकेको स्वीकार गर्छन्। मुलुक विधिहीनताको अवस्थामा अगाडि जान लागेको थियो, नेता घिमिरे भन्छन्, यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। दुईपटक संसद् विघटनलाई सच्याउने काम भयो। कोभिडको त्रासदीलाई अन्त्य पनि यो सरकारले गरेको दाबी उनी गर्छन्। व्यावहारिक रूपमा भने सरकार असफल भएको उनको स्विकारोक्ति छ। महँगी बढेको छ। अराजकता छ। कुनै कुरा नियन्त्रणमा छैन, उनी भन्छन्, लोकतन्त्रमा कालो बादल लाग्न थालेको छ। जनताको जीवन सुखद बनाउन र शासन प्रणाली बलियो बनाउन भने सरकार असफल भएको छ। अध्यादेशकै निरन्तरता संविधान, विधि र कानुनी शासनको वकालत गर्दै गठन भएको सरकारले सुरुमै दल फुटाउन अध्यादेश जारी गर्यो। २०७८ भदौ २ मा एमाले फुटाउनकै लागि राजनीतिक दलसम्बन्धी (दोस्रो संशोधन) अध्यादेश जारी गर्यो। २० प्रतिशत केन्द्रीय सदस्य वा सांसदले चाहेमा दल विभाजन गर्न पाउने व्यवस्था अध्यादेशमा गरियो। त्यसमै टेकेर एमाले विभाजित भयो। माधवकुमार नेपालको नेतृत्वमा नेकपा एकीकृत समाजवादी पार्टी बन्यो। जनता समाजवादी पार्टी (जसपा) पनि फुट्यो। महन्थ ठाकुर नेतृत्वमा लोकतान्त्रिक समाजवादी पार्टी बन्यो। पूर्वराजदूत बराल भन्छन्, जुन कुरालाई विरोध गरेर सरकार बन्यो। आफैंले सुरुमै त्यही गलत कामलाई निरन्तरता दियो। पूर्णता दिनै महाभारत प्रधानमन्त्री देउवालाई मन्त्रिपरिषद् विस्तार गर्न सुरुमै हम्मेहम्मे पर्यो। असार २९ मा प्रधानमन्त्रीसहित ५ सदस्यीय मन्त्रिपरिषद् गठन भएको थियो। साउन १० गते व्यवसायी उमेश श्रेष्ठलाई राज्यमन्त्रीमा नियुक्त गरियो। देउवाले नै ८८ दिनसम्म १६ मन्त्रालयको जिम्मेवारी लिएका थिए। उनी असोज २२ मा मात्रै सरकारलाई पूर्णता दिन सफल भए। हमालको नियुक्तिले चर्को आलोचना देउवाले असोज २२ मा गैरसांसद गजेन्द्र हमाललाई उद्योग, वाणिज्य तथा आपूर्तिमन्त्री बनाए। प्रधानन्यायाधीश चोलेन्द्रशमशेर जबराको सिफारिसमा मन्त्री बनाएको भन्दै व्यापक आलोचना भयो। त्यसपछि देउवाले हमाललाई ४० घण्टा नबित्दै राजीनामा गर्न लगाए। हमाल कांग्रेसका पुराना नेता भए पनि न्यायपालिकासँग सन्दिग्ध सम्बन्ध स्थापित गरेको भन्दै देउवाको आलोचना भएको थियो। सचिव हेरफेर देउवा सरकार गठन हुनेबित्तिकै सचिवहरू हेरफेर गरिए। महत्वपूर्ण मन्त्रालयमा आफूनिकट सचिवलाई तानियो। भूमि व्यवस्था, सहकारी तथा गरिबी निवारणबाट टेकनारायण पाण्डेलाई गृहमा लगियो। जो कहिल्यै गृह प्रशासनमा बसेका थिएनन्। अर्थमा मधुकुमार मरासिनीलाई लगियो। अर्थ र गृह मन्त्रालयमा त ठूलो संख्यामा कर्मचारीको हेरफेर भयो। धेरै प्रमुख जिल्ला अधिकारी पनि सरुवा गरिए। भन्सार विभाग, अन्तरिक राजस्व विभाग, राजस्व अनुसन्धान विभाग, सम्पत्ति शुद्धीकरण विभागमा आफूअनुकूल कर्मचारी राखिए। प्रदेश प्रमुख हेरफेर अघिल्लो सरकारले आफ्नालाई मात्रै प्रदेश प्रमुख नियुक्ति गरेको भन्दै व्यापक आलोचना भएको थियो। देउवाले पनि त्यही गल्ती दोहोर्याए। पुरानालाई हटाएर पाँचदलीय गठनबन्धनको भागबन्डामा प्रदेश प्रमुख नियुक्ति भए। कालो धनलाई सेतो बनाउने प्रपञ्च सरकारले भदौ २५ गते प्रतिस्थापन बजेट ल्यायो। बजेटमा विदेशी कालो धनलाई सेतो बनाउने प्रपञ्च रचियो। त्यो बेला तत्कालीन अर्थमन्त्री जनार्दन शर्माले खेताला विज्ञ पूर्वनासु रघुनाथ घिमिरेलाई बजेट निर्माणमा संलग्न गराउन खोजेका थिए। तर, शर्माको प्रयासले सफलता पाउन सकेन। बजेट होलिडे यो सरकार आएपछि पहिलो पटक बजेट होलिडे गरियो। संसद्बाट समयमा बजेट पारित गर्नेतिर ध्यान नदिँदा मुलुकको ढुकुटी केही दिन ठप्प भयो। पुँजीगत खर्च भएन। अनि एमसीसी अनुमोदन प्रधानमन्त्री हुनेबित्तिकै देउवाले अमेरिकी सहयोग परियोजनासम्बन्धी एमसीसी अनुमोदन गर्ने विषयलाई प्राथमिकतामा राखेका थिए। एमसीसी उपाध्यक्ष फातिमा सुमारको टोली एमसीसी कार्यान्वयनको मुख्य एजेन्डा बोकेर भदौ २३ गते नेपाल भ्रमणमा आयो। सत्तासीन माओवादी केन्द्र र एकीकृत समाजवादीले कुनै पनि हालतमा पास नगर्ने भन्दै सडकमा कार्यकर्ता उतारे। एमसीसी टेबल गर्ने दिन बिरामी परेको बहाना बनाएर तत्कालीन विभागीय मन्त्री जनार्दन शर्मा संसद्मा अनुपस्थित भए। सञ्चार तथा सूचना प्रविधिमन्त्री ज्ञानेन्द्रबहादुर कार्कीले अमेरिकासँगको सम्झौता अनुमोदनका लागि टेबल गरे। देउवा कुनै पनि हालतमा एमसीसी अनुमोदन गर्ने पक्षमा उभिए। सत्ता गठबन्धनका दलले साथ नदिए विपक्षी एमालेसँग मिलेर अघि बढ्ने ध्याउन्नमा लागे। देउवा एमालेसँग नजिकिन लागेपछि दाहाल र नेपाल व्याख्यात्मक टिप्पणी गर्न लगाएर एमसीसीका पक्षमा उभिए। संसद्बाट अन्ततः फागुन १५ गते एमसीसी अनुमोदन भयो। पूर्वराजदूत बराल एमसीसी अनुमोदनलाई उपलब्धिका रूपमा लिनुपर्ने बताउँछन्। पछिल्लो समय अमेरिकी अर्को परियोजना एसपीपीको कुरा निस्कियो। त्यसमा भने प्रमुख प्रतिपक्षलगायत सबै दलको विरोधपछि तत्काललाई देउवाले फिर्ता लिए। प्रधानन्यायाधीशमाथि महाभियोग राजनीतिक स्वार्थ नमिलेपछि सत्तासीन दलले प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव अघि बढाए। सत्ता गठबन्धनले फागुन १ गते संसद्मा दर्ता गरेको महाभियोगलाई निष्कर्षमा पुर्याउन भने उनीहरू उदासीन छन्। त्यसैकारण जबरा निलम्बित छन्। जबकि सर्वोच्च अदालतमा लामो समय चर्को विवाद हुँदा पनि दलहरूले मुख खोलेका थिएनन्। प्रधानन्यायाधीश जबराविरुद्ध सर्वोच्चकै न्यायाधीशदेखि कानुन व्यवसायीसम्म आन्दोलित हुँदा पनि उनीहरू केही बोलेका थिएनन्। गभर्नर निलम्वन प्रकरण विवादास्पद व्यापारी पृथ्वीबहादुर शाहका नाममा विदेशबाट आएको शंकास्पद ४० करोड रुपैयाँ राष्ट्र बैंकले रोक्यो। तत्कालीन अर्थमन्त्री शर्मा उक्त रकम निकासा गर्न सक्रिय बने। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको बखत शर्माले पैसा छुटाउन लिखित निर्देशन दिएका थिए। शंकास्पद ४० करोड निकासा गर्न नमानेपछि तत्कालीन मन्त्री शर्मा गभर्नर महाप्रसाद अधिकारीप्रति खनिएका थिए। मन्त्रिपरिषद्को चैत २५ गते बसेको बैठकले छानबिन समिति गठन गरेर गभर्नरलाई निलम्बन गर्यो। पछि, सर्वोच्च अदालतले गभर्नर अधिकारीलाई पुनःस्थापित गर्यो। चुनाव हारेका मन्त्री प्रतिनिधिसभा निर्वाचनमा पराजित भएकालाई मन्त्री बनाउन नपाउने संवैधानिक व्यवस्था छ। जसपाका तर्फबाट मृगेन्द्रनारायण यादवलाई हालै कृषि तथा पशुपन्छी विकासमन्त्री बनाइएको छ। उनलाई प्रतिनिधिसभाको निर्वाचन हारे पनि राष्ट्रियसभा सदस्यमा भने ल्याइएको छ। संघीय संसद्लाई मन्त्री बनाउन सकिने अर्को व्यवस्थालाई टेकेर यादवलाई मन्त्री बनाइएको हो। त्योभन्दा पहिला वामदेव गौतम र नारायणकाजी श्रेष्ठलाई प्रतिनिधिसभा हारेकै कारण मन्त्री बनाउन रोकिएको थियो। गठबन्धन जोगाउन मन्त्री हेरफेर सरकारले गठबन्धन जोगाउनकै लागि पटकपटक मन्त्री हेरफेर गर्यो। मन्त्री नियुक्ति भएको ४० घण्टामै उद्योग, वाणिज्य तथा आपूर्तिमन्त्री हटे। यही बीचमा गोविन्द बन्दीलाई कानुन, न्याय तथा संसदीय मामिलामन्त्री बनाइयो। एकीकृत समाजवादीले आफ्ना चार मन्त्री फिर्ता बोलायो। नयाँ पठायो। असार २० मा जसपाले तीन मन्त्री हेरफेर गर्यो। मृगेन्द्रकुमार सिंह यादव, मोहम्मद इस्तियाक राई, प्रदीप यादव मन्त्री बने। तर, जसपा विवाद साम्य भएको छैन। फुटको संघारमा छ। संवैधानिक निकाय निस्प्रभावी संवैधानिक निकायहरू निस्प्रभावी देखिएका छन्। उनीहरूले आफ्ना कामकारबाही राम्रोसँग गर्न पाएका छैनन्। ओलीका पालामा कांग्रेससमेतको भागबन्डामा संवैधानिक नियुक्ति भएको थियो। अदालतमा मुद्दा चलिरहेको र सरकार पनि सकारात्मक नभएका उनीहरूले काम गर्न सकिरहेका छैनन्। तत्कालीन नेकपाको दाहालनेपाल समूहले त्यसको विरोध गरेको थियो। अहिले दाहालनेपाल सम्मिलित सरकारले उस्तै प्रकृतिको संवैधानिक परिषद्सम्बन्धी व्यवस्था गर्न लागेको छ। बजेट काण्ड तत्कालीन अर्थमन्त्री शर्माले जेठ १४ गते मध्यराति अनधिकृत व्यक्तिलाई मन्त्रालयमा प्रवेश दिएर बजेटमा करका दरमा व्यापक तलमाथि गर्न लगाएका थिए। खासखास व्यापारिक घरानालाई फाइदा पुग्ने र खासखासलाई घाटा हुने गरी बजेटमा सेटिङ गरिएको थियो। व्यापारिक घरानाको स्वार्थअनुसार तत्कालीन अर्थमन्त्री शर्माले खेताला विज्ञ पूर्वनायब सुब्बा रघुनाथ घिमिरे र व्यापारिक घरानाका एक जना फाइनान्सियल डाइरेक्टर लाई मन्त्रालयमा बोलाएर करका दर हेरफेर गर्न लगाएका हुन्। यही प्रकरण चर्किएपछि अर्थमन्त्री शर्माले राजीनामा दिएका छन्। संसदीय समितिले बजेट चलखेलको विषयमा छानबिन थालेको छ। लामो समय संसद् अबरुद्ध सरकार गठनयता लामो समय संसद् अवरुद्ध भयो। विपक्षी एमालेको अवरोधबीच पनि सरकारले आफूअनुकूल काम भने गराएरै छोड्यो। त्यही कारण सभामुखको निष्पक्ष भूमिकामाथि पनि प्रश्न उठ्यो। स्थानीय तह निर्वाचनपछि मात्रै एमालेले अवरोध हटाएको थियो। लामो समय संसद् अवरुद्ध हुँंदा कानुन निर्माण, परिमार्जन र संशोधनका काम भएनन्। सरकारले लामो समय संसद्मा विचाराधीन नागरिकता विधेयक फिर्ता लिएर नयाँ विधेयक दर्ता गरेको छ। संघीय निजामती सेवासम्बन्धी विधेयक पनि फिर्ता गरिएको छ। कतिपय विधेयक फिर्ता गर्दै अध्यादेशबाट पनि काम गरिरहेको छ। सेनाका हतियार खरिदलगायत विषयमा सरकार मुछिएको छ। सीमा अभियन्ता रतन भण्डारी नेपालको नक्सा र सीमाका विषयमा यो सरकारले एक शब्द पनि नबोलेको बताउँछन्। प्रधानमन्त्री देउवाको भारत भ्रमणमा पनि यो विषय नउठेको भन्दै भण्डारीले चिन्ता प्रकट गरेका छन्। भारतसँग नक्साको विषयमा वार्ता नै अघि बढेन। उच्चस्तरीय भेटघाटजस्तै देउवाको भ्रमणमा उठेन। यो विषय नउठाएर सरकारले हाइसच्चो मानेजस्तो छ, उनी भन्छन्। जनमुखी कार्यक्रम केही नै भएनन्। महँगी चुलिएको छ। पेट्रोलियम पदार्थको मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्।लोकराज बराल, पूर्वराजदूत सरकारले के नै पो राम्रा काम गरेको छ र ? राष्ट्र र जनताका लागि केही भएकै छैन। मैले त कुनै उपलब्धि देख्दिनँ।राजकुमार पोखरेल, राजनीतिशास्त्रका प्राध्यापक मुलुक विधिहीनताको अवस्थामा अगाडि जान लागेको थियो। यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। गुरुराज घिमिरे, नेता, कांग्रेस सरकारको उपलब्धि स्थानीय चुनाव स्थानीय चुनाव समयमा हुनेमा आशंका थियो। विज्ञहरूले जनताको घरदैलोको सरकार जनप्रतिनिधिविहीन होला कि भनेर चिन्ता व्यक्त गरेका थिए। तर, यो सरकारले वैशाख ३० गते एकै चरणमा निर्वाचन सम्पन्न गरेको छ। स्थानीय तहमा नयाँ जनप्रतिनिधिले काम थालिसकेका छन्। पूर्वराजदूत बराल चुनाव गराउने कामलाई सरकारको उपलब्धिका रूपमा लिनुपर्ने बताउँछन्। कांग्रेस युवा नेता घिमिरे भने सरकारको नियमित काम भएकाले यसलाई उपलब्धिमा आफूले नराखेको बताउँछन्।"
आमाको नामबाट ५ जनालाई नागरिकता,"धनकुटा : आमाको नामबाट ४ जनाले नागरिकता पाएका छन्। धनकुटा नगरपालिका७ का नरेश तामाङ, ओम तामाङ, र गणेश तामाङले पाएका छन्। उनीहरूले आमा तारा तामाङको नामबाट वंशजको आधारमा नागरिकता पाएका हुन्। यस्तै, छथरजोरपाटी गाउँपालिका५ की गौरी लिम्बूले पनि आमा दिलमाया लिम्बूको नामबाट वंशजका आधारमा नागरिकता पाएको सहायक प्रमुख जिल्ला अधिकारी रामनारायण श्रेष्ठले बताए। कुनै पनि व्यक्ति जन्म हुँदाको बखत निजको बाबु वा आमा नेपाली नागरिक रहेछ भने त्यस्तो व्यक्ति वंशजको नाताले नेपालको नागरिक हुने व्यवस्था नेपालको संविधान २०७२ धारा ११ उपधारा २ (ख) मा छ। तर, पनि धनकुटा प्रशासनले उनीहरूलाई नागरिकता दिन इन्कार गरेको थियो। नागरिकता नपाएपछि तामाङले जिल्ला प्रशासन कार्यालय धनकुटालाई विपक्षी बनाएर उच्च अदालत विराटनगर धनकुटा इजलासमा २०७८ चैत १४ गते रिट र गौरीले २०७८ चैत १६ गते रिट दायर गरेका थिए। अदालतले दुवै रिटको २०७८ असार २१ गते जिल्ला प्रशासन कार्यालय धनकुटाका नाममा परमादेश जारी गर्दै आमाको नामबाट नागरिकता दिन आदेश गरेको थियो। आमाको नामबाट नागरिकता पाउँदा खुसी लागेको नरेश तामाङले बताए।"
बिकेन हातेकागज,"ताप्लेजुङ : हातेकागजले बजार नपाउँदा ताप्लेजुङका साना तथा घरेलु उद्योगी मारमा परेका छन्। कोरोना संक्रमण महामारीपछि नेपाली कागजको माग नहुँदा जिल्लामा उत्पादित कागज थन्काएर राख्नुपरेको हो। मैवाखोला गाउँपालिका३ साँघुमा सञ्चालित गोरुजुरे हातेकागज उद्योगका सञ्चालक पहलमान चोङ्बाङले कोरोनाअघि एक आर्थिक वर्षमा १५ सय कोरीसम्म नेपाली कागज बिक्री गर्थे। उनको बजार विदेश नै थियो। तर, घरमै थन्क्याएर राख्नु परेको छ। हाम्रो प्रमुख बजार विदेश थियो। कोरोना संक्रमणपछि विदेशीहरू माल लिन आएका छैनन्। नेपाली बजार सानो छ, चोङ्बाङले भने, विदेशमा अझै नेपाली कागजको माग भएको छैन। नेपाली बजारमा सामान्य माग रहेको तर उत्पादन धेरै भएका कारण खपत कम भएको उनले सुनाए। बजार अभाव भएपछि उत्पादनकर्ताले नै डायरी लगायतका सामग्री तयार गरेर बिक्री गर्ने गरेका छन्। कागज नै कम बिक्न थालेपछि डायरी, पेन्टिङ, विभिन्न किसिमका कार्ड बनाएर बिक्री गर्न थालेका छौं, फुङ्लिङस्थित छिरिङ नेपाली हातेकागज उद्योगका सञ्चालक छिरिङ लामाले भने, यसो नगर्दा त कामदारलाई ज्याला दिन पनि नपुग्ने अवस्था भयो। बिक्री नहुँदा कामदार र कच्चापदार्थ संकलनलाई ज्याला दिन समस्या भएको लामाको भनाइ छ। कामदारलाई घर पठाउने अवस्था आएको चोङवाङ बताउँछन्। मेरो उद्योगमा ८ परिवारलाई रोजगारी दिएको छु। परिवारको २ जनाले श्रम गर्दा पनि दैनिक १६ जनाले काम गर्छन्। तर, अहिले उत्पादित कागज बिक्री भएको छैन। चोङ्बाङले भने, लामो समयदेखि काम गरिरहेकालाई पनि घर पठाउनुपर्ने अवस्था आयो। स्थानीय स्तरमा पाइने लोक्ता र अर्गेलीबाट उत्पादन हुने नेपाली कागज छाम्दा खस्रो हुन्छ। तर, बलियो, लामो समयसम्म राख्न मिल्ने र कीराले नखाने भएकाले यसको प्रयोग बढी हुन थालेको उनको भनाइ छ। उनका अनुसार नेपाली कागज गाउँघरमा धुप बाट्नसमेत प्रयोग गरिन्छ। अर्गेलीलाई बोक्रा तासेर रसायन प्रयोग गरी कागज बनाइन्छ। नेपाली कागज उत्पादनका लागि बाहिरबाट ल्याउने रसायन प्लास्टिक सोडा मात्रै हो। त्यो पनि पूर्वी नेपालका मुख्य बजारमा पाइन्छ। केमिकल बाहेकको कच्चा पदार्थ स्थानीय तहमै पाइन्छ। यसअघिसम्म नेपाली कागज जापानी मुद्रा (ऐन) बनाउन विदेश निर्यात हुने गरेको चोङ्बाङले बताए।"
संवैधानिक परिषद् विधेयक कुबेलामा किन ?,"काठमाडौं : केपी शर्मा ओली नेतृत्वको सरकारले संवैधानिक परिषद् (काम, कर्तव्य र कार्यविधि)सम्बन्धी (पहिलो संशोधन) अध्यादेश ल्याउँदा कांग्रेस सभापति शेरबहादुर देउवाले चर्को विरोध जनाएका थिए। उनले भनेका थिए, उपसभामुख पद खाली राखेर, सभामुखजस्तो गरिमामय व्यक्तित्वलाई विश्वासमा नलिई कोरम पुगेन भन्नु हास्यास्पद छ भने संसद् अधिवेशन छलेर संवैधानिक परिषद्सम्बन्धी अध्यादेश ल्याउनु अलोकतान्त्रिक छ। यसबाट सर्वसत्तावादी सोच झनै प्रस्टिएको छ। उनै देउवा नेतृत्वको सरकारले अहिले उक्त अध्यादेशसँग मिल्दोजुल्दो विधेयक अघि बढाएको छ। प्रधानमन्त्री तथा मन्त्रिपरिषद् कार्यालयका तर्फबाट प्रधानमन्त्री देउवाले यही असार २२ गते राष्ट्रियसभामा दर्ता गरेका हुन्। एमाले संसदीय दलका उपनेता सुवास नेम्बाङ त्यति बेला सभामुख अग्निप्रसाद सापकोटाले विभिन्न कारण देखाउँदै अध्यादेशको विरोधमा सर्वोच्च अदालतमा मुद्दा हालेको स्मरण गर्छन्। सभामुखले मुद्दा हाल्नुभयो। जुन अहिले पनि सर्वोच्च अदालतमा विचाराधीन छ। रिट निवेदनमा जेजे कारण देखाउनुभयो। अहिले आफूले गर्दा त्यही हुन्छ ? तत्कालीन समयमा सबै हिसाबले गलत अहिले ठीक भयो ?, नेता नेम्बाङ भन्छन्, केपी शर्मा ओलीले ल्याउन खोज्दा प्रतिगमन भयो, देश डुब्छ, निरंकुश भन्ने। अहिले आफैंले त्यही गर्ने ? जुन कारणले विरोध गर्नुभएको थियो त्यही कारण विद्यमान छ नि अहिले। कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला) भने संवैधानिक परिषद् विधेयक कानुनतः ल्याउन मिल्ने बताउँछन्। अदालतमा रहेको मुद्दा खारेज भइसकेको छ। त्यो विधेयक र कानुन ल्याउने फरक कुरा हो। विधेयकमार्फत कानुन ल्याउन खोजिएको हो, मन्त्री कोइराला भन्छन्, नयाँ कानुन नबनाइकन त सरकार बस्न सक्दैन्। कांग्रेस महामन्त्री गगन थापा यो विधेयक अगाडि नबढ्ने बताउँछन्। एउटा कुरा सरकारले संविधानको मर्मविपरीत कुनै पनि विधेयक ल्याउन मिल्दैन। अर्को कुरा पूर्ववत सरकारले यही प्रवृत्तिको विधेयक ल्याउन खोज्दा हामी विरोधमा उत्रियौं, त्यो बेलामा गलत भन्यौ, महामन्त्री थापा भन्छन्, यो हुनै सक्दैन, यो सरकारले फिर्ता लिन्छ भन्नेमा हामी ढुक्क छौं। माओवादी केन्द्रका प्रमुख सचेतक देव गुरुङ यस विषयको मुद्दा अदालतामा विचाराधीन रहेकाले तत्काल कुनै निर्णय नभएको बताउँछन्। यससम्बन्धी कानुन आवश्यक नपर्ने भन्ने होइन्। यस विषयमा विवाद छ। अदालतमा मुद्दा छ। मुद्दा नटुंगिकन बढ्ने वा नबढ्ने भन्ने अथवा परम्परागत अभ्यास के छ भन्ने हो, नेता गुरुङ भन्छन्। मुद्दा विचाराधीन रहेको बेला सदनमा पनि छलफल गर्न नमिल्ने कुरालाई कानुनविद्सँग परामर्स गरेर अगाडि बढ्नु पर्ने उनको भनाइ छ। यो मुद्दा अदालतमा विचाराधीन छ। कसरी जाने भनेर कानुनविद्सँग परामर्श गरेर टुंग्याउनुपर्छ, उनी भन्छन्। एकीकृत समाजवादीका प्रवक्ता जग्गनाथ खतिवडा यो विधेयकका विषयमा छलफल नगरेको बताउँछन्। सम्भवतः भोलि (बुधबार) छलफल होला। आधिकारिक कुनै धारणा छैन। हतार पनि होइन र खासै उपयुक्त पनि छैन, नेता खतिवडा भन्छन्। विगतमा केपी ओलीले ल्याएको अध्यादेशजस्तै विधेयक आउन नहुने उनको भनाइ छ। विगतमा जस्तो हुनुहँुदैन् भन्ने पार्टीको धारणा छ, उनी भन्छन्। विधेयकमार्फत संवैधानिक परिषद् (काम, कर्तव्य, अधिकार र कार्यविधि)सम्बन्धी ऐन २०६६ को दफा ६ संशोधन गर्न खोजेको देखिन्छ। जसमा परिषद्को बैठकसम्बन्धी कार्यविधि समेटिएको छ। विधेयकको उपदफा ३ मा लेखिएको छ, अध्यक्ष र तत्काल बहाल रहेका कम्तीमा ५० प्रतिशत सदस्य उपस्थित भएमा परिषद्को बैठकका लागि गणपूरक संख्या पुगेको मानिनेछ। ओलीले अध्यादेशमार्फत पनि यही दफालाई नै संशोधन गरेका थिए। त्यस बेला सर्वसम्मति कायम हुन नसकेमा सो विषयमा निर्णय हुन नसक्ने व्यवस्था भएको उपदफा ६ झिकिएको थियो। त्यसपछि उपदफा ७ संशोधन गरी उपस्थित सदस्यको बहुमतबाट निर्णय हुने व्यवस्था गरिएको थियो। ऐनमा भने परिषद्का सम्पूर्ण सदस्यको बहुमतबाट निर्णय गरिने उल्लेख छ। विधेयकमा भने अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्न सकिने व्यवस्था गरिएको छ। ओलीले पहिलो पटक २०७७ वैशाख ८ मा संवैधानिक परिषद्सम्बन्धी अध्यादेश ल्याएका थिए। उक्त अध्यादेशको तत्कालीन सत्तारुढ नेकपासँगै प्रमुख प्रतिपक्षी कांग्रेसले चर्को विरोध गरेपछि ओलीले अध्यादेश फिर्ता गर्न राष्ट्रपति विद्यादेवी भण्डारीलाई सिफारिस गर्नुपरेको थियो। राष्ट्रपति भण्डारीले २०७७ वैशाख १२ गते संवैधानिक परिषद् र राजनीतिक दलसम्बन्धी अध्यादेश खारेज गरेकी थिइन्। ओलीले २०७७ मंसिर ३० र २०७८ वैशाख २१ मा अध्यादेश जारी गराएर संवैधानिक निकायमा पदाधिकारी सिफारिस गरेका थिए। अध्यादेशको विरोध गर्दै देउवा संवैधानिक परिषद्को बैठकमा सहभागी भएनन्। देउवाले २०७८ वैशाख २५ मा विज्ञप्ति नै जारी गरी विरोध गरेका थिए। देउवाले जारी गरेको विज्ञप्तिमा अध्यादेश संविधानको विशिष्ट व्यवस्था र मूल भावनाका विपरीत रहेको भन्दै यसले संविधानको आधारलाई नै भत्काउने कार्य गरेको आरोप लगाएका थिए। पूर्ववत् सरकारले यही प्रकृतिको अध्यादेश ल्याउँदा हामी विरोधमा उत्रियौं। अहिले यो हुनै सक्दैन। सरकारले फिर्ता लिन्छ भन्नेमा हामी ढुक्क छौं। गगन थापामहामन्त्री, कांग्रेस केपी शर्मा ओलीले ल्याउन खोज्दा प्रतिगमन भयो भन्ने। अहिले आफैंले त्यही गर्ने ? तत्कालीन समयमा सबै हिसाबले गलत, अहिले कसरी ठीक भयो ?सुवास नेम्बाङउपनेता, एमाले संसदीय दल"
एसिड नियमनसम्बन्धी विधेयक पारित,"काठमाडौं : राष्ट्रियसभाको मंगलबार बसेको बैठकले सर्वसम्मतिमा तेजाब तथा अन्य घातक रासायनिक पदार्थ (नियमन) विधेयक, २०७९ पारित गरेको छ। प्रतिनिधिसभाबाट प्राप्त सो विधेयकमाथिको दफाबार छलफलका क्रममा उठेका विभिन्न प्रश्न उठेका थिए। तिनै प्रश्नका जवाफ दिँदै गृहमन्त्री बालकृष्ण खाँणले तेजाब तथा घातक रासायनिक पदार्थ औद्योगिक तथा स्वास्थ्य क्षेत्रमा अत्यावश्यक वस्तु भए पनि यसको दुरुपयोगले समस्या निम्ताएको बताए। उनले यसको नियमनका लागि तेजाब तथा घातक रासायनिक पदार्थ नियमन गर्न कानुन ल्याउनुपरेको बताए। गृहमन्त्री खाँणले विधेयक पारित भएसँगै तेजाब तथा घातक पदार्थको दुरुपयोग कम हुने बताउँदै दुरुपयोग गर्नेलाई आवश्यक कारबाही गरिने पनि बताए। तेजाब र घातक रासायनिक पदार्थको उत्पादन, आयात, निर्यात, भण्डारण, बिक्री वितरण र उपयोगलाई नियमन तथा व्यवस्थापन गर्न यो विधेयक ल्याइएको जनाउँदै बैठकमा गृहमन्त्री खाँणले उक्त विधेयक पारित गरियोस् भन्ने प्रस्ताव प्रस्तुत गरेका थिए।"
लेखा समिति सभापति माग्दै बैठक बहिष्कार,"काठमाडौं : सार्वजनिक लेखा समितिको सभापति प्रमुख प्रतिपक्षी दलले पाउनुपर्ने अडान राख्दै आएको नेकपा एमालेले लेखा समिति बहिष्कार गरेको छ। प्रमुख प्रतिपक्षी दललाई समितिको नेतृत्व दिनुपर्नेमा हालसम्म नदिएको भन्दै एमालेका प्रमुख सचेतक विशाल भट्टराईले बैठक बहिष्कार गरेको बताए। जसले सार्वजनिक खर्च गर्छ उसले नै हेर्ने परिपाटी राम्रो होइन। जब एमालेले सरकारको नेतृत्व गरेको समयमा हामीले समिति छोडेका थियौं। समितिले प्रतिपक्षीलाई जिम्मा पाउनुपर्छ भनेका हौं, उनले भने। सार्वजनिक लेखा र महालेखा परीक्षकको प्रतिवेदन हेर्ने जिम्मेवारी प्रतिपक्षको हुने भएकोले संसदीय परम्परा भएका मुलुकहरूमा सरकारलाई चेक एन्ड ब्यालेन्स गर्न लेखा समितिको नेतृत्व प्रतिपक्षीलाई दिने प्रचलन रहे पनि सत्तापक्षले नछाडेको उनको आरोप छ। प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छोडेका छैनन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। सचेतक भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा पनि कुरा राखेका छांै, नेता भट्टराई भन्छन्, उनीहरू लोकतन्त्रमा विश्वास गर्छौं भन्छन् तर जिम्मेवारी दिँदैनन्। यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ।"
भुक्तानीले बढायो निक्षेप,"काठमाडौं : बैंकिङ प्रणालीमा निक्षेप संकलनमा सुधार हुन थालेको छ। सरकारले विकास खर्चमा भएको पैसा भुक्तानी गर्न थालेपछि निक्षेपमा सुधार भएको हो। वैशाखमा १९ अर्ब रुपैयाँले घटेको निक्षेप जेठमा ३० अर्ब रुपैयाँले बढेको छ। असार तेस्रो सातामा भने ९४ अर्बले वृद्धि भएको छ। यसरी निक्षेप बढ्दा असार २४ सम्ममा वाणिज्य बैंकको कुल निक्षेप ४४ खर्ब ९४ अर्ब रुपैयाँ पुगेको छ। नेपाल बैंकर्स संघले मंगलबार सार्वजनिक गरेकोे तथ्यांकले यस्तो देखाएको हो। सो कुल निक्षेपमा विदेशी मुद्राको निक्षेप १ खर्ब ६ अर्ब रुपैयाँ रहेको छ। स्वदेशी मुद्राको निक्षेप ४३ खर्ब ८७ अर्ब रुपैयाँ छ। यसअघि वैशाखमा भएको निर्वाचनपछि पनि बैंकिङ प्रणालीमा खासै रकम नभित्रिएको बैंकरहरू गुनासो गर्दै आएका थिए। यद्यपि आर्थिक वर्षको अन्त्यमा भने निक्षेपमा राम्रो सुधार भएको संघले बताएको छ। निक्षेप संकलनले गति लिन थालेको नेपाल राष्ट्र बैंकका प्रवक्ता डा गुणाकर भट्टले बताए। अहिले चुनावको पैसा आएको भन्दा पनि विकास खर्चअन्तर्गत भुक्तानी गर्ने कतिपय रोकिएको पैसा पनि सरकारले भुक्तानी गर्छ। वर्षान्तमा सरकारले गर्ने सबै रकम निकासा भयो। सरकारले भुक्तानी गर्नेबित्तिकै सो पैसा बजारमा आउँछ, डा भट्टले भने। यता असारमा कर्जा प्रवाह १९ अर्बले घटेको छ । यसरी घटेर कुल कर्जा ४१ खर्ब ७४ अर्ब रुपैयाँमा सीमित छ। जबकि यसअघि जेठमा कुल कर्जा प्रवाह ४१ खर्ब ९३ अर्ब रुपैयाँसम्म पुगेको थियो। ऋणीबाट भटाभट कर्जाको साँवा ब्याज उठ्न थालेपछि समग्रमा कर्जाको आकार घटेको नेपाल बैंकर्स संघका अध्यक्ष अनिलकुमार उपाध्यायले बताए। सरकारले ठेकेदार, सप्लायर्सलाई भुक्तानी गर्नुपर्ने पैसा दिएपछि बैंकमा तिरे। उक्त रकम ऋणबाट काटियो। यसो हुँदा ऋण घटेको देखियो। साथै उनीहरूले प्राप्त गरेका बाँकी पैसा निक्षेपमा गयो। जसले निक्षेप बढ्यो, उनले भने। पुँजीगत खर्चको भुक्तानी सरकारले गरेका कारण रकम बैंकिङ प्रणालीमा आएको उनले बताए। यसअघि निक्षेप र कर्जाको असन्तुलन वृद्धिले कर्जानिक्षेप अनुपात (सीडी रेसियो) नियन्त्रणमा भने आएको थिएन। तर, अहिले निक्षेप वृद्धि र कर्जा संकुचन हुँदा अधिकांश बैंकको सीडी रेसियो पनि राष्ट्र बैंकले तोकेको सीमाभित्र आइसकेको छ। असार तेस्रो सातासम्म रमग्रमा वाणिज्य बैंकको सीडी रेसियो औसत ८८५७ प्रतिशतमा झरेको छ। बैंकले चालू आवको असार मसान्तमा सीडी रेसियो ९० प्रतिशतको सीमामा नल्याउनेलाई कारबाही गर्ने चेतावनी दिएको थियो। अधिकांश बैंक सीमामा आइसकेको र नआएका पनि २३ दिनभित्रै सीमामा आउने संघका अध्यक्ष उपाध्यायको दाबी छ।"
निको हुन्छ नसाको रोग,"कुनै समयमा एउटा राजा थिए। उनले मन पराएको एउटा घोडा थियो। अचानक घोडा बिरामी भयो। राजाले देशमा भएका विज्ञ वैद्यहरूबाट उपचार गराए तर कसैले निको पार्न सकेनन्। विदेशबाट डाक्टर झिकाएर पनि उपचार गरियो। विदेशी डाक्टरले के भन्यो भने यी तीनवटा सुई लगाएपछि घोडा हिँड्छ। यदि हिँडेन भने कहिले पनि हिँड्दैन। त्यसपछि यसलाई भीरबाट लडाएर फ्याँकिदिए हुन्छ। राजाले यसो सोचे र हुन्छ भने। डाक्टरले तीन सुईको खर्च तीनवटा घोडा किनेबराबरको लाग्छ भने। एकदमै मन परेको घोडा भएकाले बाँच्यो भने हुन्छ भनेर राजा राजी भए। तीनवटा इन्जेक्सन लगाइसक्दा पनि घोडा कहीँ केही चलमल गरेन। तेस्रो इन्जेक्सन लगाइसकेपछि डाक्टर फर्कियो। नजिकै रहेको खसीले घोडाबारेको सबै कुरा सुनेको थियो। उसले घोडालाई भन्यो, घोडा दाइ ! तपाईं जसरी पनि उठ्नु पर्छ। तपाईंलाई सबै इन्जेक्सन लगाइसके। अब पनि तपाईं उठ्नु भएन भने तपाईंलाई लगेर भीरबाट खसाल्छन् र मार्छन्। घोडाले भन्यो, खसी भाइ, मलाई पनि चारखुट्टा एकै ठाउँ पारेर लड्न मन छैन। उठेर हिँड्न मन छ। राजालाई पिठ्यूँमा बोकेर हिँड्दा सबैको आँखामा म भव्य पनि हुन्छु, थाहा छ। खसीले घोडालाई बिस्तारै कान हल्लाउन भन्यो। सक्दिनँ भन्ने साउति मार्दै गर्दा उसले नचाहेरै टाउको हल्लियो। कान हल्लाउनुहोस् भन्यो। त्यसरी नै सक्दिनँ भन्दा कान हल्लिए। क्रमशः खुट्टाहरू हल्लायो। दायाँ पल्टिनुहोस् बायाँ पल्टिनुहोस् भन्दै खसीले २४ घण्टा लगाएर घोडालाई सामान्य उठ्न सक्ने बनायो। भोलिपल्ट बिहान घोडाको सुसारे आयो। घोडा उठेको देखेपछि राजाकोमा खबर पुग्यो। राजा घोडालाई हेर्न तबेलामा आए। राजाले घोडा उभिएको देखे। घोडालाई सुम्सुम्याए। सबैभन्दा बढी प्यारालाइसिस भएका अर्थात् शरीरका अंग नचल्नेहरू आउँछन्। अधिकांशलाई हिँड्न सक्ने बनाएर पठाउँछु। दोस्रोमा नसा थिचिएका (साइटिका) बिरामी र एकातिर नसा सुकेका बिरामी आउनु हुन्छ। उहाँहरूलाई सकेसम्म चल्नुहोस् चलाउनुहोस्, शरीरलाई नरम र सहज बनाउनुहोस् भनेर सिकाएर पनि पठाउँछु। यति भयो भने विस्तारैविस्तारै आजभन्दा भोलि अनि भोलिभन्दा पर्सि फरक महसुस गर्दै तंग्रिन थाल्नुहुन्छ। भएन र हुँदैन भनेर बस्नेलाई समस्यै समस्याले गाँज्छ। यसरी शरीर चल्मलाउने कामलाई निरन्तरता दिनुभयो भने पक्का सहज हुन्छ। खासमा, शरीरमा असमानता पैदा भएको थाहा हुन्छ। सामान्य असमानतालाई वास्ता गरिँदैन। जब सहन नसक्ने भइन्छ वा शरीरले थाम्न नसक्ने भएपछि उपचारको खोजीमा हिँड्छौं। सो क्रममा आफ्ना मान्छेहरू कसलाई के भएर कहाँ गएर कसरी उपचार गरे भन्ने खोज्छौं। जो जहाँ पुगेर ठीक भए त्यसकै आधारमा उपचारको खोजी गर्छौं। उपचार गर्ने थुप्रै पद्धतिहरू छन्। आफूलाई मनले खाने पद्धति छनोट गर्ने हो। जहाँ पनि एकजना निको भएपछि उसको रिफरका आधारमा अर्को जना बिरामी आउने हो। आउँदा म खुट्टा टेक्नै सक्दिनँ हिँड्न त झनै कठिन छ, राति निद्रा परेन भन्दै आउनु हुन्छ। कोही मलाई पोलेर उठ्न बस्न केही गर्नै हुँदैन भन्नु हुन्छ। तर, यी सबैको प्रकृति फरक हुन सक्छ। कसैलाई बस्दा झमझम हुन्छ, कसैलाई भारी बोक्दा सञ्चो हुन्छ। कोही त्यत्तिकै हिँड्न गाह्रो हुन्छ। एउटाको लक्षण अर्कोसँग मेल नखान सक्छ। सर्वप्रथम बिरामीलाई के भएको हो ? भनेर छुट्ट्याउँछौं। छुट्ट्याइसकेपछि हामीले गर्न सक्छौं वा सक्तैनौं त्यो भन्छौं। सबै नसा उपचार गर्ने भन्दैमा हामीले पनि छुन, चलाउन मिल्दैन। उपचार सम्भव छ भने सक्छौं भन्छौं, कति समय लाग्छ त्यो पनि भन्दिन्छौं। यस्तो उपचार आजको भोलि हुँदैन। सबैले बुझ्नुपर्ने कुरो के भने मंसिरमा पाक्ने धानलाई जतिसुकै मलजल गरे पनि भदौमा त पकाउन सकिँदैन। बिरामीको जीवनी शक्तिलाई आधार लिएर भन्न सकिन्छ। कतिपय कुराका लागि समय पनि कुर्नै पर्छ। समय दिनेलाई उपचार गर्न सम्भव हुन्छ। कोही कोही निको हुनलाई मात्र आउनु हुन्छ। मोटामोटी ६०६५ प्रतिशत मात्र दुखाइ कम भए कतिपय बिरामीलाई पुग्छ। आज एक ठाउँ पुगेर उपचार गर्ने अनि केही दिनमै अर्को ठाउँ जाने रोग पनि सधैं बोकिरहने मानिस भेटिन्छन्। रोगको उपचारमा निरन्तरता नदिँदा त्यसले आफैंलाई धोका दिइरहन्छ। नसाका रोग तीन थरिका हुन्छन्। एउटा पूर्णतया निको हुने, एकथरी कम मात्रै गराउने र तेस्रो, निको नहुने। यस्ता बिरामीको अवस्था कस्तो हुन्छ भने डढेको काठलाई रंग लगाएजस्तो। डढेको त डढेकै हो भनेजस्तै। सही निदान गरी सही औषधिउपचार पाए भने कति चाहिँ निको हुन्छन्। कतिलाई निको पार्न सकिँदैन तर रोकथाम गर्न सकिन्छ। जस्तो आकाशबाट परेको पानीलाई रोक्न त सकिँदैन तर छाता ओढियो भने नभिज्न सकिन्छ। कहिलेकाहीँ त्यतिमा पनि चित्त बुझाउनु पर्ने हुन सक्छ। माथि भनेजस्तो हामी उपचार गर्नेले छुन नमिल्ने नसामा पयो भने निको नहुन सक्छ। जुन ठाउँमा हामीले छुनै मिल्दैन। कसैलाई त छोयो झन् बढ्ने हुन्छ। बिरामीको शरीरअनुसार फरकफरक हुन्छ। यस्तै विविध प्रकारका नसाका समस्याको निदान र उपचार गर्छौं। सम्पूर्ण रोगको कारण भनेकै शरीरमा बिजातीय पदार्थ जम्मा हुनु र जीवनी शक्ति कमजोर हुनु हो। पछि मान्छेमा रोग लाग्छ। आहारविहारमा विशेष ध्यान दिनुपर्ने हुन्छ तर हामी भेटेपछि र भेटे जति खान लालायित हुन्छौं। बेमौसमी साजसब्जी, फलफूल, बिजातीय पदार्थ वा टक्सिनयुक्त खाना बढी खानाले समस्या ल्याउँछ। दोस्रो, अहिले देखिएको फर्टिलाइजर खाना अर्थात् सबैभन्दा बढी तेल, मसला र विषादी प्रयोग गरेर राखिएका खानेकुराहरूमा हुन्छ। तेस्रो, सबैभन्दा खराब भनेको साबुन। सामान्यत साबुनले भाँडा माझेर पखालेपछि चिल्लो जान्छ तर सातचोटि पखाल्दा पनि नजाने कडा खालका केमिकल भाँडामा रहिरहन्छ। हामी त्यसको ख्याल गर्दैनौं। पखाल्दा टिलिक्क टल्केको देखिन्छ तर भाँडामा साबुन वा सरफ निख्रिएको हुँदैन। त्यसमा तातो दाल, तातो भात, तातो तरकारी, तातो दूध अथवा जे पनि तातो हालेपछि त्यसमा विस्तारै सोसेर लिन्छ। त्यो हामी खाँदै जान्छौं। पहिलो चरणमा विस्तारै आमाशयमा गएर पित्तलाई असर गर्छ। पित्त विस्तारै छान्न नसक्ने अवस्थामा पुग्छ। त्यसपछि रगतमा फाल्न थाल्छ र हाम्रो शरीरभरि कुद्न थाल्छ। कुद्दाकुद्दै जोर्नीमा गएर बस्न थाल्छ। विस्तारै त्यो बिजातीय पदार्थ जोर्नीमा पुग्छ। शरीर चलाउँदा एकातिर फर्किंदा गयो तर त्यो फर्किएर आएन। समस्या यत्ति हो। सामान्य रूपमै नसामा यस प्रकारको असर देखिन्छ। अहिले बजारमा आउने तरकारीमा बेमौसमी तरकारीलाई प्रोत्साहन नदिऊँ। पहिलो त सुकेको तरकारी खाए पनि हुन्छ, केही फरक पर्दैन। दोस्रो, हामीले बजारबाट ल्याएको सागसब्जी आधा बाल्टिन पानीमा तीन चम्चा नुन राखेर तीन घण्टा पानीमा डुबाऔं। त्यसरी राख्दा कुहिएन भने त्यो खान योग्य भयो। कुहियो भने फालिदिए हुन्छ। नुनले ८० प्रतिशतसम्म विषादि काट्छ। हामीलाई अहिलेसम्म टिकाएको भनेको नुन र बेसारले हो। रोग लाग्न नदिन शरीरलाई चलायमान राख्नुपर्छ। शरीरमा पसिना धेरैभन्दा धेरै आउने काम गर्नुपर्छ। खानपिनमा ध्यान दिनुपर्छ। पहिलो चरणमा दुख्छ। दोस्रोमा नसाहरू झमझमाउँछ। तेस्रोमा पोल्न थाल्छ भने चौथोमा लाटो हुन्छ। पाँचौं चरणमा चल्दैन। नसा सुक्ने, कडापन हुने वा एकमाथि अर्कोमा सर्ने र खप्टिने साथै नसा आफ्नो ठाउँमा ठीक देखिने तर निष्क्रिय भएर बसिदिने समस्या अचेल धेरैलाई छ। नेपालमा सरदर हेर्ने हो भने ६० प्रतिशत रोगी नसाका छन्जस्तो लाग्छ। नसाका कारण अंग नचलेपछि मात्रै हामीलाई तातो लाग्ने हो। नत्र वास्ता गर्दैनौं। पेलेरै अघि बढ्न खोज्छौं। जति ढिलो भयो त्यति समस्या बढ्दै जान्छ, उपचार हुन्छ तर निको हुँदैन। नाच्नु सबैभन्दा राम्रो मान्छु। नाच्दाबराबरको व्यायाम अरू होइन। यसमा सम्पूर्ण शरीर चल्छ। जबसम्म पसिना आउँदैन, तबसम्म नाच्नु पर्छ। नाचेर पसिना निकाल्न सक्ने हो भने धेरैभन्दा धेरै टक्सिन जान्छ। नसाका कारण अंग नचलेपछि मात्रै हामीलाई तातो लाग्ने हो। पेलेरै अघि बढ्न खोज्छौं। नाच्नु सबैभन्दा राम्रो मान्छु। यसले टक्सिन निकाल्छ।"
बाबुरामको आलोचनामा केन्द्रित उपेन्द्र पक्षको बैठक : 'ओलीदेखि शक्ति केन्द्रसम्म गुहारेर सांगीतिक कन्सर्ट गरे',"वीरगन्ज : जनता समाजवादी पार्टी (जसपा) को उपेन्द्र यादव पक्षको केन्द्रिय कार्य समिति बैठक बुधबारदेखि वीरगन्जमा शुरु भएको छ । बिहीबारसम्म चल्ने बैठकले पार्टीलाइ अब नयाँ ढंगबाट अगाडि बढाउने रणनीतिबारे निर्णय गर्ने शीर्ष नेताहरुले बताएका छन्। उनीहरुले पार्टीका संघीय परिषद् अध्यक्ष डा बाबुराम भट्टराई पार्टीभित्र अल्पमतमा परिसकेको भन्दै काठमाडौंमा भट्टराईले बोलाएको बैठक अवैधानिक भएकोले त्यसको कुनै औचित्य नभएको पनि बताएका छन्। बैठकको उद्घाटन समारोहलाइ सम्बोधन गर्दै जसपाका राष्ट्रिय अध्यक्ष उपेन्द्र यादवले पार्टीको संसदीय दल, कार्यकारिणी समिति र केन्द्रीय समिति सबैमा आफनो बहुमत भएको जिकिर गरे। उनले भने, काठमाडौंमा डाक्टर साबले बोलाएको बैठकमा दुई जनामात्र सांसद, ६ जनामात्र कार्यकारणी सदस्य र १३ मात्र केन्द्रीय सदस्य सहभागी भएको देखियो, अब डाक्टर साबले के गर्नु हुन्छ? कता जानु हुन्छ? मलाइ थाह छैन। उत्पीडित, शोषित र सीमान्तकृत समुदायको हक अधिकारका लागि लड्ने जसपाको सिद्धान्त र नीति रहेको भन्दै यादवले भने, यहि कुरा नपचेर डाक्टर साब अलग हुन खोजेका हुन्, अरु सबै कारण उनको बहानाबाजी मात्रै हो। जसपाले विभिन्न समुदाय र वर्गविरुद्ध भइरहेको विभेद, शोषण र उत्पीडनको मुद्दा कहिल्यै नछोड्ने उनले प्रष्ट पारे। बहुल राष्ट्रवाद र क्षेत्रीयताका विरोधी डाक्टर भट्टराईले मधेसी र जनजातिलाई क्षेत्रीयता र जातिवादको मात्रै कुरा गर्ने समुदाय भनेर आरोप लगाएको र आफूमाथि राष्ट्रवादी भएको डम्फु बजाउने गरेको यादवले बताए। उत्पीडित, शोषित र सीमान्तकृत समुदायको विरोधमा हिँडिरहेका भट्टराई घोर नश्लवादी रहेको आरोप पनि उनले लगाए। यादवले भने, डाक्टर साबको मानसिकता नै गडबड भएको छ, झुट बोल्ने उनको बानी माओवादीमा छँदादेखि कै हो। जसपालाई फुटाउन भट्टराईले प्रधानमन्त्री शेरबहादुर देउवा, माओवादी अध्यक्ष प्रचण्ड, एमाले अध्यक्ष ओली, नेकपा एसका अध्यक्ष माधव नेपाल र देश बाहिरको शक्ति केन्द्रलाई भेटेर गुहार्दा पनि कुनै उपाय नलागेपछि अहिले विधान विपरीत काठमाडौंमा छुट्टै गुटको बैठक गरेको यादवले टिप्पणी गरे। यादवले भने, मविरुद्ध डाक्टर साबले हस्ताक्षर अभियान त चलाए। तर उक्त हस्ताक्षर लिएर म कहाँ आउँदै आएनन्, यदि बहुमतको हस्ताक्षर लिएर आएको भए म अध्यक्ष छाडिहाल्थे नि। वीरगन्जमै मंगलबार बसेको केन्द्रीय कार्यकारिणी समितिको बैठकको निर्णयअनुसार बुधबारदेखि केन्द्रीय समितिको बैठक बसेको उनले सुनाए। उनले भने, यो बैठकमा दुई जनाबाहेक अरु सबै सांसद हुनुहुन्छ, चारै जना मन्त्री पनि हुनुहुन्छ, ३२ मध्ये २६ जना केन्द्रीय कार्यकारिणी सदस्य हुनुहुन्छ, ४९९ केन्द्रीय सदस्यमध्ये २८० भन्दा बढी सहभागी भइ सक्नु भएको छ, अरु केन्द्रीय सदस्यहरु पनि आउने क्रम जारी छ, त्यसैले यही बैठक आधिकारिक बैठक हो, काठमाडौंको बैठक अवैधानिक हो। वीरगन्जको बैठकपछि एउटा निष्कर्षमा पुगेर पार्टी र सिंगो मुलुकलाई नै एउटा दिशा दिने प्रयासमा आफूहरु रहेको यादवले बताए। बैठकमा बोल्दै जसपाका वरिष्ठ नेता अशोक राईले जसपाको झण्डा र ब्यानर दुरुपयोग गरेर समानान्तर पार्टी चलाउने डाक्टर भट्टराइको गतिविधी निन्दनीय र गलत भएको बताए। राईले भने, यदि पार्टीको सिद्धान्त र विचार विचार मन पर्दैन भने पार्टी छाडेर जान सकिन्छ, तर समानान्तर पार्टी चलाउन खोज्ने काम गलत छ निन्दनीय छ, काठमाडौंको बैठक बेइमानी हो। पार्टीको विधानमा केन्द्रीय समितिको बैठक बोलाउने अधिकार राष्ट्रिय अध्यक्षलाई मात्र भएको भन्दै उनले संघीय परिषद् अध्यक्षलाई बैठक बोलाउने अधिकार नै नभएको जिकिर गरे। काठमाडौंमा डाक्टर भट्टराइले बोलाएको बैठकलाइ सांगीतिक कन्सर्टको संज्ञा उननले दिए। वरिष्ठ नेता राईले भने, बैठक विधी र पद्धतिअनुसार बोलाइन्छ, दुई ठाउँमा बैठक हुनै सक्दैन, त्यसैले काठमाडौंको बैठक बैठक नै होइन, त्यो त सांगितिक कन्सर्ट मात्रै हो। अहिले पार्टीलाई एकताबद्ध बनाएर आगामी निर्वाचनमा बढीभन्दा बढी सफलता प्राप्त गर्ने बेलामा डाक्टर भट्टराईले भने पार्टीलाई कमजोर बनाउने गतिविधि गरेको आरोप उनले लगाए। उनले अबको संघ र प्रदेशको निर्वाचनमा जसपाले जनमत र सीट संख्या दुवै बढाउने जिकिर पनि गरे। पार्टीका केन्द्रीय कार्यकारिणी सदस्यसमेत रहेका संघीय मामीला तथा सामान्य प्रशासनमन्त्री राजेन्द्र श्रेष्ठले पार्टीको बैठक बोलाउने अधिकार नै नभएका संघीय परिषद् अध्यक्ष डाक्टर भटटराइले काठमाडौंमा बोलाएको बैठक अवैधानिक भएको बताए। उनले भने, भट्टराइलाई बैठक बोलाउने अधिकार कहाँबाट आयो? जो चोर उसैको ठूलो स्वर भनेजस्तै अहिले भट्टराइले गरेका छन्। जसपा, शोषित, उत्पीडित र दमनमा परेका समुदाय र वर्गको आन्दोलन र त्यागले बनेको पार्टी भएको भन्दै श्रेष्ठले भने, जसपा भनेको बालुवाको घर होइन जहाँ एक दुई जना छाडेर जाँदैमा घर नै भताभुंग हुन्छ, यो पार्टीले धेरै उचाइ लिइसकेको छ, कसैले छोड्दैमा अब यो पार्टी समाप्त नै भइ हाल्छ भनेर नसोचे हुन्छ। मधेस प्रदेशका मुख्यमन्त्री लालबाबु राउतले संघीयतालाई समाप्त पार्ने योजनाअन्तर्गत जसपालाई फुटाउने षडयन्त्र भइरहेको बताए। जसपाका केन्द्रीय कार्यकारिणी सदस्य समेत रहेका मुख्यमन्त्री राउतले संघीयतालाई मन नपराउने तत्वहरूले जसपालाइ फुटाउने षडयन्त्र गरिरहेको बताए। उनले भने, बाहिर हेर्दा संघीयतालाई स्वीकार गरेको देखिए पनि व्यवहारमा भने संघीयतालाई मन नपराउने कांग्रेस र कम्युनिस्टले नै अहिले जसपालाई फुटाएर संघीयता समाप्त पार्न संस्थागत रुपमै लागेका छन्। पहिचान, समावेशी र संघीयताको जननी जसपा भएकाले जसपालाइ कमजोर पारे मात्र संघीयता कमजोर हुने योजना कांग्रेस र कम्युनिस्टहरु लागेको उनले बताए। त्यसैले संघीयता र अहिलेसम्म प्राप्त राजनीतिक उपलब्धि जोगाउनका लागि पनि जसपालाई फुट हुनबाट जोगाउनु पर्ने अन्यथा जसपा फुटे त्यो देशकै लागि दुर्भाग्य हुने उनले बताए। वन तथा वातावरण मन्त्री प्रदीप यादवले हरेक निर्वाचनभन्दा पहिले पार्टीलाई फुटाउने षडयन्त्र हुँदै आएको र अहिले पनि त्यही चलखेल भइरहेको बताए। यादवले भने, अहिले पनि चुनाव अगाडि जसपा फुटाउने षडयन्त्र केही शक्तिले षडयन्त्र गर्दै छन् तर त्यो षडयन्त्र कुनै पनि हालतमा सफल हुन सक्दैन। नाम जे भए पनि जसपा आन्दोलनको जगबाट बनेको पार्टी भएको र उपेन्द्र यादवजस्तो राजनेता अध्यक्ष रहेसम्म यो पार्टीलाई कसैले पनि फुटाउन वा तहशनहश पार्न नसक्ने उनले बताए। अध्यक्ष यादवको अध्यक्षतामा बुधबारदेखि शुरु केन्द्रीय कार्यसमिति बैठकको उद्घाटन समारोहलाई कृषि तथा पशुपंक्षी मन्त्री मृगेन्द्र कुमार सिंह यादव, भौतिक पूर्वाधार विकासमन्त्री इस्तियाक राई, केन्द्रीय कार्यकारिणी सदस्यहरु सुशीला श्रेष्ठलगायतले पनि सम्बोधन गरेका थिए।"
उपसभामुख पदको निर्वाचनको तालिका सार्वजनिक,"काठमाडौंः संघीय संसद सचिवालयले उपसभामुख पदको निर्वाचनको तालिका सार्वजनिक गरेको छ । नेपालको संविधानको धारा ९१ एवं प्रतिनिधि सभा नियमावली, २०७५ को नियम ८ बमोजिम प्रतिनिधि सभाको उपसभामुख पदको निर्वाचन असार ३१ गते हुनेछ। सचिवालयका अनुसार असार ३० गते बिहान ११ बजे प्रतिनिधि सभाको बैठकमा प्रतिनिधि सभाका कुनै सदस्यलाई उपसभामुख पदमा निर्वाचित गरियोस् भनी प्रस्तावको सूचना दर्ता गर्ने उल्लेख छ । असार ३० गते दिउँसो साढे १ बजे निर्धारित समयभित्र दर्ता भएका उम्मेदवारीको सूचनाको दर्ता क्रमानुसार सूची प्रकाशन गरिनेछ। असार ३१ गते ३ बजे प्रतिनिधि सभाको बैठकमा उपसभामुख पदमा निर्वाचित गरियोस् भनी प्रस्तावकले प्रस्ताव गर्ने र समर्थकले समर्थन गर्ने, उम्मेदवारीको सूचनामाथि सामूहिक रुपमा छलफल हुने र दर्ता क्रमानुसार निर्णयार्थ प्रस्तुत गर्ने उल्लेख छ ।"
एमालेको अर्थ विभागमा गभर्नर महाप्रसाद अधिकारी छैनन् : घनश्याम भुसाल,काठमाडौं : नेकपा एमालेका स्थायी कमिटी सदस्य घनश्याम भुसालले नेपाल राष्ट्र बैंकका गभर्नर महाप्रसाद अधिकारी पार्टीको अर्थ तथा योजना विभागमा नरहेको स्पस्ट पारेका छन्। विभागका प्रमुखसमेत रहेका भुसालले पार्टीको कमिटी र विभागमा गभर्नरलगायत सार्वजनिक पद धारणा गरेका व्यक्तिहरु रहने वैधानिक व्यवस्था पनि नभएको स्पस्ट पारेका हुन्। स्वयम् गभर्नर अधिकारीले 'कुनै पार्टी राजनीतिमा आफ्नो संलग्नता नरहेको र उक्त व्यक्ति पनि आफू नभएको स्पष्ट पारिसकेको उनले स्मरणसमेत गराएका छन्।
"चुनावअघि जसपा फुटाउने षडयन्त्र सुरु भएको छ, सफल हुन दिदैनौं : वनमन्त्री यादव","वीरगन्ज : वन तथा वातावरणमन्त्री प्रदिप यादवले आगामी संघ र प्रदेशको निर्वाचनमा पर्सा जिल्लामा जसपाले कब्जा गर्ने बताएका छन्। वीरगन्जमा बुधबार देखि सुरु भएको जसपाको केन्द्रीय समिति बैठकमा बोल्दै यादवले संसदीय निर्वाचन क्षेत्र र आठवटै प्रदेश निर्वाचन क्षेत्र जसपाले जितेर पुरै जिल्ला कब्जा गर्ने दावी गरे। ' आगामी निर्वाचनमा पर्साका चारवटै संसदीय निर्वाचन क्षेत्र र आठवटै प्रदेश निर्वाचन क्षेत्र जसपाले नै जितेर पुरै जिल्लामा कब्जा जमाउँछ, यो विश्वास दिलाउँछु,'उनले भने। हरेक निर्वाचनभन्दा पहिले पार्टी फुटाउने षडयन्त्र हुँदै आएको भन्दै यादवले त्यो षडयन्त्र कुनै पनि हालतमा सफल हुन नदिने बताए। उनले भने, 'अहिले पनि चुनाव अगाडि जसपा फुटाउने षडयन्त्र केही शक्तिले षडयन्त्र गर्दैछन्, तर, त्यो षडयन्त्र कुनैपनि हालतमा सफल हुन सक्दैन।' नाम जे भएपनि जसपा आन्दोलनको जगबाट बनेको पार्टी भएको र उपेन्द्र यादवजस्तो राजनेता अध्यक्ष भएकाले यो पार्टीलाई कसैले पनि फुटाउन वा तहसनहस पार्न नसक्ने उनको भनाइ छ। जसपा अध्यक्ष उपेन्द्र यादवको अध्यक्षतामा सुरु बैठकमा वरिष्ठ नेता अशोक राई, राजेन्द्र श्रेष्ठलगायतका सहभागी छन् ।"
औषधि तेस्रो संशोधन विधेयक २०७९ पारित,काठमाडौंः प्रतिनिधि सभाबाट औषधि तेस्रो संशोधन विधेयक २०७९ पारित भएको छ । बुधबार बसेको प्रतिनिधि सभा बैठकले सो विधेयक बहुमतले पारित गरेको हो। स्वास्थ्य तथा जनसंख्यामन्त्री भवानी खापुङले राष्ट्रिय सभामा उत्पती भएको औषधि तेस्रो संशोधन विधेयक २०७९ पारित गरियोस् भन्ने प्रस्ताव गरेका थिए । सांसदहरुले विधेयकमाथि छलफलमा भाग लिँदै औषधिमा नियमन नहुँदा उपभोक्ता निकै मारमा परेको बताए। पहिलो पटक औषधि ऐन २०३५ जारी भएको थियो । यो एेन पटक पटक संशोधन हुँदै आएको छ।
"केन्द्रीय समितिमा झोंक्किए देउवा, विधान संशोधन गरेर तेस्रोपटक सभापति बन्ने घुर्की","काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवाले आफू तेस्रोपटक सभापति बन्ने चेतावनी दिएका छन्। कांग्रेसको विधानले दुई पटकमात्रै सभापति बन्न पाउने व्यवस्था गरेको छ। तर सानेपामा जारी केन्द्रीय समिति बैठकमा पार्टी नेतृत्व, गठबन्धन, सरकारको नेतृत्व र कार्यशैलीमाथि प्रश्न उठाउने केन्द्रीय सदस्यहरुलाई जवाफ दिने क्रममा झोंक्किएका देउवाले विधान संशोधन गरेर तेस्रोपटक सभापति बन्ने घुर्की लगाएका हुन्। बैठकमा सहभागी एक केन्द्रीय सदस्यकाअनुसार सांसद सञ्जय गौतमले गठबन्धन गर्दा सीट जिते पनि कांग्रेस हार्ने भन्दै गठबन्धनको विरोध गरेका थिए। त्यसमा जवाफ दिँदै सभापति देउवाले भने, प्रतिकूलताका बीच ठूलो पार्टी बनाए। निर्वाचनमा राम्रो नतिजा आएको छ। तै पनि मै माथि प्रश्न उठाउने, आफू बर्दिया हारेको छ, अर्को हारेको छ। तपाईहरु आफ्नो कुरा गर्नुहुन्छ? पार्टीमा यस्तै गर्ने हो भने विधान संशोधन गरेर तेस्रोपटक सभापति बन्न अगाडि बढ्छु। मलाई सभापति बन्नुछैन। तर तपाईंहरु यस्तै व्यवहार गर्नुहुन्छ भने म विधान संशोधन गरे अगाडि बढ्छु। देउवाको यो जवाफमा बलबहादुर केसीले प्रतिवाद गरेका थिए। तपाईं तेस्रोपटक भएर के फरक पर्छ र? पहिला पनि त्यस्तै थियो। अहिले पनि त्यस्तै छ। फेरि भएर के फरक पर्छ र? बने हुन्छ नि त तेस्रोपटक। यसको जवाफमा फर्काउँदै देउवाले भने, त्यतिखेर सबैभन्दा अफ्ठेरो पार्ने तपाई नै त हो। विरोध गर्ने तपाईंहरु नै हो। देउवा र केसीबीच केहीबेर भनाभन भएको ती केन्द्रीय सदस्यले बताए। देउवाले आफ्नो आलोचना गर्ने नेताहरुलाई जवाफ दिने क्रममा तेस्रोपटक सभापतिमा अग्रसर हुने घुर्की लगाएको अर्का केन्द्रीय सदस्यले बताए। केन्द्रीय समितिमा बहुमत सदस्यले कम्युनिस्ट मिल्न नदिन गठबन्धन गरेरै जानुपर्ने धारणा राखेका थिए। बुधबार केन्द्रीय सदस्यहरु प्रकाशमान सिंह, डा रामशरण महत, ज्ञानेन्द्रबहादुर कार्की, रमेश रिजाल, दिलेन्द्रप्रसाद बडू, एनपी साउद, ईश्वरी न्यौपाने, केशवकुमार बुढाथोकी, गोविन्द भट्टराई, सरिता प्रसाई, बहादुर सिंह (लामा) तामाङ, लक्ष्मी परियार, रामजनम चौधरी, कल्पना चौधरी, यज्ञराज जोशी, महेन्द्रकुमार राय, सञ्जयकुमार गौतमले धारणा राखेका थिए। त्यसैगरी आङ्गेलु शेर्पा, प्रदीपकुमार सुनुवार, अब्दुल सत्तार, राजीव ढुंगाना, राजीवबिक्रम शाह, डा चन्द्रमोहन यादव, चम्पादेवी खड्का, ई मोहन आचार्य, मुक्ताकुमारी यादव, सरस्वती अर्याल तिवारी, जावेदा खातुन जागा, हरिशरण नेपाली, नगिना यादव, अजयवावु शिवाकोटी, मदनकृष्ण श्रेष्ठ, भीम पराजुली, कान्तिका सेजुवाल, गणेश लामा, रुपा विक, विद्यादेवी तिमिल्सीना र जीवन रानाले आआफ्नो धारणा राखेका थिए। केन्द्रीय कार्यसमितिको बैठक बिहीबार दिउँसो १ बजे पार्टीको केन्द्रीय कार्यालयमा पुनः बस्ने मुख्य सचिव कृष्णप्रसाद पौडेलले जानकारी दिए।"
"'डाक्टरले जुन कम्पनीबाट नाफा आउँछ, त्यहि कम्पनीको औषधि किन्न लगाउँछन्'","काठमाडौं : सांसदहरुले औषधिमा नियमन नहुँदा उपभोक्ता निकै मारमा परेको बताएका छन् । प्रतिनिधि सभा सांसद विमला विकले औषधि रोज्ने अधिकार उपभोक्तामा नभएको बताइन् । 'कुन कम्पनीको औषधि खाने भनेर रोज्ने अधिकार हामीलाई छैन । कुन कम्पनीको औषधि खाने कतिवटा खाने भन्ने हामीलाई रोज्ने अधिकार छैन । त्यो अधिकार डाक्टर साबलाई छ । डाक्टर साबले जुन औषधि खाऊ भन्नुहुन्छ । जुन कम्पनीको औषधि खाऊ भन्नुहुन्छ । त्यहि हामीले खानुपर्छ ।' डाक्टरले नाफा आउने कम्पनीबाट औषधि किनाउने गरेको भन्दै यसको नियमन गर्नुपर्ने उनको भनाइ छ। विकले भनिन्, 'डाक्टर साबले कुन कम्पनी रोज्नुहुन्छ भन्दा जुन कम्पनीबाट बढी नाफा आउँछ त्यहि कम्पनी रोज्नुहुन्छ भन्ने जनगुनासो छ । यो विषयमा छानबिन गर्ने संयन्त्र के छ । यो विषयमा मन्त्रीको ध्यानाकर्षण गराउन चाहन्छु । '"
देउवा सरकारको एक वर्ष : बालुवाटारले सार्वजनिक गर्यो ४२ उपलब्धि (पूर्णपाठ),"काठमाडौं : नेपाली कांग्रेसका सभापति शेरबहादुर देउवा नेतृत्वको सरकार गठन भएको एक वर्ष पुगेको छ। दुईपटक संसद विघटनलाई बदर गरेको सर्वोच्च अदालतको परमादेशमा देउवा २०७८ असार २९ गते प्रधानमन्त्री नियुक्त भएका थिए। देउवाले केपी ओलीलाई विस्थापन गर्दै सत्ता सम्हालेको बुधबार एक वर्ष पुगेको हो। प्रधानमन्त्रीको सचिवालयले देउवाको एक वर्षे कार्यकालमा भएका ४२ वटा उपलब्धि सार्वजनिक गरेको छ। देउवा सरकारले एक वर्षमा गरेका महत्त्वपूर्ण काममा ओली सरकारले निम्त्याएको राजनीतिक अस्थिरता र कुशासनको अन्त्य, मुलुकलाई लोकतान्त्रिक विधि र पद्धतिमा अघि बढाउन सफल भएको, समयमै स्थानीय निर्वाचन शान्तिपूर्णरुपमा सम्पन्न गरेको, नागरिकलाई कोभिड १९ प्रकोपबाट जोगाउन खोपलाई प्राथमिकतामा राखेको, खोप लगाउन योग्य सबै नागरिकलाई पूर्ण खोप दिलाउन सफल भएको, कोरोना प्रभावित अर्थतन्त्रलाई पुनरुत्थान गर्न विशेष प्याकेज सार्वजनिक गर्दै अर्थतन्त्रलाई चलायमान बनाउन सफल भएको उल्लेख छ। त्यसैगरी सबै मुलुकसँग प्रगाढ सम्बन्ध बनाउन राष्ट्रिय हितमा आधारित परराष्ट्र नीति अवलम्बन गरेको, आन्दोलनमा घाइते भई यथोचित उपचार नपाएकाहरुको उपचार व्यवस्था, अंगभंग भएकाहरुलाई क्षतिपूर्ति र परिवारका एक जनालाई रोजगारीको व्यवस्था गरेको एक वर्षे उपलब्धिमा देखाइएको छ। क्यान्सर, मिर्गौला र स्पाइनल इन्जुरीका विरामीलाई मासिक ५ हजार भत्ता प्रदान, अति विपन्न गरिब घरपरिवारलाई प्रतिघर परिवार दश हजार रुपैयाँका दरले राहत दिने घोषणा, युवा विद्यार्थी लक्षित पढ्दै कमाउँदै कार्यक्रम र नारी समुदाय लक्षित महिला पहिला कार्यक्रम घोषणा गरेको कुरालाई पानि उपलब्धिको सूचीमा राखिएको छ। एमसीसी अनुमोदन, ज्येष्ठ नागरिकलाई ६८ वर्षमै भत्ता उपलब्ध, किसानलाई पेन्सनसहित प्रोत्साहन र राहतका योजना, जटिल प्रकारका रोग लागेका नागरिकलाई मासिक पाँच हजार रुपैयाँ राहत भत्ता, गरिबीको रेखामुनि रहेका विरामीलाई ९८ प्रकारका औषधि निशुल्क, राष्ट्रसेवक कर्मचारीको तलब १५ प्रतिशतले वृद्धि, एमालेले ९ महिनादेखि अवरोध गरेको संसदको गतिरोध अन्त्यलाई पनि उपलब्धिका रुपमा मानिएको छ। त्यस्तै एसपीपी फिर्ता गर्ने निर्णय, भारतीय प्रधानमन्त्री नरेन्द्र मोदीको लुम्बिनी भ्रमण, प्रधानमन्त्रीको भारत भ्रमण, अमेरिकी उच्च अधिकारीको नेपाल भ्रमण, प्रधानसेनापतिको अमेरिका भ्रमण, चिनियाँ विदेशमन्त्री तथा चिनियाँ कम्युनिस्ट पार्टीका विदेश विभाग प्रमुखको भ्रमण, एक चीन नीतिको प्रतिबद्धता पनि महत्त्वपूर्ण कामका रुपमा बालुवाटारले प्रस्तुत गरेको छ। त्यस्तै छिमेकी भारतमा विजुली विक्री सुरु, कर घटाएर पेट्रोलियम पदार्थको मूल्य समायोजन र महंगी नियन्त्रण, नागरिकता विधेयक संसदमा पेश गरेको पनि उपलब्धिका रुपमा उल्लेख गरिएको छ।"
उपसभामुख निर्वाचन असार ३१ गते,काठमाडौं : उपसभामुखको निर्वाचन असार ३१ गते हुने भएको छ । प्रतिनिधिसभाको बुधबार बसेको बैठकमा सभामुख अग्निप्रसाद सापकोटाले निर्वाचनको मिति तोकेका हुन् । प्रतिनिधिसभा नियमावली २०७५ को नियम ८ बमोजिम सभामुखले समय र मिति तोक्नुपर्ने प्रावधान छ । प्रतिनिधिसभा उपसभामुख पद २०७६ माघदेखि रिक्त छ ।
रेडक्रसमा प्रहरी पठाएर तमासा गर्न खोजियो : अध्यक्ष ओली,काठमाडौं : नेकपा एमालेका अध्यक्ष केपी ओलीले स्थानीय तहको निर्वाचनमा राज्यपक्षबाट मानवअधिकार हननका घटना भएको बताएका छन्। मानवअधिकार एलायन्सले बुधबार काठमाडौंमा आयोजना गरेको कार्यक्रममा अध्यक्ष ओलीले निर्वाचनमा विपक्षी दलका उम्मेदवारलाई गिरफ्तार गर्ने र हिरासतमा राख्ने लगायतका मानवअधिकार विरोधी काम राज्य पक्षबाट भएको दावी गरे। विपक्षीलाई थुनाएर बुथ कब्जा गर्ने काम पनि भएको उनको भनाइ छ । ओलीले रेडक्रसमा अदालतको आदेश विपरित प्रहरी पठाएर तमासा गर्न खोजेको र डेमोक्रेसी र कानुनी राजको उपहास भएको तर्क गरे। अध्यक्ष ओलीले आफ्नो अहिलेसम्मको लडाई मानवअधिकारका लागि नै भएको र कहिले पनि मानवअधिकारको उलंघन नगर्ने स्पष्ट पारे। उनले मानवअधिकार जागिर नभएको र यो नितान्त आदर्श र निष्टासँग जोडिएको विषय भएको बताए।
वीरगन्जमा जसपा उपेन्द्र यादव समूहको केन्द्रीय समिति बैठक सुरु,"वीरगन्ज : जनता समाजवादी पार्टी (जसपा) अध्यक्ष उपेन्द्र यादव समूहको केन्द्रीय समितिको बैठक सुरु भएको छ। बुधबार पार्टी अध्यक्ष यादवले बैठक उद्घाटन गरेका हुन् । बैठकमा वरिष्ठ नेताहरु अशोक राई, राजेन्द्र श्रेष्ठ, प्रदीप यादव, लालबावु राउतलगायतको सहभागीता छ। केन्द्रीय सदस्य एवं वनमन्त्री प्रदिप यादवका अनुसार बैठकमा ३२ कार्यकारिणी सदस्यमध्ये २४ जना र ४९९ केन्द्रीय सदस्यमध्ये ३५० भन्दा बढी सहभागी छन्। बैठक बिहीबारसम्म चल्नेछ। पार्टी विभाजनको तयारीमा रहेका जसपाका दुई प्रमुख नेता डा बाबुराम भट्टराई र उपेन्द्र यादवले छुट्टाछुट्टै बैठक र भेला सुरु गरेका छन्। पार्टीका संघीय परिषद अध्यक्ष डा बाबुराम भट्टराईले मंगलबार काठमाडौंमा आफू पक्षीय नेताहरुको विस्तारित बैठक बोलाएका थिए। उनले बैठक वैधानिक र आधिकारिक भएको दावी गरेका थिए। पार्टीमा उपेन्द्र यादवले एकलौटी गरेको र यादव पक्षकै कारण पार्टी संकटमा गएको बताएका थिए। उनले वीरगन्जको बैठक स्थगन गर्न पनि यादवलाई सुझाव दिएका थिए। भट्टराई पक्षले आफ्नो साथमा ४ सय ९९ जनामध्ये २ सय ३० केन्द्रीय सदस्य रहेको दाबी गरेको छ। पछिल्लो समय दुवै नेताबीच विवाद चर्किदै गएपछि पार्टी फुटको संघारमा पुगेको हो।"
प्रतिनिधि सभा र प्रदेश सभा निर्वाचनमा एमालेसित तालमेल हुन्छ : कमल थापा,"गोरखा : राप्रपा नेपालका अध्यक्ष कमल थापाले आसन्न प्रतिनिधिसभा र प्रदेश सभा निर्वाचनमा एमालेसित तालमेल हुने बताएका छन् । प्रदेशस्तरीय प्रशिक्षणको कार्यक्रममा सहभागी हुन बुधबार गोरखा आइपुगेका अध्यक्ष थापाले तालमेल गरेको ठाउँबाहेक देशका सबै जिल्लाहरुमा राप्रपाकै चुनाव चिन्ह लिएर उम्मेदवार उठाउने बताए। अहिलेसम्मको हामीहरुको कुराकानी र व्यहारलाई दृष्टिगत गर्दा नेकपा एमालेसित तालमेल हुने सम्भावना छ, 'उनले भने, 'तर हामी तालमेलका लागि खुल्ला छौँ,उनले भने,' अरुसित पनि हुन नसक्ने भने होइन ।' केपी ओलीको नेतृत्वमा मुलुकमा राजनीतिक स्थिरता र सम्वृद्धिको सुत्रपात भएकाले त्यसबाट प्रभावित भएर एमालेसित तालमेल गर्न आफू तयार गरेको उनको भनाइ छ । केपी ओलीको नेतृत्वमा विगतमा राजनीतिक स्थिरता र सम्वृद्धिका निमित्त जेजस्ता कामहरु भएका थिए, त्यसबाट हामीहरु प्रभावित छौँ,' उनले भने, केपी ओलीकै नेतृत्वमा लिम्पियाधुरा, कालापानी समेटेर नेपालको नक्सा बनाइयो । पृथकतावादी एजेण्डा बोकेर हिँडेका सिके राउत र विप्लव नेतृत्वको नेकपालाई राष्ट्रिय राजनीतिको मूलधारमा ल्याउन सफल भएकाले हामी नेकपा एमालेसित निकट भएको महशुस गर्छौँ । राजनीतिमा असम्भव भन्ने कुरा नहुने तर्क गर्दै उनले दुईवटा राप्रपा एकताको सम्भावना पनि रहेको बताए । राजनीतिमा असम्भव भन्ने कुरा हुँदैन,' उनले भने, 'यदि राजसंस्थाको बारेमा उहाँहरुले पुनर्विचार गर्नुभयो भने पार्टी एकताको सम्भावना जहिल्यै पनि खुल्ला रहन्छ ।' राजतन्त्रको एजेण्डा बोक्दा अरु एजेण्डा ओझेलमा पर्ने भएकाले सो एजेण्डा छोड्नु परेको उनले बताए । राजासित व्यक्तिगत वैमनस्यता भएर होइन, कि राजतन्त्रको एजेण्डा बोक्दा अरु सबै एजेण्डा ओझेलमा पर्ने देखियो,' उनले भने, 'लोकतान्त्रिक हिन्दु राष्ट्रको एजेण्डा छ, नेपालको सामाजिक, सांस्कृतिक, आर्थिक रुपान्तरणको एजेण्डा बोकेर वैकल्पिक राजनीतिक शक्तिको रुपमा स्थापित हुनुपर्ने छ ।' लोकतान्त्रिक हिन्दुराष्ट्रको मान्यता बोकेको आफ्नो पार्टी मात्र भएको उनको दाबी छ । 'अहिले देशमा धर्मान्तरको डढेलो लागेको छ,' उनले भने, 'यो अत्यन्तै भयावह छ । यो धर्मान्तरणको महामारीबाट देशलाई जोगाउनु हाम्रो प्रमुख कार्यभार छ । समाजवादी र साम्यवादी राजनीतिक शक्ति मात्र भएको नेपालमा आफूहरु कन्जर्भेटिभ राजनीतिक शक्ति स्थापित गराउन उद्दत रहेको उनले बताए । नेपालको राष्ट्रिय राजनीतिमा प्रमुख राजनीतिक धार भनेको साम्यवादी र समाजवादी धार मात्र हो,' उनले भने, 'संवद्र्धनवादी धार नेपालमा उठ्नै सकेको छैन । संसारभरि मुल रुपमा बामपन्थी र प्रजातान्त्रिक जत्तिकै कन्जर्भेटिभ पार्टी पनि उत्तिकै शक्तिशाली छ । अमेरिकाको रिपब्लिकन पार्टी, भारतको भाजपा, बेलायतमा कन्जर्भेटिभ पार्टी नै छ । कन्जर्भेटिभ पार्टी भनेको अनुदार होइन, संवद्र्धनवादी हो । ४५ वर्षे राजनीतिक जीवन यात्राको उत्तराद्र्धमा नेपालमा कन्जर्भेटिभ शक्तिलाई राजनीतिक शक्तिको रुपमा स्थापित गराउने लक्ष्य राखेर आफू होमिएको उनले बताए ।"
महिला सक्षम भए स्थानीय सरकार सफल : राजदूत भोल्क,"स्याङ्जा : नेपालका लागि अष्ट्रेलियन राजदूत फेलिसिटी भोल्कले महिलालाई सक्षम बनाउन सके मात्र स्थानीय सरकार सफल हुने बताएकी छन्। महिला सक्षम र आर्थिक रुपमा बलियो बनाउन नीतिगत व्यवस्था गरिनुपर्नेमा उनले जोड दिइन्। स्याङ्जाको वालिङ नगरपालिकामा आयोजित शिष्टाचार भेटघाट कार्यक्रमलाई बोल्दै राजदूत भोल्कले सबै बालिका र महिलालाई उचित शिक्षा र नेतृत्वमा सक्षम बनाउनुपर्नेमा जोड दिइन्। सक्षम महिला नेतृत्व विकासका लागि अष्ट्रेलिया सहकार्य गर्न तयार छ,'उनले भनिन्। अष्ट्रेलियाका केही स्थानीय तह र वालिङबीचको गरिएका नीति, नियमका मोडेलहरु अवलम्बन गरेको पनि उनले जानकारी दिइन्। अष्ट्रेलिया सरकार र नेपालका केही पालिकाको सहकार्यमा सञ्चालित परियोजनाले सफलता पाएकोमा उनले खुशी व्यक्त गरिन्। नगरप्रमुख कृष्ण खाँणले वालिङ् र अष्ट्रेलिया सरकारबीचको समन्वय र सम्बन्धले दिगो विकास र मित्रतामा थप सहयोग पुग्ने विश्वास व्यक्त गरे। प्रमुख खाँणका अनुसार, वालिङ नगरपालिका र दी एसिया फाउण्डेशनबीच सम्झौता भइ सञ्चालनमा रहेको स्थानीय सरकार सबलीकरण कार्यक्रमले नगर विकासको लागि सहयोग पुगेको बताए। उपप्रमुख कविता तिवारीसहित कार्यपालिका सदस्यबीच महिला विकास तथा नेतृत्व क्षमता अभिवृद्धिका लागि राजदूत भोल्कसँग अन्तरकृया पनि गरिन्। उपप्रमुख तिवारीले महिला सक्षमता कार्यक्रमको लागि अष्ट्रेलियन सरकारको सहयोग रहने अपेक्षा व्यक्त गरिन्। कार्यक्रममा प्रमुख प्रशासकीय अधिकृत राजन भट्टराईले नगरपालिकाले गर्दै आएका काम कारवाही, फोहोरमैला व्यवस्थापन, कोभिड१९ प्रभावितहरुको व्यवस्थापन, मोबाइल एप्स तथा सुचना प्रविधिको प्रयोग बारे पनि जानकारी गराए। राजदूत भोल्कलगायतको समूहले वालिङले सञ्चालन गरेको इनोभेसन सेन्टर, फोहोरमैला व्यवस्थापन केन्द्रको पनि अवलोकन गरेका छन्। फोहोरमैला व्यवस्थापनका क्षेत्रमा वालिङ् पटकपटक उत्कृष्ठ नगर घाषित भइसकेको छ। वालिङ र दी एसिया फाउण्डेशनले महिला तथा सिमान्तकृत जातीलाई राज्यका मूलधारमा ल्याउनका निम्ति नीति, नियम बनाउने कार्यमा सहयोग गर्दे आएको छ।"
'कोरोना विमा र स्वास्थ्य बिमावापतको रकम तत्काल भुक्तानी गरियोस्',"काठमाडौं : प्रतिनिधि सभाका सांसद कृष्णप्रसाद दाहालले कोरोना बिमावापतको रकम भुक्तानी गर्न सरकारसँग माग गरेका छन्। प्रतिनिधि सभामा बोल्दै सांसद दाहालले कोरोना विमा गरेकाहरुको अहिलेसम्म भुक्तानी नहुनु लज्जास्पद विषय रहेको बताएका हुन्। उनले स्वास्थ्य बिमावापतको रकमपनि भुक्तानी गर्न सरकारसँग माग गरे। दाहालले भने, 'हतियार किन्न सरकार लालयीत छ। कोरोनाबापतको रकम तत्काल भुक्तानी गरियोस। स्वास्थ्य विमा वापतको रकम तत्काल भुक्तनी गरियोस।'"
अर्थतन्त्र चलायमान हुने गरी मौद्रिक नीति ल्याउनुपर्छ :गगन थापा,"काठमाडौं: प्रतिनिधि सभाका सांसद गगन थापाले आगामी आर्थिक वर्षको मौद्रिक नीति ल्याउँदा अर्थतन्त्र चलायमान हुनेगरी ल्याउनुपर्ने बताएका छन्। प्रतिनिधि सभामा शून्य समयमा बोल्दै सांसद थापाले चुलिदों व्यापार घाटा, घट्दो विदेशी मुद्रा सञ्चिति, आकाशिँदो मूल्य वृद्धिलाई सामना गर्नेगरी मौद्रिक निति ल्याउनुपर्ने बताएका हुन्। उनले भने, केहि घरानामा रहेको अर्थतन्त्रलाई बाहिर ल्याउने गरी मौद्रीक नीति ल्याउनुपर्छ। सेयर बजारमा सुधार गर्ने भनेर ४१२ को नीति ल्याइयो। यसले ठुलालाई पोस्ने सानालाई कस्ने काम भयो। राष्ट्र बैंकले जे सोचेपनि अपेक्षा गरेअनुसार परिणाम आएन। त्यसैले अब यसलाई सच्याइनुपर्छ। सच्याइएन भने साना लगानीकर्ताहरु सडकमा आउँछन्।'"
साउनको पहिलो साता मल आइपग्छ : कृषिमन्त्री यादव,"वीरगन्ज : संघीय सरकारका कृषि तथा पशुपंक्षी विकासमन्त्री मृगेन्द्र सिंह यादवले साउनको पहिलो हप्ता रासायनिक मल नेपाल आइपुग्ने बताइएका छन्। वीरगन्जमा बुधबारदेखि सुरू जसपाको केन्द्रीय समितिको बैठकमा बोल्दै कृषिमन्त्री यादवले ३० हजार मेट्रिक टन युरिया मल साउनको पहिलो हप्ता नेपाल आइपुग्ने बताइएका हुन् । उनले भने,' तत्कालका लागि ३० हजार मेट्रिक टन युरिया मल ओमानबाट आइसकेको छ। केही दिनमा भारतको कोलकाता बन्दरगाहमा पुग्छ। अनि त्यहाँबाट साउन पहिलो हप्ता वीरगन्ज आइपुग्छ।' यसबाहेक साल्ट ट्रेडिङ कर्पोरेसन लिमिटेडले खरिद गरेको थप २० हजार मेट्रिक टन युरिया मल पनि छिट्टै आइ पुग्ने उनले बताए। कृषिमन्त्री यादवले जी टु जीमार्फत् मल ल्याउने सम्झौता गरिएको भएपनि भारतसँग केहि कुरामा उल्झन भएकाले हिजोअस्ति मात्रै फाइनल सम्झौता भइसकेकाले अब मलको समस्या नहुने बताए।"
जसपा फुटाएर संघीयता समाप्त पार्ने षड्यन्त्र भइरहेको छ : मुख्यमन्त्री राउत,"वीरगन्ज : मधेस प्रदेशका मुख्यमन्त्री लालबाबु राउतले संघीयतालाई समाप्त पार्ने योजनाअन्तर्गत जसपा फुटाउने षडयन्त्र भइरहेको बताएका छन्। बुधबारदेखि वीरगन्जमा सुरु भएको जसपाको केन्द्रीय समितिको बैठकमा बोल्दै जसपाका केन्द्रीय कार्यकारिणी सदस्य समेत रहेका मुख्यमन्त्री राउतले संघीयतालाई मन नपराउने तत्वहरूले जसपा फुटाउने षडयन्त्र गरिरहेको बताए। उनले भने,' बाहिर हेर्दा संघीयतालाई स्वीकार गरेको देखिए पनि व्यवहारमा भने संघीयतालाई मन नपराउने कांग्रेस र कम्युनिस्टले नै अहिले जसपालाई फुटाएर संघीयता समाप्त पार्न संस्थागत रुपमै लागेका छन्।' पहिचान, समावेशी र संघीयताको जननी जसपा भएकाले जसपालाई कमजोर पारे मात्र संघीयता कमजोर हुने योजनामा कांग्रेस र कम्युनिष्टहरु लागेको उनको आरोप छ। त्यसैले संघीयता र अहिलेसम्म प्राप्त राजनीतिक उपलब्धी जोगाउनका लागि पनि जसपा फुट हुनबाट जोगाउनुपर्ने अन्यथा जसपा फुटे त्यो देशकै लागि दुर्भाग्य हुने उनले बताए। यो बैठक नै पार्टीको आधिकारिक बैठक रहेको दाबी उनले गरे ।"
"उपसभामुख कांग्रेसले पाउने, को को छन् चर्चामा ?","काठमाडौं : प्रतिनिधिसभाको उपसभामुख प्रमुख सत्तारुढ नेपाली कांग्रेसले पाउने भएको छ। पाँच दलीय सत्ता गठबन्धनमा उपसभामुख कांग्रेसलाई दिने सहमति भएको नेता मीन विश्वकर्माले जानकारी दिए। कांग्रेसले उपसभामुख पाउने स्वभाविक हो। कांग्रेस हकदार हो। कांग्रेसले उम्मेदवार प्रस्ताव गर्छ, गठबन्धनका अन्य दलले समर्थन जनाउँछन्, उनले भने, कांग्रेसले उम्मेदवार तय गर्न बाँकी छ, एक जना उम्मेदवार बन्नुहुन्छ। व्यक्तिका बारेमा टुंगो गर्न बाँकी छ। अहिले सभामुख माओवादी केन्द्रबाट अग्निप्रसाद सापकोटा छन्। उपसभामुख डा शिवमाया तुम्बाहाङफेले २०७६ माघ ६ गते पदबाट राजीनामा दिएकी थिइन्। तत्कालीन सभामुख कृष्णबहादुर महराले मुद्दा लागेर राजीनामा दिएपछि शिवमायाले सभामुखमा दाबी गरेकी थिइन्। तर नेकपा बन्नुअघि माओवादीबाट सभामुख बनेकाले नेकपाले पूर्वमाओवादीबाट सापकोटालाई सभामुख बनाएको थियो। एउटै पार्टी (नेकपा)बाट सभामुख र उपसभामुख बनाउन नपाइने संवैधानिक व्यवस्थाका कारण शिवमायालाई राजीनामा गराएर सापकोटालाई सभामुख बनाइएको थियो। त्यसपछि रिक्त भएको उपसभामुख चयन हुन सकेको छैन। कांग्रेस नेता विश्वकर्माले एमालेले पटक पटक संसद विघटन र अवरोध गरेको र गठबन्धन आबद्ध दलहरुबीच सहमति गर्ने सम्बन्धमा कहिले निर्वाचन त कहिले नीति तथा कार्यक्रम र बजेट निर्माणले उपसभामुख चयनमा ढिलाइ भएको बताए। अब उपसभामुख र राष्ट्रियसभा अध्यक्ष रिक्त नराख्ने सरकारको नीतिअनुसार संसदले सहजीकरण गरेको छ, उनले भने। उपसभामुख चयनका लागि संघीय संसद् सचिवालयले निर्वाचन तालिका पनि सार्वजनिक गरिसकेको छ। जसअन्तर्गत असार ३० गते मनोनयन दर्ता र ३१ गते मतदान हुने तय गरिएको छ। कांग्रेसबाट को को चर्चा? कांग्रेस नेताहरुका अनुसार पार्टीबाट प्रमुख सचेतक पुष्पा भुसाल, पूर्वउपसभामुख चित्रलेखा यादव, केन्द्रीय सदस्य एवं सांसद डिला संग्रौलाको नाम उपसभामुखका लागि चर्चामा छ। यद्यपि कांग्रेसले भोलि केन्द्रीय समिति बैठक सकिएपछि पदाधिकारी बैठक बसेर उम्मेदवारको टुंगो लगाउने तयारी गरेको छ। नेताहरुकाअनुसार प्रमुख सचेतक भुसालको बलियो दाबेदारी रहेको बताइन्छ। प्रमुख प्रतिपक्षी नेकपा एमालेले उम्मेदवारी दिने कि नदिने, कसलाई उम्मेदवार बनाउने भन्ने तय गरिसकेको छैन।"
राष्ट्रपतिसमक्ष महालेखा परीक्षकको ५९ औं प्रतिवेदन पेश,काठमाडौं : राष्ट्रपति विद्यादेवी भण्डारीसमक्ष आर्थिक वर्ष ०७७०७८ को महालेखा परीक्षकको ५९ औं प्रतिवेदन पेश भएको छ। महालेखापरीक्षक टंकमणि शर्मा दंगालले बुधबार प्रतिवेदन राष्ट्रपतिसमक्ष पेश गरेका हुन्। नेपालको संविधानको धारा २९४ को उपधारा (१ ) बमोजिम सो प्रतिवेदन पेश भएको राष्ट्रपति कार्यालयले जनाएको छ।
टिकट नपाउँदा स्वतन्त्र उठेर जितेकालाई पार्टीमा फर्किने वातावरण बनाउन कांग्रेसमा प्रस्ताव,"काठमाडौं : नेपाली कांग्रेसको केन्द्रीय समिति बैठकमा बागी उठेर स्थानीय तह निर्वाचनमा निर्वाचित भएका जनप्रतिनिधिलाई पार्टीमा फर्किने वातावरण बनाउन प्रस्ताव आएको छ। केन्द्रीय सदस्य अजयबाबु शिवाकोटीले पार्टीबाट टिकट नपाउँदा स्वतन्त्र उठेर जनताबाट अनुमोदन भएका जनप्रतिनिधिलाई फर्किने वातावरण बनाउन आवाज उठाएका हुन्। टिकट वितरणमा अनियमितता भएको, पारदर्शी नभएकोतर्फ उनले छानविनको माग पनि गरे। टिकट वितरण पारदर्शी नहुँदा कतिपय पार्टी सदस्यले स्वतन्त्र उठ्नुपरेको भन्दै जितिसकेकालाई पार्टीमा स्वागत गर्नुपर्ने उनको धारणा थियो। कतिपय ठाउँमा पार्टीले विवेकपूर्ण निर्णय गर्न नसक्दा त्यसको विरोधमा पार्टी कार्यकर्ता र जनताले हाम्रै साथीहरुलाई स्वतन्त्र उठाएर पनि भारी मतले जिताएर पठाएका छन्। हामीले टिकट नदिएर पनि स्वतन्त्र हैसियतमा जनअनुमोदित साथीहरुलाई ससम्मान पार्टीमा फिर्ता हुने वातावरण बनाउने निर्णय गर्न नेतृत्वको ध्यानाकर्षण गराउँदछु, उनले बैठकमा भने। उनले लाभ लिएर टिकट दिने प्रवृत्तिलाई अन्त्य गर्न पार्टीले आन्तरिक रुपमा विशेष संयन्त्र परिचालित गरि छानविन गर्ने र त्यस्तो पार्टीको निकायलाई सचेत गराउन सभापतिसहित पदाधिकारीहरुको ध्यानाकर्षणसमेत गराएका छन्। उनले पार्टीलाई कसैको वैशाखी विना नै ठूलो पार्टी बनाउन संघ र प्रदेशको निर्वाचन लक्षित ठोस नीति र कार्यक्रमको प्रस्ताव ल्याउन माग गरेका थिए। उनले विगतमा विपक्षीमा हुँदा उठाएको विषयविरुद्ध नै गएर संवैधानिक परिषद् सम्बन्धी विवादास्पद विधेयक ल्याउनु सुखद नभएको उल्लेख गरेका थिए। जनता सबै हेरिरहेका छन् मौका पर्दा यसको व्याज समेत असुल्न सक्छन भन्ने कुरा हामीले ख्याल गर्नुपर्छ, उनले भने।"
अघि बढ्यो नागरिकता विधेयक,"काठमाडौं : प्रतिनिधि सभाबाट नागरिकता विधेयक अघि बढेको छ । बुधबार बसेको प्रतिनिधिसभा बैठकमा गृहमन्त्री बालकृष्ण खाँणले नागरिकता ऐन संशोधन विधेयक पेश गरेका छन् । एमाले र नेपाल मजदुर किसान पार्टीका सांसदहरुले यो विधेयक अगाडि नबढाउन माग गर्दै विरोधका सूचना दर्ता गराएका थिए । उक्त सूचना अस्वीकृत भएपछि विधेयक अघि बढाउन बाटो खुलेको हो । अब संसदमा विधेयक माथि दफावार छलफल हुनेछ । बैठकमा एमाले सांसद भीम रावल, शेरबहादुर तामाङ, नेपाल मजदुर किसान पार्टीका सांसद प्रेम सुवालले विरोधको सूचना दर्ता गरेका थिए । सांसद रावलले नागरिकता जस्तो संवेदनशिल विषयमा दुईदुइ वर्ष गरेको अभ्यासलाई निरर्थक नबनाउन सरकारलाई आग्रह गरे । संसदमा बोल्दै सांसद रावलले नागरिकता सम्बन्धी विषय अत्यन्तै संवेदनशिल रहेको भन्दै यो विषयलाई उदार बनाउन नहुने बताए । उनले भने,'संवेदनशिल भूराजनीति अवस्थामा महिलालाई विहे गर्दा वित्तिकै नागरिकता दिनुपर्छ । त्यसो भए नेपाली महिलाले विदेशमा विहे गरे सजिलै नागरिकता पाउनुपर्छ कि नाई ? महिलाको अधिकार हनन् गर्ने विषय होइन । अंगीकृत नागरिकलाई प्रकृया पुरा गरेर नागरिकता दिनुपर्छ '"
आमाको नामबाट ५ जनालाई नागरिकता,"धनकुटा : आमाको नामबाट ४ जनाले नागरिकता पाएका छन्। धनकुटा नगरपालिका७ का नरेश तामाङ, ओम तामाङ, र गणेश तामाङले पाएका छन्। उनीहरूले आमा तारा तामाङको नामबाट वंशजको आधारमा नागरिकता पाएका हुन्। यस्तै, छथरजोरपाटी गाउँपालिका५ की गौरी लिम्बूले पनि आमा दिलमाया लिम्बूको नामबाट वंशजका आधारमा नागरिकता पाएको सहायक प्रमुख जिल्ला अधिकारी रामनारायण श्रेष्ठले बताए। कुनै पनि व्यक्ति जन्म हुँदाको बखत निजको बाबु वा आमा नेपाली नागरिक रहेछ भने त्यस्तो व्यक्ति वंशजको नाताले नेपालको नागरिक हुने व्यवस्था नेपालको संविधान २०७२ धारा ११ उपधारा २ (ख) मा छ। तर, पनि धनकुटा प्रशासनले उनीहरूलाई नागरिकता दिन इन्कार गरेको थियो। नागरिकता नपाएपछि तामाङले जिल्ला प्रशासन कार्यालय धनकुटालाई विपक्षी बनाएर उच्च अदालत विराटनगर धनकुटा इजलासमा २०७८ चैत १४ गते रिट र गौरीले २०७८ चैत १६ गते रिट दायर गरेका थिए। अदालतले दुवै रिटको २०७८ असार २१ गते जिल्ला प्रशासन कार्यालय धनकुटाका नाममा परमादेश जारी गर्दै आमाको नामबाट नागरिकता दिन आदेश गरेको थियो। आमाको नामबाट नागरिकता पाउँदा खुसी लागेको नरेश तामाङले बताए।"
"आज प्रतिनिधि सभाको बैठक बस्दै, यस्ता छन् सम्भावित कार्यसूची","काठमाडौं : आज प्रतिनिधि सभाको बैठक बस्दैछ। बैठक बिहान ११ बजे बस्नेछ। नेपाल नागरिकता (पहिलो संशोधन) विधेयक, २०७९ लाई प्रस्तुत गर्न अनुमति माग्ने प्रस्तावमाथि प्रेम सुवाल, शेरबहादुर तामाङ र डा भीमबहादुर रावलले प्रस्तुत गरेको विरोधको सूचनाहरुलाई निर्णयार्थ प्रस्तुत गरिने छ। बैठकमा गृहमन्त्री बालकृष्ण खाडले नेपाली नागरिकता (पहिलो संशोधन) विधेयक २०७९ पेश गर्ने, शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालय विधेयक २०७६ लाई दफावार छलफलका लागि सम्बन्धित समितिमा पठाइयोस भनी प्रस्ताव गर्ने, राष्ट्रिय सभाको सन्देशसहित नेपाल रेल्वे विधेयक २०७९ माथि प्राप्त संशोधनलाई निर्णायार्थ प्रस्तुत गरिने, भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभाको सन्देशसहित नेपाल रेल्वे विधेयक २०७९ माथिको दफावार छलफल सदनमा गरियोस भनेर प्रस्ताव गर्ने, राष्ट्रिय सभामा उत्पति भएको औषधि (तेस्रो सशोधन) विधेयक प्राप्त संशोधनहरूलाई निर्णायार्थ प्रस्तुत गरिने, स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको औषधि (तेस्रो सशोधन) विधेयक २०७९ पारित गरियोस भनी प्रस्ताव गर्ने सम्भावित कार्यसूची छ। राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ माथि प्राप्त संशोधनहरुलाई निर्णायार्थ प्रस्तुत गरिने छ। स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ लाई पारित गरियोस भनेर प्रस्ताव गर्ने सम्भावित कार्यसूची छ।"
"मन्त्री कार्कीले दिएको आपत्तिजनक अभिव्यक्तिको प्रेस सेन्टरद्धारा विरोध, पत्रकार महासंघ भने मौन","विराटनगर : प्रेस सेन्टर नेपाल मोरङले प्रदेश १ का आन्तरिक मामिला तथा कानुनमन्त्री केदार कार्कीले पत्रकारका विरुद्ध दिएको विवादास्पद एवं आपत्तिजनक अभिव्यक्तिको चर्को विरोध गरेको छ। अध्यक्ष अर्जुन आचार्यले बुधबार बिहान विज्ञप्ति जारी गर्दै विराटनगर महानगरपालिका१२ मा निर्माणाधीन सुकुम्वासी बस्तीको समाचार लेखेकै आधारमा मन्त्रीले धाकधम्कीपूर्ण भाषा प्रयोग गरेर पत्रकारविरुद्ध अभिव्यक्ति दिएको भन्दै आपत्ति जनाएका हुन्। समाचारको खण्डन गर्ने नाममा मन्त्रीजस्तो गरिमामय पदमा बसेको व्यक्तिले अशोभनिय ढंगले प्रतिवाद गर्दै पत्रकार र सिंगो सञ्चार जगतलाई लान्छित गर्नु कदापि स्वीकार्य नहुने विज्ञप्तिमा जनाइएको छ। 'मन्त्रीको स्तरबाट यसखालको धाकधम्कीको परिकल्पना लोकतन्त्रमा गर्न पनि सकिँदैन,' विज्ञप्तिमा भनिएको छ, 'समाचारमा आएका विषयवस्तुप्रतिको असहमति राख्ने, खण्डन गर्ने र उजुरी गर्ने थुप्रै कानुनी बाटोहरु रहेकोमा स्वयं कानुनमन्त्रीसमेत रहेका कार्कीले पत्रकारहरुलाई सिधै लान्छित गर्ने गरी दिएको अभिव्यक्ति आलोचना र भत्र्सनायोग्य छ।' आफ्ना धारणा स्पष्ट गर्दै सार्वजनिक माफी माग्नसमेत मन्त्री कार्कीलाई प्रेस संगठनले चेतावनी दिएको छ। साथै निर्भयतापूर्वक समाचार लेख्ने वातावरण निर्माण गर्न सरकारसँग माग गरिएको छ। आम पत्रकार तथा सञ्चारकर्मीलाई धाकधम्कीबाट कतिपनि विचलित नभई आफ्नो कर्ममा निरन्तर लाग्न पनि संगठनले आह्वान गरेको छ। मन्त्री कार्कीको विवादास्पद अभिव्यक्तिको प्रेस चौतारी नेपाल मोरङका अध्यक्ष सुदीप कोइराला र चौतारी प्रदेश १ का अध्यक्ष अविजाल विष्टले मंगलबार अलगअलग विज्ञप्ति जारी गर्दै विरोध जनाइसकेका छन्। पत्रकारसँग सम्वद्ध विभिन्न संघसंस्थाले विरोध जनाए पनि समग्र पत्रकारहरुको छाता संगठन पत्रकार महासंघ भने मन्त्री कार्कीले दिएको अभिव्यक्तिप्रति मौन छ। सिंगो सञ्चार जगतको अपमान हुने अभिव्यक्ति दिए पनि मन्त्री कार्कीको विषयलाई लिएर महासंघले कुनै प्रतिक्रिया दिएको छैन। कार्कीको गलत अभिव्यक्तिप्रति मौन रहनु र कुनै पनि प्रतिक्रिया नदिनुले महासंघले कार्कीको समर्थन गरेको प्रष्ट हुने चौतारी मोरङका अध्यक्ष कोइरालाले बताए। संविधानमै लोकतन्त्र र पूर्ण प्रेस स्वतन्त्रताको ग्यारेन्टी भइसकेको अवस्थामा सुरक्षा तथा कानुन मन्त्रालयको जिम्मेवारी सम्हालेका मन्त्रीबाट आफू अनुकूलको समाचार नआउँदा दिएको अभिव्यक्ति कुनै पनि हालतमा मान्य नहुने कोइरालाको भनाइ छ। महासंघ मोरङका सचिव नेत्र पी अधिकारीले मन्त्री आफैले तल्लो स्तरमा झरेर आपत्तिजनक एवं विवादास्पद अभिव्यक्ति दिनु सरासर गलत भएको बताए। उनले मन्त्री कार्कीको अभिव्यक्तिको महासंघले सार्वजनिक रूपमा विरोध गर्ने तयारी गरिरहेको जानकारी पनि दिए। महासंघ प्रदेश १ का अध्यक्ष लीलाबल्लब घिमिरे जिम्मेवार ठाउँमा बसेका नेता र मन्त्रीहरुले बोल्दा ध्यान दिनुपर्ने बताए। 'यस्ता अभिव्यक्तिप्रति महासंघको आपत्ति छ। यस विषयमा कसरीअगाडि बढ्ने भन्ने कुरा आवश्यक सल्लाह गरेर निर्णय लिन्छौँ,' उनले भने, 'तर जिम्मेवार व्यक्तिले जिम्मेवारपूर्ण तरिकाले अभिव्यक्ति दिनुपर्छ। समग्र पत्रकारिता क्षेत्रको मानमर्दन गर्ने हिसाबमा मन्त्रीको अभिव्यक्ति आउनु खेदजनक छ।' एक अनलाइनसँगको अन्तरवार्ताका क्रममा कसैको नाम नलिकन 'पत्रकार' भनेर उल्लेख गर्दै मन्त्री कार्कीले धम्कीपूर्ण हिसाबले विवादास्पद अभिव्यक्ति दिएका थिए। विराटनगर महानगरपालिका१२ मा निर्माणाधीन सुकुम्बासी बस्तीका लागि रकमान्तर गरिएको बजेटसँग सम्बन्धित विवादको भुमरीमा फसेपछि उनी महानगर र पत्रकारविरुद्ध उत्रिएर सार्वजनिक हिसाबले विवादास्पद अभिव्यक्ति दिइरहेका छन्। आफ्नाविरुद्ध समाचार लेखेको भन्दै हैसियत विर्सिएर उनले पत्रकारविरुद्ध पदीय मर्यादा र अनुशासनविपरीत अभिव्यक्ति दिएका हुन्। कार्कीले 'महानगर आवास परियोजनाअन्तर्गत' निर्माणाधीन बस्तीका लागि आर्थिक वर्षको अन्त्यमा प्रदेश सरकारबाट ७० लाख रूपैयाँ रकमान्तर गराएका थिए। उक्त रकम तत्काल सम्झौता गरी निकासाका लागि विराटनगर महानगरपालिकालाई अनुचित दबाब दिएको विषय बाहिरिएपछि उनी विवादित बनेका हुन्। कार्कीले आफ्नो निर्वाचन क्षेत्रलाई केन्द्रित गरेर स्वार्थपूर्ण हिसाबले बजेट रकमान्तर गराउँदै काम नभए पनि उक्त रकम खर्च भइसकेको भनेर रिपोर्ट तयार पारिदिन महानगरलाई दबाब दिएको बताइन्छ। असार १६ गते विनियोजित बजेटबाट काम नै नगरिकन कागजात तयार पारिदिन दबाब दिएको आरोप उनीमाथि छ। महानगरले यतिधेरै रकम छोटो समयमा खर्च गर्न नसक्ने जनाउँदै सम्झौता नगरिदिएपछि बजेट फ्रिज भएको छ। उक्त विषयको समाचार अन्नपूर्ण लगायतका सञ्चार माध्यममा प्रकासन भएका थिए। आफ्नाविरुद्ध समाचार आएको भन्दै आक्रोसित बनेका कार्कीले समाचार लेख्ने पत्रकारले 'बलात्कार गर्यो' भनेर आफूले भनिदिनेसम्मको अभिव्यक्ति दिएका हुन्। 'पत्रकारले बलात्कार गर्यो भनेर म भन्छु, त्यो समाचार पत्रकारले लेख्न सक्छ ?' उनले भनेका छन्। अन्तरर्वार्ता दिने क्रममा आफ्नाविरुद्ध लेख्ने पत्रकारका बारेमा बलात्कार गर्यो भनेर लेखिदिन पनि कार्कीले आग्रह गरेका छन्। '७० लाख कामै नगरिकन भुक्तानी मागे केदार कार्कीले भनेर जस्ले समाचार लेख्नुभएको छ नि। उहाँलाई तपाईले अहिले भनिदिनुस् त, लेख्दिनुहोस् त बलात्कार गर्यो भनेर, उसको नाममा (समाचार लेख्ने पत्रकार),' उनले भनेका छन्, 'अनि होइनभन्ने कुरालाई उसले प्रमाणित गरोस न। मैले बलात्कार गरेको होइन भनोस् न।' कार्कीले भने 'लेख्नेले लेख्नु भन्दाअगाडि चार पटक सोच्नु पर्छ। जसले जे भन्यो पत्रकारले त्यही लेखिदिने भने त पत्रकारले नै बलात्कार गर्यो भनेर म भन्छु, तपाईले लेख्नुहोस् न। यो शब्द लेख्दा भोलि मलाई आइलाग्यो भने के हुन्छ भनेर सोच्नु पर्दैन ?'"
प्रतिनिधि सभाको बैठक सुरु,"काठमाडौं : प्रतिनिधि सभाको बैठक सुरु भएको छ। नेपाल नागरिकता (पहिलो संशोधन) विधेयक, २०७९ लाई प्रस्तुत गर्न अनुमति माग्ने प्रस्तावमाथि प्रेम सुवाल, शेरबहादुर तामाङ र डा भीमबहादुर रावलले प्रस्तुत गरेको विरोधको सूचनाहरुलाई निर्णयार्थ प्रस्तुत गरिने छ। बैठकमा गृहमन्त्री बालकृष्ण खाडले नेपाली नागरिकता (पहिलो संशोधन) विधेयक २०७९ पेश गर्ने, शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालय विधेयक २०७६ लाई दफावार छलफलका लागि सम्बन्धित समितिमा पठाइयोस भनी प्रस्ताव गर्ने, राष्ट्रिय सभाको सन्देशसहित नेपाल रेल्वे विधेयक २०७९ माथि प्राप्त संशोधनलाई निर्णायार्थ प्रस्तुत गरिने, भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभाको सन्देशसहित नेपाल रेल्वे विधेयक २०७९ माथिको दफावार छलफल सदनमा गरियोस भनेर प्रस्ताव गर्ने, राष्ट्रिय सभामा उत्पति भएको औषधि (तेस्रो सशोधन) विधेयक प्राप्त संशोधनहरूलाई निर्णायार्थ प्रस्तुत गरिने, स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको औषधि (तेस्रो सशोधन) विधेयक २०७९ पारित गरियोस भनी प्रस्ताव गर्ने सम्भावित कार्यसूची छ। राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ माथि प्राप्त संशोधनहरुलाई निर्णायार्थ प्रस्तुत गरिने छ। स्वास्थ्य तथा जनसंख्या मन्त्री भवानी प्रसाद खापुङले राष्ट्रिय सभामा उत्पति भएको स्वास्थ्य तथा स्वास्थ्य संस्थाको सुरक्षा सम्बन्धी (पहिलो संशोधन) विधेयक २०७९ लाई पारित गरियोस भनेर प्रस्ताव गर्ने सम्भावित कार्यसूची छ।"
कांग्रेसमा मर्यादाक्रमप्रति प्रदेश सभापतिको विमति,"काठमाडौं : नेपाली कांग्रेसको केन्द्रीय कमिटीको बैठकमा प्रदेश सभापतिहरूले पार्टीभित्र मर्यादाक्रमको विषयलाई लिएर आपत्ति जनाएका छन्। सातै प्रदेशका सभापतिहरू मंगलबार बैठक चल्दाचल्दै छुट्टै बसेर लिखित असन्तुष्टि केन्द्रीय समितिको बैठकमै पेस गरेका थिए। बैठकमा मर्यादाक्रमसम्बन्धी प्रस्ताव प्रस्तुत भएपछि प्रदेश सभापतिहरूले आफूहरूको मर्यादाक्रम घटाइएको भन्दै असन्तुष्टि व्यक्त गरेका थिए। मर्यादाक्रम निर्धारणको निम्ति प्रस्तुत मस्यौदा मर्यादाक्रममा ११ नम्बरमा पुयाइएको छ। १ देखि १२१ सम्मको सूचीमा कांग्रेसको प्रदेश सभापतिहरूको माग भने केन्द्रीय सभापतिपछि आफूहरूको मर्यादाक्रम राखिनुपर्ने भन्ने छ। आइतबारदेखि जारी केन्द्रीय कार्य समिति बैठकमा पेस भएको वरीयता क्रमको एक नम्बरमा केन्द्रीय सभापति रहेका छन् भने अन्तिम १२१ मा कांग्रेसका सदस्य रहनेछन्। कांग्रेस सदस्य भन्नाले क्रियाशील सदस्यता नलिएका प्रारम्भिक कांग्रेस बुझिन्छन्। सभापतिपछिको वरीयतामा पूर्वसभापति रहने व्यवस्था गरिएको छ। यो वरीयताक्रम केन्द्रदेखि सबै तहका समितिमा कायम रहेको छ। प्रधानमन्त्रीको वरीयता पूर्वसभापतिपछि अर्थात् तेस्रो स्थानमा प्रस्ताव गरिएको छ। पूर्वप्रधानमन्त्री रहने र पाँचौं नम्बरमा संसदीय दलको नेता रहनेछन्। यद्यपि, कांग्रेसमा सभापति, प्रधानमन्त्री र संसदीय दलको नेता प्रायः एकै व्यक्ति रहने गरेका छन्। पूर्वउपप्रधानमन्त्रीको मर्यादाक्रम मुख्यमन्त्रीभन्दा पछि राखिएको छ भने भ्रातृ तथा शुभेच्छुक संस्थाका केन्द्रीय अध्यक्षको मर्यादाक्रम कांग्रेसका महासमिति सदस्यपछि ४० औं नम्बरमा तोकिएको छ। गण्डकी प्रदेशका सभापति शुक्रराज शर्माका अनुसार प्रदेश सभापतिहरूको मर्यादाक्रम केन्द्रीय सभापतिको लगत्तै हुनुपर्ने माग राखेका थिए। सभापति शर्माले भने, प्रदेश सभापतिलाई केन्द्रीय सदस्यभन्दा माथि राखिनुपर्छ। केन्द्रीय सभापति भन्दामुनि हुनुपर्छ भन्ने हाम्रो माग हो। गठबन्धन गरेर जानुपर्छ काँग्रेसको केन्द्रीय समिति बैठकमा बोल्दै वरिष्ठ नेता रामचन्द्र पौडेलले चुनावमा गठबन्धन बनाएर जाँदा पार्टीले बढीभन्दा बढी सिट सुरक्षित गर्न सक्ने बताएका छन्। पौडेलले स्थानीय निर्वाचनले दिएको सन्देश हेर्दा पनि आगामी चुनावमा गठबन्धन गरेर जानुपर्ने बताउँदै चितवनमा भएको गठबन्धनको नतिजाको उदाहरण दिएका थिए। बिग्रँदै गएको अर्थतन्त्रका विषयमा पौडेलले भने, अर्थतन्त्र बिग्रिँदै गएको छ। अर्थ मन्त्रालयको नेतृत्व पनि प्रधानमन्त्रीले नै सम्हाल्नु भएको छ। यस विषयमा प्रधानमन्त्रीजीले नै विज्ञहरूसँग सुझाव दिएर नीतिगत निर्णय लिनुपर्छ। पौडेलले यसअघि केपी ओली सरकारले आफू मातहत राखेका सम्पत्ति शुद्धीकरण अनुसन्धान विभागलगायतका विषयमा कांग्रेसले नै आवाज उठाएका थिए। अहिले पनि ती विभागहरू प्रधानमन्त्री मातहत नै रहेकोले यसलाई हटाइनुपर्ने भन्दै त्यसलाई तत्काल सच्याइनुपर्नेमा जोड दिए।"
उपसभामुख निर्वाचन प्रक्रिया अघि बढाइँदै,काठमाडौं : प्रतिनिधि सभाको उपसभामुख चयनको तयारी थालिएको छ। लामो समयपछि उपसभामुख चयनको तयारी थालिएको हो। आज (बुधबार) प्रतिनिधि सभाको बैठकमा सभामुख अग्नि सापकोटाले प्रतिनिधि सभाको उपसभामुख पदको निर्वाचनका लागि दिन र समय तोक्ने कार्यसूची छ। प्रतिनिधिसभा नियमावली २०७५ को नियम ८ बमोजिम सभामुखले समय र मिति तोक्नुपर्ने प्रावधान छ। सभामुख अग्निप्रसाद सापकोटाले आज बुधबार उपसभामुख निर्वाचन प्रकृया घोषणा गर्नेछन्। प्रतिनिधिसभा उपसभामुख पद २०७६ माघदेखि रिक्त हुँदै आएको छ।
लेखा समिति सभापति माग्दै बैठक बहिष्कार,"काठमाडौं : सार्वजनिक लेखा समितिको सभापति प्रमुख प्रतिपक्षी दलले पाउनुपर्ने अडान राख्दै आएको नेकपा एमालेले लेखा समिति बहिष्कार गरेको छ। प्रमुख प्रतिपक्षी दललाई समितिको नेतृत्व दिनुपर्नेमा हालसम्म नदिएको भन्दै एमालेका प्रमुख सचेतक विशाल भट्टराईले बैठक बहिष्कार गरेको बताए। जसले सार्वजनिक खर्च गर्छ उसले नै हेर्ने परिपाटी राम्रो होइन। जब एमालेले सरकारको नेतृत्व गरेको समयमा हामीले समिति छोडेका थियौं। समितिले प्रतिपक्षीलाई जिम्मा पाउनुपर्छ भनेका हौं, उनले भने। सार्वजनिक लेखा र महालेखा परीक्षकको प्रतिवेदन हेर्ने जिम्मेवारी प्रतिपक्षको हुने भएकोले संसदीय परम्परा भएका मुलुकहरूमा सरकारलाई चेक एन्ड ब्यालेन्स गर्न लेखा समितिको नेतृत्व प्रतिपक्षीलाई दिने प्रचलन रहे पनि सत्तापक्षले नछाडेको उनको आरोप छ। प्रतिनिधिसभाको सार्वजनिक लेखा समिति सभापति पद प्रतिपक्षीले लिने संसदीय परम्परा छ। तर, सरकार परिवर्तन भएको महिनौंसम्म पनि सतापक्षका भरतकुमार शाह समिति सभापति छोडेका छैनन्। प्रतिपक्षी एमालेले यो विषय उठाउँदै आए पनि नेतृत्व फेरिएको छैन। सचेतक भट्टराई प्रतिपक्षलाई छोड्नुपर्नेमा समितिमा सत्तापक्षले निरंकुश शैली देखाएको बताउँछन्। हामीले पटकपटक समितिमा कुरा उठाउँदै आएका छौं। सभामुखसँगको भेटमा पनि कुरा राखेका छांै, नेता भट्टराई भन्छन्, उनीहरू लोकतन्त्रमा विश्वास गर्छौं भन्छन् तर जिम्मेवारी दिँदैनन्। यो निरंकुश शैली हो। खर्च प्रणालीमाथि प्रश्न उठ्छ। भण्डाफोर हुन्छ।"
संवैधानिक परिषद् विधेयक कुबेलामा किन ?,"काठमाडौं : केपी शर्मा ओली नेतृत्वको सरकारले संवैधानिक परिषद् (काम, कर्तव्य र कार्यविधि)सम्बन्धी (पहिलो संशोधन) अध्यादेश ल्याउँदा कांग्रेस सभापति शेरबहादुर देउवाले चर्को विरोध जनाएका थिए। उनले भनेका थिए, उपसभामुख पद खाली राखेर, सभामुखजस्तो गरिमामय व्यक्तित्वलाई विश्वासमा नलिई कोरम पुगेन भन्नु हास्यास्पद छ भने संसद् अधिवेशन छलेर संवैधानिक परिषद्सम्बन्धी अध्यादेश ल्याउनु अलोकतान्त्रिक छ। यसबाट सर्वसत्तावादी सोच झनै प्रस्टिएको छ। उनै देउवा नेतृत्वको सरकारले अहिले उक्त अध्यादेशसँग मिल्दोजुल्दो विधेयक अघि बढाएको छ। प्रधानमन्त्री तथा मन्त्रिपरिषद् कार्यालयका तर्फबाट प्रधानमन्त्री देउवाले यही असार २२ गते राष्ट्रियसभामा दर्ता गरेका हुन्। एमाले संसदीय दलका उपनेता सुवास नेम्बाङ त्यति बेला सभामुख अग्निप्रसाद सापकोटाले विभिन्न कारण देखाउँदै अध्यादेशको विरोधमा सर्वोच्च अदालतमा मुद्दा हालेको स्मरण गर्छन्। सभामुखले मुद्दा हाल्नुभयो। जुन अहिले पनि सर्वोच्च अदालतमा विचाराधीन छ। रिट निवेदनमा जेजे कारण देखाउनुभयो। अहिले आफूले गर्दा त्यही हुन्छ ? तत्कालीन समयमा सबै हिसाबले गलत अहिले ठीक भयो ?, नेता नेम्बाङ भन्छन्, केपी शर्मा ओलीले ल्याउन खोज्दा प्रतिगमन भयो, देश डुब्छ, निरंकुश भन्ने। अहिले आफैंले त्यही गर्ने ? जुन कारणले विरोध गर्नुभएको थियो त्यही कारण विद्यमान छ नि अहिले। कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला) भने संवैधानिक परिषद् विधेयक कानुनतः ल्याउन मिल्ने बताउँछन्। अदालतमा रहेको मुद्दा खारेज भइसकेको छ। त्यो विधेयक र कानुन ल्याउने फरक कुरा हो। विधेयकमार्फत कानुन ल्याउन खोजिएको हो, मन्त्री कोइराला भन्छन्, नयाँ कानुन नबनाइकन त सरकार बस्न सक्दैन्। कांग्रेस महामन्त्री गगन थापा यो विधेयक अगाडि नबढ्ने बताउँछन्। एउटा कुरा सरकारले संविधानको मर्मविपरीत कुनै पनि विधेयक ल्याउन मिल्दैन। अर्को कुरा पूर्ववत सरकारले यही प्रवृत्तिको विधेयक ल्याउन खोज्दा हामी विरोधमा उत्रियौं, त्यो बेलामा गलत भन्यौ, महामन्त्री थापा भन्छन्, यो हुनै सक्दैन, यो सरकारले फिर्ता लिन्छ भन्नेमा हामी ढुक्क छौं। माओवादी केन्द्रका प्रमुख सचेतक देव गुरुङ यस विषयको मुद्दा अदालतामा विचाराधीन रहेकाले तत्काल कुनै निर्णय नभएको बताउँछन्। यससम्बन्धी कानुन आवश्यक नपर्ने भन्ने होइन्। यस विषयमा विवाद छ। अदालतमा मुद्दा छ। मुद्दा नटुंगिकन बढ्ने वा नबढ्ने भन्ने अथवा परम्परागत अभ्यास के छ भन्ने हो, नेता गुरुङ भन्छन्। मुद्दा विचाराधीन रहेको बेला सदनमा पनि छलफल गर्न नमिल्ने कुरालाई कानुनविद्सँग परामर्स गरेर अगाडि बढ्नु पर्ने उनको भनाइ छ। यो मुद्दा अदालतमा विचाराधीन छ। कसरी जाने भनेर कानुनविद्सँग परामर्श गरेर टुंग्याउनुपर्छ, उनी भन्छन्। एकीकृत समाजवादीका प्रवक्ता जग्गनाथ खतिवडा यो विधेयकका विषयमा छलफल नगरेको बताउँछन्। सम्भवतः भोलि (बुधबार) छलफल होला। आधिकारिक कुनै धारणा छैन। हतार पनि होइन र खासै उपयुक्त पनि छैन, नेता खतिवडा भन्छन्। विगतमा केपी ओलीले ल्याएको अध्यादेशजस्तै विधेयक आउन नहुने उनको भनाइ छ। विगतमा जस्तो हुनुहँुदैन् भन्ने पार्टीको धारणा छ, उनी भन्छन्। विधेयकमार्फत संवैधानिक परिषद् (काम, कर्तव्य, अधिकार र कार्यविधि)सम्बन्धी ऐन २०६६ को दफा ६ संशोधन गर्न खोजेको देखिन्छ। जसमा परिषद्को बैठकसम्बन्धी कार्यविधि समेटिएको छ। विधेयकको उपदफा ३ मा लेखिएको छ, अध्यक्ष र तत्काल बहाल रहेका कम्तीमा ५० प्रतिशत सदस्य उपस्थित भएमा परिषद्को बैठकका लागि गणपूरक संख्या पुगेको मानिनेछ। ओलीले अध्यादेशमार्फत पनि यही दफालाई नै संशोधन गरेका थिए। त्यस बेला सर्वसम्मति कायम हुन नसकेमा सो विषयमा निर्णय हुन नसक्ने व्यवस्था भएको उपदफा ६ झिकिएको थियो। त्यसपछि उपदफा ७ संशोधन गरी उपस्थित सदस्यको बहुमतबाट निर्णय हुने व्यवस्था गरिएको थियो। ऐनमा भने परिषद्का सम्पूर्ण सदस्यको बहुमतबाट निर्णय गरिने उल्लेख छ। विधेयकमा भने अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्न सकिने व्यवस्था गरिएको छ। ओलीले पहिलो पटक २०७७ वैशाख ८ मा संवैधानिक परिषद्सम्बन्धी अध्यादेश ल्याएका थिए। उक्त अध्यादेशको तत्कालीन सत्तारुढ नेकपासँगै प्रमुख प्रतिपक्षी कांग्रेसले चर्को विरोध गरेपछि ओलीले अध्यादेश फिर्ता गर्न राष्ट्रपति विद्यादेवी भण्डारीलाई सिफारिस गर्नुपरेको थियो। राष्ट्रपति भण्डारीले २०७७ वैशाख १२ गते संवैधानिक परिषद् र राजनीतिक दलसम्बन्धी अध्यादेश खारेज गरेकी थिइन्। ओलीले २०७७ मंसिर ३० र २०७८ वैशाख २१ मा अध्यादेश जारी गराएर संवैधानिक निकायमा पदाधिकारी सिफारिस गरेका थिए। अध्यादेशको विरोध गर्दै देउवा संवैधानिक परिषद्को बैठकमा सहभागी भएनन्। देउवाले २०७८ वैशाख २५ मा विज्ञप्ति नै जारी गरी विरोध गरेका थिए। देउवाले जारी गरेको विज्ञप्तिमा अध्यादेश संविधानको विशिष्ट व्यवस्था र मूल भावनाका विपरीत रहेको भन्दै यसले संविधानको आधारलाई नै भत्काउने कार्य गरेको आरोप लगाएका थिए। पूर्ववत् सरकारले यही प्रकृतिको अध्यादेश ल्याउँदा हामी विरोधमा उत्रियौं। अहिले यो हुनै सक्दैन। सरकारले फिर्ता लिन्छ भन्नेमा हामी ढुक्क छौं। गगन थापामहामन्त्री, कांग्रेस केपी शर्मा ओलीले ल्याउन खोज्दा प्रतिगमन भयो भन्ने। अहिले आफैंले त्यही गर्ने ? तत्कालीन समयमा सबै हिसाबले गलत, अहिले कसरी ठीक भयो ?सुवास नेम्बाङउपनेता, एमाले संसदीय दल"
'सरकारले देशको अर्थतन्त्रलाई धक्का दिने खालका निर्णय मात्र गर्यो',"काठमाडौं: प्रतिनिधि सभा सांसद खगराज अधिकारीले बर्तमान सरकार कमिसनमा डुबेको बताएका छन्। प्रतिनिधिसभामा बोल्दै सांसद खगराज अधिकारीले छर्रा हान्नका लागि सरकारले हतारहतारमा एलसी खरिद गर्न दवाव दिएको बताएका हुन्। उनले भने, 'अहिले एक हजार थान नाइन एमएम पेस्तोल, एक हजार एक सय ५० सट गन, २५ सय सेल अश्रुग्याँस र गोलीगट्ठा सरकारले किन्दैछ। इटलीको सबैभन्दा बदनाम कम्पनीबाट कुनैपनि ग्लोवल टेण्डर नगरीकनै खरिद गर्न लागेको छ।' 'कमिसनका लागि सरकारले अनुचीत दवावमा खरिद गर्न लागेको छ। जनताको जिउधनको सुरक्षा जनताको छातीमा हानेर हुन सक्दैन' उनले भने।' दिनदिनै देश अत्यन्तै गम्भीर संकटमा फस्दै गएको बताए। सरकार देशको अर्थतन्त्रलाई धक्का दिने लगायत एक पछि अर्को विवादास्पद निर्णय गर्दै गएको बताए। उनले भने, 'यो गोली स्वयम् सेक्यूरीटीले पनि हुँदैन भनेको छैन। कीन यति हतार गरेर एलसी खोलिदैंछ। अरबभन्दा बढि कमिसनको खेल भयो। यो सरकार कमिसनमा चुर्लुम्म डुवेको छ।'"
चीन जुनसुकै बेला सहयोग गर्न तयार,"काठमाडौं : लिउको टोली र नेकपा एकीकृत समाजवादीका अध्यक्ष माधवकुमार नेपालबीच पनि मंगलबारै भेट भएकोे छ। नेपालसँगै, नेता झलनाथ खनाल, उपाध्यक्षद्वय प्रमेश हमाल र जयन्ती राई, उपमहासचिवद्वय गंगालाल तुलाधर र प्रकाश ज्वाला तथा प्रचार विभागका प्रमुख जगनाथ खतिवडासँग पनि मंगलबारै काठमाडौंको एभरेष्ट होटलमा भेटवार्ता गरे। भेटमा चिनियाँ पक्षले सुरक्षा चासोको विषयमा छलफल केन्द्रित गरेको समाजवादीका अध्यक्ष नेपालले बताए। नेपालले भने, चीनको सुरक्षा चासोलाई प्रस्ट पार्ने काम भएको छ। हामी स्वतन्त्र र परराष्ट्र नीतिका बारेमा प्रतिबद्ध छौं भन्ने कुरा स्पष्ट ढंगले राखेका छौं। भेटमा लिउले नेपालले अमेरिकी कार्यक्रम स्टेट पार्टनरसिप कार्यक्रम (एसपीपी) अस्वीकार गरेकोमा धन्यवादसमेत दिएको नेता नेपालले बताए। चीनबाट नेपाल र नेपालबाट चीनले सिक्न सक्ने विषयका बारेमा पनि छलफल भएको छ, नेपालले भने नेपालले नेपाल एक चीन नीतिमा दृढ रहेको र नेपालको भूमि बाह्य हस्तक्षेपका लागि प्रयोग हुन नदिने प्रतिबद्धता जनाए । चिनियाँ पक्षले नेपाललाई परेको बेला जुनसुकै समय सहयोग गर्न तयार रहेको अध्यक्ष नेपालले स्पष्ट पारे।"
"भट्टराई पक्षको बैठक काठमाडौंमा, यादव पक्षको वीरगन्जमा","काठमाडौं : सत्तासीन जनता समाजवादी पार्टी (जसपा) फुटको संघारमा पुगेको छ। संघीयपरिषद् अध्यक्ष डाबाबुराम भट्टराई र कार्यकारिणी समिति अध्यक्ष उपेन्द्र यादवले छुट्टाछुट्टै विस्तारित बैठक डाकेका छन्। भट्टराई समूहको बैठक काठमाडौंमा मंगलबार सुरु भएको छ। यादव समूहको बैठक बुधबार वीरगन्जमा बस्दै छ। डा भट्टराईले काठमाडौंमा आयोजना गरिएको बैठक नै बैधानिक र आधिकारिक भएको बताए। जसपा स्थापना गर्दाका नेताहरू यही हुनुहुन्छ। मलाई पदको लोभ थिएन, उनले भने, जसपा लहडमा निर्माण भएको पार्टी होइन। त्यसैले पनि यो बैठक नै आधिकारिक हो। डा भट्टराईले पार्टी भनेको निश्चित लक्ष्य प्राप्त गर्ने साधन रहेको भन्दै यो पार्टी लहडमा निर्माण नभएको दाबी गरे। यस्ता घुम्ती मोडहरू आउँदा अत्तालिनु हुँदैन। स्वाभाविक रूपमा लिनुपर्छ। जसपा लहडमा निर्माण भएको पार्टी होइन, उनले भने, पार्टी भनेको निश्चित लक्ष्य प्राप्त गर्ने साधन हो। संविधान नेपाली जनताले बनाएको भए पनि यो देशका भाषाभाषी, जातजाती, समुदायको पहिचान र अधिकार प्राप्त नभएको उनको भनाइ छ। उनले भने, संघमा प्रत्यक्ष निर्वाचित कार्यकारी हुनुपर्छ भन्ने हो। जसले गर्दा देशलाई समृद्धितर्फ लैजान सकिन्छ। यो देशलाई गरिबी, बेरोजगारीको दुष्चक्रबाट जोगाउन नयाँ विशेष अभियान चलाउन आवश्यक रहेको धारणा उनले व्यक्त गरे। जसपा २०७७ जेठ २५ गते निर्वाचन आयोगमा दर्ता भएको हो। म आफैंले चौथो नम्बरमा नाम लेख्नुहोस् भनेर जसपा दर्ता भएको हो, उनले भने। जसपा देशमा वैकल्पिक शक्तिका रूपमा स्थापना भएको पार्टी रहेको उनको भनाइ थियो। भने, फुटको बेला पार्टीलाई संख्याको बहुमत हामीसँग छ। यो बैठक कसैले अवैध छ भन्छ भने तीनले जस्तो इतिहासलाई बंग्याउने काम कसैले गर्दैन। उनले पार्टीमा उपेन्द्र यादवले एकलौटी गरेको आरोप लगाए। यादव पक्षकै कारण पार्टी संकटमा गएको उनको भनाइ थियो। पार्टीको केन्द्रीय समिति एकापट्टी छ। कार्यकारिणी अध्यक्षले बैठक नै बोलाउनु भएन। कार्यकारिणी सदस्यले कुनै पनि बैठक बोलाउनु भएन। उहाँले परामर्श गर्नु नै भएन। एकलौटी गर्नुभयो, उनले भने। उनले पार्टीको रूपान्तरण र पुनर्गठन अहिलेको आवश्यकता रहेको बताए। पार्टीलाई विभाजन गर्ने आफ्नो कुनै मनसाय नरहेको डाभट्टराईको भनाइ छ। उनले भने, यो पार्टी हामीले जन्माएको हो। पार्टीको पुनर्गठन र रूपान्तरण हाम्रो मनसाय हो। वैधानिक ढंगले बैठक राख्न उपेन्द्र यादवलाई चुनौती दिन चाहन्छु। विधि र पद्धति नतोड्नुहोस्। उनले वीरगन्जको बैठक स्थगन गर्न पनि यादवलाई सुझाव दिए। पार्टीलाई वैकल्पिक पार्टीका रूपमा विकसित गर्ने योजना रहेको बताए। उनले भने, गत वर्ष महन्थ ठाकुरजीले छोडेपछि एउटा कार्यकारिणी अध्यक्ष खाली भयो। मैले जनजाति एकजना जो भए पनि बनाउनुपर्छ भन्ने प्रस्ताव गरे। मेरा मित्र उपेन्द्र जीले डर थियो वा के थियो मान्नुभएन। अहिलेसम्म पनि मान्नुभएको छैन। भट्टराई पक्षले आफ्नो साथमा ४ सय ९९ जनामध्ये २ सय ३० केन्द्रीय सदस्य रहेको दाबी गरेको छ। नेता विश्वदीप पाण्डेले यो समूहमा झन्डै बहुमत रहेको बताए। भट्टराईले आफू पक्षीय भेलामा पार्टी रूपान्तरणपुनर्गठनको औचित्य र कार्यभार विषयक प्रतिवेदन पेस गरेका छन्। प्रतिवेदनमा उनले कांग्रेसलाई वैचारिक दृष्टिकोणले उदारवादीपुँजीवादी संसदीय लोकतान्त्रिक धारको नेतृत्व गर्ने दलको संज्ञा दिएका छन्। यसले प्रजातान्त्रिक समाजवाद लेख्ने गर्छ। तर, उसको नीति, कार्यक्रम र व्यवहारमा समाजवाद अहिलेसम्म कहीँ कतै देखिएको छैन। कांग्रेसले भन्ने गरेको प्रजातन्त्र पनि पुरानो, ठिमाहा वा खच्चड, संसदीय र औपचारिक लोकतन्त्र मात्र रहेको उल्लेख छ, प्रतिवेदनमा लेखिएएको छ, लोकतन्त्रको अझ बढी विकास गर्ने, लोकतन्त्रलाई सहभागितामूलक, प्रत्यक्ष, समावेशी, समानुपातिक, संघात्मक, पूर्ण र शुद्ध ( परफेक्ट एन्ड पियोर ) ढाँचा वा प्रारूपमा विकास गर्न यो पार्टीको कुनै रुचि देखिँदैन। प्रतिवेदनमा कम्युनिस्टहरूको समूह बीचको भिन्नता दार्शनिक तथा विचारधारात्मक नरहेको उल्लेख छ। नेपालमा दर्जनौं कम्युनिस्ट समूह छन्। नेकपा (एमाले), नेकपा (माओवादी केन्द्र), नेकपा (एकीकृत समाजवादी) ठूला कम्युनिस्ट समूह छन्। साना कम्युनिस्ट पार्टीमा नेमकिपा र नेकपा मसालको मोर्चा संगठन राष्ट्रिय जनमोर्चाले संसद्मा प्रतिनिधित्व गर्छन्। संसद्मा नभएका नेकपाका अन्य घटकहरू वैद्य, विप्लव, आहुती, माले आदि अनेक समूहहरू छन्। सबै समूह सन् १९४९ मा गठन भएको नेकपाबाट फुटेर बनेका हुन्। केवल राजनीतिक कार्यदिशा, कार्यनीति र खासखास एजेन्डाको भिन्नता मात्रै हो, प्रतिवेदनमा उल्लेख छ। एउटा गर्ने अर्को पाखण्डी चरित्र प्रदर्शनमा कम्युनिस्टहरू उस्तै रहेको प्रतिवेदनमा उल्लेख छ। केन्द्रीय कार्यकारिणी समिति सदस्य महेन्द्रराय यादवले देशमा अब फुटेर होइन जुटेर जानुपर्ने अवस्था आएको बताए। बैठकमा यादवले जसपामा सबै आन्दोलनको भावना रहेको उल्लेख गर्दै देशमा अब फुटको औचित्य नरहेको बताए। एकताको स्रोत भनेको बाबुरामजी हो। जनताले चाहेको संघीयता प्राप्त गर्न सकेनौं। असहमतिका बाबजुत संविधान जारी भयो। यो देशको आन्दोलनलाई बचाउन जसपाको जन्म भएको हो। देशमा अब फुटेर होइन जुटेर जाने अवस्था छ। जसपा सबै आन्दोलनको भावना हो, उनले भने।"
विवादमै बित्यो सरकारको एक वर्ष,"काठमाडौं : गत वर्ष कांग्रेस सभापति शेरबहादुर देउवा नेतृत्वको सरकार गठनमै संवैधानिक प्रश्न उब्जियो। पूर्ववत् केपी शर्मा ओली नेतृत्वको सरकारले गरेको प्रतिनिधिसभा विघटनको निर्णय उल्ट्याउँंदै देउवालाई प्रधानमन्त्री नियुक्त गर्न सर्वोच्च अदालतले परमादेश जारी गरेको थियो। अदालतबाट प्रधानमन्त्री तोक्ने काम संवैधानिक कि असंवैधानिक भन्ने बहस अझै सल्टिसकेको छैन। प्रतिनिधिसभा विघटनलाई असंवैधानिक र कानुनविपरीत भन्दै सडक आन्दोलन गरेका देउवा सत्तामा पुगेपछि कानुन मिच्नै उद्यत भए। उनले राजनीतिक दलसम्बन्धी अध्यादेश जारी गरे। विपक्षी एमाले त्यसकै जगमा फुट्यो। अहिले फेरि संवैधानिक परिषद् ऐन र नागरिकता ऐनमा प्रस्तावित व्यवस्थाका कारण देउवा आलोचित छन्। यो सरकार गठन भएको एक वर्ष पूरा भएको छ। तर, सुशासन, कानुनी शासन र लोकतान्त्रिक मूल्यमान्यता जोगाउन पटकपटक सरकार चुकेको विज्ञ बताउँछन्। यो एक वर्ष निराशाजनक भएको बताउँछन्, पूर्वराजदूत लोकराज बराल। जनमुखी कार्यक्रम केही नै भएनन्, पूर्वराजदूत बराल भन्छन्, महँगी चुलिएको छ। पेट्रोलियम पदार्थ मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्। ओली नेतृत्वको सरकार अदालतले हटाएपछि २०७८ असार २९ गते देउवा नेतृत्वमा पाँच दलीय गठबन्धन सरकार बनेको थियो। सर्वोच्चले असार २८ गते परमादेश जारी गरेको थियो। यो सरकारले अनेक आशंकाबीच स्थानीय तह निर्वाचन भने एकै चरणमा सम्पन्न गरेको छ। चुनावमा सत्ताको व्यापक दुरुपयोग गरिएको आरोप विपक्षी एमालेले लगाए पनि निष्पक्षतामाथि भने कुनै प्रश्न उठेन। तापनि, सरकार गठनदेखि विवादमुक्त रहेन। ओलीका पालामा कांग्रेस नेता गगन थापाले भनेका थिए, सरकार कसरी चलाउनुपछ, हामी देखाइदिन्छौं। तर, उनै थापा अहिले आफ्नै पार्टी नेतृत्वको सरकारको एक वर्षको क्रियाकलापबाट सन्तुष्ट देखिँदैनन्। पहिला त सरकार विस्तारमै लामो समय रुमलिए देउवा। मन्त्रिपरिषद्लाई ८८ दिनसम्म पूर्णता दिन सकेनन्। यही अवधिमा मुलुक आर्थिक संकटतर्फ धकेलिँदै गएको छ। यो अवस्था नरोकिए श्रीलंकाकै हालतमा पुग्ने भन्दै विज्ञहरूले चिन्ता व्यक्त गर्न थालेका छन्। विपक्षी एमाले अध्यक्ष ओलीले सरकार मृत अवस्थामा पुगेको टिप्पणी गरेका छन्। सरकारको यही गति रहे मुलुक श्रीलंकाकै हालतमा पुग्ने चेतावनी ओलीले दिएका छन्। नागरिक समाजका अगुवाहरू भ्रष्टाचार र अनियमितता बढेको बताउँछन्। देश बिचौलिया र माफियाले सञ्चालन गर्न थालेको भन्दै उनीहरूले चिन्ता व्यक्त गर्न थालेका छन्। राजनीतिकशास्त्रका प्राध्यापक राजकुमार पोखरेल सरकारको एक वर्षे कार्यकालमा उपलब्धिमूलक कुनै काम नभएको बताउँछन्। सरकारले के नै पो राम्रा काम गरेको छ र ? पोखरेल भन्छन्, राष्ट्र र जनताका लागि केही भएकै छैन। मैले त कुनै उपलब्धि देख्दिनँ। सरकार, संसद्, अदालत मात्र होइन, सेनामा पनि विकृति देखिएको भन्दै पोखरेल चिन्ता प्रकट गर्छन्। जुन तरिकाले राज्य सञ्चालन भएको छ यो हेर्ने हो भने प्रत्येक ठाउँमा राष्ट्रघात नै देखिन्छ, उनी भन्छन्। सत्तासीन कांग्रेसका युवा नेता गुरुराज घिमिरे व्यावहारिक रूपमा सरकारले काम गर्न नसकेको स्वीकार गर्छन्। मुलुक विधिहीनताको अवस्थामा अगाडि जान लागेको थियो, नेता घिमिरे भन्छन्, यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। दुईपटक संसद् विघटनलाई सच्याउने काम भयो। कोभिडको त्रासदीलाई अन्त्य पनि यो सरकारले गरेको दाबी उनी गर्छन्। व्यावहारिक रूपमा भने सरकार असफल भएको उनको स्विकारोक्ति छ। महँगी बढेको छ। अराजकता छ। कुनै कुरा नियन्त्रणमा छैन, उनी भन्छन्, लोकतन्त्रमा कालो बादल लाग्न थालेको छ। जनताको जीवन सुखद बनाउन र शासन प्रणाली बलियो बनाउन भने सरकार असफल भएको छ। अध्यादेशकै निरन्तरता संविधान, विधि र कानुनी शासनको वकालत गर्दै गठन भएको सरकारले सुरुमै दल फुटाउन अध्यादेश जारी गर्यो। २०७८ भदौ २ मा एमाले फुटाउनकै लागि राजनीतिक दलसम्बन्धी (दोस्रो संशोधन) अध्यादेश जारी गर्यो। २० प्रतिशत केन्द्रीय सदस्य वा सांसदले चाहेमा दल विभाजन गर्न पाउने व्यवस्था अध्यादेशमा गरियो। त्यसमै टेकेर एमाले विभाजित भयो। माधवकुमार नेपालको नेतृत्वमा नेकपा एकीकृत समाजवादी पार्टी बन्यो। जनता समाजवादी पार्टी (जसपा) पनि फुट्यो। महन्थ ठाकुर नेतृत्वमा लोकतान्त्रिक समाजवादी पार्टी बन्यो। पूर्वराजदूत बराल भन्छन्, जुन कुरालाई विरोध गरेर सरकार बन्यो। आफैंले सुरुमै त्यही गलत कामलाई निरन्तरता दियो। पूर्णता दिनै महाभारत प्रधानमन्त्री देउवालाई मन्त्रिपरिषद् विस्तार गर्न सुरुमै हम्मेहम्मे पर्यो। असार २९ मा प्रधानमन्त्रीसहित ५ सदस्यीय मन्त्रिपरिषद् गठन भएको थियो। साउन १० गते व्यवसायी उमेश श्रेष्ठलाई राज्यमन्त्रीमा नियुक्त गरियो। देउवाले नै ८८ दिनसम्म १६ मन्त्रालयको जिम्मेवारी लिएका थिए। उनी असोज २२ मा मात्रै सरकारलाई पूर्णता दिन सफल भए। हमालको नियुक्तिले चर्को आलोचना देउवाले असोज २२ मा गैरसांसद गजेन्द्र हमाललाई उद्योग, वाणिज्य तथा आपूर्तिमन्त्री बनाए। प्रधानन्यायाधीश चोलेन्द्रशमशेर जबराको सिफारिसमा मन्त्री बनाएको भन्दै व्यापक आलोचना भयो। त्यसपछि देउवाले हमाललाई ४० घण्टा नबित्दै राजीनामा गर्न लगाए। हमाल कांग्रेसका पुराना नेता भए पनि न्यायपालिकासँग सन्दिग्ध सम्बन्ध स्थापित गरेको भन्दै देउवाको आलोचना भएको थियो। सचिव हेरफेर देउवा सरकार गठन हुनेबित्तिकै सचिवहरू हेरफेर गरिए। महत्वपूर्ण मन्त्रालयमा आफूनिकट सचिवलाई तानियो। भूमि व्यवस्था, सहकारी तथा गरिबी निवारणबाट टेकनारायण पाण्डेलाई गृहमा लगियो। जो कहिल्यै गृह प्रशासनमा बसेका थिएनन्। अर्थमा मधुकुमार मरासिनीलाई लगियो। अर्थ र गृह मन्त्रालयमा त ठूलो संख्यामा कर्मचारीको हेरफेर भयो। धेरै प्रमुख जिल्ला अधिकारी पनि सरुवा गरिए। भन्सार विभाग, अन्तरिक राजस्व विभाग, राजस्व अनुसन्धान विभाग, सम्पत्ति शुद्धीकरण विभागमा आफूअनुकूल कर्मचारी राखिए। प्रदेश प्रमुख हेरफेर अघिल्लो सरकारले आफ्नालाई मात्रै प्रदेश प्रमुख नियुक्ति गरेको भन्दै व्यापक आलोचना भएको थियो। देउवाले पनि त्यही गल्ती दोहोर्याए। पुरानालाई हटाएर पाँचदलीय गठनबन्धनको भागबन्डामा प्रदेश प्रमुख नियुक्ति भए। कालो धनलाई सेतो बनाउने प्रपञ्च सरकारले भदौ २५ गते प्रतिस्थापन बजेट ल्यायो। बजेटमा विदेशी कालो धनलाई सेतो बनाउने प्रपञ्च रचियो। त्यो बेला तत्कालीन अर्थमन्त्री जनार्दन शर्माले खेताला विज्ञ पूर्वनासु रघुनाथ घिमिरेलाई बजेट निर्माणमा संलग्न गराउन खोजेका थिए। तर, शर्माको प्रयासले सफलता पाउन सकेन। बजेट होलिडे यो सरकार आएपछि पहिलो पटक बजेट होलिडे गरियो। संसद्बाट समयमा बजेट पारित गर्नेतिर ध्यान नदिँदा मुलुकको ढुकुटी केही दिन ठप्प भयो। पुँजीगत खर्च भएन। अनि एमसीसी अनुमोदन प्रधानमन्त्री हुनेबित्तिकै देउवाले अमेरिकी सहयोग परियोजनासम्बन्धी एमसीसी अनुमोदन गर्ने विषयलाई प्राथमिकतामा राखेका थिए। एमसीसी उपाध्यक्ष फातिमा सुमारको टोली एमसीसी कार्यान्वयनको मुख्य एजेन्डा बोकेर भदौ २३ गते नेपाल भ्रमणमा आयो। सत्तासीन माओवादी केन्द्र र एकीकृत समाजवादीले कुनै पनि हालतमा पास नगर्ने भन्दै सडकमा कार्यकर्ता उतारे। एमसीसी टेबल गर्ने दिन बिरामी परेको बहाना बनाएर तत्कालीन विभागीय मन्त्री जनार्दन शर्मा संसद्मा अनुपस्थित भए। सञ्चार तथा सूचना प्रविधिमन्त्री ज्ञानेन्द्रबहादुर कार्कीले अमेरिकासँगको सम्झौता अनुमोदनका लागि टेबल गरे। देउवा कुनै पनि हालतमा एमसीसी अनुमोदन गर्ने पक्षमा उभिए। सत्ता गठबन्धनका दलले साथ नदिए विपक्षी एमालेसँग मिलेर अघि बढ्ने ध्याउन्नमा लागे। देउवा एमालेसँग नजिकिन लागेपछि दाहाल र नेपाल व्याख्यात्मक टिप्पणी गर्न लगाएर एमसीसीका पक्षमा उभिए। संसद्बाट अन्ततः फागुन १५ गते एमसीसी अनुमोदन भयो। पूर्वराजदूत बराल एमसीसी अनुमोदनलाई उपलब्धिका रूपमा लिनुपर्ने बताउँछन्। पछिल्लो समय अमेरिकी अर्को परियोजना एसपीपीको कुरा निस्कियो। त्यसमा भने प्रमुख प्रतिपक्षलगायत सबै दलको विरोधपछि तत्काललाई देउवाले फिर्ता लिए। प्रधानन्यायाधीशमाथि महाभियोग राजनीतिक स्वार्थ नमिलेपछि सत्तासीन दलले प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव अघि बढाए। सत्ता गठबन्धनले फागुन १ गते संसद्मा दर्ता गरेको महाभियोगलाई निष्कर्षमा पुर्याउन भने उनीहरू उदासीन छन्। त्यसैकारण जबरा निलम्बित छन्। जबकि सर्वोच्च अदालतमा लामो समय चर्को विवाद हुँदा पनि दलहरूले मुख खोलेका थिएनन्। प्रधानन्यायाधीश जबराविरुद्ध सर्वोच्चकै न्यायाधीशदेखि कानुन व्यवसायीसम्म आन्दोलित हुँदा पनि उनीहरू केही बोलेका थिएनन्। गभर्नर निलम्वन प्रकरण विवादास्पद व्यापारी पृथ्वीबहादुर शाहका नाममा विदेशबाट आएको शंकास्पद ४० करोड रुपैयाँ राष्ट्र बैंकले रोक्यो। तत्कालीन अर्थमन्त्री शर्मा उक्त रकम निकासा गर्न सक्रिय बने। सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेको बखत शर्माले पैसा छुटाउन लिखित निर्देशन दिएका थिए। शंकास्पद ४० करोड निकासा गर्न नमानेपछि तत्कालीन मन्त्री शर्मा गभर्नर महाप्रसाद अधिकारीप्रति खनिएका थिए। मन्त्रिपरिषद्को चैत २५ गते बसेको बैठकले छानबिन समिति गठन गरेर गभर्नरलाई निलम्बन गर्यो। पछि, सर्वोच्च अदालतले गभर्नर अधिकारीलाई पुनःस्थापित गर्यो। चुनाव हारेका मन्त्री प्रतिनिधिसभा निर्वाचनमा पराजित भएकालाई मन्त्री बनाउन नपाउने संवैधानिक व्यवस्था छ। जसपाका तर्फबाट मृगेन्द्रनारायण यादवलाई हालै कृषि तथा पशुपन्छी विकासमन्त्री बनाइएको छ। उनलाई प्रतिनिधिसभाको निर्वाचन हारे पनि राष्ट्रियसभा सदस्यमा भने ल्याइएको छ। संघीय संसद्लाई मन्त्री बनाउन सकिने अर्को व्यवस्थालाई टेकेर यादवलाई मन्त्री बनाइएको हो। त्योभन्दा पहिला वामदेव गौतम र नारायणकाजी श्रेष्ठलाई प्रतिनिधिसभा हारेकै कारण मन्त्री बनाउन रोकिएको थियो। गठबन्धन जोगाउन मन्त्री हेरफेर सरकारले गठबन्धन जोगाउनकै लागि पटकपटक मन्त्री हेरफेर गर्यो। मन्त्री नियुक्ति भएको ४० घण्टामै उद्योग, वाणिज्य तथा आपूर्तिमन्त्री हटे। यही बीचमा गोविन्द बन्दीलाई कानुन, न्याय तथा संसदीय मामिलामन्त्री बनाइयो। एकीकृत समाजवादीले आफ्ना चार मन्त्री फिर्ता बोलायो। नयाँ पठायो। असार २० मा जसपाले तीन मन्त्री हेरफेर गर्यो। मृगेन्द्रकुमार सिंह यादव, मोहम्मद इस्तियाक राई, प्रदीप यादव मन्त्री बने। तर, जसपा विवाद साम्य भएको छैन। फुटको संघारमा छ। संवैधानिक निकाय निस्प्रभावी संवैधानिक निकायहरू निस्प्रभावी देखिएका छन्। उनीहरूले आफ्ना कामकारबाही राम्रोसँग गर्न पाएका छैनन्। ओलीका पालामा कांग्रेससमेतको भागबन्डामा संवैधानिक नियुक्ति भएको थियो। अदालतमा मुद्दा चलिरहेको र सरकार पनि सकारात्मक नभएका उनीहरूले काम गर्न सकिरहेका छैनन्। तत्कालीन नेकपाको दाहालनेपाल समूहले त्यसको विरोध गरेको थियो। अहिले दाहालनेपाल सम्मिलित सरकारले उस्तै प्रकृतिको संवैधानिक परिषद्सम्बन्धी व्यवस्था गर्न लागेको छ। बजेट काण्ड तत्कालीन अर्थमन्त्री शर्माले जेठ १४ गते मध्यराति अनधिकृत व्यक्तिलाई मन्त्रालयमा प्रवेश दिएर बजेटमा करका दरमा व्यापक तलमाथि गर्न लगाएका थिए। खासखास व्यापारिक घरानालाई फाइदा पुग्ने र खासखासलाई घाटा हुने गरी बजेटमा सेटिङ गरिएको थियो। व्यापारिक घरानाको स्वार्थअनुसार तत्कालीन अर्थमन्त्री शर्माले खेताला विज्ञ पूर्वनायब सुब्बा रघुनाथ घिमिरे र व्यापारिक घरानाका एक जना फाइनान्सियल डाइरेक्टर लाई मन्त्रालयमा बोलाएर करका दर हेरफेर गर्न लगाएका हुन्। यही प्रकरण चर्किएपछि अर्थमन्त्री शर्माले राजीनामा दिएका छन्। संसदीय समितिले बजेट चलखेलको विषयमा छानबिन थालेको छ। लामो समय संसद् अबरुद्ध सरकार गठनयता लामो समय संसद् अवरुद्ध भयो। विपक्षी एमालेको अवरोधबीच पनि सरकारले आफूअनुकूल काम भने गराएरै छोड्यो। त्यही कारण सभामुखको निष्पक्ष भूमिकामाथि पनि प्रश्न उठ्यो। स्थानीय तह निर्वाचनपछि मात्रै एमालेले अवरोध हटाएको थियो। लामो समय संसद् अवरुद्ध हुँंदा कानुन निर्माण, परिमार्जन र संशोधनका काम भएनन्। सरकारले लामो समय संसद्मा विचाराधीन नागरिकता विधेयक फिर्ता लिएर नयाँ विधेयक दर्ता गरेको छ। संघीय निजामती सेवासम्बन्धी विधेयक पनि फिर्ता गरिएको छ। कतिपय विधेयक फिर्ता गर्दै अध्यादेशबाट पनि काम गरिरहेको छ। सेनाका हतियार खरिदलगायत विषयमा सरकार मुछिएको छ। सीमा अभियन्ता रतन भण्डारी नेपालको नक्सा र सीमाका विषयमा यो सरकारले एक शब्द पनि नबोलेको बताउँछन्। प्रधानमन्त्री देउवाको भारत भ्रमणमा पनि यो विषय नउठेको भन्दै भण्डारीले चिन्ता प्रकट गरेका छन्। भारतसँग नक्साको विषयमा वार्ता नै अघि बढेन। उच्चस्तरीय भेटघाटजस्तै देउवाको भ्रमणमा उठेन। यो विषय नउठाएर सरकारले हाइसच्चो मानेजस्तो छ, उनी भन्छन्। जनमुखी कार्यक्रम केही नै भएनन्। महँगी चुलिएको छ। पेट्रोलियम पदार्थको मूल्य बढाउनेघटाउने नाटक भइरहेको छ। सरकारका नियुक्ति विवादरहित छैनन्।लोकराज बराल, पूर्वराजदूत सरकारले के नै पो राम्रा काम गरेको छ र ? राष्ट्र र जनताका लागि केही भएकै छैन। मैले त कुनै उपलब्धि देख्दिनँ।राजकुमार पोखरेल, राजनीतिशास्त्रका प्राध्यापक मुलुक विधिहीनताको अवस्थामा अगाडि जान लागेको थियो। यो सरकारले नै विधिको शासन फर्काउने काम गर्यो। संघीय प्रणालीमाथिको प्रहारलाई रोक्ने काम गर्यो। गुरुराज घिमिरे, नेता, कांग्रेस सरकारको उपलब्धि स्थानीय चुनाव स्थानीय चुनाव समयमा हुनेमा आशंका थियो। विज्ञहरूले जनताको घरदैलोको सरकार जनप्रतिनिधिविहीन होला कि भनेर चिन्ता व्यक्त गरेका थिए। तर, यो सरकारले वैशाख ३० गते एकै चरणमा निर्वाचन सम्पन्न गरेको छ। स्थानीय तहमा नयाँ जनप्रतिनिधिले काम थालिसकेका छन्। पूर्वराजदूत बराल चुनाव गराउने कामलाई सरकारको उपलब्धिका रूपमा लिनुपर्ने बताउँछन्। कांग्रेस युवा नेता घिमिरे भने सरकारको नियमित काम भएकाले यसलाई उपलब्धिमा आफूले नराखेको बताउँछन्।"
मन्त्री कार्कीको विवादास्पद अभिव्यक्तिको महासंघले गर्यो विरोध,"विराटनगर : नेपाल पत्रकार महासंघ मोरङले प्रदेश १ का आन्तरिक मामिला तथा कानुनमन्त्री केदार कार्कीको विवादास्पद एवं आपत्तिजनक अभिव्यक्तिको विरोध गरेको छ। महासंघका मोरङ सचिव नेत्र पी अधिकारीद्धारा बुधबार जारी विज्ञप्तिमा पदीय मर्यादा बिर्सिएर मन्त्रीले अभिव्यक्ति दिएको उल्लेख गरिएको छ। कार्कीले समाचार लेख्ने पत्रकारले बलात्कार गर्यो भनेर समाचार आए उसले खण्डन गर्न सक्छ? भनेर धम्कीपूर्ण भाषाको प्रयोग गर्दै पूर्ण प्रेस स्वतन्त्रता विरोधी, अमर्यादित, अशिष्ट अभिव्यक्ति दिएको महासंघले ठहर छ, विज्ञप्तिमा भनिएको छ, यस्तो अभिव्यक्तिले आमपत्रकारको आत्मसम्मानमा चोट पुर्याएको छ। समाचारमा आएका विषयहरुप्रति असहमति राख्ने, खण्डन गर्ने, उजुरी गर्ने कानुनी बाटो हुँदाहुँदै समाचार लेख्ने पत्रकारलाई बलात्कारी बनाउनेसम्मको धम्की दिनुले विधिको शासनको उपहास भएको महासंघको ठहर छ। विराटनगर १२ मा सुकुम्बासी बस्ती निर्माणका लागि प्रदेश सरकारबाट आएको बजेट विराटनगर महानगरपालिकाबाट सम्झौता हुन नसकेको विषयमा आएका समाचारको सन्दर्भलाई लिएर दिएको अभिव्यक्तिको गम्भीर आत्मसमीक्षा गर्नका लागि महासंघले मन्त्री कार्कीको ध्यानाकर्षण गराएको छ। एक अनलाइनसँगको अन्तरवार्तामा मन्त्री कार्कीले आफ्ना विरुद्ध समाचार लेख्ने पत्रकारले बलात्कार गर्यो भनेर भनिदिने र त्यस्ता पत्रकारलाई बलात्कारको आरोप लगाउने विवादास्पद एवं आपत्तिजनक अभिव्यक्ति दिएका थिए। अभिव्यक्तिको पत्रकारसम्वद संघ संगठनले पनि विरोध जनाएका छन्। प्रेस चौतारी मोरङ, प्रेस सेन्टर मोरङ, प्रेस युनियन र समाजवादी प्रेस संगठन मोरङले छुट्टाछुट्टै विज्ञप्ति जारी गरेर मन्त्रीको अभिव्यक्तिप्रति विरोध जनाउँदै माफी माग्न आग्रह गरेका छन्। विराटनगर महानगरपालिका१२ मा निर्माणाधीन सुकुम्वासी बस्तीको समाचार लेखेकै आधारमा धम्कीपूर्ण भाषा प्रयोग गरेर पत्रकारविरुद्ध अभिव्यक्ति दिएको भन्दै महासंघ र अन्य संगठनहरुले मन्त्री कार्कीले आत्मसमीक्षा गर्नुपर्ने चेतावनी दिएका छन्। बुधबार विज्ञप्ति जारी गर्दै प्रेस युनियन र समाजवादी प्रेस संगठनले अमर्यादित अभिव्यक्ति फिर्ता लिन आग्रह गरेका हुन्। युनियन मोरङका कार्यबाहक अध्यक्ष कौशल निरौला र समाजवादी प्रेस संगठनका जिल्ला अध्यक्ष धु्रव भट्टराईले अलगअलग विज्ञप्ति जारी गरी घटनाको विरोध गर्दै अभिव्यक्ति फिर्ता लिन आग्रह गरेका हुन्। कार्कीले महानगर आवास परियोजनाअन्तर्गत निर्माणाधीन बस्तीका लागि आर्थिक वर्षको अन्त्यमा प्रदेश सरकारबाट ७० लाख रूपैयाँ रकमान्तर गराएका थिए। उक्त रकम तत्काल सम्झौता गरी निकासाका लागि विराटनगर महानगरपालिकालाई अनुचित दबाब दिएको विषय बाहिरिएपछि उनले पत्रकार विरुद्ध अभिव्यक्ति दिएका हुन्। महानगरविरुद्ध पनि सार्वजनिक रूपमा अभिव्यक्ति दिइरहेका छन्। ७० लाख कामै नगरिकन भुक्तानी मागे केदार कार्कीले भनेर जस्ले समाचार लेख्नुभएको छ नि। उहाँलाई तपाईले अहिले भनिदिनुस् त, लेख्दिनुहोस् त बलात्कार गर्यो भनेर, उसको नाममा(समाचार लेख्ने पत्रकार), उनले भनेका छन्, अनि होइन भन्ने कुरालाई उसले प्रमाणित गरोस न। मैले बलात्कार गरेको होइन भनोस् न। कार्कीले भने, लेख्नेले लेख्नु भन्दाअगाडि चार पटक सोच्नु पर्छ। जसले जे भन्यो पत्रकारले त्यही लेखिदिने भने त पत्रकारले नै बलात्कार गर्यो भनेर म भन्छु, तपाईले लेख्नुहोस् न। यो शब्द लेख्दा भोलि मलाई आइलाग्यो भने के हुन्छ भनेर सोच्नु पर्दैन?"
"गोरखामा पहिरोले श्यामचेतका १२ घर पुर्यो, ४० परिवार विस्थापित","गोरखा : गाउँ माथिबाट आएको पहिरोले आरुघाट गाउँपालिका १ श्यामचेतका १२ घर पुरेको छ। बुधबार दिनभर परेको अबिरल वर्षापछि साँझ छ बजेतिर आएको पहिरोले अरु ४० घर जोखिममा पारेको वडाध्यक्ष सूर्य घलेले जानकारी दिए। घरहरु पुरिएपछि स्थानीय विस्थापित भई नजिकको चौरमा पाल टाँगेर बसेका छन्। उनीहरुलाई ओत लाग्ने तथा खाद्यान्न सामग्री लिएर जाँदै गरेको उनले बताए। गाउँको दायाँबायाँ र बीचबाट पहिरो झरेपछि स्थानीय मनबहादुर लामाको घर बगाएर लगेको छ। केशबहादुर लामा, नरबहादुर लामा, भक्तबहादुर लामा, देउमाया लामाको घर पहिरोले पुरेको स्थानीय कुमार लामाले जानकारी दिए। त्यस्तै पहिरोले मनबहादुर लामा(क), मनबहादुर लामा(ख), गोरे लामा, काजी लामा, फूलबहादुर लामा, सागर लामाको घर पनि पहिरोले पुरेको उनले बताए। भागाभाग भयो। मान्छे त केही हुन पाएनन्, उनले भने, पशुचौपाया सबै गाउँभित्रै पुरिएका छन्। के कति क्षति भयो थाहा छैन। गाउँको दायाँबाया र बीचबाट पहिरो झरेको उनले बताए। घटनास्थलमा अध्यक्ष राजु गुरुङ, वडा नं १ को अध्यक्ष सूर्य घले, इलाका प्रहरी कार्यालयका निरीक्षक रामजी देवकोटाको नेतृत्वको टोली, सशस्त्र प्रहरीको टोली, वडा नं २, ३ का अध्यक्षहरु त्यसतर्फ गएको वडाध्यक्ष घलेले बताए। कार्यपालिकाको बैठक हुँदा हुँदै श्यामचेत गाउँमा बाढीले पुरियो भन्ने खबर आयो, उनले भने, त्यसपछि हामी बैठक नबसी खाद्यान्न र ओत लाग्ने सामग्री लिएर त्यसतर्फ जाँदैछौँ। सो ठाउँमा २०७५ सालदेखि पहिरो जान थालेको हो। पहिरो रोकथाम भइरहेको थियो। रोकथाम गर्न बाँकी रहेको ठाउँबाट पहिरो झरेको स्थानीय कुमार लामाले जानकारी दिए।"
बनेपाको विवाहेत्तर जोडी कास्कीको जंगलमा मृत भेटियो,"काठमाडौं : अन्नपूर्ण गाउँपालिका ७ कास्कीको जंगलमा बनेपाकी सुदिना कर्माचार्य र बनेपाकै दिवाकर थापा एउटै डोरीमा पासो लगाएर झुण्डिएको अवस्थामा फेला परेका छन्। जिल्ला प्रहरी कार्यालय कास्कीका डीएसपी सुन्दर तिवारीकाअनुसार अन्नपूर्ण गाउँपालिका ७ स्थित पानी खाल्टी गौडा भन्ने स्थानमा उनीहरुको शव भेटिएको हो। जंगलमा रहेको अँगेरीको रुखमा हाँगामा एउटै डोरीमा नाइलनको डोरीको पासो लगाई झुण्डिएको अवस्थामा उनीहरु फेला परेका थिए। प्रहरीकाअनुसार बनेपा नगरपालिका १ काभ्रे बस्ने २८ बर्षकी सुदिना कर्माचार्य र बनेपा नगरपालीका १० बस्ने ३२ बर्षीय दिवाकर थापा दुवै जना विवाहित हुन्। दिवाकरको श्रीमती अध्ययनका लागि अष्टेलियामा छन् भने सुदिनाको श्रीमान बनेपामै छन्। घटनाको प्रारम्भिक अनुसन्धानमा विवाहेत्तर सम्बन्धका कारण दुवै जनाले आत्महत्या गरेको हुनसक्ने अनुमान गरिएको छ। घटनास्थलमा दुवै जनाको मोबाइल फोनसमेत फेला नपरेको हुदा मृत्युको कारण के थियो अहिलेसम्म खुलेको छैन। उनीहरुको शव पोष्टमार्टमका लागि पोखरा स्वास्थ विज्ञान प्रतिष्ठानमा पठाइएको र पोष्टमार्टमपछि आफन्तले जिम्मा लिएको तिवारीले जानकारी दिए। उनी भन्छन्, मृतकको आफन्तले जाहेरी दिएकाले घटनाको थप अनुसन्धान भैरहेको छ।"
राजविराजका मेयर यादवसहित सात जनाविरुद्ध भ्रष्टाचार मुद्दा दायर,"सप्तरी : राजविराजस्थित रंगशाला खेलमैदान स्तरोन्नति कार्यमा अनियमितता गरेको भन्दै अख्तियार दुरुपयोग अनुसन्धान आयोगले राजविराज नगरपालिकाका नगर प्रमुख भीमराज यादवसहित ७ जनाविरुद्ध बुधबार विशेष अदालत काठमाडौंमा भ्रष्टाचारको मुद्दा दायर गरको छ। आर्थिक बर्ष २०७३०७४ मा बिनियोजित बजेट बराबरको काम नगरी अनियमितता गरेको भन्दै अख्तियार दुरुपयोग अनुसन्धान आयोगले नगर प्रमुख यादवसहित सात जनाबिरुद्ध भ्रष्टाचारको मुद्दा दर्ता गरेको छ। नगर प्रमुख यादव न्यू गहिल कन्स्ट्रक्सनका सञ्चालकका साथै ईटा व्यवसायी संघ र निर्माण व्यवसायी संघका पूर्वअध्यक्ष समेत हुन्। गत वैशाख ३० गते भएको स्थानीय निर्वाचनबाट नगर प्रमुखमा निर्वाचित हुनु अघि यादवले ठेकेदारका रुपमा रंगशाला निर्माणको जिम्मा लिएका थिए। उनी २०७४ को स्थानीय तहको निर्वाचनमा समेत नगर प्रमुखको उम्मेदवार भई निकट्तम प्रतिद्वन्द्वी थिए। जिल्ला खेलकुद विकास समिति र न्यू गहिल कन्स्ट्रक्सनबीच सम्झौता भएको निर्माण कार्यमा यादवले निर्धारित शर्त तथा मापदण्ड विपरीत कार्य गरेको आरोप छ। मापदण्ड विपरीत कार्यलाई गुणस्तरयुक्त, शर्त तथा मापदण्ड बमोजिम भएको हो भनी प्रमाणित, स्वीकृत गराई बढी भुक्तानी लिएको अख्तियारको आरोपपत्रमा छ। यादवले काम गरेको भन्दा बढी भुक्तानी लिएको देखिएकोले भ्रष्टाचार निवारण ऐन २०५९ को दफा ८ (४) बमोजिमको कसूर गरेको पुष्टि हुन आएको हुँदा कन्स्ट्रक्सन र सञ्चालक यादवलाई कैद एवम् जरिवाना कायम गरी हुन आएको बिगो समेत जफत हुन मागदावी लिइएको छ। अभियोजनमा न्यू गहिल कन्स्ट्रक्सन र सञ्चालक यादवका हकमा २ लाख ६३ हजार ४६८ रुपियाँ बिगो कायम गरिएको छ। अख्तियारले जिल्ला खेलकुद विकास समितिका तत्कालिन अध्यक्ष एजेट न्यासुरविरुद्ध १३ लाख २७ हजार ४३० रुपियाँ, तत्कालिन कार्यालय प्रमुख लक्ष्मण मण्डलबिरुद्ध ५ लाख ६९ हजार ८१० रुपियाँ र तत्कालिन शाखा अधिकृत महेन्द्रप्रसाद यादवबिरुद्ध ७ लाख ५७ हजार ६२० रुपियाँ बिगो कायम गरी भ्रष्टाचार मुद्दा दायर गरेको छ। न्यासुरले नापी किताब भुक्तानी बिल र कार्यसम्पादन प्रतिवेदन चेकजाँच नगरीे स्विकृत गरेको तथा भए गरेको कुरा लुकाइ छिपाई, नभए नगरेको कुरा देखाइ बदनियतपूर्वक गलत प्रतिवेदन स्विकृत गरी भुक्तानी गरेको आरोप छ। यसैगरी रंगशालाको स्तरन्नोति काममा अनियमितता गरेको भन्दै उदय निर्माण सेवाका सञ्चालक उदय श्रेष्ठलाई १० लाख ६३ हजार ९६२, जिल्ला विकास समितिका तत्कालिन इञ्जिनियर विकास श्रेष्ठविरुद्ध १३ लाख २७ हजार ४३० र जिल्ला खेलकुद विकास समितिका तत्कालिन उपाध्यक्ष धिरेन्द्र बर्माविरुद्ध २ लाख बिगो कायम गरी मुद्दा दर्ता गरिएको अख्तियारले जनाएको छ। बर्माले २ लाख पेश्की लिएर फर्स्यौट गर्न नसकेको अख्तियारले जनाएको छ। उनलाई पेश्की दिने तत्कालिन अध्यक्ष न्यासुर र तत्कालिन कार्यालय प्रमुख मण्डलबिरुद्ध पनि उक्त रकम बिगो कायम गरी असुल उपर गर्न माग गरिएको छ । आरोपितहरुले निर्धारित शर्त तथा मापदण्ड विपरीतको कार्यलाई मापदण्ड बमोजिम नै भएको भनी प्रमाणित वा स्वीकृत गरेको, फिल्डमा कम काम भएकोमा वढी काम भएको भनी नापी किताबमा मूल्याङ्कन गरी चढाएको तथा कार्य सम्पन्न प्रतिवेदन तयार गरेको एवं निर्धारित शर्त तथा मापदण्ड बमोजिम काम नगरीनगराई गलत प्रतिवेदन तयार गरी भुक्तानीको लागि सिफारिस गरी सरकारी रकमको हिनामिना गरेको आरोप छ। भ्रष्टाचार निवारण ऐन २०५९ अनुसार दफा २८ को उपदफा (१) को खण्ड ग, दफा ३० को उपदफा (३) तथा दफा ३१ बमोजिम थुनामा रहेकोमा त्यसरी थुनामा रहेको अवधिभर र निजमाथि दफा ३६ बमोजिम मुद्दा दायर भएकोमा मुद्दाको किनारा नभएसम्म स्वत निलम्बनमा रहने कानुनी व्यवस्था रहको छ।"
म्याग्दीका तीन वटा सामुदायिक वन समूह पुरस्कृत,"म्याग्दी :डिभिजन वन कार्यालय म्याग्दीले मंगलबार तीन वटा सामुदायिक वन समूहलाई पुरस्कृत गरेको छ। साथै एकएक जना कर्मचारी र पत्रकारलाई सम्मान गरेको छ। जिल्लाको रघुगंगा५ को शिव महिला, मंगला३ र ४ को टाडीबिसौना तथा मालिका६ को घैरेनी वन उपभोक्ता समूहलाई पुरस्कृत गरिएको हो। शिव, टाडीबिसौना र घैरेनीले प्रथम, दृतीय र तृतीय पुरस्कार वापत क्रमशः नगद दश हजार, सात हजार र पाँच हजार रुपैयाँ प्राप्त गरेका हुन्। जिल्ला समन्वय समितिका प्रमुख राजकुमार थापा, प्रमुख जिल्ला अधिकारी चिरञ्जिवी राना र निमित्त डिभिजन वन अधिकृत मनोज रानाभाटले नगद र प्रमाणपत्र वितरण गरे। शिव महिलाकी सचिव धनमाया गोतामे, टाडीबिसौनाकी अध्यक्ष मनसुवी सापकोटा र धैरेनीकी अध्यक्ष हरिमाया बिकलाई नगद र प्रमाणपत्र हस्तान्तरण गरिएको थियो। यसैगरी उत्कृष्ट कर्मचारीको रुपमा वन रक्षक राजेन्द्र सापकोटा र पत्रकार तर्फ अन्नपूर्णकर्मी सन्तोष गौतमलाई प्रशंसापत्र तथा दोसल्लो ओढाएर सम्मान गरिएको थियो। सहायक वन अधिकृत नरबहादुर क्षेत्रीले जिल्लाभर रहेका ३१४ वटा सामुदायिक वन समूह मध्य सब वन डिभिजन कार्यालयको सिफारिस र कार्यबिधी अनुसार आर्थिक वर्ष २०७८७९ मा उत्कृष्ट काम गर्ने तीन वटा समूह छनौट गरिएको बताए। कार्यक्रममा निमित्त डिभिजन वन अधिकृत रानाभाटले चालु आर्थिक वर्षमा संघीय र प्रदेश सरकारबाट बिनियोजन भएको एक करोड ७० लाख रुपैयाँ बजेट मध्य पुँजिगततर्फका अधिकांश कार्यक्रम कार्यान्वयन भएको जानकारी गराए। विभिन्न शीर्षकमा १६ लाख ४३ हजार ९०६ रुपैयाँ राजस्व संकलन भएको उनले बताए।"
नवलपरासीमा आयुर्वेद स्वास्थ्य केन्द्र सञ्चालनमा,"परासी : नवलपरासीमा आयुर्वेद स्वास्थ्य केन्द्र स्थापना भएको छ । लुम्बिनी प्रदेश सरकारले जिल्ला सदरमुकाम परासीमा केन्द्रको स्थापना गरेको हो । लुम्बिनी प्रदेशका स्वास्थ्य, जनसंख्या तथा परिवार कल्याण मन्त्री इन्द्रजीत थारुले बुधबार उद्घाटन गरेपछि केन्द्र सञ्चालनमा आएको हो । केन्द्रको उद्घाटन गर्दै मन्त्री थारुले केन्द्र स्थापनापछि हुने उपचार मात्र ठूलो कुरा नभएको भन्दै यसलाई बस्तीस्तरसम्म अभियानका रुपमा लैजानु पर्नेमा जोड दिए । रोग वृद्धि हुन नदिन आयुर्वेद महत्वपूर्ण भएको भन्दै मन्त्री थारुले मानिसको जीवन शैली परिवर्तन र भान्सा सुधारदेखि योगअभ्यासलाई अघि बढाउन प्रदेश सरकारले आयुर्वेदलाई अभियानाक रुपमा अघि बढाउन लागेको बताए । आयुर्वेद विभागका महानिर्देशक डा बासुदेव उपाध्यायले अहिले नसर्ने रोगबाट मानिसहरुको बढी मृत्यु हुने गरेकोले त्यसको रोकथामका लागि आयुर्वेद नै प्रभावकारी भएको बताए । नेपालमा बहुगुणस्तरीय जडिबुटी रहेपनि त्यसको पहिचान हुन नसक्दा आयुर्वेदमा पछाडी परेको उनले बताए । आयुर्वेद चिकित्सक १, कविराज १, बैद्य २, लेखापालसहित सात जना दरबन्दी रहेको केन्द्रमा हाल आयुर्वेद चिकित्सक र कार्यालय सहयोगी गरी दुई जना कर्मचारी रहेका छन् । अन्य कर्मचारी नयाँ आर्थिक वर्ष लागेपछि आउने कार्यालय प्रमुख डा रमेश रमेश केसीले बताए ।"
बैंकको १८ करोड हिनामिना कसुरमा ७ वर्ष कैद,दाङ : देव विकास बैंकको १८ करोड हिनामिनाको मुद्दामा बैंकका शाखा प्रबन्धकलाई २१ करोड ५३ लाख जरिवाना र ७ वर्ष कैद सजाय तोकिएको छ। उच्च अदालत तुलसीपुरले मंगलबार गरेको अन्तिम फैसलाले बैंकको नारायणपुर शाखा प्रबन्धक समीर बुढाथोकीलाई १८ करोड ३ लाख जरिवाना र ३ करोड ५० लाख बिगो जरिवाना गरेर उक्त सजाय तोकिएको अदालतका रजिष्टार यामबहादुर बूढा मगरले बताए। दाङमा केन्द्रिय कार्यालय रहेको साबिक वेष्टर्न डेभलप्मेन्ट बैंक मर्ज पछि बनेको देव विकास बैंकको नारायणपुर शाखामा १८ करोड हिनामिनाको मुद्दा उच्च अदालतमा परेको थियो। देव विकास बैंक नारायणपुर शाखा दाङमा १८ करोड हिनामिना प्रकरणमा ५६ जना प्रतिवादीबारे उच्च अदालत तुलसीपुरले अन्तिम फैसला यस अघि सुनाएको थियो। तर पनि शाखा प्रबन्धकको ३ वर्षभन्दा बढी कैद सजाय हुने भएपछि मंगलबार पूर्ण सुनुवाइ भएको हो। समिर बुढाथोकीले साबिक वेष्टर्न डेभलपमेन्ट बैंक लिमिटेडको कनिष्ठ अधिकृत भई नारायणपुर शाखामा शाखा प्रबन्धक भएपछि २०७४ फागुनदेखि १५ महिनासम्म कर्जा खाताको भौतिक फाइल नबनाई बैंकिङ सफ्टवेयर प्रणालीबाट ३६ वटा कर्जा खाता खोलेका थिए। ती खाताबाट १७ करोड ९९ लाख ९० हजार रुपैयाँ बराबरको कर्जा रकम सिर्जना गरेको पुष्टि भएको छ। ५६ जना प्रतिवादीमध्ये ३३ जनालाई जरिवाना र कैद सजाय अदालतले तोकिसकेको छ। जसमध्ये ३३ जनालाई एकै साथ जरिवाना र कैदको फैसला भएको उच्च अदालतले जनाएको छ। अदालतका मुख्य न्यायाधीश नीता दीक्षित गौतम र न्यायाधीश राजुराम सिलवालको इजलासले बैंकका शाखा प्रबन्धकसहित अन्य ३३ जनालाई कैद र जरिवाना को फैसला सुनाएका हुन्।
भृकुटीमण्डपमा भीषण आगलागी,"काठमाडौं : प्रदर्शनीमार्गस्थित भृकुटीमण्डपमा भीषण आगलागी भएको छ। भृकुटीमण्डपभित्र रहेको एक ह्वील चियर गोदाममा आगलागी भएको जिल्ला प्रहरी कार्यालय काठमाडौंका प्रवक्ता दिनेश मैनालीले अन्नपूर्णलाई जानकारी दिए। उनले भने,' दिउँसो ३ बजेदेखि आगलागी भएको हो। अहिले ललितपुर र काठमाडौंबाट आएका दमकलले आगो निभाइरहेका छन्। आगो नियन्त्रणको प्रयास भइरहेको छ।' अहिले विभिन्न क्षेत्रका दमकलको सहयोगमा सुरक्षाकर्मी र स्थानीयबासीले आगो नियन्त्रणको प्रयास जारी राखेका छन् । आगलागीको कारण भने खुलेको छैन।"
नवलपुरमा १३ लाखको चिनी बरामद,"परासी : भन्सार छलेर लैजाँदै गरेको करिब १३ लाख बराबरको चिनीलाई पूर्वीनवलपरासी (नवलपुर) प्रहरीले बरामद गरेको छ। ट्रकमा लोड गरी तस्करी गरेर लैजाँदै गरेको चिनीलाई प्रहरीले सोमबार अरुणखोलाबाट बरामद गरेको हो। यो चिनी पश्चिम नवलपरासीको सीमा नाकाबाट तस्करी गरी चितवन पुर्याउन लागिएको बताइएको छ। लु २ ख ६३७ नं को ट्रकलाई चेकजाँच गर्ने क्रममा बिल भरपाई नभएको ४१८ बोरा चिनी बरामद भएको जिल्ला प्रहरी कार्यालय नवलपुरका सूचना अधिकारी नायब उपरीक्षक (डीएसपी) सन्तोष पाठकले बताए। त्यसैगरी, भन्सार छलेर ल्याउँदै गरेको १ हजार ९१७ पिस सर्टलगायतका कपडासमेत बरामद भएको छ। बरामद चिनी, ट्रक र लत्ता कपडाको कुल मूल्य ५४ लाख ३६ हजार कायम गरेर आवश्यक कारबाहीका लागि राजस्व अनुसन्धान कार्यालय बुटवल पठाइएको डीएसपी पाठकले बताए। केही दिनअघि पनि पश्चिम नवलपरासीबाट लैजाँदै गरेको २ ट्रक चिनीलाई पूर्वी नवलपरासी प्रहरीले बरामद गरेको थियो। चिनी र कपडाको तस्करी बढेको गुनासो आएपछि आइतबार मात्र पश्चिम नवलपरासी प्रहरीले १ ट्रक चिनी बरामद गरेको थियो। परासीको सीमा नाकाबाट दैनिक १०१२ ट्रक चिनी र ठूलो मात्रामा कपडा तथा खसीबोका अवैध रूपमा चितवन, हेटौंडा, पोखरालगायतका प्रमुख सहरहरूमा जाने गरेको गुनासो बढेपछि गस्तीलाई बढाएको पश्चिम नवलपरासी प्रहरीले जनाएको छ। तर, तस्करी भने रोकिएको छैन।"
मोटरसाइकल दुर्घटनामा गोरखा पस्लाङका एक युवकको मृत्यू,गोरखा: मंगलबार साँझ भएको मोटरसाइकल दुर्घटनामा परी गोरखाका एक युवकको मृत्यू भएको छ। गोरखा नगरपालिका ५ पस्लाङमा भएको बा ६५ प ५०५६ नम्बरको मोटरसाइकल दुर्घटनामा परी २५ वर्षीय स्थानीय प्रतीक थापा मगरको मृत्यू भएको प्रहरीले जनाएको छ। साँझ साँढे आठ बजे गोरखा बजारबाट घरतर्फ जाँदै गर्दा काँडेतारबारमा अल्झेर मोटरसाइकल दुर्घटना भएको थियो। दुर्घटनामा परी घाइते भएका उनलाई अस्पताल ल्याएपछि उपचारको क्रममा मृत्यू भएको वडाअध्यक्ष खिलबहादुर रानाले जानकारी दिए। घटनाको बारेमा थप अनुसन्धान भइरहेको उनले प्रहरीले जनाएको छ।
फोहोर अनुगमनमा निस्केका बागमती सभ्यताका कर्मचारीमाथि आक्रमण गर्ने ठेकेदार पक्राउ,काठमाडौं : बागमती सभ्यता एकीकृत विकास समितिका कर्मचारीमाथि आक्रमण गरेर घाइते बनाएको अभियोगमा एक ठेकेदारलाई प्रहरीले नियन्त्रणमा लिएको छ। पक्राउ पर्नेमा धनकुटा पाख्रिबास घर भई गोकर्णेश्वर६ बस्ने बर्ष ४८ वर्षीय सुवास घिसिङ (सुन मुन्द्रे) रहेका छन्। घिसिङले सोमबार गोकर्णेश्वर ६ नयाँबस्तीस्थित एभरेष्ट पम्पसँगै रहेको ड्रिम हाउस नजिकै फोहोर अनुगमनमा निस्केका बागमती सभ्यता एकीकृत विकास समिति गुहेश्वरी फाँटका कर्मचारी बलराम श्रेष्ठलाई कुटपिट गरेर घाइते बनाएका थिए। श्रेष्ठको अहिले उपचार भइरहेको छ। अनुगमनका क्रममा ठेकेदार घिसिङले फोहोरको बिषयलाई लिएर बिवाद गरी एक्कासी श्रेष्ठलाई टाउकोमा मुक्का प्रहार गरी घाइते बनाएको जिल्ला प्रहरी परिसर काठमाडौंले जनाएको छ। परिसरकाअनुसार तत्कालै प्रहरी बिट नयाँबस्तीबाट खटिएको प्रहरी टोलीले घिसिङलाई नियन्त्रणमा लिइएको थियो। घिसिङलाई मुलुकी अपराध (सहिंता) ऐनअन्तर्गत ज्यान मार्ने उद्योग गर्न नहुने कसूरमा काठमाडौं जिल्ला अदालतबाट तीन दिनको म्याद थप अनुमति लिई प्रहरी वृत्त बौद्धबाट थप अनुसन्धान भइरहेको परिसरले जनाएको छ। बागमती सभ्यताका कर्मचारीमाथि भएको घटनाको चौतर्फी विरोध भइरहेको छ।
"१३३ जना कानुन व्यवसायीलाई वरिष्ठ अधिवक्ताको उपाधि, कानुनमन्त्री र पूर्वमहान्यायाधिवक्ता पनि परे (सूचीसहित)","काठमाडौं : सर्वोच्च अदालतले १३३ जना कानुन व्यवसायीलाई वरिष्ठ अधिवक्ताको उपाधि प्रदान गरेको छ। बुधबार बसेको सर्वोच्चको पूर्ण बैठकले नेपाल कानुन व्यवसायी परिषद् ऐन २०५० को दफा २१ बमोजिम १३३ अधिवक्तालाई वरिष्ठ उपाधि प्रदान गर्ने निर्णय गरेको सह प्रवक्ता देवेन्द्र ढकालले जानकारी दिए। लामो समयदेखि वरिष्ठ उपाधि रोकिएको थियो। जसका कारण अनुभवी र ज्येष्ठ अधिवक्ताले पनि वरिष्ठ उपाधि पाउन सकेका थिएनन्। वरिष्ठ उपाधि पाउनेमा कानुनमन्त्री गोविन्दप्रसाद शर्मा बन्दी, पूर्वमहान्यायाधिवक्ता रमेश बडाल, नेपाल बार एसोसिएसनका पूर्वउपाध्यक्ष टिकाराम भट्टराई, पूर्वमहासचिव सुनिल पोखरेल, अधिवक्ता मेघराज पोखरेल, प्रतिनिधिसभाको कानुन न्याय समितिका सभापतिसमेत रहेका अधिवक्ता कृष्णभक्त पोखरेललगायत रहेका छन्। त्यस्तै भ्रमणकुमार श्रेष्ठ, चन्द्रप्रसाद काफ्ले, रामकिशोर महतो, जनकबहादुर बोहरा, मीराकुमारी ढुंगाना, माधवराज बास्तोला, विष्णुप्रसाद शर्मा, ज्ञानेन्द्रप्रसाद पोखरेललगायतले पनि पाएका छन्।"
एसिड नियमनसम्बन्धी विधेयक पारित,"काठमाडौं : राष्ट्रियसभाको मंगलबार बसेको बैठकले सर्वसम्मतिमा तेजाब तथा अन्य घातक रासायनिक पदार्थ (नियमन) विधेयक, २०७९ पारित गरेको छ। प्रतिनिधिसभाबाट प्राप्त सो विधेयकमाथिको दफाबार छलफलका क्रममा उठेका विभिन्न प्रश्न उठेका थिए। तिनै प्रश्नका जवाफ दिँदै गृहमन्त्री बालकृष्ण खाँणले तेजाब तथा घातक रासायनिक पदार्थ औद्योगिक तथा स्वास्थ्य क्षेत्रमा अत्यावश्यक वस्तु भए पनि यसको दुरुपयोगले समस्या निम्ताएको बताए। उनले यसको नियमनका लागि तेजाब तथा घातक रासायनिक पदार्थ नियमन गर्न कानुन ल्याउनुपरेको बताए। गृहमन्त्री खाँणले विधेयक पारित भएसँगै तेजाब तथा घातक पदार्थको दुरुपयोग कम हुने बताउँदै दुरुपयोग गर्नेलाई आवश्यक कारबाही गरिने पनि बताए। तेजाब र घातक रासायनिक पदार्थको उत्पादन, आयात, निर्यात, भण्डारण, बिक्री वितरण र उपयोगलाई नियमन तथा व्यवस्थापन गर्न यो विधेयक ल्याइएको जनाउँदै बैठकमा गृहमन्त्री खाँणले उक्त विधेयक पारित गरियोस् भन्ने प्रस्ताव प्रस्तुत गरेका थिए।"
चिकित्सक लापरवाही प्रकरण: छानविन समितिले भेटयो बिरामी,"जनकपुरधाम : चेकजाँचविनै पित्तथैलीमा भएको पत्थरीको शल्यक्रिया गर्दा गम्भीर अवस्थामा पुगेको बिरामीलाई काठमाण्डौंस्थित नेपाल मेडिसिटी अस्पतालमा छानविन समितिले बिरामी भेटेको छ। मधेश स्वास्थ्य विज्ञान प्रतिष्ठानअन्तर्गतको प्रादेशिक अस्पताल जनकपुरधाममा चिकित्सकको गम्भीर लापरवाहीले बिरामीलाई चेकजाँच बिनै पित्तथैलीको शल्यक्रिया गर्दा बिरामीको ज्यान नै जोखिममा परेपछि गठित संसदीय छानविन समितिले बिरामी भर्ना भएको अस्पतालमा गरेर घटना बारे जानकारी लिएको महिला बालबालिका तथा न्याय समितिका सभापति जैनूल राईनले जानकारी दिए। बिरामीलाई घटनाको सम्बन्धमा जाँचबुझ गरिरहेका समिति सभापति राइ्र्र्रनले २०७८ फाल्गुन २८ गते बिरामीले अल्ट्रासाउण्ड गराएको रिपोर्टको आधारमा नै चिकित्सकले शल्यक्रिया गरेको गम्भीर लापरवाही भेट्टिएको जानकारी दिए। उनले भने, 'चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डाक्टरहरुले शल्यक्रिया गरेको भेट्टियो। अहिले धेरै कुरा खुल्न बाँकी छ तर अझै केही भन्ने अवस्था छैन्। छानविनको धेरै पाटोहरु बाँकी छ अहिले नै निष्कर्षमा पुग्न हत्तारो होला।' महोत्तरीको जलेश्वर नगरपालिका २ घर भई हाल जनकपुरधाम उपमहानगरपालिका भाडा कोठा लिएर बस्दै आएकी विभा चौधरीको शल्यक्रिया गरेपछि अवस्था नाजुक हुँदा जेकजाँच गर्दा चार महिनाको गर्भवति भएको जानकारी प्राप्त भएको थियो। महिला बालबालिका तथा समाजिक न्याय समितिलाई छानविन गरी १५ दिन भित्र प्रतिवेदन बुझाउन निर्देशन दिएको छ। यता शल्यक्रियामा संलग्न चिकित्सक मध्ये डा राजेश साह, आश्विनी यादव र शल्यक्रियाका लागि भर्ना गराएका डा अमरेश कर्णले मध्ये तीनै जनाले आफ्नो शल्यक्रियामा आफ्नो कुनै संलग्नता नरहेको दाबी गर्दै आएका छन्। उनीहरु एक चिकित्सकले अर्कोलाई दोषि देखाएर उम्किन खोजिरहेका छन्। बिरामी चौधरीको अवस्था हाल नाजुक रहेको र १६ गते एयर एम्बुलेन्सबाट काठमाण्डौं स्थित मेडिसिटी हस्पिटलमा उपचाररत छिन्।"
अबैध क्रसर सञ्चालन,"म्याग्दी: जिल्लाको रघुगंगा गाउँपालिका२ स्याउलीबजारमा अबैध रुपमा क्रसर उद्योग सञ्चालन भएको छ। क्रसर सञ्चालन सम्बन्धी मापदण्ड र प्रक्रीया पूरा नगरी स्थापना भएको सो उद्योग कुनैपनि निकायमा दर्तासमेत भएको छैन्। रघुगंगा गाउँपालिका२ का वडा अध्यक्ष अमृत भण्डारीले अवैध तवरले क्रसर उद्योग सञ्चालन भएको बताए। 'बेनीजोमसोम सडक र कालीगण्डकी नदीको बगर नजिकै दर्ता बिनै, मापदण्ड र प्रक्रीया पुरा नगरी क्रसर सञ्चालन गरेको पाइयो,' उनले भने 'हामी अनुगमनमा जाँदा भागाभाग भयो। कसले कसरी सञ्चालन गरेको हो भन्ने विषयमा जानकारी छैन्।' कालीगण्डकीको बगरबाट गाउँपालिकालाई राजस्व नतिरिकनै नदीजन्य बस्तुको उत्खनन् गरेको सो क्रसर उद्योगको विषयमा अनुगमन र छानविन गर्न गाउँपालिका, जिल्ला समन्वय समिति र जिल्ला प्रशासन कार्यालयमा पत्राचार गरेको वडा अध्यक्ष भण्डारीले जानकारी दिए। स्थानीयवासीकाअनुसार सुरक्षा निकाय, प्रशासन, जनप्रतिनिधी र सरोकारवालाहरु स्थानीय तह निर्वाचनमा केन्द्रित भएको मौका छोपेर गत बैशाख महिनामा क्रसर उद्योग स्थापना गरेका थिए। पछिल्लो केही वर्षयता सरकारले नयाँ क्रसर उद्योग स्थापना र सञ्चालन गर्न अनुमति दिएको छैन्। सर्वोच्च अदालतले गत वर्षदेखि कालीगण्डकी नदीको बगरबाट उत्खनन्मा रोक लगाएको छ। विकास आयोजनाका लागि आवश्यक पर्ने निर्माण सामग्री उत्पादन र प्रसोधन गर्न अस्थायी क्रसर स्थापना गर्न पाउने व्यवस्था भएपनि सो ठाउँमा कसैले पनि अनुमति लिएको नपाइएको वडा अध्यक्ष भण्डारीले बताए। स्याउली बजारमा २०७७ मंसिरमा क्रसर उद्योग खोल्न जग्गा सम्माएका थिए। कालीगण्डकी नदी किनारमा रहेको निजी जग्गामा क्रसर उद्योगका संरचना बनाउन थालेपछि स्थानीयबासीले बिरोध जनाउदै वडा, गाउँपालिका, जिल्ला समन्वय समिति र प्रशासनमा जानकारी गराएका थिए। प्रशासन, सुरक्षा निकाय र जनप्रतिनिधीहरुले अनुगमन र निगरानी गरेपछि त्यसबेला क्रसर स्थापना हुन सकेको थिएन्।"
घुँगी टिप्न गएका युवकको खोलामा डुबेर मृत्यु,मोरङ: जिल्लाको रंगेलीमा घुँगी टिप्न गएका एक पुरुषको खोलामा डुबेर हिजो दिउँसो मृत्यु भएको छ। रंगेली नगरपालिका२ का २५ वर्षीय भीम राईको कट खोलामा डुबेर दिउँसो साढे २ बजेतिर मृत्यु भएको प्रहरीले जनाएको छ। प्रहरीका अनुसार घरबाट अन्दाजी ८ सय मिटर उत्तरपूर्वमा रहेको खोलामा घुँगी टिप्ने क्रममा राई डुबेको प्रारम्भिक अनुसन्धानबाट खुलेको छ। शव पोस्टमार्टमका लागि रंगेली अस्पतालमा ल्याएर घटनाको अनुसन्धान थालिएको प्रहरीले जनाएको छ।
स्थानीय तहलाई युवामैत्री बनाउन ९ बुँदे प्रतिवद्धता,"उदयपुर : युवामैत्री स्थानीय तह संचालन सम्बन्धी ९ बुँदे प्रतिवद्धता जाहेर गर्दै उदयपुरको रौतामाई गाउँपालिकामा युवाहरुको भेला सम्पन्न भएको छ। गाउँपालिकाको संयोजन, राष्ट्रिय युवा परिषद्, जागृति बाल तथा युवा सरोकार नेपाल, युएनडिपि र युनिसेफ नेपालको संयुक्त प्रयासमा युवाहरुको तीन दिने क्षमता अभिवृद्धी सम्बन्धि भेला सम्पन्न भएको हो। युवामैत्री स्थानीय शासन अभियानलाई ठोस रुप दिन देशका सात वटै प्रदेशका एकएक स्थानीय तहको छनौट गरी जनप्रतिनिधी, कर्मचारी र संघसंस्थाको उपस्थितिमा कार्यक्रमको आयोजना गरिएको आयोजक जागृति बाल तथा युवा सरोकार नेपालका अध्यक्ष तिलोत्तम पौडेलले जानकारी दिए। कार्यक्रममा युवाको समग्र विकासको लागि निर्णय तहमा अर्थपुर्ण सहभागिता, युवामैत्री स्थानीय शासनको अवलम्वन, कार्यान्वयन, घोषणा र दिगोपनाका लागि गाउँपालिकामा आवश्यक कार्यविधि तयार गरी संरचना निर्माण तथा स्रोतको निर्धारण गर्ने गरी अभियान संचालन गर्ने प्रतिवद्धता जनाइएको छ। त्यसैगरी युवाका सवालहरु संयोजन गर्न कार्यपालिकाअन्तर्गतको सम्बन्धित समिति, विषयगत शाखा र सम्पर्क व्यक्ति तोक्ने र उनीहरुको विशिष्टकृत र खण्डीकृत तथ्थाङ्क सहितको प्रोफाइल तयार गर्ने, साझासवालहरु रोजगारी, उद्यमशिलता, खेलकुद, शिक्षा, स्वास्थ्य, शिक्षा, अनलाइन सुरक्षाका लागि अभियान संचालन गर्ने प्रतिवद्धता गरिएको छ। त्यस्तै अपाङ्गता, सिमान्तकृत, लोपोन्मुख, यौनिक तथा लैङ्गिक अल्पसंख्यक, जोखिम समूहमा रहेका युवाका सवाललाई प्राथमिकताकासाथ लगानी प्रवद्र्धन तथा युवा वयस्कबीच साझेदारी र अन्तरपुस्ता सम्वादको प्रवद्र्धन गर्ने, संघ, प्रदेश र स्थानीय तहमा रहेका युवासँग सम्वन्धित संंरचनाहरु राष्ट्रिय युवा परिषद, प्रदेश युवा परिषद, जिल्ला युवा समिति र सरोकारवालासँग समन्वय गर्नेलगायतका प्रतिवद्धता जाहेर गरिएको छ। प्रतिवद्धतामा गाउँपालिकाका अध्यक्ष बिरेन्द्रकुमार मगर, उपाध्यक्ष भुपेन्द्र थापा, शिक्षा तथा युवा शाखा प्रमुख गोबिन्द कार्की, वडाध्यक्ष तथा कार्यपालिका सदस्यहरुले हस्ताक्षर गरेका छन्। प्रतिवद्धतामा हस्ताक्षर गर्दै गाउँपालिकाका अध्यक्ष मगरले युवाहरुको जोस जाँगर उपयोग गर्दै नेतृत्व विकास र युवाहरुको समग्र विकासमा गाउँपालिकाले ध्यान केन्द्रित गर्ने बताए। उनले गाउँपालिकाको विकासमा टेवा पुग्ने गरी युवाहरुलाई साझेदारी कार्यक्रममा सहभागी गराउने बताए। युवामैत्री शासन सञ्चालन सम्बन्धि नेपालले अन्तर्राष्ट्रिय स्तरमा गरेका प्रतिवद्धता, दिगो विकासका लक्ष्य, संविधानले निदृष्ट गरेका व्यवस्था लगायतका सवालमा गरिएका प्रतिवद्दतालाई टेवा पुर्याउने उदेश्यकासाथ कार्यक्रमको आयोजना गरिएको अध्यक्ष पौडेलले बताए। राष्ट्रको समग्र विकास, परिवर्तन र प्रगतिमा युवाको सकारात्मक र रचनात्मक योगदानलाई कदर गर्दै नेपालले युवामैत्री नीतिनिर्माण, ऐन कानुन र अभिायानहरु तय गर्दै आएको छ। नेपाल सरकारले युवाको अधिकारलाई सुनिश्चित गर्न स्थानीयतहदेखि नै युवाका सवालहरु शासन प्रणालीमा जोड्दै, सक्रिय सहभागिता, संलग्नता र सहकार्य गर्दै आएको छ। त्यसैगरी युथभिजन २०२५ तथा दश वर्षे रणनीतिक योजनाले गुणस्तरिय र व्यावसायिक शिक्षा, रोजगारी, उद्यमशिलता र सिपविकास, स्वास्थ्य र सामाजिक सुरक्षा, युवा परिचालन, सहभागिता र नेतृत्वविकास तथा खेलकुद र मनोरन्जनका शीर्षकअन्तर्गतका पाँच स्तम्भहरु तय गरेको छ। युवा अभियानको दिगोपनाका लागि संघ तथा प्रदेशबाट शसर्त र निसर्त बजेटको सुनिश्चितता, सबै स्थानीय तहहरुको वार्षिक नीति, कार्यक्रम र बजेटमा व्यवस्था र विकासका साझेदार, गैरसरकारी संस्था, नीजि क्षेत्र र सरोकारवालाहरुबाट समन्वय र सहकार्य हुनु आवश्यक रहेको अध्यक्ष पौडेलले बताए।"
उपदानमा क्याम्पसको १ करोड रकम,"जाजरकोट : जाजरकोट सदरमुकामस्थित भेरी ज्ञानोदय बहुमुखी क्याम्पसमा कार्यरत प्राध्यापक र कर्मचारीले उपदानका नाममा क्यापसको ढुकुटीमा रहेको १ करोड १९ लाख रुपैयाँ लिने तयारी गरेका छन्। क्याम्पसमा कार्यरत ८ उपप्रध्यापक, १ शिक्षण सहायक र ६ जना कर्मचारीलाई उपदान दिने प्रक्रिया अघि बढाएपछि जनस्तरमा विरोध सुरु भएको छ। यसअघि त्रिभुवन विश्वविद्यालय (त्रिवि)बाट अस्थायी सम्बन्धन प्राप्त गरी सञ्चालन भइरहेको यस क्याम्पस केही वर्षअघि मात्र मध्यपश्चिम विश्वविद्यालयमा गाभिएको थियो। त्रिविबाट मध्यपश्चिम विश्वविद्यालय(एमयू)मा रुपान्तरण भएसँगै क्याम्पसमा कार्यरत प्राध्यापक र कर्मचारीलाई आन्तरिक प्रतिस्पर्धामार्फत प्रक्रिया पुर्याएर स्थायी गरिएको थियो। प्राध्यापक कर्मचारीहरू एमयूमा स्थायी भए पनि टीयूअन्तर्गत कार्यरत रहँदाको समयको उपदानको माग गरेका छन्। काम गरेको अवधिको उपदान प्राध्यापक कर्मचारीको १ लाखदेखि १३ लाख रुपैयाँसम्मको रकम मध्यपश्चिम विश्वविद्यालय सुर्खेतमा माग गरिएको क्याम्पस प्रमुख बलराम भण्डारीले बताए। मध्यपश्चिम विश्वविद्यालय नियमावली २०६९ अनुसार एमयूमा रुपान्तरण भई स्थायी नियुक्ति पाएका १० ओटा क्याम्पसका शिक्षक, कर्मचारीले रुपान्तरण भई नियुक्ति प्राप्त गर्नुपूर्वको उपदान, निवृत्तिभरण, औषधोपचार खर्च, बिदालगायतका निजहरूले प्राप्त गर्ने सुविधाहरू रुपान्तरणपूर्वको साबिककै क्याम्पसबाट फरकफरक गर्नुपर्नेछ भन्ने उल्लेख छ। भेरी ज्ञानोदय क्याम्पस सञ्चालन विधान दोस्रो संसोधन २०७४ मा उपदानसम्बन्धी व्यवस्थामा क्याम्पसमा कार्यरत प्राध्यापक तथा कर्मचारीहरूले स्थायी रूपमा काम गरी पद त्याग गरेमा त्रिवि नियमावली तथा प्रचलित नियम कानुन र क्याम्पसको आर्थिक स्थितिअनुसार उपदान दिइनेछ। सोही बुँदालाई टेकेर आफूहरूले उक्त उपदानको सुविधा रकम लिने प्रक्रिया अघि बढाएको क्याम्पस प्रमुख भण्डारीको भनाइ छ। उपकुलपति, रजिष्ट्रार, डिन र एक वरिष्ठ प्रध्यापक सम्मिलित कार्यकारी परिषद्ले क्याम्पसमा मौज्दात रहेको रकमबाट उपदान लिन स्वीकृति दिएमा रकम झिकेर उपदान लिन मिल्ने प्रावधान छ। स्वीकृतिका लागि विश्वविद्यालयमा आवश्यक कागजात पठाएका छौं। स्वीकृति भएमा हामीले पाउने सुविधा लिन्छौं, क्याम्पस प्रमुख भण्डारीले भने, हामी जस्तै अवस्थाका बबई बहुमुखी क्याम्पस बर्दियाका साथीहरूले ४ करोड रकम लिइसकेका छन्। यो प्रक्रिया यसअघिका क्याम्पस प्रमुख चन्द्रबहादुर बूढाको पालामै अघि बढेको हो। हामी नियमले दिएको सुविधा लिन लागेका मात्र हौं। क्याम्पसले टीयूसँग सम्बन्धन हुँदा नै कृषि विकास बैंक नेपालगन्जमा ५० लाखको मुद्दती खाता खोलेको थियो। त्यसको म्याद हालै सकिएको छ। मुद्दतीको खाता पुनः नवीकरण नगरे रकम झिक्न सकिन्छ। यही मौका छोपी उक्त रकम निकाल्न खोजिएको छ। उक्त रकमको ब्याज १५ लाख भएको छ। त्यस्तै, क्याम्पसको नेपाल बैंक लिमिटेड जाजरकोटमा साढे ८ लाख मुद्दती र ३५ लाख चल्ती खातामा बचत मौज्दात छ। प्राध्यापकहरूका नाममा ११ लाख पेस्की छ। यो सबै रकम जोड्दा एयूमा मर्ज भइसकेपछि बाहेकको रकम जम्मा १ करोड १९ लाख ५० हजार रुपैयाँ हुन आउँछ। त्यो सबै रकम उपदानका नाममा सक्ने तयारीमा क्याम्पस प्रशासन रहेको तर यसरी क्याम्पसको सम्पत्ति उपदानका नाममा रित्याउन नहुने नागरिक अगुवा राजेन्द्रविक्रम शाह बताउँछन्। कुनै पनि स्थायी कर्मचारीले पेन्सन सुविधा नपाउँदै नोकरी छोडेमा उपदान दिने व्यवस्था छ। तर, उनीहरू त टियुमा कार्यरत भएकै कारण प्रक्रिया पुर्याएर एमयुअन्र्तगत स्थायी हुने अवसर प्राप्त गरिसकेका छन्। त्यसका उपदान लिन र दिन मिल्दैन, शाहले भने, क्याम्पसमा जाजरकोटी जनताको लगानी छ। रगत र पसिना बगेको छ। कसैले पनि लुट्न पाइँदैन। अर्का नागरिक अगुवा केशवजंग शाहले पनि क्याम्पसलाई टाट पल्टाउने गरी उपदान लिन नमिल्ने बताए। पुरस्कारस्वरूप स्थायी भइसकेपछि पनि उपदान भनेर लिन मिल्छ। लिने भए एमयू र टीयूबाट लिए भइगो नि। किन गरीब जनताका छोराछोरीले दुःख गरेर तिरेकोे रकमबाट खातै रित्याएर लिने ?, उनले प्रतिप्रश्न गर्दै भने। विद्यार्थी र स्थानीय बासिन्दाले पनि उपदानको नाममा क्याम्पसको ढुकुटी रकम मास्न नहुने भन्दै विरोध गरेका छन्। प्रमुख जिल्ला अधिकारी रामबहादुर शाहीले उपदानसम्बन्धी आवश्यक प्रक्रिया र कागजात अध्ययन गरेर मात्र यसबारे आवश्यक धारणा सार्वजनिक गर्ने बताए।"
उपदानका नाममा क्याम्पसको करोड बढी रकम सक्ने तयारी,"जाजरकोट: जिल्ला सदरमुकाममा रहेको भेरी ज्ञानोदय बहुमुखी क्याम्पसमा कार्यरत प्राध्यापक र कर्मचारीले उपदानका नाममा क्यापसको ढुकुटीमा रहेको १ करोड ९ लाख रुपैयाँ लिने तयारी गरेका छन्। क्याम्पसमा कार्यरत ८ जना उपप्राध्यापक, एक जना शिक्षण सहायक र ६ जना कर्मचारीलाई उपदान दिने प्रक्रिया अघि बढाएपछि जनस्तरमा विरोध सुरु भएको छ। यसअघि त्रिभुवन विश्वविद्यालयबाट अस्थायी सम्बन्धन प्राप्त गरेर संचालन भैरहेको यो क्याम्पस केही वर्षअघि मात्र मध्यपश्चिम विश्वविद्यालयमा गाभिएको थियो। त्रिभुवन विश्वविद्यालय (टियु)बाट मध्यपश्चिम विश्वविद्यालय(एमयु)मा रुपान्तरण भएसँगै क्याम्पसमा कार्यरत प्राध्यापक र कर्मचारीलाई आन्तरिक प्रतिस्पर्धामार्फत् प्रक्रिया पुर्याएर स्थायी गरिएको थियो। प्राध्यापक कर्मचारीहरु एमयु मा स्थायी भएपनि टियु अन्र्तगत कार्यरत रहँदाको समयको उपदानको माग गरेका छन्। काम गरेको अवधिको उपदान प्राध्यापक कर्मचारीको एक लाखदेखि १३ लाख रुपैयाँसम्मको रकम मध्यपश्चिम विश्वविद्यालय सुर्खेतमा माग गरिएको क्याम्पस प्रमुख बलराम भण्डारीले बताए। मध्यपश्चिम विश्वविद्यालय नियमावली २०६९ अनुसार एमयुमा रूपान्तरण भई स्थायी नियुक्ती पाएका १० वटा क्याम्पसका शिक्षक, कर्मचारीले रूपान्तरण भई नियुक्ति प्राप्त गर्नुपूर्वको उपदान, निबृत्तिभरण, औषधोपचार खर्च, विदालगायतका निजहरुले प्राप्त गर्ने सुविधाहरु रुपान्तरणपूर्वको साविककै क्याम्पसबाट फरफारक गर्नुपर्नेछ भन्ने उल्लेख छ। भेरी ज्ञानोदय क्याम्पस सञ्चालन विधान दोस्रो संशोधन २०७४ मा उपदान सम्बन्धी ब्यवस्थामा क्याम्पसमा कार्यरत प्राध्यापक तथा कर्मचारीहरुले स्थायी रुपमा काम गरि पद त्याग गरेमा त्रिवि नियमावली तथा प्रचलित नियम कानुन र क्याम्पसको आर्थिकस्थितिअनुसार उपदान दिइनेछ। सोही बुँदालाई टेकेर आफूहरुले उक्त उपदानको सुविधा रकम लिने प्रक्रिया अघि बढाएको क्याम्पस प्रमुख भण्डारीको भनाइ छ। उपकुलपति, रजिष्टार, डिन र एक जना बरिष्ठ प्रध्यापक सम्मिलित कार्यकारी परिषदले क्याम्पसमा मौज्दात रहेको रकमबाट उपदान लिन स्वीकृति दिएमा रकम झिकेर उपदान लिन मिल्ने प्रावधान रहेको छ। 'स्वीकृतिका लागि विश्वविद्यालयमा आवश्यक कागजात पठाएका छौं। स्वीकृत भएमा हामीले पाउने सुविधा लिन्छौं क्याम्पस प्रमुख भण्डारीले भने'हामी जस्तै अवस्थाका बबई बहुमुखी क्याम्पस बर्दियाका साथीहरुले ४ करोड रकम लिईसकेका छन्। यो प्रक्रिया यस अघिका क्याम्पस प्रमुख चन्द्रबहादुर बुढाको पालामै अघि बढेको हो। हामी नियमले दिएको सुविधा लिन लागेका मात्र हौ।' क्याम्पसले टियुसँग सम्बन्धन हुँदा नै कृषि विकास बैक नेपालगञ्जमा ५० लाखको मुद्दती खाता खोलेको थियो। त्यसको म्याद हालै सकिएको छ। मुद्दतीको खाता पुनः नविकरण नगरे रकम झिक्न सकिन्छ। यही मौका छोपी उक्त रकम निकाल्न खोजिएको छ। उक्त रकमको ब्याज १५ लाख भएको छ। त्यस्तै क्याम्पसको नेपाल बैक लिमिटेड जाजरकोटमा साढे ८ लाख मुद्दती र ३५ लाख चल्ती खातामा बचत मौज्दात छ। प्राध्यापकहरुका नाममा ११ लाख पेश्की छ। यो सबै रकम जोड्दा एयुमा मर्ज भैसकेपछि बाहेकको रकम जम्मा एक करोड १९ लाख ५० हजार रुपैयाँ हुन आउँछ। त्यो सबै रकम उपदानका नाममा सक्ने तयारीमा क्याम्पस प्रशासन रहेको तर यसरी क्याम्पसको सम्पति उपदानका नाममा रित्याउन नहुने नागरिक अगुवा राजेन्द्रविक्रम शाह बताउँछन्। कुनैपनि स्थायी कर्मचारीले पेन्सन सुविधा नपाउँदै नोकरी छोडेमा उपदान दिने ब्यवस्था छ। 'तर उनीहरु त टियुमा कार्यरत भएकै कारण प्रक्रिया पुर्याएर एमयुअन्तर्गत स्थायी हुने अवसर प्राप्त गरिसकेका छन् त्यसका उपदान लिन र दिन मिल्दैन शाहले भने 'क्याम्पसमा जाजरकोटी जनताको लगानी छ, रगत र पसिना बगेको छ कसैले पनि लुटन पाईदैन।' अर्का नागरिक अगुवा केशवजंग शाहले पनि क्याम्पसलाई टाट पल्टाउने गरि उपदान लिन नमिल्ने बताए। 'पुरस्कार स्वरुप स्थायी भैसकेपछि पनि उपदान भनेर लिन मिल्छ। लिने भए एमयु र टियुबाट लिए भैगो नि किन गरीब जनताका छोराछोरीले दुःख गरेर तिरेको बचाएको रकमबाट खातै रित्याएर लिने?' उनले प्रतिप्रश्न गदै भने। विद्यार्थी र स्थानिय वासिन्दाले पनि उपदानको नाममा क्याम्पसको ढुकुटी रकम मास्न नहुने भन्दै विरोध गरेका छन्। प्रमुख जिल्ला अधिकारी रामबहादुर शाहीले उपदान सम्बन्धी आवश्यक प्रक्रिया र कागजात अध्ययन गरेर मात्र यसबारे आवश्यक धारणा सार्वजनिक गर्ने बताए। २०४३ सालमा स्थापना भएको यो क्याम्पस सात वर्षअघि मात्र त्रिभुवन विश्वविद्यालयबाट मध्यपश्चिम विश्वविद्यालयमा रुपान्तरण भएको थियो। यस क्याम्पसमा ब्यवस्थापन र शिक्षा शास्त्रमा स्नातक तह र शैक्षिक योजना तथा ब्यवस्थापनमा स्नातकोत्तर तह पठनपाठन हुने गरेको छ।"
नेपाल प्रहरीका ३६ जना डीएसपी एसपीमा बढुवा सिफारिस,"काठमाडौं : नेपाल प्रहरीका ३६ जना प्रहरी नायव उपरीक्षक (डीएसपी) बढुवा सिफारिस भएका छन्। प्रहरी प्रधान कार्यालय बढुवा समितिले बुधबार ३६ जना डीएसपीलाई प्रहरी उपरीक्षक (एसपी)मा बढुवाका लागि सिफारिस गरेको हो। बढुवा समिति सदस्य सचिव एआईजी पूजा सिंहकाअनुसार जिल्ला प्रहरी कार्यालय डडेल्धुरामा कार्यरत डीएसपी देवेन्द्रबहादुर पाल एक नम्बरमा बढुवा सिफारिस भएका छन्। त्यस्तै, सीताराम रिजाल, भीमकिरण बोगटी, सुमनकिरण तिम्सिना, सरोज पौडेल, विष्णुहरि कोइराला, भाग्येन्द्र पुरुष ढकाल, नरहरी रेग्मी, रन्जितसिंह राठौर, नेत्रमणी गिरी, अवदेश विष्ट क्षेत्रीलगायत बढुवा सिफारिसमा परेका छन्। बढुवा सिफारिस सूचीको अन्तिममा प्रहरी प्रधान कार्यालय आर्थिक प्रशासन तथा प्रबन्ध, निर्देशनालयमा कार्यरत डीएसपी मोहनकुमार थापा रहेका छन्।"
कामदार बस्ने घरभित्र सडेको शव फेला,विराटनगर : विराटनगर महानगरपालिका१३ स्थित हिमालय आँखा अस्पतालको उत्तर साइडमा रहेको एउटा घरभित्र मंगलबार दिउँसो सडेको अवस्थामा पुरुषको शव फेला परेको छ। सडक निर्माण गर्ने कामदार बस्नका लागि ट्रष्ट लगाएर बनाइएको घरभित्र अन्दाजी ४५५० वर्षीय पुरुषको शव भेटिएको हो। मृतकको पहिचान खुलेको छैन। शव भेटिएको घरमा अरु कोही पनि नरहेको प्रहरीले जनाएको छ। किरा परेको र सडेर दुर्गन्धित भएको अवस्थामा दिउँसो १२ बजेर ४० मिनेटतिर शव फेला परेको मोरङ प्रहरीका डीएसपी राजन कार्कीले जानकारी दिए। उनका अनुसार सडेर नचिनिने अवस्थामा शव भेटिएको छ। शव पोस्टमार्टमका लागि विराटनगरको कोसी अस्पतालमा ल्याएर घटनाको अनुसन्धान सुरु गरिएको प्रहरीले जनाएको छ।
बैतडीमा भीरबाट लडेर १७ वर्षीय किशोरको मृत्यु,बैतडी : बैतडीमा भीरबाट लडेर १७ वर्षीय किशोरको मृत्यु भएको छ। जिल्लाको दशरथचन्द नगरपालिका २ चडेखानका १७ वर्षीय वीरेन्द्र बोहराको स्थानीय छत्यौडा भन्ने भीरबाट लडेर मृत्यु भएको हो। बाख्रा चराउन गएका बेला भीरबाट लडेका बोहराको घटनास्थलमै मृत्यु भएको जिल्ला प्रहरी कार्यालयका सूचना अधिकारी लोकराज जोशीले जानकारी दिए। बोहरा निङ्लाशैनी मावि देहिमाण्डौमा कक्षा १२ मा अध्ययनरत थिए।
"भद्रपुरमा शृंखलाबद्ध चोरी गर्नेको घरबाट पेस्तोलको ८० राउन्ड गोली बरामद, एक पक्राउ","झापा : गत जेठ २९ गते मध्यरातमा वडा प्रहरी कार्यालय भद्रपुरदेखि ३०० मिटरको दुरीमा दुई वटा किराना पसलमा चोरी भयो। चोरले अनिल सहनीको किनारा पसल र विनोद प्रधानको किराना पसलबाट एक लाख बढी नगद, रिचार्ज कार्ड र चुरोट चोरी गरे। त्यस्तै भद्रपुर ५ स्थित काली मन्दिर अगाडि रहेको नागरिक मनि चेञ्जरको ढोका फुटाए। तर, चोरले गल्लाभित्र रहेको नगद पैसा चोर्न पाएन। भद्रपुर बजारमा शृंखलाबद्ध चोरीका घटना हुन थालेपछि वडा प्रहरी कार्यालय भद्रपुरलाई चोर समात्नु पर्ने ठुलो चुनौती थप्यो। बजार क्षेत्रमा रातको समयमा प्रहरीले व्यापक गस्ती बढ्यो। तर पनि प्रहरी चोर फन्दामा परेन। भद्रपुरमा त्यसपछि पनि चोरीका घटना घट्यो। असार २५ गते मध्यरातमा भद्रपुर ६ स्थित राज अग्रवालको प्रियङ्का मोबाइल पसलको सटरको ताला फुटाएर २९ वटा मोबाइल र नगद ६१ हजार ५ सय रुपैयाँ नगद चोरी भयो। त्यसभन्दा केही दिनअघि मात्र भद्रपुर ५ स्थित दिवस गिरीको किंङस् लिक्यर्सबाट ठूलो परिणामको मदिराजन्य पदार्थ चोरी भयो। दिनप्रतिदिन नगर क्षेत्रमा चोरीका घटना बढ्न थालेपछि वडा प्रहरीलाई मात्र नभई जिल्ला प्रहरी कार्यालय भद्रपुरलाई पनि चोर समात्नु पर्ने दबाब आइलाग्यो। प्रहरीले चोर समात्न सहयोग गर्नुपर्ने भन्दै स्थानीयसँग पनि सहकार्य गर्न थाल्यो। स्थानीयकै सहयोगमा प्रहरीले असार २८ गते चोरी घटनामा संलग्न एक जनालाई पक्राउ गर्न सफल भयो। पक्राउ पर्नेमा भद्रपुर नगरपालिका५ देवीवस्तीका १८ वर्षीय मोहम्मद प्यारे रहेका छन्। घटनामा संलग्न सोही ठाउँका १८ वर्षीय वरुण सहनी अझै फरार रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीले चोरीका सरसामानसहित चोरलाईमात्र पक्राउ गर्ने मनसायमा थियो। त्यो स्वाभाविक पनि हो। प्रहरी पनि त्यसैमा केन्द्रित भएर अनुसन्धान गरिरहेका थिए। जब चोरको घरबाट ठूलो परिणामको पेस्तोलको गोली बरामद भयो प्रहरी आफै चकित पर्यो। गोली बरामद गरिएको घर सीमा नाकामै जोडिएको छ। यसरी फेला पर्यो ८० राउन्ड गोली प्रियङ्का मोबाइल पसलमा चोरी भएको करिब २० दिनअघि चोरी आरोपमा पक्राउ परेका मोहम्मद प्यारे सोही पसलबाट एउटा मोबाइल खरीद गरेका थिए। मोबाइल खरीद गरेको केही दिनपछि उनी फेरि त्यही पसल धाउन थाले। उनले पसलका सञ्चालक राज अग्रवाललाई भेटेर पटकै पिच्छे एउटै कुरा सोध्थे, दाजु अस्ति तपाईँको बाट पसलबाट किनेको मेरो मोबाइल हरायो, हराएको मोबाइल कसरी पत्ता भेटाउन सकिन्छ? जवाफमा पसल सञ्चालक राजले भने, भाइ मोबाइल हराउँदा आइएमइआइ नम्बरसहित प्रहरीमा उजुरी दिनुपर्छ, मेरोबाट पत्ता लाग्दैन। दुई जनाबीचको कुराकानी राजले जस्ताको त्यस्तै सुनाए। पसलमा चोरी हुन लागेको उनले सुइँकोसमेत पाएनन्। पसल चोरी गर्ने चोर जब प्रहरीले समात्यो त्यसपछिमात्र मैले विगतको कुरा सम्झिएको उनले बताए। मोहम्मद प्यारे मङ्गलवार दिउँसो देवीवस्तीमा नयाँ मोबाइल चलाउँदै बसिरहेका थिए। त्यही ठाउँमा पुगेका नगरपालिकाका एक कर्मचारीले शङ्का लागेर प्यारेमाथि निगरानी बढायो। ती कर्मचारीले प्यारेसँग मोबाइलको बारेमा सोधी खोजी सुरु गर्न थाल्यो। कुराकानी गर्दा झन् शङ्का उत्पन्न भएपछि ती कर्मचारीले पसल सञ्चालक राजलाई त्यहीबाट फोन गरेर हराएको मोबाइलको आइएमइआइ नम्बर मागे। पसलमा चोरी भएको मोबाइलको आइएमइआइ नम्बर र उनले चलाएको आइएमइआइ नम्बर एउटै प्रमाणित भएपछि ती कर्मचारीले तत्काल प्रहरीलाई खबर गरी त्यहाँ बोलाए। लगतै प्रहरीले प्यारेलाई पक्राउ गरी वडा प्रहरी कार्यालय लगे। वडामा राखेर प्रहरीले अनुसन्धान गर्ने क्रममा उनले चोरी गरेको स्वीकार गरे। चोरी घटनाहरूमा साथी वरुण पनि संलग्न रहेको उनले प्रहरी समक्ष थप कुरा खोले। वरुण कहाँ छ भनेर प्रहरीले सोध्दा उ बन्दुक ल्याउन सिराहा गएको बयान दिए। प्रहरीले गोली कहाँ छ त भनेर फेरि सोध्दा घरको शौचालय पछाडि इँटाले छापेर राखेको बताए। त्यसपछि प्रहरी टोली बुधवार बिहान ३ बजे प्यारेको घरमा छापेर ८० राउन्ड पेस्तोलमा लाग्ने गोली, एउटा मोबाइल, मोबाइलमा लाग्ने २७ थान चार्जर, सटर फुटाउन प्रयोग गर्ने फलामे रड र पसल फुटाएर ल्याएका तालाहरूसमेत बरामद गरेको हो। प्रहरीले चोरी भएका मोबाइलका कार्टुनहरू चाहिँ प्रियङ्का मोबाइल पसल पछाडिको झार जङ्गलबाट फेला पारेको थियो। यता घटनामा संलग्न फरार रहेका वरुण सिराहा गएका रहेछन्। उनलाई पक्राउ गर्न प्रहरी परिचालन गरिसकेको डीएसपी पाठकले बताए। चोरी घटनामा संलग्न व्यक्तिको घरबाट गोली बरामद भएपछि हामी पनि छक्क परेका छौँ, डिएसपी थापाले भने, उनीहरूले गोली किन र के प्रयोजनका लागि ल्याएको रहेछ त्यस बारेमा छुट्टै अनुसन्धान थालिसकेका छौँ। चोरी भएका मोबाइललगायत अन्य सरसामानको बारेमा पनि अनुसन्धान अघि बढाएको उनले बताए। सीमा नाका नजिकैबाट ठूलो परिणामको पेस्तोलको गोली बरामद भएपछि नगरमा सुरक्षा थ्रेट बढेकोमा स्थानीयले चिन्ता व्यक्त गर्न थालेका छन्।"
जनप्रतिनिधि र कर्मचारीको लापर्बाहीले धरानमा ९ करोड रकम फ्रिज,"धरान : स्थानीय जनप्रतिनिधि र कर्मचारीको चरम लापर्बाहीका कारण चालु आर्थिक वर्ष २०७८७९ मा धरान उपमहानगरपालिकाको ९ करोड रकम फ्रिज भएको छ। संघीय सरकारले धरानलाई दिएको पौने ८ करोड र प्रदेश सरकाले दिएको १ करोडभन्दा बढी रकम फ्रिज भएको हो। संघीय सरकारले धरान उपमहानगरको शिक्षा र विद्यालय सुधार कार्यक्रम, खानेपानी आयोजना निर्माण, स्वास्थ्य सुधार कार्यक्रम, कोभिड १९ महामारीबाट प्रभावित अति विपन्न परिवारलाई नगद हस्तान्तरण लगायतका शीर्षकमा विनियोजन भएको ७ करोड ८४ लाख १९ हजार २८० रुपैयाँ काम नगरिएका कारण फ्रिज भएको धरान उपमहानगरपालिकाका लेखा अधिकृत भेषराज अधिकारीले जानकारी दिए। त्यस्तै प्रदेश सरकारले उपलब्ध गराएको विकास निर्माणलगायतका शीर्षकमा विनियोजन गरेको गरेको १ करोड ५ लाख ६१ हजार ६ सय १३ रुपैयाँ पनि काम नगरेकै कारण फ्रिज भएको उनले बताए। धरान उपमहानगरपालिकाका तत्कालीन मेयर तिलक राई र उपमेयर मञ्जु भण्डारीको वेवास्ताका कारण कोभिड१९ महामारीबाट मृत्यु भएका र रोगको संक्रमणमा परेका अतिविपन्न परिवारले समेत राहत पाएनन्। कोभिड१९ को महामारीबाट प्रभावित भएका धरानका १ हजार ६ सय ६३ अति विपन्न परिवारलाई जनही १० हजारका दरले नगद वितरण गर्न १ करोड ६६ लाख ३० हजार रकम संघीय सरकारले धरान उपमहानगरपालिकालाई उपलब्ध गराएको थियो। तर तत्कालीन मेयर तिलक राई, उपमेयर मञ्जु भण्डारीको वेवास्ताका कारण उक्त रकम पीडितहरुलाई वितरण गर्न नसकिएको नगरपालिका स्रोतले जानकारी दिएको छ। कोभिड१९ महामारीबाट प्रभावितलाई संघीय सरकारले उपलब्ध गराएको रकम हालमा मेयर हर्क साम्पाङ र अईन्द्र विक्रम बेघालेसमेत वितरण नगर्दा उक्त रकम फ्रिज भएको छ। नेपाल बसोवास बस्ती संरक्षण समाजका केन्द्रीय अध्यक्ष कुमार कार्कीले जनप्रतिनिधिहरुको वेवास्ताका कारण कोभिड पीडितहरुलाई आएको अनुदान फ्रिज हुनुले निम्न आयश्रोत भएका सुकुम्वासिहरु सरकारले दिएको सुविधाबाट बञ्चित भएको बताए। यसैगरी धरानको विकट मानिएको दुर्गम पहाडी क्षेत्र वडा नम्बर ४, ५ र २० नम्बर वडामा खानेपानी योजनाका लागि आएको ४३ लाख ३८ हजार ३ सय ८४ रुपैयाँ पनि काम नभएकै कारण फिर्ता भएको छ। धरान१३ स्थित पब्लिक माविको भवन निर्माणका लागि आएको ५२ लाख ५२ हजार २१ रपैयाँ पनि काम नगरेकै कारण फिर्ता भएको लेखा अधिकृतले बताएका छन्। धरान उपमहानगरपालिकाका प्रमुख प्रशासकीय अधिकृत लक्ष्मी पौडेलले कतिपय काम सम्पन्न गरी बचत भएको बजेट र धेरैजसो काम गर्न नसकेकै कारण बजेट फ्रिज भएको बताएका छन्।"
आज गुरु पूर्णिमा मनाइँदै,"काठमाडौं : आषाढ शुक्ल पूर्णिमाका दिन आज गायत्री, दीक्षा, वेद मन्त्र सुनाउने र शिक्षा दिने गुरुजनप्रति सम्मान भाव प्रकट गरी गुरु पूर्णिमा पर्व मनाइँदैछ। 'गु' को अर्थ अन्धकार र 'रु' भन्नाले प्रकाश बुझिन्छ। ज्ञानरूपी प्रकाशले अज्ञानरूपी अन्धकारको नाश गराउने व्यक्तिलाई गुरु भनिने तन्त्रशास्त्र र धर्मशास्त्रका पुस्तकमा उल्लेख गरिएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले बताए। अन्धकारको नाश गरी जीवनमा उज्यालो फैल्याउने व्यक्तित्वलाई नै गुरु भनिन्छ। यस्ता गुरुलाई हाम्रो शास्त्रले ब्रह्मा, विष्णु र महेश्वरका रूपमा समेत मानेको छ। यसैले विभिन्न ग्रन्थमा यसो भनिएको पाइन्छ गुरुर्ब्रह्मा गुरुर्विष्णु गुरुर्देवो महेश्वर :। गुरु: साक्षात् पर ब्रह्म तस्मै श्री गुरवे नम :।। माता पिताजस्तै गुरुलाई पनि देवता समान मानी 'आचार्यदेवो भव' भनिन्छ। गुरु पूर्णिमाका अवसरमा यस दिन विभिन्न विद्यालय एवं सङ्घसंस्थाले कार्यक्रम गरी शिक्षा, दीक्षा दिने गुरुप्रति श्रद्धाभाव प्रकट गर्ने गरेका छन्। व्यास जयन्ती आजै वेदलाई ऋग्वेद, यजुर्वेद, सामवेद र अथर्ववेद गरी चार भागमा विभाजन गरी यसको अर्थ बुझाउन सरल संस्कृत भाषामा १८ पुराण र १८ उपपुराणको रचना गर्नुहुने वेदव्यासको सम्झनामा व्यास जयन्ती पनि मनाइन्छ। आषाढ शुक्ल पूर्णिमाकै दिन वेद व्यास जन्मिएकाले यसै दिन व्यास जयन्ती मनाउने गरिएको हो। व्यासले पुराण र उपपुराणका माध्यमबाट यस्तो सन्देश दिन खोजेका छन्। 'अष्टादश पुराणेषु व्यासस्य वचन द्वयम्। परोपकार पुण्याय, पापाय परपीडनम्' ।। अर्थात् अरूको उपकार गरे धर्म हुन्छ एवं अरूलाई पीडा दिए पाप लाग्छ भनी मानवतावादी सन्देश दिनुभएको छ। पाँचौँ वेदसमेत भनिने महाभारत पनि व्यासले नै रचना गरेका हुन्।"
आज ४ वटा प्रदेशमा भारी वर्षा हुने,"काठमाडौं : आज दिउँसो देशको विभिन्न चारवटा प्रदेशमा भारी वर्षाको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाकाअनुसार बागमती प्रदेश, गण्डकी प्रदेश, लुम्बिनी प्रदेश र कर्णाली प्रदेशका एकदुई स्थानहरुमा भारी वर्षाको सम्भावना देखिएको हो। प्रदेश नं १ र बाग्मती प्रदेशको पहाडी भूभागलगायत गण्डकी प्रदेश, लुम्बिनी प्रदेश र कर्णाली प्रदेशका केही स्थानहरूमा र बाँकी भूभागका थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। आज राती भने देशभरको मौसम आंशिकदेखि सामान्य बदली रहने विभागको अनुमान छ। देशका पहाडी भूभागका केही स्थानहरुमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको विभागले जनाएको छ।"
आदिकवि भानुभक्तको २०९ औँ जन्मजयन्ती मनाइँदै,"काठमाडौं : नेपाली साहित्यका आदिकवि भानुभक्त आचार्यको २०९ औँ जन्मजयन्ती आज देश तथा विदेशका विभिन्न स्थानमा विविध कार्यक्रमको आयोजना गरी मनाइँदैछ। संस्कृत भाषामा लेखिएको अयोध्याका राजा रामको जीवनीलाई भावानुवादसहितको 'रामायण' प्रस्तुत गरेर भानुभक्तले नेपाली जनतालाई ठूलो गुन लगाएका छन्। उनले लेखेका रामायण अहिले पनि नेपालीहरूको घरघरमा सस्वर लय हालेर पाठ गरिन्छ। पृथ्वीनारायण शाहले भौगोलिक रूपमा एकीकरण गरेको नेपाललाई आदिकवि भानुभक्तले भाषा, साहित्य र संस्कृतिमार्फत एकीकरण गरेका हुन्। १८७१ असार २९ गते तनहुँको चुँदीरम्घा गाउँमा जन्मिएका भानुभक्तलाई एक सामान्य घाँसीले 'जन्मेपछि राम्रो काम गरेर नाम कमाउनुपर्छ' भनी अर्ती उपदेश दिएकाले उनी रामायणलाई नेपालीमा रचना गर्न प्रेरित भएका थिए। 'बधुशिक्षा' उहाँको अर्को प्रसिद्ध कृति हो। यसैगरी 'प्रश्नोत्तर', 'भक्तमाला', 'रामगीता', फुटकर रचनालगायत कृति छन्। कुमारी चोकको हिसाब मिलाउन नसकेर झ्यालखानामा परेका आदिकवि आचार्यले सरकारी कार्यालयमा हुने ढिलासुस्ती र 'भोलिवाद' का कट्टर विरोधी भएर कवितामा भोलिको विरोध गर्दै लेखेका थिए 'भोलिभोलि भन्दैमा सव घर बितिगो बक्सियोस् आज झोली'। नेपाली जातीय एकता, राष्ट्रिय पहिचान र नेपाली सांस्कृतिक चेतना जगाउन र राष्ट्रिय संस्कृतिलाई बलियो बनाउनमा भानुभक्तको ऐतिहासिक योगदान छ। भानुभक्त ऐतिहासिक व्यक्ति भएकाले सम्पूर्ण नेपालीले उनको सम्मान गर्नुपर्ने र उनका विचारका बारेमा उठेका विवादमाथि छलफल एवं समीक्षात्मक कार्यक्रम गर्नु आजको प्रमुख आवश्यकता भएको समालोचकहरुको धारणा छ। त्रिभुवन विश्वविद्यालयबाट भानुभक्तबारे स्नात्तकोत्तरमा थुप्रै शोधग्रन्थ लेखिएका छन्। यस उपलक्ष्यमा आज बिहान काठमाडौँको रानीपोखरी अगाडि रहेको राष्ट्रिय विभूति भानुभक्तको प्रतिमामा माल्यार्पण र नगर प्रभातफेरी गर्ने कार्यक्रम रहेको बताइएको छ। घरघरमा उनले नेपाली भाषामा भावानुवाद गरेको रामायण पाठ गरी भानुजयन्ती मनाइन्छ। यस अवसरमा भाषा, साहित्य र संस्कृतिका क्षेत्रमा काम गर्ने संस्थाले आज विभिन्न कार्यक्रम गरी भानुजयन्ती मनाउँदै छन्। भानुभक्तभन्दा अघि नै नेपाली भाषामा कविता लेख्ने कवि भएकाले उनलाई आदिकवि भन्न नमिल्ने तर्क पनि उठ्ने गरेका छन्। भानुभक्तका विषयमा अध्ययन अनुसन्धान गरिरहनुभएका त्रिभुवन विश्वविद्यालयका उपप्राध्यापक ज्ञाननिष्ठ ज्ञवाली रामायणजस्तो ग्रन्थलाई नेपाली लोकलयमा भावानुवाद गरी भाषिक एकताको महत्वपूर्ण योगदान गर्नुभएकाले भानुभक्तलाई आदिकवि भनिनु न्यायोचित रहेको बताउँछन्। रामायण ग्रन्थले भाषिक क्षेत्रमा नयाँ युगनिर्माण गरेको मानिन्छ। भानुभक्तको निधन १९२५ असोजमा भएको थियो। भानुभक्तको जन्मजयन्ती भारतको दार्जिलिङ, सिक्किम, भुटान, बर्मालगायत नेपाली भाषाभाषी रहेका देश एवं स्थानमा समेत मनाउने गरिएको छ।"
