शीर्षक,विवरण
नुवाकोट १ मा माओवादीका तामाङ विजयी,नुवाकोट : नुवाकोट क्षेत्र नम्बर १ मा सत्तारूढ दलका तर्फबाट माओवादीका उम्मेदवार हितबहादुर तामाङ विजयी भएका छन्। पूर्वमन्त्रीसमेत रहेका तामाङले ६० हजार १९ मतमध्ये २६ हजार ५४८ मत पाएका छन्। उनका निकटतम प्रतिद्वन्द्वी नेकपा एमालेका बद्री मैनालीले २३ हजार चारसय ६३ मत पाए। बागमती प्रदेशसभाका पूर्व कृषि राज्यमन्त्रीसमेत रहेका मैनाली तामाङसँग तीनहजार ८५ मतले पराजित भए। राष्ट्रिय स्वतन्त्र पार्टीका उम्मेदवार प्रद्युम्न महतले ६ हजार एकसय १३ मत पाए। राप्रपाका सुदर्शन सिटौलाले एकहजार ६ सय ११ मत पाए। माओवादी केन्द्रका नेता तामाङ दोस्रो पटक विजयी भएका हुन्। उनी २०६४ र २०७० को संविधानसभाको निर्वाचनमा कांग्रेसका डा रामशरण महतसँग पराजित भएका थिए। २०७४ सालमा भने बाम गठवन्धनका तर्फबाट उम्मेदवार बनेर विजयी भए।
नेइमारले विश्वकप समूह चरणका खेल गुमाउने,"दोहा : ब्राजिलियन स्टार फुटबलर नेइमार र ड्यानिलोले कतारमा जारी विश्वकपको समूह चरणका खेल गुमाउने भएका छन्। समूह जी अन्तर्गत ब्राजिलले सोमबार स्विट्जरल्यान्डसँग खेल्दै छ। उनीहरूले शुक्रबारदेखि फिजियोथेरापी पनि सुरु गरिसकेको ब्राजिलिलियन फुटबल संघले बताएको छ। ड्यानिलोको बाँयाँ कुर्चुच्चामा समस्या देखिएको छ भने नेइमारको दायाँ खुट्टामा समस्या छ। ब्राजिलियन फुटबल संघले उनीहरू फर्किने निश्चित मिति घोषणा गरेको छैन। तर, समूह चरणका दुई खेलमा भने अनुपस्थिति रहने छन्। परीक्षण गर्दा नेइमारको लिगामेन्ट र हड्डीमा समस्या देखिएको छ, ड्यानिलोको एन्कलमा समस्या देखिएको छ, ब्राजिलियन टिमका डाक्टर रोडरिगो लास्मारले बताएका छन्। उनले खेलाडीहरूको उपचार सुरु भइसकेको जानकारी दिएका छन्। ब्राजिलले बिहीबार राति भएको समूह चरणको पहिलो खेलमा सर्बियालाई २० गोलको नतिजामा पराजित गरेको थियो।"
"पाल्पा १ मा २०५१ सालदेखि निरन्तर एमाले विजयी, यसपटक पनि 'क्लीन स्वीप'","तानसेन : पाल्पा क्षेत्र नम्बर १ मा नेकपा एमालेले क्लीन स्वीप गरेको छ। यस क्षेत्रमा २०५१ सालदेखि नै एमालेले निर्वाचन जित्दै आएको छ। यस पटकको निर्वाचनमा प्रतिनिधिसभा सदस्यमा एमालेका उम्मेदवार नारायणप्रसाद आचार्य ३१ हजार १ सय ३ मत ल्याई विजयी भएका हुन्। निकटतम प्रतिद्वन्द्वी नेपाली कांग्रेसका उम्मेदवार ज्ञानबहादुर गाहाले २० हजार २ सय ५६ मत ल्याएका छन्। उनी १० हजार ८ सय ४७ मतान्तरले विजयी भएका हुन्। स्वतन्त्र उम्मेदवार विपिन कंडेलले २ हजार ८ सय ६३ मत ल्याएर तेस्रो भए। यस्तै मंगोल नेशनल अर्गनाइजेसनका थम्मनबहादुर बुढा मगरले १ हजार ९ सय १६, राष्ट्रिय प्रजातन्त्र पार्टीका ज्ञानबहादुर सिंजालीले २ सय ४४, राष्ट्रिय जनमुक्ति पार्टीका उजर सिं दर्लामीले १ सय ९,स्वतन्त्र उम्मेदवार राजु सुनारले ६६,जनता समाजवादी पार्टीका मेहरमान रानाले ५०, स्वतन्त्र उम्मेदवार नारायण न्यौपानेले २१, अर्का स्वतन्त्र डोलराज तिमिल्सीनाले ७ मत प्राप्त गरेका छन्। एमालेकै राजुप्रसाद श्रेष्ठ पाल्पा १ (१) मा विजयी भएका छन्। उनी नेपाली कांग्रेसका श्यामकान्त खनाललाई ५ हजार ३ सय ९० मतान्तरले पराजित गर्दै विजयी भएका हु्न्। श्रेष्ठले १७ हजार ६ सय ४२ मत ल्याए भने उनका प्रतिद्वन्द्वी खनालले १२ हजार २ सय ५२ मत ल्याए। मंगोल नेशनल अर्गनाइजेसनका पूर्णबहादुर रुचालले २ सय ६०, राष्ट्रिय प्रजातन्त्र पार्टीका डुलबहादुर गाहाले ४ सय ३१ मत प्राप्त गरेका छन्। यस्तै घर चिह्नका भिमसेन सुनारी मगरले ८० मत पाएका छन्। यसैगरि पाल्पा १ (२) मा खेम सारु विजयी भएका छन्। उनले १४ हजार २ सय ९६ मत ल्याएर विजयी भएका हुन्। निकटतम् प्रतिद्वन्द्वी नेपाली कांग्रेसका उम्मेदवार शंकर खनाललाई पराजित गर्दै सारु विजयी भएका हुन्। कांग्रेसका खनालले ९ हजार ५ सय ५ मत ल्याए। मंगोल नेशनल अर्गनाइजेसनका लालबहादुर दर्लामीले २ हजार ३१, राष्ट्रिय प्रजातन्त्र पार्टीका लक्ष्मण प्रसाद पंगेनीले ३ सय ७४, राष्ट्रिय जनमुक्ति पार्टीका टेकबहादुर रानाले १ सय ६५ मत प्राप्त गरे। यस क्षेत्रमा २०५१ दलबहादुर राना, २०५६ भद्रबहादुर थापा, २०६४ मा दलबहादुर राना, २०७० राधाकृष्ण कडेल, २०७४ मा पुनः दल बहादुर राना २०७९ मा नारायण प्रसाद आचार्य विजयी भएका छन्।"
संखुवासभा प्रदेश २ मा एमालेका लिङ्थेप विजयी,सङ्खुवासभा : सङ्खुवासभा प्रदेश निर्वाचन क्षेत्र२ मा एमालेका विदुरकुमार लिङ्थेप विजयी भएका छन्। लिङ्थेपले २४० मत अन्तरले विजयी भएका हुन्। लिङ्थेपले १५ हजार ४ सय ८२ मत ल्याउदा नेकपा(एस) की सरिता थापाले १५ हजार २ सय ४२ मत प्राप्त गरेकी थिइन्। विजयी लिङ्थेप मादि नगरपालिकाका निवर्तमान मेयर हुन्। गठबन्धनको साथ पाएकी थापा यसअघि समानुपातिकबाट प्रदेशसभा सदस्य भई सामाजिक विकास समिति सभापति भएकी थिइन्।
छिन्नमस्तास्थित कृषि फार्ममा आगलागी,"सप्तरी : सप्तरीको छिन्नमस्ता गाउँपालिका६ खुदिबखारी सखडा सडक खण्डस्थित गोविन्दा कृषि तथा पशुपक्षी फार्ममा आज आगलागी भएको छ। आगलागीबाट दुई घर, १५ बोरा कुखुराको दानालगायत सामग्री जलेर नष्ट भएको फार्मका सञ्चालक गोविन्दाकुमार मण्डलले जानकारी दिए। आगलागीको कारण भने खुल्न सकेको छैन। यसबारे अनुसन्धान भइरहेको प्रहरी नायब उपरीक्षक नरेश सिंहले बताए।"
रुपन्देही १ मा घनश्याम भुसाल एमालेका छविलालसँग पराजित,काठमाडौं : नेकपा एमालेबाट विद्रोह गरेर स्वतन्त्र उम्मेदवार बनेका घनश्याम भुसाल पराजित भएका छन्। रुपन्देही क्षेत्र नं १ मा भुसाललाई एमालेका केन्द्रीय सचिव छविलाल विश्वकर्माले पराजित गरेका हुन्। विश्वकर्माले २४ हजार ८७२ मत ल्याउँदा भुसालले २१ हजार ३०८ मत ल्याए। विश्वकर्माले साढे तीन हजार बढी मतान्तरले भुसाललाई पराजित गरेका हुन्। स्वतन्त्र उम्मेदवारी दिएका भुसाललाई सत्ता गठबन्धनले समर्थन गरेको थियो।
इक्वेडरसँग बराबरीमा रोकियो नेदरल्यान्ड्स,"दोहा: पहिलो हाफमा लिएको अग्रता जोगाउन नसक्दा नेदरल्यान्ड्स विश्वकपको समूह एअन्तर्गत शुक्रबार राति भएको खेलमा इक्वेडरसँग ११ गोलको बराबरीमा रोकिएको छ। पहिलो खेलमा सेनेगललाई २० को नतिजामा पराजित गरेको नेदरल्यान्ड्स आजको खेलमा जित निकाल्न सकेको भए एक खेल अगावै नकआउट चरणमा पुग्थ्यो। तर, अब कतारविरुद्धको खेलको नतिजा पर्खनु पर्ने भएको छ। शुक्रबार खलिफा अन्तर्राष्ट्रिय रंगशालामा भएको खेलको छैटौं मिनेटमा कोडी गाक्पोले गरेको गोलसँगै डच टिमले अग्रता लिएको थियो। दोस्रो हाफमा आक्रामक शैलीमा मैदानम उत्रिएको इक्वेडरका लागि ४९औं मिनेटमा कप्तान इनर भ्यालेन्सियाले बराबरी गोल फर्काएका थिए। शुक्रबार नै भएको समूह एको पहिलो खेलमा सेनेगलले आयोजक कतारविरुद्ध ३१ गोलको जित निकालेको थियो। नेदरल्यान्ड्सले समूह चरणको अन्तिम खेल कतारसँग र इक्वेडरले सेनेगलसँग खेल्ने भएको छ। समूह 'ए'बाट कतार बाहिरि सकेको छ भने नेदरल्यान्डस, सेनेगल र इक्वेडरमध्ये एक टिम अन्तिम १६ मा पुग्ने छ।"
समानुपातिकमा एमालेको अग्रता,"काठमाडौं : प्रतिनिधिसभाको समानुपातिकतर्फ नेकपा (एमाले) को अग्रता कायमै देखिएको छ। शुक्रबार साँझ ८ बजेसम्म निर्वाचन आयोगको प्रणालीमा प्रबिष्ट तथ्याङ्कअनुसार एमालेले १३ लाख ९५ हजार चार सय सात मत प्राप्त गरेको छ। नेपाली कांग्रेसले १३ लाख २७ हजार छ सय १३, राष्ट्रिय स्वतन्त्र पार्टीले छ लाख ४१ हजार दुई सय २८, नेकपा (माओवादी केन्द्र) ले पाँच लाख ९८ हजार नौ सय ३०, राष्ट्रिय प्रजातन्त्र पार्टीले तीन लाख २७ हजार चार सय ८३, नेपाल मजदुर किसान पार्टीले ५८ हजार छ सय ६९, जनता समाजवादी पार्टी नेपालले एक लाख ५९ हजार सात, जनमत पार्टीले एक लाख तीन हजार छ सय ६१, नागरिक उन्मुक्ति पार्टीले एक लाख पाँच हजार तीन सय ८६ र नेकपा (एकीकृत समाजवादी) पार्टीले एक लाख नौ हजार छ सय ७७ र लोकतान्त्रिक समाजवादी पार्टी नेपालले ६८ हजार दुई सय ५३ मत प्राप्त गरेका छन्। प्रदेशसभाको समानुपातिकतर्फ प्रदेश १ मा एमालेले दुई लाख ६४ हजार दुई सय ७२, कांग्रेसले दुई लाख ३७ हजार आठ सय ८२, राष्ट्रिय प्रजातन्त्र पार्टीले ८८ हजार चार सय ३९, माओवादी केन्द्रले ७५ हजार ४३ र जनता समाजवादी पार्टी, नेपालले ३६ हजार ६८ मत प्राप्त गरेका छन्। मधेस प्रदेशमा कांग्रेसले एक लाख ६० हजार १५, एमालेले ८१ हजार ६४, जनता समाजवादी पार्टी नेपालले ७० हजार सात सय २६, जनमत पार्टीले ५३ हजार १६ र माओवादी केन्द्रले २८ हजार पाँच सय ४२ मत प्राप्त गरेका छन्। बागमती प्रदेशमा एमालेले दुई लाख २० हजार चार सय २१, कांग्रेसले एक लाख ९७ हजार एक सय १३, राष्ट्रिय प्रजातन्त्र पार्टीले एक लाख २७ हजार एक सय २९, माओवादी केन्द्रले ९५ हजार सात सय आठ र नेपाल मजदुर किसान पार्टीले ५८ हजार पाँच सय ७८ मत प्राप्त गरेका छन्। गण्डकीमा एमालेले दुई लाख ४७ हजार छ सय १५, कांग्रेसले दुई लाख २१ हजार दुई सय, माओवादी केन्द्रले ९८ हजार आठ सय ८४, राष्ट्रिय प्रजातन्त्र पार्टीले ३६ हजार दुई सय ५४ र नेकपा (एकीकृत समाजवादी) १२ हजार दुई सय सात मत प्राप्त गरेका छन्। लुम्बिनी प्रदेशमा एमालेले तीन लाख २० हजार पाँच सय, कांग्रेसले दुई लाख ८५ हजार एक सय ५४, माओवादी केन्द्रले एक लाख १७ हजार तीन सय २०, राप्रपाले ७५ हजार चार सय २८ र नागरिक उन्मुक्ति पार्टीले ४४ हजार दुई सय ९० मत प्राप्त गरेका छन्। कर्णाली प्रदेशमा माओवादीले ६६ हजार ५०, एमालेले ६५ हजार पाँच सय दुई, कांग्रेसले ५१ हजार असी, नेकपा (एकीकृत समाजवादी) ले १५ हजार आठ सय ६८, राप्रपाले सात हजार नौ सय ५१ र नेपाल मजदुर किसान पार्टी तीन हजार सात सय २८ मत प्राप्त गरेका छन्। सुदूरपश्चिम प्रदेशमा एमालेले एक लाख १२ हजार छ सय ९३, कांग्रेसले एक लाख दुई हजार ४७, माओवादी केन्द्रले ५१ हजार चार सय ८०, राप्रपाले १२ हजार सात सय एक र नागरिक उन्मुक्ति पार्टीले ३० हजार सात सय ३८ मत प्राप्त गरेका छन्।"
सेनेगलको जित,"दोहा : आयोजक कतारले विश्वकप फुटबलमा लगातार दोस्रो हार बेहोरेको छ। अल थुमामा रंगशालामा शुक्रबार राति भएको खेलमा सेनेगलले कतारलाई ३१ गोलले पराजित गरेको हो। सेनेगललाई जित दिलाउन बौले डिया, फमारा डाइधियोउ र बाम्बा देङ्गले एकएक गोल गरे। कतारका मोहमद मुनतारीले एक गोल फर्काए। खेलको ४१औं मिनेटमा डियाले गोल गर्दै सेनेगललाई सुरुवाती अग्रता दिलाएका थिए। ४८औं मिनेटमा डाइधियोउले गोल गर्दै सेनेगललाई २० अगाडि बढाएका थिए। खेलको ७८औं मिनेटमा मुनतारीले गोल गर्दै कतारलाई खेलमा फर्काएका थिए। त्यसपछि ८४औं मिनेटमा देङ्गले गोल गर्दै सेनेगललाई ३१ ले जित दिलाए। विश्वकपमा पहिलो जित निकालेको सेनेगलले नकआउट चरणमा पुग्ने सम्भावना कायमै राखेको छ। समूह ए को सेनेगलले दुई खेलमा तीन अंक जोडेको छ। कतारले भने लगातार दोस्रो हार बेहोरेको छ। अंक विहीन कतार समूहको पुछारमा छ।"
सङ्खुवासभाबाट प्रतिनिधिसभा कांग्रेसका खड्का दोस्रो पटक विजयी,सङ्खुवासभा : सङ्खुवासभामा प्रतिनिधिसभा सदस्यमा नेपाली कांग्रेसका दीपक खड्का निर्वाचित भएका छन्। कांग्रेसका खड्काले दोस्रो पटक ३२ हजार १ सय ५८ मत ल्याएर ल्याएर निर्वाचित भएको सहायक निर्वाचन अधिकृत डाक्टर इन्द्र सापकोटाले बताए। खड्का र नेकपा एमालेका राजेन्द्र प्रसाद गौतम बीच भएको तेस्रो प्रतिस्पर्धामा गौतमले २६ हजार ७ सय १९ मत ल्याएर पराजित भएका हुन्। गठबन्धनको सहयोगमा ५ हजार ४ सय ३९ मत अन्तरले खड्का विजयी भएका हुन्। २०७० सालको निर्वाचनमा खड्काले एमालेका गौतमलाई पराजित गरि खानेपानी तथा सरसफाई राज्य मन्त्री भएका थिए। खड्का कांग्रेस सङ्खुवासभाका जिल्ला सभापति समेत हुन्। प्रतिनिधिसभातर्फ ६५ हजार ३ सय ३७ (५६ प्रतिशत) मत खसेकोमा २ हजार ७ सय ५७ मत बदर भएको छ। २०७० को चुनावमा खड्काले ११ हजार ५५२ मत ल्याएर निर्वाचित भएका थिए भने एमालेका गौतमले १० हजार ९ सय ७३ मात्र ल्याएर पराजित हुन पुगेका थिए। माओवादीका राजेन्द्र किराँतीले ४ हजार २९३ मत ल्याएका थिए। प्रतिनिधिसभाका लागि एक मात्र निर्वाचन क्षेत्र कायम भएपछि २०७४ निर्वाचनमा बामगठबन्धनको तर्फबाट गौतमले ३२ हजार ७६९ मत ल्याएर खड्कालाई हराएका थिए। खड्काले ३१ हजार ६३९ मत ल्याएका थिए। २०४८ सालमा जिल्लाको दुबै क्षेत्रमा एमाले विजयी भएको थिए। सो चुनावमा क्षेत्र नम्बर १ बाट घनेन्द्र बस्नेत र क्षेत्र नम्बर २ बाट पर्शुमेघी गुरुङ विजयी भएका थिए। त्यसैगरि २०५१ सालको मध्यावधी चुनावमा पनि दुवै क्षेत्रमा एमाले नै विजयी भयो। क्षेत्र नम्बर १ बाट डेडराज खड्का र क्षेत्र नम्बर २ बाट हरि बैरागी दाहाल विजयी भएका थिए। त्यसपछिको २०५६ सालमा भएको निर्वाचनमा क्षेत्र नम्बर १ मा कांग्रेसका टंकप्रसाद राई र क्षेत्र नम्बर २ मा एमालेका पर्शुमेघी गुरुङ विजयी भएका थिए। माओवादी निर्वाचन प्रकृयामा आएपछि २०६४ सालको संविधानसभा चुनावमा क्षेत्र नम्बर २ एमाले र क्षेत्र नम्बर १ मा माओवादीले जितेको यस जिल्ला दोस्रो संविधानसभाको निर्वाचनमा दुवै क्षेत्रमा कांग्रेसले जितेको थियो। २०४८ साल एता २०७० दोस्रो संविधानसभाको चुनावबाहेक अन्य चुनावमा एमालेको बर्चश्व रहेको थियो। विजयी खड्का को हुन् धर्मदेवी नगरपालिका८ मा २०२८ असार १५ जन्मिएका खड्का उच्च शिक्षा अध्ययनका लागि काठमाडौं पुगे। उनी २०४६ सालको जनआन्दोलनमा सक्रियतापूर्वक सहभागी थिए। त्यसबीचका अनेक सार्वजनिक आन्दोलनमा उनी सक्रिय बनिरहे। २०४६ सालको आन्दोलनमा सक्रियता तथा प्रजातन्त्रको पुनःस्थापनापछि पनि उनले आफ्नो पढाइलाई निरन्तरता दिइरहे। त्रिभुवन विश्वविद्यालयबाट मानविकी तथा समाजशास्त्र संकायमा स्नातकोत्तर उत्तीर्ण गरे। २०६७ सालमा गृहजिल्ला सङ्खुवासभाबाट महासमिति सदस्य निर्वाचित भए। २०७० सालको दोस्रो संविधानसभा निर्वाचनमा उनी तत्कालीन संखुवासभा क्षेत्र नम्बर २ बाट सभासद् निर्वाचित भए। करिब चार वर्षको संविधानसभा सभासदको कार्यकालका क्रममा ०७३ सालमा उनी खानेपानी तथा सरसफाइ राज्यमन्त्री नियुक्त भए। हाल उनी कांग्रेसका सङ्खुवासभा सभापति समेत रहेका छन्।
गुड्न उपयुक्त नभएका सवारीसाधन नियन्त्रणमा,काठमाडौं : ट्राफिक प्रहरीले काठमाडौं उपत्यकामा आवश्यक कागजात नभएका तथा सडकमा गुडाउनका लागि उपयुक्त नभएका सवारीसाधनलाई धमाधम नियन्त्रणमा लिएको छ। काठमाडौं उपत्यका ट्राफिक प्रहरी कार्यालयले काठमाडौंका विभिन्न स्थानबाट सञ्चालनका लागि राम्रो अवस्था नभएका सवारीसाधनलाई नियन्त्रणमा लिएर आवश्यक कारबाही लागि यातायात कार्यालयलाई पठाएको हो। ट्राफिक प्रहरी कार्यालयका प्रवक्ता वरिष्ठ प्रहरी उपरीक्षक राजेन्द्रप्रसाद भट्टका अनुसार हालसम्म तीन सय ५२ सवारीसाधन नियन्त्रणमा लिई कारबाहीका लागि विभागअन्तर्गत कार्यालयमा पठाइएको छ। सडकमा सञ्चालनका लागि उपयुक्त नभएका सबै प्रकारका सवारीसाधन नियन्त्रणमा लिएर कारबाहीका लागि पठाउने गरिएको छ ट्राफिक प्रहरी कार्यालयले आज मात्रै १८ सवारीसाधन नियन्त्रणमा लिएको छ। ट्राफिकले आज बिहान केही सङ्ख्यामा ग्यासबाट चल्ने निलो माइक्रो नियन्त्रणमा लिएको थियो। आवश्यक कागजपत्र नभएका र कन्डिसन ठीक नभएका माइक्रो नियन्त्रणमा लिइएको ट्राफिक प्रहरीले जनाएको छ। यसरी माइक्रो नियन्त्रणमा लिएको विरोधमा चालकहरूले सिंहदरबारको मुख्य प्रवेशद्वार अघिल्तिरको सडकपेटीमा माइक्रो राखेर विरोध गरेका छन्। निलो रङ्गका दर्जन बढी सवारीसाधन सांकेतिक विरोधस्वरुप सडकपेटीमा प्रदर्शन गरेका हुन्। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले सवारीसाधन नियन्त्रण लिने मात्रै नभई व्यावसायिक लगानीको पनि जोखिम नहुने गरी सरकारले सरोकारवालासँग छलफल गरेर दीर्घकालीन नीतिगत रुपमा व्यवस्था गर्नसके यस्तो किसिमको समस्या नआउने बताए। पछिल्लो समय ट्राफिक प्रहरीले सवारीसाधनको जाँचलाई कडाइ गरेको छ। कागजात नभएका र सञ्चालनका लागि उपयुक्त नरहेका सवारीसाधनलाई नियन्त्रणमा लिएर कारबाहीका लागि यातायात कार्यालयलाई पठाउने गरेको छ।
"गिरिजाप्रसादको विरासत जोगाउन सकिनन् सुजाताले , ऋषिकेशसँग पराजित",विराटनगर : मोरङ क्षेत्र नम्बर २ मा नेकपा (एमाले) का उम्मेदवार ऋषिकेश पोखरेल प्रतिनिधिसभा सदस्यमा विजयी भएका छन्। नेपाली कांग्रेसकी सुजाता कोइरालाभन्दा १ हजार २०८ मत बढी ल्याएर उनी विजयी भएका हुन्। मतगणनाको अन्तिम परिणामअनुसार एमालेका पोखरेलले ३३ हजार १४८ मत प्राप्त गरेका छन् भने कोइरालाले ३१ हजार ९४० मत ल्याएकी छन्। सुजाताका पिता पूर्वप्रधानमन्त्री गिरिजाप्रसाद कोइराला त्यही क्षेत्रबाट लगातार तीन पटक निर्वाचित भएका थिए। अघिल्लो निर्वाचनमा कांग्रेसका मिनेन्द्र रिजाल उक्त क्षेत्रबाट विजयी बनेका थिए। विद्यार्थी राजनीतिबाट पार्टी राजनीतिमा प्रवेश गरेका पोखरेल २०७० को संविधानसभा निर्वाचनमा सभासद निर्वाचित भएका थिए। त्यसबेला उनले नेपाली कांग्रेसका आमोदप्रसाद उपाध्यायलाई चुनाव हराएका थिए। २०७४ को प्रतिनिधिसभा सदस्यमा भने कांग्रेसका रिजालसँग पराजित भएका थिए। पोखरेलले अनेरास्ववियुको सचिवालय सदस्यको जिम्मेवारीसमेत पाएका थिए। २०४७ मा एमालेको जिल्ला कमिटी सदस्यबाट पार्टी राजनीति सुरु गरेका उनी अहिले दोस्रो कार्यकालमा पार्टीको जिल्ला अध्यक्ष छन्।
उदयपुर १ (१) मा माओवादीका किराँती विजयी,उदयपुर : उदयपुरको क्षेत्र नम्बर १ (१) को प्रदेससभा सदस्यमा लोकतान्त्रिकवामगठबन्धनका उम्मेदवार राजन किराँती विजयी भएका छन्। नेकपा माओवादी केन्द्रका प्रदेश कमिटी सदस्य राईले एमालेका उम्मेदवार कुशलबाबु बस्नेतलाई १ हजार २४३ मतको अन्तरले जित निकालेका हुन्। प्राप्त मतपरिणाम अनुसार राईले १५ हजार ९२ मत प्राप्त गरे। त्यसैगरी उनका प्रतिस्पर्धी बस्नेतले १३ हजार ८४९ मत प्राप्त गरे। राई यसअघि दुई पटक प्रतिनिधिसभा सदस्यमा पराजित भएका थिए।
कालीकोटमा गठबन्धनका उम्मेदवारको जित,कालीकोट: कालीकोटबाट प्रतिनिधि सभा र प्रदेश सभा निर्वाचनमा भारी मतका साथ गठबन्धनका उम्मेद्वारहरू विजयी भएका छन् । प्रतिनिधि सभा सदस्यमा नेकपा माओवादी केन्द्रका पोलिटब्यूरो सदस्य एवं सत्ता गठबन्धनका उम्मेद्वार महेन्द्रबहादुर शाहीले विजयी भए । उनले २४ हजार ४ सय ७४ मत ल्याएर नेकपा एमालेका उम्मेद्वार नगिन्द्र शाही नेशनललाई पराजित गरे । उनका प्रतिद्धन्दी एमाले उम्मेद्वार शाहीले १६ हजार ४ सय १० मत प्राप्त गरे । सत्ता गठबन्धनका उम्मेद्वार शाहीले ८ हजार ६४ मतान्तरले विजय हासिल गरे । उनीसँग लडेका अन्य साना दल र माओवादीबाटै बागी उम्मेद्वारी दिएका कासीचन्द्र बरालले २ हजार मत कटाउन सकेनन् । बागी उम्मेद्वारको सामनाका बीच पनि उनले भारी मतान्तरले विजय हासिल गरे । यस्तै नेपाली कांग्रेस कालीकोटका नेता हिक्मतबहादुर बिष्ट कालीकोट प्रदेश सभा ख मा निर्बाचत भएका छन् । उनले नेकपा एमालेका नेता बिरेन्द्रबहादुर बोगटीलाई ७ हजार ९ सय ४४ मतान्तरले पराजित गर्दै विजयी बनेका हुन् । बिष्टले कुल १३ हजार ७ सय ८३ मत पाउदा उनका प्रतिद्धन्दी नेकपा एमालेका उम्मेद्वार बोगटीले ५ हजार ८ सय ३९ मत प्राप्त गरे । उनी झण्डै ३० बर्षपछि कांग्रेसबाट जित्ने पहिलो सांसद हुन् । यस्तै प्रदेश सभा क मा नेकपा माओवादी केन्द्रकै नेता दुर्गबहादुर रावत विजयी भएका छन् । उनी २०७४ सालका संघिय सांसद पनि हुन् । उनले एमालेका उम्मेद्वार पुर्वमन्त्री कुर्मराज शाहीलाई पारजित गरेका हुन् । रावतले कुल ९ हजार ११ मत पाउदा नेकपा एमालेका उम्मेद्वार शाहीले ७ हजार ९ सय ५२ मत प्राप्त गरेका हुन् ।
डियाको गोलमा सेनगललाई अग्रता,दोहा: बोलाए डियाको एक गोलप्रेरित सेनेगलले समूह एअन्तर्गत कतारविरुद्ध जारी खेलको पहिलो हाफमा १० को अग्रता लिएको छ। अल थुमामा रंगशालामा जारी खेलको पहिलो हाफ सकिन चार मिनेट बाँकी रहँदा डियाले गोल गरेका थिए। कतारी रक्षापंक्तिले गरेको गल्तीको फाइदा उठाउँदै डियाले अफ्रिकी च्याम्पियनलाई अग्रता दिलाएका हुन्। क्रेपिन डियाटाले बायाँ तर्फबाट गरेको क्रस कतारका सेन्टर ब्याक बोआलेम खोखी क्लियर गर्न असफल भए। त्यो मौकालाई पेनाल्टी एरियाभित्र रहेका डियाले सहजै गोलमा परिणत गरे। पहिलो खेलमा इक्वेडरसँग २० को नतिजामा पराजित भएको कतार एक खेल अगावै समूह चरणबाट बाहिरिने संघारमा पुगेको छ। आजको खेलमा पराजित भए कतारको यात्रा समूह चरणमै सकिने छ। पहिलो खेलमा नेदरल्यान्ड्सँग २० कै नतिजामा पराजित भएको सेनेगलले भने नकआउट चरण प्रवेशको सम्भावना जिवित राखेको छ।
संसदमा खिचडी पाक्ने देखियो : चित्रबहादुर केसी,"बागलुङ : राष्ट्रिय जनमोर्चाका अध्यक्ष चित्रबहादुर केसीले एउटा दलको स्पष्ट बहुमत नआउँदा लोकतन्त्र मजबुत हुनेमा डर पैदा भएको बताएका छन्। मुख्य निर्वाचन अधिकृतको कार्यालय बागलुङ क्षेत्र नम्बर १ ले आयोजना गरेको बागलुङ निर्वाचन क्षेत्र नम्बर १ बाट निर्वाचित भएका प्रतिनिधिसभा तथा प्रदेशसभाका सदस्यहरूलाई प्रमाणपत्र वितरण कार्यक्रममा बोल्दै प्रतिनिधिसभामा निर्वाचित केसीले भने,पश्चिमा देशहरूमा चार, पाँच सय वर्ष भयो त्यहाँ लोकतन्त्र आएको त्यहाँ लोकतन्त्र तलमाथि पर्ला भन्ने डर छैन। तर, हामीलाई अहिले पनि डर छ। केसीले अहिलेको चुनावले लोकतन्त्र मजबुत हुनेमा ढुक्क हुने अवस्था नदेखिएको बताए। एउटा दलले चाहे गठबन्धनले होस् स्पष्ट बहुमत ल्याएर पाँच वर्ष मुलुक चलाउन सक्नुपर्छ, केसीले भने,कुनै दलले पाँच वर्ष सरकार चलाएमा त्यसको गुणदोश र क्षमता जनताले देख्न पाउँछन। यस कारणले यसो भएन भन्न पाउँछन्। तर अहिले कसैको बहुमत आएन। संसदमा खिचडी हुने देखियो। स्थायी सरकार नभएका कारण लोकतन्त्र मजबुत नभएको केसीको भनाइ छ। ७ सालपछि देशमा कुनै पनि सरकार पाँच वर्ष चल्न सकेको छैन, केसीले भने,दश महिना, डेढ वर्ष र बढीमा २ वर्ष सरकार चल्दा जनतामा राजनीतिक पार्टीहरू प्रति विश्वास देखिएन। राजनीतिक पार्टीहरू पनि राष्ट्र र जनताका लाई केन्द्रमा राखेर काम गर्नेभन्दा व्यक्तिगत, पार्टीगत र गुटगत स्वार्थमा लागेको कारण जनताहरूले पार्टीप्रति सद्धा, आस्थाको सट्टा राजनीतिको नाममा कमाउने खाने मात्र भएको बुझेका छन्। केसीले दक्षिण एसियाका धेरै देशमा लोकतन्त्र मजबुत नभएको बताए। केसीले निर्वाचनको बेला घरदैलो गर्दा जनताले विकास निर्माण र सवै समस्याको समाधान सांसदले गर्नुपर्ने बुझाइ रहेको पाएको बताए। उनले सांसदको मुख्य काम देशको नियम, कानुन बनाउने, पद्धती बसाउने, सरकार बनाउने र बजेट ल्याउने भएको बताउँदै विकास निर्माणको कामहरू मन्त्रालयहरू र स्थानीय तहहरूले गर्नुपर्ने बताए। उनले मन्त्रालयहरूले काम गरे, नगरेको हेरेर सुझाव दिने सांसदको काम रहेको बताए। जनतामा लोकतन्त्रको अनुभव नभएकोले यो समस्या रहेको केसीको भनाइ छ। केसीले निर्वाचन खर्चिलो हुँदै गएको बताए। उनले जनताले राजनीतिक पार्टीको नीति, कार्यक्रम र जनप्रतिनिधिहरू रोजेर मतदान गर्नुपर्ने बताउँदै लोकतन्त्र दिगो नभएको कारण निर्वाचनमा पैसाको खोलो बगाउनुपर्ने अवस्था सिर्जना भएको बताए।"
दीपेन्द्र झालाई पराजित गर्दै अभिराम शर्मा विजयी,जनकपुरधाम : महोत्तरी क्षेत्र नं ३ (क) बाट लोसपाका निवर्तमान प्रदेशसभा सदस्य अभिराम शर्मा पुनः निर्वाचित भएका छन्। उनले ९ हजार ८९२ मत ल्याएर जनता समाजवादी पार्टीका दीपेन्द्र झालाई पराजित गरेका हुन्। मधेस प्रदेशका निवर्तमान मुख्यन्यायाधिवक्तासमेत रहेका झा ९ हजार ८८७ मत ल्याए। विजयी भएका शर्मा पूर्व राज्यमन्त्रीसमेत हुन्। उनी २०७४ को निर्वाचनमा यही क्षेत्रबाट विजयी भएका थिए। झा चुनावको मुखमा मुख्यन्यायाधिवक्ता पदबाट राजीनामा दिएर जसपामा प्रवेश गरी राजनीतिमा लागेका हुन्।
बैंकको ब्याजदर घटाउन व्यवसायीको माग,"हेटौंडा : बैंकले ऋणीसँग लिने ब्याजदरमा बृद्धि गरेपछि उद्योग व्यवसाय धराशायी हुँदै गएको भन्दै उद्योगी व्यवसायीहरुले गुनासो गरेका छन्। आठौँ उद्योग दिवसको अवसरमा हेटौंडामा आयोजित सभामा उनीहरुले ऋणीसँग बैंकले लिने ब्याजदर घटाउन राज्यबाट पहल हुनुपर्ने माग गरे। ऋण लिएर व्यवसाय सुरु गरेका वा स्थापित उद्योगी व्यवसायीहरु पनि बैंकको ब्याजदरमा बृद्धि भएसँगै मर्कामा परेको उनीहरुको गुनासो छ। कार्यक्रममा सहभागी अधिकांश व्यवसायीहरुले स्थानीय उत्पादनलाई अब नेपालमा मात्रै नभई अन्तराष्ट्रिय बजारमा निर्यात गर्नका लागि राज्यले सहज वातावरण तयार पारिदिए व्यवसायिक प्रर्वद्धन हुनुको साथै देशको अर्थतन्त्रसमेत बलियो हुने धारणा राखे। कार्यक्रममा बागमती प्रदेश उद्योग बाणिज्य तथा आपूर्तिमन्त्री मिलनबाबु श्रेष्ठले उद्योग व्यवसायीहरुको समस्या समाधानको पहल गरिने बताए। उनले बैंकले ब्याजदर बृद्धि गर्दा उद्योगी व्यवसायीसँगै आम जनता मर्कामा परेको बताउँदै केन्द्र सरकारसँग समन्वय गरी ब्याजदर घटाउन पहल गर्ने र व्यवसायमैत्री वातावरण तयार पारिने बताए। सोही अवसरमा उद्योग प्रशासनसँग सम्बन्धित अनलाइन सफ्टवेयरको पनि उद्घाटन गरिएको छ। बागमती प्रदेश उद्योग राज्यमन्त्री रजनी जोन्छे अमात्य, प्रमुख सचिव मुकुन्द निरौला, उद्योग मन्त्रालयका सचिव विश्वबाबु पुडासैनी, सामाजिक विकास मन्त्रालयका सचिव रामशरण सापकोटा, बागमती प्रदेश उद्योग परिसंघका वरिष्ठ उपाध्यक्ष लेखराज पोखरेल, उद्योग संघ मकवानपुरका वरिष्ठ उपाध्यक्ष बद्रीनाथ शर्मालगायतले उद्योग व्यवसाय क्षेत्रको प्रवद्र्धनका सन्दर्भमा धारणा राखेका थिए।"
"बारा ३ मा एमालेको क्लिन स्वीप, समिर प्रदेशसभामा निर्वाचित","सिमरा : बारा क्षेत्र नं ३ नेकपा एमालेले क्लिन स्वीप पारेको छ। प्रदेशसभा ३(२) मा महम्मद समिर निर्वाचित भएसँगै एमालेले यस क्षेत्र क्लिन स्वीप गरेको गरेको हो। पछिल्लो मतपरिणाम अनुसार समिर ६८ मतान्तरले निर्वाचित भएका छन्। उनले जसपाका पारस प्रसाद साहलाई पराजित गरेका हुन्। समिरले आठ हजार तीन सय २३ मत प्राप्त गर्दा साहले आठ हजार दुई ५५ मत पाएका छन्। समिर र साह दुवै निवर्तमान प्रदेशसभा सदस्य हुन्। साह २०७४ सालको निर्वाचनमा यसै क्षेत्रबाट निर्वाचित भएका थिए भने समिर समानुपातिकको तर्फबाट प्रदेशसभा सदस्यमा निर्वाचित भएका थिए। समिरको जितसँगै एमालेले बारा क्षेत्र नं ३ क्लिन स्वीप पारेको छ। यस क्षेबाट प्रतिनिधि सभा सदस्यमा एमाले पोलिटब्युरो सदस्य ज्वालाकुमारी साह र ३(१) मा रविन्द्रदास श्रेष्ठ निर्वाचित भइसकेका छन्। चारवटा निर्वाचन क्षेत्र चार प्रतिनिधिसभा र १२ प्रदेशभामा एमालेले ६ स्थानमा जित हात पारेको छ। बारा १ मा एमालेका अर्का पोलिटब्युरो सदस्य अच्युत मैनाली निर्वाचित भएका छन्। प्रदेशसभा १(१) मा त्रिलोकी चौधरी, ३(१) रविन्द्रदास श्रेष्ठ र ४(१) मा देवनारायण चौधरी निर्वाचित भएका छन्।"
लोसपा अध्यक्ष महन्थ ठाकुर महोत्तरी ३ बाट विजयी,"काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर विजयी भएका छन्। महोत्तरी क्षेत्र नं ३ मा ठाकुरले पूर्वकृषि मन्त्री हरि नारायण यादवलाई दुई हजार ५० मतान्त्ररले पराजित गरेका हुन्। ठाकुरले १६ हजार ३७५ मत ल्याउँदा यादवले १४ हजार ३२५ मत ल्याएका छन्। यससँगै लोसपाले प्रतिनिधिसभातर्फ चार सिट जितेको छ। रुपन्देही ४ बाट सर्वेन्द्रनाथ सुक्ला, सर्लाही १ बाट रामप्रकाश चौधरी, महोत्तरी २ बाट शरतसिंह भण्डारी यसअघि नै विजयी भएका हुन्।"
बीपी उद्यानको जग्गा जथाभावी प्रयोग नगर्न अदालतको आदेश,"वीरगन्ज: वीरगन्जको घण्टाघर चोक छेउमै रहेको बीपी उद्यान (पार्क) को जग्गा, पार्क बाहेक अन्य कुनै पनि प्रायोजनमा नलगाउन उच्च अदालतले वीरगन्ज महानगरपालिकालाई आदेश दिएको छ । उच्च अदालत अस्थायी इजलाश वीरगन्जले भदौं २० मा गरेको अन्तिम फैसलाको दुइ दिन अघि प्राप्त पूर्णपाठमा उद्यानको जग्गा, पार्क बाहेक अन्य कुनै पनि प्रयोजनमा उपयोग नगराउन तथा त्यहा पार्कको प्रायोजन बाहेकका भौतिक संरचना निर्माण नगराउन पनि अदालतले आदेश दिएको छ । उच्च अदालत अस्थायी इजलास वीरगन्जका न्यायधीशद्वय शारङगा सुबेदी र राजेशकुमार काफ्लेको संयुक्त इजलाशले अन्तिम फैसला गर्दै यस्तो आदेश गरेको हो । बीपी उद्यानको जग्गामा वीरगन्ज महानगरपालिकाले सशुल्क सवारी पार्किङलाई ढलान गरेर २०७८ जेठ ३ गते ११ लाख ९५ हजार रुपैयाँमा पृथ्वीराज कन्ट्रश्क्सनलाइ ठेक्का दिएको थियो । त्यसैको विरोधमा वीरगन्ज महानगरपालिका वडा नम्बर २० का ३५ वर्षीय धीरजकुमार गुप्ताले पार्क प्रायोजन बाहेक पक्की संरचना निर्माण गर्ने र ठेक्का लगाउने महानगरपालिका विरुद्ध अदालतमा मुद्धा हालेका थिए । गत वर्ष महानगरपालिकाले सवारी पार्किङगका लागि १ वर्षका लागि लगाएको ठेक्का अवधि गत जेठ २ गते सकिसकेको छ । त्यसकारण अदालतको फैसला अनुसार महानगरपालिकाले अब उपरान्त सवारी पार्किङका लागि पुन ठेक्का पनि लगाउने पाउने छैन । पार्क (उद्यान) बनाउने शर्तमा तत्कालीन नेपाल यातायात संस्थानसंग २०६० सालमा महानगरपालिकाले १० करोड रुपैयाँमा १० बिघा जग्गा खरिद गरेको थियो । त्यस बेला यातायात संस्थानको स्वामित्वमा रहेको जग्गा, तत्कालीन सरकारले बीपी उद्यान निर्माण गर्ने शर्तमा मात्रै तत्कालीन उपमहानगरपालिकालाइ बिक्री गरेको थियो । मालपोतको लालपुर्जामा समेत बीपी उद्यानको जग्गामा उद्यान बाहेक अन्य कुनै प्रयोजनका लागि प्रयोग गर्न नपाइने उल्लेख छ । तर वीरगन्जका तत्कालीन नगरप्रमुख विजय सरावगीका पालामा महानगरपालिकाले २०७८ बैशाखमा उक्त जग्गामा ढलान गरी सशुल्क सवारी पार्किङका लागि २०७८ जेठ ३ गते ११ लाख ९५ हजार रुपैयाँमा १ वर्षका लागि पृथ्वीराज कन्ट्रश्क्सनलाइ ठेक्का दिएको थियो । जसको नागरिक स्तरबाटै चर्को विरोध पनि भएको थियो । गत भदौं २० मा अदालतबाट भएको फैसलाको पूर्णपाठमा लेखिएको छ बीपी उद्यान पार्कको जग्गामा पार्क निर्माण नगरि पार्कको प्रायोजन बाहेक अन्य प्रायोजनमा उपयोग हुन थालेपछि पार्क निर्माण कार्यले प्राथमिकता नपाउन सक्ने र अन्य उपयोगिता तर्फ महानगरपालिका उन्मुख हुदै जाने अवस्था हुन सक्ने नै देखिन्छ । जग्गा प्राप्त गरेको करिब दुइ दशक पुग्न लाग्दा समेत बीपी उद्यान निर्माण कार्यले गति लिन नसकेको अवस्थाले समेत सो कुरालाई थप पुष्टि गरि रहेको देखिन आएको छ । तसर्थ महानगरले जग्ग प्राप्त गरेको शर्त तथा प्रायोजन मुताबिक बीपी उद्यान निर्माण कार्य गर्ने देखि बाहेक अन्य प्रायोजनका लागि सो जग्गा उपयोग गर्न नपाउने गरि वीरगन्ज महानगरपालिकाका नाँउमा आदेश जारी गरिएको छ । सहिद पार्क सिलान्यास मै सीमित १० बिघा क्षेत्रफलको बीपी उद्यानको जग्गामै ४ वर्ष पहिले बीपीको नाम हटाएर प्रदेश सरकारले सहिद पार्क निर्माण गरिने भन्दै सिलान्यास पनि गरेको थियो । २०७५ माघ १७ गते मुख्यमन्त्री लालबाबु राउत र तत्कालीन भौतिक पुर्वाधार विकास मन्त्री जितेन्द्र सोनलले सिलान्यास गरेका थिए । त्यसका लागि प्रदेश सरकारले ७५ लाख रुपैया रकम पनि विनियोजन पनि गरेको थियो । तर सहिद पार्क सिलान्यास गरिएको साढे २ वर्ष बित्न लाग्दा समेत प्रदेश सरकारले निर्माण गर्ने भनेको सहिद पार्कको न त अहिले कुनै चर्चा छ, न कुनै नामो निसाना नै ।"
एमालेका विष्णु पौडेल चौथोपटक निर्वाचित,"बुटवल : रूपन्देही २ मा नेकपा एमालेका विष्णु पौडेल विजयी भएका छन्। उनले २७ हजार १४७ मत प्राप्त गर्दै रूपन्देहीबाट चौथोपटक विजयी भएका हुन्। राष्ट्रिय स्वतन्त्र पार्टीका गणेश पौडेलले २५ हजा ७८१ मत प्राप्त गर्दै दोस्रो भए। पौडेलले १ हजार ३६६ मतान्तरले विजयी भएका हुन्। पाैडेल विजयी बनेका हुन । राष्ट्रिय जनमुक्ति पार्टीका केशव बहादुर थापाले२२,००८ मत प्राप्त गरे ।"
२७२ मतपत्र गायब भएपछि निर्वाचित भनिएका गुप्ताले पाएनन् प्रमाणपत्र,"वीरगन्ज : पर्सा क्षेत्र नम्बर ३ को प्रतिनिधिसभा सदस्यमा नेकपा एमालेका राजकुमार गुप्ता निर्वाचित भइसके पनि निर्वाचन आयोगले उनलाई प्रमाणपत्र दिएको छैन। मतगणना सम्पन्न भइ अन्तिम नतिजा आएको ४८ घण्टा बित्न लाग्दासमेत पर्सा ३ को निर्वाचन अधिकृतको कार्यालयले गुप्तालाई निर्वाचित भएको प्रमाणपत्र नदिएको हो। कांग्रेसका सुरेन्द्र चौधरी १५१ मतको झिनो मतान्तरले पराजित भएपछि मतगणनामा गडबड गरेको भन्दै रीकाउन्टिङको माग गर्दै निवेदन दिएका छन्। निर्वाचन आयोगको वेवसाइट पनि पनि गुप्ता निर्वाचित भइसकेको उल्लेख छ। तर निर्वाचन अधिकृतको कार्यालयले पर्सा ३ मा गुप्ता निर्वाचित भएको भनेर आधिकारिक घोषणा गर्न सकेको छैन। पर्सा ३ मा प्रतिनिधिसभातर्फ कूल ६४ हजार ४४८ मत खसेको थियो। मतगणनाका क्रममा भने मतपेटिकाबाट ६४ हजार १७६ मतपत्रमात्रै गनिएको थियो। मतदान केन्द्रहरुबाट उठाइएको मुचुल्का अनुसार पर्सा ३ को प्रतिनिधिसभा सदस्य प्रत्यक्षतर्फ ६४ हजार ४ सय ४८ मत खसेको तर मतगणनाका क्रममा मतपेटिकाहरूबाट ६४ हजार १७६ मतपत्र मात्रै भेटिएको पर्सा ३ का निर्वाचन अधिकृत योगनाथ ढकालले बताए। उनका अनुसार प्रत्यक्षतर्फ मतदान केन्द्रबाट उठाइएको मुचुल्काको भन्दा गणनाका क्रममा कूल सदर मत र कूल बदर मतभन्दा २७२ मत कम भएको देखिन्छ। गणनाका क्रममा मतपेटिकाबाट निकालेर गनिएको कूल मत ६४ हजार १७६ छ भने त्यसमा सदर मत ६१ हजार ५ सय ४५ र बदर मत २ हजार ६३१ छ। कूल सदर र बदर मतको योगफल जोड्दा आउने संख्या मतदान केन्द्रहरुबाट उठाइएको मुचुल्का अनुसारको मतसंख्या ६४ हजार ४४८ भन्दा २७२ ले कम देखिएको निर्वाचन अधिकृत ढकाल स्वीकार्छन्। उनले मतदानका क्रममा केही मतदाताले प्रत्यक्षतर्फको मतपत्र भुलवस समानुपातिकतर्फको मतपेटिकामा पनि खसाएको हुनसक्ने भएकाले प्रतिनिधीसभा सदस्यमा प्रत्यक्षतर्फ निर्वाचित हुने उम्मेदवारको आधिकारिक घोषणा नगरिएको र प्रमाणपत्र पनि वितरण नगरिएको बताए। शुक्रबार अन्नपूर्णसँग ढकालले भने, अहिले समानुपातिकतर्फको मतगणना भइरहेको छ। शनिबार दिउँसोसम्म सकिन्छ होला। समानुपातिकको गणना सकेर प्रत्यक्षतर्फ निर्वाचित हुने उम्मेदवारको नाम आधिकारिकरूपमा घोषणा गर्नुका साथै प्रमाणपत्र पनि वितरण गर्छौं।' उनले समानुपातिकको मतपेटिकाबाट प्रत्यक्षतर्फका पनि मतपत्र छिट्फुट भेटिएको बताए। 'यसरी भेटिएका मतपत्र प्रत्यक्षतर्फमा जोडिन्छ अनिमात्रै आधिकारिक घोषणा हुन्छ,' उनले भने। यता पराजित भनिएका कांग्रेसका उम्मेदवार चौधरीले भने मतगणनाकै क्रममा गडबड गरिएको आरोप लगाए। उनले भने, १५१ मतले म हारेको भनिएको छ। तर गणनामा २७२ मत नै कम छ। त्यो २७२ मत कहाँ गायब भयो? अर्को कुरा गणनामा पढे नलेखेका निरक्षर गणकहरुलाई पनि खटाइएको थियो। गणनामै षड्यन्त्र गरिएको छ,' उनले भने। नेपाली कांग्रेसका स्थानीय नेता एंव पोखरीया नगरपालिकाका पुर्व मेयर दिपनारायण रौनीयारले पनि प्रत्यक्ष तर्फको मतपत्र केही मतदाताले समानुपातिक तर्फको मतपेटिकामा खसाएको बताए। उनले गणनाका क्रममा प्रतिनिधिसभाको समानुपातिकतर्फको मतपेटिकाबाट प्रत्यक्ष तर्फको ७४ वटा मतपत्र भेटिएको बताए। म निर्वाचित भएको घोषणा निर्वाचन अधिकृतले नै गरेका हुन् : गुप्ता निर्वाचित भएका गुप्ताले भने बुधबार राति मतगणना सकिएलगत्तै निर्वाचन अधिकृत ढकालले नै माइकबाट आफू निर्वाचित भएको घोषणा गरेको दाबी गरे। यसका साथै सबै उम्मेदवारले पाएको मतसहितको अन्तिम विवरण लेखेर त्यसमा निर्वाचन अधिकृतको कार्यालयकै छाप लगाउनुका साथै हस्ताक्षर गरेर ह्वाट्स एपमा पठाएको र त्यो प्रमाण आफूसँग सुरक्षित रहेको गुप्ताले बताए। गुप्ताले भने, जनताको बहुतमले जितिसक्दा पनि पनि सत्ताको दुरुपोग गरेर मलाई हराउने षड्यन्त्र सबैतिरबाट भइरहेको छ। उनले यसबारे आफूले प्रमुख जिल्ला अधिकारी र प्रहरी उपरीक्षकलाई जानकारी गराएको बताए। उनले प्रत्यक्षतर्फको मतपत्र समानुपातिकको मतपेटिकामा भेटिए पनि त्यो मत सदर नहुने भएकाले भ्रममा नपर्न सबैसँग आह्वान गरे।"
अभिषेक प्रतापलाई हराउँदै कपिलवस्तु ३ मा एमालेका मंगल गुप्ता विजयी,काठमाडौं : कपिलवस्तको क्षेत्र नं ३ मा एमालेका मंगलप्रसाद गुप्ता विजयी भएका छन्। उनले नेपाली कांग्रेसका अभिषेक प्रताप शाहलाई पराजित गरेका हुन्। अन्तिम मतपरिणामअनुसार गुप्ताले २२ हजार ६ सय १९ मत प्राप्त गरेका छन् भने प्रतिद्वन्द्वी शाहले १८ हजार ९ सय ८२ मत प्राप्त गरे। गुप्ताले ३ हजार ६३७ मतान्तरले पराजित गरेका हुन्।
"पाल्पा २ : प्रतिनिधिसभामा एमाले, प्रदेशमा कांग्रेस र माओवादी","तानसेन : पाल्पा क्षेत्र नम्बर २ मा प्रतिनिधिसभामा एमाले तथा प्रदेशमा कांग्रेस र माओवादी विजयी भएका छन्। प्रतिनिधिसभामा नेकपा एमालेका उम्मेदवार ठाकुर प्रसाद गैरे, प्रदेशसभा १ मा नेपाली कांग्रेसका वीरबहादुर राना, प्रदेश २ मा नेकपा माओवादी केन्द्रका तुलाराम घर्तीमगर विजयी भएका हुन्। एमालेका गैरेले पूर्व उद्योग मन्त्री तथा नेकपा एकीकृत समाजवादीका सोमप्रसाद पाण्डेलाई ३ हजार ९ सय ६६ मतान्तरले पराजित गरे। एमाले उम्मेदवार गैरेले २७ हजार ८ सय १७ मत ल्याए भने समाजवादीका पाण्डेयले २३ हजार ८ सय ५१ मत ल्याएका छन्। राष्ट्रिय स्वतन्त्र पार्टीका सोमप्रसाद गैरेले ५ हजार १ सय ८०, मंगोल नेशनल अर्गनाइजेसनका मनबहादुर दर्लामीले १ हजार ४ सय ८८, राष्ट्रिय जनमुक्ति पार्टीका हुमबहादुर थापा मगरले ५ सय १५ र स्वतन्त्र उम्मेदवार उपेन्द्रराज गहिरेले ५ सय १, राष्ट्रिय प्रजातन्त्र पार्टी नेपालका खडानन्द गैरेले २ सय, जनसमाजवादी पार्टीका देवबहादुर हिस्कीले १ सय १०, जनता समाजवादी पार्टीका दुर्पाता सामैले १ सय ९, नेपाल आमा पार्टीका ताराबहादुर खत्रीले ९९ ,स्वतन्त्र उम्मेदवार जीवलाल सुवेदीले ८८, नेपाल मजदुर किसान पार्टीका शिव सुन्दर दुख्वाले ३५ र स्वतन्त्र केशव बहादुर आलेले ७ मत पाएका छन्। २०४८ देखी २०७९ सम्म भएका ७ वटा निर्वाचनमा ५ पटक एमाले २ पटक नेपाली कांग्रेस विजयी भएको छ। नेकपा एमाले २०५१, २०५६, २०६४, २०७४ र २०७९ मा निर्वाीचत भएको छ भने नेपाली कांग्रेस २०४८ र २०७० मा निर्वाचित भएको थियो। पाण्डेले २०७४ सालमा सोही क्षेत्र बाट निर्वाचन जितेका थिए। प्रदेशसभामा १ मा नेपाली कांग्रेसका रानाले १६ हजार ३९ मत प्राप्त गरेर विजयी भएका हुन्। उनका निकटतम् प्रतिद्वन्द्वी नेकपा एमालेका परशुराम भट्टराईले १३ हजार ९ सय ६४ मत ल्याए। प्राप्त मत परिणामअनुसार रानाले २ हजार ७५ मतान्तरमा विजयी भएका हुन्। प्रदेशसभामा मंगोल नेशनल अर्गनाइजेसनका लक्ष्मण गाहाले १ हजार ५ सय ९७, राष्ट्रिय प्रजातन्त्र पार्टीका राजु गैरेले १ हजार ५ सय २० मत प्राप्त गरेका छन्। यस्तै घर चिह्नमा ३ सय ५१, छातामा १ सय ६३ र मादल चिह्नमा ७७ मत खसेको छ। निर्वाचन क्षेत्र नं २(२) प्रदेश सभामा सत्ता गठबन्धनका उम्मेदवार नेकपा माओवादी केन्द्रका मगर विजयी भए। उनका निकटतम प्रतिद्वन्द्वी नेकपा एमालेका ओमबहादुर घर्तीलाई ९ सय ४१ मतले पछि पार्दै विजयी भएका हुन्। विजयी घर्तीले १३ हजार ९ सय ९२ मत प्राप्त गरे। उनका प्रतिस्पर्धी ओमबहादुरले १३ हजार ५१ मत प्राप्त गरे। यस्तै राष्ट्रिय प्रजातन्त्र पार्टीका चक्रपाणी पौडेलले ८ सय ९०, मंगोल नेशनल अर्गनाइजेसनका शिवबहादुर गाहाले ३ सय ७८ र राष्ट्रिय जनमुक्ति पार्टीका इन्द्रबहादुर अस्लामीले ३ सय ४५ मत प्राप्त गरेका छन्।"
उदयपुर १(ख)मा कांग्रेसका कार्की विजयी,उदयपुर: उदयपुरको क्षेत्र नम्बर १ अन्तर्गतको प्रदेश सभा 'ख'मा हिमाल कार्की विजयी भएका छन् । नेपाली कांग्रेसका जिल्ला सभापति तथा प्रदेस १ का सडक पुर्वाधार तथा शहरीविकास मन्त्री कार्कीले एमालेका उमेदवार ईश्वरमणि राउतलाई २१५ मतको अन्तरले विजयी भएका हुन् । कार्कीले १४ हजार ९७९ मत प्राप्त गर्दा एमालेका राउतले १४ हजार ७६४ मत प्राप्त गरेका छन् ।
मकवानपुरको दुर्घटनामा एक जनाको मृत्यु,हेटौंडा: धरानचतरा सडकखण्ड अन्तर्गत पर्ने मकवानपुरको हेटौंडा६ गौरिटारस्थित खण्डमा सवारी दुर्घटना हुँदा एक जनाको मृत्यु भएको छ । मृत्यु हुनेमा हेटौंडा १८ निवासी २८ वर्षीय आषिश ढकाल रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । दुर्घटनामा परी गम्भीर घाइते भएका ढकालको उपचारको क्रममा हेटौंडा अस्पतालमा मृत्यु भएको हो । सोही दुर्घटनामा परी २९ वर्षीय दिपु लामा पनि घाइते भएका छन् । उनको हेटौंडा अस्पतालमा उपचार भइरहेको छ । शुक्रबार दिउँसो ३ बजेको समयमा फुर्केचौरबाट हेटौंडातर्फ आउँदै गरेको ना ४ ख ९००२ नम्वरको बसले विपरित दिशाबाट आउँदै गरेको गरेको बा ९९ प २९८१ नम्वरको मोटरसाइकललाई ठक्कर दिँदा दुर्घटना भएको थियो । बस चालक फरार रहेको र खोजी कार्य भइरहेको प्रवक्ता कार्कीले बताए । घटनाबारे थप अनुसन्धान भइरहेको उनको भनाइ छ ।
घुस रकमसहित सशस्त्रका जवान पक्राउ,"काठमाडौं : अख्तियार दुरुपयोग अनुसन्धान आयोगले सशस्त्र प्रहरीका जवानलाई घुस रकमसहित नियन्त्रणमा लिएको छ। अख्तियारको टोलीले नवलपरासी सशस्त्र प्रहरी बल, सुरक्षा बेसक्याम्प सेमरीमा कार्यरत प्रहरी जवान मुख्तार देवानलाई ७ हजार घुस रकमसहित पक्राउ गरेको हो। प्रहरी जवान देवानले महेशपुर सीमा नाकाबाट सामानहरु खरिद गर्न सहजीकरण गरी र सेवाग्राहीसँग घुस माग गरेको सूचनाको आधारमा पक्राउ गरेको अख्तियारका प्रवक्ता श्यामप्रसाद भण्डारीले जानकारी दिएका छन्। नवलपरासी प्रतापुर गाउँपालिका वडा नम्बर १ सिसहनियाबाट घुस रकमसहित देवानलाई शुक्रबार नियन्त्रणमा लिएको हो। घटनाबारे थप अनुसन्धान भइरहेको अख्तियार बताएको छ।"
"२५ जिल्लामा गठबन्धन, ८ मा एमालेको एकल जित","काठमाडौं : प्रतिनिधिसभा सदस्यको प्रत्यक्षतर्फ २५ जिल्लाका सबै सिटमा सत्ता गठबन्धनका उम्मेदवार विजयी भएका छन्। गठबन्धनले भोजपुर, ओखलढुङ्गा, खोटाङ, सिन्धुली, सिन्धुपाल्चोक, धादिङ, गोरखा, मनाङ, मुस्ताङ, म्याग्दी, बागलुङ, दाङ, रोल्पा, रुकुमपूर्व, रुकुमपश्चिम, डोल्पा, जाजरकोट, दैलेख, सुर्खेत, सल्यान, दार्चुला, बझाङ, डडेलधुरा, डोटी र अछाममा विजय हासिल गरेको हो। निर्वाचन आयोगबाट प्राप्त विवरणअनुसार हालसम्म एमालेले आठ र राप्रपाले एक जिल्लामा आफ्नो वर्चश्व कायम गरेका छन्। एमालले ताप्लेजुङ, पाँचथर, धनकुटा, सोलुखुम्बु, पर्वत, अर्घाखाँची, प्यूठान र बैतडीमा एकल जित हासिल गरेको छ भने राप्रपाले जुम्लामा एक सिट एकल रूपमा जितेको छ। आयोगका अनुसार एक सय ६५ सिटमध्ये हालसम्म ८९ स्थानको नतिजा सार्वजनिक भइसकेकामा कांग्रेस २८, एमाले २४, माओवादी केन्द्र नौ, एकीकृत समाजवादी छ, राष्ट्रिय स्वतन्त्र पार्टी पाँच, राष्ट्रिय प्रजातन्त्र पार्टी चार, लोकतान्त्रिक समाजवादी पार्टी तीन, जनता समाजवादी पार्टी दुई तथा राष्ट्रिय जनमोर्चा, नेपाल मजदुर किसान पार्टी र जनमत पार्टी एकएक स्थानमा विजयी भएका छन्। पाँच स्वतन्त्र उम्मेदवारले विभिन्न क्षेत्रबाट निर्वाचन जितेका छन्। दुवै कम्युनिष्ट पार्टीका महासचिव पराजित हालसम्म दुई ठूला कम्युनिष्ट पार्टीका महासचिव निर्वाचनमा पराजित भएका छन्। एमालेका महासचिव शङ्कर पोखरेल माओवादी उम्मेदवार रेखा शर्मासँग पराजित भए भने माओवादीका महासचिव देवप्रसाद गुरुङलाई एमाले उम्मेदवार पृथ्वी सुब्बा गुरुङले पराजित गरे। माओवादीका उपमहासचिव पम्फा भुसाल र सचिव चक्रपाणि खनाल पनि यस निर्वाचनमा पराजित भए। यसैगरी एमालेका वरिष्ठ उपाध्यक्ष ईश्वर पोखरेल, उपाध्यक्ष सुरेन्द्र पाण्डे, उपमहासचिव प्रदीपकुमार ज्ञवाली र सचिव लेखराज भट्ट पनि पराजित भए। कांग्रेसका सहमहामन्त्री महालक्ष्मी उपाध्याय (डिना) निर्वाचनमा पराजित भए। आफ्नो गृहजिल्ला छाडेर अर्को जिल्लामा निर्वाचनमा विजयी हुनेमा माओवादी अध्यक्ष पुष्पकमल दाहाल प्रचण्ड, नेकपा (एकीकृत समाजवादी)का केन्द्रीय सदस्य कृष्णकुमार श्रेष्ठ, कांग्रेसका प्रदीप पौडेल र वीरबहादुर बलायर, राष्ट्रिय स्वतन्त्र पार्टीका रवि लामिछाने छन्। एमाले अध्यक्ष केपी शर्मा ओली, माओवादीका उपमहासचिव वर्षमान पुन र राष्ट्रिय स्वतन्त्र पार्टीका अध्यक्ष रवि लामिछाने २५ हजार बढी मतान्तरहित विजयी भएका छन्। ओलीले आफ्ना प्रतिद्वन्द्वी खगेन्द्र अधिकारीलाई २८ हजार पाँच सय ७६ मतले पराजित गरे। पुनले पूर्ण बुढा मगरलाई २५ हजार दुई सय ३९ मतले पछि पारी विजयी भए। त्यस्तै रास्वपाका अध्यक्ष लामिछानेले निकटतम् प्रतिद्वन्द्वी उमेश श्रेष्ठभन्दा ३४ हजार तीन सय १२ बढी मत प्राप्त गरे। जेठाकान्छा प्रतिनिधिसभाको यस निर्वाचनमा हालसम्म निर्वाचित हुने सबैभन्दा ज्येष्ठ सदस्यका रूपमा राष्ट्रिय जनमोर्चाका अध्यक्ष चित्रबहादुर केसी छन्। ८० वर्षीय उनी बागलुङ निर्वाचन क्षेत्र नं १ बाट निर्वाचित भएका हुन्। प्रधानमन्त्री शेरबहादुर देउवा डडेलधुरा१ बाट निर्वाचित भएका छन्। उनी ७७ वर्षको भए। नवलपरासी (बर्दघाट सुस्ता पश्चिम) निर्वाचन क्षेत्र नं २ बाट निर्वाचित राप्रपाका ध्रुवबहादुर प्रधान ७३ वर्षको हुन्। एमाले अध्यक्ष केपी शर्मा ओली झापा ५ बाट निर्वाचित भए। उनी पनि ७० वर्षका छन् यसैगरी रूपन्देही४बाट निर्वाचित लोकतान्त्रिक समाजवादी पार्टीका सर्वेन्द्रनाथ शुक्ला ७२ वर्षीय र मोरङ६ बाट निर्वाचित कांग्रेसका डा शेखर कोइराला ७२ वर्षीय हुन्। हालसम्म सबैभन्दा कान्छो उमेरको सांसदका रूपमा सोविता गौतमको प्रवेश भएको छ। आयोगबाट प्राप्त विवरणअनुसार उनी २७ वर्षीया छन्। गौतम काठमाडौँ निर्वाचन क्षेत्र नं २ बाट निर्वाचत भएका हुन्। यस्तै मुस्ताङ निर्वाचन क्षेत्र नं १ बाट २९ वर्षीय योगेश गौचन थकाली र जुम्ला निर्वाचन क्षेत्र नं १ बाट ३० वर्षीय ज्ञानबहादुर शाही पनि कम उमेरका सांसदको सूचीमा परेका छन्। प्रत्यक्षतर्फ निर्वाचित महिला सांसदको सङ्ख्या न्यून देखिएको छ। हालसम्म पाँच महिला नेत्रीले प्रत्यक्षतर्फको निर्वाचन जितेका छन्। एमाले र रास्वपाका दुईदुई र माओवादीका एक महिलालाई मात्र सफलता मिलेको छ। धनुषा ३ बाट एमालेकी जुलीकुमारी महतो (महासेठ) र कास्की २ बाट विद्या भट्टराई तथा दाङ २ बाट माओवादीकी रेखा शर्मा तथा रास्वपाबाट काठमाडौँ २ मा सोविता गौतम र ललितपुर ३ मा तोसिमा कार्की विजयी भएका छन्। मधेसी समुदायबाट हालसम्म कांग्रेसका दिनेशकुमार यादव सप्तरी ३, रामकृष्ण यादव धनुषा २, अजय चौरसिया पर्सा २, एमालेका रामशङ्कर यादव सिरहा १, जुलीकुमारी महतो (महासेठ) धनुषा ३ र माओवादीका अमनलाल मोदी मोरङ ४, लोसपाका रामप्रकाश चौधरी सर्लाही १, सर्वेन्द्रनाथ शुक्ला रूपन्देही ४, जसपाका वीरेन्द्रप्रसाद महतो सिरहा ४ र प्रदीप यादव पर्सा १ र जनमत पार्टीका चन्द्रकान्त राउत सप्तरी २ बाट निर्वाचित भएका छन्। स्वतन्त्र उम्मेदवार योगेन्द्र मण्डल मोरङ ५, अमरेशकुमार सिंह सर्लाही ४, किरणकुमार साह रौटहट २, प्रभू साह रौतहट ३ र लालवीर चौधरी बर्दिया २ बाट विजयी भएका छन्।"
गृहमन्त्री खाणसँग मतान्तर बढाउँदै राप्रपाका दीपक बोहोरा,रुपन्देही : गृहमन्त्री एवं नेपाली कांग्रेसका उम्मेदवार बालकृष्ण खाण ८ सय बढी मतले पछि परेका छन्। यसअघि करिब ५ सय मतले पछि रहेका खाणलाई राप्रपाका दीपक बोहोराले मतान्तर बढाउँदै लगेका छन्। पछिल्लो मतपरिणामअनुसार बोहोराले २८ हजार ६३१ मत ल्याएका छन् भने खाणले २७ हजार ७५८ मत ल्याएका छन्।
"थप १० जनामा कोरोना पुष्टि, २८ डिस्चार्ज",काठमाडौं : थप १० जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १३८१ नमूना परीक्षण गर्दा १० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८७१ र एन्टिजेनबाट ५१० नमूनाको परीक्षण गर्दा पीसीआरबाट १० नमूनाको रिपोर्ट पोजिटिभ आएको हो। मन्त्रालयका अनुसार थप २८ जना कोरोनामुक्त भएका छन्। हाल सक्रिय कोरोना संक्रमितको संख्या ३२७ पुगेको छ।
संखुवासभाका खड्का ५ हजार ४३९ मतान्तरले विजयी,संखुवासभा: संखुवासभामा नेपाली कांग्रेसका दीपक खड्का विजयी भएका छन् । उनले नेकपा एमालेका राजेन्द्र गौतमलाई पराजित गरेका छन् । जितका लागि खड्काले ३२ हजार १५८ मत ल्याए भने एमालेका गौतमले २६ हजार ७१९ मत प्राप्त गरेका छन् ।
अबको पाँच वर्ष जनताको अपेक्षा अनुसार काम गर्छु : प्रकाशमान सिंह,काठमाडौं : नेपाली कांग्रेसका नेता एवं नवनिर्वाचित प्रतिनिधिसभा सदस्य प्रकाशमान सिंहले दलीय स्वार्थभन्दा माथि उठेर देश र जनताको सेवा गर्ने बेला आएको बताएका छन्। शुक्रबार निर्वाचित भएको प्रमाणपत्र ग्रहण गर्दै नेता सिंहले निर्वाचनका बेला दलहरुबीच जस्तो तिक्तता आएपनि अब दलीय स्वार्थभन्दा माथि उठेर देश र जनताको सेवा गर्ने बेला आएको बताए। उनले आफूले निर्वाचनका बेला गरेका प्रतिबद्धता र जनताको समस्याका साथै देशलाई अघि बढाउनका लागि आवश्यक भूमिका खेल्ने जिकिर गरे। यसअघि जनताले दिएको म्याण्डेडलाई वेवास्ता गर्दा जनतामा निराशा छाएको भन्दै अब पाँच वर्ष जनताको अपेक्षा अनुसारको काम गर्नुपर्ने उनको भनाइ छ । काठमाडौ क्षेत्र नं १ बाट निर्वाचित प्रतिनिधिसभा सदस्य तथा प्रदेशसभा सदस्यहरुलाई निर्वाचन अधिकृतको कार्यालयले प्रमाणपत्र वितरण गरेको हो ।
जनतासँग गरेका वाचा पूरा गर्न अहोरात्र खट्नेछु : आले,"डोटी : नेपाल कम्युनिष्ट पार्टी एकीकृत समाजवादीका पोलिटव्युरो सदस्य तथा डोटीबाट प्रतिनिधिसभा सदस्यमा विजयी प्रेमबहादुर आलेले आफूले जनतासँग भोट माग्दा गरेका वाचा पूरा गर्ने बताएका छन्। निर्वाचितपछि मतदातालाई धन्यवाद दिन शुक्रबार डोटीमा आयोजित कार्यक्रममा बोल्दै आलेले सडक पूर्वाधारलाई पहिलो प्राथमिकतामा राखेको बताए। उनले आफूले खुटिया, बिपिनगर, गड्सेरा, दिपायल, सायलहुँदै बझाङको उरै जोड्ने सडकको काम आफ्नो पाँचवर्षे कार्यकालभित्र पूरा गर्ने प्रतिबद्धता जनाएका छन्। उनले भने,' जनताका बीचमा विकास निर्माणका जुनजुन प्रतिबद्धता मैले गरेको छु, ती सबै पूरा हुन्छन् । काम गर्न म अहोरात्र खट्नेछु ।' नेता आलेले निर्वाचनको समयसम्म आफू जुन दलमा आबद्ध रहेको भएपनि अब आफूलाई कसले मत दियो भनेर नहेर्ने र डोटीको समग्र विकासमा लाग्ने बताए। उनले भने, 'अब म कुनै एक दलको मात्रै नेता होइन, सबै डोटेली जनताको नेता भएको छु, त्यसैले डोटीका जनताको हितका लागि लागिपर्नेछु ।' संघीय संसद्मा उनको यो लगातार तेस्रोपटक विजय हो । डोटी निर्वाचन क्षेत्र नं २ बाट विसं २०७० को दोस्रो संविधानसभा सदस्य विजयी उनले २०७४ र यस निर्वाचनमा प्रतिनिधिसभा सदस्यमा निर्वाचित भएका थिए।"
स्याङ्जाको प्रदेशसभा २ मा ६ मतले सुधिरकुमारको जित,"स्याङ्जा : स्याङजाको निर्वाचन क्षेत्र नम्बर १ को प्रदेशसभा २ मा नेकपा एमालेका सुधिरकुमार पौडेल निर्वाचित भएका छन्। पौडेलले १७ हजार ४४१ मत ल्याई निर्वाचित भएका हुन्। उनले लोकतान्त्रिक बामगठबन्धनतर्फ नेपाली कांग्रेसका उम्मेदवार बुद्धिबहादुर राना (कुमार) ले भन्दा ६ मत बढी ल्याएर निर्वाचित भएका हुन। रानाको १७ हजार ४३७ मत छ। जीतसँगै पौडेलले संसद छिर्ने पहिलो अवसर पाएका छन्। यसअघि उनी आधीखोला गाउँपालिकाका पूर्वअध्यक्ष र नेकपा एमाले पूर्व सचिव हुन्। क्षेत्र नें १ अन्तर्गतका पुतलीबजारका केही वडा, अर्जुनचौपारी, आधीखोला र फेदिखोला गाउपालिकाका २३ वडा पर्दछन्।"
अन्तर्राष्ट्रिय नाट्य महोत्सव सुरु,"काठमाडौं : नेपाल अन्तर्राष्ट्रिय नाट्य महोत्सव २०७९ शुक्रबारदेखि काठमाडौंमा सुरु भएको छ। सामाजिक रूपान्तरणका लागि रङ्गमञ्चः विविधिताको उत्सव भन्ने नाराका साथ थापागाउँ काठमाडौंस्थित मण्डला थिएटरमा ९ दिनसम्म चल्ने महोत्सवको संस्कृति, पर्यटन तथा नागरिक उड्डयनमन्त्री जीवनराम श्रेष्ठले उद्घाटन गरे। १२ देशका १८ नाटकको ३० मञ्चनसहित कार्यशाला, मास्टर क्लास, अन्तरक्रियाविमर्शका कार्यक्रम हुने महोत्सवमा विश्वभरिबाट २०० भन्दा बढी नाट्य कलाकार सहभागी छन्। महोत्सवको उद्घाटन गर्दै पर्यटन मन्त्री श्रेष्ठले समाजमा सकारात्मक सन्देश प्रवाह गर्ने नाट्य क्षेत्रलाई सरकारले सदैव प्राथमिकतामा राखेको बताए। काठमाडौं महानगरका प्रमुख बालेन्द्र शाहले बार्षिक क्यालेण्डरमा नै राखेर नाट्य , फिल्म जस्ता महोत्सव आयोजना गर्न महानगर उत्सुक रहेको बताए। महोत्सवमा नेपालसहित भारत, भुटान, श्रीलंका, रुस, इटाली, स्पेन, बेलायत, बेलारुस, इजिप्ट, संयुक्त राज्य अमेरिका, उरुग्वे र अर्जेन्टिनाका नाटक समावेश छन्।"
राप्रपाले समानुपातिकमा कटायो थ्रेसहोल्ड,काठमाडौं : राष्ट्रिय प्रजातान्त्रिक पार्टी (राप्रपा)ले समानुपातिकतर्फ थ्रेसहोल्ड कटाएको छ। पछिल्लो मतपरिणामअनुसार राप्रपाले ३ लाख १३ हजार ७५३ मत ल्याएको छ। पहिलो नम्बरमा रहेको नेकपा एमालेले १३ लाख १० हजार ८८८ मत प्राप्त गरेको छ भने दोस्रो नम्बरमा रहेका नेपाली कांग्रेसले १२ लाख ४० हजार ४६८ मत प्राप्त गरेको छ। त्यस्तै तेस्रोमा राष्ट्रिय स्वतन्त्र पार्टीले ६ लाख ५ हजार ९७१ मत प्राप्त गरेको छ भने माओवादीले ५ लाख ५३ हजार ५८९ मत प्राप्त गरेको छ। जनता समाजवादी पार्टी र नेकपा एकीकृत समाजवादीले समानुपातिक थ्रेसहोल्ड कटाउन सकेको छैन। जसपाले १ लाख ५३ हजार मत कटाउँदा एकीकृत समाजवादीले १ लाख ३ हजार ३२५ मत ल्याएको छ।
वेल्स र इरानबीचको पहिलो हाफ गोलविहीन,"दोहा: फिफा विश्वकपमा ६४ वर्षपछि छनोट भएको वेल्सले इरानविरुद्ध जारी खेलको पहिलो हाफ गोलरहित बराबरी खेलेको छ। समूह बीअन्तर्गत पहिलो खेलमा अमेरिकासँग ११ गोलको बराबीमा रोकिएको वेल्स आजको खेलमा जित निकाल्दै नकआउट प्रवेशको सम्भावना प्रवल बनाउन चाहन्छ। यद्यपि, सन् २००६ यता विश्वकपका सुरुआती दुई खेलमा लगातार पराजित नभएको इरान पनि तीन अंक हासिल गर्ने लक्ष्यमा छ। यद्यपि पाएका मौका सदुपयोग गर्न नसक्दा दुवै टिमले अग्रता लिन सकेनन्। इरानका घोलिजादेहले १६औं मिनेटमा गरेको गोल भीएआरले रद्द गरिदिएको थियो। वेल्सका कप्तान ग्यारेथ बेलले ३०औं मिनेटमा भलीमार्फत गरेको प्रहार सोझै इरानी गोलकिपरको हातमा परेको थियो। समूह चरणको अन्तिम खेलमा वेल्सले इङ्ल्यान्ड र इरानले अमेरिकासँग खेल्ने छ।"
समानुपातिक मतगणना जारी : प्रतिनिधिसभामा कुन दलको कति मत ?,"काठमाडौं : प्रतिनिधिसभा र प्रदेशसभा सदस्य निर्वाचनको मतगणना जारी छ । पछिल्लो मतपरिणामअनुसार प्रतिनिधिसभाको समानुपातिकतर्फ नेकपा एमाले अग्रस्थानमा छ । निर्वाचन आयोगले शुक्रबार दिउँसो सार्वजनिक गरेको मतपरिणामको विवरणअनुसार एमालेले ११ लाख २१ हजार दुई सय २१ मत प्राप्त गरेको छ । दोस्रो स्थानमा रहेको नेपाली कांग्रेसको १० लाख ६३ हजार नौ सय ५७ मत प्राप्त गरेको छ । तेस्रो स्थानमा रहेको राष्ट्रिय स्वतन्त्र पार्टीको समानुपातिकतर्फको मत सङ्ख्या पाँच लाख ३१ हजार पाँच सय २० रहेको छ । चौथो स्थानमा रहेको नेकपा माओवादी केन्द्रले चार लाख ८६ हजार ९१ मत पाएको छ। यस्तै राष्ट्रिय प्रजातन्त्र पार्टीको दुई लाख ८० हजार १०५, जनता समाजवादी पार्टी नेपालको एक लाख ३१ हजार ८१०, नेकपा एकीकृत समाजवादीको ८० हजार ३०२, जनमत पार्टीको ८० हजार २३२, नागरिक उन्मुक्ति पार्टीको ७९ हजार ७५२, नेपाल मजदुर किसान पार्टीको ५७ हजार ७७०, लोकतान्त्रिक समाजवादी नेपालको ५६ हजार २२१, हाम्रो नेपाली पार्टीको ३३ हजार ४१९ मत र राष्ट्रिय जनमोर्चाको ३० हजार ६२ मत रहेको निर्वाचन आयोगले जनाएको छ ।"
वेल्सका गोलकिपर हेन्नेसीलाई विश्वकपको पहिलो रेड कार्ड!,दोहा: कतारमा जारी फिफा विश्वकपको पहिलो रातो कार्ड वेल्सका गोलकिपर वाइन हेन्नेसीले पाएका छन्। दोहास्थित मोहम्मद बिन अली रंगशालामा जारी समूह 'बी'अन्तर्गत इरानविरुद्धको खेलको ८५औं मिनेट उनले रातो कार्ड पाएका हुन्। इरानी फरवार्ड अलिरेजा याहानबाकासलाई गरेको खराब फाउलका कारण ग्वान्टेमालाका रेफ्री मारियो इस्कोबारले रातो कार्ड दिएका हुन्। इस्कोबारले सुरुमा पहेँलो कार्ड देखाए पनि भिडियो रिभ्यू हेरेपछि रातो कार्ड दिएका हुन्। चार वर्षअघि रुसमा भएको विश्वकपको पहिलो रातो कार्ड कोलम्बियाका कार्लोस सान्चेजले पाएका थिए। उनले समूह 'एच'अन्तर्गत जापानविरुद्धको खेलको तेस्रो मिनेटमा सिज्नी कागावालाई फाउल गरेपछि रातो कार्ड पाएका थिए। त्यसअघि २०१४ विश्वकपमा उरुग्वेका म्याक्सी परेराले कोस्टा रिकाविरुद्धको खेलमा पहिलो रातो कार्ड पाएका थिए।
इरानसँग २० ले हार्यो वेल्स,"दोहा: दश जनामा सीमित भएको वेल्स इन्जुरी समयमा सम्हालिन नसक्दा एसियाली मुलुक इरानसँग २० गोलको नतिजामा पराजित भएको छ। गोलकिपर वाइन हेन्नेसीले ८५औं मिनेटमा रातो कार्ड पाएपछि १० जनामा सीमित भएको वेल्स पराजित हुनुपर्यो। इरानका लागि इन्जुरी समयको आठौं मिनेटमा रोज्बे चेस्मी र ११औं मिनेटमा रमिन रेजाइनले एकएक गोल गरे। सन् २००६ यता विश्वकपका सुरुआती दुई खेलमा लगातार पराजित नभएको इरान नकआउट चरण नजिक पुगेको छ । पहिलो हाफमा गोलका लागि दुवै टिमले अवसरको सिर्जना गरेका थिए। तर, सटिक फिनिसिङको अभावमा गोल गर्न दुवै टिम असफल रहे। इरानका घोलिजादेहले १६औं मिनेटमा गरेको गोल भीएआरले रद्द गरिदिएको थियो। वेल्सका कप्तान ग्यारेथ बेलले ३०औं मिनेटमा भलीमार्फत गरेको प्रहार सोझै इरानी गोलकिपरको हातमा परेको थियो। वेल्सका ह्यारी विल्सनले ५४औं मिनेटमा प्रहार गरेको फ्रिकिक इरानी गोलकिपर होसेइनी होसेनको हातमा पुगेको थियो। समूह चरणको अन्तिम खेलमा वेल्सले इङ्ल्यान्ड र इरानले अमेरिकासँग खेल्ने छ। यसअघि १९५८ मा एकपटक मात्र विश्वकप खेलेको वेल्स सनसनी मच्चाउँदै क्वार्टरफाइनलमा पुगेको थियो। त्यसबेला समूह 'तीन'मा परेको वेल्सले तीन बराबरी र एक जितसहित क्वार्टरफाइनलको यात्रा तय गरेको थियो। अन्तिम आठमा ब्राजिलसँग १० को नतिजामा पराजित भएर विश्वकपबाट बाहिरिएको वेल्स झण्डै साढे ६ दशकपछि मात्रै छनोट भएको हो। हेन्नेसीलाई विश्वकपको पहिलो रेड कार्ड! विश्वकपको पहिलो रातो कार्ड वेल्सका गोलकिपर वाइन हेन्नेसीले पाएका छन्। दोहास्थित मोहम्मद बिन अली रंगशालामा जारी समूह 'बी'अन्तर्गत इरानविरुद्धको खेलको ८५औं मिनेट उनले रातो कार्ड पाएका थिए। इरानी फरवार्ड अलिरेजा याहानबाकासलाई गरेको खराब फाउलका कारण ग्वान्टेमालाका रेफ्री मारियो इस्कोबारले रातो कार्ड दिएका हुन्। इस्कोबारले सुरुमा पहेँलो कार्ड देखाए पनि भिडियो रिभ्यू हेरेपछि रातो कार्ड दिएका हुन्। चार वर्षअघि रुसमा भएको विश्वकपको पहिलो रातो कार्ड कोलम्बियाका कार्लोस सान्चेजले पाएका थिए। उनले समूह 'एच'अन्तर्गत जापानविरुद्धको खेलको तेस्रो मिनेटमा सिज्नी कागावालाई फाउल गरेपछि रातो कार्ड पाएका थिए। त्यसअघि २०१४ विश्वकपमा उरुग्वेका म्याक्सी परेराले कोस्टा रिकाविरुद्धको खेलमा पहिलो रातो कार्ड पाएका थिए।"
इलाम२ मा १ हजार ७३४ मतले नेम्वाङको अग्रता,इलाम: इलाम क्षेत्र नम्बर २ मा नेकपा एमालेका उम्मेदवार सुवास नेम्वाङले अग्रता लिएका छन् । इलाम २ को ४८ हजार ६२० मत गणना हुँदा नेम्वाङले १ हजार ७३४ मतले अग्रता लिएका छन् । उनले २१ हजार ८३८ मत प्राप्त गरेका छन् । त्यस्तै नेपाली कांग्रेसका उम्मेदवार डम्बर खड्काले २० हजार १०४ मत ल्याएका छन् । अब इलाम २ मा २० हजार ४६५ मत गन्न बाँकी छ ।
स्याङ्जा १ मा कांग्रेसका राजु थापा विजयी,"स्याङ्जा : स्याङ्जा निर्वाचन क्षेत्र नम्बर १ मा प्रतिनिधिसभा सदस्यमा नेपाली कांग्रेसका राजु थापा विजयी भएका छन्। उनी २ हजार ४५५ मतान्तरसहित नेकपा एमालेका नारायणप्रसाद मरासिनीलाई पराजित गर्दै सांसद बनेका हुन्। थापाले ३१ हजार ९९९ मत पाउँदा मरासिनीले २८ हजार ७४४ मत पाए। यसैगरी, तेस्रोमा स्थानमा रहेका राष्ट्रिय स्वतन्त्र पार्टीका बोधराज रेग्मीले ६ हजार ६५ मत पाए। थापा लोकतान्त्रिक बामगठबन्धनतर्फका साझा उम्मेदवार हुन्। मतगणनादेखिको अग्रता उनले अन्त्यसम्म कायमै राखे। थापा र मरासिनीबीचको प्रतिस्पर्धा लगातार तेस्रो पटकको हो। उनीहरु २०७० सालमा भएको संविधानसभा सदस्य निर्वाचनदेखि २०७४ को संघीय निर्वाचन र हालसम्म प्रतिस्पर्धी रहे। दोस्रोपटक सम्पन्न २०७० को संविधानसभा निर्वाचनमा कांग्रेसतर्फका उम्मेदवार थापा यही क्षेत्रबाट विजयी भएका थिए। त्यसपछिको २०७४ सालको संघीय निर्वाचनमा गठबन्धनसहित नेकपा एमालेका मरासिनी निर्वाचित भएका थिए। दुई संघीय निर्वाचन क्षेत्र रहेको क्षेत्र नं १ मा स्वतन्त्रसहित १२ जना चुनावी प्रतिस्पर्धामा थिए। को हुन थापा ? करिब ४४ वर्षीय थापा नेपाली कांग्रेस स्याङ्जाका जिल्ला सभापति हुन्। पुतलीबजार नगरपालिका ४ रामकोशमा जन्मेका उनी विद्यालय तहदेखि नेपाल विद्यार्थी संघमा आवद्ध थिए। निर्माण व्यवसायहुँदै राजनीतिमा आएका उनी स्पष्ट बक्ता र सहयोगी छन्। युवापंक्तिबीच लोकप्रिय उनी सबै वर्गका लागि उत्तिकै सहयोगीमा रुपमा परिचित छन्। लालकिल्लाका रुपमा रहेको स्याङ्जा क्षेत्र नं १ लाई झण्डै २० पछि २०७० सालमा भएको दोस्रो पटकको संविधानसभा निर्वाचन जितेर कांग्रेस किल्ला बनाउन सफल रहे। संविधानसभा सदस्य, जिल्ला सभापतिसँगै अहिले विद्यायकको जिम्मेवारी स्याङ्जा क्षेत्र नं १ बासीले उनै थापालाई दिएका छन्। निर्वाचितसँगै स्याङ्जाको विकासका लागि सबै राजनीतिक दलसँग सहकार्य गर्दै अघि बढ्ने र वर्तमान आवश्यकता र परिवेस सुहाउँदो नीति निर्माणमा आफ्नो ध्यान रहने बताए।"
विराटनगरमा हटाउन थालियो फुटपाथको अतिक्रमण,"विराटनगर : विराटनगर महानगरमा शुक्रबारदेखि फुटपाथको अतिक्रमण हटाउन थालिएको छ। विराटनगर बजारको सौन्दर्यकरण र पैदलयात्रीको सहजताका लागि ठूलो संख्यामा महानगर प्रहरी परिचालन गरेर फुटपाथ खाली गराउन थालिएको हो। फुटपाथको अतिक्रमण र सडक मापदण्ड मिचेर बनाएका टहरा हटाउने अभियान सुरु भएको मेयर नागेश कोइरालाले बताए। उनका अनुसार बजार सौन्दर्यकरण, दुर्घटना न्यूनीकरण तथा फुटपाथ नियन्त्रणका लागि गत कात्तिक ३ गते ३५ दिने सूचना सार्वजनिक गरिएको थियो। साथै सटरभन्दा बाहिर पसल नराख्न र फुटपाथ अतिक्रमण नगर्न आग्रह गर्दै महानगर प्रहरीले माइकिङसमेत गरेको थियो। व्यापारीबाट फुटपाथको अतिक्रमण नरोकिएपछि विराटनगर बजारलाई व्यवस्थित बनाउन महानगर सक्रिय भएको कोइरालाको भनाइ छ। महानगरले फुटपाथ ओगटेर पसलबाहिर राखेका किराना सामान, टेलिभिजन, फ्रिज, माला, प्लाष्टिकका कुर्सीलगायतका सामान हटाएको छ। अटेर गर्ने व्यापारीका सामान नियन्त्रणमा लिएको छ। फुटपाथ ओगट्नेलाई जरिवाना तिराइने महानगरले जनाएको छ। महानगर प्रहरीले नियन्त्रणमा लिएका सामान वीरेन्द्रसभा गृह छेउमा रहेको इको पार्कमा लगेर राख्ने गरेको छ। नियन्त्रणमा लिएका सामान व्यापारीहरुले जरिवाना तिरेर लैजाने गरेका छन्। विराटनगरलाई साँच्चिकै महानगरजस्तो बनाउन कुनै कसर बाँकी नराखिने दाबी मेयर कोइरालाले गरेका छन्। विराटनगरलाई व्यवस्थित र सुन्दर बनाउनु व्यापारीहरुको पनि कर्तव्य हो, उनले भने, यो अभियानमा सबैले सहयोग गर्नुपर्छ। महानगर प्रहरीका प्रमुख राजन पौडेलले बजारको सौन्दर्यकरण र यात्रुलाई हिँड्न सहज होस् भनेर फुटपाथ खाली गराउन थालिएको जानकारी दिए। उनका अनुसार पहिलोपटकका लागि महानगर प्रहरीले नै सामान हटाउन सहयोग गर्ने र फेरि पनि अनुगमनमा जाँदा बाहिर राखेको पाइए नियन्त्रणमा लिइने छ। महानगरले दुईपटक सार्वजनिक रुपमै सूचना प्रकाशित गरेको र माइकिङमार्फत आग्रह गर्दा पनि व्यापारीले अटेर गरेका कारण अतिक्रमण हटाउन सुरु गरिएको पौडेलले बताए। महानगरले फुटपाथ खाली गरेर बजारको सौन्दर्यकरण बढाउने अभियान सकारात्मक भएको प्रतिक्रिया स्थानीयले दिएका छन्। महानगरले सबैलाई नियम बराबरी लगाउनुपर्नेमा उनीहरुको जोड छ। व्यापारीले सामान हटाउनका लागि केही दिन समय दिन पनि महानगरसँग आग्रह गरेका छन्। महानगरको अभियान राम्रो भएपनि कसैका सामान हटाउने र कसैका नहटाउने गर्नु हुँदैन, स्थानीय व्यापारी शंकर साहले भने, नियम सबैलाई समान हुनुपर्छ र सामान हटाउन केहीदिन समय दिनुपर्छ। खुद्रा व्यापार संघका अध्यक्ष संजयकुमारसिंह मण्डलले महानगरको अभियानमा सबै व्यापारीले साथ दिने बताए। अभियानले निरन्तरता पाउनुपर्नेमा उनको जोड छ।"
महोत्तरी२ बाट शरदसिंह भण्डारी विजयी,महोत्तरी: लोकतान्त्रिक समाजवादी पार्टीका वरिष्ठ नेता शरतसिंह भण्डारीले महोत्तरी क्षेत्र नं २ बाट प्रतिनिधि सभा सदस्य पदमा दोस्रोपटक विजयी हासिल गरेका छन् । शुक्रबार सम्पन्न मतपरिमाण अनुसार भण्डारीले आफ्ना निकटम प्रतिद्वन्द्वीलाई दोव्वर मतअन्तरले पराजित गरि प्रतिनिधि सभामा निर्वाचित भएका हुन् । निर्वाचन अधिकृतको कार्यालय स्रोतअनुसार भण्डारीले २५ हजार १९० मत प्राप्त गरेका छन् । त्यस्तै उनका निकटम प्रतिद्वन्द्वी तराई मधेश लोकतान्त्रिक पार्टीका डा विजयकुमार सिंहले ११ हजार १२० मत ल्याएका छन् । भण्डारी र सिंहबीच मतान्तर १४ हजार ७० छ । त्यस्तै नेकपा एमालेका डा रामपरीक्षण यादवले १० हजार २५८ मत हासिल गरेका छन् । भण्डारी यसभन्दा अगाडि पनि सोही निर्वाचनक्षेत्रबाट प्रतिनिधि सभा सदस्यमा विजयी भएका थिए ।
"भक्तपुरका नवनिर्वाचित सांसद प्रेम सुवालले भने, '१५ लाखमा डाक्टर पढाउन संघर्ष गर्छु'","भक्तपुर : भक्तपुर क्षेत्र नम्बर १ बाट नवनिर्वाचित सांसद प्रेम सुवालले सर्वसाधारणका छोराछोरीलाई १५ लाखमै डाक्टर पढाउने बन्दोबस्त गर्न आफूले संसदमा संघर्ष गर्ने बताएका छन्। जितपछि शुक्रबार भएको विजयी र्याली तथा मतदातालाई धन्यवाद दिन गरेको कार्यक्रममा उनले ख्वप विश्वविद्यालय स्वीकृत गराई १५ लाखमै मेडिकल शिक्षा दिन आफ्नो संघर्षलाई अझै अगाडि बढाउने बताए। उनले देश र जनताको पक्षमा कानुन बनाउन पनि आफूले सशक्त भूमिका खेल्ने प्रतिबद्धता जनाए। पार्टीले दिएको निर्देशन अनुसार असमान सन्धिसम्झौता, देशघाटी सन्धिसम्झौताको विरुद्धमा एक्लै भए पनि निडरताका साथ संघर्ष गर्ने पनि उनले प्रतिवद्धता जनाए। शुक्रबार भक्तपुर क्षेत्र नम्बर १ का ताथलीलगायतका ठाउँमा धन्यवाद याली गरिएको थियो।"
सत्ता गठबन्धनका दलले नाराबाजी गरेपछि रुपन्देही२ मतगणना रोकियो,काठमाडौं : रुपन्देहीको प्रतिनिधिसभा निर्वाचन क्षेत्र नम्बर २ को मतगणना रोकिएको छ। निर्वाचनपछि मुचुल्कामा रहेको मतपत्र भन्दा मतगणनामा बढी मतपत्र भेटिएको भन्दै सत्ता गठबन्धन लगायतका दलहरूले विरोध गरेपछि मतगणना रोकिएको हो। उनीहरूले पुनः मतदानको माग गर्दै मतदानस्थल बुटवल उपमहानरपालिका बाहिर नाराबाजी गरेका छन्। ८० हजारभन्दा बढी मत खसेको सो क्षेत्रमा करिब ६ हजार मत गन्न बाँकी छ। निर्वाचन अधिकृतको कार्यालयमा सत्ता गठबन्धनमा आवद्ध दलले पुनः मतदानको माग गर्दै ज्ञापनपत्र समेत बुझाएका छन्। निर्वाचन अधिकृतको कार्यालयले भने कम्युटरमा प्रविष्ट गर्दा मात्रै फरक परेकाले सच्चाइएकाले जनाएको छ। अहिलेसम्मको मतगणनाअनुसार रुपन्देही २ मा नेकपा एमालेका उम्मेदवार विष्णु पौडेल अगाडि छन् भने राष्ट्रिय स्वतन्त्र पार्टीका गणेश पौडेल दोस्रो स्थानमा छन्।
उदयपुर१(क) मा राजन विजयी,उदयपुर: उदयपुरको क्षेत्र नम्बर १ अन्तर्गको प्रदेश सभा (क)मा सत्ता गठबन्धनका राजन किराँती विजयी भएका छन् । नेकपा माओवादी केन्द्रका प्रदेश कमिटी सदस्य राईले एमालेका कुशलबाबु बस्नेतलाई १ हजार २४३ मतको अन्तरले जित निकालेका हुन् । प्राप्त मतपरिणाम अनुसार राईले १५ हजार ९२ मत प्राप्त गरे । त्यसैगरी उनका प्रतिस्पर्धी बस्नेतले १३ हजार ८४९ मत प्राप्त गरे । राई यसअघि दुई पटक प्रतिनिधिसभा सदस्यमा पराजित भएका थिए ।
"कास्कीमा प्रतिनिधिसभामा एमालेको क्लिन स्वीप, प्रदेशमा एमाले ४ र कांग्रेस २ मा विजयी","पोखरा : आम निर्वाचन २०७९ अन्तर्गत प्रतिनिधिसभा र प्रदेशसभा निर्वाचनमा कास्की जिल्लामा प्रतिनिधिसभामा नेकपा एमालेले तीनवटै निर्वाचन क्षेत्रमा सत्ता गठबन्धनका नेताहरुलाई पराजित गर्दै क्लिन स्वीप गरेको छ । प्रदेशसभामा भने नेकपा एमालेले ४ र नेपाली कांग्रेसले २ स्थानमा जित निकालेका छन् । प्रतिनिधिसभा सदस्यका लागि भएको निर्वाचनमा कास्की क्षेत्र नम्बर १ मा नेकपा एमालेका मनबहादुर गुरुङ निर्वाचित भएका छन् । सत्तारुढ गठबन्धनका साझा उम्मेदवार नेपाली कांग्रेसका किशोरदत्त बराललाई २ हजार ५१९ मतान्तरले पराजित गर्दै गुरुङ विजयी भएका हुन् । नेकपा एमाले कास्कीका अध्यक्ष समेत रहेका गुरुङले २५ हजार ७०८ मत ल्याउँदा नेपाली कांग्रेस कास्कीका सभापति बरालले २३ हजार १८९ मत पाएका छन् । राष्ट्रिय स्वतन्त्र पार्टीका राजु राईले १० हजार ९४१ म्त ल्याएका छन् । राष्ट्रिय प्रजातन्त्र पार्टीका सूर्यबहादुर गुरुङले ३ हजार ८ मत ल्याएका छन् । गुरुङ अघिल्लो निर्वाचनमा गण्डकी प्रदेशसभा सदस्यमा निर्वाचित भएका थिए । बराल पहिलो पटक निर्वाचनमा होमिएका थिए । यसैगरी कास्की निर्वाचन क्षेत्र नम्बर २ प्रतिनिधिसभा सदस्यमा नेकपा एमालेकी विद्या भट्टराई विजयी भएकी छन् । निकटम प्रतिद्वन्द्वी राष्ट्रिय स्वतन्त्र पार्टीका उम्मेदवार माधवप्रसाद कँडेललाई ४ हजार ५०३ मतान्तरले पराजित गर्दै भट्टराईले दोस्रो पटक संसद भवनको यात्रा तय गरेकी हुन् । भट्टराईले १६ हजार ९ सय ९८ मत पाउँदा प्रतिद्वन्द्वी स्वतन्त्र पार्टीका कँडेलले १२ हजार ४ सय ९५ मत पाएका छन् । सत्तारुढ गठबन्धनका उम्मेदवारसँग प्रतिस्पर्धा हुने ठानिए पनि स्वतन्त्र पार्टीले उछिन्दै धेरै मत ल्याएपछि गठबन्धनका साझा उम्मेदवार बनेका नेकपा एकीकृत समाजवादीका श्रीनाथ बराल ९ हजार ६ सय ५९ मतसहित तेस्रो स्थानमा रहे । विद्यार्थी राजनीति गर्दा अनेरास्ववियु महिला विभाग प्रमुख, केन्द्रीय सचिव र पार्टीको विभिन्न जिम्मेवारीमा समेत रहेकी भट्टराई तत्कालीन पर्यटनमन्त्री रवीन्द्र अधिकारीकी पत्नी हुन् । अधिकारीको निधनपछि २०७६ मा भएको प्रतिनिधिसभा सदस्यको उपनिर्वाचनमा प्राध्यापन पेसा छाडेर एमालेबाट प्रतिनिधिसभा सदस्यको उम्मेदवार भएर निर्वाचित भएकी थिइन् । कास्की निर्वाचन क्षेत्र नम्बर ३ प्रतिनिधिसभा सदस्यमा भएको निर्वाचनमा पनि नेकपा एमालेका उम्मेदवार विजयी भएका छन् । सत्ता गठबन्धनका साझा उम्मेदवार नेकपा माओवादीका राजमी बराल जिवनलाई ५ हजार ४४५ मतान्तरले पराजित गर्दै नेकपा एमालेका उम्मेदवार दामोदर पौडेल बैरागीले पहिलो पटक प्रतिनिधिसभाको यात्रा तय गरेका हुन् । पौडेलले २२ हजार ९८० मत ल्याउँदा गण्डकी प्रदेशका अर्थ मन्त्री समेत रहेका माओवादीका बरालले १७ हजार ५३५ मत पाए । राष्ट्रिय स्वतन्त्र पार्टीका उम्मेदवार योगराज पौडेलले १२ हजार १८० मत ल्याएर तेस्रो भए । राष्ट्रिय प्रजातन्त्र पार्टीका जगत प्रसाद सुवेदीले २ हजार ४४२ मत ल्याएका छन् । गण्डकी प्रदेशसभा सदस्यमा एमालेका ४ र कांग्रेसका २ विजयी कास्की जिल्लामा गण्डकी प्रदेशसभाका लागि भएको निर्वाचनमा नेकपा एमालेले ४ सिट र सत्तागठबन्धनका उम्मेदवार नेपाली कांग्रेसले २ सिटमा जित निकालेका छन् । सत्तागठबन्धनकै नेकपा माओवादी उम्मेदवारहरुले भने जित निकाल्न सकेनन् । प्रदेशसभा निर्वाचनअन्तर्गत कास्की क्षेत्र नम्बर १ क बाट नेकपा एमालेमा उम्मेदवार खगराज अधिकारी विजयी भएका छन् । सत्ता गठबन्धनका साझा उम्मेदवार नेकपा माओवादीका दिपक कोइरालाई ३ हजार ९९६ मतले पराजित गर्दै अधिकारी निर्वाचित भएका हुन् । संघीय सरकारका पूर्व गृहमन्त्री समेत रहेका अधिकारीले १५ हजार ६२३ मत ल्याउँदा माओदीका उम्मेदवार कोइरालाले ११ हजार ६२७ मत ल्याएका छन् । एमालेका अधिकारी आप्नो पार्टीबाट गण्डकी प्रदेशका मुख्यमन्त्रीका दाबेदार हुन् । कोइराला पूर्व गण्डकी प्रदेश सांसद हुन् । हाम्रो नेपाल पार्टीका उम्मेदवार मदन बहादुर केसीले ३ हजार ६२९ मत ल्याएका छन् । यसै गरी राष्ट्रिय प्रजातन्त्र पार्टीका बाबुराम थापाले ३ हजार ५३४ मत ल्याएर चौथो स्थानमा रहेका छन् । कास्की १ (ख) प्रदेशसभा सदस्यकालागि भएको निर्वाचनमा पनि नेकपा एमालेकै वेदबहादुर गुरुङ श्याम विजयी भइसकेका छन् । गुरुङले सत्ता गठबन्धनका उम्मेवार नेपाली कांग्रेसका दिपक गुरुङलाई ८ सय ६७ मतले पराजित गर्दै पहिलो पटक प्रदेश सांसदको यात्रा तय गरे । उनी यसअघि मादी गाउँपालिकाका अध्यक्ष हुन् । बेदबहादुरले १२ हजार ६६१ मत ल्याउँदा नेपाली कांग्रेसका गुरुङले ११ हजार ७९४ मत पाए । राष्ट्रिय प्रजातन्त्र पार्टीका महेन्द्र बहादुर थापाले ३ हजार ६५६ मत पाउँदा हाम्रो नेपाली पार्टीका उम्मेदवार महेश श्रेष्ठले १ हजार ५ सय ४९ मत पाएका छन् । यसै गरी कास्कीको निर्वाचन क्षेत्र नम्बर २ को प्रदेश सभा सदस्यका लागि भएको निर्वाचनमा नेकपा एमाले र नेपाली कांग्रेसका उम्मेदवारले १ १ सिट जितेका छन् । कास्कीको निर्वाचन क्षेत्र नम्बर २ (क) मा प्रदेश सभा सदस्यमा नेकपा एमालेका भिमबहादुर कार्की विजयी भएका छन् । निकटम प्रतिद्धन्दी राप्रपाका विजयबाबु भण्डारीलाई ४ हजार ६ सय ३८ मतले पछि पार्दै कार्की नयाँ अनुहारको रुपमा पहिलो पटक प्रदेश सभा प्रवेश गर्ने भएका हुन् । कार्कीले १० हजार ५ सय ३१ मत प्राप्त गर्दा भण्डारीले ५ हजार ८ सय ९३ मत प्राप्त गरेका छन् । सत्ता गठबन्धन तर्फका नेकपा माओवादका विश्वप्रकाश लामिछानेले ५ हजार ५ सय ४० मत प्राप्त गरे । कास्की निर्वाचन क्षेत्र नम्बर २ (ख) मा नेपाली कांग्रेसका उम्मेदवार विन्दुकुमार थापा विजयी भएका छन् । निकटम प्रतिद्धोन्द्धी नेकपा एमालेकी मिना गुरुङलाई १ हजार ३ सय ९ मतले पछि पार्दै गण्डकी प्रदेशका कानुनमन्त्री समेत रहेका थापा दोस्रो पटक गण्डकी प्रदेशसभाको यात्रा तय गरेका हुन् । थापाले ९ हजार २ सय ८० मत प्राप्त गर्दा नेकपा एमालेकी मिनार गुरुङले ७ हजार ९ सय ७१ मत प्राप्त गरिन्। राप्रपाका अरुण गिरीले ३ हजार ९ सय ३ मत प्राप्त गरे । कास्की निर्वाचन क्षेत्र नम्बर ३ मा पनि नेकपा एमाले र नेपाली कांग्रेसका उम्मेदवारले एक एक निर्वाचन क्षेत्रमा जित निकालेका छन् । कास्की निर्वाचन क्षेत्र नम्बर ३ (क) बाट नेकपा एमालेका गणेशमान गुरुङ विजयी भएका छन् । सत्ता गठबन्धन नेकपा माओवादीका उमेदवार दुर्गादत्त भण्डारीलाई ४ हजार ८ सय ११ मतको अन्तरले पछि पार्दै उनि विजयी भएका हुन् । गुरुङले १४ हजार ४ सय ७३ मत ल्याउँदा सत्ता गठबन्धन नेकपा माओवादीका उम्मेदवार भण्डारीले ९ हजार ६ सय ६२ मत प्राप्त गरेका छन् । राप्रपाका उमेदवार केदारनाथ पौडेलले ३ हजार ६ सय ९७ मत प्राप्त गरे । विद्यार्थीदेखि नै राजनीतिमा सक्रिय गुरुङ २०६९ सालमा एमाले छाडेर संघीय समाजवादीमा लागेका थिए । पहिचानको राजनीतिका लागि समाजवादीमा गएका गुरुङ गत फागुनमा एमालेमा फर्केका थिए । यसैगरी कास्की निर्वाचन क्षेत्र नम्बर ३ (ख) बाट नेपाली कांग्रेसका प्रकाश बराल विजयी भएका छन् । बरालले नेकपा एमालेका उम्मेदवार राजीव पहारीलाई ४ सय ६५ मत अन्तरले पराजीत गरेका हुन् । कांग्रेसका उम्मेदवार बरालले १२ हजार ३६७ मत ल्याउँदा पहारीले ११ हजार ९०२ मत ल्याएका छन् । यसैगरी राष्ट्रिय प्रजातन्त्र पार्टीका उम्मेदावर हरिराम भण्डारीले २ हजार ५६० मत पाएका छन् ।"
"अपेक्षाअनुसार नतिजा आएन, अहिले नै सबै बर्बाद भयो भन्ने केही छैन : प्रचण्ड","गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देशभरको चुनावी परिणाम अपेक्षा गरे अनुसार नआएको बताएका छन् । विजयी उम्मेदवारहरुलाई बधाई तथा शुभकामना दिन गोरखा सदरमुकाममा आयोजित सभामा प्रचण्डले अपेक्षा गरेअनुसार परिणाम नआएको बताएका हुन् । प्रचण्डले भने, अपेक्षा अनुसार नतिजा आएन । गठबन्धन दलहरुले केहि गृहकार्य गर्नुपर्ने देखिएको छ । जस्तो परिणामको अपेक्षा थियो । अब काठमाडौं गएपछि गठबन्धनको बैठक बस्नुपर्नेछ । उनले विचार राजनीति सिद्धान्त, एजेण्डा नभइ आवेगमा भ्रमित पार्ने संकेत देखा परेको बताए । प्रचण्डले भने, तपाईंहरुको जिम्मालाई मैले जीवनको अन्तिम समयको अवसर र चुनौतीको रुपमा बुझेको छु । हाम्रो अपेक्षाअनुरुपको नतिजा आएन । नसोचेको केहि कुरा भयो भन्नेछ । प्रचण्डले भने, सिंहदरबारको अधिकार प्रदेश र स्थानीय तहमा पुगेको थियो । तर, यो निर्वाचनबाट उल्टाउने चेस्टा गरेको देखियो । परिवर्तनको रक्षामा गोरखाली जनताले रक्षा गर्न अपील गरे । राजनीतिक दलहरुले आत्मसमीक्षा गर्न जरुरी रहेको उनको भनाइ छ। उनले भने,' अहिले नै सबै बर्बाद भयो भन्ने केही पनि छैन, राजनीतिक दलहरुले गम्भीररुपमा आत्मसमीक्षा गर्नुपर्ने देखियो। जनताको निम्ति समर्पित हुने नीति तथा कार्यक्रम ल्याएनौं भने देश अप्ठ्यारोमा पर्छ। देश भुमरीमा पर्न सक्छ।' विचार र सिद्धान्तको अवमुल्यन हुने खतरा देखा परेको भन्दै राजनीतिक नेतृत्वले सोच्नुपर्ने अवस्था आएको प्रचण्डको भनाइ छ । पछिल्लो निर्वाचन मतपरिणामअनुसार नेकपा माओवादी केन्द्रले १२ निर्वाचन क्षेत्रमा विजय हाँसिल गरेको छ।"
धनुषा ३ (ख) बाट एमालेका दिपेन्द्र ठाकुर निर्वाचित,"जनकपुरधाम : धनुषा ३ बाट नेकपा एमालेका उम्मेदवार दिपेन्द्र कुमार ठाकुर प्रदेशसभा सदस्यमा निर्वाचित भएका छन्। धनुषाको निर्वाचन क्षेत्र नम्बर३ (ख) बाट नेकपा एमालेका दिपेन्द्र कुमार ठाकुर प्रदेशसभा सदस्यमा १ हजार ४ सय ३ मतान्तरले निर्वाचित भएका छन्। लोकतान्त्रिक समाजावदी पार्टीका नेपालका उम्मेदवार परमेश्वर साहलाई १ हजार ४सय ३ मतको मतान्तरले पराजित गर्दै ठाकुर निर्वाचित भएका हुन्। ठाकुरले ८ हजार २ सय २० मत ल्याउँदा निकटत्तम प्रतिद्वन्द्वी साहले ६ हजार ८ सय १७ मत ल्याएर पराजय व्यहोर्नु परेको छ। जनमत पार्टीका रामबाबु साह कलवारले ३ हजार ६ सय ५, तराई मधेश लोकतान्त्रिक पार्टीका असगर अली राइनले ३ हजार २ सय ११ र स्वतन्त्र उम्मेदवार हरिशंकर साहले २ हजार ९ सय ९८ मत ल्याए। यसअघि २०७४ सालको निर्वाचनमा यस क्षेत्रबाट परमेश्वर साह तत्कालीन राजपा नेपालबाट निर्वाचत भएका थिए।"
कैलाली २ बाट प्रतिनिधिसभा सदस्यमा नागरिक उन्मुक्तिका चौधरी विजयी,काठमाडौं : कैलाली निर्वाचन क्षेत्र नम्बर २ बाट प्रतिनिधिसभा सदस्यमा नागरिक उन्मुक्ति पार्टीका अरुणकुमार चौधरी विजयी भएका छन्। चौधरीले २१ हजार आठ सय ७१ मत प्राप्त गरेका छन्। उनका निकटतम प्रतिद्वन्द्वी नेकपा (एमाले)का केन्द्रीय सदस्य झपटबहादुर रावलले १६ हजार एक सय २८ मत प्राप्त गरे। चौधरी एमालेका उम्मेदार रावलसँग पाँच हजार सात सय ४३ मतान्तरका साथ विजजी हुनुभएको निर्वाचन अधिकृत तेजप्रताप जोशीले जानकारी दिए। गठबन्धनका साझा उम्मेदवार नेकपा (माओवादी केन्द्र)का भगतबहादुर बडुवालले १५ हजार एक सय १६ मत प्राप्त गरेका निर्वाचन अधिकृत जोशीले जानकारी दिए। यस्तै राप्रपाका भरतसिंह विसीले दुई हजार सात सय ८४ मत प्राप्त गरे। एक लाख चार हजार नौ सय छ मतदाता रहेको यस क्षेत्रमा ६० हजार तीन सय ७४ मत खसेको थियो। तीन हजार छ सय ६४ मत बदर भएका छन्। कैलाली निर्वाचन क्षेत्र नम्बर क्षेत्र २ (क) मा नेपाली कांग्रेसका कमलबहादुर शाह १० हजार चार सय ३३ मत र निर्वाचन क्षेत्र नम्बर क्षेत्र २ (ख) मा नागरिक उन्मुक्ति पार्टीका रामेश्वर चौधरी १० हजार छ सय ६५ मतका साथ यसअघिनै विजयी भइसकेका छन्।
महोत्तरीका ५ निर्वाचन क्षेत्रमा पुरानै उम्मेदवार विजयी,महोत्तरी: जिल्लामा रहेको आठ प्रदेशसभा सदस्य पदका लागि भएको निर्वाचनमा ५ वटा निर्वाचन क्षेत्रको मतपरिमाण सार्वजानिक भएको छ । पछिल्लो मतगणनाको रिपोर्टअनुसार ती क्षेत्रमा पुरानै प्रदेशसभा सदस्यहरु जनमत पाएर प्रदेशसभा सदस्यको रुपमा दोह्राएका छन् । शुक्रबार विहानसम्मको मतपरिणाम अनुसार निर्वाचित हुनेमा पुरानै अनुहारहरु रहेका छन् । यस निर्वाचनमा पनि जनताले उनीहरुलाई नै रुचाएका छन् । जनमत पाएपछि उनीहरु पुनः दोस्रो कार्यकालका लागि तयार भएका छन् । यसरी जनमत पाउनेमा ४ जना सतारुढ गठबन्धनकोतर्फबाट उम्मेदवार दिएका रहेछन भने १ जना स्वतन्त्र उम्मेदवार रहेका छन् । भरतप्रसाद साह (नेकपा माओवादी) क्षेत्र नं १ (ख) मधेस प्रदेशका गृह तथा संचारमन्त्रीजस्तो गरिमामय पद सम्हालिसकेका भरत साह पुनः दोस्रो कार्यकालका लागि जनमत प्राप्त गर्न सफल भएका छन् । महोत्तरी निर्वाचन क्षेत्र नं १ को ख क्षेत्रबाट प्रदेशसभा सदस्यमा उम्मेदवार दिएका साहले आफना प्रतिद्धन्द्धीलाई २ हजार ५ सय मत अन्तरले पराजित गर्दै प्रदेशसभामा निर्वाचित भएका हुन् । निर्वाचन अधिकृतको कार्यालय स्रोतका अनुसार साहले आफना निकटम प्रतिद्धन्द्धी जनता सामाजवादी पार्टीका उम्मेदवार रामश्रेष्ठ महतोलाई २ हजार ५ सय मतअन्तरले पराजित गरेका हुन् । साहले ८ हजार ३०१ मत हासिल गरेका छन् भने उनका निकटम प्रतिद्धन्द्धी जसपाका उम्मेदवार महतो ५ हजार ८७१ मत हासिल गरेका छन् । साह २०७४ सालको निर्वाचन यहि निर्वाचन क्षेत्रबाट प्रदेशसभा सदस्यमा निर्वाचित भएका थिए । जयनुल राईन (लोकतान्त्रिक समाजवादी पार्टी) क्षेत्र नं २ (क) सतारुढ गठबन्धनको तर्फबाट लोकतान्त्रिक समाजवादी पार्टीबाट उम्मेदवार दिएका जयनुल राईन दोस्रोपटक प्रदेशसभा सदस्यमा निर्वाचित भएका छन् । निर्वाचन आयोगको कार्यालयले प्रकाशित गरेको अन्तिम मतपरिणामअनुसार राईनले ११ हजार ४२४ मत ल्याएर निर्वाचित भएका हुन् । उनले आफ्ना निकटम प्रतिद्वन्दी नेकपा एकीकृत समाजवादी पार्टीकी मन्जु यादवलाई ५ हजार १७३ मतअन्तरले पराजित गरेका हुन् । यादव ६ हजार २५१ मत ल्याएका थिए । सुरिता साह (स्वतन्त्र) क्षेत्र नं २ (ख) सतारुढ गठबन्धनबाट टिकट नपाएपछि स्वतन्त्र रुपमा उम्मेदवार दिएकी नेतृ सुरिता साह प्रदेशसभा सदस्य पदमा निर्वाचित भएकी छन् । उनी सो क्षेत्रबाट दोस्रोपटक निर्वाचित भएकी हुन् । निर्वाचन अधिकृतको कार्यालयले दिएको जानकारी अनुसार नेतृ साह सत्तारूढ गठबन्धनका उम्मेदवार तथा कांग्रेस महोत्तरीका सभापति नागेश्वर यादवलाई १ हजार ७ सय ६६ मतान्तरले हराउँदै निर्वाचित भएकी हुन् । साहले ८ हजार ५ सय ६८ मत पाउँदा उनका निकटतम प्रतिस्पर्धी यादवले ६ हजार ८ सय २ मत ल्याए । अभिराम शर्मा (लोकतान्त्रिक समाजवादी पार्टी) क्षेत्र नं ३(क) निवर्चानको अन्तिम मतपरिणाम अनुसार महोत्तरी क्षेत्र नं ३ (क) मा अभिराम शर्मा दोस्रोपटकका लागि जनमत पाएका छन् । मुख्य निर्वाचन अधिकृत हेमवहादुर सेनका अनुसार लोकतान्त्रिक समाजवादी पार्टीका अभिराम शर्माले ९ हजार ८ सय ९२ मत हासिल गरेका छन् । शर्माले आफना निकटम प्रतिद्धन्द्धी दिपेन्द्र झा लाई पराजित गरेका हुन । झाले ९ हजार ७ सय १८ मत हासिल गरेको निर्वाचन अधिकृतको कार्यालयले जनाएको छ । शर्मा मधेस प्रदेश सरकारका पूर्व राज्यमन्त्री समेत रहेका छन् । उनी सोही निर्वाचन क्षेत्रबाट प्रदेशसभामा निर्वाचित भएका थिए । रानी शर्मा तिवारी (लोकतान्त्रिक समाजवादी पार्टी) क्षेत्र नं ३ (ख) प्रदेशसभातर्फ निर्वाचन क्षेत्र नं ३ को (ख) का लागि रानी शर्मा तिवारीले दोस्रोपटक प्रदेश सभा सदस्यका लागि अवसर पाएका छन् । सतारुढ गठबन्धनकोतर्फबाट लोकतान्त्रिक समाजवादी पार्टीकोतर्फबाट उम्मेदवार दिएकी तिवारीले ६ हजार ४ सय १४ मत ल्याएर विजयी भएकी छिन् । त्यस्तै उनका निकटम प्रतिद्धद्धि स्वतन्त्रतर्फका उज्वल कुमार झाले ५हजार ४ सय ८९ मत हासिल गरेका हुन् । तिवारी यसभन्दा अगाडि २०७४ सालको निर्वाचनमा विजयी हासिल गरेका थिए ।
"प्रतिनिधिसभा सदस्यमा ७ महिला निर्वाचितः कांग्रेसमा शून्य, एमालेबाट ३","काठमाडौंः प्रतिनिधिसभातर्फ अहिलेसम्म ७ जना महिला निर्वाचित भएका छन् । एक सय ३२ निर्वाचन क्षेत्रको मतपरिणाम सार्वजनिक हुँदा ७ जना महिला उम्मेदवार निर्वाचित भएका हुन् । अब ३३ निर्वाचन क्षेत्रको मतपरिणाम आउन बाँकी छ। एमालेबाट ३ जना, माओवादी केन्द्रबाट १ जना, राष्ट्रिय स्वतन्त्र पार्टीबाट २ जना र नागरिक उन्मुक्ति पार्टीबाट एकजना निर्वाचित भएका हुन् । नेकपा एमालेबाट विद्या भट्टराई, जुलिकुमारी महतो र ज्वालाकुमारी साह निर्वाचित भएका छन् । भट्टराई कास्की२ ,महतो धनुषा३ र साह बारा३ बाट निर्वाचित भएका हुन् । यस्तै, माओवादी केन्द्रकी रेखा शर्मा दाङ २ बाट निर्वाचित भइन् । राष्ट्रिय स्वतन्त्र पार्टीबाट काठमाडौं २ मा सोविता गौतम र ललितपुर३ मा तोसिमा कार्की विजयी भइन् । कैलाली२ बाट रञ्जिता श्रेष्ठ चौधरी निर्वाचित भइन् । निर्वाचितमध्ये भट्टराई यसअघि संसदीय चुनावमा निर्वाचित सांसद हुन् । उनले संसदको शिक्षा तथा स्वास्थ्य समितिमा रहेर काम गरेकी थिइन् । भट्टराईले राष्ट्रिय स्वतन्त्र पार्टीका माधव कंडेललाई पराजित गर्दै सांसद बनेकी हुन्। यसअघि पटक पटक समानुपातिक सांसद भएकी रेखा शर्मा पहिलोपटक निर्वाचित भइन् । उनले एमाले महासचिव शंकर पोखरेललाई पराजित गरेकी हुन् । शर्मा सामान्य प्रशासनमन्त्रीको भूमिकामा पनि रहिन् । जुलिकुमारी महतो यसअघि समानुपातिक सांसद हुन् । महिला तथा बालबालिका मन्त्रालययको समेत जिम्मेवारीमा रहेर काम गरेकी जुलिले यो निर्वाचनमा अनिलकुमार झालाई पराजित गरिन्। ज्वालाकुमारी साहसँग २०७४ सालको निर्वाचनमा पनि संसदमा रहेर काम गरेको अनुभव छ । यो निर्वाचनमा जसपाका रामबाबुकुमार यादवलाई पराजित गरिन् । ज्वाला केहि समय कृषिमन्त्री समेत भइन् । राष्ट्रिय स्वतन्त्र पार्टीका सोविता र तोसिमा, नागरिक उन्मुक्ति पार्टीका रञ्जिता श्रेष्ठ चौधरी पहिलोपटक संसदमा छिर्दैछन् । सोविताले पूर्वसभामुख ओनसरी घर्ती, एमाले नेता मणीराम फुँयाललाई पराजित गर्दै सांसद बनेकी हुन्। तोसीमाले बहालवाला उर्जामन्त्री पम्फा भुषाल र एमाले नेता अमृत खड्कालाई पराजित गरिन् । उनी पेशाले चिकित्सक हुन् । यस्तै, रञ्जिताले कांग्रेसका रामजनम चौधरीलाई पराजित गरिन् । रञ्जिता रेशम चौधरीकी पत्नी हुन् ।"
तेस्रो प्रयासमा संसद छिरे खम्बिर,"बेनी: नेपाली कांग्रेस म्याग्दीका सभापति खम्बिर गर्बुजाको संसद छिर्ने तेस्रो पटकको प्रयास सफल भएको छ । यसअघिको दुई वटा चुनावमा हार ब्यहोरेका गर्बुजालाई यसपटकको प्रतिनिधि र प्रदेशसभा सदस्य निर्वाचनमा नेकपा (माओवादी केन्द्र), नेकपा एकीकृत समाजवादी र राष्ट्रिय जनमोर्चाले सघाएका थिए ।प्रतिनिधि सभा सहित म्याग्दीका तीन वटै क्षेत्रमा गठबन्धनका उमेद्वार विजयी भएका छन् । प्रदेश सभाको क्षेत्र (१) मा माओवादीका हरिबहादुर भण्डारी र क्षेत्र (२) मा माओवादीका रेशमबहादुर जुग्जाली निर्वाचित भएका छन् । खम्बिरको जितसँगै २३ वर्ष पछि देशमा नीति निर्माण र सुशासन कायम गराउने थलो संसदमा म्याग्दी कांग्रेसको प्रतिनिधित्व भएको छ । २०५६ साल पछि अहिले म्याग्दीमा कांग्रेसले चुनाव जितेको हो । २०५६ सालमा नेपाली कांग्रेसको तर्फबाट नेपाली सेनाका सेवा निवृत्त कर्नेल स्वनारायणसिं पुन विजयी भएका थिए । गर्वुजा यस अघि ०७० को संविधान सभाको दोस्रो चुनावमा नेकपा एमालेका नवराज शर्मा र ०७४ मा एमालेकै भुपेन्द्रबहादुर थापासँग पराजित भएका थिए । ०६४ सालमा समानुपातिकतर्फ नाम सिफारिस भएपनि संविधान सभा सदस्य बनेनन् । आइतबार सम्पन्न प्रतिनिधि तथा प्रदेश सभाको निर्वाचनमा गर्बुजाले २४ हजार २१ मत पाएर विजयी भएका हुन् । गर्बुजाका प्रतिद्वन्द्वी नेकपा एमालेका हरिकृष्ण श्रेष्ठले २० हजार १८९ मत पाए । एमालेका श्रेष्ठले भन्दा ३ हजार ८३२ मत बढी ल्याएर कांग्रेसका गर्बुजा निर्वाचित भएका हुन् । जिल्लाभरी ८६ हजार १२० मतदाता रहेकोमा ५० हजार ६२५ मत खसेको थियो । गर्बुजाले यो आफ्नो, कांग्रेस र गठबन्धनको मात्रै नभएर समग्र म्याग्दीबासीको जित भएको प्रतिक्रिया दिए । म जनताको शासक होइन सेवक भएर काम गर्ने छु, मेरो बुद्धी, वर्गत र सामर्थ्यले भ्याएसम्म म्याग्दीलाई विकासको मीठो फल चखाउने प्रयास गर्ने छु, उनले भने कतै म अल्मलिएँ वा लर्बरिएँ भने मलाई सचेत बनाउनुहोला । रघुगंगा गाउँपालिका ४ दग्नामका गर्बुजा बेलायती सेनाबाट अवकाश लिई २०५४ सालमा नेपाली कांग्रेसमा आवद्ध भएका थिए । गर्बुजा २०६७ सालमा सम्पन्न नेपाली कांग्रेस म्याग्दीको पाँचौ जिल्ला अधिवेशनबाट जिल्ला कार्यसमितिको उपसभापति, २०७२ सालमा सम्पन्न छैठौं जिल्ला अधिवेशन र २०७८ सालमा सम्पन्न सातौं जिल्ला अधिवेशनबाट सभापतिमा निर्वाचित भएका थिए ।"
नवलपरासी१ मा कांग्रेसको क्लीन स्वीप,परासी: नवलपरासी पश्चिम निर्वाचन क्षेत्र नं१ मा नेपाली कांग्रेसले क्लीन स्वीप पारेको छ । प्रतिनिधि सभा सदस्यमा अर्बपति विनोद चौधरीसहित दुई प्रदेशसभा सदस्यमा नेपाली कांग्रेसका उम्मेदवारले बाजी मारेका हुन् । चौधरीले एमालेको समर्थनमा उठेका जनता प्रगतिशील पार्टी(जप्रपा)का हृदयेश त्रिपाठीलाई ७ हजार १८७ मतान्तरले पराजित गर्दै विजयी भए । चौधरीले २९ हजार ४९५ मत ल्याउँदा त्रिपाठीले २२ हजार ३०८ मत पाएका छन् । राष्ट्रिय स्वतन्त्र पार्टीका महेन्द्र सेन ठकुरी १२ हजार ४९९ मत ल्याउँदै तेस्रो भए । त्यस्तै प्रदेशसभा क मा नेपाली कांग्रेसका विश्वप्रेम पाठकले एमालेका पुण्य प्रसाद पौडेललाई २ हजार १२० मतान्तरले पराजित गरे । पाठकले १५ हजार ४३६ मत ल्याउँदा पौडेलले १३ हजार ३१६ मत पाएका छन् । राप्रपाका नवनित कुमार मिश्रले ५ हजार ४४१ मत ल्याएर तेस्रो भए । त्यसैगरी प्रदेशसभा ख मा नेपाली कांग्रेसका देवकरण कलवारले जनमत पार्टीका असरफ अलि चुरिहारलाई २ हजार १९८ मतको अन्तरले पराजित गर्दै विजयी भए । कलवारले ११ हजार २८४ ल्याएर विजयी हुँदा चुरिहारले ९ हजार ८६ मत ल्याएर पराजित भए । तेस्रोमा एमालेका दीपकराज शर्माले ७ हजार ५७८ मत पाए । कुल मतदाता १ लाख १८ हजार २५० मतदाता रहेको क्षेत्रमा ८४ हजार ३२३ मत खसेको थियो ।
जाजरकोट 'ख' मा नेपाली कांग्रेसका राजीवबिक्रम शाह निर्वाचित,जाजरकोट : जाजरकोट प्रदेशसभा 'ख' बाट नेपाली कांग्रेसका राजीवबिक्रम शाह निर्वाचित भएका छन्। शाहले एमालेका खिमबहादुर शाहीलाई ५ हजार ५ सय १० मतको अन्तरले पराजित गरेका हुन्। सत्ता गठबन्धनका साझा उम्मेदवार शाहले १६ हजार ४० मत प्राप्त गरि विजयी भएका हुन्। निकटतम प्रतिद्वन्द्वी एमालेका शाहीले १० हजार ५ सय ३० मत प्राप्त गरेको मुख्य निर्वाचन अधिकृतको कार्यालयले जनाएको छ। समाजसेवा गर्दा गदै राजनीतिमा छिरेका शाहले २०७० सालको निर्वाचनमा जाजरकोट क्षेत्र नम्बर २ बाट सांसदमा निर्वाचित भएका थिए। तर २०७४ सालको निर्वाचनमा एउटा मात्र निर्वाचन क्षेत्र भएपछि बामगठबन्धनका साझा उम्मेदवार माओवादी केन्द्रका शक्तिबहादुर बस्नेतसँग पराजित भएका थिए। उनै प्रतिस्पर्धी बस्नेत यसपटक सारथी भएर शाह पुनः कमब्याक भएका हुन्। सुरुमा प्रतिनिधि सभामा चुनाव लड्ने इच्छा ब्यक्त गरेपनि गठबन्धनका भागमा माओवादीको भागमा परेको र बस्नेत उम्मेदवार भएपछि नेपाली कांग्रेसका केन्द्रिय सदस्य शाह ब्याक भएका थिए। पुख्यौली थलो जाजरकोट भएपनि तीनपुस्तादेखि काठमाडौंमा बस्दै आएका शाह आफ्नो पुरानो थातथलोको सेवा गर्ने मनसायले समाजसेवा मार्फत जाजरकोट आएका थिए। २०६६ सालमा महामारीका रूपमा फैलिएको झाडापखाला नियन्त्रणमा निजी खर्चमा हेलिकोप्टरमार्फत औषधी र डाक्टर लिएर हजारौं जाजरकोटवासीको ज्यान बचाएका थिए। संकटको बेला सधै जिल्लावासीको सेवा गरेर जाजरकोटी जनता माझ लोकप्रिय छन्। कोभिड महामारीको बेला पनि शाहले प्रदेश अस्पताल सुर्खेतसहित विभिन्न अस्पताललाई एक करोड रुपैयाँभन्दा बढीका भेन्टिलेटरसहितका उपकरण र स्वास्थ्य सामाग्री सहयोग गरेका थिए। प्रतिनिधिसभा सदस्य हुँदा राज्यबाट पाउने सेवा सुविधा आफूले नलिएर जाजरकोटका विपन्न बालबालिकाका अध्ययनमा खर्च गरेका थिए। निजी लगानीमा जिल्लाको छेडागाड ५ बडाबनमा ५ करोड रुपैया लागतमा २५ शैयाको अस्पतालको पुर्वाधार समेत निर्माण गरेका छन्। सधै नागरिकको सुख दुःखमा साथ दिने नेता विजयी भएकोमा जिल्लावासी खुसी भएका छन्। उनले समग्र कर्णाली र जाजरकोटको विकास र समृद्धिमा आफूले काम गर्ने बताएका छन्।
नेपालीबीच भावनात्मक एकीकरण आवश्यक छ: डा अहिराज,ओखलढुंगाः मधेस प्रदेशका पूर्वप्रमुख डा राजेश अहिराजले मधेस र पहाडको भावनात्मक एकीकरण आवश्यक भएको बताएका छन् । भूगोलसँगै भावनाको एकीकरण हुन जरुरी भएको उनको भनाई छ । रैथाने एकता परिषद्को व्यानरमा ओखलढुंगा पुगेका अहिराजले पृथ्वीनारायण शाहले भौगोलिक एकीकरण गरे पनि नेपालीको भावनात्मक एकीकरण आवश्यक भएको भन्दै देश दौडाहामा रहेको बताए । ७४ औं जिल्ला भ्रमणका क्रममा ओखलढुंगा पुगेका उनले भूगोलको एकीकरण भएकाले अब भावनाको एकीकरण गर्नुपर्ने बताए ।
क्षमताको कदर,"एकजना मानिस आँखा देख्दैनथे। सामान्य नागरिक भए पनि उनीसँग सम्भावना बलियो थियो। क्षमता भएपछि चर्चा पनि चारैतिर हुने नै भयो। एक पटकको कुरा हो, ती मानिसको स्पर्शशक्ति निकै तीव्र छ भन्ने सबैलाई थाहा भयो। उनका आँखाहरूले पनि काम गर्छन् भन्ने कुरा सबैलाई थाहा भयो। तीे व्यक्तिको स्पर्शशक्ति यति धेरै तीव्र थियो कि उसको चर्चा टाढाटाढासम्म पनि हुन थाल्यो। एकदिन राजाको कानसम्म त्यो कुरा पुग्यो। तर राजा यसको परीक्षण नगरिकन मान्न तयार थिएनन्। यसैले ती व्यक्तिको परीक्षाका लागि उनलाई राजदरबारमा बोलाइयो। उनलाई बस्नका लागि आसन दिइयो। राजाको आदेशानुसार एउटा स्यालको बच्चालाई पनि उसको काखमा राखियो। राजा उत्सुकतापूर्वक ती फरक क्षमता भएका व्यक्तिलाई हेरिरहेका थिए। उनले वास्तविकता जान्नका लागि स्यालको बच्चाको अंगअंगमा हात लगाए। तपाईंको काखमा कुन पशुको बच्चा छ ?, राजाले सोधे। हजुर ! या त यो स्यालको बच्चा हो या ब्वाँसोको। एक कुरा निश्चित छ कि यसलाई भेडाहरूको खोरमा राख्नु बुद्धिमत्ता होइन, ती व्यक्तिले उत्तर दिए। राजा ती व्यक्तिको उत्तरबाट अत्यन्त प्रसन्न भए। उनले तिनलाई ठूलो इनाम दिएर दरबारबाट बिदा गरे। नैतिक शिक्षा : मुहारबाट चरित्र झल्किन्छ।"
हार स्वीकार्दै ज्ञवालीले भनेः संसद भवनमा नपुगे पनि गुल्मेलीको सेवामा हुनेछु,"गुल्मी : नेकपा एमालेका उपमहासचिव प्रदीप ज्ञवालीले सुख दु:खमा गुल्मीका जनतासँगसँगै रहने बताएका छन् । नेपाली कांग्रेसका चन्द्रकान्त भण्डारीलाई बधाई दिँदै ज्ञवालीले दुःख सुखका हरेक पलमा गुल्मेली जनतासँग रहने बताएका हुन् । सामाजिक सञ्चालमा स्ट्याटस लेख्दै ज्ञवालीले भने, वैधानिक रुपमा जनप्रतिनिधिको भूमिकामा नरहे पनि तपाईंको मनको प्रतिनिधिका रुपमा दुःख सुखका हरेक पलमा तपाईंहरुले मलाई आफ्नो साथमा पाउनु हुनेछ । मेरो सिङ्गो जिवन राष्ट्र र जनताको हित, जिल्लाको समग्र विकास र जिल्लावासीहरुको सेवामा समर्पित हुने छ । ओराली र उकाली यात्राका अभिन्न अङ्ग रहेको भन्दै ज्ञवालीले सफलता र विफलता जिन्दगीका अविभाज्य हिस्सा भएको बताए । ज्ञवालीले भने,म संसद भवनभित्र पुग्न नसके पनि मुलुक र आन्दोलनको उज्ज्वल भविष्यप्रतिमा कुनै सन्देह छैन ।"
झापामा माओवादी केन्द्रका पाँचै उम्मेदवार पराजित,"झापा : २०७४ सालको आम निर्वाचनमा माओवादी केन्द्रले झापामा एक जना प्रतिनिधिसभा सदस्य र दुई जना प्रदेशसभा सदस्यमा निर्वाचित भएका थिए। त्यसभन्दा अघिका निर्वाचनहरूमा पनि माओवादीले जिल्लामा आफ्नो प्रतिनिधित्व जनाउँदै आएका थिए। तर, २०७९ सालको निर्वाचनमा माओवादी केन्द्रबाट उम्मेदवारी दिएका पाँचै उम्मेदवार पराजित भएका छन्। माओवादीका एउटा पनि उम्मेदवारले जित हासिल गर्न नसकेपछि जिल्लामा माओवादीको नेतृत्व सङ्कटमा परेका छन्। सत्ता गठबन्धनको साझेदारीमा भागबन्डा मिलेपछि झापामा माओवादी केन्द्रबाट एक जना प्रतिनिधिसभा र चार जना प्रदेशसभा सदस्यमा उम्मेदवार बनेका छन्। एमाले परित्याग गरी माओवादीको चुनाव चिह्नबाट उठेका हरिकुमार राणा मगर झापा २ बाट प्रतिनिधिसभा सदस्यमा उठेका थिए। माओवादी नेतृ धर्मशिला चापागाईंले स्थान छाडेपछि राणाले ठाउँ पाएका थिए। झापा १ (२) मा माओवादीका श्यामवीर लिम्बु, झापा ३ (२) मा पूर्णसिंह राजवंशी, झापा ४ (१) झलकबहादुर मगर र झापा ५ (२) रेवतराज पुरी (गगन) प्रदेशसभा सदस्यमा उम्मेदवार बनेका थिए। झापा २ मा राणा तेस्रो भएका छन्। सो क्षेत्रबाट नेकपा एमालेका देवराज घिमिरे विजयी भएका छन्। घिमिरेले २८ हजार ६९७ मत ल्याउँदा स्वतन्त्र उम्मेदवार भद्रप्रसाद नेपालले २६ हजार ४४१ मत ल्याएका थिए। राणाले १३ हजार ९२४ मत ल्याए। झापा १ (२) श्यामवीर लिम्बुलाई राप्रपाकी सनबिना बजगाईँले पराजित गरेका छन्। बजगाईँले १३ हजार ६१२ मत ल्याउँदा लिम्बुले १२ हजार २२५ मत ल्याए। झापा ३ (२)मा राजवंशी हराउँदै एमालेका छविलाल चुँडाल भारी मतान्तरले विजयी भएका छन्। चुँडाले १९ हजार ८७५ मत ल्याएकोमा राजवंशीले १३ हजार ८३३ मत प्राप्त गरेका छन्। २०७४ सालको निर्वाचनमा राजवंशी सोही क्षेत्रबाट प्रदेशसभा सदस्यमा निर्वाचित भएका थिए। त्यस्तै झापा ४ (१) प्रदेश १ का पूर्व कृषि मन्त्री झलकबहादुर मगर दर्लामीलाई एमालेका राधाकृष्ण खनालले पराजित गरेका छन्। खनालले १३ हजार ९५१ मत ल्याएकोमा दर्लामीले १२ हजार ३७१ मत पाएका छन्। २०७९ सालको निर्वाचनमा दर्लामी त्यही क्षेत्रबाट प्रदेशसभा सदस्यमा निर्वाचित भएका थिए। झापा ५ (२) मा पुरी एमालेका होमबहादुर थापासँग पराजित भएका छन्। थापाले २४ हजार (२) मत ल्याएकोमा पुरीले १७ हजार ३१५ मत पाएका छन्। पुरी २०७४ सालको स्थानीय तह निर्वाचन दमकमा पराजित भएका थिए। आफ्नै पार्टीको असहयोग र साझेदारी दलले समर्थन नगर्दा पराजयको स्थिति आएको माओवादीका एक जिल्ला नेताले बताए। पार्टीभित्रको आन्तरिक द्वन्द्व र मनमुटाव घातक साबित भयो, उनले भने, आफ्ना उम्मेदवारलाई असहयोग गरी अन्य दलका उम्मेदवारलाई भित्री रूपमा सहयोग गर्दाको परिणाम यस्तो आयो। गत बैशाख ३० गते सम्पन्न स्थानीय तह निर्वाचनमा पनि माओवादीले जिल्लामा निराशाजनक परिणाम ल्याएको थियो। २०७४ सालको आम निर्वाचनमा राप्रपासँग बाम गठबन्धन गरी चुनावी मैदानमा उत्रिएका माओवादीका सुरेन्द्रकुमार कार्कीले झापा १ बाट प्रतिनिधिसभा सदस्यमा निर्वाचित भएका थिए।"
सुनसरी २ क मा एमालेका रेवतिरमण भण्डारी विजयी,धरान : सुनसरी क्षेत्र नम्बर २ क को प्रदेशसभा सदस्यमा एमालेका रेवतिरमण भण्डारी विजयी भएका छन्। उनले सत्ता गठबन्धनका साझा उम्मेदवार माओवादीका द्वारिकालाल चौधरीलाई २ हजार ६ सय ८० मतले पछि पार्दै विजयी बने। निर्वाचित भएका भण्डारीले १४ हजार ५२८ मत प्राप्त गरेका छन। भण्डारीका निकटतम प्रतिद्वन्द्वी ११ हजार ८४८ मत प्राप्त गरे। एमाले सुनसरीका पूर्व अध्यक्ष तथा इटहरीका निवर्तमान मेयर चौधरीले एमालेबाट टिकट नपाएपछि उनी चुनाव अगाडि माओवादी प्रवेश गरेका थिए।
मोरङ ६ 'ख' मा कांग्रेसका कार्की निर्वाचित,"विराटनगर : मोरङको निर्वाचन क्षेत्र नम्बर ६ खको प्रदेशसभा सदस्यमा नेपाली कांग्रेसका केदार कार्की निर्वाचित भएका छन् । कार्की प्रदेश १ का आन्तरिक मामिला तथा कानुनमन्त्री हुन् । सत्तारुढ गठबन्धनबाट उम्मेदवारी दिएर दोस्रोपटक विजयी बन्दै प्रदेशसभाको यात्रा तय गरेका कार्कीले १० हजार ४५० मत प्राप्त गरे । उनका निकटतम प्रतिद्वन्द्वी नेकपा (एमाले) का पर्शुराम बस्नेत (कृष्ण) ले ९ हजार २७३ मत ल्याए । कार्कीले बस्नेतलाई १ हजार १७७ मत अन्तरले पराजित गरेका हुन् । कार्की २०७४ सालको निर्वाचनमा पनि यही क्षेत्रबाट प्रदेशसभा सदस्यमा निर्वाचित भएका थिए । त्यतिबेला ११ हजार २९८ मतका साथ कार्की विजयी हुँदा एमालेका रमेश पोखरेलले ८ हजार १२० मत मात्रै ल्याएका थिए । कार्कीसँग पराजय व्यहोरेका बस्नेतले उनलाई बधाई एवं कार्यकाल सफलताको शुभकामना दिए । मतगणनास्थल विराटनगरको आदर्श विद्यालयमा पुगेर बस्नेतले कार्कीलाई बधाई दिएका हुन् । टीका र माला लगाएर बधाई दिँदै उनले कार्कीलाई मतदाताको समस्या सम्बोधनमा केन्द्रित हुन आग्रह गरे । अघिल्लो पटक जितेर गएपछि फर्किएर आएनन् भन्ने जनताको गुनासो थियो,' कार्कीलाई बधाई दिँदै बस्नेतले भने, आगामी दिनमा त्यस्ता गुनासा नआउने गरी मतदाताको पक्षमा काम गर्न आग्रह गर्छु । मोरङ क्षेत्र नम्बर ६ खमा विराटनगर महानगरपालिकाको ५, ६, ७, ९, ११ र १२ नम्बर वडा समेटिएका छन् ।"
निर्वाचनको अघिल्लो दिन मेयर टिकट गुमाएका यादव प्रदेशसभामा निर्वाचित,"सिरहा : सिरहा क्षेत्र नं ४ प्रदेशसभा (ख) बाट जनता समाजवादी पार्टी (जसपा)का मधेसप्रदेशका पूर्वमन्त्री सुरेशकुमार मण्डललाई हराउँदै लोकतान्त्रिक समाजवादी पार्टी (लोसपा)का रामबाबु यादव निर्वाचित भएका छन्। यादवले ९७६३ मत प्राप्त गरेका छन् भने मण्डलले ९३९८ मत ल्याएका छन्। प्रदेशसभामा निर्वाचित यादवले गत स्थानीय तह निर्वाचनमा चुनावको अघिल्लो दिनमात्रै टिकट गुमाएका थिए। उनी जसपाबाट कल्याणपुर नगरपालिकामा मेयरको टिकट पाएका थिए। उम्मेदवारी दर्ता गराएर प्रचारप्रसार गरिसकेका थिए। तर, पार्टीका आन्तरिक विवादका कारण उनले टिकट गुमाउनुपरेको थियो। जसपामा विवादका हुँदा त्यतिबेला दुईवटा समूहले छुट्टाछुट्टै टिकट वितरण गरेको थियो। मेयरका लागि यादव र प्रदीप साहले टिकट पाएका थिए। पछि साहले अदालतमा मुद्दा चलाएपछि आधिकारिकता साहले पाएका थिए। २०७४ मा पनि स्थानीय तह निर्वाचनमा यादवले जसपाबाट मेयर चुनाव लडेका थिए। त्यतिबेला कांग्रेसका उम्मेदवारसँग झिनो मतले पराजित भएका थिए। २०७९ मा जित्ने चर्चा थियो। तर, टिकट नै गुमाउनु परेकाले उनी लोसपामा प्रवेश गरी प्रदेशसभामा चुनाव लडेका थिए।"
"इलाम१ मा एमालेका बस्नेतको अग्रता कायमै, खनाल पछ्याउँदै",इलाम इलाम क्षेत्र नम्बर १ मा नेकपा एमालेका उम्मेदवार महेश बस्नेतको अग्रता कायमै छ । पछिल्लो मतपरिणाम अनुसार बस्नेतले १३ हजार ७४६ मत ल्याएका छन् । उनलाई पछ्याइरहेका सत्ता गठबन्धनका उम्मेदवार नेकपा एकीकृत समाजवादीका नेता झलनाल खनालले ११ हजार ७१२ मत ल्याएका छन् । अहिलेसम्म ३१ हजार ३८२ मत गणना भइसकेको छ। अब ३३ हजार ५१२ मत गन्न बाँकी छ।
मुस्ताङमा म्यादी प्रहरीको बिदाई,जोमसोम: मुस्ताङमा कार्यरत म्यादी प्रहरीलाई एक समारोहकाबीच बिदाई गरिएको छ । जिल्ला प्रहरी कार्यालय मुस्ताङले बिहीबार आयोजना गरेको बिदाई कार्यक्रममा प्रहरी नायव उपरीक्षक (डिएसपी) रविन्द्रनाथ पौडेलले म्यादी प्रहरी तालिम तथा म्यादी प्रहरी सेवा सम्बन्धी प्रमाण पत्र प्रदान गरी म्यादी प्रहरीलाई बिदाई गरेका छन् । मुस्ताङमा २८५ जना म्यादी प्रहरीलाई नियुक्ति गरिए पनि ६ जना अनुपस्थित थिए । उनीहरुलाई असोज ३० गतेदेखि जिम्मेवारी दिइएको थियो ।
१४ बैंकमा बढ्यो निक्षेप,"काठमाडौं : चाडपर्व र चुनावका लागि बाहिरिएको पैसा क्रमशः बैंकिङ प्रणालीमा फर्कन थालेको छ। यसले गर्दा तरलता सहजता बन्दै गएको छ। कात्तिक मसान्तसम्ममा १४ वटा बैंकको निक्षेप बढेको राष्ट्र बैंकले जनाएको छ। नेपाल बैंकर्स संघको तथ्यांकअनुसार वाणिज्य बैंकले असोजको तुलनामा कात्तिकमा १६ अर्ब १९ करोड रुपैयाँ निक्षेप बढाएका छन्। अहिले निक्षेप ४५ खर्ब ६३ अर्ब ३४ करोड रुपैयाँ जम्मा भएको छ। तर, यसको तुलनामा भने मंसिर पहिलो सातामै ५ अर्ब ४७ करोडले निक्षेप घट्दा कुल ४५ खर्ब ५८ अर्ब रुपैयाँमा सीमित हुन पुगेको संघले बिहीबार सार्वजनिक गरेको तथ्यांकमा छ। कात्तिकमा मात्रै सानिमा र राष्ट्रिय वाणिज्य बैंकले सबैभन्दा बढी निक्षेप बढाउन सफल भएका छन्। सानिमा बैंकको एकै महिनामा ५ अर्ब ९० करोडले निक्षेप थपेर कुल १ खर्ब ५९ अर्ब ९ करोड रुपैयाँ पुगेको छ। यस्तै, राष्ट्रिय वाणिज्य बैंकले पनि एकै महिना ५ अर्ब ७६ करोडले निक्षेप वृद्धि गरेर २ खर्ब ६७ अर्ब १० करोड रुपैयाँ बनाएको छ। यसपछि तेस्रो स्थानमा नेपाल एसबीआई बैंकले निक्षेप बढाएको छ। यसको निक्षेप १ खर्ब ३१ अर्ब ७१ करोड रुपैयाँ छ। ३ अर्ब २२ करोडले निक्षेप वृद्धि गरेको सिद्धार्थ बैंकको कुल निक्षेप २ खर्ब १ करोड रुपैयाँ पुगेको छ। यसैगरी सो महिना निक्षेप बढाएका बैंकको कुल निक्षेप क्रमशः नेपाल बैंकको १ खर्ब ९९ अर्ब, कृषि विकास बैंकको १ खर्ब ६६ अर्ब, बैंक अफ काठमाडौंको १ खर्ब ११ अर्ब, सिटिजन्सको १ खर्ब ५६ अर्ब, सिभिलको ९४ अर्ब, एभरेस्टको १ खर्ब ७५ अर्ब, हिमालयनको १ खर्ब ७४ अर्ब, कुमारीको १ खर्ब ७८ अर्ब, लक्ष्मीको १ खर्ब ४१ अर्ब, मेगाको १ खर्ब ५७ अर्ब नबिलको ३ खर्ब ४० अर्ब, एनएमबीको १ खर्ब ८४ अर्ब, स्ट्यान्डर्ड चार्टर्डको १ खर्ब १० अर्ब र सनराइज बैंकको १ खर्ब २८ अर्ब रुपैयाँ पुगेको छ। बाहिरिएको पैसा बैंकिङ प्रणालीमा फर्कंदैे कर्जा लगानी क्षमता बढ्दै, सिडी औसत ८७ प्रतिशत यसबाहेकका दर्जन बैंकको निक्षेप भने असोजको तुलनामा कात्तिकमा घटेको छ। जसमा सबैभन्दा बढी नेपाल इन्भेस्टमेन्ट बैंकको छ। यसमा मासिक ४ अर्ब ६७ करोड रुपैयाँले निक्षेप घटेर कुल १ खर्ब ८८ अर्ब ९० करोड रुपैयाँमा सीमित छ। यसपछि क्रमशः नेपाल क्रेडिट एन्ड कमर्सको ३ अर्ब ९७ करोडले निक्षेप घटेर १ खर्ब २७ अर्बमा सीमित छ। यस्तै एनआईसी एसिया बैंकको २ अर्ब ७६ रुपैयाँले निक्षेप घटेर कुल ३ खर्ब ५ अर्ब रुपैयाँ छ। सेन्चुरी, ग्लोबल आईएमई, माछापुच्छ्रे, प्रभु र प्राइम बैंकको निक्षेप वृद्धिमा संकुचन आएको संघको तथ्यांकमा उल्लेख छ। हालसम्मको सबैभन्दा बढी निक्षेप नबिलको र यसपछि एनआईसी एसिया बैंकको छ। सो बैंकको निक्षेप तीन खर्ब माथि छ। नेपाल बैंकर्स संघका अध्यक्ष अनिलकुमार उपाध्याय दसैं तिहार, स्थानीय चुनावपछि बैंकमा अलिअलि पैसा फर्किएको र अझै संसदीय चुनावमा बाहिरिएको रकम केही समयपछि बढ्ने अनुमान गर्छन्। यसअघि गएको पैसा प्रणालीमा विस्तारै फर्किएको छ। अझै आउने अपेक्षा गरेका छौं। यद्यपि चुनाव अघिसम्म बजारमा चलनचल्तीमा थप ५० अर्ब बाहिरिएको थियो। तर यसैबीच ३८ अर्ब जति प्रणालीमा फर्किसकेको छ, उनले भने तर प्रणालीमा आए पनि सरकारलाई कर भुक्तानीमा समेत जाने गरेको छ। पुस मसान्तमा कर भुक्तानी, लाभांशबोनसका पैसा पनि क्रमशः बाहिरिँदा कर्जा लगानी क्षमता कसिलो हुन सक्ने उनले जानकारी दिए। मंसिरमा बैंकले निक्षेपको ब्याजदरलाई यथावत् राखेका छन्। यसैले निक्षेपमा आकर्षण पनि कात्तिककै जस्तो रहने देखिन्छ। यता बैंकको कर्जा निक्षेप अनुपात औसत ८७१९ प्रतिशत रहेको छ। अझै मंसिर पहिलो सातामा आईपुग्दा सिडी रेसियो झन् खुकुलो भएर ८६९१ प्रतिशतमा सीमित भएको संघले जनाएको छ। यसले कर्जा दिने क्षमता केही खुकुलो भएको बैंकर बताउँछन्। नेपाल राष्ट्र बैंकले असार मसान्तपछि सिडी रेसियो ९० प्रतिशत हुनैपर्ने व्यवस्था गरेको छ। यसर्थ यतिबेला बैंकसँग ३५ प्रतिशतको कुसन छ। हरेक बैंकले सिडी रेसियो १२ प्रतिशतको कुसनमा राखेर बस्न जरुरी भएकाले बढीमा ८७ प्रतिशत सिडीलाई राम्रो मान्न सकिने बैंकरको भनाइ छ। असोजको तुलनामा कात्तिक मसान्तमा बैंकको कुल कर्जा प्रवाह १ अर्ब २६ करोडले बढेर ४२ खर्ब २१ अर्ब ५८ करोड रुपैयाँ पुगेको छ। तथ्यांकअनुसार सातामै २ अर्ब २० करोड रुपैयाँले कर्जा घटेर कुल ४२ खर्ब १९ अर्ब रुपैयाँमा सीमित छ।"
कास्की ३(ख) मा कांग्रेसका बराल विजयी,पोखरा : गण्डकी प्रदेश प्रनिनिधिसभा कास्की ३ ख बाट नेपाली कांग्रेसका प्रकाश बराल विजयी भएका छन् । बरालले नेकपा एमालेका उम्मेदवार राजीव पहारीलाई ४ सय ६५ मत अन्तरले पराजीत गरेका हुन् । कांग्रेसका उम्मेदवार बरालले १२ हजार ३६७ मत ल्याउँदा पहारीले ११ हजार ९०२ मत ल्याएका छन् । यसै गरी राष्ट्रिय प्रजातन्त्र पार्टीका उम्मेदावर हरिराम भण्डारीले २ हजार ५६० मत पाएका छन् । कास्की ३ क मा नेकपा एमालेका गणेशमान गुरुङ विजयी भइसकेका छन् । कास्की ३ प्रतिनिधि सभा तर्फ एमालेका दामोदर बैरागी पौडेल निर्वाचित भइसकेका छन् ।
"मतदाताका नाममा ३ अर्ब खेर, प्रतिमतदाता ५८५ खर्च","काठमाडौं : मंसिर ४ गते सम्पन्न प्रतिनिधि तथा प्रदेशसभाको सम्पन्न निर्वाचनमा नामावलीमा भएका ७० लाख १५ हजारले मत खसालेनन् । कुल मतदाता संख्याको ३९ प्रतिशतले निर्वाचनमा सहभागिता जनाएनन्। निर्वाचन आयोगको प्रारम्भिक नतिजाअनुसारमा निर्वाचनमा ६१ प्रतिशतले मात्रै मत खसालेका छन्। आयोगले आसन्न निर्वाचनमा ७० प्रतिशत मत खस्ने आंकलन गरेको थियो। कुल मतदाता संख्या १ करोड ७९ लाख ८८ हजार ५७० मतदातामा १ करोड ९ लाख ७३ हजार २७ जनाले मत खसालेका थिए। ७० लाख जनताले मत नखसालेपनि तिनीहरूका आयोगले गरेको खर्च खेर गएको छ। २०४८ सालको निर्वाचनयता अहिलेसम्म सरदरमा करिब ७० प्रतिशत मात्र मत खस्ने गरेको छ। निर्वाचनको तयारी गर्दा नै आयोगले यो तथ्यांकलाई ख्याल गरेर खर्च व्यवस्थापन गर्नुपर्ने विज्ञ बताउँछन् । मतदाता नामावली प्रकाशनसँगै आयोगले गर्ने सम्पूर्ण खर्च कुल मतदातालाई केन्द्रमा राखेर हुने आयोग प्रवक्ता शालिग्राम शर्मा पौडेल बताउँछन्। अर्थ मन्त्रालयले निर्वाचन खर्चका लागि आयोगलाई १० अर्ब रुपैयाँको सिलिङ निर्धारण गरेको थियो। यसमा सुरक्षा खर्च तथा उम्मेदवारले गर्ने खर्चलाई जोडिएको छैन। सिलिङ बराबरको खर्चलाई मान्दा यस चुनावमा प्रतिमतदाता खर्च ५५८६५ प्रतिशत छ। यसलाई आधार मानेर मतदाता नामावलीमा नाम भएर पनि मत नखसाल्ने ७० लाख १५ हजारका लागि आयोगले गरेको कुल खर्चको करिब ३ अर्ब रुपैयाँ खेर गएको छ। निर्वाचनको सम्पूर्ण प्रक्रिया नसकिएकोले वास्तविक खर्चमा यो अंक केही तलमाथि भने पर्न सक्छ। हरेक निर्वाचनमा मतदान सुरु हुनुदेखि मतदान सम्पन्न गर्न र नतिजा प्रकाशनसम्म गरिने खर्चलाई भाग गरेर प्रतिमतदाता खर्च निकालिने गरिन्छ। मतदान केन्द्रमा हुने खर्च, मतदाता शिक्षा, कर्मचारी खटनपटनलगायत खर्चको हिसाब नै प्रतिमतदाता खर्च भएको छ। आयोगले गर्ने व्यवस्थापन खर्च पनि मतदाताका लागि गरिने खर्चभित्र पर्छ। २०४८ सालको आमनिर्वाचनमा प्रतिमतदाता खर्च करिब १० रुपैयाँ थियो । त्यतिबेला १ करोड ११ लाख ९१ हजार ७ सय ७७ मतदाता थिए। त्यसयता भने खर्च ह्वात्तै बढेको तथ्यांकले देखाएको छ। २०७४ सालको आमनिर्वाचनसम्म आइपुग्दा प्रतिमतदाता खर्च ५ सय ५ रुपैयाँ पुगेको थियो । २०४८ र २०७४ का दुवै चुनावमा मतदाताको संख्यामा भने त्यति फरक थिएन। प्रत्येक पाँच वर्षमा हुने निर्वाचनमा हरेकपटक मतदाता खर्च पनि बढ्दो छ। प्रजातन्त्र पुनःस्थापनापछिको पहिलो निर्वाचनमा प्रतिमतदाता खर्च ९ रुपैयाँ ८३ पैसा थियो। उक्त समयमा १ करोड ११ लाख मतदाता थिए। मतदाता संख्या धेरै फरक नआए पनि २०४८ देखि २०७४ सम्म हेर्दा प्रतिमतदाता खर्च भने ५ हजार प्रतिशतले बढेको छ । २०७४ मा कुल मतदाता १ करोड ५४ थिए । २०४८ देखि २०७४ मा मतदाता संख्यामा भने ३९ प्रतिशत वृद्धि देखिन्छ। संविधानसभाको पहिलो निर्वाचनमा सबैभन्दा धेरै १ करोड ७६ लाख मतदाता थिए। तर, सो समयमा प्रतिमतदाता खर्च भने १ सय ५९ रुपैयाँ थियो। अर्को संविधानसभा निर्वाचनमा मतदाता संख्या घटेर १ करोड २१ लाख भए पनि मतदाता खर्च भने ४ सय रुपैयाँ पुग्यो। २५ वर्षको अन्तरालमा बढ्दो महँगी नै खर्च बढ्नुको प्रमुख कारण भएको आयोगले बताउँदै आएको छ। निर्वाचन व्यवस्थापन सामग्री आयात गर्नुपर्ने बाध्यता, आयात गर्न अमेरिकी डलर खचिर्नुपर्ने र डलरको तुलनामा नेपाली रुपैयाँ कमजोर हुँदा पनि निर्वाचन र प्रतिमतदाता खर्च बढेको हो। प्रतिमतदाता खर्च बढे पनि निर्वाचनमा कुल खस्ने मत भने खस्किँदो छ। प्रजातन्त्र पुनस्थापनापछिका ६ निर्वाचनलाई हेर्ने हो भने मत खस्ने सरदर प्रतिशत करिब ७० छ। हरेक निर्वाचनमा करिब ३० प्रतिशत मतदाता खर्च खेर जाने गरेको छ। प्रजातन्त्र पुनस्थापनापछिको निर्वाचनमा सबैभन्दा बढी २०७० सालको निर्वाचनमा मत खसेको थियो। कुल मतदाता संख्यामा ७८३४ प्रतिशत मत खसेको थियो। त्यसअघि र पछिका निर्वाचनमा त्यतिधेरै मत खस्न सकेको छैन। २०४८ सालको निर्वाचनमा ६५१५ प्रतिशत मत खसेको थियो। २०५१ को मध्यावधि निर्वाचनमा ६१८६ प्रतिशत मत खसेको थियो। त्यसपछिको २०५६ र २०६४ को निर्वाचनमा क्रमशः ६५७९ र ६१७० मत खसेको थियो। २०७४ को निर्वाचनमा भने केही सुधार हुँदै ६८६६ प्रतिशत मत खसेको थियो। स्थानीय निर्वाचनभन्दा स्वभावैले प्रतिनिधिसभा र प्रदेशसभा निर्वाचनमा मतदान कम हुने गर्छ। सरदरमा जति नै मत खसे पनि कुल मतदाता संख्याअनुसार नै निर्वाचन खर्च तय हुने भनाइ आयोग प्रवक्ताको छ। अनिवार्य मतदानको प्रावधान लागू गर्न सके मात्र सतप्रतिशत मत खस्ने नभए नहुने तर्क अर्थशास्त्री प्राध्यापक डा रमेश पौडेलको छ। खर्च गरेअनुसार नै मतपरिणाम पाउन सरकार गम्भीर हुनुपर्ने तर यसमा ध्यान नदिएको उनी बताउँछन् । राज्यले निर्वाचनको तयारी गर्दा सबै भोट हाल्छन् भनेर गर्नुपर्ने हुन्छ। तर, विगतमा खसेका मतलाई पनि विश्लेषण गर्दा खर्च व्यवस्थापनका उपाय निस्किन सक्छन् कि, उनले भने। मतदान नामावलीमा भएका कति मतदाताको मृत्यु भएको छ भने कति विदेशिएका छन्। यसको एकिन तथ्यांक आयोगसँग नहुँदा पनि खर्च बढ्ने तर मत नखस्ने गरेको पौडेल बताउँछन्।आयोगले करोडौंको सामान खरिद गर्नुपर्ने हुँदा खर्च बढेको हो। यस्तै, अघिल्ला निर्वाचनमा खरिद गरेका सामग्रीको जतन नगर्दा पनि फजुल खर्चसमेत बढ्दै गएको अर्थराजनीति विश्लेषक हरि रोक्का बताउँछन्। निर्वाचनमा गर्नैपर्ने खर्च जस्तो मतपत्र, मतपेटिका, मतदाता शिक्षालगायतमा बाहेक गाडी किन्ने, मसिन जस्ता सामग्रीहरू प्रत्येक निर्वाचनमा किन्न जरुरी हुँदैन, उनले भने। निर्वाचन सम्पन्नपछि दोहोर्याएर प्रयोग गर्न मिल्ने सामग्री जतन गर्न सके या सरकारलाई बुझाइदिने हो भने यसले निर्वाचन र मतदाता खर्चमा कटौती हुने देखिन्छ। २०७९ को स्थानीय निर्वाचनमा प्रतिमतदाता खर्च २८४ मात्र भएको बताउँदै आयोग प्रवक्ता पौडेलले निर्वाचन खर्च मितव्ययी नै भएको दोहोर्याउँछन्। २०७४ मा ५ सयभन्दा बढी भएको प्रतिमतदाता खर्च २०७९ को स्थानीयमा आधा रकममा मात्रै सम्पन्न भएको आयोगको भनाइ छ। अहिलेको अवस्थाअनुसार ७ सयभन्दा बढी निर्वाचन खर्च हुनुपर्ने हो। तर, हामीले सकेसम्म खर्च कटौती गरेर काम गरिरहेका छौं, प्रवक्ता पौडेलले भने । आयोगले खर्च बढाउनेभन्दा पनि खर्च कटौती गरी उत्कृष्ट परिणाम दिनेमा अग्रसर रहेको पौडेलले बताए। तर, आयोगले भत्ता, ढुवानी जस्ता कार्यमा अव्याहारिक रूपमा खर्च बढाउँदा त्यसको असर निर्वाचन खर्चमा परेको पूर्वप्रमुख निर्वाचन आयुक्त वीरेन्द्र मिश्र बताउँछन्।"
कास्की ३ प्रतिनिधिसभामा एमालेका बैरागी विजयी,पोखरा : कास्की निर्वाचन क्षेत्र नम्बर ३ प्रतिनिधि सभा सदस्यकालागि भएको निर्वाचनमा नेकपा एमालेका दामोदर पौडेल बैरागी निर्वाचित भएका छन्। बैरागीले सत्तागठबन्धनका साझा उम्मेदवार नेकपा माओवादीका राजमी बराल जिवनलाई ५ हजार ४४५ मतान्तरले पराजित गर्दै पहिलो पटक प्रतिनिधि सभाको यात्रा तय गरेका हुन्। पौडेलले २२ हजार ९८० मत ल्याउँदा गण्डकी प्रदेशका अर्थ मन्त्री समेत रहेका माओवादीका बरालले १७ हजार ५३५ मत पाए। राष्ट्रिय स्वतन्त्र पार्टीका उम्मेदवार योगराज पौडेलले १२ हजार १८० मत ल्याएर तेस्रो भए। राष्ट्रिय प्रजातन्त्र पार्टीका जगत प्रसाद सुवेदीले २ हजार ४४२ मत ल्याएका छन्।
सत्ता गठबन्धनलाई पराजित गर्दै काभ्रे २ मा एमालेका गोकुल बाँस्कोटा विजयी,काभ्रे : काभ्रेपलाञ्चोक जिल्लाको प्रतिनिधि सभा २ नेकपा एमालेका गोकुल बाँस्कोटा विजयी भएका छन्। सत्ता गठबन्धनका उम्मेदवार शिवप्रसाद हुमागाईलाई ५ हजार ८६३ मतान्तरले पराजित गर्दै बाँस्कोटा निर्वाचित भएका हुन्। बाँस्कोटाले ४५ हजार ३४५ प्राप्त गर्दा उनका निकटतम् प्रतिद्वन्द्वी कांग्रेस नेता हुमागाईले ३९ हजार ४८२ मत ल्याएका छन्। राष्ट्रिय स्वतन्त्र पार्टीका दिनेश हुमागाईले १० हजार ५७३ मत प्राप्त गरी तेस्रो स्थान राख्न सफल भएका छन्। यो जितसँगै बास्कोटाको संसदको यात्रा दोस्रो पटक रहेको छ। अघिल्लो २०७४ को निर्वाचनमा पनि यही क्षेत्रबाट एमालेबाट बाँस्कोटाले देशभरको तेस्रो ठूलो भारी मतान्तरले विजयी भएका थिए। बाँस्कोटाले त्यतिबेला नेपाली कांग्रेसका उम्मेदवार मधु आचार्यलाई पराजित गरेका थिए। नेकपा एमाले सरकारमा रहँदा सरकारको प्रवक्ता र सूचना तथा संचार मन्त्रीसमेत भएका थिए।
जित फर्किरहेको वेल्स र विगतसँग शतर्क इरान,"दोहाः वेल्सका मिडफिल्डर ह्यारी विल्सन शुक्रबार मैदानमा जितको दृढ इच्छा लिएको इरानसँग आमनेसामने हुनेमा विश्वस्त छन्। विश्वपको समूह बीअन्तर्गत पहिलो खेलमा इङ्ल्यान्डसँग ६२ गोलको नतिजामा पराजित भएको इरान पुनरागमन गर्ने तयारीसहित मैदानमा उत्रिने छ। विश्व फुटबलको सबैभन्दा लोकप्रिय प्रतियोगिता छैटौं पटक खेलिरहेको इरान हालसम्म एक पटक मात्रै सुरुआती दुई खेलमा पराजित भएको छ। सन् २००६ मा जर्मनीमा भएको विश्वकपको समूह डीमा परेको इरान पहिलो खेलमा मेक्सिको र दोस्रो खेलमा पोर्चुगलसँग पराजित भएको थियो। शुक्रबार मैदानमा उत्रिँदा कार्लो क्वेरेजको टिम सन् २००६ को खराब विगतबारे शतर्क हुनेछ। सन् १९५८ पछि पहिलो पटक विश्वकप खेलिरहेको वेल्स पनि स्पष्ट तीन अंकको खोजीमा मैदान उत्रिने छ। अमेरिकाविरुद्धको पहिलो खेलमा वेल्स कप्तान ग्यारेथ बेलले अन्तिम समयमा पेनाल्टीमार्फत गरेको गोलमा हारबाट जोगिएको थियो। मिडफिल्डर विल्सन इरानले अहमद बिन अली रंगशालामा पहिलो खेलको तुलनामा वेल्सविरुद्ध धेरै आक्रमण गर्ने सम्भावना रहेको बताउँछन्। त्यो उनीहरूका लागि कठिन नतिजा थियो, इङ्ल्यान्डसँग खेल्नु सधैँ कठिन नै हुन्छ, उनी भन्छन्, उनीहरू त्यसको प्रतिक्रिया हामीविरुद्ध देखाउन तल्लिन हुनेछन्। हामीले त्यसको सामना गर्नुपर्नेछ। हामी राम्रो लयमा छौं। र तीन अंक हासिल गर्न तयार छौं भन्नेमा हामी तयार हुनुपर्छ, विल्सन भन्छन्। वेल्सबाट एक सय ९ खेल खेलेका बेलले अमेरिकाविरुद्ध पेनाल्टी हासिल गरेर गोलमा परिणत पनि गरेका थिए। वेल्सको टिमबाट क्रिस गन्टरले मात्रै बेल समान खेल खेलका छन्। बेलले टिमलाई नै अघि बढाउँछन्, र गोल पनि गर्छन्, विल्सनले भने, पछिल्लो समय उनको प्रदर्शनका कारण पनि उनी सन्यास लिनुभन्दा अगाडि विश्वकप खेल्न हकदार थिए। इङ्ल्यान्डविरुद्धको फराकिलो हारसँगै युरोपेली मुलुकविरुद्ध इरानको खराब नतिजाले निरन्तरता पाएको छ। विश्वकपमा इरानले युरोपेली टिमविरुद्ध खेलेका ९ मध्ये सात खेलमा पराजय भागेको छ। बाँकी दुई खेलमा बराबरी गरेको इरानले २० गोल खाएको छ। वेल्सविरुद्ध जितबाहेक क्वोरेजको टिमसामू कुनै विकल्प छैन। आजको खेलमा जित निकाल्न नसके फेरि एक पटक १६ वर्षअघिको खराब विगत दोहोर्याउँदै इरान सातौं पटक समूह चरणबाट बाहिरिने छ। तर, क्वेरेज आफ्ना खेलाडीले जितका लागि हरसम्भव प्रयास गर्नेमा विश्वस्त छन्। मेरो नजरमा इङ्ल्यान्डविरुद्धको खेल सामान्यरूपमै सकिएको हो। तर, हामी त्यसरी खाँदैन थियौं, क्वेरेजले भने, ३० ले पछि परेर हामीले पनि एक गोल गर्नु शाहसिक नजिता हुन्थ्यो। जति हामीलाई इङ्ल्यान्डले खेल्ने मौका दिएको थियो। त्यसमा हामीले फुटबलको आनन्द लिनुपथ्र्यो। निष्कर्षमा आफ्नो टिमले सधैँ कि जित्ने वा सिक्ने बताउँदै क्वेरेजले भने, हामीले इङ्ल्यान्डविरुद्ध पनि सिकेका छौं, जुन हामी वेल्सविरुद्धको खेलमा लागू गर्नेछौं। शुक्रबार इरान र वेल्स दोस्रो पटक आमनेसामने हुनेछन्। फिफा बरियतामा इरानभन्दा वेल्स एक स्थान मात्रै माथि छ। यी दुई टिमबीच ४४ वर्षअघि भएको मैत्रीपूर्ण खेल वेल्सले १० गोलको नतिजमा जितेको थियो। प्रभाव पार्न सक्ने खेलाडी किफो मुर (वेल्स) भलै अमेरिकाविरुद्धको खेलमा बेल नायक भए। तर, जब मध्यान्तरमा मुर मैदान प्रवेश गरेका थिए, त्यसपछि खेलको सिनारियो नै परिवर्तन भएको थियो। वेल्सले गरेका प्रत्येक आक्रमण मुर केन्द्रित थिए। छनोट चरणमा उत्कृष्ट लयमा रहेका मुर इरानविरुद्ध पहिलो रोजाईमा पर्ने करिब निश्चित छ। अमेरिकविरुद्ध ४५ मिनेट मात्रै खेलेर पनि सबैभन्दा धेरै (तीन) प्रहार गरेका मुर अर्को एक प्रहारमा पनि संलग्न थिए। मेहेदी तारेमी (इरान) इरानका लागि इङ्ल्यान्डविरुद्धको एक मात्र सकरात्मक पक्ष तारेमीको प्रदर्शन थियो। इरानले गरेका दुवै गोल तारेमीकै नाममा रहे। तारेमी एकन्दा धेरै विश्वकपमा गोल गर्ने पहिलो इरानी खेलाडी हुन्। पोर्टोका फरवार्ड तारेमी एसियाली मुलुकबाट विश्वकपका एकै खेलमा दुई गोल गर्ने पहिलो खेलाडीसमेत बनेका छन्। वेल्सविरुद्धको खेलमा इरानका प्रमुख हतियार ३० वर्षीय अनुभवी फरवार्ड तारेमी नै हुनेछन्। क्वेरेजले भने उनलाई अलिरेजा याहान्बाक्स र वाहिद अमिरीबाट सहयोग हुनेमा आशावादी हुनेछन्।"
निर्वाचनको सन्तुलित परिदृश्य,"मंसिर ४ को प्रतिनिधिसभा र प्रदेशसभाको निर्वाचनलाई सकारात्मक रूपमा लिनुपर्छ। किनभने लोकतन्त्रको संरक्षण र संवद्र्धनका लागि चुनाव हुन्छ कि हुन्न भन्ने शंका, दुविधा र अन्योल थिए। नागरिकको पनि ठूलो साथ सहयोग पाइएको छ। उनीहरूले गरेको मूल्यांकन परिणाममा जुन देखिएको छ त्यसले राम्रो संकेत गरेको छ। यद्यपि दुईतिहाइ बहुमत नआउने अवस्था देखिन्छ। युवा पंक्ति र केही गरौं भन्नेलाई छनोट गर्नुले संकेत सही देखाएको छ भन्न सकियो। ६१ प्रतिशत मतदाता मतदानमा सहभागी भएका छन्। ६५ प्रतिशतसम्म पुग्न सक्छ भन्ने आकलन मेरो थियो। केन्द्रीय स्तरको निर्वाचन भएकाले विविध पक्ष हेर्दा सन्तोष मान्नुपर्ने अवस्था छ। २०६४ सालको संविधानसभाको निर्वाचनमा लगभग ७० प्रतिशत जति मत खसेको थियो। तर २०७० मा जनताले हामीलाई संविधान नै चाहिन्छ भनेर २०६४ भन्दा पनि अझ बढी उत्साह देखाइदिए। २०६४ मा एउटा दल आयो माओवादी जो पहिलो बन्यो। यसले पनि सन्तोषजनक काम गर्न सकेको स्थिति नभएकाले २०७० मा गएर फेरि दोस्रो नेपाली कांग्रेसलाई पहिलो बनाइदिए। नेपाली कांग्रेसले संविधान पनि ल्यायो। तर सुशासन कायम गर्ने कुरामा र जनचासोको विषयमा त्यति नगरेको हुनाले २०७४ मा एमालेलाई ल्याइदिए। २०७४ मा एमालेलाई दुईतिहाइ बहुमतले जिताए। तिनै जनता हुन् जसले अहिले झन्डै दोस्रो पार्टीमा एमालेलाई झार्ने स्थिति बनाएको सम्भावना आकलन गर्न सकिन्छ। निर्वाचनको व्यवस्थापकीय पक्ष सुरक्षा पनि छुटफुट घटनाबाहेक राम्रै भएको मान्न सकिन्छ। यो निर्वाचन एक प्रकारले मतदाताले सन्तुलित ढंगमा मतदान गरेको पाएको छु। जनतामा दल र नेताहरूदेखि वितृष्णा थियो। त्यो परिणाममा देखिएको छ। तथापि दलका शीर्ष नेताहरूलाई पनि जिताएका छन्। युवालाई पहिलो प्राथमिकतामा राखेका छन्। यसले दललाई चुनौतीको झड्का पनि दिएको छ भने युवालाई देशको जिम्मेवारीमा आउन संकेत पनि गरेको छ। यिनै ठूला दलबाट जनताले धेरै आशा गरेका थिए। अपेक्षाअनुसार गर्नै नसकेका कारण लौ है तिमीहरूको विकल्पमा नयाँ पार्टी र उम्मेदवारहरू पनि ल्यायौं भनेर जनताले स्पष्ट भनिदिएको अवस्था हो आजको। ठूला दलका ठूला नेताहरू जसले आफूलाई ठानेका छन्, उनीहरूले जनताप्रति गरेको वाचाकबोल हो त्यो पूरा गर्न नसकेकै कारण जनता असन्तोष र आक्रोशित थिए भन्ने बुझ्न निर्वाचन नै कुर्नु पर्यो। बेलैमा तिनले यो यथार्थ बुझेका भए अहिलेको परिणाम यस्तो आउने थिएन। सचेत होऊ भन्ने सन्देश दिएकोसम्म नबुझ्दा दलहरू र नेताहरू पछारिनु परेको छ। आवधिक निर्वाचन लोकतन्त्रको मुटु नै हो। अब यसले स्वच्छ र स्वतन्त्र भएर धड्कन पाउनेछ। नेपाली जनताले नेतालाई देश बनाउन एक पटकलाई अवसर दिने हो। यदि त्यो अवसरको सदुपयोग गरेनन् भने अर्को निर्वाचनमा विकल्प खोज्नेछन्। कतिपय बुद्धिजीवी आफ्नो गाउँ गोरखाको बारपाकमा आएर स्थानीय निर्वाचनमा मतदान गरे। उनीहरू अहिले आएनन्। किन नआएको भनेर सोध्दा के गर्ने जति मत दिए पनि सबै उस्तै भन्दै निराश जवाफ दिन्थे। एक भोट हाल्न पनि गाउँ आइपुग्दा ठूलै रकम खर्च गर्नुपर्छ। आउँदा जाँदा सास्ती व्यहोर्नु पर्छ। त्यति गर्दा पनि जनभावनाको कदर गर्दैनन् दलका नेताहरू। मत पाउनुलाई अधिकार ठान्छन्, कर्तव्य के हो अब भन्नेमा ध्यानै दिँदैनन्। यिनै कारणले मतदाता निराश भएका छन्। यसकारण मतदान कम हुन गएको ठानेको छु। ज्येष्ठ नागरिकलाई पहिले घरैबाट मतदान केन्द्रसम्म ल्याउने र लैजाने सुविधा हुन्थ्यो, अहिले छैन। अस्वस्थ्य, गर्भवती महिला, अपांगता भएका व्यक्ति आदिलाई यो सकस नै हुन्छ। अझ पहाडी भेगमा यातायातको सुविधा खासै हुँदैन। कसरी पुगेर भोट हाल्ने सवाल अहम् बन्छ। कसैले यसतर्फ ध्यान दिँदैन। मतदान गर्नेको संख्या घट्ने कारण यी बनेका छन्। स्थानीय निर्वाचनमा चाहिँ प्रतिस्पर्धा बढी हुने र गाउँठाउँकै हुने भएकाले उनीहरूलाई घरघरबाटै बोकेर लगेर मतदान गराउने काम हुन्छ। भोट माग्ने प्रतिस्पर्धा नभएपछि पनि मतदानमा उत्साह कम हुँदो रहेछ, सुनसान हँुदो रहेछ। काठमाडौंमा त अलि अलि घुमेको देखेको थिएँ। यहाँ त घरघरमा कोही पनि नआउने, त्यसै जितिहाल्छौं भन्ने भावले यस्तो भएको हुन सक्छ। ६१ प्रतिशतमा झर्नुको अर्को कारण हो, युवा बिदेसिनु। कमाइ खाने जागिरभन्दा ठूलो मतदान हुन सकेको छैन। आउनेहरू जानै पर्यो। भिसा पाएको बेलामा उड्नुपर्छ भनेपछि उड्ने नै भए। सहरी क्षेत्रमा भएकाले पनि मत हाल्न पाएनन्। विदेशमा भएकाले पनि हाल्न पाएनन्। विदेशमा रहने दाजुभाइको संख्या औपचारिक रूपमैै ४३ लाख छ। उनीहरू निर्वाचनबाट विमुख हुने नै भए। बदर मत अत्यन्तै बढी छ। हामीले अघिदेखि नै भन्दै आएका छौं कि भोटिङ मेसिनको प्रयोग गर्नुपर्यो। विदेशमा हुनेको नाम दर्ता गर्नु पर्यो। अनलाइन भोटिङको व्यवस्था गरिदिनु पर्यो। सर्वोच्च अदालतले समेत २०७० मै भोटिङ मेसिनको प्रयोग गर भनेर निर्देशनात्मक आदेश दिइसकेको छ। यसतर्फ कसैको चासो देखिएन। सर्वोच्चको आदेशको पालना भएन। पालना गर्ने जिम्मेवारी कसको ? निर्वाचन आयोग, सरकार, राजनीतिक दल, उम्मेदवार आखिर सबैको होइन र ? नेपाली जनता र मिडिया सबैले घच्घच्याउनुपर्ने थियो तर भएन। अर्कोतर्फ, मतदाता शिक्षा औपचारिकता निर्वाह गर्ने मात्रै भयो। घरघरमा नमुना मतपत्र बाँडेको देखिएन। बरु मतदान स्थलभित्रै पुगेपछि कर्मचारीले सिकाएको पाइयो। यसरी दिनुहोस् भनेर पनि मत बदर हुनबाट जोगिएको पाएँ। कर्मचारीले व्यवस्थित ढंगमा भूमिका निर्वाह गरेको पाएँ। तर घरघरमा पुगेर कसलाई दिने ? के गर्ने ? समानुपातिक प्रणाली के हो ? के कति प्रतिशत ल्याउनु पर्छ ? आदि जस्तो शिक्षा दिइएन। यथासमयमा जनताको मतको सम्मान गरेर काम गर्न सक्तैनौं भने परिणाम त्यहीअनुसार आउँछ। अनि जनतामा वितृष्णा आउँछ। व्यक्तिहरूले अवाञ्छित क्रियाकलाप गर्ने मौका पाउँछन्। यसैले यस्ता विकृति समयमै सुधार गरेर जानुपर्छ। हामी आयोगमा रहँदा २०६४ को चुनावपछिको समयमा जनसंख्या साढे दुई करोड जति थिए। तर, मतदाता १ करोड ७६ लाखमात्र। अप्रत्याशित त्यो अवस्थामै निर्वाचन गराउनु थियो। एउटै मतदाताको नाम पाँचछ ठाउँमा थियो। सामान्यत तीन ठाउँमा त हुन्थ्यो नै, जन्मेको, जागिर खाएको र जहाँ बसोबास गर्यो त्यहाँ। पहिलोपटक हामीले २०६७ सालदेखि मतदाता नामावली संकलन परिचयपत्र वितरण गर्ने व्यवस्था गर्यौं। प्रत्येक घरदैलोमा निर्वाचन आयोग पुग्यो। यसले मतदाता संख्या झरेर लगभग १ करोड ५६ लाख जतिमा आयो। निर्वाचन आयोगको सुधारको एउटा उपलब्धि थियो त्यो। २०६४ सालमा भोटिङ मेसिन पनि सुरु गर्यौं। अहिले हेर्दा मतगणना नै निर्वाचन आयोगको मुख्य समस्या देख्छु। मतगणना अत्यन्तै झन्झटिलो छ। गम्भीर विषय हो यो। सबैको सरोकारको विषय। उम्मेदवारको भविष्य जोडिएको छ यसमा। मतदाता जतिसक्दो चाँडो परिणाम सुन्न चाहन्छ। निर्वाचनमा हुने खर्च अत्यन्तै बढी देखिन्छ। यसलाई सुधार्न आधुनिक विधि र प्रविधिको प्रयोग गर्दै जानुपर्छ। दलहरूबीच स्वस्थ प्रतिस्पर्धा हुनुपर्छ। निर्वाचन प्रणालीमा सुधार्ने सोच हुनुपर्छ। अयोग्य र असक्षम व्यक्तिहरूको सट्टा योग्य, कर्मठ र इमान्दार व्यक्तिहरू आउने प्रकारको प्रणाली विकास गर्नुपर्छ। कम्तीमा निर्वाचन भइसकेपछि बहुमतको सरकार हुने किसिमको निर्वाचन प्रणाली बन्नुपर्छ। यो अहिलेको व्यवस्थाबाट बहुमतीय सरकार हुन सम्भव छँदै छैन। अहिलेको अवस्था हेर्दा युवा अलि बढी आउन खोजेको देखिन्छ। मुख्य नेताहरूलाई पनि जनताले साथ दिए, जिताए। सांकेतिक दबाब दिए, तिमीहरू सच्चिऊ भनेर। युवामा नयाँ उमंग र जोस लिएर केही गर्छु भन्ने भावना देखिएको छ। अब शीर्षनेताहरू अभिभावकको भूमिकामा बसिदिए भने एकचोटि युवाले केही गर्न सक्छन्। आमजनताको चाहना पनि यही छ। देशको आवश्यकता पनि हो यो। नेपाली जनताले शीर्षनेताहरूबाट अभिभावकत्व खोजेको छ। उहाँहरूको अनुभवको आधारमा युवा परिचालन गर्न सकियो भने सुनमा सुगन्ध पनि हुन्छ। यसपटक युवा मिलेर सहमतिको सरकार नै बनाउन् भन्ने निर्वाचनको सन्देश देखिएको छ। स्वतन्त्रहरूले जितेका छन्। स्वतन्त्र नै देश बनाउन, जनताको सेवा गर्न आएका हुन् भने त्यो मौका पनि दिनुपर्छ। सरकार जसको भए पनि स्वतन्त्रकै हैसियतमा रहेर काम गर्ने वातावरण प्रदान गर्नुपर्छ। अब मिलिजुलीको अर्थात् सहमतिको सरकार हुने पक्का भयो। सबै जनजाति, समूह र वर्गहरूलाई ल्याउन फेरि समानुपातिक मिश्रित समानान्तर प्रणाली अपनायौं। त्यसले गर्दा संसद्मा ६०१ जना भए। त्यसलाई घटाएर २७५ मा ल्यायौं। त्यो ल्याउनासाथ त्यही प्रतिनिधिहरू जो प्रतिनिधि ल्याउनुपर्ने थियो, ती किसिमको आउने भएन। जो हालिमुहाली गरिराख्नेहरूको समूह मात्रैको ल्याउने अवस्था समानुपातिक प्रणालीबाट हुन गएको छ। यो प्रणालीमा सुधार गर्नुपर्छ। कि प्रत्यक्ष तर्फको मात्रै राखौं कि समानुपातिक तर्फको मात्रै राखौं। एउटै व्यक्ति प्रत्यक्षतर्फ हारेकाहरूको सधैं एउटै अनुहार संरक्षित हुने स्थान बनाउनु भएन। यही अवस्था दोहोर्याइरहने हो भने व्यवस्था सुध्रँदैन। देशले विकास पाउँदैन, निकास पाउँदैन। यथास्थितिमा जकडिइरहन्छ। त्यसैले अब सबै सचेत हुनु आवश्यक छ।  गुरुङ, पूर्वनिर्वाचन आयुक्त हुन् ।"
मूर्च्छित अर्थतन्त्र,"कतै नेपाल पनि श्रीलंकाजस्तै आर्थिक संकटको भुँमरीमा त पर्ने होइन ? भन्दाभन्दै त्यस्तो आपत् आइलाग्ला भन्ने संकेत प्रष्ट देखिएको छ। किनभने सरकारी राजस्व गएका २० वर्षयताको कम भइसकेको छ। राजस्व संकलन नै न्यून हुँदा सरकारले शिक्षक, कर्मचारी, सेना, प्रहरीलाई तलब खुवाउन पनि मुस्किल पर्न सक्छ। गएको कात्तिकमा सरकारले उठाएको राजस्वभन्दा प्रशासनिक खर्च करिब ७ प्रतिशतले बढी पुगेको थियो भन्ने तथ्यांक महालेखा परीक्षकको कार्यालयले दिएको छ। असोजमा पनि राजस्व संकलन १४८७ प्रतिशतले हुँदा चालू खर्च १८९१ प्रतिशत छ। राजस्वले सञ्चालन खर्च पनि नधान्ने स्थिति भयो भने विकास त रोकिन्छ नै, नागरिकलाई समेत हातमुख जोर्न धौ धौ हुने दिन आउन बेर लाग्दैन। अर्थतन्त्र ओरालो लाग्दै आपतमा पर्ने संकेत देखेरै केन्द्रीय बैंकले केही औजारहरू चलायो। सरकारले आयातमा कडाइ गर्यो पनि। त्यसैले २०७९०८० को असोजमा १२ अर्ब ४३ करोड रुपैयाँले शोधनान्तर बचतमा पुग्यो। विदेशी मुद्रा सञ्चिति ८३ महिनाको वस्तु आयात धान्ने अवस्थामा रह्यो। विदेशी मुद्राको सञ्चिति बढाउनकै लागि भनेर सरकारले आयातमा प्रतिबन्ध लगायो। यो सजिलो उपाय थियो। अनि हात बाँध्यो बस्यो। आयातमा लागेको प्रतिबन्धकै कारण अर्थतन्त्र चलायमान बनेन। जब सामान आयात रोकिन्छ, त्यसको सिधा असर भन्सारमात्रै होइन, अरू राजस्वमा पनि पर्छ नै। त्यो के भने वस्तुको किनबेच हुन नपाएपछि राजस्वको स्रोत पनि सुक्छ। परिणाम के पनि निस्किएको छ भने महँगी ह्वात्तै बढेको छ। नेपाल उद्योग परिसंघको भनाइलाई मान्ने हो भने अहिले ठूलो कारोबार हुने वस्तुको किनबेच नै छैन भन्दा पनि हुन्छ। दैनिक उपभोग्य वस्तुकै माग १५ प्रतिशतले घटेको परिसंघ बताउँछ। उसकै भनाइमा सिमेन्ट व्यापार आधा घट्दा स्टिलको माग ७० प्रतिशतसम्म झरेको छ। घरजग्गा कारोबार सुस्ताएको छ। सेयर बजार निकै न्यून बिन्दुमा ओर्लिएको छ। व्यवसायीहरूको मनोबल खस्किसकेको छ। उनीहरूमध्ये धेरैजना अहिलेको जस्तो व्यावसायिक संकट कोभिडकाल, भूकम्पको बेला र संशस्त्र संघर्षको समयमा पनि आएको थिएन भन्छन्। तर, आजको संकट एक्कासि आएको हो। राजनीतिमा रुमलिएको सरकारहरूका अकर्मण्यताको योगफलका रूपमा आजको आर्थिक संकट प्रकट भएको बुझ्न अर्थशास्त्रको ज्ञाता हुनु पर्दैन। साधारण नेपालीले पनि सजिलै भन्न सक्छ। अर्थतन्त्र मूच्र्छित अवस्थामा पुग्दैछ। त्राण दिने काम गरिरहेको एउटै विप्रेषण आयमात्रै भएको छ। सरकारको आम्दानीभन्दा खर्च बढी अर्थतन्त्र मक्काउने जे जति आयाम भुसको आगो झैं फैलिएका छन्, तिनका झिल्का हैन, लप्का देखिन थालिसकेका छन्। व्यवसायी र उद्यमी छटपटिँदै ब्यथा सुनाउँदै छन्। तर, सरकारका अधिकारीहरू भने तिनका व्यथा न गम्भीर भएर सुन्छन्, न सरकारी तथ्यांकले नै देखाइरहेका ऋणात्मक सूचकहरूबाट संवेदनशील हुन्छ। यस्तै अनुत्तरदायी अर्थ प्रशासन र राजनीतिकै कारण अर्थतन्त्र थिलोथिलो भएको हो। आत्तिएर मात्रै कुनै पनि समस्याको समाधान हुँदैन। तर आपत् आउँछ कि भनेर सतर्कचाहिँ सधैं हुनुपर्छ। त्यसैको अभावले आजको दिन आइपुगेको हो। मुलुकमा आम निर्वाचन भएर अब नयाँ जनप्रतिनिधि आउँदै छन्। नयाँ सरकार पनि मुलुकले छिटै पाउनेछ। एउटै पार्टीको बहुमत आउन सम्भावना भने देखिन्न। त्रिशंकु संसद्ले मिलीजुली सरकार नै निर्माण गर्ला। तर त्यसको परिणाम सरकार अस्थिर नहोस्। फेरि पनि दलहरू सरकार बनाउने र ढाल्ने काममा मात्रै केन्द्रित नहोऊन्। जो जो सरकारमा जालान्, तिनले मात्रै होइन सबै जनप्रतिनिधि र सबै दलहरूले आर्थिक एजेन्डामा अर्जुनदृष्टि दिन जरुरी छ। नभए देश टाट पल्टिन सक्छ। युवामा नयाँ उमंग र जोस लिएर केही गर्छु भन्ने भावना देखिएको छ। अब शीर्षनेताहरू अभिभावकको भूमिकामा बसिदिए भने युवाले केही गर्न सक्छन्। आमजनताको चाहना पनि यही छ। देशको आवश्यकता पनि हो यो।"
मकवानपुरमा ढल्यो विरासत,"मकवानपुर : मकवानपुरले पञ्चायत कालदेखिका जनप्रतिनिधिको वर्चस्व खारेज गरेको छ। पञ्चायतदेखि नै राजनीति गरिरहेका राप्रपा नेपालका अध्यक्ष कमल थापा र एकिकृत समाजवादीका नेता विरोध खतिवडालाई प्रतिनिधिसभा सदस्य निर्वाचन २०७९ मा जनताले अनुमोदन गरेनन्। यीनै नेताहरूले पञ्चायत कालदेखि मकवानपुरमा राज गरिरहेका थिए। यसपटक मकवानपुर १ मा थापा र मकवानपुर २ मा खतिवडा पराजित भएका छन््। पञ्चायत कालदेखिका राजनीतिक खेलाडी थापालाई नेकपा एमालको सूर्य चुनाव चिन्ह पनि फापेन। उनी आफ्नै पूर्व सहकर्मी राप्रपाका दिपकबहादुर सिंहसँग पराजित भए। सिंहले २७ हजार ८ सय १६ मत प्राप्त गर्दा थापाले २५ हजार ४ सय २० मत मात्रै प्राप्त गरेका छन् । थापाले भन्दा बढी नेपाली कांग्रेसकी सहमहामन्त्री महालक्ष्मी उपाध्याय डिनाले २५ हजार ४ सय ३४ मत ल्याएर दोस्रो भएकी छन् । २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। त्यहाँ पनि उनी पराजित भए । पटकपटक निर्वाचन लड्दै आएका थापालाई २०४३ र २०५१ सालमा यहाँका जनताले अनुमोदन गरे। ४० वर्षको अन्तरालमा दुईपटक मात्रै थापा प्रत्यक्ष निर्वाचनबाट निर्वाचित भएका छन्। उनको संसदमा पुग्ने यो पटकको असफल प्रयासअघि अन्नपूर्ण पोस्ट् दैनिकसँगको कुराकानीमा यस निर्वाचनपछि चुनाव नलड्ने घोषणा गरेका थिए। हिन्दु राष्ट्र र संवैधानिक राजतन्त्रको वकालत गरेका थापा २०७० सालको दोस्रो संविधानसभाको निर्वाचनमा समानुपातिकबाट सांसद चुनिएका थिए। दुवै परिवर्तनमा दबाउन उनको ठूलो भुमिका छ। २०४६ सालको प्रजातन्त्र पुर्नस्थापना होस् वा २०६२६३ को जनआन्दोलनमा उनको भुमिका जनतालाई दमन गर्नु नै थियो। २०६२६३ को जनआन्दोलनताका उनी गृहमन्त्री नै थिए। यो बेला जनआन्दोलन दबाउन उनले सक्दो बल प्रयोग गरेका थिए। राप्रपा अधिवेशनमा राजेन्द्र लिङ्देनसँग पराजित भएपछि टिक्न नसकेर थापाले राप्रपा नेपाल बिउँत्याएका हुन्। उनी आफ्नो पार्टीको चिन्ह छोडेर एमालेको चिन्हबाट लडेका हुन्। ढल्यो खतिवडाको बिरासत नेकपा एकीकृत समाजवादीका नेता विरोध खतिवडाको ३६ वर्षे लामो बिरासत ढलेको छ। खतिवडा मकवानपुरमा पञ्चायत कालदेखिका सदावहार नेता हुन्। मकवानपुर प्रतिनिधिसभा क्षेत्र नम्बर २ मा नेकपा एमालेका महेश बर्तौलासँग उनी ४ हजार ५ सय २० मतको अन्तरले पराजित भए। पहिलोपटक संसदीय निर्वाचन लडेका बर्तौलाले यस क्षेत्रका प्रभावशाली तथा सदावहार नेता खतिवडालाई हराएका हुन्। बर्तौलाले ३४ हजार ९ सय १६ मत र खतिवडाले ३० हजार ३ सय ९६ मत प्राप्त गरेको मुख्य निर्वाचन अधिकृतको कार्यालयले जनाएको छ। यस क्षेत्रमा ८६ हजार ३ सय १ मत खसेको थियो। तीमध्ये राष्ट्रिय स्वतन्त्र पार्टीका उम्मेदवार भरत पराजुलीले १२ हजार ३९ मत प्राप्त गरेका छन्। २०४३ सालदेखि चुनाव लड्दै आएका खतिवडा यो पटक भने आफ्नै कार्यकर्तासँग चुनावी प्रतिस्पर्धामा हार्न बाध्य भए। विद्यार्थी राजनीतिदेखि खतिवडाकै स्कुलिङमा राजनीतिमा प्रवेश गरेका ४० वर्षीय बर्तौला पार्टी विभाजनपछि नेकपा एकिकृत समाजवादीमा आबद्ध भएका खतिवडासँग चुनाव लडेका हुन्। पहिलो पटक खतिवडा २०४३ सालमा जनपक्षीय उम्मेदवार बनेर मकवानपुरको प्रतिनिधित्व गरेका थिए। मकवानपुर २ मा खतिवडा छैठौं पटक उम्मेदवार बनेका थिए। मकवानपुरबाट पटकपटक चुनाव जितेपछि मन्त्री बन्ने अवसर भने उनले एमाले फुटाएर एकीकृत समाजवादी गएपछि मात्रै पाए। नेकपा एमालेबाट खतिवडाले २०४८ मा पहिलो पटक निर्वाचन जितेका थिए। उनीसँग हाल मकवानपुर प्रतिनिधिसभा १ मा नेपाली कांग्रेसबाट उम्मेदवार रहेकी महालक्ष्मी उपाध्याय डिना र जनमुखी सहकर्मी रुपचन्द्र विष्ट पराजित भएका थिए। २०५१ को निर्वाचनमा खतिवडा पुनः निर्वाचित भए। उनीसँग प्रतिस्पर्धामा रहेका डिनासँगै कांग्रेसका बागी उम्मेदवार विश्वराज उप्रेती, राप्रपा नेपालका अध्यक्ष थापा र विष्ट पराजित भएका थिए। २०५१ मा थापाले मकवानपुर १ मा जित हात पारेका थिए भने मकवापनुर २ मा खतिवडासँग हारेका थिए। २०५६ को निर्वाचनमा भने उनका सबै प्रतिस्पर्धी नयाँ आए। तर, उनलाई हराउन सकेनन्। खतिवडासँग नेपाली कांग्रेसका पूर्व सभापति माइकल रामचन्द्र अर्याल, राप्रपा नेता एवं हाल मकवानपुर प्रतिनिधिसभा १ का उम्मेदवार दिपक सिंह र नेकपा मालेबाट उम्मेदवार भएका हिरण्यलाल श्रेष्ठ पराजित भएका थिए। संसदीय राजनीतिका चतुर खेलाडी खतिवडा नेकपा माओवादी केन्द्रको दवाब रहेको समय २०६४ मा भने उम्मेदवार भएनन्। उनी २०७० मा पनि उम्मेदवार बनेनन्। २०७४ मा भने फेरि उनको तेस्रोपटक भेट कांग्रेस सहमहामन्त्री डिनासँग भयो। एमालेबाट निर्वाचन लडेका खतिवडालाई नेकपा माओवादी केन्द्रको पनि साथ थियो। खतिवडा ४६ हजार चारसय ८१ मत प्राप्त गरी विजयी भएका थिए। उनका निकटतम् प्रतिस्पर्धी डिनाले ३४ हजार ९० मत प्राप्त गरेकी थिइन्। संसदीय निर्वाचनमा हालसम्म जितको रेकर्ड कायम गरेका ६२ वर्षीय खतिवडाको अबिराम जितको यात्रामा ठेस लागेसँगै मकवानपुरका कम्युनिष्ट राजनीतिमा नयाँ पुस्ताको प्रभाव बढेको छ। लगातार हारको यात्रामा डिना मकवानपुर प्रतिनिधिसभा १ मा सत्तारुढ गठबन्धनबाट कांग्रेसकी सहमहामन्त्री डिना उपाध्यायको पनि जादु चलेन। उनी चौथोपटक हार ब्यहोर्न बाध्य भइन्। उपाध्याय २०४८ सालदेखि उम्मेदवार बनिरहेकी छन्। पहिलोपटक २०४८ सालमा उम्मेदवार बनेकी उपाध्ययले अहिलेसम्म जित भने निकाल्न सकेकी छैनन्। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रुपचन्द्र विष्टसहित ८ जना चुनावी प्रतिस्पर्धामा थिए। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको उनी राज्यमन्त्री भइन्। त्यस्तै, २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी थिइन्। पाँचौं पटकमा सिंहको उदय राप्रपाबाट क्षेत्र नम्बर १ का उम्मेदवार दिपक सिंहको पनि हारको सृङ्खला लामो छ। ६१ वर्षीय सिंह २०५४ सालमा हेटौंडा नगरपालिकाको मयेरमा नेकपा एमालेका डोरमणि पौडेलसँग १२ सय मत अन्तरले पराजित भएका थिए। २०५६ मा मकवानपुर प्रतिनिधिसभा २ मा उनी एमालेका खतिवडासँग १२ सय मत अन्तरले हारेका थिए। सिंह शाही शासनकाल २०६१ मा जिल्ला विकास समितिको सभापति भएका थिए। तर उनलाई त्यसपछिको निर्वाचन पनि फापेन। संविधानसभा सदस्यको लागि २०७० मा भएको निर्वाचनमा नेकपा एमालेका अनन्त पौडेलसँग सिंह २२ सय मतले पराजित भए। लामो समय राप्रपा नेपालका अध्यक्ष थापा निकट रहेर राजनीति गरेका सिंहको साथ राप्रपाबाट थापा अलग्यिएपछि छुट्यो। उनी थापाको साथ नलिई २०७९ को स्थानीय तह निर्वाचनमा हेटौंडा उपमहानगरपालिकाको मेयरमा प्रतिस्पर्धी भए। सिंह नेकपा एकीकृत समाजवादीका मिना लामासँग २५ सय ४४ मत अन्तरले पाराजित भए। उनले २० हजार पाँचसय ३१ मत ल्याएका थिए। पञ्चायतदेखि नै सिंहले थापाको सहयोगीका रुपमा काम गर्दै आएका थिए। तर उनले हाल सम्म विजयको स्वाद चाख्न पाएका थिएनन्। यो पटक भने आफ्नै राजनीतिक गुरु थापा र डिनालाई हराएर सिंहले विजयको रेकर्ड कायम गरेका छन्।"
एमालेका प्रदीप ज्ञवालीलाई हराउँदै कांग्रेसका चन्द्र भण्डारी निर्वाचित,गुल्मी : गुल्मी १ मा प्रतिनिधिसभा सदस्यका उम्मेदवार नेपाली कांग्रेसका चन्द्र भण्डारी निर्वाचित भएका छन् । नेकपा एमालेका उपमहासचिव प्रदीप ज्ञवालीलाई पराजित गर्दै भण्डारी निर्वाचित भएका हुन् । निर्वाचनको अन्तिम परिणाम घोषणा हुन बाँकी छ ।
कैलाली ५ (२) प्रकाशबहादुर देउवा र (१) रमेश धामी विजयी,धनगढी : कैलाली निर्वाचन क्षेत्र नम्बर ५ को प्रदेशसभा (२) मा नेपाली कांग्रेसका प्रकाशबहादुर देउवा विजयी भएका छन्। ९ हजार ५९१ मत प्राप्त गरी देउवा प्रदेशसभा सदस्यमा विजयी भएका हुन्। उनका निकटतम प्रतिद्वन्द्वी नेकपा एमालेका दुर्गाप्रसाद जोशीले ६ हजार ३५१ मत प्राप्त गरे। यस्तै क्षेत्र नम्बर ५ को प्रदेशसभा (१) मा नेकपा नेकपा माओवादीका रमेश धामी विजयी भएका छन्। धामीले ९ हजार ३८७ मत प्राप्त गरी विजयी भएका हुन्। उनका प्रतिस्पर्धी नेकपा एमालेका नेपालु चौधरीले ९ हजार २६२ मत प्राप्त गरे।
बारा १(१) मा एमालेका चौधरी निर्वाचित,"सिमराः बारा क्षेत्र नं १(१) को प्रदेशसभा सदस्यमा त्रिलोकी चौधरी पुनः निर्वाचित भएका छन् । चौधरी दुई हजार पाँच सय २८ मतको फराकिलो मतान्तरले निर्वाचित भएका हुन् । चौधरीले १६ हजार सात सय ९८ मत प्राप्त गर्दा नेपाली कांग्रेसका उम्मेदवार रमेश दंगालले १४ हजार दुई सय ७० मत प्राप्त गरेका छन् । चौधरी प्रदेशसभा दोस्रो पटक निर्वाचित भएका हुन् । यसअघि २०७४ सालको निर्वाचनमा पनि चौधरी निर्वाचित भएका थिए । चौधरीको जितसंग एमालेले बारामा उम्मेदवारी दिएको चार प्रदेशसभा मध्ये तीनमा जित हात पारेको छ । यसअघि बारा क्षेत्र नं ४(१) मा देवनारायण चौधरी, ३(१) मा रविन्द्रदास श्रेष्ठ निर्वाचित भईसकेका छन् । बारा क्षेत्र नं २(१) मा भने एमालेका उम्मेदवार बलबिर चौधरी पराजित भएका छन् । उनले उम्मेदवारी दिएको क्षेत्रमा स्वतन्त्र उम्मेदवार सारदा संकर कलवार निर्वाचित भएका छन् ।"
जाजरकोट प्रदेश १ मा २८ वर्षपछि कांग्रेसको कमब्याक,"जाजरकोट : जाजरकोटको प्रदेश सभा क मा २८ वर्षपछि कांग्रेसले जित निकालेको छ। नेपाली कांग्रेसका जिल्ला सभापतिसमेत रहेका कर्णाली प्रदेश सभा सदस्य पदका उम्मेदवार बेदराज सिंहले जित निकालेसँगै २८ वर्षपछि कांग्रेस कमब्याक भएको हो। सत्ता गठबन्धनका साझा उम्मेदवार नेपाली कांग्रेसका सिंहले एमालेका डम्बर सिंहलाई ७ हजार ७३ मतको अन्तरले हराएका हुन्। बेदराज १८ हजार ५४३ मत प्राप्त गरी विजय भएका हुन्। उनका निकतटम प्रतिद्वन्द्वी एमालेका डम्बरले ११ हजार चार सय ७० मत प्राप्त गरेका छन्। यसअघि दुई निर्वाचन क्षेत्र रहेको जाजरकोटमा २०४८ र २०५१ सालमा कांग्रेसले जितेको थियो। २०४८ सालमा द्वारिकाप्रसाद प्रधान र २०५१ सालमा झलकनाथ वाग्लेले जित निकालेको क्षेत्र नम्बर १ अहिले प्रदेश सभाको क्षेत्र नम्बर १ भएको छ। २०५६ सालको निर्वाचनमा राष्ट्रिय प्रजातन्त्र पार्टीका गोविन्द विक्रम शाह विजयी भएका थिए। २०६४ सालमादेखि माओवादी केन्द्रले उक्त क्षेत्र जित्दै आएको थियो। २०६४ सालमा माओवादी केन्द्रका कालीबहादुर मल्ल र २०७० सालमा माओवादी केन्द्रकै शक्तिबहादुर बस्नेतले जितेका थिए। नयाँ संविधान अनुसार पुर्नसंरचना भएपछि प्रतिनिधिसभामा जाजरकोट १ निर्वाचन क्षेत्रमा सिमित भएको छ। प्रदेश सभामा भने दुई निर्वाचन क्षेत्र छन्। पहिलेको प्रतिनिधिसभाको क्षेत्र नम्बर १ अहिलेको प्रदेश सभा क्षेत्र नम्बर १ भएको छ। २०७४ सालको निर्वाचनमा बामगठबन्धनका तर्फबाट माओवादीका गणेशप्रसाद सिंह विजयी भएका थिए। २०७४ सालको निर्वाचनमा गणेशप्रसादसँग पराजित भएका बेदराज यसपटक भने उनकै सहयोगमा निर्वाचित भएका हुन्। सत्ता गठबन्धनबाट माओवादी केन्द्रले प्रतिनिधिसभा र कांग्रेसको भागमा प्रदेशका दुबैसिट परेपछि नेपाली कांग्रेस तीन दशकपछि आफ्नो झण्डा फहराउने अवसर भएको हो। जिल्लाको बारेकोट गाँउपालिका ९ सेपुखोलामा जन्मिएका ४२ वर्षीय वेदराज विद्यार्थीकालदेखि नै कांग्रेसको राजनीतिमा होमिएका थिए। नेपाली विद्यार्थी संघको जिल्ला अध्यक्ष, पार्टीको क्षेत्रिय सभापति, जिल्ला सहसचिव हुँदै गत वर्ष पार्टी सभापति हुने अवसर पाएका उनले जिल्लाको विकासका लागि आफूले काम गर्ने बताए। कांग्रेसका युवा नेता सिंहले आफूलाई भरोसा गरेर विजयी गराएकोमा जिल्लाबासी सबैलाई धन्यबाद दिंदै जनमतको कदर गर्दै इमान्दारीपुर्वक काम गर्ने बताए।"
कास्की १ प्रतिनिधिसभा सदस्यमा एमालेका गुरुङ विजयी,पोखरा : कास्की निर्वाचन क्षेत्र नम्बर १ प्रतिनिधिसभा सदस्यमा नेकपा एमालेका मनबहादुर गुरुङ निर्वाचित भएका छन्। सत्तारुढ गठबन्धनका साझा उम्मेदवार बनेका नेपाली कांग्रेसका किशोरदत्त बराललाई २ हजार ५१९ मतान्तरले पराजित गर्दै गुरुङ विजयी भएका हुन्। नेकपा एमाले कास्कीका अध्यक्ष समेत रहेका गुरुङले २५ हजार ७०८ मत ल्याउँदा नेपाली कांग्रेस कास्कीका सभापति बरालले २३ हजार १८९ मत पाएका छन्। राष्ट्रिय स्वतन्त्र पार्टीका राजु राईले १० हजार ९४१ म्त ल्याएका छन्। राष्ट्रिय प्रजातन्त्र पार्टीका सूर्य बहादुर गुरुङले ३ हजार ८ मत ल्याएका छन्। गुरुङ अघिल्लो निर्वाचनमा गण्डकी प्रदेश सभा सदस्यमा निर्वाचित भएका थिए। बराल पहिलो पटक निर्वाचनमा होमीएका थिए। गठबन्धन हुँदा पनि प्रतिनिधि सभामा बराल र प्रदेश सभा कास्की १ ख मा कांग्रेस उम्मेदवार दीपक गुरुङ गराजित भएपछि नेपाली कांग्रेस कास्कीका कार्यकताले आप्नै पार्टीका नेताको अन्तरघातका कारण पराजय भोग्नु परेको भन्दै पार्टीका पूर्व जिल्ला सभापति कृष्ण केसी विरुद्ध बिहीबार नाराबाजी गरेका थिए। कास्कीमा तीन प्रतिनिधि सभा सदस्यका लागि भएको निर्वाचनमा तीनै क्षेत्रमा सत्तारुढ गठबन्धनलाई पराजित गर्दै नेकपा एमालेका उम्मेदवार विजयी भएका छन्। यसै गरी प्रदेश सभा सदस्यकालागि भएको निर्वाचनमा ४ स्थानमा नेकपा एमालेका उम्मेदवार विजयी हुदा सत्तारुढ गठबन्धनबाट नेपाली कांग्रेसका दुई उम्मेदवारले मात्र विजयी भएका छन्। समाजवादी र नेकपा माओवादीका उम्मेदवारले भने जित निकाल्न सकेनन्।
प्रदेशसभामा जजसले जिते,अन्नपूर्ण पश्चिम टिम : जाजरकोट (२) प्रदेश सभाबाट कांग्रेसका राजीवविक्रम शाह १६ हजार ४० मत प्राप्त गरि विजयी भएका छन्। उनका निकटतम् प्रतिद्वन्द्वी एमालेका खिमबहादुर शाहीले १० हजार ५३० मत प्राप्त गरेको छन्। जाजरकोटको (१) प्रदेशसभामा कांग्रेसका वेदराज सिंह १८ हजार ५४३ मत प्राप्त गरि विजय भएका छन्। उनका निकटतम् प्रतिद्वन्द्वी एमालेका डम्बर सिंहले ११ हजार चार सय ७० मत प्राप्त ल्याएका छन्। बाँके क्षेत्र नं ३ (१) प्रदेशसभा सदस्यमा नेकपा एमालेका रत्न खत्री निर्वाचित भएका छन्। खत्रीले १३ हजार १५८ मत ल्याएका छन्। स्वतन्त्र उम्मेदवार दलबहादुर सुनारले ११ हजार मत ल्याए। नागरिक उन्मुक्ति पार्टीका चन्तराम थारुले ९ हजार ५४७ मत ल्याए। सोही क्षेत्रबाट निर्वाचित नेकपा माओवादी केन्द्रका इन्द्रप्रसाद खरेलले एक हजार ९९५ मत ल्याएका छन्। डोटी (१) प्रदेशसभा सदस्यमा एमालेका उम्मेदवार चक्र मल्ल १५ हजार २७९ मत ल्याएर विजयी भएका छन्। उनका निकटतम् प्रतिद्वन्द्वी कांग्रेसका नरेन्द्रबहादुर सिंहले १४ हजार ८२९ मत पाएका छन्। बाँके क्षेत्र नं २ (२) प्रदेश सभा सदस्यमा जनता समाजवादी पार्टी नेपालका आदेशकुमार अग्रवाल ८ हजार २४६ मत ल्याएर निर्वाचित भएका छन्। एमालेका निरकबहादुर गुरुङ्गलाई एक हजार ५३७ मत ल्याएर निकटतम् प्रतिद्वन्द्वी बनेका छन्। बाँके क्षेत्र नं २ (१) प्रदेशसभा सदस्यमा जसपाका भण्डारीलाल अहिर ११ हजार ५०४ मत ल्याएर निर्वाचित भएका छन्। एमालेका विजयबहादुर यादव ९ हजार ३५८ मत ल्याएर निकटतम् प्रतिद्वन्द्वी भएका छन्। बाँके क्षेत्र नं ३ (२) प्रदेशसभा सदस्यमा कांग्रेसका बादशाह कुर्र्मी १३ हजार ४४४ मत ल्याएका छन्। उनका निकटतम् एमालेका भीमबहादुर ओलीले १० हजार ९५० मत ल्याएका छन्। दैलेख क्षेत्र नं १ (१) प्रदेशसभा सदस्यमा कांग्रेसका पूूर्णबहादुर खत्री नौ हजार चार सय ६४ मतले विजयी भएका छन्। निकटतम् प्रतिद्वन्द्वी एमालेका धर्मराज रेग्मीले आठ हजार ७२ मत प्राप्त गरेका छन्। डोटी (२) प्रदेशसभा सदस्यमा माओवादी केन्द्रका शिव सिं ओली १४ हजार ४७ मत ल्याएर विजयी भएका छन्। एमालेका टेकबहादुर बम १३ हजार १२८ मत ल्याएर निकटतम् प्रतिद्वन्द्वी भएका छन्। डडेलधुरा (१) प्रदेशसभामा माओवादी केन्द्रका सुदूरपश्चिम इञ्चार्ज खगराज भट्ट १२ हजार ११२ मत प्राप्त गर्दै निर्वाचन भएका छन्। एमालेका पठानसिंह बोहराले ९ हजार १९५ मत प्राप्त गरेर निकटमत् प्रतिद्वन्द्वी भएका छन्। बर्दिया २ (२) प्रदेससभा सदस्यमा नागरिक उन्मुक्ती पार्टीका धर्मबहादुर चौधरी २० हजार १२७ मत ल्याएर विजयी भएका छन्। उनका निकटतम् प्रतिद्वन्द्वी माओवादी केन्द्रका मानबहादुर थारुले १० हजार ९८४ मत प्राप्त गरेको निर्वाचन अधिकृत नगेन्द्र लम्सालले जानकारी दिए।
सप्तरीबाट प्रदेश सभामा न्यौपाने निर्वाचित,"राजविराज : सप्तरीको प्रदेशसभा सदस्यमा गोबिन्द बहादुर न्यौपाने पुनः निर्वाचित भएका छन्। सप्तरी ४ (१) प्रदेश सभा सदस्यमा फराकिलो मतान्तरले न्यौपाने निर्वाचित भएका हुन्। न्यौपानेले ११ हजार ४२९ मत ल्याएर विजयी हुँदा उनका निकट्तम प्रतिद्वन्द्वी जनमत पार्टीका नमेनदर पासवानले ५ हजार ५५८ मतमा चित्त बुझाए। एमालेका बालकृष्ण चौधरीले ५ हजार ८ मत मात्र ल्याए। गत निर्वाचनमा नेकपा एमालेको तर्फबाट १५ हजार ११३ मत ल्याएर न्यौपाने विजयी हुँदा कांग्रेसका सिताराम साहले ११ हजार ३९५ मत ल्याएका थिए। न्यौपानेको परिणाम घोषणा भएसँगै सप्तरीको सबै आठ प्रदेश सभा सदस्यको परिणाम आएको छ। जसमा जनमत पार्टी ४, कांग्रेस, एमाले, नेकपा (एस) र स्वतन्त्रले एकएक स्थानमा विजयी हासिल गरेको छ। सप्तरीको ४ प्रतिनिधि सभामा जसपा, जनमत र कांग्रेसका उम्मेदवार एकएक स्थानमा निर्वाचित भएका छन्। बाँकी रहेको सप्तरी ४ को प्रतिनिधिसभा सदस्यमा नेपाली कांग्रेसका तेजुलाल चौधरीले १० हजार ३८० मतका साथ अग्रता बढाएका छन्। चौधरीलाई जसपाका बालकिशोर यादवले ८ हजार ४१८ मतका साथ पछ्याइरहेका छन्। जसपाका यादवविरुद्ध जसपाकै मो कासिम मियाँले पनि उम्मेदवारी दिएका छन्। उनले हालसम्म १ हजार २१६ मत बटुलि सकेका छन्। जसपाको विद्रोही समूहबाट सप्तरीको प्रदेश सभा ४ (१) मा महेन्द्र प्रसाद चौधरी र ४ (२) मा अनिरुद्ध सिंह यादवले समेत उम्मेदवारी दिएको थियो। जसमा अनिरुद्धले जसपाका अभिषेक यादवलाई पराजित गरी प्रदेश सभा सदस्यमा जितेका छन्। अभिषेक गत प्रदेश सभाको निर्वाचनमा निर्वाचित भएका थिए।"
"नयाँ दल, नयाँ खुल्दुली","साढे ३ वर्षअघि स्थापित जनमत पार्टीले प्रतिनिधि र प्रदेशसभाको निर्वाचनमा मधेस प्रदेशमा नयाँ शक्तिका रूपमा जबरजस्ती उपस्थिति जनाएको छ। पहिलो पटक संसदीय प्रतिस्पर्धामा होमिएको जनमतका अध्यक्ष सीके राउतले सप्तरी २ बाट जसपाका अध्यक्ष उपेन्द्र यादवलाई निकै फराकिलो मतान्तरले पराजित गरे। प्रतिनिधिसभा सदस्यका लागि शक्तिशाली नेता मानिने यादवलाई हराएर निर्वाचित भएपछि उनको चर्चा झनै चुलिएको छ। मूलधारको राजनीतिमा आएका राउतको उदयले पुराना मधेस केन्द्रित दलहरूलाई आत्मसमीक्षा गर्न बाध्य बनाएको छ। मतगणना जारी रहँदा सप्तरीको एक प्रतिनिधिसभासहित चारवटा प्रदेशसभामा जित निकालेको जनमत पार्टीले सिरहा र रूपन्देहीमा समेत प्रदेशसभा सदस्यमा जितेको छ। प्रत्यक्षतर्फ धेरै सिट नजिते पनि समानुपातिकतर्फ राउतले प्रदेश र केन्द्रमा सन्तोषजनक मत ल्याउने सम्भावना उच्च छ। देशभरि ५४ प्रतिनिधिसभा र ९० प्रदेशसभामा एक्लै उम्मेदवारी दिएको जनमतले मधेस प्रदेशमा मात्र ३२ मध्ये २७ प्रतिनिधिसभा र ६४ मध्ये ५८ प्रदेशसभामा उम्मेदवारी दिएको छ। मधेस प्रदेशमा प्रत्यक्षतर्फ दिएको प्रतिस्पर्धात्मक मतका हिसाबले समानुपातिकतर्फ अन्य मधेस दलभन्दा बढी मत आउने सम्भावना पनि छ। मधेसको अधिकार स्थापना गर्ने उद्देश्यले स्थापित पार्टीको मुख्य आधार इलाका पनि मधेस प्रदेश नै हो। गत स्थानीय तहको निर्वाचनमा राउतको गृह जिल्ला सप्तरीको २ वटा स्थानीय तहमा उक्त पार्टी विजयी भएको थियो। निर्वाचनबाट पार्टी शक्तिशाली बन्दै गर्दा पार्टीमा आकर्षण थपिने उनको अनुमान छ। राउतले यादवलाई पराजित गर्दा जसपा र लोसपा मधेसमा सोचेभन्दा कमजोर देखिएका छन्। ती पार्टीहरूका शीर्ष नेताहरू मतगणनामा पछि परेका छन्। यस्तोमा राउतलाई मधेस केन्द्रित दलहरू र नेताहरू चुनौती बन्ने निश्चित छ। यादवलाई पराजित गरेपछि राउतको आगामी राजनीतिक यात्रा र उनको संगठनका बारेमा चासो सुरु भएको छ। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। मधेसका अन्य पार्टीहरूप्रति रहेको वितृष्णाका कारण जनमत पार्टीलाई मधेसको वैकल्पिक राजनीतिक शक्तिका रूपमा हेर्न थालिएको छ। संख्यात्मक रूपमा राउतको उपस्थितिभन्दा पनि उनले प्रतिबद्धता कसरी पूरा गर्छन् भनेर समीक्षा हुन थालेको छ। हरेक मञ्चमा उनले देशमा रोजगारी सिर्जना गर्ने र भ्रष्टाचार नियन्त्रण गर्ने प्रतिबद्धता गर्दै आएका छन्। विजय जुलुससहित जिल्ला दौडाहामा रहेका राउतले सुशासन, सेवाप्रवाह, स्वायत्तता र प्रत्यक्ष लोकतन्त्रको मुद्दामा अडिग रहेको प्रतिबद्धता दोहोर्याए। शिक्षा, स्वास्थ्य, रोजगारी र किसानका समस्यालाई उनले प्राथमिकता दिने वाचा गरे। सबै थोक भएर पनि पछाडि परेको मधेसका जनतामा समृद्धिको ठूलो अपेक्षा छ। राउत पनि काम गर्नकै लागि पार्टी स्थापना गरेर निर्वाचनको माध्यमबाट आएको बताउँछन्। जनतामा पहिलो पटक निर्वाचन लडिरहेकाले एक मौका त दिनुपर्छ भन्ने भावनाले राउतलाई भोट बटुल्न र जित्न सहज भएको राजविराजका हितनारायण लाल दास बताउँछन्। सप्तरी २ मा पर्ने महादेवा गाउँपालिका२ राउतको जन्मथलो हो। उनले बाल्यकालमा गाउँकै विद्यालयबाट पढे। अमेरिकाबाट फर्केपछि उनको बसोवास राजविराजमा छ। त्यसैले उनले यस क्षेत्रको समस्या निदानका लागि आफूलाई योग्य सम्झी जसपाका अध्यक्ष प्रभावशाली नेता यादवसँग टक्कर लिने आँट गरे। चाँडै चर्चामा स्वतन्त्र पार्टी तीन महिनाअघि मात्रै गठन भएको राष्ट्रिय स्वतन्त्र पार्टीले देशभर अनपेक्षित परिणाम ल्यायो। टेलिभिजन प्रस्तोताका रूपमा चर्चा कमाएका रवि लामिछानेले तीन महिना अघि नयाँ दल दर्ता गर्दा यो स्थानमा पुग्छ भन्नेमा कांग्रेस र एमालेका कार्यकर्ताले अनुमान नै गरेका थिएनन्। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। कांग्रेस र एमालेमा वर्षौंदेखि मतदान गर्दै आएकाहरूले यसपटक मत फेरे। पुराना दलप्रतिको वितृष्णा उनीहरूले मतबाट जाहेर गरे। पुरानो प्रवृत्तिका विरुद्ध नयाँ पात्र रोजे। चितवनको दुइटा निर्वाचन क्षेत्रमा उक्त पार्टीले सानदार जित हासिल गर्यो। पुराना र ठूला भनिएका दलका उम्मेदवारलाई भारी मतान्तरबाट पराजित गरे। चितवन दुईबाट निर्वाचित पार्टीका केन्द्रीय सभापति रवि लामिछानेले कायम गरेको मतान्तर देशको सबैभन्दा फराकिलो बन्यो। पराजित सबै उम्मेदवारका मत जोड्दा पनि उनले प्राप्त गरेको मतभन्दा कम थियो। उनले ३४ हजार २ सय ८१ को मतान्तरमा जितेका हुन्। लामिछानेले ४९ हजार २ सय ६१ मत ल्याए। उनका निकटतम् प्रतिस्पर्धी सत्तारूढ गठबन्धनका तर्फबाट उम्मेदवार रहेका नेपाली कांग्रेसका उमेश श्रेष्ठले १४ हजार ९ सय ८३ मत ल्याएका थिए। लामिछानेले राज्यमन्त्री रहेका कांग्रेसका उमेश श्रेष्ठ र यसअघि लगातार दुई पटक जितेका एमालेका कृष्णभक्त पोखरेललाई पराजित गरे। क्षेत्र नम्बर १ मा स्वतन्त्र पार्टीकै हरि ढकालले हेभी वेट मानिएका एमालेका केन्द्रीय उपाध्यक्ष सुरेन्द्र पाण्डे र अर्थविद् डा विश्वनाथ पौडेललाई पराजित गरे। ढकाल ६ हजार ५ सय ८१ मतान्तरबाट विजयी भएका हुन्। पाण्डे पूर्वअर्थमन्त्री हुन् भने डा पौडेल राष्ट्रिय योजना आयोगका पूर्वउपाध्यक्ष हुन्। आश्वासनबाट आजित बनेकाहरूले मतबाट जवाफ दिएको विश्लेषक राजकुमार श्रेष्ठ बताउँछन्। ठूला दलहरूले लामो समय सत्ता समाल्दा जनताको सम्बोधन गर्न नसकेको अवस्थामा नयाँ पार्टीले केही गर्न सक्छ कि भनेर मत जाहेर गरेको कुरा सामान्य हो, श्रेष्ठले भने, यसले ठूला दलहरूलाई जनताको समस्याप्रति काम गर्नुपर्छ भन्नेमा सचेत गराएका हुन्। सहरी क्षेत्रका मतदाता बढी राष्ट्रिय स्वतन्त्र पार्टीतर्फ आकर्षित थिए। देशभर अनपेक्षित मत मरिणाम ल्याएको राष्ट्रिय स्वतन्त्र पार्टीले आफ्नो एजेन्डालाई जनताको वितृष्णाको कारणसँग जोडेको छ। अनि उदायो उन्मुक्ति पार्टी तत्कालीन नेकपा माओवादीले थालेको जनयुद्धमा थरुहट थारुवान राज्य परिकल्पना गरिएको थियो। जनयुद्धमा झन्डै ५ हजार बढी थारुले ज्यान गुमाए। २०६४ मा पहिलो दल बनेको माओवादीले संविधान जारी हुँदासम्म जातीय र वर्गीय मुद्दालाई बेवास्ता गर्यो। २०७२ सालमा संविधान जारी हुन पूर्वआफ्नो पहिचान जोडिएको राज्य माग गर्दै आन्दोलनहरू भए। अखण्ड सुदूरपश्चिम, अखण्ड मध्यपश्चिमलगायत आन्दोलन सुरु भएपछि तराईलाई थरुहट थारुवान राज्य हुनुपर्ने माग गर्दै थारु समुदाय आन्दोलनमा उत्रियो। झन्डै महिना दिनसम्म चलेको आन्दोलनकै क्रममा २०७२ भदौ ७ गते टीकापुर घटना भयो। आन्दोलनकारीको आक्रमणमा परी ८ सुरक्षाकर्मीसहित एक नाबालकले ज्यान गुमाए। भदौ ८ गते अखण्ड सुदूरपश्चिम पक्षधरहरूले थारु समुदायका घर, पसलमा आगजनी गरे। रेशमलाल चौधरीको फूलबारी रिसोर्ट, फूलबारी एफएम लगायतमा आगजनी भयो। टीकापुर घटनामा संलग्न रहेको आरोपमा थुप्रै थारु अगुवाहरू पक्राउ परे। घटनाका मुख्य योजनाकार भनिएका रेशमलाल चौधरी भूमिगत भए। २०७४ मा सम्पन्न भएको प्रतिनिधिसभा सदस्यमा भूमिगत अवस्थामै ३४ हजार ४३१ मत ल्याएर राष्ट्रिय जनता पार्टीबाट विजयी भए। उक्त पार्टीले समेत टीकापुर घटनाका बन्दीहरूको मुद्दा सम्बोधनका लागि पहल नगरेपछि रेशमलाल चौधरीको संरक्षकत्वमा २०७८ पुसमा रञ्जिता श्रेष्ठको अध्यक्षतामा नागरिक उन्मुक्ति पार्टी गठन भयो। गत वैशाखमा सम्पन्न भएको स्थानीय तहको निर्वाचनमा कैलाली १ का चार पालिकामा पार्टीले जीत हात पार्यो। नागरिक उन्मुक्तिले टीकापुर र भजनी नगरपालिका, जानकी र जोशीपुर गाउँपालिकामा जित निकाल्यो। गठबन्धन बनाएर चुनावमा होमिएका कांग्रेस, नेकपा माओवादी, समाजवादीका उम्मेदवारहरूले नागरिकलाई उछिन्न सकेनन्। त्यही नतिजाले हौसिएका थारु अगुवा जातीय पहिचानको मुद्दालाई अघि बढाउँदै संगठनमा लागे। जनसंख्याका हिसाबले थारु बाहुल रहेको क्षेत्रमा उन्मुक्तिले मुद्दालाई स्थापित गरेको छ। पार्टी अध्यक्ष एवं नवनिर्वाचित प्रतिनिधिसभा सदस्य रञ्जिता श्रेष्ठ चौधरीले विजयी र्यामीमा संक्षिप्त प्रतिक्रिया दिँदै भनिन्, टीकापुर घटनाको उचित छानबिन र पहिचानको मुद्दा नै हाम्रो प्राथमिकता हो। नागरिक उन्मुक्ति पार्टीका केन्द्रीय सदस्य रेशम विश्वकर्माले जातीय पहिचान, उत्पीडित वर्गको उत्थान र उन्मुक्तिको मुद्दालाई यस क्षेत्रका मतदाताले अनुमोदन गरेको बताए। यस क्षेत्रमा रहेका बहुजातीय पहिचान, विभिन्न उत्पीडित वर्गको उत्थान र उनीहरूको उन्मुक्ति नै हाम्रो मुद्दा हो, विश्वकर्माले भने, यसलाई पश्चिम तराईका मतदाताले अनुमोदन गरेका छन्। २०७२ सालको टीकापुर घटनामा संलग्न रहेको आरोपमा रेशमलाल चौधरीसहित दर्जन बढी थारु अधिकारकर्मीविरुद्ध ज्यान मुद्दा चलाइएको छ। उक्त मुद्दा राजनीतिक मुद्दाका रूपमा लिँदै बन्दी थारु अधिकारकर्मीलाई रिहाई गर्नुपर्ने माग उन्मुक्ति उठाउँदै आएको छ। मनोहर पोखरेलराजविराज, अनिल ढकाल चितवन, परमानन्द पाण्डेटीकापुर"
बर्दिया १ (२) मा नागरिक उन्मुक्ति पार्टीका राजकुमार चौधरी विजयी,गुलरिया : प्रदेशसभा सदस्य बर्दिया क्षेत्र नम्बर १ (२) मा नागरिक उन्मुक्ति पार्टीका राजकुमार चौधरी विजयी भएका छन् । नेकपा एमालेका भक्तबहादुर विश्वकर्मालाई पराजित गर्दै चौधरी निर्वाचित भएका हुन् । चौधरीले १३ हजार २३० मत प्राप्त गर्दा विश्वकर्माले १२ हजार १८३ मत ल्याए । दुवैको मतान्तर १ हजार ४७ छ । वाम लोकतान्त्रिक गठबन्धनबाट नेकपा माओवादी केन्द्रकी अञ्जु दहितले ११ हजार ४९० मत प्राप्त गरिन् । बर्दियामा प्रत्यक्षर्फका सबै मतगणना सकिएको छ । निर्वाचित सदस्यहरुलाई प्रमाण पत्र वितरणपछि समानुपातिक तर्फको मतगणना सुरु हुने निर्वाचन अधिकृतको कार्यालयले जनाएको छ ।
सुनसरी १ (क) मा एमालेका रमेश बस्नेत विजयी,धरान : सुनसरी क्षेत्र नम्बर १ को (क) बाट प्रदेशसभा सदस्यमा एमालेका रमेश बस्नेत विजयी भएका छन् । उनले कांग्रेस प्रदेश महामन्त्री उमेश थापालाई पराजित गर्दै विजयी भएका हुन्। थापा बस्नेतका नाताले ज्वाइँ पर्छन्। निर्वाचित सांसद बस्नेतले ११ हजार १०२ मत प्राप्त गरे । उनका निकटतम प्रतिद्वन्द्वी थापाले ९ हजार ७५२ मत प्राप्त गरे । प्रदेशसभामा निर्वाचित भएका बस्नेतले आफ्नो क्षेत्रको विकासका लागि आफूले महत्वपूर्ण भूमिका निर्वाह गर्ने बताएका छन्।
घर फर्के म्यादी प्रहरी,"बागलुङ : प्रतिनिधिसभा तथा प्रदेशसभा निर्वाचनका लागि भर्ती गरिएका बागलुङका म्यादी प्रहरी जिम्मेवारी सकिएपछि घर फर्किएका छन् । जिल्ला प्रहरी कार्यालय बागलुङले उनीहरुलाई बिहीबार कार्यक्रम आयोजना गरी बिदाइ गर्यो। आम निर्वाचनका लागि असोज २८ गते बागलुङमा ८८६ जना पुरुष र २ सय ५१ जना महिला गरी १ हजार १ सय ३७ जना म्यादी प्रहरी भर्ना गरिएको थियो । बागलुङमा म्यादी प्रहरी अपुग भएपछि म्याग्दीबाट ३३ जना र पर्वतबाट ३० जना ल्याइएको थियो । उनीहरु सबैलाई प्रमुख जिल्ला अधिकारी रमेश ढकाल र प्रहरी उपरीक्षक दयानिधी ज्ञावलीले प्रशंसापत्र वितरण गरि बीदाइ गरेका थिए । जिल्लामा म्यादी प्रहरीको कारण सुरक्षा व्यवस्थापनमा समस्या सिर्जना तथा विवाद र गुनासो नभएको प्रमुख जिल्ला अधिकारी रमेश ढकालले बताए । उनले निर्वाचनको सुरक्षा व्यवस्थापनमा म्यादी प्रहरीले महत्वपूर्ण भूमिका निर्वाह गरेको बताए । बिदाइ भएका म्यादी प्रहरीहरुलाई प्रजिअ ढकालले चालिस दिन कार्य अवधिमा सिकेको ज्ञान, सीप अब समुदायको शान्ति सुरक्षा कायम गर्नमा लगाउनुपर्ने बताए । प्रहरी उपरीक्षक दयानिधी ज्ञावलीले अब म्यादी प्रहरीहरु अब नेपाल प्रहरीको भूपु सदस्य भएको बताए । उनले ४० दिन राष्ट्रको सेवा गरेपनि त्यो राष्ट्रको सेवा नै भएको बताउँदै अब म्यादी प्रहरी नभइ प्रहरीको भूपु सदस्य रहेको अनुभूति गर्नुपर्ने बताए । ४० दिन भएपनि राष्ट्र सेवक नै भएको हो, 'प्रउ ज्ञावलीले भने,तपाईंहरु म्यादी प्रहरी होइन । अब नेपाल प्रहरकिो भूपु सदस्य हो । तपाईंहरुलाई केही परेमा प्रहरीमा आएर सहयोग माग्न सक्नुहुन्छ । प्रउ ज्ञावलीले घर गएपछि गाउँ घरमा हुने महिला हिंसा दुर्व्यवहार, चोरीलगायतका घटनाहरु अन्त्य गर्नका लागि प्रहरीको सहयोगीको भूमिका निर्वाह गर्न म्यादी प्रहरीलाई अनुरोध गरेका थिए । उनले आफ्नो घर र छिमेकमा शान्ती सुरक्षा गर्न र केही विवाद भएमा मेलमिलाप कर्ताको भूमिका निर्वाह गर्न अनुरोध गरे । सुरक्षा बलको तालिमले मेहनत, परिश्रम, अनुशासन र समय व्यवस्थापन सिकाएको म्यादी प्रहरी पूर्णिमा विकले बताइन । उनले निर्वाचन शान्तिपूर्ण रुपमा सम्पन्न गराएर घर फर्किदा खुसी लागेको बताइन । हामीले आफ्नो जिम्मेवारी पुरा गरेर घर फर्किएका छौँ,' उनले भनिन्'तालिममा सिकेका ज्ञान, सीपलाई समाजको शान्ति सुरक्षा व्यवस्थापन, विवाद हल गर्न प्रयोग गछौँ।'"
कास्की १ (क) मा एमालेका खगराज अधिकारी विजयी,पोखरा : गण्डकी प्रदेश सभा सदस्य कास्की १ क मा नेकपा एमालेमा उम्मेवार खगराज अधिकारी विजयी भएका छन् । सत्ता गठबन्धनका साझा उम्मेदवार नेकपा माओवादीका दिपक कोइरालाई ३ हजार ९९६ मतले पराजित गर्दै अधिकारी निर्वाचित भएका हुन् । संघीय सरकारका पूर्व गृहमन्त्री समेत रहेका अधिकारीले १५ हजार ६२३ मत ल्याउँदा माओदीका उम्मेदवार कोइरालाले ११ हजार ६२७ मत ल्याएका छन् । एमालेका अधिकारी आफ्नो पार्टीबाट गण्डकी प्रदेशका मुख्यमन्त्रीका दाबेदार हुन् । कोइराला पूर्व गण्डकी प्रदेश सांसद हुन् । हाम्रो नेपाल पार्टीका उम्मेदवार मदन बहादुर केसीले ३ हजार ६२९ मत ल्याएका छन् । यसै गरी राष्ट्रिय प्रजातन्त्र पार्टीका बाबुराम थापाले ३ हजार ५३४ मत ल्याएर चौथो स्थानमा रहेका छन् । कास्की क्षेत्र नम्बर १ प्रतिनिधि सभा सदस्यमा नेकपा एमालेका मनबहादुर गुरुङ निर्वाचित भइसकेका छन् भने कास्की १ ख प्रदेश सभामा नेकपा एमालेकै वेदबहादुर गुरुङ श्याम विजयी भइसकेका छन् ।
एमालेका उमाशंकर अरगरियालाई हराउँदै कांग्रेसका रामकृष्ण यादव विजयी,"जनकपुरधाम : प्रतिनिधिसभा सदस्य निर्वाचनमा धनुषा क्षेत्र नम्बर २ मा नेपाली कांग्रेसले जीत हासिल गरेको छ । कांग्रेसका रामकृष्ण यादव १ सय ५७ मतान्तरसहित प्रतिनिधिसभा सदस्यमा निर्वाचित भएका हुन् । यादव २० हजार १ सय १२ मत ल्याएर विजयी भएका छन् भने उनका निकटतम प्रतिद्वन्द्वी नेकपा एमालेका उमाशंकर अरगरियाले १९ हजार ९ सय ५५ मत ल्याएर पराजय भोग्नु परेको छ । यस अघि जसपा नेपालबाट निर्वाचित भएका अरगरिया चुनाव अघि लोकतान्त्रिक समाजवादी पार्टी प्रवेश गरेर १८ दिने मन्त्री भएका थिए । पछि लोसपा त्यागेर एमाले प्रवेश गरेका अरगरियासँग यादवको कडा प्रतिस्पर्धा भएको थियो । यही क्षेत्रबाट एकीकृत समाजवादीका रामचन्द्र झाले १३ हजार ६ सय ५, जनता समाजवादी पार्टीका आनन्द यादवले १२ हजार ९ सय १, जनमत पार्टीका जयनारायण साहले ९ हजार ९ सय १ मत प्राप्त गरेका थिए ।"
झापा ४ (१) मा एमालेका खनाल विजयी,झापा : झापा ४ (१) मा नेकपा एमालेका राधाकृष्ण खनाल प्रदेशसभा सदस्यमा विजयी भएका छन्। सत्तारुढ गठबन्धनका साझा उम्मेदवार बनेका माओवादी केन्द्रका दर्लामीलाई खनालले एक हजार ५८० मतान्तरले पराजित गरेका हुन्। खनालले १३ हजार ९५१ मत पाउँदा प्रदेश १ का पूर्व कृषि मन्त्री झलकबहादुर मगर दर्लामीले १२ हजार ३७१ मत पाएका छन्। त्यस्तै हाम्रो नेपाल पार्टीका होमप्रसाद गौतमले १३४६ मत ल्याइ तेस्रो स्थान ओगटेका छन्। कूल ३३ हजार २५६ मत खसेकोमा १६०७ मत बदर भएको निर्वाचन अधिकृत प्रकाश गौतमले बताए।
सर्लाही क्षेत्र नं ३ बाट प्रतिनिधि सभा सदस्यमा एमालेका हरिप्रसाद उप्रेती विजयी,मलङ्वा : सर्लाही क्षेत्र नम्बर ३ बाट प्रतिनिधि सभा सदस्यमा एमालेका हरिप्रसाद उप्रेती विजयी भएका छन् । उप्रेतीले सत्ता गठबन्धनका माओवादी केन्द्रका नेता नरेन्द्र साह कलवारलाई ७७० मतको मतान्तरले पराजित गरेका हुन्। एमालेजसपा गठबन्धनका उम्मेदवार उप्रेतीले ३२ हजार ९ सय ३८ मत प्राप्त गरेका छन् भने कलवारले ३२ हजार १ सय ६८ मत प्राप्त गरे। जनमत पार्टीका त्रिभुवन कुमार सिंहले ५ हजार ५१९ मत ल्याएर तेस्रो बने।
जसपा नेपालका सरोज सिंह कुशवाहा विजयी,जनकपुरधाम : महोत्तरी निर्वाचन क्षेत्र नं २ (ख) बाट जनता समाजवादी पार्टीका नेता सरोजकुमार सिंह कुशवाहा विजयी भएका छन्। नेपाल कम्युनिष्ठ पार्टी माओवादी केन्द्रका नेता लालेन्द्र मण्डललाई ८ सय ६८ मतान्तरका साथ सरोज कुमार सिंह कुशवाहा निर्वाचित भएका हुन् । कुशवाहाको यो दोश्रो जित हो। जसपा नेपालका नेता कुशवाहाले कूल १० हजार ७ सय १६ मत ल्याएर विजयी भएका छन् भने उनका निकटत्तम प्रतिद्वन्द्वी नेकपा माओवादी केन्द्रका उम्मेदवार लालेन्द्र मण्डलले ९ हजार ८ सय ४८ मत ल्याएर विजयी भएका हुन्। उनले यसअघि जसपा नेपालबाट मधेश प्रदेशका आन्तरिक मामिला तथा कानून राज्यमन्त्रीको जिम्मेवारी सम्हालेका थिए।
सिन्धुपाल्चोक २ मा कांग्रेसका मोहनबहादुर बस्नेत विजयी,काठमाडौं : सिन्धुपाल्चोक निर्वाचन क्षेत्र नं २ मा नेपाली कांग्रेसका मोहनबहादुर बस्नेत विजयी भएका छन्। निर्वाचन आयोगका अनुसार बस्नेत ११ हजार ८७४ मतान्तरले विजयी भएका हुन्। सत्ता गठबन्धनका उम्मेदवार बस्नेतले ३९ हजार ३६७ मत ल्याउँदा उनका प्रतिद्वन्द्वी नेपाल कम्युनिष्ट पार्टी (एमाले)का शेरबहादुर तामाङले २७ हजार ४९३ मत ल्याएका छन्। यसैगरी राष्ट्रिय प्रजातन्त्र पार्टीका २ हजार ८१९ मत प्राप्त गर्दा राष्ट्रिय स्वतन्त्र पार्टीले २ हजार ४५२ मत ल्याए।
नवलपरासी २(ख) मा कांग्रेसका बैजनाथ विजयी,परासी : नवलपरासी पश्चिम निर्वाचन क्षेत्र नं २ को प्रदेशसभा ख मा नेपाली कांग्रेसका बैजनाथ कलवार पुन : दोस्रो पटक विजयी भएका छन्। कलवारले लोसपाका नगेन्द्र अग्रहरीलाई १ हजार ६८९ मतान्तरले पराजित गरेका हुन्। कलवारले ११ हजार ७३६ ल्याउँदा अग्रहरीले १० हजार ४७ मत पाएका छन्। जसपाका धरेन्द्र यादवले ९ हजार ५८२ मत ल्याएर तेस्रो भए।
एमालेका मैनाली र साह प्रतिनिधिसभा सदस्यमा निर्वाचित,सिमरा : नेकपा एमालेका दुई पोलिटब्युरो सदस्य अच्युत मैनाली र ज्वालाकुमारी साह प्रतिनिधिसभा सदस्यमा निर्वाचित भएका छन्। मैनाली बारा १ र साह बारा ३ बाट निर्वाचित भएका हुन्। प्रतिनिधिसभामा निर्वाचित हुने क्रममा मैनालीले नेपाल सरकारका खानेपानी मन्त्री एवम् नेपाली कांग्रेसका सहमहामन्त्री उमाकान्त चौधरीलाई ९ हजार एक सय ३९ मतले पराजित गरे। मैनालीले ३९ हजार एक सय ९५ मत प्राप्त गर्दा चौधरीले ३० हजार ५६ मत पाएका छन्। २०७४ सालको निर्वाचनमा चौधरीसँग दुई हजार चार सय २० मतले पराजित भएका मैनालीले यसपटक फराकिलो जित निकालेका हुन्। यता बारा ३ मा पूर्वमन्त्रीसमेत रहेकी साहले जनता समाजवादी पार्टी नेपालका मधेस प्रदेश अध्यक्ष रामबाबुकुमार यादवलाई दुई हजार नौ सय ८२ मतले पराजित गरिन्। साहले २० हजार दुई सय ५१ मत प्राप्त गर्दा यादवले १७ हजार दुई सय ६९ मत पाएका छन्। एमाले र जसपाबीच प्रदेशका सबै जिल्ला र क्षेत्रमा तालमेल भए पनि बारा ३ भने मित्रवत् प्रतिस्पर्धा थियो। मित्रवत् प्रतिस्पर्धाका क्रममा एमालेकी साहले यादव २०७४ सालको निर्वाचनमा यसै क्षेत्रबाट निर्वाचित भएका सांसद यादवलाई पराजित गरेकी हुन्।
जसले स्वतन्त्र उम्मेदवारी दिएर चुनाव जिते,"काठमाडौंः पछिल्लो मतपरिणामअनुसार प्रतिनिधिसभातर्फ ५ जना स्वतन्त्र उम्मेदवार निर्वाचित भएका छन् । देशभरका एक सय ६५ निर्वाचन क्षेत्रमध्ये ४ निर्वाचन क्षेत्रमा स्वतन्त्र उम्मेदवार निर्वाचित भएका हुन् । स्वतन्त्र उम्मेदवारहरु प्रभु साह, अमरेशकुमार सिंह, किरणकुमार शाह र लालवीर चौधरी र योगेन्द्र मण्डल निर्वाचित भएका हुन् । रौतहट निर्वाचन क्षेत्र नं ३ को प्रतिनिधिसभा सदस्यमा प्रभु साह विजयी भएका हुन् । साहले निकटतम् प्रतिस्पर्धी अर्का स्वतन्त्र उम्मेदवार ओमप्रकाश जैसवाललाई ७ हजार २३७ मतान्तरले पराजित गरे । साहले ३२ हजार ४३७ मत ल्याउँदा प्रतिस्पर्धी अर्का स्वतन्त्र उम्मेदवार ओमप्रकाशले २५ हजार २०० मत प्राप्त गरे । नेकपा एमाले तत्कालीन स्थायी समिति सदस्यसमेत रहेका साहले मनोनयन दर्ताको अन्तिम समयमा पार्टीको टिकट त्यागेर स्वतन्त्रबाट उम्मेवारी दर्ता गराएका थिए । यस्तै, सर्लाही ४ मा स्वतन्त्रबाट कांग्रेसका बागी उम्मेदवार अमरेशकुमार सिंह विजयी भएका छन् । सिंहले २० हजार १७ मत ल्याउँदा नेपाली कांग्रेसका उम्मेदवार नागेन्द्र कुमारले १८ हजार २५२ मत ल्याए । मोरङ क्षेत्र नम्बर ५ मा स्वतन्त्र उम्मेदवार योगेन्द्र मण्डल (जोगी) विजयी भए । मण्डलले २१ हजार ८ सय २० मत ल्याउदा सत्ता गठबन्धनबाट माओवादी केन्द्रका शिवकुमार मण्डलले १७ हजार ४ सय ८६ मत ल्याए । रौतहटको क्षेत्र नम्बर २ मा स्वतन्त्र उम्मेदवार किरण साह विजयी भएका छन् । उनले नेपाली कांग्रेसका फिरदोस आलमलाई पराजीत गरे । साहले ३२ हजार ८४२ मत ल्याउँदा प्रतिद्वन्द्वी नेपाली कांग्रेसका आलमले २८ हजार २४८ मत ल्याए । प्रभुले नै साहलाई उम्मेदवारी दिन लगाएका हुन् । एमाले जसपा गठबन्धनका उम्मेदवार शैलेन्द्र साहले २ हजार १४२ मत पाए । बर्दिया क्षेत्र नम्बर २ बाट प्रतिनिधिसभा सदस्यमा स्वतन्त्र उम्मेदवार लालवीर चौधरी निर्वाचित भएका छन् । चौधरीले २६ हजार ५२० मत ल्याउँदा प्रतिद्वन्द्वी माओवादी केन्द्रका सुरेश पन्थले २६ हजार ३८४ मत पाए । नागरिक उन्मुक्ति पार्टीले टिकापुर घटनामा अदालतले दोषी ठहर्याएपछि कारागारमा रहेका पूर्वसांसद रेशम चौधरीलाई उम्मेदवार बनाएको थियो । तर, रेशमको उम्मेदवारी खारेज हुने सम्भावना देखेपछि नागरिक उन्मुक्तिले पहिले नै लालवीरको उम्मेदवारी दर्ता गराएको थियो । लालवीर रेशमका बुवा हुन् ।"
पूर्व गूहराज्यमन्त्री कँडेललाई हराउँदै पूर्वआइजीपी ध्रुवबहादुर प्रधान निर्वाचित,परासी : नवलपरासी पश्चिमको निर्वाचन क्षेत्र नं २ बाट राप्रपाका ध्रुवबहादुर प्रधान विजयी भएका छन्। पूर्वआइजीपीसमेत रहेका प्रधानले नेपाली कांग्रेसका देबेन्द्रराज कँडेललाई १५ हजार ३६५ को फराकिलो मतान्तरले पराजित गरेका हुन्। प्रधानले ३४७५९ मत पाएका छन्। पूर्व गृहराज्यमन्त्री समेत रहेका कँडेलले १९५९४ मत पाएका छन्। तेस्रोमा रहेका एमालेका दीपेन्द्रकुमार अधिकारीले १४४९८ मत पाएका छन्। २०५६ देखि नवलपरासीबाट चुनाव लड्दै आएका प्रधानले चौथो पटक संसद प्रवेशका लागि उम्मेदवार दिएका कांग्रेसका उम्मेदवार कँडेललाई रोक्दै आफ्नो चौथो प्रयासलाई सफल बनाएका छन्। यस क्षेत्रबाट सधैं प्रधान र कँडेल चुनाव लड्दै आएका थिए। यसअघि एका निर्वाचनमा कँडेलले फराकिलो मतान्तरले प्रधानलाई पराजित गर्दै आएका थिए। फराकिलो मतान्तरको जवाफसहित विजयी भएका प्रधानले २०७४ सालमा पार्टीलाई समानुपातिकमा समर्थन गर्ने गरी कांग्रेसका उम्मेदवार कँडेललाई समर्थन गरेका थिए। २०५६ र २०७० मा तत्कालीन निर्वाचन क्षेत्र नं ४ र ५ बाट उम्मेदवारी दिएका प्रधानले २०५८ को निर्वाचनमा दुई निर्वाचन क्षेत्रबाट उम्मेदवारी दिएका थिए। २०५१ सालदेखि २०७४ सम्म भएका ५ वटा चुनावमा पूर्वगृहराज्य मन्त्रीसमेत रहेका कँडेलले ३ पटक चुनाव जितेका थिए। कँडेल नेपाली कांग्रेसका केन्द्रीय सदस्यसमेत हुन्।
सुनसरी ३ मा विजय गच्छदारलाई पछि पार्दै एमालेकी भगवती चौधरी अग्रस्थानमा,सुनसरी : सुनसरी क्षेत्र नम्बर ३ को प्रतिनिधि सभा सदस्य निर्वाचनको प्रारम्भिक मत गणनामा कांग्रेस नेता विजय गच्छदारलाई पछि पार्दै एमालेकी भगवती चौधरी अग्रस्थानमा छिन्। चौधरीले ११ हजार ७१६ मत प्राप्त गर्दा गच्छदारले ७ हजार ३२३ मत प्राप्त गरेका छन । २०४८ सालदेखि निरन्तर चुनाव लडेर पटक पटक मन्त्री बनेका गच्छदारलाई यसपटक संसद भवन प्रवेशमा ब्रेक लाग्ने भएको छ । सुरुवातमा नेपाल स्वतन्त्र पार्टीका कमल बाबू मैनालीले अग्रता लिए पनि उनी हाल तेस्रो स्थानमा झरेका छन्। उनले ४ हजार ८५५ मत प्राप्त गरी चौधरी र गच्छदारलाई पछ्याइरहेका छन्। विजयसँग दुईपटक पराजित भएकी चौधरी तेस्रो पटको प्रतिस्पर्धामा जित तर्फ अगाडि बढेकी छन्।
जो पहिलो पटक जाँदै छन् प्रतिनिधिसभामा,"प्रतिनिधिसभा सदस्य निर्वाचनमा यस पटक जित्नु चानचुने कुरा थिएन। सत्ताधारी दलको वामलोकतान्त्रिक गठबन्धन, प्रतिपक्षी एमालेराप्रपा, एमालेजसपाको फरकफरक गठबन्धन, क्षेत्रीय पार्टी, स्वतन्त्रको बिगबिगी अनि पार्टीका आन्तरिक किचलो छिचोल्दै निर्वाचनमा जित निकाल्नु फलामको च्युरा चपाएजस्तो कठिन यात्रा थियो। ढुङ्गाको काँप फोरेर पनि उम्रन्छ पिपल भन्ने कवितांश झैं निर्वाचन आयोगको बिहीबार रातिसम्मको नतिजामा लुम्बिनी, कर्णाली र सुदूरपश्चिम प्रदेशबाट यी केही नयाँ अनुहारले सिंहदरबारको यात्रा तय गरेका छन् : बाँके २ बाट राप्रपा महामन्त्री डा धवल शमशेर जंगबहादुर राणा निर्वाचित भएका छन्। राणा नेपालगन्जको दुई पटक नगर प्रमुख भएर पहिलो पटक संसद प्रवेश गर्दै छन्। उनी संविधानसभा निर्वाचनमा पराजित भएका थिए। जनता समाजवादी पार्टी नेपालका इस्तियाक राईलाई राणाले ६ हजार ५७ मतान्तरले पराजित गरेका छन्। बाँके १ बाट एमालेका सूर्य ढकाल विजयी भएका छन्। नेकपा (माओवादी केन्द्र)का स्थायी कमिटी सदस्य महेश्वर जंग गहतराज अथकलाई पाँच हजार ३९४ मतान्तरले ढकाल विजयी भएका छन्। एमाले केन्द्रीय सदस्य रहेका ढकाल बाँके इन्चार्ज पनि हुन्। पहिलो पटक निर्वाचनमा होमिएका उनी संघीय सरकारका बहालवाला खेलकुद मन्त्री अथकलाई हराएर सिंहदरबारको यात्रा तय गरेका छन्। रुपन्देही ५ बाट वासुदेव घिमिरे निर्वाचित भएका छन्। उनी यसअघि तिलोत्तमा नगरपालिकाको मेयर थिए। उनले कांग्रेसका पुराना नेता भरत शाहलाई ९ भन्दा धेरै मतान्तरले पराजित गरे। संसद् छिर्दै छन् धेरै नयाँ अनुहार प्युठानबाट सूर्य थापा निर्वाचित भएका छन्। एमाले नेता थापा संसदीय अभ्यासमा पहिलो अनुभव लिदैछन्। प्युठानमा सत्ता गठबन्धनबाट उम्मेद्बार रहेकी जनमोर्चाकी उपाध्यक्ष दुर्गा पौडेललाई झण्डै ६ हजार मतान्तरले हराउदै थापा बिजयी भएका हुन्। पूर्व पत्रकार समेत रहेका उनी पार्टीभित्र खरो नेताका रुपमा चिनिन्छन्।रुकुमपूर्वबाट पूर्णबहादुर घर्ती नयाँ अनुहार हुनेछन्। लुम्बिनी प्रदेशसभाका संस्थापक सभामुख रहेका घर्ती माओवादीबाट सत्तागठबन्धनको समर्थनमा उम्मेद्वार बनेका थिए। उनले एमालेका कैलाशकुमार मल्ललाई ७०५१ मतान्तरले पराजित गर्दै निर्वाचित भएका हुन्। बर्दियाबाट लालवीर चौधरी निर्वाचित भएका छन्। नागरिक उन्मुक्ति पार्टीका संरक्षक रेशमलाल चौधरीका बुवा लालवीर स्वतन्त्र उम्मेदवार थिए। रेशमको उम्मेदवारी रद्द भएपछि लालवीरलाई नागरिक उन्मुक्ति पार्टीले समर्थन गरेको थियो। उनले माओवादी केन्द्रका सुरेश पन्थलाई १३६ मतान्तरले पराजित गरेका हुन्। २०३२ सालदेखि ०४७ सालसम्म कुलेरिया रानीजमरा कुलोको २०३२ सालदेखि सचिव हुँदै अध्यक्ष भएर काम गरेको अनुभव छ। कैलाली१ बाट रञ्जिता श्रेष्ठ चौधरी र ३ बाट गंगाराम चौधरी संघीय संसदमा जाने भएका छन। दुबै जना नागरिक उन्मुक्ति पार्टीका उमेदवार हुन। गंगारामले कैलाली३ बाट सत्ता गठबन्धनका कृष्णकुमार चौधरीलाई पराजित गरेका हुन। कैलालीका ५ निर्वाचन क्षेत्रमा सबैभन्दा पहिलो नजिता कैलाली ३ को बुधबार नै आएको थियो। बिहीबार नागरिक उन्मुक्ति पार्टीकी अध्यक्ष रञ्जीता श्रेष्ठ चौधरी पनि जितेकी छिन। रञ्जीता एक रेडियोकर्मी हुन। फूलबारी एफएम सञ्चालन गर्दै आएकी उनले यसपाली पार्टी दर्ता गरेकी हुन्। अछाम२ बाट कांग्रेसका पुष्पबहादुर शाह पनि पहिलोपटक संघीय संसद छिर्नेछन्। शाहले एमालेका यज्ञबहादुर बोगटीलाई हराएका हुन्। कर्णाली प्रदेशमा हालसम्म आएको नतिजामा दुई जनाले संघीय संसदको यात्रा तय गरेका छन्। राप्रपाका प्रवक्ता ज्ञानबहादुर शाही (ज्ञानेन्द्र शाही) जुम्लाबाट निर्वाचित भएका छन्। दैलेख२ बाट निर्वाचित कांग्रेसका दिक्पालकुमार शाहीको पनि यो प्रतिनिधिसभाको पहिलो अनुभव हो। शंकरप्रसाद खनाल नेपालगन्ज, लक्ष्मण पोखरेलबुटवल, गीता कुँवरअछाम, यादव आचार्यबर्दिया, परमानन्द पाण्डेटीकापुर :"
जसपाका सरोज यादव प्रदेशसभा सदस्यमा पुनः निर्वाचित,सिमरा : जनता समाजवादी पार्टी नेपालका सरोजकुमार यादवले बारा क्षेत्र नं १(१) को प्रदेशसभा सदस्यमा निर्वाचित भएका छन्। यादव चार हजार आठ सय सतासी मतको फराकिलो अन्तरले निर्वाचित भएका हुन्। मधेस प्रदेशका निवर्तमान सभामुख समेत रहेका यादवले १५ हजार नौ सय २७ मत प्राप्त गर्दा उनका निकटतम प्रतिद्वन्द्वी नागेन्द्र साह कानुले ११ हजार ४० मत प्राप्त गरे। यादव प्रदेशसभामा निर्वाचित भएको दोस्रो पटक हो। यसअघि २०७४ सालको निर्वाचनमा यादव तत्कालिन राष्ट्रिय जनता पार्टी नेपाल (हाल लोसपा) बाट १४ हजार दुई सय ६९ मत प्राप्त गर्दै निर्वाचित भएका थिए। अघिल्लो पटक राजपाबाट निर्वाचित भएका यादव जसपा प्रवेश गरेका यसपटक निर्वाचन लडेका थिए। उनी मधेस प्रदेशका निवर्तमान सभामुख हुन्। यादवले यसपटक मुख्यमन्त्रीको दावी गरेका छन्। यो संगै जसपाले बाराबाट प्रदेशसभामा दुई सिट जितेको छ। यसअघि २(२) मा जसपाका बच्चा राउत अहिर निर्वाचित भएका थिए।
कैलाली ५ मा कांग्रेसका डिल्लीराज पन्त विजयी,धनगढी : प्रतिनिधिसभातर्फ कैलाली निर्वाचन क्षेत्र नम्बर ५ मा नेपाली कांग्रेसका डिल्लीराज पन्त विजयी भएका छन्। गठबन्धनका साझा उम्मेदवार पन्त २१ हजार ३९२ मत प्राप्त गरी विजयी भएका हुन्। उनका प्रतिस्पर्धी नेकपा एमालेका नारदमुनि रानाले २० हजार ३१८ प्राप्त गरे। पन्त र रानाको मतान्तर १ हजार ७४ छ।
सिरहामा अधिकांश नयाँ अनुहार विजयी,"सिरहा : प्रतिनिधि र प्रदेशसभा निर्वाचनमा सिरहामा अधिकांश नयाँ अनुहार विजयी भएका छन्। सिरहा१ मा एमालेजसपा गठबन्धनका उम्मेदवार रामशंकर यादव विजयी भएका हुन्। यादव २९ हजार ४६२ मत ल्याएर विजयी भएको हुन् । उनका निकटतम प्रतिद्वन्द्वी लोकतान्त्रिकबाम गठबन्धन कांग्रेसका उम्मेदवार पदमनारायण चौधरीले २७ हजार ३७९ मत ल्याएका छन् । उनीहरुबीच २ हजार ८३ मतान्तर छ । यहाँ जनमत पार्टीका उम्मेदवार युगल किशोर साहले ६ हजार ८४९ मत पाएका छन् । प्रदेशसभा (क) मा पनि एमालेजसपा गठबन्धनका राजेन्द्रप्रसाद चौधरी थारु ११ हजार ७२१ मत ल्याएर विजयी भएका छन्। उनका निकटतम प्रतिद्वन्द्वी कांग्रेसका सुनिल कुमार महतोले ११५५० मत ल्याएका छन्। प्रदेशसभा (ख) मा एमालेजसपा गठबन्धनकै राजकुमार गुप्ता १६२३९ मत ल्याएर विजयी भएका हुन्। उनका निकटतम प्रतिद्वन्द्वी नेकपा (एकीकृत समाजवादी)का अशोक यादवले १३२३३ मत प्राप्त गरेका छन्। यादव ०७४ मा यसै प्रदेशसभामा निर्वाचित भएका थिए । यो क्षेत्रका प्रदेश र प्रतिनिधिसभामा जित्ने तीनै जना संसदका नयाँ अनुहार हुन् । सिरहा क्षेत्र २ का प्रदेशसभा (क) मा जनमत पार्टीका संजयकुमार यादव १२ हजार १७१ मत ल्याएर विजयी भएका छन्। उनका निकटतम प्रतिद्वन्द्वी जसपाका विजयकुमार यादव ११ हजार ५३७ मत ल्याएका छन् । विजय यादव ०७४ मा यहाँबाट प्रदेशसभामा निर्वाचित भएर आर्थिक मामिला र कृषी मन्त्री भएका थिए । ०६४ को संविधानसभा निर्वाचनमा पनि विजयले जित हात पारेका थिए। तर, ०७९ मा उनी पराजित भएका छन्। प्रदेशसभा (ख) मा एमालेका सत्रुधनप्रसाद सिंह निर्वाचित भएका छन् । उनी १३ हजार ७९७ मत ल्याएका छन् । उनका निकटतम प्रतिद्वन्द्वी मदनसेनप्रसाद श्रीवास्तव ११ हजार २५ मत प्राप्त गरेका छन्। श्रीवास्तव ०७४ मा निर्वाचित भएका थिए । सिरहा क्षेत्र ३ का प्रदेशसभा (क) मा एमालेका मनोज कुमार सिंह १५८८६ मत ल्याएर निर्वाचित भएका छन्। उनका निकटतम प्रतिद्वन्द्वी कांग्रेसका रामसगुन यादवले १२ हजार ८९९ मत प्राप्त गरेको छ । सिंह पनि प्रदेशसभाका नयाँ अनुहार हुन् । प्रदेशसभा (ख) मा एकीकृत समाजवादीका प्रमोद यादव पुनः विजयी भएका छन्। उनी ९९७६ मत प्राप्त गरेको छ भने उनका निकटतम प्रतिद्वन्द्वी कांग्रेसका संजयप्रकाश यादवले ८०१४ मत ल्याएका छन् । यादव ०७४ मा यहीबाट प्रदेशसभामा निर्वाचित भएका थिए । सिरहा क्षेत्र४ का प्रदेशसभा (क) मा जनमत पार्टीका त्रिभुवन साह निर्वाचित भएका छन्। साहले ८ हजार २२९ मत ल्याएका हुन्। उनका निकटतम प्रतिद्वन्द्वी नेकपा माओवादी केन्द्रका महेन्द्र पासमानले ७०८३ मत प्राप्त गरेको छ । नेकपा एमालेका उम्मेदवार प्रकाश महासेठले ६८७८ मत ल्याएका छन् । पासमान ०६४ को संविधानसभामा माओवादीबाट निर्वाचित भएर मन्त्री सम्म भएका थिए । साह भने प्रदेशसभाका नयाँ अनुहार हुन् ।"
संसद् छिर्दै छन् धेरै नयाँ अनुहार,"काठमाडौं : प्रतिनिधि र प्रदेशसभाको एकैपटक सम्पन्न निर्वाचनको मतपरिणामपछि संसद्मा नयाँ अनुहारको पनि बाहुल्य रहने भएको छ। पटकपटक चुनाव जितेकालाई समेत हराउनेदेखि छोटो समयमा खुलेका नयाँ पार्टीका नयाँ उम्मेदवारले राम्रो मतका साथ यसपटक संसद् प्रदेश गर्दैछन्। पटकपटक चुनाव जित्दासमेत अपेक्षित काम गर्न नसकेपछि स्वतन्त्र र नयाँ दलका उम्मेदारहरूले यो पटक अवसर पाउने भएका छन्। जसमा मधेस आन्दोलनबाट उदाएका सिके राउत, राप्रपाका ज्ञानेन्द्र शाही र पत्रकारिताबाट राजीतिमा छिरेका रवि लामिछानेलगायत छन्। रवि लामिछाने सभापति रहेको राष्ट्रिय स्वतन्त्र पार्टी, सीके राउतको जनमत पार्टी र रञ्जिता श्रेष्ठ चौधरी नेतृत्वको नागरिक उन्मुक्ति पार्टीले संसद्मा दरिलो प्रतिनिधित्व गर्ने भएका हुन्। पछिल्लो मत परिणामले नयाँ पार्टीका नयाँ अनुहारलाई मात्रै नभई पुराना र ठूला भनिएका दलका चर्चित अनुहारलाई पनि अघि ल्याएको छ। यसको उदाहरणका रूपमा कांग्रेसका महामन्त्री विश्वप्रकाश शर्मा, कांग्रेसकै प्रदीप पौडेल र एमालेका सूर्य थापालाई पनि लिन सकिन्छ। तर, पुराना पार्टीबाट भन्दा नयाँ पार्टीबाट संसद् छिर्ने धेरै छन्। नयाँ अनुहारमा सामाजिक काममा सक्रिय हुनेहरू धेरै छन्। मतदाताले उनीहरूलाई पुराना नेताको विकल्पमा छानेको जनमतले प्रष्ट पार्छ। टीकापुर घटनाका क्रममा थारु समुदायमाथि अन्याय भएको भन्दै रेशम चौधरीले आफ्नी पत्नी रञ्जिता श्रेष्ठ चौधरीको नेतृत्वमा नयाँ पार्टी दर्ता गराएका थिए। सोही पार्टीले यसपटक राम्रो जनमत समेट्यो। उक्त पार्टीको प्रभाव बाँके, कैलाली, बर्दियालगायतका क्षेत्रमा बढी परेको देखिन्छ। यो निर्वाचनसँगै राष्ट्रिय पार्टी बन्ने पनि निश्चित छ। तर, चौधरी भने मधेस आन्दोलनमा ६ जना सुरक्षाकर्मी र एक बालकको ज्यान लिने मुख्य दोषी भएको भन्दै जेल सजाय भोगिरहेका छन्। उता पृथकतावादी आन्दोलनबाट शान्तिपूर्ण राजनीतिमा फर्किएका जनमत पार्टीका अध्यक्ष डा सिके राउतले पनि मधेसको राजनीतिमा छुट्टै वर्चस्व राखे। सप्तरी २ मा जसपा अध्यक्ष यादवलाई हराएर संसद्मा प्रवेश गर्दैछन्। मधेसलाई छुट्टै देश बनाउने भन्दै पृथकतावादी आन्दोलनमा हिँडेका राउतलाई केपी शर्मा ओली नेतृत्वको सरकारले शान्तिपूर्ण र वैधानिक राजनीतिमा फर्काएको थियो। सञ्चार क्षेत्रबाट उदाएका रवि लामिछानेको पार्टीको प्रभाव देशभर परेको देखिन्छ। उनको पार्टीबाट ललितपुर ३ मा तोसिमा कार्की, काठमाडौं २ बाट सोबिता गौतम, कास्की २ मा माधवप्रसाद कँडेल, काठमाडौं ६ मा शिशिर खनाललगायतका आधा दर्जन धेरै उम्मेदवारहरू संसद् छिर्दैछन्। सामाजिक अभियन्ताका रूपमा परिचित ज्ञानेन्द्र शाही पनि राप्रपाबाट उम्मेदवार बन्दै जुम्लाबाट निर्वाचित भएका छन्। यता पुराना र ठूला भनिएका दलबाट भने नयाँ अनुहार कमै छन्। समाचार तयार पार्दा सम्मको मत परिणामअनुसार कांग्रेसबाट १०, एमालेबाट ८, राप्रपाबाट ३, माओवादी केन्द्रबाट २, स्वतन्त्र पार्टीबाट ७, र नेकपा एसबाट एक जना मात्रै छन्। नयाँ संविधान जारी भएपछिको दोस्रो संघीय निर्वाचनमा यसअघि संसद्मा नपुगेका र राजनीतिमा कमै नाम सुनिएका फरक अनुहारहरूका पनि केही ठाउँमा अग्रता देखिएको छ। यस्ता छन् संसद् छिर्ने नयाँ अनुहार विश्वप्रकाश शर्मा : कांग्रेसका महामन्त्री विश्वप्रकाश शर्मा पहिलो पटक संसद्मा छिर्दै छन्। शर्माले झापा १ बाट एमालेका नेता अग्नि खरेललाई भारी मतले पराजित गरे। शर्माले ३९ हजार ६ सय २४ मत ल्याउँदा खरेल २५ हजार ३ सय ४९ मतमा सीमित रहे। शर्मा २०७४ मा वाम गठबन्धनतर्फ माओवादी केन्द्रका उम्मेदवार राम कार्कीसँग पराजित भएका थिए। त्यसअघि २०७० सालमा एमालेका रविन कोइरालासँग छ सय मतले हारेका थिए। प्रदीप पौडेल : कांग्रेस महामन्त्रीमा पराजित भएका प्रदीप पौडेल पहिलो पटक प्रतिनिधिसभा सदस्यमा निर्वाचित भए। पौडेलले एमाले वरिष्ठ उपाध्यक्ष ईश्वर पोखरेललाई हराए। युवा नेताका रूपमा परिचित पौडेलले १५ हजार २ सय ३७ मत ल्याए भने पोखरेल १० हजार १ सय ७५ मतमा रोकिए। पौडेल २०७४ सालको निर्वाचनमा तनहुँबाट प्रदेशसभामा पराजित भएका थिए। योगेश गौचन थकाली : योगेश नेपाली कांग्रेसको उम्मेदवार बन्दै मुस्ताङबाट निर्वाचित भएका हुन्। उनले ३ हजार ९ सय ९२ मत ल्याए। थकालीले एमालेका प्रेमप्रसाद तुलाचनलाई पराजित गरेका हुन्। २९ वर्षीय थकाली पहिलो पटक संसदीय निर्वाचन लडेका हुन्। पहिलो पटकमा नै उनले सफलता हात पारेका छन्। सन्तोष चालिसे : नेपाली कांग्रेसबाट उम्मेदवार बन्दै काठमाडौं ३ बाट चालिसे निर्वाचित भएका हुन्। उनले एमालेका उम्मेदवार कृष्ण राईलाई पराजित गरे। गोकर्णेश्वरका निवर्तमान मेयर चालिसे पहिलो पटक संसद्मा छिर्दै छन्। चालिसेले १३ हजार ८ सय ५३ मत ल्याएका छन् भने निकटम प्रतिस्पर्धी एवं निवर्तमान सांसद राईले १० हजार २ सय ७७ मत ल्याए। पुष्पबहादुर शाह : अछाम२ बाट निर्वाचित शाहले एमालेका यज्ञप्रसाद बोगटीलाई पराजित गरेका हुन्। शाहले २२ हजार ९ सय ५४ मत ल्याएका छन् भने बोगटीले १६ हजार १ सय १४ मत ल्याए। बोगटी निवर्तमान सांसद हुन्। राजेन्द्र बजगाईं : बजगाई गोरखा १ बाट निर्वाचित भएका हुन्। उनले एमालेका रामशरण बस्नेतलाई पराजित गरेका छन्। बजगाईंले ३३ हजार ४ सय २८ मत ल्याए भने बस्नेतले १६ हजार ७ सय ८५ मत पाए। दुर्लभ थापा क्षेत्री : थापाले एमालेका प्रभावशाली मानिएका नेता महेश बस्नेतलाई पराजित गरेर संसद्को यात्रा तय गरेका हुन्। भक्तपुर२ बाट उनले बस्नेतलाई फराकिलो मतले पराजित गरेका छन्। थापाले २४ हजार २ सय ३९ र बस्नेतले २३ हजार २ सय ८२ मत ल्याएका छन्। दिक्पालकुमार शाही : दैलेख २ बाट शाही निर्वाचित भएका हुन्। शाहीले एमालेका लक्ष्मीप्रसाद पोखरेललाई पराजित गरेका छन्। उनले २० हजार १ सय ५८ मत ल्याएका छन् भने पोखरेले २० हजार ५ मत ल्याए। श्यामकुमार घिमिरे : घिमिरे सिन्धुली२ बाट निर्वाचित भएका हुन्। उनले एमालेका प्रदिपकुमार कटुवाललाई पराजित गरेका छन्। घिमिरेले ३० हजार ३ सय ९१ र कटुवालले २५ हजार ५ सय ४६ मत ल्याएका छन्। विष्णुकुमार कार्की : कांग्रेसका कार्कीले निवर्तमान सांसद् तिलक महतलाई नवलपुर २ बाट पराजित गरेका छन्। कार्कीले ३६ हजार १ सय ४ मत ल्याउँदा महतले ३४ हजार ८३ मत ल्याएका छन्। सूर्य थापा : राष्ट्रिय जनमोर्चाकी उपाध्यक्ष दुर्गा पौडेललाई हराएर एमालेका सूर्य थापा पहिलो पटक संसद्मा छिर्ने भएका छन्। प्युठानमा थापाले ४१ हजार १ सय १८ मत ल्याए भने उनको निकटम प्रतिस्पर्धी पौडेलले ३५ हजार ८ सय १८ मत ल्याइन्। पौडेल योभन्दा पहिला सोही क्षेत्रबाट निर्वाचित भएकी छन्। सूर्य ढकाल : बाँके १ बाट एमाले युवा नेता सूर्य ढकालले युवा तथा खेलकुद मन्त्री महेश्वर गहतराजलाई हराएर संसद्को बाटो तय गरेका छन्। उनले २५ हजार २६ मत ल्याएका छन्। उनका प्रतिस्पर्धी महतराजले १९ हजार ६ सय ३२ मत ल्याए। महेश बर्तौला : मकवानपुर २ बाट युवा नेता महेश बर्तौलाले आफ्नै गुरु गठबन्धनका नेता विरोध खतिवडालाई हराएका छन्। बर्तौलाले ३३ हजार ५ सय ४ मत ल्याउँदा खतिवडाले २९ हजार १ सय ८१ मत ल्याएका छन्। अम्बरबहादुर रायमाझी : उदयपुर२ बाट एमालेका रायमाझीले नेकपा एसका प्रवक्ता एवं उपमहासचिव जगन्नाथ खतिवडालाई पराजित गरेर पहिलो संसद् छिदैछन्। रायमझीले १५ हजार २ सय ५१ मत ल्याउँदा खतिवडाले १२ हजार ८ सय ९३ मत ल्याएका छन्। प्रेमबहादुर महर्जन : महर्जन एमालेबाट खाता खोल्ने उम्मेदवार हुन्। ललितपुर २ बाट उनले नेकपा एसका कृष्णलाल महर्जनलाई हराएका हुन्। कृष्णलाल प्रेमबहादुरका निकटम प्रतिस्पर्र्धी पनि बनेन। महर्जनले १५ हजार २५ मत ल्याउँदा कृष्णलालले ८ हजार २ सय ६४ मत ल्याएर चौथो भए। प्रेमबहादुर निकटम प्रतिपस्र्धी हाम्रो नेपाली पार्टीका सुदिन शाक्यले ८ हजार ८ सय ८६ मत ल्याएका थिए। बासुदेव घिमिरे : रुपन्देही ५ बाट घिमिरे निर्वाचित भएका छन्। उनले सार्वजनिक लेखा समितिका पूर्वसभापति भरतकुमार शाहलाई हराएका छन्। घिमिरेले ३६ हजार ८ सय २२ र शाहले २७ हजार १ सय २० मत ल्याए। पूर्वमेयरसमेत रहेका घिमिरेको संसदीय यात्रा पनि रोचक छ। पहिला उनको ठाउँमा खिमलाल भट्टराईले टिकट पाएका थिए। पछि घिमिरेलाई त्यो टिकट दिइएको थियो। मानवीर राई : सोलुखुम्बुबाट कांग्रेसका प्रभावशाली नेता बलबहादुर केसी हराएर राई संसदीय यात्रा तय गरेका छन्। राईले १९ हजार ३ सय २४ मत ल्याउँदा केसीले १६ हजार ५ सय ४५ मत ल्याएका छन्। रामशंकर यादव : सिराहबाट रामशंकर यादवले पहिलो पटक संसदीय यात्रा तय गरेका छन्। उनले कांग्रेस पुराना नेता पदमनारायण चौधरीलाई हराएका हुन्। यादवले २९ हजार ४ सय ६२ मत ल्याए भने चौधरीले २७ हजार ३ सय ७९ मत ल्याएका छन्। पुराना नेता भए पनि एमाले नेता देवराज घिमिरे पनि पहिलो पटक प्रतिनिधि सभामा उठ्दैछन्। माधव सापकोटा : माओवादीका माधव सापकोटाले सिन्धुपालचोक १ बाट एमालेका सुरेश नेपाललाई हराए। उनले ३० हजार ३ सय ७४ मत ल्याउँदा नेपालले २७ हजार १८ मत ल्याएका छन्। रामकुमार राई : खोटाङबाट एमालेका पूर्वप्रमुख सचेतक विशाल भट्टराईलाई हराएर राईले संसदीय बाटो कोरेका छन्। उनी पहिलो पटक संसद्मा छिर्दैछन्। राईले ३१ हजार ३ सय ५१ मत ल्याउँदा भट्टराईले २८ हजार ६ सय ८२ मत ल्याएका छन्। पटकपटक चुनाव जितेकालाई समेत हराउनेदेखि नयाँ पार्टीका नयाँ उम्मेदवारले राम्रो मतका साथ यसपटक संसद् प्रदेश गर्दैछन्। पुरानाले अपेक्षित काम गर्न नसकेपछि स्वतन्त्र र नयाँ दलका उम्मेदवारहरूले यो पटक संसद् बन्ने अवसर पाएका हुन्। नयाँ अनुहारमा आएकाहरू सामाजिक काममा सक्रिय भएका धेरै छन्। मतदाताले उनीहरूलाई पुराना नेताको विकल्पमा छानेको जनमतले प्रष्ट पार्छ। सिके राउत : जसपाका अध्यक्ष उपेन्द्र यादवलाई जनमत पार्टीका अध्यक्ष सिके राउतले पराजित गरे। पृथकतावादी आन्दोलनपछि मुलधारमा बसेका राउतको यो पहिलो पटक हो संसद् प्रवेश। रन्जिता श्रेष्ठ चौधरी : नागरिक उन्मुक्ति पार्टीकी अध्यक्ष रन्जिता श्रेष्ठले पूर्वमन्त्री रामजनम चौधरीलाई हराएर प्रतिनिधिसभामा प्रवेश गरेकी छन्। गंगाराम चौधरी : कैलाली ३ बाट नागरिक उन्मुक्ति पार्टीका गंगाराम चौधरी निर्वाचित भएका हुन्। उनले २३,१२० मत ल्याउँदा माओवादी केन्द्रका कृष्णकुमार चौधरीले १७ हजार ७ सय ४९ मत ल्याए। रन्जिता श्रेष्ठ चौधरी : रेशम चौधरीले नेतृत्व गरेको यो पार्टीबाट कैलाली १ मा श्रेष्ठ निर्वाचित भएकी हुन्। उनले ३० हजार ४ सय ४ मत ल्याएकी छन्। प्रतिस्पर्धी पूर्वमन्त्री एवं कांग्रेस नेता रामजनम चौधरीले १८ हजार ८ मत ल्याए। चौधरी पटकपटक मन्त्री र संसद् भइसकेका व्यक्ति हुन्। डा धवलशमशेर जबरा : राप्रपाका जबराले पूर्वमन्त्री एवं जसपाका प्रभावशाली नेता मो इस्तीयाक राईलाई हराएका हुन्। नेपालगन्ज उपमहानगरपालिका दुई पटक मेयर भएका जबराको संसदीय यात्रा भने यो पहिलो हो। उनी लोकप्रिय नेता पनि हुन्। दीपकबहादुर सिंह : यो पटक सिंहले चमतकारिक जित हासिल गरेका छन्। अन्तिम अवस्थामा अग्रता लिएका सिंहले आफ्नै पुराना अध्यक्ष कमल थापालाई हराएका छन्। ज्ञानेन्द्र शाही : अभियान्तका रूप परिचित शाहीले जुम्लाबाट निर्वाचन जितेका छन्। उनले सत्तागठबन्धन र एमालेलाई हराएर संसदीय यात्रा तय गरेका हुन्। सिके राउत : जनमत पार्टीले यो पटक संसद्मा सकारात्मक हस्तक्षेप गर्ने भएको छ। राउतले मधेसका मसिहा भनेर चिनिने जसपाका अध्यक्ष उपेन्द्र यादवलाई भारी मतले पराजित गरेका छन्। उनले ३५ हजार ४२ मत ल्याउँदा यादवले १६ हजार ९ सय ७९ मत ल्याए। लालवीर चौधरी : उनी स्वतन्त्र उम्मेदवार हुन्। उनले बर्दिया २ बाटसत्ता गठबन्धन र एमालेका उम्मेदवारलाई पराजित गरे। रेशम चौधरीका बाबु लालवीरले २६ हजार ५ सय २० मत ल्याए। उनका प्रतिस्पर्धी माओवादी केन्द्रका सुरेश पन्थे २६ हजार ३ सय ८४ मत ल्याएका छन्। राष्ट्रिय स्वतन्त्र पार्टीका निर्वाचित ७ नयाँ अनुहार रवि लामिछाने : राष्ट्रिय स्वतन्त्र पार्टीका अध्यक्ष रवि लामिछानेले प्रधानमन्त्री शेरबहादुर देउवाका विश्वासपात्र एवं मन्त्री उमेश श्रेष्ठलाई भारी मतान्तरले हराए। उनी पनि यो पटक संसद्मा नयाँ अनुहारका साथ छिर्दैछन्। उनी चितवन २ बाट निर्वाचित भएका हुन्। हरि ढकाल : ढकाल चितवन १ बाट निर्वाचित भएका हुन्। ढकालले पूर्वअर्थमन्त्री सुरेन्द्र पाण्डे र अर्थशास्त्री एवं पूर्वराष्ट्रिय योजना आयोगका उपाध्यक्ष विश्वनाथ पौडेललाई हराए। ढकालले ३४ हजार १ सय ८९ मत ल्याउँदा एमालेका उपाध्यक्षसमेत रहेका पाण्डेले २६ हजार ६ सय ८ मत ल्याए। नेपाली कांग्रेसका विश्वनाथ पौडेलले २४ हजार ९ सय ९ मत पाए। तोसिमा कार्की : कार्की ललितपुर ३ बाट विजयी भएकी हुन्। उनले एमाले र सत्तागठबन्धनका उम्मेदवारलाई भारी मतले पराजित गरिन्। उनले ३१ हजार १ सय ३६ मत ल्याउँदा एमालेका अमृत ढकालले १२ हजार ९ सय ६३ मत ल्याए। माओवादी केन्द्रकी प्रभावशाली नेतृ एवं जलस्रोत ऊर्जा जलस्रोत तथा सिँचाइमन्त्री पम्फा भुसाल पनि पछि परिन्। सोबिता गौतम : उनी काठमाडौं २ बाट पूर्वसभामुख अनसरी घर्तीलाई हराएर निर्वाचित भएकी छन्। उनले १५,२२९ मत ल्याउँदा एमालेका मनिराम फुयाँलले ११ हजार ५ सय ५५ मत ल्याए। शिशिर खनाल : शिशिर काठमाडौं ६ बाट पूर्वप्रहरी महानिरीक्षक एवं एमाले नेता सर्वेन्द्र खनाल र पूर्वरक्षामन्त्री एवं कांग्रेस नेता भीमसेनदास प्रधानलाई पराजित गरेर संसद्मा छिरेका छन्। खनालले १४ हजार २ सय ४ ल्याउँदा सर्वेन्द्रले ८ हारा ९ सय ११ र प्रधानले ८ हजार ८ सय ५ मत ल्याए। गणेश पराजुली : पराजुली काठमाडौं ७ बाट पराजुली निर्वाचित भएका छन्। उनले एमालेका श्यामकुमार घिमिरे र युवा नेतृ मानुषि यमी भट्टराई हराएका हुन्। विराजभक्त श्रेष्ठ : श्रेष्ठ काठमाडौं ८ बाट निर्वाचित भए। उनले नेकपा एसका नेता एवं संस्कृति पर्यटन तथा नागरिक उड्डयनमन्त्री जीवनराम श्रेष्ठलाई हराएका छन्।"
चिन्तारहित इङ्ल्यान्ड,"दोहा : खुट्टाको चोटका कारण इङ्लिस कप्तान तथा प्रमुख अट्याकर हेरी केनले विश्वकपअन्तर्गत अमेरिकाविरुद्धको खेल गुमाउने सम्भावना बढेको छ। तर, उनको अनुपस्थितिको चिन्ता प्रशिक्षक गारेथ साउथगेटलाई जति हुनुपथ्र्यो, त्यो चिन्ता उनलाई छैन। किनभने इङ्ल्यान्डले समूह बीको पहिलो खेलमा इरानलाई ६२ गोलको नतिजामा पराजित गर्दा केनको गोल आवश्यक परेन। पहिलो खेलमा ६२ को सानदार जितसँगै विश्वकपको सुरुवात गरेको इङ्ल्यान्डले केनबाहेक पनि गोल गर्न सक्छ भन्ने देखाएको छ। त्यसैले पनि उनको अनुपस्थितिको चिन्ता प्रशिक्षक साउथगेटलाई कम छ। इरानविरुद्धको खेलमा केनले दुई असिस्ट भने गरेका थिए। इरानविरुद्ध इङ्ल्यान्डका पाँच खेलाडीले गोल गरेका थिए। सन् २०१८ मा इङ्ल्यान्डका लागि विश्वकपभर ६ खेलाडीले गोल गरेका थिए। सोही संस्करणमा केनले गोल्डेन बुट पनि जितेका थिए। तर, इरानविरुद्धको खेलमा नौ खेलाडी गोलमा संलग्न भएका थिए। जुन सन् १९७४ मा युगोस्लाभिया र जाइरेबीचको खेलपछिकै सर्वाधिक हो। प्रशिक्षक साउथगेट अमेरिकाविरुद्धको खेलका लागि केन फिट हुने आशमा छन्। अतिरिक्त खेलाडीका रुपमा मैदान पसेर प्रभाव देखाएका कालुम विल्सन साउथगेटको विकल्प बन्न सक्छन्। उनले सन् २०१८ को नोभेम्बरमा अमेरिकाविरुद्धको मैत्रीपूर्ण खेलमा एक गोलसमेत गरेका थिए। जुन अहिलेसम्म उनले राष्ट्रिय टिमबाट गरेको एक मात्र गोल हो। इङ्लिस गोलरक्षक जोर्डन पिकफोर्ड पनि सबै पाएको मौकाको सदुपयोग गर्न सबै खेलाडी सक्षम रहेको बताउँछन्। हाम्रा सबै खेलाडी प्रतिभावान छन्। पाएको मौका सदुपयोग गर्न उनीहरू सक्षम पनि छन्, प्रशिक्षक पिकफोर्डले भने, इरानविरुद्धको खेलमा जब हेरी केनलाई ७० मिनेटमा प्रतिस्थापन गर्दै कालुम मैदान प्रवेश गरे, उनले साँच्चै राम्रो खेल खेले। उनले ज्याक ग्रिलिसको गोलका लागि असिस्ट दिएका थिए र निस्वार्थ भएर ग्रिलिसलाई पास दिएका थिए। उनले टोलीका सबै खेलाडीले प्रशिक्षणमा पनि राम्रो मेहनत गरिरहेको बताए। सबैले ट्रेनिङमा एकदमै मेहनत गरिरहेका छन्। हामी सबैको एउटै लक्ष्य विश्वकप हो र विश्वकप जित्नकै लागि यहाँ आएका हौं, उनले। पहिलो खेलमा वेल्ससँग ११ गोलको बराबरीमा रोकिएको अमेरिकाले रक्षात्मक खेल खेलेको थियो। पिकफोर्डका विपक्षी गोलरक्षक म्याट टर्नरले मौकाको सदुपयोग गर्न नसक्दा बराबरीमा रोकिनु परेको बताए। हामीले सिर्जना गरेका अवसर सदुपयोग गर्न सकेनौं। विशेषगरी दोस्रो हाफमा धेरै आक्रमण गोलमा परिणत हुन सकेन्, उनी भन्छन्, फाइनल थर्डमा हामी छरितो हुन सकेनौं। विश्वकपमा गोल गर्ने सानो मौकाको पनि सदुपयोग गर्नुपर्छ। त्यसैले मलाई आशा छ, इङ्ल्यान्डविरुद्धको खेलमा हामी मौकालाई गोलमा परिणत गर्न सफल हुन्छौं। इङ्ल्यान्डले अमेरिकालाई ११ पटक पराजित गरेको छ। तर, ती कुनै पनि जित विश्वकपका भने होइनन्। सन् १९५० मा अमेरिकाले इङ्ल्यान्डविरुद्ध अप्रत्यासित १० को जित निकालेको थियो। जुन विश्वकपमा हालसम्मकै अप्रत्यासित नतिजामध्ये एक हो। यी दुई टिमबीच पछिललो भेट सन् २०१० मा दक्षिण अफ्रिका विश्वकपमा भएको थियो। त्यो खेल ११ गोलको बराबरीमा सकिएको थियो। प्रभाव पार्न सक्ने खेलाडी बुकायो साका (इङ्ल्यान्ड) इरानविरुद्ध उत्कृष्ट प्रदर्शन गरेका युवा फरवार्ड साकाले दुई गोल गरेका थिए। जुड बेलिङ्घमको गोलबाट अग्रता लिएको इङ्ल्यान्डका लागि दोस्रो गोल गरेका साकाले त्यही गोलबाट इतिहास रचेका थिए। इङ्ल्यान्डका लागि विश्वकपमा गोल गर्ने २१ वर्ष वा त्यो भन्दा कम उमेरका दुई खेलाडी साका र बेलिङ्घम बनेका छन्। अमेरिकाविरुद्ध फेरि गोल गर्न सके साका र बेलिङ्घम इङ्ल्यान्डका लागि विश्वकपका लगातार दुई खेलमा गोल गर्ने पहिलो खेलाडी बन्न सक्छन्। जुड बेलिङ्घम पनि गोल गर्न माहिर खेलाडी हुन् र उत्कृष्ट लयमा पनि छन्। तर, अमेरिकाविरुद्ध गोलको आशा भने धेरैले साकासँग राखेका छन्।"
काभ्रे २(क) बाट नेकपा एसका लक्ष्मण लम्साल विजयी,काभ्रे : काभ्रे जिल्लाको प्रतिनिधि सभा २ को प्रदेशसभा (क) बाट नेकपा एसका लक्ष्मण लम्साल प्रदेशसभा सदस्यमा विजयी भएका छन्। लम्सालले आफ्ना निकटतम् प्रतिद्वन्द्वी नेकपा एमालेका उम्मेदवार कुमार खकुरेललाई १८८ मतान्तरले पराजित गरेका हुन्। मुख्य निर्वाचन अधिकृतको कार्यालय धुलिखेलका अनुसार नेकपा एसका लम्सालले १९ हजार ४ सय ८ मत प्राप्त गरि प्रदेश सभा सदस्यमा विजयी भएका छन्। उनका निकटतम् प्रतिष्पर्धी नेकपा एमालेका उम्मेदवार कुमार खकुरेलले १९ हजार २ सय २० मत प्राप्त गरेका छन्। अघिल्लो ०७४ को निर्वाचनमा सोही क्षेत्रबाट लम्साल नेकपा एमालेबाट प्रदेश सभा सदस्यमा नै विजयी भएका थिए। लम्साल एमाले पार्टी विभाजन हुँदा नेकपा एसमा बसेका थिए। अहिले प्रदेश सभा सदस्यमा विजयी लम्साल बाम लोकतान्त्रिक गठबन्धनका साझा उम्मेद्वार हुन्।
सप्तरीबाट स्वतन्त्रका अनिरुद्धकुमार सिंह यादव विजयी,"सप्तरी : सप्तरीको प्रदेशसभा सदस्यमा सप्तरीबाट स्वतन्त्र उम्मेदवार अनिरुद्धकुमार सिंह यादव निर्वाचित भएका छन्। सप्तरी ४ (२) प्रदेश सभा सदस्यमा ९ हजार ९८५ मत ल्याएर यादव निर्वाचित भएका निर्वाचन अधिकृतको कार्यालय क्षेत्र नम्बर ४, सप्तरीले जनाएको छ। निकट्तम प्रतिद्वन्द्वी जसपाका अभिषेक यादवले ७ हजार ९२० मत ल्याएका छन्। अनिरुद्ध जसपाका विद्रोही उम्मेदवार हुन्। अभिषेक जसपा नेतृ एवम् पूर्व मन्त्री रेणु यादवका छोरा हुन्। अभिषेकले उम्मेदवारी पाएपछि जसपाका केन्द्रीय सदस्य अनिरुद्धले विद्रोह गरी उम्मेदवारी दिएर जित हासिल गरेका हुन्। गत निर्वाचनमा जसपाका अभिषेकले नै ९ हजार ६०५ मत ल्याएर विजयी भएका थिए। अनिरुद्ध जसपा नेता एवम् पूर्व मन्त्री मृगेन्द्र सिंह यादवका भाइ समेत हुन्। जसपाको निर्णयबाट असन्तुष्ट अनिरुद्धसहितको विद्रोही पक्षले सप्तरी ४ को प्रतिनिधिसभा र दुबै प्रदेश सभामा उम्मेदवारी दिए। पार्टीको क्षेत्रीय समिति र जिल्ला समितिको सिफारिसमै नपरेका पूर्व मन्त्री रेणु यादवका छोरा अभिषेकलाई सप्तरी ४ (२) बाट टिकट दिएपछि सप्तरीको क्षेत्र नम्बर ४ मा अनिरुद्धको समूहले सामुहिक विद्रोह गरेर उम्मेदवारी दिएको हो। प्रतिनिधिसभामा जसपाका बालकिशोर यादवविरुद्ध मो कासिम मियाँ र एमालेले भाग पाएको प्रदेश सभा ४ (१) मा महेन्द्र प्रसाद चौधरी उम्मेदवार बने। प्रदेश सभा सदस्यमा उम्मेदवार बनेका चौधरी र यादव दुबै मनोनयनका बेला जसपाका केन्द्रीय सदस्य थिए। जसपाका नेता ईं संजिबनारायण यादवले एमालेको भागमा परेको ३ (१) मा समेत स्वतन्त्रबाट उम्मेदवारी दिएर १ हजार ५४६ मत ल्याए। यस्तै गत प्रतिनिधि सभाको निर्वाचनमा सप्तरी १ बाट विजयी जसपाका डा सुर्यनारायण यादवले यसपटक टिकट पाएनन्। उनका भाइ चन्द्रनारायण यादवले स्वतन्त्रबाट उम्मेदवारी दिएर २ हजार ४६८ मत बटुले। तथापि एमालेको समर्थन पाएका जसपाका नबलकिशोर साहले २३ हजार ५६४ मत ल्याएर फराकिलो अन्तरले जित हासिल गरे। हालसम्म सप्तरीको आठ प्रदेश सभा सदस्यमध्ये जनमत पार्टी ४, कांग्रेस, एमाले र स्वतन्त्रले एकएक स्थानमा विजयी हासिल गरेको छ। सप्तरी ४ (१) को प्रदेस सभा सदस्यमा नेकपा (एस) ले गोबिन्दबहादुर न्यौपाने विजयका नजिक छन्। सप्तरीको ४ प्रतिनिधि सभामा जसपा, जनमत र कांग्रेसका उम्मेदवार एकएक स्थानमा निर्वाचित भएका छन्। बाँकी रहेको सप्तरी ४ को प्रतिनिधिसभा सदस्यमा नेपाली कांग्रेसका तेजुलाल चौधरीले १० हजार ३८० मतका साथ अग्रता बढाएका छन्। चौधरीलाई जसपाका बालकिशोर यादवले ८ हजार ४१८ मतका साथ पछ्याइरहेका छन्।"
"समानुपातिकमा एमालेले कटायो १० लाख मत, माओवादी केन्द्रको ४ लाख ४६ हजार","काठमाडौं : प्रतिनिधिसभाको समानुपातिकतर्फ एमालेले १० लाख मत कटाएको छ। शुक्रबार बिहान १०:१५ बजेसम्मको मतगणना अनुसार एमालेले १० लाख १९ हजार ४५ मत ल्याएको हो। त्यसपश्चात क्रमशः कांग्रेस, राष्ट्रिय स्वतन्त्र पार्टी, माओवादी केन्द्र, राप्रपाले मत पाएका छन्। नेपाली कांग्रेस ९ लाख ६८ हजार ७३४, राष्ट्रिय स्वतन्त्र पार्टी ४ लाख ८९ हजार ९९७, नेपाल कम्युनिष्ट पार्टी (माओवादी केन्द्र) ४ लाख ४६ हजार १४३, राष्ट्रिय प्रजातन्त्र पार्टी २ लाख ६० हजार ९६४, जसपाले १ लाख २८ हजार ७३० मत पाएका छन्। यसैगरी जनमत पार्टीले ७७ हजार ३०५, नेपाल कम्युनिष्ट पार्टी (एकिकृत समाजवादी)ले ७२ हजार २३०, नागरिक उन्मुक्ति पार्टी ७० हजार ३२५, नेपाल मजदुर किसान पार्टीले ५७ हजार ५७२ मत ल्याएका छन्। देशभर समानुपातिकतर्फको मत गणना जारी रहेको छ।"
विद्युतीय मेसिनको प्रयोग गरे ४० प्रतिशत खर्च घट्छ,"मन्त्रीबाटै ज्यान मार्ने धम्की आउँदा पनि नीलकण्ठ उप्रेतीले २०७० को निर्वाचनमा फोटोसहितको मतदाता नामावली लागू गरे। त्यसले निर्वाचनको शुद्धता र निष्पक्षतामा म्याग्नाकार्टा कै भूमिका खेल्यो। पट्यारलाग्दो मतपत्र र झन्झटिलो मतगणना अन्त्यका लागि विद्युतीय मेसिनको प्रयोगमा आयोगले आँट गर्र्नुपर्ने बताउँछन्, पूर्वप्रमुख निर्वाचन आयुक्त उप्रेती। निर्वाचनका अप्ठ्यारा, सुधार गर्नुपर्ने पक्षबारे अन्नपूर्ण पोस्ट्का नरेन्द्र साउद र राधा खनालले उप्रेतीसँग गरेको कुराकानी : मतगणना निकै झन्झटिलो र पट्यारलाग्दो छ। सूचना प्रविधिको आजको युगमा यो प्रक्रियालाई छिटोछरितो र सहज बनाउन के गर्नुपर्ला ? हो, हाम्रो मतगणना निकै झन्झटिलो र पट्यारलाग्दो छ। हामीले सूचनाप्रविधिको भरपुर प्रयोग गर्न नसक्दा परम्परागत शैलीकै कागजी मतपत्र र मतपेटिका प्रयोग गरिरहेका छौं। त्यसैकारण मतगणना निकै सुस्त, ढिलो र पट्यारलाग्दो छ। विश्वमा आज जुन ढंगको सूचना र प्रविधिको प्रयोग भइरहेको छ, यहाँ पनि त्यत्तिकै प्रविधिको प्रयोग हुने अवस्था छ। तर, निर्वाचनमा विद्युतीय मेसिनको प्रयोग गर्न सकेका छैनौं। विद्युतीय मेसिनको प्रयोग हुन नसक्नुको मुख्य कारण के देख्नुहुन्छ ? २०६४ सालको पहिलो संविधानसभा निर्वाचनका बेला काठमाडौं १ मा हामीले विद्युतीय मेसिनको प्रयोग गरेका थियौं। जनताले निकै मन पराए। त्यसबेला काठमाडौंमा परीक्षण गर्दा जुम्लाका मतदाताले पनि हामी कहाँ विद्युतीय मेसिन किन नल्याएको ? भनेर प्रश्न गरेका थिए। भारतबाट प्राप्त उपकरण प्रयोग गरेका थियौं। पछि ०६४ को उपनिर्वाचनमा पनि यसको प्रयोग गर्यौं। तर, समानुपातिकतर्पको निर्वाचन भने विद्युतीय मेसिनबाट गराउन सकिएन। किनभने, त्यो मेसिनमा १६ वटा दललाई मात्र मत दिन पाउने व्यवस्था थियो। त्यसबेला १ सय ३३ दल थिए। २०७० सालको दोस्रो संविधानसभा निर्वाचनमा विद्युतीय मेसिनको व्यापक प्रयोग गर्न खोजेका थियौं। तर, विद्युतीय उपकरणको प्रयोगको लिमिटेसन का कारण यसको प्रयोग गर्न सकेनौं। त्यसबेला हामीले सूचना प्रविधिको प्रयोग गरेर अर्को महत्वपूर्ण काम गर्यौ। पहिलोपटक फोटोसहितको मतदाता परिचयपत्र र मतदाता नामावली बनायौं। त्यसले निर्वाचनको शुद्धता, निष्पक्षता र पारदर्शितामा कोसेढुंगाकै काम गर्यो। त्यसैले निर्वाचनमा सबैभन्दा संवेदनशील पक्ष भनेको मतपेटिका, मतपत्र र मतगणना हो। मतगणनाको परिणाम विश्वसनीय नहुँदा अन्य सुधारका कुराले महत्व पाएका छैनन्। यसबेला दलहरूले सहमति नगरेकाले परीक्षणको प्रयोगबाट पनि निर्वाचन आयोग चुक्यो। यसका लागि मुख्य रूपमा राजनीतिक दलहरूको सहमति चाहिन्छ। दलहरूको सहमतिबिना निर्वाचन आयोगले विद्युतीय मतदानको व्यवस्था कार्यान्वयन गर्न नसकिने अवस्था हुँदो रहेछ। विद्युतीय मेसिनको सफल परीक्षण भएको १५ वर्षपछि पनि त्यसलाई प्रयोगमा ल्याउन नसक्दा आयोग चुकेको जस्तो लाग्दैन ? दलहरूले सहमति नगरेका कारण यसपटक विद्युतीय मेसिनको परीक्षणको प्रयोगमा निर्वाचन आयोग चुकेकै हो। निर्वाचन आयोगले यसबारे अध्ययन गर्न एउटा समिति बनाएको थियो। सरकारका विशेषज्ञ र निर्वाचन आयोगका कर्मचारी बसेर टुंगोमा पुर्याउन खोजेका थिए। हामीसँग विशेषज्ञहरू प्रसस्त मात्रामा छन। युनिभर्सिटी छन, विज्ञान प्रविधिसम्बन्धी संस्थाहरू छन्। यी सबैले त्यसमा सहयोग गर्न खोजेका थिए। तर, पनि आयोगले प्रयोगमा ल्याउन सकेन। त्यसका पछाडि म दुइटा कारण देख्छु। पहिलो, योजनाबद्ध हिसाबले काम गर्न समय थोरै भयो। दोस्रो, दलहरूले यसलाई मान्नुपर्ने, सम्मान गर्नुपर्ने वा सहमति दिनुपर्ने हो। तर, दलहरूले सहमति गर्नुभएन भन्ने मैले सुनेको छु। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। तर, आगामी दिनमा प्रविधिको प्रयोग नगरी सुख छैन। निर्वाचनमा हामीले जुन सुधारको अपेक्षा गरेका छौं, त्यसका लागि प्रविधिको प्रयोग व्यापक बनाउनुपर्ने जरुरी छ। नभए, निर्वाचन आयोगप्रति नै विश्वसनीयता गुम्ला भन्ने पिर लाग्न थालेको छ। यसपटककै कुरा गरौं न, आयोगले ३ दिनमा प्रत्यक्षतर्फको सबै नतिजा ल्याउँछु भनेको थियो। तर, एक हप्ता हुन लाग्यो। सबै परिणाम आएन। तर, बिडम्बना नै भन्नुपर्छ, निर्वाचन प्रक्रियामा ट्रान्सपरेन्ट नहुने तर अत्यन्तै ट्रान्सपरेन्ट (अर्थात् मतदान गरेको देखिँदैन, गणना गरेको पनि देखिँदैन, एकैपटक नतिजा आउने र अत्यन्तै पारदर्शी हुने) हुने प्रविधिलाई प्रयोग गर्न दलहरू सहमत हुँदैनन्। शंका र उपशंकाकै कारण पार्टीका महाधिवेशनमा ड्रम ल्याएर मत खसाएको देख्यौं। हामी उल्टो बाटो हिँडिरहेका छौं। अब परिणाम आइसकेपछि निर्वाचन आयोगले आफ्नो पञ्चवर्षीय रणनीति बनाउनुपर्छ। आगामी ५ वर्षमा हुने निर्वाचनमा प्रविधिको प्रयोग गरेर निर्वाचन छिटोछरितो र कम खर्चिलो बनाउनेतिर आयोग लाग्नैपर्छ। त्यसो भयो भने निर्वाचन कम खर्चिलो पनि हुने भयो। देख्दाखेरि विश्वसनीय पनि हुने भयो। त्यसमा कसैको दबाब पनि नपर्ने, प्रभाव पनि नहुने, कहीँ कसैले मतपत्र तलमाथि पार्न पनि नसक्ने, गणना गर्दा पनि गल्ती नहुने हुन्छ, त्यस्तो प्रविधिको प्रयोगमा आयोग जानैपर्छ। विद्युतीय मेसिनको प्रयोगमा आयोगले आँट नगरेको कि हाम्रा लागि व्यावहारिक नदेखिएको हो ? निर्वाचन आयोगले आँट पनि गर्नुपर्छ। आँट गर्दा समय पनि पाउनुपर्छ। ५ वर्षमा आवधिक निर्वाचन हुन्छ। चुनावपछि आयोगले मूल्यांकन गर्छ। केके कुरामा सुधार भयो ? विश्वसनीयता के कस्तो रह्यो ? केके कठिनाइ भए ? भन्ने विषयमा मूल्यांकन गरिन्छ। कानुनी व्यवस्था, मतदाता, विधि, प्रक्रिया, निर्वाचन पद्धति लगायतको हिसाबकिताबमा कहाँनेर के समस्या छन् ? के गर्दा योभन्दा बढी विश्वसनीय, निष्पक्ष र पारदर्शी बनाउन सकिन्छ भनेर आयोगले कर्मचारी, दल, नागरिक समाज र विशेषज्ञसँग व्यापक छलफल गरेर मार्गदर्शन लिएर रणनीति बनाउनुपर्छ। १५ वर्षमा प्रविधिले फड्को मार्यो। तर, हामीले फड्को होइन, उल्टोबाटोतिर हिँडिरहेका छौं। मतपेटिका होइन, ड्रममा मत खसाल्नेतिर गइरहेका छौं। फोटोसहितको मतदाता परिचयपत्र ल्याउन खोज्दा एकजना मन्त्रीले नै मलाई ज्यान मार्ने धम्की दिनुभएको थियो। हामीले नियुक्ति गरेका त हुन्, हामीले भनेको मान्छन् भन्ने आशा नेताहरूले गर्छन्। मतगणना निकै सुस्त, ढिलो र पट्यारलाग्दो छ। निर्वाचन आयोगले विद्युतीय मेसिनको प्रयोगमा जाने आँट गर्नुपर्छ। मतगणनाको परिणाम विश्वसनीय नहुँदा अन्य सुधारका विषयले महत्व पाएका छैनन्। १५ वर्षमा प्रविधिले फड्को मार्यो। तर, हामीले फड्को होइन, उल्टोबाटोतिर हिँडिरहेका छौं। मतपेटिका होइन, ड्रममा मत खसाल्नेतिर गइरहेका छौं। निर्वाचनमा जित्ने, हार्ने निर्णायक मत भनेको ५ प्रतिशतमै हुन्छ। यति धरै मत बदर नहुने हो जित्नेले हार्ने र हार्नेले जित्ने अवस्था आउन सक्छ। ऐतिहासिक काम गर्ने व्यक्तिले झिनामसिना कुराको रमाइलोमा अल्मलिनु हुँदैन। एउटा व्यक्ति एउटा समयमा एउटा जिम्मेवारी लिएर आउँछ। प्रविधि प्रयोगमा कुनै समस्या छैन। हाम्रा लागि नेपालमै प्रशस्त अनुसन्धान र अन्वेषण गरेर त्यस्ता प्रविधि ल्याइएको छ। यसो गर्यौ भने कम्तीमा ४० प्रतिशत निर्वाचन खर्च घटाउन सकिन्छ। जस्तो कि, निर्वाचनमा १० अर्ब खर्च हुन्छ भने ६ अर्बमा सीमित गर्न सक्छौं। राज्यको ४ अर्ब बचत हुन्छ नि ! यसका लागि निर्वाचन आयोगले आंट गर्नुपर्छ, अध्ययन गर्नुपर्छ र कार्यान्वयन पनि गर्नुपर्छ। प्रविधि बुझ्न विदेश जानुपर्ने अवस्थ छैन। नेपाली दाजुभाइले नै प्रविधिको विकास गर्न सक्छन। प्रविधि युजर फ्रेन्ड्ली छ। अर्थात् प्रयोग गर्न निकै सहज छ। अन्त देशमा बनेको प्रविधि भनेर हुँदैन। आइफोन कहाँ बन्छ ? चीनमा। कम्युटरहरू धेरैजसो ताइवानमा बन्छन। त्यसकारण प्रविधि त गोलोबल्ली अभाईलेबल छ। निर्वाचनमा चाहिने प्रविधिका लागि हामी अन्त जानुपर्दैन। नेपालमै भएका विज्ञहरूले बनाउन सक्नुहुन्छ। कतिले त बनाइ पनि सकेका छन्, केही सुधार गर्न आवश्यक छ भने भनौं न। विद्युतीय मेसिन प्रयोगमा पार्टीहरूले मानेनन् भनेर आयोग पन्छिने गरेको छ। फोटो सहितको मतदाता परिचयपत्र बनाउन पनि दलहरूले मानेका थिएनन् नि ? निर्वाचन आयोगलाई शंकाको सुविधा दिनुपर्ने अवस्था छ। किनकी, आयोगसँग कन्फिडेन्स भएन। समय कम भयो भन्ने लाग्छ। किनभने आयोगलाई निर्वाचनको मिति तोक्ने अधिकार पनि छैन। हामीले कहिलेदेखि यो कुरा भन्न थालेका हौं ? दलहरूलाई मिति तोक्ने अधिकार छ। आफूलाई कतिबेला सहज हुन्छ, मिति तोक्छन। त्यसैकारण आयोगलाई योजनावद्ध रूपमा काम गर्न समय अपुग भएको हो। हाम्रोमा मत बदरको प्रतिशत लाजमर्दै छ। किन यस्तो भइरहेको होला ? हो, मत बदरको संख्या हेर्दा, साच्चिकै लाजमर्दो छ। स्थानीय तह निर्वाचन र ०७४ मा प्रदेशसभातर्फ निकै मत बदर भयो। प्रदेशसभाको साढे १४ प्रतिशत मत बदर भयो। यसमा निर्वाचन प्रणालि, उम्मेदवारको संख्या र मतपत्रको साइज मुख्य कारक हुन्। धेरै उम्मेदवार हुँदा मतपत्रको साइज धेरै ठूलो भयो। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। निर्वाचनमा जित्ने, हार्ने निर्णायक मत भनेको ५ प्रतिशतमै हुन्छ। यति धेरै मत बदर गराउनु भनेको निर्वाचनको परिणाम चाहे जस्तो ल्याउन नसक्नु पनि हो। यति धरै मत बदर नहुने हो जित्नेले हार्ने र हार्नेले जित्ने अवस्था आउन सक्छ। अर्थात्, बदर मत निर्णायक हुन सक्छ। त्यसकारण निर्वाचनमा प्रविधिको प्रयोगमा ढिलाइ गर्नु हुन्न। मतदान केन्द्रमै बटन थिच्ने बित्तिकै परिणाम आउने सहज र छिटो प्रक्रियामा जान सकिन्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। मतदाता शिक्षाका लागि ठूलो रकम खर्च भइरहेको छ। आधुनिक प्रविधिको प्रयोगमा गयौ भने गाउँगाउँमा गएर मोक निर्वाचन गराएर मतदाता शिक्षा दिन सक्छौं। मेसिनमा उम्मेदवारको फोटो पनि राख्न सकिन्छ। दलको नाम पनि राख्न सकिन्छ। फोटोमा छोएपछि मत जाने व्यवस्था पनि गर्न सकियो। मेसिन बोल्ने बनाउन सकिन्छ। उसले शिक्षा पनि दिन्छ। जातजाति अनुसारका भाषा राखेर मतदातालाई जानकारी गराउन सकिन्छ। एउटा पछि अर्को मतपत्र आउँछ। आफूलाई मन परेको उम्मेदवारलाई भोट दिनुहोस्, भनेर कम्प्युटरले नै जानकारी गराउने प्रबन्ध गर्न सकिन्छ। आजभोलि त गाउँगाउँमा पनि एन्ड्रोइड फोन छन्। औपचारिक शिक्षा नलिएका(हजुरआमा) हरूले पनि फोनको प्रयोग गरिरहनु भएको छ। त्यसो गर्न सक्नेले फोटोसहितको मत हाल्न नसक्ने कुरै हुन्न। गणना गर्न पनि समय नलाग्ने, ढुवानी खर्च पनि नलाग्ने। सुरक्षित रूपमा तत्काल मतगणना पनि हुने भएकाले यो प्रविधिमा आयोग लाग्नुपर्छ। दलहरूलाई विश्वास दिलाउन सक्नुपर्छ। विद्युतीय भोटिङमा आयोग जान नचाहनुको कारण मतपेटिकादेखि मसिसम्म खरिदमा ह्ुने आर्थिक चलखेल मुख्य कारण हो भन्ने आशंका पनि गर्ने गरिन्छ नि ? शंका सबैखालको गर्न सकिन्छ। विद्युतीय मेसिनमा जाने कुरा मेजर सुधारको कुरा हो। ऐतिहासिक काम गर्ने व्यक्तिले झिना मसिना कुराको रमाइलोमा अल्मलिनु हुन्छ जस्तो मलाई लाग्दैन। मान्छेहरूले आरोप लगाउँछन्। तथापी, हामीले एउटा व्यक्ति एउटा समयमा एउटा जिम्मेवारी लिएर आउँछ। आफ्नो पालामा देशलाई सकारात्मक दुरगामी प्रभाव पार्ने काम गर्नुपर्छ। फोटो सहितको मतदाता परिचयपत्र लागू गराउन खोज्दा तपाईंलाई के कस्ता धम्की आएका थिए ? मेरो पालामा फोटोसहितको मतदाता परिचयपत्र र नामावली ल्याउन खोज्दा मन्त्रीले नै ज्यान मार्ने धम्की दिएका थिए। प्रधानमन्त्रीकै अघि ती मन्त्रीले त्यता आइस भने गोली नै हान्छु भन्ने धम्की दिनुभएको थियो। तत्कालीन प्रधानमन्त्रीले त्यसबारेमा मलाई कुनै प्रतिक्रिया नदिनुहोस् भन्नुभयो। ठूलो चुनौतीका बाबजुद पनि हाम्रो टिमले काम गरेका थियौं। परिवर्तन त्यसै त आउँदैन। सबै आआफ्नो क्षेत्रबाट लाग्ने हो भने सुधार सम्भव छ। निर्वाचन प्रणालीमा परिवर्तनको सुरुवात पनि आयोगले नै गर्ने हो। निर्वाचनको शुद्धताका लागि त्यो म्याग्नाकार्टा नै थियो भन्ने गरिन्छ नि ? मैले आफ्नो प्रशंसा गर्नु राम्रो होइन। तर, मान्छेहरूले म्याग्नाकार्टा हो भनेर भन्ने गरेको सुन्छु। परिवर्तन त्यसै हुँदैन। निर्वाचनको विधि, प्रक्रिया, प्रणालीमा सुधार गर्ने दायित्व र जिम्मेवारी आयोगकै हो। निर्वाचनमा मतदान गर्नेको संख्या घट्दै जानुको कारण के होला ? पहिलो कारण, स्वदेशमा कति मतदाता छन् त्यता हेर्नुपर्छ। यसपटक मतदानकै दिन १ हजार २ सय नेपाली विदेश गएको समाचार आएको थियो। कस्तो नमिठो, मतदान गर्न कहाँबाट मान्छे आउलान भनेर आश गर्ने बेला बाध्य भएर हाम्रा युवाहरू विदेशतिर हिँड्ने। कैयौं व्यक्तिहरूको मतदाता नामावलीमा नाम संकलन हुन सकेको छैन। एकथरी उमेर पुगेर पनि नागरिकता नपाएका व्यक्ति छन्। १८ बर्ष उमेर पुगे पनि भोटिङमा नाम नलेखाउने युवाको संख्या पनि धेरै छ। केही दुर्गम स्थानमा भएका खासगरी महिलाको नाम समावेश गर्न घरबाट नदिइने अवस्था भन्ने सुन्छु। राजनीति पार्टीप्रतिको बितृष्णाका कारण पनि कम मत खसेको भन्ने गरिन्छ नि ? बितृष्णा त निर्वाचनले देखाइसक्यो। निर्वाचन प्रक्रियामा भाग लिनेदेखि नतिजमा वितृष्णा देखा परिसक्यो। जो राज्य सञ्चालनमा बसे, प्रमुख भए, ति दल र नेताको पर्फमेन्सप्रति नागरिकको मूल्यांकन सकारात्मक देखिएन भन्न सकिन्छ। अहिले आइरहेको परिणाम पनि सन्देशमूलक नै हो। मतदाता नामावलीमा नाम नलेखाउनेभन्दा पनि भोट नै नदिने प्रक्रिया अत्यन्तै डरलाग्दो हो। २०४८ सालमा ६५ प्रतिशत मत खसेको थियो। २०७० मा करिब ८० प्रतिशत खसेको थियो। २०७४ मा पनि ६५ भन्दा माथि नै थियो। तर यसपालि जम्मा ६१ प्रतिशतमा झर्यो। ०४८ यता पहिलोपटक कम मतदान भयो। यसपटक मौसम प्रतिकूल थिएन। ७०८० प्रतिशत मत खस्ने अवस्था हो। कसलाई किन दिने ? कसलाई मत दिएर के भयो र ? भन्ने कारणले पनि मतदान नगरिएको होला। कतिलाई मतदान गर्न भूगोलले साथ नदिएको, कतिपय शारिरिक अपांगताका कारण पनि सहभागी नभएका हुन सक्छन। हामी विद्युतीय मेसिनको प्रयोगमा गयौ भने विदेशमा भएका नेपालीको मतदान सुरक्षित गर्न सकिन्छ ? नसकिने केही पनि छैन। मुख्य कुरा विश्वास हो। हामीले केमा विश्वास गर्छाै भने, बैंकमा पैसा राख्न, विद्युतीय प्रणालीबाट पैसा पठाउन विश्वास गर्छौं। घरमै बसी बसी टेलिफोन, पानीको बिल तिर्छाै। प्लेनमा अमेरिका जान्छौं। त्यो पनि मेसिनबाटै चलेको हुन्छ। आँखा चिम्लेर विश्वासका साथ यात्रा गर्छौंं। तर, मतपत्रको सट्टा इलेक्ट्रोनिक्स भोटिङ गरौंभन्दा त्यसप्रति हामीलाई विश्वास छैन। यो अचम्मको बिडम्बना हो। यसमा सुधार गर्नुपर्यो, त्यसका लागि दलहरूको इच्छाशक्ति चाहिन्छ। सर्वोच्च अदालतले नो भोटको व्यवस्था राख्न पटकपटक आदेश दिएको छ। यहि चुनावमा पनि केही मान्छेले चिठि नै लेखेर नो भोट खसालेका छन्। इलेक्ट्रिक भोटिङ मेसिनमा नो भोटको व्यवस्था गर्न सकिन्छ त ? नो भोटको व्यवस्था गर्न सकिन्छ। आँखा नदेख्नेका लागि ब्रेल सिष्टम राख्न सकिन्छ। बोल्ने सिस्टम राख्न सकिन्छ। गर्ने कि नगर्ने ? कसरी गर्ने ? कतिसम्म सहज र असहज पार्ने ? भन्ने कुरा मुख्य विषय हो। विश्वास १ नम्बरमा गर्नुपर्यो, सबै कुरा गर्न सकिन्छ। नो भोटको गणना कसरी हुन्छ ? ०७० मा नो भोटका लागि सर्वोच्चले आदेश गरेको थियो। नो भोटको आवश्यकता पहिला पनि थियो। अहिले पनि देखा परेको छ। राम्रा राम्रा उम्मेदवार भएनन् भने मैले कसैलाई भोट दिन्न भन्न पाइन्छ। त्यो पनि मतदाताको अधिकार हो। नो भोट गणना हुन्छ। ५० बढी मत नो भोटले ल्यायो भने उम्मेदवार काम लाग्दैनन्। अर्को चुनाव गर्नुपर्छ। त्यो चुनावमा ति उम्मेदवार हुन पाउंदैनन। त्यस कारण पनि यसमा अलमल भएको हो कि ? कानुन नबनाएको हो कि ? अघिपछि चुप लागेर बस्ने, चुनावका बेला मात्रै आयोगले विद्युतीय मेसिनको कुरा गर्दा दलहरूले नमानेका हुन कि ? चुनावको मुखमा मात्रै आयोग तातेर हुँदैन। हामीले फोटोसहितको मतदाता परिचयपत्र र नामावली २ वर्षमा गरेका थियौं। त्यो काम गर्दा १ करोड खर्च पनि लागेन। त्यसबेला भोट हाल्न परिचयपत्र बाध्यकारी बनायौ। अब नागरिकता भए हुन्छ। निर्वाचन आयोगमा ठूला नेतालाई कस्नै सक्दैन भन्ने आरोप आयोगमाथि लागिरहन्छ। आयोगले कस्ता खाले अप्ठ्यारा आइलाग्छन् ? नेताहरूले आयोगसँग आशा गर्छन्। हामीले नियुक्ति गरेका त हुन्, हामीले भनेको मान्छन् भन्ने आशा नेताहरूले गर्छन्। तर, त्यो ठाउँमा पुगेर कुर्चि सम्हालिसकेपछि खाएको शपथ अनुसार काम गर्नुपर्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। आयोगले निष्पक्षताको हदसम्मको निर्णय लिनुपर्ने हुन्छ। प्रेसर आउँछ, त्यसलाई थेग्न सक्नुपर्यो। थेग्नका लागि विधि र प्रक्रिया अनुसार जानुपर्यो। प्रलोभन हुनुभएन। भविष्यको कुनै लोभ वा स्वार्थ नराखी निष्पक्ष भएर काम गर्नुपर्छ। निष्पक्ष भएर काम गर्दा पनि पाप पनि लाग्दैन।"
धनुषा १ (ख) मा मर्यादापालक मास्टर साहेव मण्डलको विजयी,"जनकपुरधाम : धनुषा क्षेत्र नं १ (ख) मा नेकपा एमालेका नेता रामचन्द्र मण्डल विजयी भएका छन्। संघीयता, समाजवाद, समृद्ध विकास निर्माणका लागि वकालत गर्दै आएका एमालेजसपा गठबन्धनका उम्मेदवार मण्डल ३ हजार १ सय ९७ मतान्तरले विजयी भएका हुन् । उनले लोकतान्त्रिक समाजवादी पार्टीका उम्मेदवार संजय सिंहलाई पराजित गरेका हुन्। एमालेका मण्डलले १३ हजार ५ सय ९४ मत ल्याएका छन्। उनका निकटतम् प्रतिद्वन्द्वी लोसपा नेपालका संजय सिंहले १० हजार ३ सय ९७ मत ल्याए। जनमत पार्टीका उम्मेदवार सुरेन्द्र कुमार मण्डलले ९ हजार १ सय ४१ मत ल्याएर तेस्रो भए। को हुन् मण्डल ? निर्वाचित नेता मण्डललाई मास्टर साहेवभनेर चिन्ने गरिन्छ। उनी आफू कक्षा १२ मा पढ्दै गर्दा कक्षा १२ कै विद्यार्थीहरुलाई पढाउने उनको अद्भुत शक्ति देखेर उनलाई सबैले मास्टर साहवभनेर बोलाउँथे। जुन आजसम्म पनि कायम छ। जनयुद्धकालमा शिक्षक पेशामा आवद्ध भएका भएका कारण उनको सुपरिचित नाम मास्टर साहबरहेकोले सबैले उनलाई सोही नामले बोलाउने गरेको छ। उनलाई सो क्षेत्रमा शिक्षाको मर्यादापालक भनेर समेत चिन्निछ। बुबा परमेश्वर मण्डल र आमा नाम शितल्ली देवी मण्डलको कोखबाट विसं २०३० साल श्रावण १७ गते धनुषाको परशुराम तलाउ (हाल मिथिलाविहारी नगरपालिका) धनुषामा जन्मेको मण्डल न्यून मध्यमवर्गीय परिवारमा हुर्केका कारण सानैदेखि अन्याय अत्याचार तथा निमुखा तथा अन्याय अत्याचार विरुद्ध संघर्ष गर्दै आएका मण्डलले स्नातकोत्तर गरेका छन्। उनी २०४६ सालमा तत्कालिन नेकपा मालेको गाउँ कमिटीको सचिव हुँदै २०५४ देखि २०६० साल सम्म शिक्षण पेशामा आवद्ध रहे। मण्डल २०५९ सालमा नेकपा माओवादीमा प्रवेश गरी भूमिगत भएका थिए। अखिल नेपाल शिक्षक संगठनका संस्थापकको रुपमा कार्य जिम्मेवारी पूरा गर्दै मण्डल २०६३ सालमा नेकपा माओवादीको जिल्ला ईन्चार्ज, सेक्रेटरी, केन्द्रिय सदस्य, पोलिटब्यूरो सदस्य हुँदै सचिवालय सदस्य भएका थिए। २०६४ को प्रदेशसभा निर्वाचनमा माओवादी केन्द्रबाट निर्वाचित भएपछि माओवादी केन्द्रका संसदीय दलका नेता भएका थिए। वाम गठबन्धनबाट निर्वाचित भएका मण्डल एमाले र माओवादीको विभाजनसँगै एमाले रोज्दा उनको सांसद पद गुमेको थियो।"
विराटनगरका पूर्व मेयर पराजुली मोरङ ४ (ख) बाट निर्वाचित,"विराटनगर : विराटनगर महानगरपालिकाका पूर्व मेयर भीम पराजुली प्रदेश १ को प्रदेशसभा सदस्य निर्वाचित भएका छन् । मोरङको क्षेत्र नं ४ (ख) बाट उनले प्रदेशसभाको चुनाव जितेका हुन् । आफ्ना निकटतम प्रतिस्पर्धी एमालेका जीवन घिमिरेलाई १ हजार ७८८ मतान्तरले पराजित गर्दै पराजुलीले पहिलोपटक प्रदेश सभाको यात्रा तय गरेका हुन् । प्रदेश १ का पूर्व सामाजिक विकास मन्त्री समेत रहेका घिमिरेले ९ हजार ६९१ मत ल्याउँदा पराजुलीले ११ हजार ४७९ मत प्राप्त गरेका छन् । विद्यालय स्तरदेखि नै राजनीतिक यात्रा तय गरेका पराजुली स्कुल समितिमा नेविसंघको अध्यक्ष, महेन्द्र मोरङ क्याम्पसको इकाई समिति सचिवदेखि सोही क्याम्पसको सभापति समेत भइसकेका व्यक्ति हुन् । उनी दुईपटकसम्म नेपाली काँग्रेसको नगर सभापति हुँदै विराटनगरको मेयर पनि भइसकेका छन् । हाल उनी नेपाली काँग्रेसको केन्द्रीय सदस्यको जिम्मेवारीमा छन् ।"
रामेछापको प्रदेश सभा (१) मा माओवादी केन्द्रका तारा नारायण श्रेष्ठ विजयी,काठमाडौं : रामेछापको प्रदेश सभा निर्वाचन क्षेत्र नम्बर १ बाट नेकपा माओवादी केन्द्रका तारा नारायण श्रेष्ठ विजयी भएका छन् । नेकपा (एमाले) का उम्मेदवार शान्ति प्रसाद पौडेललाई १ हजार ९९१ मतले पराजित गर्दै सत्ता गठबन्धनका श्रेष्ठ विजयी भएका हुन्। श्रेष्ठ १७ हजार १४८ मत ल्याएका छन् । उनका प्रतिद्वन्द्वी पौडेलले १५ हजार १५७ मत ल्याए। श्रेष्ठ २०६४ सालको संविधानसभा सदस्यमा निर्वाचित भएका थिए। हाल उनी माओवादी केन्द्र रामेछापको जिल्ला सचिव रहेका छन्। राष्ट्रिय प्रजातन्त्र पार्टीले हिक्मत बहादुर सुनुवारले ३ हजार ४९५ मत ल्याएर तेस्रो स्थान बनाए भने एकीकृत समाजवादीका जिल्ला अध्यक्षसमेत रहेका रमेश बस्नेतले २ हजार ८८ मत ल्याएर पाँचौ बनेका छन्।
मोरङ ४ मा माओवादीका अमनलाल मोदीको ह्याट्रिक,"विराटनगर : मोरङको निर्वाचन क्षेत्र नं ४ बाट माओवादी केन्द्रका अमनलाल मोदी प्रतिनिधिसभा सदस्य पदमा निर्वाचित भएका छन् । आफ्ना निकटतम प्रतिस्पर्धी एमालेका विनोद ढकाललाई भारी मतान्तरले पराजित गर्दै मोदी पुनः एकपटक प्रतिनिधि सभा सदस्यमा निर्वाचित भएका हुन् । उनले ३० हजार ६१२ मत प्राप्त गर्दा उनका प्रमुख प्रतिस्पर्धी एमालेका विनोद ढकालले २४ हजार ४६३ मत ल्याएका छन् । मोदीले ढकाललाई ६ हजार १४९ मतान्तरले पराजित गरेका हुन् । मोदीले यसअघि पनि सो क्षेत्रबाट २०७० को संविधान सभा र २०७४ को प्रतिनिधि सभाको चुनाव जितेका थिए । उनी नेकपा (माओवादी केन्द्र) का केन्द्रीय सदस्य समेत हुन् । मोदीसँग पराजय व्यहोरेका ढकाल भने एमालेका केन्द्रीय सदस्य एवं मोरङका जिल्ला इन्चार्ज हुन् । लामो राजनीति अनुभव बटुलेर पनि कहिल्यै लाभको पदमा नपुगेका उनी यसअघि २०७४ को स्थानीय निर्वाचनमा पनि भीम पराजुलीसँग पराजित भएका थिए । विराटनगरको मेयर पदका लागि भएको निर्वाचनमा कांग्रेसका पराजुलीले उनलाई भारी मतान्तरले पराजित गरेका थिए । त्यसअघि ढकालले मोरङको क्षेत्र नं ७ बाट पनि चुनाव लडेका थिए । तर, कांग्रेसका डा शेखर कोइरालाबाट पराजित बने ।"
रामेछापमा गठबन्धनका तारानारायण श्रेष्ठको अग्रता,काठमाडौं : रामेछाप प्रदेश निर्वाचन क्षेत्र नम्बर १ मा सत्ता गठबन्धनले अग्रता लिएको छ। रामेछाप नगरपालिकाको मत गणना जारी रहँदा माओवादी केन्द्रका उम्मेदवार तारानारायण श्रेष्ठले १५ हजार ८५६ मत प्राप्त गरेका छन् । एमालेका उम्मेदवार शान्ति प्रसाद पौडेलले १४ हजार ६६१ मत प्राप्त गरेका छन्। लिखु तामाकोशी गाउँपालिका गणना गर्दा गर्दा अगाडि रहेका पौडेल रामेछाप नगरपालिकाको गणनापश्चात पछि परेका छन्। प्रतिनिधिसभा तर्फ कैलाश ढुंगेललाई पछाडि पार्दै नेपाली कांग्रेसका पूर्णबहादुर तामाङ कान्छारामले निरन्तर अग्रता कायम गरिरहेका छन्।
"भोजपुरमा एमालेको किल्ला तोडियो : संघमा सुदन, प्रदेशमा राजेन्द्र र विनोद","भोजपुर : भोजपुरमा प्रतिनिधि तथा प्रदेशसभाका दुवै क्षेत्रमा सत्ता गठबन्धनका उम्मेदवार विजयी भएका छन्। प्रतिनिधिसभातर्फ माओवादी केन्द्रका सुदन किराती, प्रदेशसभा क मा मुख्यमन्त्री राजेन्द्रकुमार राई र प्रदेशसभा ख मा नेपाली कांग्रेसका विनोद वान्तावा विजयी भएका हुन्। प्रतिनिधिसभातर्फ गठबन्धनका साझा उम्मेदवार किरातीले २८ हजार ५ सय ७८ मत ल्याउँदै लगातार दोश्रोपटक विजयी भएका हुन्। उनका निकटत्तम प्रतिद्वन्द्वी नेकपा एमालेका उम्मेदवार एवम् पूर्वमुख्यमन्त्री शेरधन राईले कुल २६ हजार १ सय ९३ मत प्राप्त गरे। शेरधनमाथि किरातीको ०६४ सालपछिको यो दोश्रो जित हो। यस्तै भोजपुर प्रदेश क्षेत्र नं १ मा गठबन्धनका उम्मेदवार तथा मुख्यमन्त्री राजेन्द्र कुमार राई विजयी भएका छन्। राजेन्द्रले १६ हजार एकसय १० मत ल्याउँदै दोश्रोपटकका लागि निर्वाचित भएका हुन्। उनका प्रतिद्वन्दी नेकपा एमालेका हरिबहादुर राईले कुल १२ हजार २ सय २३ मत प्राप्त गरे। यस्तै प्रदेशसभा क्षेत्र नं २ बाट निर्वाचित विनोद वान्तावा राईले पनि ६४ वर्षपछि भोजपुरमा नेपाली कांग्रेसलाई विजयी दिलाएका छन्। उनी १३ हजार ५ सय ६९ मत ल्याउँदै विजयी भए। उनका निकटत्तम प्रतिस्पर्धी एमालेका खड्गबहादुर कार्कीले १२ हजार ८ सय २८ मत पाए। एमाले गढ मानिने भोजपुरको क्षेत्र नं २ मा उनको यो पहिलो चुनाव र पहिलो जित हो। कुल १ लाख २३ हजार ३५९ मतदातामध्ये यसपटक भोजपुरमा कुल ५०३९९ अर्थात ६२ हजार एकसय ८१ मतादाताले मतदान गरेका थिए।"
इलाम  २ मा सुवास नेम्बाङ १८५३ मतान्तरले अगाडि,इलाम : इलाम निर्वाचन क्षेत्र नम्बर २ का उम्मेदवार सुवास नेम्बाङ १ हजार ८५३ मतान्तरले अगाडि छन्। पछिल्लो मत परिणामअनुसार एमालेका उम्मेदवार सुवास नेम्बाङले १८ हजार ५७६ मत प्राप्त गरेका छन्। गठबन्धनका साझा उम्मेदवार डम्बर खड्का १६ हजार ७२३ मत प्राप्त गरी दोस्रो स्थानमा छन्। मतगणना जारी रहेको छ।
रामेछापमा कान्छारामले बनाए ८ हजार २५६ मतान्तर,काठमाडौं : रामेछापमा सत्ता गठबन्धनका उम्मेदवार पूर्णबहादुर तामाङ (कान्छाराम)ले ८ हजार २५६ मतले अग्रता लिएका छन्। एमालेका उम्मेदवार कैलाश ढुंगेललाई पछाडि पार्दै कांग्रेस उम्मेदवार तामाङले निरन्तर अग्रता लिएका हुन्। ४१ हजार ८८२ मत गणना गर्दा तामाङले २२ हजार १३९ मत ल्याएका छन्। उनलाई पछ्याई रहेका ढुंगेलले १३ हजार ८८३ मत ल्याएका छन्। राप्रपाका लाल बहादुर घिसिङले ९७१ मत ल्याएर तेस्रो स्थानमा रहेका छन्। प्रदेश निर्वाचन क्षेत्र नम्बर २ को मतगणना हुन बाँकी रहेको छ। रामेछापमा प्रदेश निर्वाचन क्षेत्र नम्बर १ बाट प्रतिनिधि तथा प्रदेश सभाको गणना भएको हो। प्रदेश सभा निर्वाचन क्षेत्र नम्बर १ मा गठबन्धनका उम्मेदवार तारानारायण श्रेष्ठले पुन : अग्रता लिएका छन्।
धनुषा ३ : नेकपा एमालेबाट जूली महतो निर्वाचित,जनकपुरधाम : धनुषाको क्षेत्र नं ३ बाट नेपाल कम्युनिष्ट पार्टी (एमाले) का उम्मेदवार जूली कुमारी महतो विजयी भएकी छन्। एमालेजसपा गठबन्धनका उम्मेदवार महतो ९ हजार ६ सय ६९ मतान्तरले लोकतान्त्रिक समाजवादी पार्टीका नेता अनिलकुमार झालाई पराजित गरेका हुन्। जसपा एमाले गठबन्धनका महतोले ३३ हजार ३ सय ५५ मत ल्याएर विजयी भएका हुन्। भने उनका निकटत्तम प्रतिद्वन्द्वी लोकतान्त्रिक समाजवादी पार्टी नेपालका नेता अनिल झाले २३ हजार ६ सय ८६ मत ल्याएर हार व्यहोर्नु परेको हो। यस अघि धनुषा क्षेत्र नं ३ बाट लोसपा नेपालका वरिष्ठ नेता राजेन्द्र महतोले नेपाली कांग्रेसका पूर्व उपसभापति विमलेन्द्र निधिलाई पराजित गरेका थिए। तर यस वर्ष विमलेन्द्र निधि समानुपातिक र राजेन्द्र महतो गृह जिल्ला सर्लाही गएपछि रौतहटबाट अनिल झा जूलीसँग चुनावी प्रतिस्पर्धामा उत्रिएका थिए।
मोरङ ६ बाट कांग्रेस नेता डा शेखर कोइराला निर्वाचित,"विराटनगर : मोरङको निर्वाचन क्षेत्र नम्बर ६ बाट प्रतिनिधिसभा सदस्यमा नेपाली कांग्रेसका नेता डा शेखर कोइराला निर्वाचित भएका छन्। प्रतिस्पर्धी नेकपा (एमाले)का स्थायी कमिटी सदस्य लालबाबु पण्डितलाई भारी मतान्तरले पराजित गर्दै कोइराला सांसद चुनिएका हुन्। उनले ३५ हजार २१३ मत ल्याउँदा पण्डित २२ हजार ९२९ मतमा सीमित बने। कोइराला र पण्डितबीचको मतान्तर १२ हजार २८४ छ। उनै पण्डितसँग ५ वर्षअघि बेहोरको पराजयको बदला लिँदै यसपटक काइरालाले प्रतिनिधिसभाको यात्रा तय गरेका हुन्। २०७४ सालको निर्वाचनमा पण्डितसँग ६७५ मत अन्तरले पराजित हुँदा कोइरालाका लागि प्रतिनिधिसभाको ढोका बन्द भएको थियो। त्यतिबेला पण्डितले ३३ हजार ९४१ मत ल्याउँदा कोइरालाले ३३ हजार २६६ मत मात्रै प्राप्त गरे। कोइराला पहिलो संविधानसभाको उपनिर्वाचन (२०६५) र दोस्रो संविधानसभा निर्वाचन (२०७०)मा यही क्षेत्रबाट विजयी बनेका थिए। तर २०७४ सालमा भने पराजित भए। उनले २०२७ सालमा विराटनगरको महेन्द्र मोरङ क्याम्पसबाट कांग्रेसको भातृ संगठन नेविसंघमा आवद्ध भएर राजनीति सुरु गरेका हुन्। पार्टीको सदस्यता २०२८ सालमा प्राप्त गरे। कांग्रेसको राजनीतिमा सक्रिय कोइराला पार्टीको ११ औँ, १२ औँ र १३ औँ महाधिवेशनसम्म केन्द्रीय सदस्य रहे। १४ औँ महाधिवेशनमा पार्टी सभापतिमा उठेका उनी शेरबहादुर देउवासँग पराजित भए। पार्टीभित्र अहिले संस्थापनइतर समूहको नेतृत्व कोइरालालले गरिरहेका छन्। कांग्रेसमा स्थापित नेतृ नोना कोइरालाका छोरा उनी विराटनगर महानगरपालिका७ निवासी हुन्। ७२ वर्षीय कोइरालाले अल इण्डिया मेडिकल साइन्स इन्ष्टिच्युट (एमस), भारतबाट एमडी गरेका छन्। उनलाई तत्कालीन विद्रोही माओवादीसँग भएको १२ बुँदे विस्तृत शान्ति सम्झौताका सूत्रधार मानिन्छ। तत्कालीन प्रधानमन्त्री गिरिजाप्रसाद कोइरालाका सहयोगीको भूमिका निर्वाह गर्दै माओवादी अध्यक्ष पुष्पकमल दाहाल प्रचण्डसँग वार्ता गरेका कोइरालाले अन्तरिम संविधान निर्माणमा रचनात्मक भूमिका निर्वाह गरेका थिए। कांग्रेसको ह्वीप नमानिकन संविधान निर्माणमा राज्यको हरेक निकायमा मधेसी, मुस्लिम, महिला, दलित र आदिवासी जनजातिको समावेशीताको व्यवस्था राख्न संविधानसभामा संशोधन प्रस्ताव दर्ता गराएका कोइरालाले राज्यबाट संविधानसभा सदस्य पदक प्राप्त गरेका छन्।"
स्याङ्जा र दोलखाको मतगणनामा अल्झन,"स्याङ्जादोलखा : निर्वाचन भएको पाँच दिनसम्म पनि स्याङ्जा २ र दोलखाको मतगणना हुन सकेको छैन। स्याङजाका चार बुथमा धाँधली गरी बुथ कव्जा भएको आरोप एमालेले लगाएको छ। उक्त पार्टीका नेता, कार्यकर्ता पुनः मतदानको माग गर्दै चरणबद्ध रुपमा धर्ना बसेका छन्। कांग्रेससहित सत्ता गठबन्धनका नेता, कार्यकर्ता भने मत गन्नुपर्ने धर्नासहित विरोधका कार्यक्रम गरिरहेका छन्। निर्वाचन अधिकृतको कार्यालय रहेको वालिङ नगरपालिकाको एक गेटमा एमाले र अर्काे गेटमा कांग्रेसले दिनभर बिरोध कार्यक्रमसहित धर्ना दिएका छन्। चापाकोट नगरपालिकाका ३, ४ र ५ का दिसिङकोट, राममन्दिर, दिनदलाय, चिठ्ठीपोखरी बुथमा कांग्रेसले धाँधली गरेको आरोप लगाउँदै एमालेले मतगणना रोकेको छ। एमालेले निर्वाचन आयोगमा उजुरी दर्ता गरेको जनाएको छ। एमाले उम्मेदवार पद्मा अर्यालले गठबन्धनले डरधम्की देखाउँदै मतपत्र कब्जा गरेको आरोप लगाइन्। कांग्रेस उम्मेदवार धनराज गुरुङले भने मतगणना प्रक्रिया तत्काल अघि बढाउन माग गरेका छन्। निर्वाचन कार्यालय वरपर दुवै दलले धर्ना दिँदै आएका छन्। निर्वाचन क्षेत्र नं २ का निर्वाचन अधिकृत रामचन्द्र शर्माले निर्वाचन आयोगलाई सूचना पठाइसकेको बताए। उनले भने, आयोगले कुनै किसिमको निर्णय नपठाएका कारण मतगणना वा मतदान केही गर्न सकेनौं। उनका अनुसार मंसिर ४ मा मतदान सकेपछि भोलिपल्ट नै सर्वदलीय बैठक बोलाएर सहमति गर्न खोज्दा असहमति जनाएका कारण मतगणना प्रक्रिया सुरु हुन सकेन। अब निर्वाचन आयोगको निर्णय कुर्दै बसेका छौं। आयोगको निर्देशनबमोजिम हामीले गर्नेछौं। यो हाम्रो क्षेत्राधिकारभित्रको कुरा भएन। निर्वाचन आयोगले जे भन्छ त्यही गर्ने हो, अधिकृत शर्माले भने। स्याङ्जा २ मा गठबन्धनबाट धनराज गुरुङ र एमालेबाट पद्ममा अर्याल प्रतिनिधिसभा सदस्य पदका प्रत्यासी छन्। गुरुङ कांग्रेसका केन्द्रीय उपसभापति र अर्याल एमालेका सचिव हुन्। अर्याल यसअघि सोही क्षेत्रबाट निर्वाचित सांसद हुन्। गुरुङ २ पटक समानुपातिकबाट सांसद बनिसकेका छन्। प्रत्यक्षतर्फ उनको पहिलो उम्मेदवारी हो। दोलखामा गठबन्धनले आठ मतदान केन्द्रमा बुथ कब्जा गरी फर्जी मत खसालेको आरोपसहित एमालेले आयोगमा उजुरी गरेपछि मतगणना हुन नसकेको हो। गठबन्धनका उम्मेदवार तथा नेता, कार्यकर्ताले मंसिर ४ गतेदेखि गणनाको माग गर्दै सदरमुकाम चरिकोटमा नाराबाजी, राँके जुलुस गरिरहेका छन्। गठबन्धनका तर्फबाट प्रतिनिधिसभा सदस्य उम्मेदवार माओवादीका गंगा कार्की र कांग्रेसका केन्द्रीय सदस्य एवं प्रदेशसभा १ का उम्मेदवार कुन्दनराज काफ्ले, कांग्रेस दोलखाका सभापतिसमेत रहेका प्रदेशसभा २ का उम्मेदवार बर्मा लामा सहितको टोलीले मतपेटिका राखिएको सदरमुकाम चरिकोटस्थित गौरीशङ्कर क्याम्पस प्राङ्गणमा बिहीबार पनि बजारमा नाराजुलस गरेका थिए। एमालेले उजुरी गरेको तेस्रो दिन बुधवार आयोगबाट सहसचिव यज्ञप्रसाद भट्टराईको संयोजकत्वमा गुरु वाग्ले र मोहनराज जोशी सदस्य रहेको टोली दोलखा आएको थियो। उक्त टोलीले सरोकारवाला निकायसँग छलफल तथा बुथ कब्जा भएको भनिएका मतदान केन्द्रको स्थलगत अनुगमन गरेको छ। तर, निष्कर्ष दिईनसकेकाले अझै मतगणना या पुनः मतदान के हुने भन्ने अन्योल रहेको नेताहरू बताउँछन्। एमाले दोलखाले मतदान सम्पन्न भएलगतै बैतेश्वर गाँउपालिका १, २, ३ र ६, तामाकोशी गाँउपालिका ३, मेलुङ गाउँपालिकार ४, गौरीशंकर गाउँपालिका २, कालिञ्चोक गाउँपालिका १ र शैलुङ गाउँपालिका २ मा गठबन्धन दलले बुथ कब्जा गरी फर्जी मत खसालेको भन्दै मुख्य निर्वाचन अधिकृतको कार्यालय दोलखामा उजुरी गरेको थियो। सामाजिक संजालमा बिहीबार बेलुकादेखि मत गणना हुने भन्ने हल्ला फैलिएको छ। तर निर्वाचन आयोगले आधिकारिक निर्णय लिईसकेको छैन। आयोगको निर्णय अनुसार नै अगाडि बढ्ने तयारी भैरहेको छ, निर्वाचन आयोगका अधिकृत डिल्लीरत्न श्रेष्ठले भने।"
काभ्रे१ (ख) मा कांग्रेसका तीर्थ लामा एमालेका चन्द्र लामालाई हराउँदै ३ मतले विजयी,काभ्रे : काभ्रे जिल्लाको प्रतिनिधि सभा १ को प्रदेशसभा (ख) बाट नेपाली कांग्रेसका तीर्थ लामा विजयी भएका छन्। तीर्थ लामाले आफ्ना निकटतम प्रतिष्पर्धी नेकपा एमालेका चन्द्र लामालाई मात्र ३ मतान्तरले पराजित गरेका हुन्। निर्वाचन अधिकृतको कार्यालय पनौतीका अनुसार नेपाली कांग्रेसका लामाले १९ हजार २ सय ८० मत प्राप्त गरी प्रदेश सभा सदस्यमा विजयी भएका हुन्। उनी नेपाली कांग्रेसका बाम लोकतान्त्रिक गठबन्धनका साझा उम्मेद्वार हुन्। उनका निकटतम् प्रतिष्पर्धी नेकपा एमालेका चन्द्र लामाले १९ हजार २ सय ७७ मत प्राप्त गरेका छन्। अघिल्लो ०७४ को निर्वाचनमा सोही क्षेत्रबाट अहिले पराजित भएका चन्द्र लामा नेकपा एमालेबाट प्रदेश सभा सदस्यमा विजयी भएका थिए। उनी बागमती प्रदेशको कृषि तथा पशु पन्छी विकास मन्त्रालयका मन्त्री समेत भएका थिए। तीर्थको जीतसँगै बाम लोकतान्त्रिकका साझा उम्मेद्वारहरु काभ्रेका ४ ओटै प्रदेशमा विजयी भएका छन्। काभ्रे प्रतिनिधि सभाको १ को प्रदेश सभा क बाट बाम लोकतान्त्रिकका साझा उम्मेद्वार नेकपा माओवादीकेन्द्रका रत्न ढकाल र काभ्रे प्रतिनिधि सभा २ को प्रदेश सभा क बाट बाम लोकतान्त्रिक गठबन्धन का साझा उम्मेद्वार नेकपा एसका लक्ष्मण लम्साल पुनः विजयी भएका हुन्। काभ्रे जिल्लामा दुई प्रतिनीधि सभा र चार प्रदेश सभा रहेका छन्। बाँकी प्रतिनिधि सभा १ र २ को मतगणना जारी छ। प्रतिनिधि सभा २ को ख मा पनि नेपाली कांग्रेसका कञ्चन चन्द्र बादे विजयी भएका छन्। उनले एमालेका प्रतिष्पर्धी कुमार थापालाई ठूलो मतान्तरले पछि पार्दै जितेका हुन्। काभ्रे क्षेत्र नं २ प्रदेश सभा (ख) तर्फ अन्तिम परिणाम कन्चनचन्द्र बादे २६ हजार ३५ र कुमार थापाले २१ हजार ९६७ मत पाएका छ्न्। बादे र थापाको मतान्तर ४ हजार ७८ रहेको निर्वाचन कार्यालयले जनाएको छ।
सिटौलालाई रोक्दै लिङ्देनको दोस्रो इनिङ,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङदेन दोस्रोपटक सांसदमा निर्वाचित भएका छन्। झापा क्षेत्र नम्बर ३ बाट प्रतिनिधिसभा सदस्यमा निर्वाचित भएसँगै राप्रपा अध्यक्ष लिङदेन दोस्रो इनिङ लागि संसद् भवन छिर्ने ढोका खुलेको हो। लिङदेनले कांग्रेसका नेता कृष्णप्रसाद सिटौलालाई ३ हजार २७६ मतान्तरले हराएका हुन्। लिङदेनले ४० हजार ६६२ मत ल्याएकोमा सिटौलाले ३७ हजार ३८६ मत प्राप्त गरेका छन्। राप्रपाका प्रकाश पाठकले ३ हजार ४६१ मत ल्याएर तेस्रो र स्वतन्त्र उम्मेदवार डम्बर गिरीले ७३५ मत ल्याएर चौथो भएका छन्। नेकपा (एमाले)का जिल्लामा चुनावी तालमेल गरेका लिङदेनले मतगणनाको सुरुआतदेखि नै अग्रता लिँदै आएका थिए। सिटौलाले उनलाई उछिन्न सकेन। सत्ताारुढ गठबन्धनका साझा उम्मेदवार बनेका सिटौला जित्नेमा कार्यकर्ताहरू दाबी गर्दै आएका थिए। तर, परिणाम सिटौलाको पक्षमा नआएपछि उनीहरू निराश बनेका छन्। झापा ३ बाट लिङदेन र सिटौला चौथो पटक आमनेसामने उभिएका थिए। यो लगाएर लिङदेन दुईपटक निर्वाचित भएका छन् भने सिटौला पनि दुईपटक निर्वाचित भइसकेका छन्। सिटौला २०४८ सालदेखि निरन्तर सातौंपटक उम्मेदवार बने। उनको हारसँगै यस क्षेत्रमा काँग्रेसमा ठूलो धक्का लागेको छ। उनको संसद् पुग्ने अन्तिम चाहनामाथि पनि पूर्णविराम लागेको छ। २०५६ सालमा पहिलोपटक यस क्षेत्रबाट निर्वाचन लडेका लिङ्देन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलोपटक निर्वाचित भएर संसद्मा पुगेका थिए। त्यसबेला लिङदेनले सिटौलालाई १३ हजार ४४३ मतान्तरले हराएका थिए। त्यही हारको बदला लिने दाउमा सिटौला थिए। तर, सिटौलाको सपना यसपल्ट पनि पूरा भएन। लिङदेन र सिटौला २०५६, २०७० र २०७४ सालमा पनि प्रतिस्पर्धी थिए। २०५६ सालमा सिटौला १७ हजार ५६९ मत ल्याएर निर्वाचित भएकोमा लिङदेन ५ हजार ६२५ मत ल्याएर तेस्रो भए। २०७० सालको निर्वाचनमा सिटौला १४ हजार ३५५ मत ल्याएर निर्वाचित भएका उनका निकटतम प्रतिद्वन्द्वी लिङदेन ९ हजार २५३ मत ल्याए। त्यसभन्दा अघि सिटौला २०४८ सालमा एमालेका द्रोणप्रसाद आचार्यसँग पराजित भएका थिए। २०५१ सालमा एमालेका पुष्पराज पोखरेलसँग पराजित भए। २०५६ सालमा एमालेका नारायण राजवंशीलाई पराजित गर्दै सिटौला पहिलोपटक यस क्षेत्रबाट संसद् बनेका थिए। २०६४ सालको पहिलो संविधानसभा निर्वाचनमा माओवादीका पूर्णसिंह राजवंशीसँग सिटौला पराजित भएको इतिहास छ। जनता परिवर्तन चाहेको छ राप्रपा अध्यक्ष राजेन्द्रप्रसाद लिङदेनले जनता परिवर्तन चाहेको आमनिर्वाचनको परिणामले देखाएको बताएका छन्। झापा ३ बाट प्रतिनिधिसभा सदस्यमा निर्वाचन भएको प्रमाणपत्र ग्रहण गर्दै सञ्चारकर्मीहरूसँग गरेको संक्षिप्त कुराकानीमा राप्रपा अध्यक्ष लिङदेनले जनता यथास्थितिको पक्षमा नभई परिवर्तनको पक्षमा रहेको बताएका हुन्। निर्वाचन परिणामले वर्तमान जन चाहना फरक देखिएको छ। अब परिवर्तित सन्दर्भमा परिवर्तित ढंगले नै नयाँ समीकरणहरू बनेर जान्छन्। सोचेअनुसारको अपेक्षित परिणाम आएन।"
सर्लाहीको ईश्वरपुरमा मोटरसाईकल दुर्घटना : दुईजनाको मृत्यु,सर्लाही : सर्लाहीको ईश्वरपुरमा मोटरसाईकल दुर्घटना हुँदा २ जनाको मृत्यु भएको छ भने अन्य २ जना घाइते भएका छन्। पूर्वपश्चिम राजमार्गअन्तर्गत सर्लाहीको ईश्वरपुर नगरपालिका१२ बाँके जङ्गलमा बिहीबार साँझ दुई मोटरसाइकल एकापसमा ठोक्किँएका थिए। पूर्वबाट पश्चिमतर्फ आउँदै गरेको प्रदेश नम्बर २०२००३ प ९१७८ नम्बरको मोटरसाइकल विपरीत दिशाबाट आउँदै गरेको स ९ प १५९१ नम्बरको मोटरसाइकल एकापसमा ठोक्किएका थिए । प्रदेश २०२००३ प ९१७८ नम्बरको मोटरसाइकलका चालक र त्यसमा सवार २ जनाको मृत्यु भएको हो। दुर्घटनामा पर्सा मिर्जापुरका ३८ वर्षीय प्रहरी हवल्दार बाबुलालप्रसाद साह र पर्साकै पकहा मैनापुर१ का २७ वर्षीय रामलोचनकुमार पटेलको मृत्यु भएको प्रहरी निरीक्षक ईश्वर कार्कीले जानकारी दिए। दुवैको शव प्रादेशिक अस्पताल मलङ्गवामा राखिएको छ । दुर्घटनामा सिरहाको करजनहा नगरपालका११ का ५० वर्षीय चन्देश्वर महतो र उनकी श्रीमती ४५ वर्षीया जयन्तीदेवी महतो घाइते भएकी छन्। घाइते दुवैको लालबन्दी नगरपालिकाको नवलपुरस्थित सत्यम अस्पतालमा उपचार भइरहेको छ ।
गुल्मी १ मा चन्द्र भण्डारी र प्रदीप ज्ञवालीबीच कडा प्रतिस्पर्धा,गुल्मी : गुल्मी क्षेत्र नं १ मा प्रतिनिधि सभा सदस्यमा कडा प्रतिस्पर्धा भइरहेको छ। एमालेका उम्मेदवार प्रदीप ज्ञवाली र नेपाली कांग्रेसका उम्मेदवार डा चन्द्र भण्डारीबीच कडा प्रतिस्पर्धा भएको हो। गएरातिसम्म यो क्षेत्रमा २ सय ६० मतले अगाडि रहेका एमालेका ज्ञवाली अहिले फेरि पछाडि परेका छन्। पछिल्लो मत परिणाम अनुसार उनले २७ हजार ६२ मत प्राप्त गरेका छन्। कांग्रेसका भण्डारीले २७ हजार १ सय ३३ मत प्राप्त गरेका छन्। भण्डारी ज्ञवालीभन्दा ७१ मतले अगाडि छन्।
"समानुपातिकमा एमाले निरन्तर पहिलो स्थानमा, राष्ट्रिय स्वतन्त्र पार्टीले कटायो ४ लाख ५० हजार","काठमाडौं : एमालेले प्रतिनिधिसभातर्फ लगातार पहिलो स्थानमा समानुपातिक मत पाइरहेको छ। शुक्रबार बिहान ७ बजेको मतगणना अनुसार क्रमशः कांग्रेस, राष्ट्रिय स्वतन्त्र पार्टी, माओवादी केन्द्र, राप्रपाले मत पाएका छन्। नेपाल कम्युनिष्ट पार्टी (एमाले) ९ लाख २४ हजार ८९ मत ल्याएको छ। त्यसैगरी नेपाली कांग्रेस ८ लाख ८७ हजार ६५१, राष्ट्रिय स्वतन्त्र पार्टी ४ लाख ५० हजार ४७९, नेपाल कम्युनिष्ट पार्टी (माओवादी केन्द्र) ४ लाख ११ हजार ७६७, राष्ट्रिय प्रजातन्त्र पार्टी २ लाख ४१ हजार १८६, जसपाले १ लाख १५ हजार ८७३ मत पाएका छन्।"
मधेश प्रदेशका गृहमन्त्री साह दोस्रोपटक प्रदेशसभामा निर्वाचित,महोत्तरी : मधेश प्रदेशका गृह तथा सञ्चारमन्त्री भरतप्रसाद साह प्रदेशसभा सदस्यमा निर्वाचित भएका छन्। मन्त्री साह महोत्तरी निर्वाचन क्षेत्र नं १ को ख क्षेत्रबाट प्रदेशसभा सदस्यमा हुन्। गएराति सम्पन्न मतगणनाको अन्तिम मतपरिमाण अनुसार सतारुढ गठबन्धनको तर्फबाट प्रदेशसभा सदस्य पदमा उम्मेदवारी दिएका साह विजयी हासिल गरेको निर्वाचन अधिकृतको कार्यालयले जनाएको छ। साहले आफ्ना निकटम प्रतिद्वन्द्वी जनता सामाजवादी पार्टीका उम्मेदवार रामश्रेष्ठ महतोलाई २ हजार ५ सय मतअन्तरले पराजित गरेका हुन्। साहले ८ हजार ३०१ मत हासिल गरेका छन् भने उनका निकटम प्रतिद्धन्द्धी जसपाका उम्मेदवार महतो ५ हजार ८७१ मत हासिल गरेका छन्। त्यस्तै स्वतन्त्रका विनोदकुमार महतो ४ हजार ६१३ मत ल्याएर तेस्रो स्थान हासिल गरेका छन्। साह २०७४ सालको निर्वाचन यही निर्वाचन क्षेत्रबाट प्रदेशसभा सदस्यमा निर्वाचित भएका थिए।
रौतहट २ मा कांग्रेसका फिरदोस आलमलाई हराउँदै स्वतन्त्रका किरण साह विजयी,रौतहट : प्रतिनिधिसभा सदस्यमा रौतहट क्षेत्र नम्बर २ बाट स्वतन्त्र उम्मेदवार किरण साह विजयी भएका छन्। साहले नेपाली कांग्रेसका उम्मेदवार डाफिरदोस आलमलाई ४ हजार ५ सय ९४ मतान्तरले पराजित गरेका हुन्। साहले ३२ हजार ८ सय ४२ मत ल्याउँदा उनका निकटतम प्रतिद्वन्द्वी नेपाली कांग्रेसका आलमले २८ हजार २ सय ४८ मत पाएका छन्। साहका प्रतिद्वन्द्वी आलम रौतहटमा पटक पटक मन्त्री भएका कांग्रेस नेता मोहम्मद आफताव आलमका जेठो छोरा हुन्। माओवादीमा राजनीति गरेका साह मधेसवादी दल हुँदै केही समय अघि एमाले प्रवेश गरेका थिए। एमाले पार्टीले टिकट नदिएको र सो क्षेत्र जसपाको भागमा परेपछि साहले स्वतन्त्रबाट उम्मेदवारी दर्ता गराएका थिए। साहले स्वतन्त्र उम्मेदवार समूह प्रभु साहको समूहसँग मिलेर चुनाव लडेका थिए। एमालेजसपा गठबन्धनका उम्मेदवार शैलेन्द्र साहले २ हजार १ सय ४२ मत पाएका छन्। एमालेका मधेशप्रदेश सदस्यसमेत रहेका शैलेन्द्रले जसपाबाट टिकट लिएर चुनावको अन्तिम दिन सार्वजनिकरुपमै किरण साहलाई समर्थन गरेको धोषणा गरेका थिए।
रुकुम पश्चिममा जनार्दन शर्मासहित माओवादी केन्द्रका तीनै जना विजयी,रुकुम पश्चिम : रुकुम पश्चिमका एक प्रतिनिधि र दुई प्रदेशसभामा निर्वाचन क्षेत्रमा माओवादी केन्द्रका उम्मेदवारले जित हासिल गरेका छन। प्रतिनिधि सभामा माओवादी केन्द्रका उम्मेदवार जनार्दन शर्मा ३९ हजार ५ सय ४९ मत सहित विजयी भएका हुन्। शर्माले प्रतिस्पर्धी नेकपा एमालेका उम्मेदवार नन्दराम देवकोटालाई २६ हजार ५ सय ८८ मतान्तरले पराजित गरे। पराजित देवकोटाले १२ हजार ९ सय ६१ मतमा चित्त बुझाए। प्रदेश सभा (क) मा माओवादी केन्द्रका उम्मेदवार महेन्द्र केसी विजयी भएका छन्। केसीले जम्मा १९ हजार ३३ मत प्राप्त गर्दा उनका प्रतिद्वन्द्वी एमालेका नारायणकुमार शाहले ८ हजार ८१ मत ल्याए। केसी र शाहबीचको मतान्तर १० हजार ९ सय ५२ रह्यो। प्रदेश (ख) मा पनि माओवादी केन्द्रकै उम्मेदवार विजयी भएका छन्। माओवादी केन्द्रका राजकुमार शर्माले एमालेका कर्णबहादुर घर्ती मगरलाई १२ हजार ८२ मतले पछी पार्दै विजयी भए। शर्माको कूल मत २० हजार १ सय ६० रहेको छ। पराजित भएका घर्तीले जम्मा ८ हजार ७८ मत ल्याएका छन्। २०७४ को निर्वाचनमा पनि यहाँ माओवादी केन्द्रले नै जितेको थियो।
कांग्रेसका आङ्देम्बेलाई ४७ मतले हराउँदै एमालेका बसन्त नेम्बाङ विजयी,"फिदिम : पाँचथरबाट प्रतिनिधि सभा सदस्यमा नेपाल कम्युनिष्ट पार्टी (एमाले) का बसन्तकुमार नेम्बाङ विजयी भएका छन्। निकटतम प्रतिद्वन्द्वी नेपाली कांग्रेसका भीष्मराज आङ्देम्बेलाई ४७ मतले पछि पार्दै नेम्बाङ निर्वाचित भएका हुन्। नेम्बाङले ३२ हजार १ सय १० मत प्राप्त गर्दा आङ्देम्बेले ३२ हजार ६३ मत पाएका हुन्। यो जीतसँगै नेम्बाङ पाँचथरबाट चौथो पटक सांसदमा निर्वाचित भएका हुन्। यसअघि उनी २०४८,२०५६ र २०७४ सालमा निर्वाचित भएका थिए। उनी २०७४ सालमा पनि आङदेम्वेलाई हराउँदै प्रतिनिधि सभा सदस्य बनेका थिए । २०१८ साल चैत ८ गते पाँचथरको फिदिममा जन्मिएका उनी पछिल्लो पटक २०७६ सालमा करिब १८ महिना भौतिक पुर्वाधार तथा यातायात मन्त्री समेत बनेका थिए। एमाले अध्यक्ष केपी सर्मा ओली निकट नेम्वाङ २०३६ सालमा नेपाल ल क्याम्पसबाट विद्यार्थी राजतिति मार्फत राजनीतिमा होमिएका हुन्।"
मूर्च्छित अर्थतन्त्र,"कतै नेपाल पनि श्रीलंकाजस्तै आर्थिक संकटको भुँमरीमा त पर्ने होइन ? भन्दाभन्दै त्यस्तो आपत् आइलाग्ला भन्ने संकेत प्रष्ट देखिएको छ। किनभने सरकारी राजस्व गएका २० वर्षयताको कम भइसकेको छ। राजस्व संकलन नै न्यून हुँदा सरकारले शिक्षक, कर्मचारी, सेना, प्रहरीलाई तलब खुवाउन पनि मुस्किल पर्न सक्छ। गएको कात्तिकमा सरकारले उठाएको राजस्वभन्दा प्रशासनिक खर्च करिब ७ प्रतिशतले बढी पुगेको थियो भन्ने तथ्यांक महालेखा परीक्षकको कार्यालयले दिएको छ। असोजमा पनि राजस्व संकलन १४८७ प्रतिशतले हुँदा चालू खर्च १८९१ प्रतिशत छ। राजस्वले सञ्चालन खर्च पनि नधान्ने स्थिति भयो भने विकास त रोकिन्छ नै, नागरिकलाई समेत हातमुख जोर्न धौ धौ हुने दिन आउन बेर लाग्दैन। अर्थतन्त्र ओरालो लाग्दै आपतमा पर्ने संकेत देखेरै केन्द्रीय बैंकले केही औजारहरू चलायो। सरकारले आयातमा कडाइ गर्यो पनि। त्यसैले २०७९०८० को असोजमा १२ अर्ब ४३ करोड रुपैयाँले शोधनान्तर बचतमा पुग्यो। विदेशी मुद्रा सञ्चिति ८३ महिनाको वस्तु आयात धान्ने अवस्थामा रह्यो। विदेशी मुद्राको सञ्चिति बढाउनकै लागि भनेर सरकारले आयातमा प्रतिबन्ध लगायो। यो सजिलो उपाय थियो। अनि हात बाँध्यो बस्यो। आयातमा लागेको प्रतिबन्धकै कारण अर्थतन्त्र चलायमान बनेन। जब सामान आयात रोकिन्छ, त्यसको सिधा असर भन्सारमात्रै होइन, अरू राजस्वमा पनि पर्छ नै। त्यो के भने वस्तुको किनबेच हुन नपाएपछि राजस्वको स्रोत पनि सुक्छ। परिणाम के पनि निस्किएको छ भने महँगी ह्वात्तै बढेको छ। नेपाल उद्योग परिसंघको भनाइलाई मान्ने हो भने अहिले ठूलो कारोबार हुने वस्तुको किनबेच नै छैन भन्दा पनि हुन्छ। दैनिक उपभोग्य वस्तुकै माग १५ प्रतिशतले घटेको परिसंघ बताउँछ। उसकै भनाइमा सिमेन्ट व्यापार आधा घट्दा स्टिलको माग ७० प्रतिशतसम्म झरेको छ। घरजग्गा कारोबार सुस्ताएको छ। सेयर बजार निकै न्यून बिन्दुमा ओर्लिएको छ। व्यवसायीहरूको मनोबल खस्किसकेको छ। उनीहरूमध्ये धेरैजना अहिलेको जस्तो व्यावसायिक संकट कोभिडकाल, भूकम्पको बेला र संशस्त्र संघर्षको समयमा पनि आएको थिएन भन्छन्। तर, आजको संकट एक्कासि आएको हो। राजनीतिमा रुमलिएको सरकारहरूका अकर्मण्यताको योगफलका रूपमा आजको आर्थिक संकट प्रकट भएको बुझ्न अर्थशास्त्रको ज्ञाता हुनु पर्दैन। साधारण नेपालीले पनि सजिलै भन्न सक्छ। अर्थतन्त्र मूच्र्छित अवस्थामा पुग्दैछ। त्राण दिने काम गरिरहेको एउटै विप्रेषण आयमात्रै भएको छ। अर्थतन्त्र मक्काउने जे जति आयाम भुसको आगो झैं फैलिएका छन्, तिनका झिल्का हैन, लप्का देखिन थालिसकेका छन्। व्यवसायी र उद्यमी छटपटिँदै ब्यथा सुनाउँदै छन्। तर, सरकारका अधिकारीहरू भने तिनका व्यथा न गम्भीर भएर सुन्छन्, न सरकारी तथ्यांकले नै देखाइरहेका ऋणात्मक सूचकहरूबाट संवेदनशील हुन्छ। यस्तै अनुत्तरदायी अर्थ प्रशासन र राजनीतिकै कारण अर्थतन्त्र थिलोथिलो भएको हो। आत्तिएर मात्रै कुनै पनि समस्याको समाधान हुँदैन। तर आपत् आउँछ कि भनेर सतर्कचाहिँ सधैं हुनुपर्छ। त्यसैको अभावले आजको दिन आइपुगेको हो। मुलुकमा आम निर्वाचन भएर अब नयाँ जनप्रतिनिधि आउँदै छन्। नयाँ सरकार पनि मुलुकले छिटै पाउनेछ। एउटै पार्टीको बहुमत आउन सम्भावना भने देखिन्न। त्रिशंकु संसद्ले मिलीजुली सरकार नै निर्माण गर्ला। तर त्यसको परिणाम सरकार अस्थिर नहोस्। फेरि पनि दलहरू सरकार बनाउने र ढाल्ने काममा मात्रै केन्द्रित नहोऊन्। जो जो सरकारमा जालान्, तिनले मात्रै होइन सबै जनप्रतिनिधि र सबै दलहरूले आर्थिक एजेन्डामा अर्जुनदृष्टि दिन जरुरी छ। नभए देश टाट पल्टिन सक्छ। युवामा नयाँ उमंग र जोस लिएर केही गर्छु भन्ने भावना देखिएको छ। अब शीर्षनेताहरू अभिभावकको भूमिकामा बसिदिए भने युवाले केही गर्न सक्छन्। आमजनताको चाहना पनि यही छ। देशको आवश्यकता पनि हो यो।"
"समानुपातिकमा एमाले निरन्तर पहिलो स्थानमा, राष्ट्रिय स्वतन्त्र पार्टीले कटायो ४ लाख ५० हजार","काठमाडौं : एमालेले प्रतिनिधिसभातर्फ लगातार पहिलो स्थानमा समानुपातिक मत पाइरहेको छ। शुक्रबार बिहान ७ बजेको मतगणना अनुसार क्रमशः कांग्रेस, राष्ट्रिय स्वतन्त्र पार्टी, माओवादी केन्द्र, राप्रपाले मत पाएका छन्। नेपाल कम्युनिष्ट पार्टी (एमाले) ९ लाख २४ हजार ८९ मत ल्याएको छ। त्यसैगरी नेपाली कांग्रेस ८ लाख ८७ हजार ६५१, राष्ट्रिय स्वतन्त्र पार्टी ४ लाख ५० हजार ४७९, नेपाल कम्युनिष्ट पार्टी (माओवादी केन्द्र) ४ लाख ११ हजार ७६७, राष्ट्रिय प्रजातन्त्र पार्टी २ लाख ४१ हजार १८६, जसपाले १ लाख १५ हजार ८७३ मत पाएका छन्।"
मकवानपुरमा ढल्यो विरासत,"मकवानपुर : मकवानपुरले पञ्चायत कालदेखिका जनप्रतिनिधिको वर्चस्व खारेज गरेको छ। पञ्चायतदेखि नै राजनीति गरिरहेका राप्रपा नेपालका अध्यक्ष कमल थापा र एकिकृत समाजवादीका नेता विरोध खतिवडालाई प्रतिनिधिसभा सदस्य निर्वाचन २०७९ मा जनताले अनुमोदन गरेनन्। यीनै नेताहरूले पञ्चायत कालदेखि मकवानपुरमा राज गरिरहेका थिए। यसपटक मकवानपुर १ मा थापा र मकवानपुर २ मा खतिवडा पराजित भएका छन््। पञ्चायत कालदेखिका राजनीतिक खेलाडी थापालाई नेकपा एमालको सूर्य चुनाव चिन्ह पनि फापेन। उनी आफ्नै पूर्व सहकर्मी राप्रपाका दिपकबहादुर सिंहसँग पराजित भए। सिंहले २७ हजार ८ सय १६ मत प्राप्त गर्दा थापाले २५ हजार ४ सय २० मत मात्रै प्राप्त गरेका छन् । थापाले भन्दा बढी नेपाली कांग्रेसकी सहमहामन्त्री महालक्ष्मी उपाध्याय डिनाले २५ हजार ४ सय ३४ मत ल्याएर दोस्रो भएकी छन् । २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। त्यहाँ पनि उनी पराजित भए । पटकपटक निर्वाचन लड्दै आएका थापालाई २०४३ र २०५१ सालमा यहाँका जनताले अनुमोदन गरे। ४० वर्षको अन्तरालमा दुईपटक मात्रै थापा प्रत्यक्ष निर्वाचनबाट निर्वाचित भएका छन्। उनको संसदमा पुग्ने यो पटकको असफल प्रयासअघि अन्नपूर्ण पोस्ट् दैनिकसँगको कुराकानीमा यस निर्वाचनपछि चुनाव नलड्ने घोषणा गरेका थिए। हिन्दु राष्ट्र र संवैधानिक राजतन्त्रको वकालत गरेका थापा २०७० सालको दोस्रो संविधानसभाको निर्वाचनमा समानुपातिकबाट सांसद चुनिएका थिए। दुवै परिवर्तनमा दबाउन उनको ठूलो भुमिका छ। २०४६ सालको प्रजातन्त्र पुर्नस्थापना होस् वा २०६२६३ को जनआन्दोलनमा उनको भुमिका जनतालाई दमन गर्नु नै थियो। २०६२६३ को जनआन्दोलनताका उनी गृहमन्त्री नै थिए। यो बेला जनआन्दोलन दबाउन उनले सक्दो बल प्रयोग गरेका थिए। राप्रपा अधिवेशनमा राजेन्द्र लिङ्देनसँग पराजित भएपछि टिक्न नसकेर थापाले राप्रपा नेपाल बिउँत्याएका हुन्। उनी आफ्नो पार्टीको चिन्ह छोडेर एमालेको चिन्हबाट लडेका हुन्। नेकपा एकीकृत समाजवादीका नेता विरोध खतिवडाको ३६ वर्षे लामो बिरासत ढलेको छ। खतिवडा मकवानपुरमा पञ्चायत कालदेखिका सदावहार नेता हुन्। मकवानपुर प्रतिनिधिसभा क्षेत्र नम्बर २ मा नेकपा एमालेका महेश बर्तौलासँग उनी ४ हजार ५ सय २० मतको अन्तरले पराजित भए। पहिलोपटक संसदीय निर्वाचन लडेका बर्तौलाले यस क्षेत्रका प्रभावशाली तथा सदावहार नेता खतिवडालाई हराएका हुन्।बर्तौलाले ३४ हजार ९ सय १६ मत र खतिवडाले ३० हजार ३ सय ९६ मत प्राप्त गरेको मुख्य निर्वाचन अधिकृतको कार्यालयले जनाएको छ। यस क्षेत्रमा ८६ हजार ३ सय १ मत खसेको थियो। तीमध्ये राष्ट्रिय स्वतन्त्र पार्टीका उम्मेदवार भरत पराजुलीले १२ हजार ३९ मत प्राप्त गरेका छन्। २०४३ सालदेखि चुनाव लड्दै आएका खतिवडा यो पटक भने आफ्नै कार्यकर्तासँग चुनावी प्रतिस्पर्धामा हार्न बाध्य भए। विद्यार्थी राजनीतिदेखि खतिवडाकै स्कुलिङमा राजनीतिमा प्रवेश गरेका ४० वर्षीय बर्तौला पार्टी विभाजनपछि नेकपा एकिकृत समाजवादीमा आबद्ध भएका खतिवडासँग चुनाव लडेका हुन्। पहिलो पटक खतिवडा २०४३ सालमा जनपक्षीय उम्मेदवार बनेर मकवानपुरको प्रतिनिधित्व गरेका थिए। मकवानपुर २ मा खतिवडा छैठौं पटक उम्मेदवार बनेका थिए। मकवानपुरबाट पटकपटक चुनाव जितेपछि मन्त्री बन्ने अवसर भने उनले एमाले फुटाएर एकीकृत समाजवादी गएपछि मात्रै पाए। नेकपा एमालेबाट खतिवडाले २०४८ मा पहिलो पटक निर्वाचन जितेका थिए। उनीसँग हाल मकवानपुर प्रतिनिधिसभा १ मा नेपाली कांग्रेसबाट उम्मेदवार रहेकी महालक्ष्मी उपाध्याय डिना र जनमुखी सहकर्मी रुपचन्द्र विष्ट पराजित भएका थिए। २०५१ को निर्वाचनमा खतिवडा पुनः निर्वाचित भए। उनीसँग प्रतिस्पर्धामा रहेका डिनासँगै कांग्रेसका बागी उम्मेदवार विश्वराज उप्रेती, राप्रपा नेपालका अध्यक्ष थापा र विष्ट पराजित भएका थिए। २०५१ मा थापाले मकवानपुर १ मा जित हात पारेका थिए भने मकवापनुर २ मा खतिवडासँग हारेका थिए। २०५६ को निर्वाचनमा भने उनका सबै प्रतिस्पर्धी नयाँ आए। तर, उनलाई हराउन सकेनन्। खतिवडासँग नेपाली कांग्रेसका पूर्व सभापति माइकल रामचन्द्र अर्याल, राप्रपा नेता एवं हाल मकवानपुर प्रतिनिधिसभा १ का उम्मेदवार दिपक सिंह र नेकपा मालेबाट उम्मेदवार भएका हिरण्यलाल श्रेष्ठ पराजित भएका थिए। संसदीय राजनीतिका चतुर खेलाडी खतिवडा नेकपा माओवादी केन्द्रको दवाब रहेको समय २०६४ मा भने उम्मेदवार भएनन्। उनी २०७० मा पनि उम्मेदवार बनेनन्। २०७४ मा भने फेरि उनको तेस्रोपटक भेट कांग्रेस सहमहामन्त्री डिनासँग भयो। एमालेबाट निर्वाचन लडेका खतिवडालाई नेकपा माओवादी केन्द्रको पनि साथ थियो। खतिवडा ४६ हजार चारसय ८१ मत प्राप्त गरी विजयी भएका थिए। उनका निकटतम् प्रतिस्पर्धी डिनाले ३४ हजार ९० मत प्राप्त गरेकी थिइन्। संसदीय निर्वाचनमा हालसम्म जितको रेकर्ड कायम गरेका ६२ वर्षीय खतिवडाको अबिराम जितको यात्रामा ठेस लागेसँगै मकवानपुरका कम्युनिष्ट राजनीतिमा नयाँ पुस्ताको प्रभाव बढेको छ। लगातार हारको यात्रामा डिना मकवानपुर प्रतिनिधिसभा १ मा सत्तारुढ गठबन्धनबाट कांग्रेसकी सहमहामन्त्री डिना उपाध्यायको पनि जादु चलेन। उनी चौथोपटक हार ब्यहोर्न बाध्य भइन्। उपाध्याय २०४८ सालदेखि उम्मेदवार बनिरहेकी छन्। पहिलोपटक २०४८ सालमा उम्मेदवार बनेकी उपाध्ययले अहिलेसम्म जित भने निकाल्न सकेकी छैनन्। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रुपचन्द्र विष्टसहित ८ जना चुनावी प्रतिस्पर्धामा थिए। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको उनी राज्यमन्त्री भइन्। त्यस्तै, २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी थिइन्। पाँचौं पटकमा सिंहको उदय राप्रपाबाट क्षेत्र नम्बर १ का उम्मेदवार दिपक सिंहको पनि हारको सृङ्खला लामो छ। ६१ वर्षीय सिंह २०५४ सालमा हेटौंडा नगरपालिकाको मयेरमा नेकपा एमालेका डोरमणि पौडेलसँग १२ सय मत अन्तरले पराजित भएका थिए। २०५६ मा मकवानपुर प्रतिनिधिसभा २ मा उनी एमालेका खतिवडासँग १२ सय मत अन्तरले हारेका थिए। सिंह शाही शासनकाल २०६१ मा जिल्ला विकास समितिको सभापति भएका थिए। तर उनलाई त्यसपछिको निर्वाचन पनि फापेन। संविधानसभा सदस्यको लागि २०७० मा भएको निर्वाचनमा नेकपा एमालेका अनन्त पौडेलसँग सिंह २२ सय मतले पराजित भए। लामो समय राप्रपा नेपालका अध्यक्ष थापा निकट रहेर राजनीति गरेका सिंहको साथ राप्रपाबाट थापा अलग्यिएपछि छुट्यो। उनी थापाको साथ नलिई २०७९ को स्थानीय तह निर्वाचनमा हेटौंडा उपमहानगरपालिकाको मेयरमा प्रतिस्पर्धी भए। सिंह नेकपा एकीकृत समाजवादीका मिना लामासँग २५ सय ४४ मत अन्तरले पाराजित भए। उनले २० हजार पाँचसय ३१ मत ल्याएका थिए। पञ्चायतदेखि नै सिंहले थापाको सहयोगीका रुपमा काम गर्दै आएका थिए। तर उनले हाल सम्म विजयको स्वाद चाख्न पाएका थिएनन्। यो पटक भने आफ्नै राजनीतिक गुरु थापा र डिनालाई हराएर सिंहले विजयको रेकर्ड कायम गरेका छन्।"
"नयाँ दल, नयाँ खुल्दुली","साढे ३ वर्षअघि स्थापित जनमत पार्टीले प्रतिनिधि र प्रदेशसभाको निर्वाचनमा मधेस प्रदेशमा नयाँ शक्तिका रूपमा जबरजस्ती उपस्थिति जनाएको छ। पहिलो पटक संसदीय प्रतिस्पर्धामा होमिएको जनमतका अध्यक्ष सीके राउतले सप्तरी २ बाट जसपाका अध्यक्ष उपेन्द्र यादवलाई निकै फराकिलो मतान्तरले पराजित गरे। प्रतिनिधिसभा सदस्यका लागि शक्तिशाली नेता मानिने यादवलाई हराएर निर्वाचित भएपछि उनको चर्चा झनै चुलिएको छ। मूलधारको राजनीतिमा आएका राउतको उदयले पुराना मधेस केन्द्रित दलहरूलाई आत्मसमीक्षा गर्न बाध्य बनाएको छ। मतगणना जारी रहँदा सप्तरीको एक प्रतिनिधिसभासहित चारवटा प्रदेशसभामा जित निकालेको जनमत पार्टीले सिरहा र रूपन्देहीमा समेत प्रदेशसभा सदस्यमा जितेको छ। प्रत्यक्षतर्फ धेरै सिट नजिते पनि समानुपातिकतर्फ राउतले प्रदेश र केन्द्रमा सन्तोषजनक मत ल्याउने सम्भावना उच्च छ। गत स्थानीय तहको निर्वाचनमा राउतको गृह जिल्ला सप्तरीको २ वटा स्थानीय तहमा उक्त पार्टी विजयी भएको थियो। निर्वाचनबाट पार्टी शक्तिशाली बन्दै गर्दा पार्टीमा आकर्षण थपिने उनको अनुमान छ। राउतले यादवलाई पराजित गर्दा जसपा र लोसपा मधेसमा सोचेभन्दा कमजोर देखिएका छन्। ती पार्टीहरूका शीर्ष नेताहरू मतगणनामा पछि परेका छन्। यस्तोमा राउतलाई मधेस केन्द्रित दलहरू र नेताहरू चुनौती बन्ने निश्चित छ। यादवलाई पराजित गरेपछि राउतको आगामी राजनीतिक यात्रा र उनको संगठनका बारेमा चासो सुरु भएको छ। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। मधेसका अन्य पार्टीहरूप्रति रहेको वितृष्णाका कारण जनमत पार्टीलाई मधेसको वैकल्पिक राजनीतिक शक्तिका रूपमा हेर्न थालिएको छ। संख्यात्मक रूपमा राउतको उपस्थितिभन्दा पनि उनले प्रतिबद्धता कसरी पूरा गर्छन् भनेर समीक्षा हुन थालेको छ। हरेक मञ्चमा उनले देशमा रोजगारी सिर्जना गर्ने र भ्रष्टाचार नियन्त्रण गर्ने प्रतिबद्धता गर्दै आएका छन्। विजय जुलुससहित जिल्ला दौडाहामा रहेका राउतले सुशासन, सेवाप्रवाह, स्वायत्तता र प्रत्यक्ष लोकतन्त्रको मुद्दामा अडिग रहेको प्रतिबद्धता दोहोर्याए। शिक्षा, स्वास्थ्य, रोजगारी र किसानका समस्यालाई उनले प्राथमिकता दिने वाचा गरे। सबै थोक भएर पनि पछाडि परेको मधेसका जनतामा समृद्धिको ठूलो अपेक्षा छ। राउत पनि काम गर्नकै लागि पार्टी स्थापना गरेर निर्वाचनको माध्यमबाट आएको बताउँछन्। जनतामा पहिलो पटक निर्वाचन लडिरहेकाले एक मौका त दिनुपर्छ भन्ने भावनाले राउतलाई भोट बटुल्न र जित्न सहज भएको राजविराजका हितनारायण लाल दास बताउँछन्। सप्तरी २ मा पर्ने महादेवा गाउँपालिका२ राउतको जन्मथलो हो। उनले बाल्यकालमा गाउँकै विद्यालयबाट पढे। अमेरिकाबाट फर्केपछि उनको बसोवास राजविराजमा छ। त्यसैले उनले यस क्षेत्रको समस्या निदानका लागि आफूलाई योग्य सम्झी जसपाका अध्यक्ष प्रभावशाली नेता यादवसँग टक्कर लिने आँट गरे। तीन महिनाअघि मात्रै गठन भएको राष्ट्रिय स्वतन्त्र पार्टीले देशभर अनपेक्षित परिणाम ल्यायो। टेलिभिजन प्रस्तोताका रूपमा चर्चा कमाएका रवि लामिछानेले तीन महिना अघि नयाँ दल दर्ता गर्दा यो स्थानमा पुग्छ भन्नेमा कांग्रेस र एमालेका कार्यकर्ताले अनुमान नै गरेका थिएनन्। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। कांग्रेस र एमालेमा वर्षौंदेखि मतदान गर्दै आएकाहरूले यसपटक मत फेरे। पुराना दलप्रतिको वितृष्णा उनीहरूले मतबाट जाहेर गरे। पुरानो प्रवृत्तिका विरुद्ध नयाँ पात्र रोजे। चितवनको दुइटा निर्वाचन क्षेत्रमा उक्त पार्टीले सानदार जित हासिल गर्यो। पुराना र ठूला भनिएका दलका उम्मेदवारलाई भारी मतान्तरबाट पराजित गरे। चितवन दुईबाट निर्वाचित पार्टीका केन्द्रीय सभापति रवि लामिछानेले कायम गरेको मतान्तर देशको सबैभन्दा फराकिलो बन्यो। पराजित सबै उम्मेदवारका मत जोड्दा पनि उनले प्राप्त गरेको मतभन्दा कम थियो। उनले ३४ हजार २ सय ८१ को मतान्तरमा जितेका हुन्। लामिछानेले ४९ हजार २ सय ६१ मत ल्याए। उनका निकटतम् प्रतिस्पर्धी सत्तारूढ गठबन्धनका तर्फबाट उम्मेदवार रहेका नेपाली कांग्रेसका उमेश श्रेष्ठले १४ हजार ९ सय ८३ मत ल्याएका थिए। लामिछानेले राज्यमन्त्री रहेका कांग्रेसका उमेश श्रेष्ठ र यसअघि लगातार दुई पटक जितेका एमालेका कृष्णभक्त पोखरेललाई पराजित गरे। क्षेत्र नम्बर १ मा स्वतन्त्र पार्टीकै हरि ढकालले हेभी वेट मानिएका एमालेका केन्द्रीय उपाध्यक्ष सुरेन्द्र पाण्डे र अर्थविद् डा विश्वनाथ पौडेललाई पराजित गरे। ढकाल ६ हजार ५ सय ८१ मतान्तरबाट विजयी भएका हुन्। पाण्डे पूर्वअर्थमन्त्री हुन् भने डा पौडेल राष्ट्रिय योजना आयोगका पूर्वउपाध्यक्ष हुन्। आश्वासनबाट आजित बनेकाहरूले मतबाट जवाफ दिएको विश्लेषक राजकुमार श्रेष्ठ बताउँछन्। ठूला दलहरूले लामो समय सत्ता समाल्दा जनताको सम्बोधन गर्न नसकेको अवस्थामा नयाँ पार्टीले केही गर्न सक्छ कि भनेर मत जाहेर गरेको कुरा सामान्य हो, श्रेष्ठले भने, यसले ठूला दलहरूलाई जनताको समस्याप्रति काम गर्नुपर्छ भन्नेमा सचेत गराएका हुन्। सहरी क्षेत्रका मतदाता बढी राष्ट्रिय स्वतन्त्र पार्टीतर्फ आकर्षित थिए। देशभर अनपेक्षित मत मरिणाम ल्याएको राष्ट्रिय स्वतन्त्र पार्टीले आफ्नो एजेन्डालाई जनताको वितृष्णाको कारणसँग जोडेको छ। अनि उदायो उन्मुक्ति पार्टी तत्कालीन नेकपा माओवादीले थालेको जनयुद्धमा थरुहट थारुवान राज्य परिकल्पना गरिएको थियो। जनयुद्धमा झन्डै ५ हजार बढी थारुले ज्यान गुमाए। २०६४ मा पहिलो दल बनेको माओवादीले संविधान जारी हुँदासम्म जातीय र वर्गीय मुद्दालाई बेवास्ता गर्यो। २०७२ सालमा संविधान जारी हुन पूर्वआफ्नो पहिचान जोडिएको राज्य माग गर्दै आन्दोलनहरू भए। अखण्ड सुदूरपश्चिम, अखण्ड मध्यपश्चिमलगायत आन्दोलन सुरु भएपछि तराईलाई थरुहट थारुवान राज्य हुनुपर्ने माग गर्दै थारु समुदाय आन्दोलनमा उत्रियो। झन्डै महिना दिनसम्म चलेको आन्दोलनकै क्रममा २०७२ भदौ ७ गते टीकापुर घटना भयो। आन्दोलनकारीको आक्रमणमा परी ८ सुरक्षाकर्मीसहित एक नाबालकले ज्यान गुमाए। भदौ ८ गते अखण्ड सुदूरपश्चिम पक्षधरहरूले थारु समुदायका घर, पसलमा आगजनी गरे। रेशमलाल चौधरीको फूलबारी रिसोर्ट, फूलबारी एफएम लगायतमा आगजनी भयो। टीकापुर घटनामा संलग्न रहेको आरोपमा थुप्रै थारु अगुवाहरू पक्राउ परे। घटनाका मुख्य योजनाकार भनिएका रेशमलाल चौधरी भूमिगत भए। २०७४ मा सम्पन्न भएको प्रतिनिधिसभा सदस्यमा भूमिगत अवस्थामै ३४ हजार ४३१ मत ल्याएर राष्ट्रिय जनता पार्टीबाट विजयी भए। उक्त पार्टीले समेत टीकापुर घटनाका बन्दीहरूको मुद्दा सम्बोधनका लागि पहल नगरेपछि रेशमलाल चौधरीको संरक्षकत्वमा २०७८ पुसमा रञ्जिता श्रेष्ठको अध्यक्षतामा नागरिक उन्मुक्ति पार्टी गठन भयो। गत वैशाखमा सम्पन्न भएको स्थानीय तहको निर्वाचनमा कैलाली १ का चार पालिकामा पार्टीले जीत हात पार्यो। नागरिक उन्मुक्तिले टीकापुर र भजनी नगरपालिका, जानकी र जोशीपुर गाउँपालिकामा जित निकाल्यो। गठबन्धन बनाएर चुनावमा होमिएका कांग्रेस, नेकपा माओवादी, समाजवादीका उम्मेदवारहरूले नागरिकलाई उछिन्न सकेनन्। त्यही नतिजाले हौसिएका थारु अगुवा जातीय पहिचानको मुद्दालाई अघि बढाउँदै संगठनमा लागे। जनसंख्याका हिसाबले थारु बाहुल रहेको क्षेत्रमा उन्मुक्तिले मुद्दालाई स्थापित गरेको छ। पार्टी अध्यक्ष एवं नवनिर्वाचित प्रतिनिधिसभा सदस्य रञ्जिता श्रेष्ठ चौधरीले विजयी र्यामीमा संक्षिप्त प्रतिक्रिया दिँदै भनिन्, टीकापुर घटनाको उचित छानबिन र पहिचानको मुद्दा नै हाम्रो प्राथमिकता हो। नागरिक उन्मुक्ति पार्टीका केन्द्रीय सदस्य रेशम विश्वकर्माले जातीय पहिचान, उत्पीडित वर्गको उत्थान र उन्मुक्तिको मुद्दालाई यस क्षेत्रका मतदाताले अनुमोदन गरेको बताए। यस क्षेत्रमा रहेका बहुजातीय पहिचान, विभिन्न उत्पीडित वर्गको उत्थान र उनीहरूको उन्मुक्ति नै हाम्रो मुद्दा हो, विश्वकर्माले भने, यसलाई पश्चिम तराईका मतदाताले अनुमोदन गरेका छन्। २०७२ सालको टीकापुर घटनामा संलग्न रहेको आरोपमा रेशमलाल चौधरीसहित दर्जन बढी थारु अधिकारकर्मीविरुद्ध ज्यान मुद्दा चलाइएको छ। उक्त मुद्दा राजनीतिक मुद्दाका रूपमा लिँदै बन्दी थारु अधिकारकर्मीलाई रिहाई गर्नुपर्ने माग उन्मुक्ति उठाउँदै आएको छ। मनोहर पोखरेलराजविराज, अनिल ढकाल चितवन, परमानन्द पाण्डेटीकापुर"
स्याङ्जा र दोलखाको मतगणनामा अल्झन,"स्याङ्जादोलखा : निर्वाचन भएको पाँच दिनसम्म पनि स्याङ्जा २ र दोलखाको मतगणना हुन सकेको छैन। स्याङजाका चार बुथमा धाँधली गरी बुथ कव्जा भएको आरोप एमालेले लगाएको छ। उक्त पार्टीका नेता, कार्यकर्ता पुनः मतदानको माग गर्दै चरणबद्ध रुपमा धर्ना बसेका छन्। कांग्रेससहित सत्ता गठबन्धनका नेता, कार्यकर्ता भने मत गन्नुपर्ने धर्नासहित विरोधका कार्यक्रम गरिरहेका छन्। निर्वाचन अधिकृतको कार्यालय रहेको वालिङ नगरपालिकाको एक गेटमा एमाले र अर्काे गेटमा कांग्रेसले दिनभर बिरोध कार्यक्रमसहित धर्ना दिएका छन्। चापाकोट नगरपालिकाका ३, ४ र ५ का दिसिङकोट, राममन्दिर, दिनदलाय, चिठ्ठीपोखरी बुथमा कांग्रेसले धाँधली गरेको आरोप लगाउँदै एमालेले मतगणना रोकेको छ। एमालेले निर्वाचन आयोगमा उजुरी दर्ता गरेको जनाएको छ। एमाले उम्मेदवार पद्मा अर्यालले गठबन्धनले डरधम्की देखाउँदै मतपत्र कब्जा गरेको आरोप लगाइन्। कांग्रेस उम्मेदवार धनराज गुरुङले भने मतगणना प्रक्रिया तत्काल अघि बढाउन माग गरेका छन्। निर्वाचन कार्यालय वरपर दुवै दलले धर्ना दिँदै आएका छन्। निर्वाचन क्षेत्र नं २ का निर्वाचन अधिकृत रामचन्द्र शर्माले निर्वाचन आयोगलाई सूचना पठाइसकेको बताए। उनले भने, आयोगले कुनै किसिमको निर्णय नपठाएका कारण मतगणना वा मतदान केही गर्न सकेनौं। उनका अनुसार मंसिर ४ मा मतदान सकेपछि भोलिपल्ट नै सर्वदलीय बैठक बोलाएर सहमति गर्न खोज्दा असहमति जनाएका कारण मतगणना प्रक्रिया सुरु हुन सकेन। अब निर्वाचन आयोगको निर्णय कुर्दै बसेका छौं। आयोगको निर्देशनबमोजिम हामीले गर्नेछौं। यो हाम्रो क्षेत्राधिकारभित्रको कुरा भएन। निर्वाचन आयोगले जे भन्छ त्यही गर्ने हो, अधिकृत शर्माले भने। स्याङ्जा २ मा गठबन्धनबाट धनराज गुरुङ र एमालेबाट पद्ममा अर्याल प्रतिनिधिसभा सदस्य पदका प्रत्यासी छन्। गुरुङ कांग्रेसका केन्द्रीय उपसभापति र अर्याल एमालेका सचिव हुन्। अर्याल यसअघि सोही क्षेत्रबाट निर्वाचित सांसद हुन्। गुरुङ २ पटक समानुपातिकबाट सांसद बनिसकेका छन्। प्रत्यक्षतर्फ उनको पहिलो उम्मेदवारी हो। दोलखामा गठबन्धनले आठ मतदान केन्द्रमा बुथ कब्जा गरी फर्जी मत खसालेको आरोपसहित एमालेले आयोगमा उजुरी गरेपछि मतगणना हुन नसकेको हो। गठबन्धनका उम्मेदवार तथा नेता, कार्यकर्ताले मंसिर ४ गतेदेखि गणनाको माग गर्दै सदरमुकाम चरिकोटमा नाराबाजी, राँके जुलुस गरिरहेका छन्। गठबन्धनका तर्फबाट प्रतिनिधिसभा सदस्य उम्मेदवार माओवादीका गंगा कार्की र कांग्रेसका केन्द्रीय सदस्य एवं प्रदेशसभा १ का उम्मेदवार कुन्दनराज काफ्ले, कांग्रेस दोलखाका सभापतिसमेत रहेका प्रदेशसभा २ का उम्मेदवार बर्मा लामा सहितको टोलीले मतपेटिका राखिएको सदरमुकाम चरिकोटस्थित गौरीशङ्कर क्याम्पस प्राङ्गणमा बिहीबार पनि बजारमा नाराजुलस गरेका थिए। एमालेले उजुरी गरेको तेस्रो दिन बुधवार आयोगबाट सहसचिव यज्ञप्रसाद भट्टराईको संयोजकत्वमा गुरु वाग्ले र मोहनराज जोशी सदस्य रहेको टोली दोलखा आएको थियो। उक्त टोलीले सरोकारवाला निकायसँग छलफल तथा बुथ कब्जा भएको भनिएका मतदान केन्द्रको स्थलगत अनुगमन गरेको छ। तर, निष्कर्ष दिईनसकेकाले अझै मतगणना या पुनः मतदान के हुने भन्ने अन्योल रहेको नेताहरू बताउँछन्। एमाले दोलखाले मतदान सम्पन्न भएलगतै बैतेश्वर गाँउपालिका १, २, ३ र ६, तामाकोशी गाँउपालिका ३, मेलुङ गाउँपालिकार ४, गौरीशंकर गाउँपालिका २, कालिञ्चोक गाउँपालिका १ र शैलुङ गाउँपालिका २ मा गठबन्धन दलले बुथ कब्जा गरी फर्जी मत खसालेको भन्दै मुख्य निर्वाचन अधिकृतको कार्यालय दोलखामा उजुरी गरेको थियो। सामाजिक संजालमा बिहीबार बेलुकादेखि मत गणना हुने भन्ने हल्ला फैलिएको छ। तर निर्वाचन आयोगले आधिकारिक निर्णय लिईसकेको छैन। आयोगको निर्णय अनुसार नै अगाडि बढ्ने तयारी भैरहेको छ, निर्वाचन आयोगका अधिकृत डिल्लीरत्न श्रेष्ठले भने।"
"मतदाताका नाममा ३ अर्ब खेर, प्रतिमतदाता ५८५ खर्च","काठमाडौं : मंसिर ४ गते सम्पन्न प्रतिनिधि तथा प्रदेशसभाको सम्पन्न निर्वाचनमा नामावलीमा भएका ७० लाख १५ हजारले मत खसालेनन् । कुल मतदाता संख्याको ३९ प्रतिशतले निर्वाचनमा सहभागिता जनाएनन्। निर्वाचन आयोगको प्रारम्भिक नतिजाअनुसारमा निर्वाचनमा ६१ प्रतिशतले मात्रै मत खसालेका छन्। आयोगले आसन्न निर्वाचनमा ७० प्रतिशत मत खस्ने आंकलन गरेको थियो। कुल मतदाता संख्या १ करोड ७९ लाख ८८ हजार ५७० मतदातामा १ करोड ९ लाख ७३ हजार २७ जनाले मत खसालेका थिए। ७० लाख जनताले मत नखसालेपनि तिनीहरूका आयोगले गरेको खर्च खेर गएको छ। २०४८ सालको निर्वाचनयता अहिलेसम्म सरदरमा करिब ७० प्रतिशत मात्र मत खस्ने गरेको छ। निर्वाचनको तयारी गर्दा नै आयोगले यो तथ्यांकलाई ख्याल गरेर खर्च व्यवस्थापन गर्नुपर्ने विज्ञ बताउँछन् । मतदाता नामावली प्रकाशनसँगै आयोगले गर्ने सम्पूर्ण खर्च कुल मतदातालाई केन्द्रमा राखेर हुने आयोग प्रवक्ता शालिग्राम शर्मा पौडेल बताउँछन्। अर्थ मन्त्रालयले निर्वाचन खर्चका लागि आयोगलाई १० अर्ब रुपैयाँको सिलिङ निर्धारण गरेको थियो। यसमा सुरक्षा खर्च तथा उम्मेदवारले गर्ने खर्चलाई जोडिएको छैन। सिलिङ बराबरको खर्चलाई मान्दा यस चुनावमा प्रतिमतदाता खर्च ५५८६५ प्रतिशत छ। यसलाई आधार मानेर मतदाता नामावलीमा नाम भएर पनि मत नखसाल्ने ७० लाख १५ हजारका लागि आयोगले गरेको कुल खर्चको करिब ३ अर्ब रुपैयाँ खेर गएको छ। निर्वाचनको सम्पूर्ण प्रक्रिया नसकिएकोले वास्तविक खर्चमा यो अंक केही तलमाथि भने पर्न सक्छ। हरेक निर्वाचनमा मतदान सुरु हुनुदेखि मतदान सम्पन्न गर्न र नतिजा प्रकाशनसम्म गरिने खर्चलाई भाग गरेर प्रतिमतदाता खर्च निकालिने गरिन्छ। मतदान केन्द्रमा हुने खर्च, मतदाता शिक्षा, कर्मचारी खटनपटनलगायत खर्चको हिसाब नै प्रतिमतदाता खर्च भएको छ। आयोगले गर्ने व्यवस्थापन खर्च पनि मतदाताका लागि गरिने खर्चभित्र पर्छ। २०४८ सालको आमनिर्वाचनमा प्रतिमतदाता खर्च करिब १० रुपैयाँ थियो । त्यतिबेला १ करोड ११ लाख ९१ हजार ७ सय ७७ मतदाता थिए। त्यसयता भने खर्च ह्वात्तै बढेको तथ्यांकले देखाएको छ। २०७४ सालको आमनिर्वाचनसम्म आइपुग्दा प्रतिमतदाता खर्च ५ सय ५ रुपैयाँ पुगेको थियो । २०४८ र २०७४ का दुवै चुनावमा मतदाताको संख्यामा भने त्यति फरक थिएन। प्रत्येक पाँच वर्षमा हुने निर्वाचनमा हरेकपटक मतदाता खर्च पनि बढ्दो छ। प्रजातन्त्र पुनःस्थापनापछिको पहिलो निर्वाचनमा प्रतिमतदाता खर्च ९ रुपैयाँ ८३ पैसा थियो। उक्त समयमा १ करोड ११ लाख मतदाता थिए। मतदाता संख्या धेरै फरक नआए पनि २०४८ देखि २०७४ सम्म हेर्दा प्रतिमतदाता खर्च भने ५ हजार प्रतिशतले बढेको छ । २०७४ मा कुल मतदाता १ करोड ५४ थिए । २०४८ देखि २०७४ मा मतदाता संख्यामा भने ३९ प्रतिशत वृद्धि देखिन्छ। संविधानसभाको पहिलो निर्वाचनमा सबैभन्दा धेरै १ करोड ७६ लाख मतदाता थिए। तर, सो समयमा प्रतिमतदाता खर्च भने १ सय ५९ रुपैयाँ थियो। अर्को संविधानसभा निर्वाचनमा मतदाता संख्या घटेर १ करोड २१ लाख भए पनि मतदाता खर्च भने ४ सय रुपैयाँ पुग्यो। २५ वर्षको अन्तरालमा बढ्दो महँगी नै खर्च बढ्नुको प्रमुख कारण भएको आयोगले बताउँदै आएको छ। निर्वाचन व्यवस्थापन सामग्री आयात गर्नुपर्ने बाध्यता, आयात गर्न अमेरिकी डलर खचिर्नुपर्ने र डलरको तुलनामा नेपाली रुपैयाँ कमजोर हुँदा पनि निर्वाचन र प्रतिमतदाता खर्च बढेको हो। प्रतिमतदाता खर्च बढे पनि निर्वाचनमा कुल खस्ने मत भने खस्किँदो छ। प्रजातन्त्र पुनस्थापनापछिका ६ निर्वाचनलाई हेर्ने हो भने मत खस्ने सरदर प्रतिशत करिब ७० छ। हरेक निर्वाचनमा करिब ३० प्रतिशत मतदाता खर्च खेर जाने गरेको छ। प्रजातन्त्र पुनस्थापनापछिको निर्वाचनमा सबैभन्दा बढी २०७० सालको निर्वाचनमा मत खसेको थियो। कुल मतदाता संख्यामा ७८३४ प्रतिशत मत खसेको थियो। त्यसअघि र पछिका निर्वाचनमा त्यतिधेरै मत खस्न सकेको छैन। २०४८ सालको निर्वाचनमा ६५१५ प्रतिशत मत खसेको थियो। २०५१ को मध्यावधि निर्वाचनमा ६१८६ प्रतिशत मत खसेको थियो। त्यसपछिको २०५६ र २०६४ को निर्वाचनमा क्रमशः ६५७९ र ६१७० मत खसेको थियो। २०७४ को निर्वाचनमा भने केही सुधार हुँदै ६८६६ प्रतिशत मत खसेको थियो। स्थानीय निर्वाचनभन्दा स्वभावैले प्रतिनिधिसभा र प्रदेशसभा निर्वाचनमा मतदान कम हुने गर्छ। सरदरमा जति नै मत खसे पनि कुल मतदाता संख्याअनुसार नै निर्वाचन खर्च तय हुने भनाइ आयोग प्रवक्ताको छ। अनिवार्य मतदानको प्रावधान लागू गर्न सके मात्र सतप्रतिशत मत खस्ने नभए नहुने तर्क अर्थशास्त्री प्राध्यापक डा रमेश पौडेलको छ। खर्च गरेअनुसार नै मतपरिणाम पाउन सरकार गम्भीर हुनुपर्ने तर यसमा ध्यान नदिएको उनी बताउँछन् । राज्यले निर्वाचनको तयारी गर्दा सबै भोट हाल्छन् भनेर गर्नुपर्ने हुन्छ। तर, विगतमा खसेका मतलाई पनि विश्लेषण गर्दा खर्च व्यवस्थापनका उपाय निस्किन सक्छन् कि, उनले भने। मतदान नामावलीमा भएका कति मतदाताको मृत्यु भएको छ भने कति विदेशिएका छन्। यसको एकिन तथ्यांक आयोगसँग नहुँदा पनि खर्च बढ्ने तर मत नखस्ने गरेको पौडेल बताउँछन्।आयोगले करोडौंको सामान खरिद गर्नुपर्ने हुँदा खर्च बढेको हो। यस्तै, अघिल्ला निर्वाचनमा खरिद गरेका सामग्रीको जतन नगर्दा पनि फजुल खर्चसमेत बढ्दै गएको अर्थराजनीति विश्लेषक हरि रोक्का बताउँछन्। निर्वाचनमा गर्नैपर्ने खर्च जस्तो मतपत्र, मतपेटिका, मतदाता शिक्षालगायतमा बाहेक गाडी किन्ने, मसिन जस्ता सामग्रीहरू प्रत्येक निर्वाचनमा किन्न जरुरी हुँदैन, उनले भने। निर्वाचन सम्पन्नपछि दोहोर्याएर प्रयोग गर्न मिल्ने सामग्री जतन गर्न सके या सरकारलाई बुझाइदिने हो भने यसले निर्वाचन र मतदाता खर्चमा कटौती हुने देखिन्छ। २०७९ को स्थानीय निर्वाचनमा प्रतिमतदाता खर्च २८४ मात्र भएको बताउँदै आयोग प्रवक्ता पौडेलले निर्वाचन खर्च मितव्ययी नै भएको दोहोर्याउँछन्। २०७४ मा ५ सयभन्दा बढी भएको प्रतिमतदाता खर्च २०७९ को स्थानीयमा आधा रकममा मात्रै सम्पन्न भएको आयोगको भनाइ छ। अहिलेको अवस्थाअनुसार ७ सयभन्दा बढी निर्वाचन खर्च हुनुपर्ने हो। तर, हामीले सकेसम्म खर्च कटौती गरेर काम गरिरहेका छौं, प्रवक्ता पौडेलले भने । आयोगले खर्च बढाउनेभन्दा पनि खर्च कटौती गरी उत्कृष्ट परिणाम दिनेमा अग्रसर रहेको पौडेलले बताए। तर, आयोगले भत्ता, ढुवानी जस्ता कार्यमा अव्याहारिक रूपमा खर्च बढाउँदा त्यसको असर निर्वाचन खर्चमा परेको पूर्वप्रमुख निर्वाचन आयुक्त वीरेन्द्र मिश्र बताउँछन्।"
मूर्च्छित अर्थतन्त्र,"कतै नेपाल पनि श्रीलंकाजस्तै आर्थिक संकटको भुँमरीमा त पर्ने होइन ? भन्दाभन्दै त्यस्तो आपत् आइलाग्ला भन्ने संकेत प्रष्ट देखिएको छ। किनभने सरकारी राजस्व गएका २० वर्षयताको कम भइसकेको छ। राजस्व संकलन नै न्यून हुँदा सरकारले शिक्षक, कर्मचारी, सेना, प्रहरीलाई तलब खुवाउन पनि मुस्किल पर्न सक्छ। गएको कात्तिकमा सरकारले उठाएको राजस्वभन्दा प्रशासनिक खर्च करिब ७ प्रतिशतले बढी पुगेको थियो भन्ने तथ्यांक महालेखा परीक्षकको कार्यालयले दिएको छ। असोजमा पनि राजस्व संकलन १४८७ प्रतिशतले हुँदा चालू खर्च १८९१ प्रतिशत छ। राजस्वले सञ्चालन खर्च पनि नधान्ने स्थिति भयो भने विकास त रोकिन्छ नै, नागरिकलाई समेत हातमुख जोर्न धौ धौ हुने दिन आउन बेर लाग्दैन। अर्थतन्त्र ओरालो लाग्दै आपतमा पर्ने संकेत देखेरै केन्द्रीय बैंकले केही औजारहरू चलायो। सरकारले आयातमा कडाइ गर्यो पनि। त्यसैले २०७९०८० को असोजमा १२ अर्ब ४३ करोड रुपैयाँले शोधनान्तर बचतमा पुग्यो। विदेशी मुद्रा सञ्चिति ८३ महिनाको वस्तु आयात धान्ने अवस्थामा रह्यो। विदेशी मुद्राको सञ्चिति बढाउनकै लागि भनेर सरकारले आयातमा प्रतिबन्ध लगायो। यो सजिलो उपाय थियो। अनि हात बाँध्यो बस्यो। आयातमा लागेको प्रतिबन्धकै कारण अर्थतन्त्र चलायमान बनेन। जब सामान आयात रोकिन्छ, त्यसको सिधा असर भन्सारमात्रै होइन, अरू राजस्वमा पनि पर्छ नै। त्यो के भने वस्तुको किनबेच हुन नपाएपछि राजस्वको स्रोत पनि सुक्छ। परिणाम के पनि निस्किएको छ भने महँगी ह्वात्तै बढेको छ। नेपाल उद्योग परिसंघको भनाइलाई मान्ने हो भने अहिले ठूलो कारोबार हुने वस्तुको किनबेच नै छैन भन्दा पनि हुन्छ। दैनिक उपभोग्य वस्तुकै माग १५ प्रतिशतले घटेको परिसंघ बताउँछ। उसकै भनाइमा सिमेन्ट व्यापार आधा घट्दा स्टिलको माग ७० प्रतिशतसम्म झरेको छ। घरजग्गा कारोबार सुस्ताएको छ। सेयर बजार निकै न्यून बिन्दुमा ओर्लिएको छ। व्यवसायीहरूको मनोबल खस्किसकेको छ। उनीहरूमध्ये धेरैजना अहिलेको जस्तो व्यावसायिक संकट कोभिडकाल, भूकम्पको बेला र संशस्त्र संघर्षको समयमा पनि आएको थिएन भन्छन्। तर, आजको संकट एक्कासि आएको हो। राजनीतिमा रुमलिएको सरकारहरूका अकर्मण्यताको योगफलका रूपमा आजको आर्थिक संकट प्रकट भएको बुझ्न अर्थशास्त्रको ज्ञाता हुनु पर्दैन। साधारण नेपालीले पनि सजिलै भन्न सक्छ। अर्थतन्त्र मूच्र्छित अवस्थामा पुग्दैछ। त्राण दिने काम गरिरहेको एउटै विप्रेषण आयमात्रै भएको छ। अर्थतन्त्र मक्काउने जे जति आयाम भुसको आगो झैं फैलिएका छन्, तिनका झिल्का हैन, लप्का देखिन थालिसकेका छन्। व्यवसायी र उद्यमी छटपटिँदै ब्यथा सुनाउँदै छन्। तर, सरकारका अधिकारीहरू भने तिनका व्यथा न गम्भीर भएर सुन्छन्, न सरकारी तथ्यांकले नै देखाइरहेका ऋणात्मक सूचकहरूबाट संवेदनशील हुन्छ। यस्तै अनुत्तरदायी अर्थ प्रशासन र राजनीतिकै कारण अर्थतन्त्र थिलोथिलो भएको हो। आत्तिएर मात्रै कुनै पनि समस्याको समाधान हुँदैन। तर आपत् आउँछ कि भनेर सतर्कचाहिँ सधैं हुनुपर्छ। त्यसैको अभावले आजको दिन आइपुगेको हो। मुलुकमा आम निर्वाचन भएर अब नयाँ जनप्रतिनिधि आउँदै छन्। नयाँ सरकार पनि मुलुकले छिटै पाउनेछ। एउटै पार्टीको बहुमत आउन सम्भावना भने देखिन्न। त्रिशंकु संसद्ले मिलीजुली सरकार नै निर्माण गर्ला। तर त्यसको परिणाम सरकार अस्थिर नहोस्। फेरि पनि दलहरू सरकार बनाउने र ढाल्ने काममा मात्रै केन्द्रित नहोऊन्। जो जो सरकारमा जालान्, तिनले मात्रै होइन सबै जनप्रतिनिधि र सबै दलहरूले आर्थिक एजेन्डामा अर्जुनदृष्टि दिन जरुरी छ। नभए देश टाट पल्टिन सक्छ। युवामा नयाँ उमंग र जोस लिएर केही गर्छु भन्ने भावना देखिएको छ। अब शीर्षनेताहरू अभिभावकको भूमिकामा बसिदिए भने युवाले केही गर्न सक्छन्। आमजनताको चाहना पनि यही छ। देशको आवश्यकता पनि हो यो।"
सिटौलालाई रोक्दै लिङ्देनको दोस्रो इनिङ,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङदेन दोस्रोपटक सांसदमा निर्वाचित भएका छन्। झापा क्षेत्र नम्बर ३ बाट प्रतिनिधिसभा सदस्यमा निर्वाचित भएसँगै राप्रपा अध्यक्ष लिङदेन दोस्रो इनिङ लागि संसद् भवन छिर्ने ढोका खुलेको हो। लिङदेनले कांग्रेसका नेता कृष्णप्रसाद सिटौलालाई ३ हजार २७६ मतान्तरले हराएका हुन्। लिङदेनले ४० हजार ६६२ मत ल्याएकोमा सिटौलाले ३७ हजार ३८६ मत प्राप्त गरेका छन्। राप्रपाका प्रकाश पाठकले ३ हजार ४६१ मत ल्याएर तेस्रो र स्वतन्त्र उम्मेदवार डम्बर गिरीले ७३५ मत ल्याएर चौथो भएका छन्। नेकपा (एमाले)का जिल्लामा चुनावी तालमेल गरेका लिङदेनले मतगणनाको सुरुआतदेखि नै अग्रता लिँदै आएका थिए। सिटौलाले उनलाई उछिन्न सकेन। सत्ताारुढ गठबन्धनका साझा उम्मेदवार बनेका सिटौला जित्नेमा कार्यकर्ताहरू दाबी गर्दै आएका थिए। तर, परिणाम सिटौलाको पक्षमा नआएपछि उनीहरू निराश बनेका छन्। झापा ३ बाट लिङदेन र सिटौला चौथो पटक आमनेसामने उभिएका थिए। यो लगाएर लिङदेन दुईपटक निर्वाचित भएका छन् भने सिटौला पनि दुईपटक निर्वाचित भइसकेका छन्। सिटौला २०४८ सालदेखि निरन्तर सातौंपटक उम्मेदवार बने। उनको हारसँगै यस क्षेत्रमा काँग्रेसमा ठूलो धक्का लागेको छ। उनको संसद् पुग्ने अन्तिम चाहनामाथि पनि पूर्णविराम लागेको छ। २०५६ सालमा पहिलोपटक यस क्षेत्रबाट निर्वाचन लडेका लिङ्देन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलोपटक निर्वाचित भएर संसद्मा पुगेका थिए। त्यसबेला लिङदेनले सिटौलालाई १३ हजार ४४३ मतान्तरले हराएका थिए। त्यही हारको बदला लिने दाउमा सिटौला थिए। तर, सिटौलाको सपना यसपल्ट पनि पूरा भएन। लिङदेन र सिटौला २०५६, २०७० र २०७४ सालमा पनि प्रतिस्पर्धी थिए। २०५६ सालमा सिटौला १७ हजार ५६९ मत ल्याएर निर्वाचित भएकोमा लिङदेन ५ हजार ६२५ मत ल्याएर तेस्रो भए। २०७० सालको निर्वाचनमा सिटौला १४ हजार ३५५ मत ल्याएर निर्वाचित भएका उनका निकटतम प्रतिद्वन्द्वी लिङदेन ९ हजार २५३ मत ल्याए। त्यसभन्दा अघि सिटौला २०४८ सालमा एमालेका द्रोणप्रसाद आचार्यसँग पराजित भएका थिए। २०५१ सालमा एमालेका पुष्पराज पोखरेलसँग पराजित भए। २०५६ सालमा एमालेका नारायण राजवंशीलाई पराजित गर्दै सिटौला पहिलोपटक यस क्षेत्रबाट संसद् बनेका थिए। २०६४ सालको पहिलो संविधानसभा निर्वाचनमा माओवादीका पूर्णसिंह राजवंशीसँग सिटौला पराजित भएको इतिहास छ। राप्रपा अध्यक्ष राजेन्द्रप्रसाद लिङदेनले जनता परिवर्तन चाहेको आमनिर्वाचनको परिणामले देखाएको बताएका छन्। झापा ३ बाट प्रतिनिधिसभा सदस्यमा निर्वाचन भएको प्रमाणपत्र ग्रहण गर्दै सञ्चारकर्मीहरूसँग गरेको संक्षिप्त कुराकानीमा राप्रपा अध्यक्ष लिङदेनले जनता यथास्थितिको पक्षमा नभई परिवर्तनको पक्षमा रहेको बताएका हुन्। निर्वाचन परिणामले वर्तमान जन चाहना फरक देखिएको छ। अब परिवर्तित सन्दर्भमा परिवर्तित ढंगले नै नयाँ समीकरणहरू बनेर जान्छन्। सोचेअनुसारको अपेक्षित परिणाम आएन।"
संसद् छिर्दै छन् धेरै नयाँ अनुहार,"काठमाडौं : प्रतिनिधि र प्रदेशसभाको एकैपटक सम्पन्न निर्वाचनको मतपरिणामपछि संसद्मा नयाँ अनुहारको पनि बाहुल्य रहने भएको छ। पटकपटक चुनाव जितेकालाई समेत हराउनेदेखि छोटो समयमा खुलेका नयाँ पार्टीका नयाँ उम्मेदवारले राम्रो मतका साथ यसपटक संसद् प्रदेश गर्दैछन्। पटकपटक चुनाव जित्दासमेत अपेक्षित काम गर्न नसकेपछि स्वतन्त्र र नयाँ दलका उम्मेदारहरूले यो पटक अवसर पाउने भएका छन्। जसमा मधेस आन्दोलनबाट उदाएका सिके राउत, राप्रपाका ज्ञानेन्द्र शाही र पत्रकारिताबाट राजीतिमा छिरेका रवि लामिछानेलगायत छन्। रवि लामिछाने सभापति रहेको राष्ट्रिय स्वतन्त्र पार्टी, सीके राउतको जनमत पार्टी र रञ्जिता श्रेष्ठ चौधरी नेतृत्वको नागरिक उन्मुक्ति पार्टीले संसद्मा दरिलो प्रतिनिधित्व गर्ने भएका हुन्। पछिल्लो मत परिणामले नयाँ पार्टीका नयाँ अनुहारलाई मात्रै नभई पुराना र ठूला भनिएका दलका चर्चित अनुहारलाई पनि अघि ल्याएको छ। यसको उदाहरणका रूपमा कांग्रेसका महामन्त्री विश्वप्रकाश शर्मा, कांग्रेसकै प्रदीप पौडेल र एमालेका सूर्य थापालाई पनि लिन सकिन्छ। तर, पुराना पार्टीबाट भन्दा नयाँ पार्टीबाट संसद् छिर्ने धेरै छन्। नयाँ अनुहारमा सामाजिक काममा सक्रिय हुनेहरू धेरै छन्। मतदाताले उनीहरूलाई पुराना नेताको विकल्पमा छानेको जनमतले प्रष्ट पार्छ। टीकापुर घटनाका क्रममा थारु समुदायमाथि अन्याय भएको भन्दै रेशम चौधरीले आफ्नी पत्नी रञ्जिता श्रेष्ठ चौधरीको नेतृत्वमा नयाँ पार्टी दर्ता गराएका थिए। सोही पार्टीले यसपटक राम्रो जनमत समेट्यो। उक्त पार्टीको प्रभाव बाँके, कैलाली, बर्दियालगायतका क्षेत्रमा बढी परेको देखिन्छ। यो निर्वाचनसँगै राष्ट्रिय पार्टी बन्ने पनि निश्चित छ। तर, चौधरी भने मधेस आन्दोलनमा ६ जना सुरक्षाकर्मी र एक बालकको ज्यान लिने मुख्य दोषी भएको भन्दै जेल सजाय भोगिरहेका छन्। उता पृथकतावादी आन्दोलनबाट शान्तिपूर्ण राजनीतिमा फर्किएका जनमत पार्टीका अध्यक्ष डा सिके राउतले पनि मधेसको राजनीतिमा छुट्टै वर्चस्व राखे। सप्तरी २ मा जसपा अध्यक्ष यादवलाई हराएर संसद्मा प्रवेश गर्दैछन्। मधेसलाई छुट्टै देश बनाउने भन्दै पृथकतावादी आन्दोलनमा हिँडेका राउतलाई केपी शर्मा ओली नेतृत्वको सरकारले शान्तिपूर्ण र वैधानिक राजनीतिमा फर्काएको थियो। सञ्चार क्षेत्रबाट उदाएका रवि लामिछानेको पार्टीको प्रभाव देशभर परेको देखिन्छ। उनको पार्टीबाट ललितपुर ३ मा तोसिमा कार्की, काठमाडौं २ बाट सोबिता गौतम, कास्की २ मा माधवप्रसाद कँडेल, काठमाडौं ६ मा शिशिर खनाललगायतका आधा दर्जन धेरै उम्मेदवारहरू संसद् छिर्दैछन्। सामाजिक अभियन्ताका रूपमा परिचित ज्ञानेन्द्र शाही पनि राप्रपाबाट उम्मेदवार बन्दै जुम्लाबाट निर्वाचित भएका छन्। यता पुराना र ठूला भनिएका दलबाट भने नयाँ अनुहार कमै छन्। समाचार तयार पार्दा सम्मको मत परिणामअनुसार कांग्रेसबाट १०, एमालेबाट ८, राप्रपाबाट ३, माओवादी केन्द्रबाट २, स्वतन्त्र पार्टीबाट ७, र नेकपा एसबाट एक जना मात्रै छन्। नयाँ संविधान जारी भएपछिको दोस्रो संघीय निर्वाचनमा यसअघि संसद्मा नपुगेका र राजनीतिमा कमै नाम सुनिएका फरक अनुहारहरूका पनि केही ठाउँमा अग्रता देखिएको छ। विश्वप्रकाश शर्मा : कांग्रेसका महामन्त्री विश्वप्रकाश शर्मा पहिलो पटक संसद्मा छिर्दै छन्। शर्माले झापा १ बाट एमालेका नेता अग्नि खरेललाई भारी मतले पराजित गरे। शर्माले ३९ हजार ६ सय २४ मत ल्याउँदा खरेल २५ हजार ३ सय ४९ मतमा सीमित रहे। शर्मा २०७४ मा वाम गठबन्धनतर्फ माओवादी केन्द्रका उम्मेदवार राम कार्कीसँग पराजित भएका थिए। त्यसअघि २०७० सालमा एमालेका रविन कोइरालासँग छ सय मतले हारेका थिए। प्रदीप पौडेल : कांग्रेस महामन्त्रीमा पराजित भएका प्रदीप पौडेल पहिलो पटक प्रतिनिधिसभा सदस्यमा निर्वाचित भए। पौडेलले एमाले वरिष्ठ उपाध्यक्ष ईश्वर पोखरेललाई हराए। युवा नेताका रूपमा परिचित पौडेलले १५ हजार २ सय ३७ मत ल्याए भने पोखरेल १० हजार १ सय ७५ मतमा रोकिए। पौडेल २०७४ सालको निर्वाचनमा तनहुँबाट प्रदेशसभामा पराजित भएका थिए। योगेश गौचन थकाली : योगेश नेपाली कांग्रेसको उम्मेदवार बन्दै मुस्ताङबाट निर्वाचित भएका हुन्। उनले ३ हजार ९ सय ९२ मत ल्याए। थकालीले एमालेका प्रेमप्रसाद तुलाचनलाई पराजित गरेका हुन्। २९ वर्षीय थकाली पहिलो पटक संसदीय निर्वाचन लडेका हुन्। पहिलो पटकमा नै उनले सफलता हात पारेका छन्। सन्तोष चालिसे : नेपाली कांग्रेसबाट उम्मेदवार बन्दै काठमाडौं ३ बाट चालिसे निर्वाचित भएका हुन्। उनले एमालेका उम्मेदवार कृष्ण राईलाई पराजित गरे। गोकर्णेश्वरका निवर्तमान मेयर चालिसे पहिलो पटक संसद्मा छिर्दै छन्। चालिसेले १३ हजार ८ सय ५३ मत ल्याएका छन् भने निकटम प्रतिस्पर्धी एवं निवर्तमान सांसद राईले १० हजार २ सय ७७ मत ल्याए। पुष्पबहादुर शाह : अछाम२ बाट निर्वाचित शाहले एमालेका यज्ञप्रसाद बोगटीलाई पराजित गरेका हुन्। शाहले २२ हजार ९ सय ५४ मत ल्याएका छन् भने बोगटीले १६ हजार १ सय १४ मत ल्याए। बोगटी निवर्तमान सांसद हुन्। राजेन्द्र बजगाईं : बजगाई गोरखा १ बाट निर्वाचित भएका हुन्। उनले एमालेका रामशरण बस्नेतलाई पराजित गरेका छन्। बजगाईंले ३३ हजार ४ सय २८ मत ल्याए भने बस्नेतले १६ हजार ७ सय ८५ मत पाए। दुर्लभ थापा क्षेत्री : थापाले एमालेका प्रभावशाली मानिएका नेता महेश बस्नेतलाई पराजित गरेर संसद्को यात्रा तय गरेका हुन्। भक्तपुर२ बाट उनले बस्नेतलाई फराकिलो मतले पराजित गरेका छन्। थापाले २४ हजार २ सय ३९ र बस्नेतले २३ हजार २ सय ८२ मत ल्याएका छन्। दिक्पालकुमार शाही : दैलेख २ बाट शाही निर्वाचित भएका हुन्। शाहीले एमालेका लक्ष्मीप्रसाद पोखरेललाई पराजित गरेका छन्। उनले २० हजार १ सय ५८ मत ल्याएका छन् भने पोखरेले २० हजार ५ मत ल्याए। श्यामकुमार घिमिरे : घिमिरे सिन्धुली२ बाट निर्वाचित भएका हुन्। उनले एमालेका प्रदिपकुमार कटुवाललाई पराजित गरेका छन्। घिमिरेले ३० हजार ३ सय ९१ र कटुवालले २५ हजार ५ सय ४६ मत ल्याएका छन्। विष्णुकुमार कार्की : कांग्रेसका कार्कीले निवर्तमान सांसद् तिलक महतलाई नवलपुर २ बाट पराजित गरेका छन्। कार्कीले ३६ हजार १ सय ४ मत ल्याउँदा महतले ३४ हजार ८३ मत ल्याएका छन्। सूर्य थापा : राष्ट्रिय जनमोर्चाकी उपाध्यक्ष दुर्गा पौडेललाई हराएर एमालेका सूर्य थापा पहिलो पटक संसद्मा छिर्ने भएका छन्। प्युठानमा थापाले ४१ हजार १ सय १८ मत ल्याए भने उनको निकटम प्रतिस्पर्धी पौडेलले ३५ हजार ८ सय १८ मत ल्याइन्। पौडेल योभन्दा पहिला सोही क्षेत्रबाट निर्वाचित भएकी छन्। सूर्य ढकाल : बाँके १ बाट एमाले युवा नेता सूर्य ढकालले युवा तथा खेलकुद मन्त्री महेश्वर गहतराजलाई हराएर संसद्को बाटो तय गरेका छन्। उनले २५ हजार २६ मत ल्याएका छन्। उनका प्रतिस्पर्धी महतराजले १९ हजार ६ सय ३२ मत ल्याए। महेश बर्तौला : मकवानपुर २ बाट युवा नेता महेश बर्तौलाले आफ्नै गुरु गठबन्धनका नेता विरोध खतिवडालाई हराएका छन्। बर्तौलाले ३३ हजार ५ सय ४ मत ल्याउँदा खतिवडाले २९ हजार १ सय ८१ मत ल्याएका छन्। अम्बरबहादुर रायमाझी : उदयपुर२ बाट एमालेका रायमाझीले नेकपा एसका प्रवक्ता एवं उपमहासचिव जगन्नाथ खतिवडालाई पराजित गरेर पहिलो संसद् छिदैछन्। रायमझीले १५ हजार २ सय ५१ मत ल्याउँदा खतिवडाले १२ हजार ८ सय ९३ मत ल्याएका छन्। प्रेमबहादुर महर्जन : महर्जन एमालेबाट खाता खोल्ने उम्मेदवार हुन्। ललितपुर २ बाट उनले नेकपा एसका कृष्णलाल महर्जनलाई हराएका हुन्। कृष्णलाल प्रेमबहादुरका निकटम प्रतिस्पर्र्धी पनि बनेन। महर्जनले १५ हजार २५ मत ल्याउँदा कृष्णलालले ८ हजार २ सय ६४ मत ल्याएर चौथो भए। प्रेमबहादुर निकटम प्रतिपस्र्धी हाम्रो नेपाली पार्टीका सुदिन शाक्यले ८ हजार ८ सय ८६ मत ल्याएका थिए। बासुदेव घिमिरे : रुपन्देही ५ बाट घिमिरे निर्वाचित भएका छन्। उनले सार्वजनिक लेखा समितिका पूर्वसभापति भरतकुमार शाहलाई हराएका छन्। घिमिरेले ३६ हजार ८ सय २२ र शाहले २७ हजार १ सय २० मत ल्याए। पूर्वमेयरसमेत रहेका घिमिरेको संसदीय यात्रा पनि रोचक छ। पहिला उनको ठाउँमा खिमलाल भट्टराईले टिकट पाएका थिए। पछि घिमिरेलाई त्यो टिकट दिइएको थियो। मानवीर राई : सोलुखुम्बुबाट कांग्रेसका प्रभावशाली नेता बलबहादुर केसी हराएर राई संसदीय यात्रा तय गरेका छन्। राईले १९ हजार ३ सय २४ मत ल्याउँदा केसीले १६ हजार ५ सय ४५ मत ल्याएका छन्।रामशंकर यादव : सिराहबाट रामशंकर यादवले पहिलो पटक संसदीय यात्रा तय गरेका छन्। उनले कांग्रेस पुराना नेता पदमनारायण चौधरीलाई हराएका हुन्। यादवले २९ हजार ४ सय ६२ मत ल्याए भने चौधरीले २७ हजार ३ सय ७९ मत ल्याएका छन्। पुराना नेता भए पनि एमाले नेता देवराज घिमिरे पनि पहिलो पटक प्रतिनिधि सभामा उठ्दैछन्।माधव सापकोटा : माओवादीका माधव सापकोटाले सिन्धुपालचोक १ बाट एमालेका सुरेश नेपाललाई हराए। उनले ३० हजार ३ सय ७४ मत ल्याउँदा नेपालले २७ हजार १८ मत ल्याएका छन्। रामकुमार राई : खोटाङबाट एमालेका पूर्वप्रमुख सचेतक विशाल भट्टराईलाई हराएर राईले संसदीय बाटो कोरेका छन्। उनी पहिलो पटक संसद्मा छिर्दैछन्। राईले ३१ हजार ३ सय ५१ मत ल्याउँदा भट्टराईले २८ हजार ६ सय ८२ मत ल्याएका छन्। सिके राउत : जसपाका अध्यक्ष उपेन्द्र यादवलाई जनमत पार्टीका अध्यक्ष सिके राउतले पराजित गरे। पृथकतावादी आन्दोलनपछि मुलधारमा बसेका राउतको यो पहिलो पटक हो संसद् प्रवेश। रन्जिता श्रेष्ठ चौधरी : नागरिक उन्मुक्ति पार्टीकी अध्यक्ष रन्जिता श्रेष्ठले पूर्वमन्त्री रामजनम चौधरीलाई हराएर प्रतिनिधिसभामा प्रवेश गरेकी छन्। गंगाराम चौधरी : कैलाली ३ बाट नागरिक उन्मुक्ति पार्टीका गंगाराम चौधरी निर्वाचित भएका हुन्। उनले २३,१२० मत ल्याउँदा माओवादी केन्द्रका कृष्णकुमार चौधरीले १७ हजार ७ सय ४९ मत ल्याए।रन्जिता श्रेष्ठ चौधरी : रेशम चौधरीले नेतृत्व गरेको यो पार्टीबाट कैलाली १ मा श्रेष्ठ निर्वाचित भएकी हुन्। उनले ३० हजार ४ सय ४ मत ल्याएकी छन्। प्रतिस्पर्धी पूर्वमन्त्री एवं कांग्रेस नेता रामजनम चौधरीले १८ हजार ८ मत ल्याए। चौधरी पटकपटक मन्त्री र संसद् भइसकेका व्यक्ति हुन्। डा धवलशमशेर जबरा : राप्रपाका जबराले पूर्वमन्त्री एवं जसपाका प्रभावशाली नेता मो इस्तीयाक राईलाई हराएका हुन्। नेपालगन्ज उपमहानगरपालिका दुई पटक मेयर भएका जबराको संसदीय यात्रा भने यो पहिलो हो। उनी लोकप्रिय नेता पनि हुन्। दीपकबहादुर सिंह : यो पटक सिंहले चमतकारिक जित हासिल गरेका छन्। अन्तिम अवस्थामा अग्रता लिएका सिंहले आफ्नै पुराना अध्यक्ष कमल थापालाई हराएका छन्। ज्ञानेन्द्र शाही : अभियान्तका रूप परिचित शाहीले जुम्लाबाट निर्वाचन जितेका छन्। उनले सत्तागठबन्धन र एमालेलाई हराएर संसदीय यात्रा तय गरेका हुन्। सिके राउत : जनमत पार्टीले यो पटक संसद्मा सकारात्मक हस्तक्षेप गर्ने भएको छ। राउतले मधेसका मसिहा भनेर चिनिने जसपाका अध्यक्ष उपेन्द्र यादवलाई भारी मतले पराजित गरेका छन्। उनले ३५ हजार ४२ मत ल्याउँदा यादवले १६ हजार ९ सय ७९ मत ल्याए। लालवीर चौधरी : उनी स्वतन्त्र उम्मेदवार हुन्। उनले बर्दिया २ बाटसत्ता गठबन्धन र एमालेका उम्मेदवारलाई पराजित गरे। रेशम चौधरीका बाबु लालवीरले २६ हजार ५ सय २० मत ल्याए। उनका प्रतिस्पर्धी माओवादी केन्द्रका सुरेश पन्थे २६ हजार ३ सय ८४ मत ल्याएका छन्। राष्ट्रिय स्वतन्त्र पार्टीका निर्वाचित ७ नयाँ अनुहार रवि लामिछाने : राष्ट्रिय स्वतन्त्र पार्टीका अध्यक्ष रवि लामिछानेले प्रधानमन्त्री शेरबहादुर देउवाका विश्वासपात्र एवं मन्त्री उमेश श्रेष्ठलाई भारी मतान्तरले हराए। उनी पनि यो पटक संसद्मा नयाँ अनुहारका साथ छिर्दैछन्। उनी चितवन २ बाट निर्वाचित भएका हुन्। हरि ढकाल : ढकाल चितवन १ बाट निर्वाचित भएका हुन्। ढकालले पूर्वअर्थमन्त्री सुरेन्द्र पाण्डे र अर्थशास्त्री एवं पूर्वराष्ट्रिय योजना आयोगका उपाध्यक्ष विश्वनाथ पौडेललाई हराए। ढकालले ३४ हजार १ सय ८९ मत ल्याउँदा एमालेका उपाध्यक्षसमेत रहेका पाण्डेले २६ हजार ६ सय ८ मत ल्याए। नेपाली कांग्रेसका विश्वनाथ पौडेलले २४ हजार ९ सय ९ मत पाए।तोसिमा कार्की : कार्की ललितपुर ३ बाट विजयी भएकी हुन्। उनले एमाले र सत्तागठबन्धनका उम्मेदवारलाई भारी मतले पराजित गरिन्। उनले ३१ हजार १ सय ३६ मत ल्याउँदा एमालेका अमृत ढकालले १२ हजार ९ सय ६३ मत ल्याए। माओवादी केन्द्रकी प्रभावशाली नेतृ एवं जलस्रोत ऊर्जा जलस्रोत तथा सिँचाइमन्त्री पम्फा भुसाल पनि पछि परिन्।सोबिता गौतम : उनी काठमाडौं २ बाट पूर्वसभामुख अनसरी घर्तीलाई हराएर निर्वाचित भएकी छन्। उनले १५,२२९ मत ल्याउँदा एमालेका मनिराम फुयाँलले ११ हजार ५ सय ५५ मत ल्याए। शिशिर खनाल : शिशिर काठमाडौं ६ बाट पूर्वप्रहरी महानिरीक्षक एवं एमाले नेता सर्वेन्द्र खनाल र पूर्वरक्षामन्त्री एवं कांग्रेस नेता भीमसेनदास प्रधानलाई पराजित गरेर संसद्मा छिरेका छन्। खनालले १४ हजार २ सय ४ ल्याउँदा सर्वेन्द्रले ८ हारा ९ सय ११ र प्रधानले ८ हजार ८ सय ५ मत ल्याए। गणेश पराजुली : पराजुली काठमाडौं ७ बाट पराजुली निर्वाचित भएका छन्। उनले एमालेका श्यामकुमार घिमिरे र युवा नेतृ मानुषि यमी भट्टराई हराएका हुन्। विराजभक्त श्रेष्ठ : श्रेष्ठ काठमाडौं ८ बाट निर्वाचित भए। उनले नेकपा एसका नेता एवं संस्कृति पर्यटन तथा नागरिक उड्डयनमन्त्री जीवनराम श्रेष्ठलाई हराएका छन्।"
विद्युतीय मेसिनको प्रयोग गरे ४० प्रतिशत खर्च घट्छ,"मन्त्रीबाटै ज्यान मार्ने धम्की आउँदा पनि नीलकण्ठ उप्रेतीले २०७० को निर्वाचनमा फोटोसहितको मतदाता नामावली लागू गरे। त्यसले निर्वाचनको शुद्धता र निष्पक्षतामा म्याग्नाकार्टा कै भूमिका खेल्यो। पट्यारलाग्दो मतपत्र र झन्झटिलो मतगणना अन्त्यका लागि विद्युतीय मेसिनको प्रयोगमा आयोगले आँट गर्र्नुपर्ने बताउँछन्, पूर्वप्रमुख निर्वाचन आयुक्त उप्रेती। निर्वाचनका अप्ठ्यारा, सुधार गर्नुपर्ने पक्षबारे अन्नपूर्ण पोस्ट्का नरेन्द्र साउद र राधा खनालले उप्रेतीसँग गरेको कुराकानी : मतगणना निकै झन्झटिलो र पट्यारलाग्दो छ। सूचना प्रविधिको आजको युगमा यो प्रक्रियालाई छिटोछरितो र सहज बनाउन के गर्नुपर्ला ? विद्युतीय मेसिनको प्रयोग हुन नसक्नुको मुख्य कारण के देख्नुहुन्छ ? २०६४ सालको पहिलो संविधानसभा निर्वाचनका बेला काठमाडौं १ मा हामीले विद्युतीय मेसिनको प्रयोग गरेका थियौं। जनताले निकै मन पराए। त्यसबेला काठमाडौंमा परीक्षण गर्दा जुम्लाका मतदाताले पनि हामी कहाँ विद्युतीय मेसिन किन नल्याएको ? भनेर प्रश्न गरेका थिए। भारतबाट प्राप्त उपकरण प्रयोग गरेका थियौं। पछि ०६४ को उपनिर्वाचनमा पनि यसको प्रयोग गर्यौं। तर, समानुपातिकतर्पको निर्वाचन भने विद्युतीय मेसिनबाट गराउन सकिएन। किनभने, त्यो मेसिनमा १६ वटा दललाई मात्र मत दिन पाउने व्यवस्था थियो। त्यसबेला १ सय ३३ दल थिए। २०७० सालको दोस्रो संविधानसभा निर्वाचनमा विद्युतीय मेसिनको व्यापक प्रयोग गर्न खोजेका थियौं। तर, विद्युतीय उपकरणको प्रयोगको लिमिटेसन का कारण यसको प्रयोग गर्न सकेनौं। त्यसबेला हामीले सूचना प्रविधिको प्रयोग गरेर अर्को महत्वपूर्ण काम गर्यौ। पहिलोपटक फोटोसहितको मतदाता परिचयपत्र र मतदाता नामावली बनायौं। त्यसले निर्वाचनको शुद्धता, निष्पक्षता र पारदर्शितामा कोसेढुंगाकै काम गर्यो। त्यसैले निर्वाचनमा सबैभन्दा संवेदनशील पक्ष भनेको मतपेटिका, मतपत्र र मतगणना हो। मतगणनाको परिणाम विश्वसनीय नहुँदा अन्य सुधारका कुराले महत्व पाएका छैनन्। यसबेला दलहरूले सहमति नगरेकाले परीक्षणको प्रयोगबाट पनि निर्वाचन आयोग चुक्यो। यसका लागि मुख्य रूपमा राजनीतिक दलहरूको सहमति चाहिन्छ। दलहरूको सहमतिबिना निर्वाचन आयोगले विद्युतीय मतदानको व्यवस्था कार्यान्वयन गर्न नसकिने अवस्था हुँदो रहेछ। विद्युतीय मेसिनको सफल परीक्षण भएको १५ वर्षपछि पनि त्यसलाई प्रयोगमा ल्याउन नसक्दा आयोग चुकेको जस्तो लाग्दैन ? दलहरूले सहमति नगरेका कारण यसपटक विद्युतीय मेसिनको परीक्षणको प्रयोगमा निर्वाचन आयोग चुकेकै हो। निर्वाचन आयोगले यसबारे अध्ययन गर्न एउटा समिति बनाएको थियो। सरकारका विशेषज्ञ र निर्वाचन आयोगका कर्मचारी बसेर टुंगोमा पुर्याउन खोजेका थिए। हामीसँग विशेषज्ञहरू प्रसस्त मात्रामा छन। युनिभर्सिटी छन, विज्ञान प्रविधिसम्बन्धी संस्थाहरू छन्। यी सबैले त्यसमा सहयोग गर्न खोजेका थिए। तर, पनि आयोगले प्रयोगमा ल्याउन सकेन। त्यसका पछाडि म दुइटा कारण देख्छु। पहिलो, योजनाबद्ध हिसाबले काम गर्न समय थोरै भयो। दोस्रो, दलहरूले यसलाई मान्नुपर्ने, सम्मान गर्नुपर्ने वा सहमति दिनुपर्ने हो। तर, दलहरूले सहमति गर्नुभएन भन्ने मैले सुनेको छु। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। तर, आगामी दिनमा प्रविधिको प्रयोग नगरी सुख छैन। निर्वाचनमा हामीले जुन सुधारको अपेक्षा गरेका छौं, त्यसका लागि प्रविधिको प्रयोग व्यापक बनाउनुपर्ने जरुरी छ। नभए, निर्वाचन आयोगप्रति नै विश्वसनीयता गुम्ला भन्ने पिर लाग्न थालेको छ। यसपटककै कुरा गरौं न, आयोगले ३ दिनमा प्रत्यक्षतर्फको सबै नतिजा ल्याउँछु भनेको थियो। तर, एक हप्ता हुन लाग्यो। सबै परिणाम आएन। तर, बिडम्बना नै भन्नुपर्छ, निर्वाचन प्रक्रियामा ट्रान्सपरेन्ट नहुने तर अत्यन्तै ट्रान्सपरेन्ट (अर्थात् मतदान गरेको देखिँदैन, गणना गरेको पनि देखिँदैन, एकैपटक नतिजा आउने र अत्यन्तै पारदर्शी हुने) हुने प्रविधिलाई प्रयोग गर्न दलहरू सहमत हुँदैनन्। शंका र उपशंकाकै कारण पार्टीका महाधिवेशनमा ड्रम ल्याएर मत खसाएको देख्यौं। हामी उल्टो बाटो हिँडिरहेका छौं। अब परिणाम आइसकेपछि निर्वाचन आयोगले आफ्नो पञ्चवर्षीय रणनीति बनाउनुपर्छ। आगामी ५ वर्षमा हुने निर्वाचनमा प्रविधिको प्रयोग गरेर निर्वाचन छिटोछरितो र कम खर्चिलो बनाउनेतिर आयोग लाग्नैपर्छ। त्यसो भयो भने निर्वाचन कम खर्चिलो पनि हुने भयो। देख्दाखेरि विश्वसनीय पनि हुने भयो। त्यसमा कसैको दबाब पनि नपर्ने, प्रभाव पनि नहुने, कहीँ कसैले मतपत्र तलमाथि पार्न पनि नसक्ने, गणना गर्दा पनि गल्ती नहुने हुन्छ, त्यस्तो प्रविधिको प्रयोगमा आयोग जानैपर्छ। विद्युतीय मेसिनको प्रयोगमा आयोगले आँट नगरेको कि हाम्रा लागि व्यावहारिक नदेखिएको हो ? निर्वाचन आयोगले आँट पनि गर्नुपर्छ। आँट गर्दा समय पनि पाउनुपर्छ। ५ वर्षमा आवधिक निर्वाचन हुन्छ। चुनावपछि आयोगले मूल्यांकन गर्छ। केके कुरामा सुधार भयो ? विश्वसनीयता के कस्तो रह्यो ? केके कठिनाइ भए ? भन्ने विषयमा मूल्यांकन गरिन्छ। कानुनी व्यवस्था, मतदाता, विधि, प्रक्रिया, निर्वाचन पद्धति लगायतको हिसाबकिताबमा कहाँनेर के समस्या छन् ? के गर्दा योभन्दा बढी विश्वसनीय, निष्पक्ष र पारदर्शी बनाउन सकिन्छ भनेर आयोगले कर्मचारी, दल, नागरिक समाज र विशेषज्ञसँग व्यापक छलफल गरेर मार्गदर्शन लिएर रणनीति बनाउनुपर्छ। १५ वर्षमा प्रविधिले फड्को मार्यो। तर, हामीले फड्को होइन, उल्टोबाटोतिर हिँडिरहेका छौं। मतपेटिका होइन, ड्रममा मत खसाल्नेतिर गइरहेका छौं। प्रविधि प्रयोगमा कुनै समस्या छैन। हाम्रा लागि नेपालमै प्रशस्त अनुसन्धान र अन्वेषण गरेर त्यस्ता प्रविधि ल्याइएको छ। यसो गर्यौ भने कम्तीमा ४० प्रतिशत निर्वाचन खर्च घटाउन सकिन्छ। जस्तो कि, निर्वाचनमा १० अर्ब खर्च हुन्छ भने ६ अर्बमा सीमित गर्न सक्छौं। राज्यको ४ अर्ब बचत हुन्छ नि ! यसका लागि निर्वाचन आयोगले आंट गर्नुपर्छ, अध्ययन गर्नुपर्छ र कार्यान्वयन पनि गर्नुपर्छ। प्रविधि बुझ्न विदेश जानुपर्ने अवस्थ छैन। नेपाली दाजुभाइले नै प्रविधिको विकास गर्न सक्छन। प्रविधि युजर फ्रेन्ड्ली छ। अर्थात् प्रयोग गर्न निकै सहज छ। अन्त देशमा बनेको प्रविधि भनेर हुँदैन। आइफोन कहाँ बन्छ ? चीनमा। कम्युटरहरू धेरैजसो ताइवानमा बन्छन। त्यसकारण प्रविधि त गोलोबल्ली अभाईलेबल छ। निर्वाचनमा चाहिने प्रविधिका लागि हामी अन्त जानुपर्दैन। नेपालमै भएका विज्ञहरूले बनाउन सक्नुहुन्छ। कतिले त बनाइ पनि सकेका छन्, केही सुधार गर्न आवश्यक छ भने भनौं न। विद्युतीय मेसिन प्रयोगमा पार्टीहरूले मानेनन् भनेर आयोग पन्छिने गरेको छ। फोटो सहितको मतदाता परिचयपत्र बनाउन पनि दलहरूले मानेका थिएनन् नि ? निर्वाचन आयोगलाई शंकाको सुविधा दिनुपर्ने अवस्था छ। किनकी, आयोगसँग कन्फिडेन्स भएन। समय कम भयो भन्ने लाग्छ। किनभने आयोगलाई निर्वाचनको मिति तोक्ने अधिकार पनि छैन। हामीले कहिलेदेखि यो कुरा भन्न थालेका हौं ? दलहरूलाई मिति तोक्ने अधिकार छ। आफूलाई कतिबेला सहज हुन्छ, मिति तोक्छन। त्यसैकारण आयोगलाई योजनावद्ध रूपमा काम गर्न समय अपुग भएको हो। हाम्रोमा मत बदरको प्रतिशत लाजमर्दै छ। किन यस्तो भइरहेको होला ? हो, मत बदरको संख्या हेर्दा, साच्चिकै लाजमर्दो छ। स्थानीय तह निर्वाचन र ०७४ मा प्रदेशसभातर्फ निकै मत बदर भयो। प्रदेशसभाको साढे १४ प्रतिशत मत बदर भयो। यसमा निर्वाचन प्रणालि, उम्मेदवारको संख्या र मतपत्रको साइज मुख्य कारक हुन्। धेरै उम्मेदवार हुँदा मतपत्रको साइज धेरै ठूलो भयो। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। निर्वाचनमा जित्ने, हार्ने निर्णायक मत भनेको ५ प्रतिशतमै हुन्छ। यति धेरै मत बदर गराउनु भनेको निर्वाचनको परिणाम चाहे जस्तो ल्याउन नसक्नु पनि हो। यति धरै मत बदर नहुने हो जित्नेले हार्ने र हार्नेले जित्ने अवस्था आउन सक्छ। अर्थात्, बदर मत निर्णायक हुन सक्छ। त्यसकारण निर्वाचनमा प्रविधिको प्रयोगमा ढिलाइ गर्नु हुन्न। मतदान केन्द्रमै बटन थिच्ने बित्तिकै परिणाम आउने सहज र छिटो प्रक्रियामा जान सकिन्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। मतदाता शिक्षाका लागि ठूलो रकम खर्च भइरहेको छ। आधुनिक प्रविधिको प्रयोगमा गयौ भने गाउँगाउँमा गएर मोक निर्वाचन गराएर मतदाता शिक्षा दिन सक्छौं। मेसिनमा उम्मेदवारको फोटो पनि राख्न सकिन्छ। दलको नाम पनि राख्न सकिन्छ। फोटोमा छोएपछि मत जाने व्यवस्था पनि गर्न सकियो। मेसिन बोल्ने बनाउन सकिन्छ। उसले शिक्षा पनि दिन्छ। जातजाति अनुसारका भाषा राखेर मतदातालाई जानकारी गराउन सकिन्छ। एउटा पछि अर्को मतपत्र आउँछ। आफूलाई मन परेको उम्मेदवारलाई भोट दिनुहोस्, भनेर कम्प्युटरले नै जानकारी गराउने प्रबन्ध गर्न सकिन्छ। आजभोलि त गाउँगाउँमा पनि एन्ड्रोइड फोन छन्। औपचारिक शिक्षा नलिएका(हजुरआमा) हरूले पनि फोनको प्रयोग गरिरहनु भएको छ। त्यसो गर्न सक्नेले फोटोसहितको मत हाल्न नसक्ने कुरै हुन्न। गणना गर्न पनि समय नलाग्ने, ढुवानी खर्च पनि नलाग्ने। सुरक्षित रूपमा तत्काल मतगणना पनि हुने भएकाले यो प्रविधिमा आयोग लाग्नुपर्छ। दलहरूलाई विश्वास दिलाउन सक्नुपर्छ। विद्युतीय भोटिङमा आयोग जान नचाहनुको कारण मतपेटिकादेखि मसिसम्म खरिदमा ह्ुने आर्थिक चलखेल मुख्य कारण हो भन्ने आशंका पनि गर्ने गरिन्छ नि ? शंका सबैखालको गर्न सकिन्छ। विद्युतीय मेसिनमा जाने कुरा मेजर सुधारको कुरा हो। ऐतिहासिक काम गर्ने व्यक्तिले झिना मसिना कुराको रमाइलोमा अल्मलिनु हुन्छ जस्तो मलाई लाग्दैन। मान्छेहरूले आरोप लगाउँछन्। तथापी, हामीले एउटा व्यक्ति एउटा समयमा एउटा जिम्मेवारी लिएर आउँछ। आफ्नो पालामा देशलाई सकारात्मक दुरगामी प्रभाव पार्ने काम गर्नुपर्छ। फोटो सहितको मतदाता परिचयपत्र लागू गराउन खोज्दा तपाईंलाई के कस्ता धम्की आएका थिए ? मेरो पालामा फोटोसहितको मतदाता परिचयपत्र र नामावली ल्याउन खोज्दा मन्त्रीले नै ज्यान मार्ने धम्की दिएका थिए। प्रधानमन्त्रीकै अघि ती मन्त्रीले त्यता आइस भने गोली नै हान्छु भन्ने धम्की दिनुभएको थियो। तत्कालीन प्रधानमन्त्रीले त्यसबारेमा मलाई कुनै प्रतिक्रिया नदिनुहोस् भन्नुभयो। ठूलो चुनौतीका बाबजुद पनि हाम्रो टिमले काम गरेका थियौं। परिवर्तन त्यसै त आउँदैन। सबै आआफ्नो क्षेत्रबाट लाग्ने हो भने सुधार सम्भव छ। निर्वाचन प्रणालीमा परिवर्तनको सुरुवात पनि आयोगले नै गर्ने हो। निर्वाचनको शुद्धताका लागि त्यो म्याग्नाकार्टा नै थियो भन्ने गरिन्छ नि ? मैले आफ्नो प्रशंसा गर्नु राम्रो होइन। तर, मान्छेहरूले म्याग्नाकार्टा हो भनेर भन्ने गरेको सुन्छु। परिवर्तन त्यसै हुँदैन। निर्वाचनको विधि, प्रक्रिया, प्रणालीमा सुधार गर्ने दायित्व र जिम्मेवारी आयोगकै हो। निर्वाचनमा मतदान गर्नेको संख्या घट्दै जानुको कारण के होला ? पहिलो कारण, स्वदेशमा कति मतदाता छन् त्यता हेर्नुपर्छ। यसपटक मतदानकै दिन १ हजार २ सय नेपाली विदेश गएको समाचार आएको थियो। कस्तो नमिठो, मतदान गर्न कहाँबाट मान्छे आउलान भनेर आश गर्ने बेला बाध्य भएर हाम्रा युवाहरू विदेशतिर हिँड्ने। कैयौं व्यक्तिहरूको मतदाता नामावलीमा नाम संकलन हुन सकेको छैन। एकथरी उमेर पुगेर पनि नागरिकता नपाएका व्यक्ति छन्। १८ बर्ष उमेर पुगे पनि भोटिङमा नाम नलेखाउने युवाको संख्या पनि धेरै छ। केही दुर्गम स्थानमा भएका खासगरी महिलाको नाम समावेश गर्न घरबाट नदिइने अवस्था भन्ने सुन्छु। राजनीति पार्टीप्रतिको बितृष्णाका कारण पनि कम मत खसेको भन्ने गरिन्छ नि ? बितृष्णा त निर्वाचनले देखाइसक्यो। निर्वाचन प्रक्रियामा भाग लिनेदेखि नतिजमा वितृष्णा देखा परिसक्यो। जो राज्य सञ्चालनमा बसे, प्रमुख भए, ति दल र नेताको पर्फमेन्सप्रति नागरिकको मूल्यांकन सकारात्मक देखिएन भन्न सकिन्छ। अहिले आइरहेको परिणाम पनि सन्देशमूलक नै हो। मतदाता नामावलीमा नाम नलेखाउनेभन्दा पनि भोट नै नदिने प्रक्रिया अत्यन्तै डरलाग्दो हो। २०४८ सालमा ६५ प्रतिशत मत खसेको थियो। २०७० मा करिब ८० प्रतिशत खसेको थियो। २०७४ मा पनि ६५ भन्दा माथि नै थियो। तर यसपालि जम्मा ६१ प्रतिशतमा झर्यो। ०४८ यता पहिलोपटक कम मतदान भयो। यसपटक मौसम प्रतिकूल थिएन। ७०८० प्रतिशत मत खस्ने अवस्था हो। कसलाई किन दिने ? कसलाई मत दिएर के भयो र ? भन्ने कारणले पनि मतदान नगरिएको होला। कतिलाई मतदान गर्न भूगोलले साथ नदिएको, कतिपय शारिरिक अपांगताका कारण पनि सहभागी नभएका हुन सक्छन। हामी विद्युतीय मेसिनको प्रयोगमा गयौ भने विदेशमा भएका नेपालीको मतदान सुरक्षित गर्न सकिन्छ ? नसकिने केही पनि छैन। मुख्य कुरा विश्वास हो। हामीले केमा विश्वास गर्छाै भने, बैंकमा पैसा राख्न, विद्युतीय प्रणालीबाट पैसा पठाउन विश्वास गर्छौं। घरमै बसी बसी टेलिफोन, पानीको बिल तिर्छाै। प्लेनमा अमेरिका जान्छौं। त्यो पनि मेसिनबाटै चलेको हुन्छ। आँखा चिम्लेर विश्वासका साथ यात्रा गर्छौंं। तर, मतपत्रको सट्टा इलेक्ट्रोनिक्स भोटिङ गरौंभन्दा त्यसप्रति हामीलाई विश्वास छैन। यो अचम्मको बिडम्बना हो। यसमा सुधार गर्नुपर्यो, त्यसका लागि दलहरूको इच्छाशक्ति चाहिन्छ। सर्वोच्च अदालतले नो भोटको व्यवस्था राख्न पटकपटक आदेश दिएको छ। यहि चुनावमा पनि केही मान्छेले चिठि नै लेखेर नो भोट खसालेका छन्। इलेक्ट्रिक भोटिङ मेसिनमा नो भोटको व्यवस्था गर्न सकिन्छ त ? नो भोटको व्यवस्था गर्न सकिन्छ। आँखा नदेख्नेका लागि ब्रेल सिष्टम राख्न सकिन्छ। बोल्ने सिस्टम राख्न सकिन्छ। गर्ने कि नगर्ने ? कसरी गर्ने ? कतिसम्म सहज र असहज पार्ने ? भन्ने कुरा मुख्य विषय हो। विश्वास १ नम्बरमा गर्नुपर्यो, सबै कुरा गर्न सकिन्छ। नो भोटको गणना कसरी हुन्छ ? ०७० मा नो भोटका लागि सर्वोच्चले आदेश गरेको थियो। नो भोटको आवश्यकता पहिला पनि थियो। अहिले पनि देखा परेको छ। राम्रा राम्रा उम्मेदवार भएनन् भने मैले कसैलाई भोट दिन्न भन्न पाइन्छ। त्यो पनि मतदाताको अधिकार हो। नो भोट गणना हुन्छ। ५० बढी मत नो भोटले ल्यायो भने उम्मेदवार काम लाग्दैनन्। अर्को चुनाव गर्नुपर्छ। त्यो चुनावमा ति उम्मेदवार हुन पाउंदैनन। त्यस कारण पनि यसमा अलमल भएको हो कि ? कानुन नबनाएको हो कि ? अघिपछि चुप लागेर बस्ने, चुनावका बेला मात्रै आयोगले विद्युतीय मेसिनको कुरा गर्दा दलहरूले नमानेका हुन कि ? चुनावको मुखमा मात्रै आयोग तातेर हुँदैन। हामीले फोटोसहितको मतदाता परिचयपत्र र नामावली २ वर्षमा गरेका थियौं। त्यो काम गर्दा १ करोड खर्च पनि लागेन। त्यसबेला भोट हाल्न परिचयपत्र बाध्यकारी बनायौ। अब नागरिकता भए हुन्छ। निर्वाचन आयोगमा ठूला नेतालाई कस्नै सक्दैन भन्ने आरोप आयोगमाथि लागिरहन्छ। आयोगले कस्ता खाले अप्ठ्यारा आइलाग्छन् ? नेताहरूले आयोगसँग आशा गर्छन्। हामीले नियुक्ति गरेका त हुन्, हामीले भनेको मान्छन् भन्ने आशा नेताहरूले गर्छन्। तर, त्यो ठाउँमा पुगेर कुर्चि सम्हालिसकेपछि खाएको शपथ अनुसार काम गर्नुपर्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। आयोगले निष्पक्षताको हदसम्मको निर्णय लिनुपर्ने हुन्छ। प्रेसर आउँछ, त्यसलाई थेग्न सक्नुपर्यो। थेग्नका लागि विधि र प्रक्रिया अनुसार जानुपर्यो। प्रलोभन हुनुभएन। भविष्यको कुनै लोभ वा स्वार्थ नराखी निष्पक्ष भएर काम गर्नुपर्छ। निष्पक्ष भएर काम गर्दा पनि पाप पनि लाग्दैन।"
चिन्तारहित इङ्ल्यान्ड,"दोहा : खुट्टाको चोटका कारण इङ्लिस कप्तान तथा प्रमुख अट्याकर हेरी केनले विश्वकपअन्तर्गत अमेरिकाविरुद्धको खेल गुमाउने सम्भावना बढेको छ। तर, उनको अनुपस्थितिको चिन्ता प्रशिक्षक गारेथ साउथगेटलाई जति हुनुपथ्र्यो, त्यो चिन्ता उनलाई छैन। किनभने इङ्ल्यान्डले समूह बीको पहिलो खेलमा इरानलाई ६२ गोलको नतिजामा पराजित गर्दा केनको गोल आवश्यक परेन। पहिलो खेलमा ६२ को सानदार जितसँगै विश्वकपको सुरुवात गरेको इङ्ल्यान्डले केनबाहेक पनि गोल गर्न सक्छ भन्ने देखाएको छ। त्यसैले पनि उनको अनुपस्थितिको चिन्ता प्रशिक्षक साउथगेटलाई कम छ। इरानविरुद्धको खेलमा केनले दुई असिस्ट भने गरेका थिए। इरानविरुद्ध इङ्ल्यान्डका पाँच खेलाडीले गोल गरेका थिए। सन् २०१८ मा इङ्ल्यान्डका लागि विश्वकपभर ६ खेलाडीले गोल गरेका थिए। सोही संस्करणमा केनले गोल्डेन बुट पनि जितेका थिए। तर, इरानविरुद्धको खेलमा नौ खेलाडी गोलमा संलग्न भएका थिए। जुन सन् १९७४ मा युगोस्लाभिया र जाइरेबीचको खेलपछिकै सर्वाधिक हो। प्रशिक्षक साउथगेट अमेरिकाविरुद्धको खेलका लागि केन फिट हुने आशमा छन्। अतिरिक्त खेलाडीका रुपमा मैदान पसेर प्रभाव देखाएका कालुम विल्सन साउथगेटको विकल्प बन्न सक्छन्। उनले सन् २०१८ को नोभेम्बरमा अमेरिकाविरुद्धको मैत्रीपूर्ण खेलमा एक गोलसमेत गरेका थिए। जुन अहिलेसम्म उनले राष्ट्रिय टिमबाट गरेको एक मात्र गोल हो। इङ्लिस गोलरक्षक जोर्डन पिकफोर्ड पनि सबै पाएको मौकाको सदुपयोग गर्न सबै खेलाडी सक्षम रहेको बताउँछन्। हाम्रा सबै खेलाडी प्रतिभावान छन्। पाएको मौका सदुपयोग गर्न उनीहरू सक्षम पनि छन्, प्रशिक्षक पिकफोर्डले भने, इरानविरुद्धको खेलमा जब हेरी केनलाई ७० मिनेटमा प्रतिस्थापन गर्दै कालुम मैदान प्रवेश गरे, उनले साँच्चै राम्रो खेल खेले। उनले ज्याक ग्रिलिसको गोलका लागि असिस्ट दिएका थिए र निस्वार्थ भएर ग्रिलिसलाई पास दिएका थिए। उनले टोलीका सबै खेलाडीले प्रशिक्षणमा पनि राम्रो मेहनत गरिरहेको बताए। सबैले ट्रेनिङमा एकदमै मेहनत गरिरहेका छन्। हामी सबैको एउटै लक्ष्य विश्वकप हो र विश्वकप जित्नकै लागि यहाँ आएका हौं, उनले। पहिलो खेलमा वेल्ससँग ११ गोलको बराबरीमा रोकिएको अमेरिकाले रक्षात्मक खेल खेलेको थियो। पिकफोर्डका विपक्षी गोलरक्षक म्याट टर्नरले मौकाको सदुपयोग गर्न नसक्दा बराबरीमा रोकिनु परेको बताए। हामीले सिर्जना गरेका अवसर सदुपयोग गर्न सकेनौं। विशेषगरी दोस्रो हाफमा धेरै आक्रमण गोलमा परिणत हुन सकेन्, उनी भन्छन्, फाइनल थर्डमा हामी छरितो हुन सकेनौं। विश्वकपमा गोल गर्ने सानो मौकाको पनि सदुपयोग गर्नुपर्छ। त्यसैले मलाई आशा छ, इङ्ल्यान्डविरुद्धको खेलमा हामी मौकालाई गोलमा परिणत गर्न सफल हुन्छौं। इङ्ल्यान्डले अमेरिकालाई ११ पटक पराजित गरेको छ। तर, ती कुनै पनि जित विश्वकपका भने होइनन्। सन् १९५० मा अमेरिकाले इङ्ल्यान्डविरुद्ध अप्रत्यासित १० को जित निकालेको थियो। जुन विश्वकपमा हालसम्मकै अप्रत्यासित नतिजामध्ये एक हो। यी दुई टिमबीच पछिललो भेट सन् २०१० मा दक्षिण अफ्रिका विश्वकपमा भएको थियो। त्यो खेल ११ गोलको बराबरीमा सकिएको थियो। प्रभाव पार्न सक्ने खेलाडी बुकायो साका (इङ्ल्यान्ड) इरानविरुद्ध उत्कृष्ट प्रदर्शन गरेका युवा फरवार्ड साकाले दुई गोल गरेका थिए। जुड बेलिङ्घमको गोलबाट अग्रता लिएको इङ्ल्यान्डका लागि दोस्रो गोल गरेका साकाले त्यही गोलबाट इतिहास रचेका थिए। इङ्ल्यान्डका लागि विश्वकपमा गोल गर्ने २१ वर्ष वा त्यो भन्दा कम उमेरका दुई खेलाडी साका र बेलिङ्घम बनेका छन्। अमेरिकाविरुद्ध फेरि गोल गर्न सके साका र बेलिङ्घम इङ्ल्यान्डका लागि विश्वकपका लगातार दुई खेलमा गोल गर्ने पहिलो खेलाडी बन्न सक्छन्। जुड बेलिङ्घम पनि गोल गर्न माहिर खेलाडी हुन् र उत्कृष्ट लयमा पनि छन्। तर, अमेरिकाविरुद्ध गोलको आशा भने धेरैले साकासँग राखेका छन्।"
"गिरिजाप्रसादको विरासत जोगाउन सकिनन् सुजाताले , ऋषिकेशसँग पराजित",विराटनगर : मोरङ क्षेत्र नम्बर २ मा नेकपा (एमाले) का उम्मेदवार ऋषिकेश पोखरेल प्रतिनिधिसभा सदस्यमा विजयी भएका छन्। नेपाली कांग्रेसकी सुजाता कोइरालाभन्दा १ हजार २०८ मत बढी ल्याएर उनी विजयी भएका हुन्। मतगणनाको अन्तिम परिणामअनुसार एमालेका पोखरेलले ३३ हजार १४८ मत प्राप्त गरेका छन् भने कोइरालाले ३१ हजार ९४० मत ल्याएकी छन्। सुजाताका पिता पूर्वप्रधानमन्त्री गिरिजाप्रसाद कोइराला त्यही क्षेत्रबाट लगातार तीन पटक निर्वाचित भएका थिए। अघिल्लो निर्वाचनमा कांग्रेसका मिनेन्द्र रिजाल उक्त क्षेत्रबाट विजयी बनेका थिए। विद्यार्थी राजनीतिबाट पार्टी राजनीतिमा प्रवेश गरेका पोखरेल २०७० को संविधानसभा निर्वाचनमा सभासद निर्वाचित भएका थिए। त्यसबेला उनले नेपाली कांग्रेसका आमोदप्रसाद उपाध्यायलाई चुनाव हराएका थिए। २०७४ को प्रतिनिधिसभा सदस्यमा भने कांग्रेसका रिजालसँग पराजित भएका थिए। पोखरेलले अनेरास्ववियुको सचिवालय सदस्यको जिम्मेवारीसमेत पाएका थिए। २०४७ मा एमालेको जिल्ला कमिटी सदस्यबाट पार्टी राजनीति सुरु गरेका उनी अहिले दोस्रो कार्यकालमा पार्टीको जिल्ला अध्यक्ष छन्।
रुपन्देही १ मा घनश्याम भुसाल एमालेका छविलालसँग पराजित,काठमाडौं : नेकपा एमालेबाट विद्रोह गरेर स्वतन्त्र उम्मेदवार बनेका घनश्याम भुसाल पराजित भएका छन्। रुपन्देही क्षेत्र नं १ मा भुसाललाई एमालेका केन्द्रीय सचिव छविलाल विश्वकर्माले पराजित गरेका हुन्। विश्वकर्माले २४ हजार ८७२ मत ल्याउँदा भुसालले २१ हजार ३०८ मत ल्याए। विश्वकर्माले साढे तीन हजार बढी मतान्तरले भुसाललाई पराजित गरेका हुन्। स्वतन्त्र उम्मेदवारी दिएका भुसाललाई सत्ता गठबन्धनले समर्थन गरेको थियो।
संखुवासभा प्रदेश २ मा एमालेका लिङ्थेप विजयी,सङ्खुवासभा : सङ्खुवासभा प्रदेश निर्वाचन क्षेत्र२ मा एमालेका विदुरकुमार लिङ्थेप विजयी भएका छन्। लिङ्थेपले २४० मत अन्तरले विजयी भएका हुन्। लिङ्थेपले १५ हजार ४ सय ८२ मत ल्याउदा नेकपा(एस) की सरिता थापाले १५ हजार २ सय ४२ मत प्राप्त गरेकी थिइन्। विजयी लिङ्थेप मादि नगरपालिकाका निवर्तमान मेयर हुन्। गठबन्धनको साथ पाएकी थापा यसअघि समानुपातिकबाट प्रदेशसभा सदस्य भई सामाजिक विकास समिति सभापति भएकी थिइन्।
"पाल्पा २ : प्रतिनिधिसभामा एमाले, प्रदेशमा कांग्रेस र माओवादी","तानसेन : पाल्पा क्षेत्र नम्बर २ मा प्रतिनिधिसभामा एमाले तथा प्रदेशमा कांग्रेस र माओवादी विजयी भएका छन्। प्रतिनिधिसभामा नेकपा एमालेका उम्मेदवार ठाकुर प्रसाद गैरे, प्रदेशसभा १ मा नेपाली कांग्रेसका वीरबहादुर राना, प्रदेश २ मा नेकपा माओवादी केन्द्रका तुलाराम घर्तीमगर विजयी भएका हुन्। एमालेका गैरेले पूर्व उद्योग मन्त्री तथा नेकपा एकीकृत समाजवादीका सोमप्रसाद पाण्डेलाई ३ हजार ९ सय ६६ मतान्तरले पराजित गरे। राष्ट्रिय स्वतन्त्र पार्टीका सोमप्रसाद गैरेले ५ हजार १ सय ८०, मंगोल नेशनल अर्गनाइजेसनका मनबहादुर दर्लामीले १ हजार ४ सय ८८, राष्ट्रिय जनमुक्ति पार्टीका हुमबहादुर थापा मगरले ५ सय १५ र स्वतन्त्र उम्मेदवार उपेन्द्रराज गहिरेले ५ सय १, राष्ट्रिय प्रजातन्त्र पार्टी नेपालका खडानन्द गैरेले २ सय, जनसमाजवादी पार्टीका देवबहादुर हिस्कीले १ सय १०, जनता समाजवादी पार्टीका दुर्पाता सामैले १ सय ९, नेपाल आमा पार्टीका ताराबहादुर खत्रीले ९९ ,स्वतन्त्र उम्मेदवार जीवलाल सुवेदीले ८८, नेपाल मजदुर किसान पार्टीका शिव सुन्दर दुख्वाले ३५ र स्वतन्त्र केशव बहादुर आलेले ७ मत पाएका छन्। २०४८ देखी २०७९ सम्म भएका ७ वटा निर्वाचनमा ५ पटक एमाले २ पटक नेपाली कांग्रेस विजयी भएको छ। नेकपा एमाले २०५१, २०५६, २०६४, २०७४ र २०७९ मा निर्वाीचत भएको छ भने नेपाली कांग्रेस २०४८ र २०७० मा निर्वाचित भएको थियो। पाण्डेले २०७४ सालमा सोही क्षेत्र बाट निर्वाचन जितेका थिए। प्रदेशसभामा १ मा नेपाली कांग्रेसका रानाले १६ हजार ३९ मत प्राप्त गरेर विजयी भएका हुन्। उनका निकटतम् प्रतिद्वन्द्वी नेकपा एमालेका परशुराम भट्टराईले १३ हजार ९ सय ६४ मत ल्याए। प्राप्त मत परिणामअनुसार रानाले २ हजार ७५ मतान्तरमा विजयी भएका हुन्। प्रदेशसभामा मंगोल नेशनल अर्गनाइजेसनका लक्ष्मण गाहाले १ हजार ५ सय ९७, राष्ट्रिय प्रजातन्त्र पार्टीका राजु गैरेले १ हजार ५ सय २० मत प्राप्त गरेका छन्। यस्तै घर चिह्नमा ३ सय ५१, छातामा १ सय ६३ र मादल चिह्नमा ७७ मत खसेको छ। निर्वाचन क्षेत्र नं २(२) प्रदेश सभामा सत्ता गठबन्धनका उम्मेदवार नेकपा माओवादी केन्द्रका मगर विजयी भए। उनका निकटतम प्रतिद्वन्द्वी नेकपा एमालेका ओमबहादुर घर्तीलाई ९ सय ४१ मतले पछि पार्दै विजयी भएका हुन्। विजयी घर्तीले १३ हजार ९ सय ९२ मत प्राप्त गरे। उनका प्रतिस्पर्धी ओमबहादुरले १३ हजार ५१ मत प्राप्त गरे। यस्तै राष्ट्रिय प्रजातन्त्र पार्टीका चक्रपाणी पौडेलले ८ सय ९०, मंगोल नेशनल अर्गनाइजेसनका शिवबहादुर गाहाले ३ सय ७८ र राष्ट्रिय जनमुक्ति पार्टीका इन्द्रबहादुर अस्लामीले ३ सय ४५ मत प्राप्त गरेका छन्।"
एमालेका विष्णु पौडेल चौथोपटक निर्वाचित,"बुटवल : रूपन्देही २ मा नेकपा एमालेका विष्णु पौडेल विजयी भएका छन्। उनले २७ हजार १४७ मत प्राप्त गर्दै रूपन्देहीबाट चौथोपटक विजयी भएका हुन्। राष्ट्रिय स्वतन्त्र पार्टीका गणेश पौडेलले २५ हजा ७८१ मत प्राप्त गर्दै दोस्रो भए। पौडेलले १ हजार ३६६ मतान्तरले विजयी भएका हुन्। पाैडेल विजयी बनेका हुन । राष्ट्रिय जनमुक्ति पार्टीका केशव बहादुर थापाले२२,००८ मत प्राप्त गरे ।"
नुवाकोट १ मा माओवादीका तामाङ विजयी,नुवाकोट : नुवाकोट क्षेत्र नम्बर १ मा सत्तारूढ दलका तर्फबाट माओवादीका उम्मेदवार हितबहादुर तामाङ विजयी भएका छन्। पूर्वमन्त्रीसमेत रहेका तामाङले ६० हजार १९ मतमध्ये २६ हजार ५४८ मत पाएका छन्। उनका निकटतम प्रतिद्वन्द्वी नेकपा एमालेका बद्री मैनालीले २३ हजार चारसय ६३ मत पाए। बागमती प्रदेशसभाका पूर्व कृषि राज्यमन्त्रीसमेत रहेका मैनाली तामाङसँग तीनहजार ८५ मतले पराजित भए। राष्ट्रिय स्वतन्त्र पार्टीका उम्मेदवार प्रद्युम्न महतले ६ हजार एकसय १३ मत पाए। राप्रपाका सुदर्शन सिटौलाले एकहजार ६ सय ११ मत पाए। माओवादी केन्द्रका नेता तामाङ दोस्रो पटक विजयी भएका हुन्। उनी २०६४ र २०७० को संविधानसभाको निर्वाचनमा कांग्रेसका डा रामशरण महतसँग पराजित भएका थिए। २०७४ सालमा भने बाम गठवन्धनका तर्फबाट उम्मेदवार बनेर विजयी भए।
समानुपातिकमा एमालेको अग्रता,काठमाडौं : प्रतिनिधिसभाको समानुपातिकतर्फ नेकपा (एमाले) को अग्रता कायमै देखिएको छ। शुक्रबार साँझ ८ बजेसम्म निर्वाचन आयोगको प्रणालीमा प्रबिष्ट तथ्याङ्कअनुसार एमालेले १३ लाख ९५ हजार चार सय सात मत प्राप्त गरेको छ।
अभिषेक प्रतापलाई हराउँदै कपिलवस्तु ३ मा एमालेका मंगल गुप्ता विजयी,काठमाडौं : कपिलवस्तको क्षेत्र नं ३ मा एमालेका मंगलप्रसाद गुप्ता विजयी भएका छन्। उनले नेपाली कांग्रेसका अभिषेक प्रताप शाहलाई पराजित गरेका हुन्। अन्तिम मतपरिणामअनुसार गुप्ताले २२ हजार ६ सय १९ मत प्राप्त गरेका छन् भने प्रतिद्वन्द्वी शाहले १८ हजार ९ सय ८२ मत प्राप्त गरे। गुप्ताले ३ हजार ६३७ मतान्तरले पराजित गरेका हुन्।
२७२ मतपत्र गायब भएपछि निर्वाचित भनिएका गुप्ताले पाएनन् प्रमाणपत्र,"वीरगन्ज : पर्सा क्षेत्र नम्बर ३ को प्रतिनिधिसभा सदस्यमा नेकपा एमालेका राजकुमार गुप्ता निर्वाचित भइसके पनि निर्वाचन आयोगले उनलाई प्रमाणपत्र दिएको छैन। मतगणना सम्पन्न भइ अन्तिम नतिजा आएको ४८ घण्टा बित्न लाग्दासमेत पर्सा ३ को निर्वाचन अधिकृतको कार्यालयले गुप्तालाई निर्वाचित भएको प्रमाणपत्र नदिएको हो। कांग्रेसका सुरेन्द्र चौधरी १५१ मतको झिनो मतान्तरले पराजित भएपछि मतगणनामा गडबड गरेको भन्दै रीकाउन्टिङको माग गर्दै निवेदन दिएका छन्। निर्वाचन आयोगको वेवसाइट पनि पनि गुप्ता निर्वाचित भइसकेको उल्लेख छ। तर निर्वाचन अधिकृतको कार्यालयले पर्सा ३ मा गुप्ता निर्वाचित भएको भनेर आधिकारिक घोषणा गर्न सकेको छैन। पर्सा ३ मा प्रतिनिधिसभातर्फ कूल ६४ हजार ४४८ मत खसेको थियो। मतगणनाका क्रममा भने मतपेटिकाबाट ६४ हजार १७६ मतपत्रमात्रै गनिएको थियो। मतदान केन्द्रहरुबाट उठाइएको मुचुल्का अनुसार पर्सा ३ को प्रतिनिधिसभा सदस्य प्रत्यक्षतर्फ ६४ हजार ४ सय ४८ मत खसेको तर मतगणनाका क्रममा मतपेटिकाहरूबाट ६४ हजार १७६ मतपत्र मात्रै भेटिएको पर्सा ३ का निर्वाचन अधिकृत योगनाथ ढकालले बताए। उनका अनुसार प्रत्यक्षतर्फ मतदान केन्द्रबाट उठाइएको मुचुल्काको भन्दा गणनाका क्रममा कूल सदर मत र कूल बदर मतभन्दा २७२ मत कम भएको देखिन्छ। गणनाका क्रममा मतपेटिकाबाट निकालेर गनिएको कूल मत ६४ हजार १७६ छ भने त्यसमा सदर मत ६१ हजार ५ सय ४५ र बदर मत २ हजार ६३१ छ। कूल सदर र बदर मतको योगफल जोड्दा आउने संख्या मतदान केन्द्रहरुबाट उठाइएको मुचुल्का अनुसारको मतसंख्या ६४ हजार ४४८ भन्दा २७२ ले कम देखिएको निर्वाचन अधिकृत ढकाल स्वीकार्छन्। उनले मतदानका क्रममा केही मतदाताले प्रत्यक्षतर्फको मतपत्र भुलवस समानुपातिकतर्फको मतपेटिकामा पनि खसाएको हुनसक्ने भएकाले प्रतिनिधीसभा सदस्यमा प्रत्यक्षतर्फ निर्वाचित हुने उम्मेदवारको आधिकारिक घोषणा नगरिएको र प्रमाणपत्र पनि वितरण नगरिएको बताए। शुक्रबार अन्नपूर्णसँग ढकालले भने, अहिले समानुपातिकतर्फको मतगणना भइरहेको छ। शनिबार दिउँसोसम्म सकिन्छ होला। समानुपातिकको गणना सकेर प्रत्यक्षतर्फ निर्वाचित हुने उम्मेदवारको नाम आधिकारिकरूपमा घोषणा गर्नुका साथै प्रमाणपत्र पनि वितरण गर्छौं।' उनले समानुपातिकको मतपेटिकाबाट प्रत्यक्षतर्फका पनि मतपत्र छिट्फुट भेटिएको बताए। 'यसरी भेटिएका मतपत्र प्रत्यक्षतर्फमा जोडिन्छ अनिमात्रै आधिकारिक घोषणा हुन्छ,' उनले भने। यता पराजित भनिएका कांग्रेसका उम्मेदवार चौधरीले भने मतगणनाकै क्रममा गडबड गरिएको आरोप लगाए। उनले भने, १५१ मतले म हारेको भनिएको छ। तर गणनामा २७२ मत नै कम छ। त्यो २७२ मत कहाँ गायब भयो? अर्को कुरा गणनामा पढे नलेखेका निरक्षर गणकहरुलाई पनि खटाइएको थियो। गणनामै षड्यन्त्र गरिएको छ,' उनले भने। नेपाली कांग्रेसका स्थानीय नेता एंव पोखरीया नगरपालिकाका पुर्व मेयर दिपनारायण रौनीयारले पनि प्रत्यक्ष तर्फको मतपत्र केही मतदाताले समानुपातिक तर्फको मतपेटिकामा खसाएको बताए। उनले गणनाका क्रममा प्रतिनिधिसभाको समानुपातिकतर्फको मतपेटिकाबाट प्रत्यक्ष तर्फको ७४ वटा मतपत्र भेटिएको बताए। म निर्वाचित भएको घोषणा निर्वाचन अधिकृतले नै गरेका हुन् : गुप्ता निर्वाचित भएका गुप्ताले भने बुधबार राति मतगणना सकिएलगत्तै निर्वाचन अधिकृत ढकालले नै माइकबाट आफू निर्वाचित भएको घोषणा गरेको दाबी गरे। यसका साथै सबै उम्मेदवारले पाएको मतसहितको अन्तिम विवरण लेखेर त्यसमा निर्वाचन अधिकृतको कार्यालयकै छाप लगाउनुका साथै हस्ताक्षर गरेर ह्वाट्स एपमा पठाएको र त्यो प्रमाण आफूसँग सुरक्षित रहेको गुप्ताले बताए। गुप्ताले भने, जनताको बहुतमले जितिसक्दा पनि पनि सत्ताको दुरुपोग गरेर मलाई हराउने षड्यन्त्र सबैतिरबाट भइरहेको छ। उनले यसबारे आफूले प्रमुख जिल्ला अधिकारी र प्रहरी उपरीक्षकलाई जानकारी गराएको बताए। उनले प्रत्यक्षतर्फको मतपत्र समानुपातिकको मतपेटिकामा भेटिए पनि त्यो मत सदर नहुने भएकाले भ्रममा नपर्न सबैसँग आह्वान गरे।"
"पाल्पा १ मा २०५१ सालदेखि निरन्तर एमाले विजयी, यसपटक पनि 'क्लीन स्वीप'","तानसेन : पाल्पा क्षेत्र नम्बर १ मा नेकपा एमालेले क्लीन स्वीप गरेको छ। यस क्षेत्रमा २०५१ सालदेखि नै एमालेले निर्वाचन जित्दै आएको छ। यस पटकको निर्वाचनमा प्रतिनिधिसभा सदस्यमा एमालेका उम्मेदवार नारायणप्रसाद आचार्य ३१ हजार १ सय ३ मत ल्याई विजयी भएका हुन्। निकटतम प्रतिद्वन्द्वी नेपाली कांग्रेसका उम्मेदवार ज्ञानबहादुर गाहाले २० हजार २ सय ५६ मत ल्याएका छन्। उनी १० हजार ८ सय ४७ मतान्तरले विजयी भएका हुन्। स्वतन्त्र उम्मेदवार विपिन कंडेलले २ हजार ८ सय ६३ मत ल्याएर तेस्रो भए। यस्तै मंगोल नेशनल अर्गनाइजेसनका थम्मनबहादुर बुढा मगरले १ हजार ९ सय १६, राष्ट्रिय प्रजातन्त्र पार्टीका ज्ञानबहादुर सिंजालीले २ सय ४४, राष्ट्रिय जनमुक्ति पार्टीका उजर सिं दर्लामीले १ सय ९,स्वतन्त्र उम्मेदवार राजु सुनारले ६६,जनता समाजवादी पार्टीका मेहरमान रानाले ५०, स्वतन्त्र उम्मेदवार नारायण न्यौपानेले २१, अर्का स्वतन्त्र डोलराज तिमिल्सीनाले ७ मत प्राप्त गरेका छन्। एमालेकै राजुप्रसाद श्रेष्ठ पाल्पा १ (१) मा विजयी भएका छन्। उनी नेपाली कांग्रेसका श्यामकान्त खनाललाई ५ हजार ३ सय ९० मतान्तरले पराजित गर्दै विजयी भएका हु्न्। श्रेष्ठले १७ हजार ६ सय ४२ मत ल्याए भने उनका प्रतिद्वन्द्वी खनालले १२ हजार २ सय ५२ मत ल्याए। मंगोल नेशनल अर्गनाइजेसनका पूर्णबहादुर रुचालले २ सय ६०, राष्ट्रिय प्रजातन्त्र पार्टीका डुलबहादुर गाहाले ४ सय ३१ मत प्राप्त गरेका छन्। यस्तै घर चिह्नका भिमसेन सुनारी मगरले ८० मत पाएका छन्। यसैगरि पाल्पा १ (२) मा खेम सारु विजयी भएका छन्। उनले १४ हजार २ सय ९६ मत ल्याएर विजयी भएका हुन्। निकटतम् प्रतिद्वन्द्वी नेपाली कांग्रेसका उम्मेदवार शंकर खनाललाई पराजित गर्दै सारु विजयी भएका हुन्। कांग्रेसका खनालले ९ हजार ५ सय ५ मत ल्याए। मंगोल नेशनल अर्गनाइजेसनका लालबहादुर दर्लामीले २ हजार ३१, राष्ट्रिय प्रजातन्त्र पार्टीका लक्ष्मण प्रसाद पंगेनीले ३ सय ७४, राष्ट्रिय जनमुक्ति पार्टीका टेकबहादुर रानाले १ सय ६५ मत प्राप्त गरे। यस क्षेत्रमा २०५१ दलबहादुर राना, २०५६ भद्रबहादुर थापा, २०६४ मा दलबहादुर राना, २०७० राधाकृष्ण कडेल, २०७४ मा पुनः दल बहादुर राना २०७९ मा नारायण प्रसाद आचार्य विजयी भएका छन्।"
दीपेन्द्र झालाई पराजित गर्दै अभिराम शर्मा विजयी,जनकपुरधाम : महोत्तरी क्षेत्र नं ३ (क) बाट लोसपाका निवर्तमान प्रदेशसभा सदस्य अभिराम शर्मा पुनः निर्वाचित भएका छन्। उनले ९ हजार ८९२ मत ल्याएर जनता समाजवादी पार्टीका दीपेन्द्र झालाई पराजित गरेका हुन्। मधेस प्रदेशका निवर्तमान मुख्यन्यायाधिवक्तासमेत रहेका झा ९ हजार ८८७ मत ल्याए। विजयी भएका शर्मा पूर्व राज्यमन्त्रीसमेत हुन्। उनी २०७४ को निर्वाचनमा यही क्षेत्रबाट विजयी भएका थिए। झा चुनावको मुखमा मुख्यन्यायाधिवक्ता पदबाट राजीनामा दिएर जसपामा प्रवेश गरी राजनीतिमा लागेका हुन्।
संसदमा खिचडी पाक्ने देखियो : चित्रबहादुर केसी,"बागलुङ : राष्ट्रिय जनमोर्चाका अध्यक्ष चित्रबहादुर केसीले एउटा दलको स्पष्ट बहुमत नआउँदा लोकतन्त्र मजबुत हुनेमा डर पैदा भएको बताएका छन्। मुख्य निर्वाचन अधिकृतको कार्यालय बागलुङ क्षेत्र नम्बर १ ले आयोजना गरेको बागलुङ निर्वाचन क्षेत्र नम्बर १ बाट निर्वाचित भएका प्रतिनिधिसभा तथा प्रदेशसभाका सदस्यहरूलाई प्रमाणपत्र वितरण कार्यक्रममा बोल्दै प्रतिनिधिसभामा निर्वाचित केसीले भने,पश्चिमा देशहरूमा चार, पाँच सय वर्ष भयो त्यहाँ लोकतन्त्र आएको त्यहाँ लोकतन्त्र तलमाथि पर्ला भन्ने डर छैन। तर, हामीलाई अहिले पनि डर छ। केसीले अहिलेको चुनावले लोकतन्त्र मजबुत हुनेमा ढुक्क हुने अवस्था नदेखिएको बताए। एउटा दलले चाहे गठबन्धनले होस् स्पष्ट बहुमत ल्याएर पाँच वर्ष मुलुक चलाउन सक्नुपर्छ, केसीले भने,कुनै दलले पाँच वर्ष सरकार चलाएमा त्यसको गुणदोश र क्षमता जनताले देख्न पाउँछन। यस कारणले यसो भएन भन्न पाउँछन्। तर अहिले कसैको बहुमत आएन। संसदमा खिचडी हुने देखियो। स्थायी सरकार नभएका कारण लोकतन्त्र मजबुत नभएको केसीको भनाइ छ। ७ सालपछि देशमा कुनै पनि सरकार पाँच वर्ष चल्न सकेको छैन, केसीले भने,दश महिना, डेढ वर्ष र बढीमा २ वर्ष सरकार चल्दा जनतामा राजनीतिक पार्टीहरू प्रति विश्वास देखिएन। राजनीतिक पार्टीहरू पनि राष्ट्र र जनताका लाई केन्द्रमा राखेर काम गर्नेभन्दा व्यक्तिगत, पार्टीगत र गुटगत स्वार्थमा लागेको कारण जनताहरूले पार्टीप्रति सद्धा, आस्थाको सट्टा राजनीतिको नाममा कमाउने खाने मात्र भएको बुझेका छन्। केसीले दक्षिण एसियाका धेरै देशमा लोकतन्त्र मजबुत नभएको बताए। केसीले निर्वाचनको बेला घरदैलो गर्दा जनताले विकास निर्माण र सवै समस्याको समाधान सांसदले गर्नुपर्ने बुझाइ रहेको पाएको बताए। उनले सांसदको मुख्य काम देशको नियम, कानुन बनाउने, पद्धती बसाउने, सरकार बनाउने र बजेट ल्याउने भएको बताउँदै विकास निर्माणको कामहरू मन्त्रालयहरू र स्थानीय तहहरूले गर्नुपर्ने बताए। उनले मन्त्रालयहरूले काम गरे, नगरेको हेरेर सुझाव दिने सांसदको काम रहेको बताए। जनतामा लोकतन्त्रको अनुभव नभएकोले यो समस्या रहेको केसीको भनाइ छ। केसीले निर्वाचन खर्चिलो हुँदै गएको बताए। उनले जनताले राजनीतिक पार्टीको नीति, कार्यक्रम र जनप्रतिनिधिहरू रोजेर मतदान गर्नुपर्ने बताउँदै लोकतन्त्र दिगो नभएको कारण निर्वाचनमा पैसाको खोलो बगाउनुपर्ने अवस्था सिर्जना भएको बताए।"
सङ्खुवासभाबाट प्रतिनिधिसभा कांग्रेसका खड्का दोस्रो पटक विजयी,सङ्खुवासभा : सङ्खुवासभामा प्रतिनिधिसभा सदस्यमा नेपाली कांग्रेसका दीपक खड्का निर्वाचित भएका छन्। कांग्रेसका खड्काले दोस्रो पटक ३२ हजार १ सय ५८ मत ल्याएर ल्याएर निर्वाचित भएको सहायक निर्वाचन अधिकृत डाक्टर इन्द्र सापकोटाले बताए। खड्का र नेकपा एमालेका राजेन्द्र प्रसाद गौतम बीच भएको तेस्रो प्रतिस्पर्धामा गौतमले २६ हजार ७ सय १९ मत ल्याएर पराजित भएका हुन्। गठबन्धनको सहयोगमा ५ हजार ४ सय ३९ मत अन्तरले खड्का विजयी भएका हुन्। २०७० सालको निर्वाचनमा खड्काले एमालेका गौतमलाई पराजित गरि खानेपानी तथा सरसफाई राज्य मन्त्री भएका थिए। खड्का कांग्रेस सङ्खुवासभाका जिल्ला सभापति समेत हुन्। प्रतिनिधिसभातर्फ ६५ हजार ३ सय ३७ (५६ प्रतिशत) मत खसेकोमा २ हजार ७ सय ५७ मत बदर भएको छ। २०७० को चुनावमा खड्काले ११ हजार ५५२ मत ल्याएर निर्वाचित भएका थिए भने एमालेका गौतमले १० हजार ९ सय ७३ मात्र ल्याएर पराजित हुन पुगेका थिए। माओवादीका राजेन्द्र किराँतीले ४ हजार २९३ मत ल्याएका थिए। प्रतिनिधिसभाका लागि एक मात्र निर्वाचन क्षेत्र कायम भएपछि २०७४ निर्वाचनमा बामगठबन्धनको तर्फबाट गौतमले ३२ हजार ७६९ मत ल्याएर खड्कालाई हराएका थिए। खड्काले ३१ हजार ६३९ मत ल्याएका थिए। २०४८ सालमा जिल्लाको दुबै क्षेत्रमा एमाले विजयी भएको थिए। सो चुनावमा क्षेत्र नम्बर १ बाट घनेन्द्र बस्नेत र क्षेत्र नम्बर २ बाट पर्शुमेघी गुरुङ विजयी भएका थिए। त्यसैगरि २०५१ सालको मध्यावधी चुनावमा पनि दुवै क्षेत्रमा एमाले नै विजयी भयो। क्षेत्र नम्बर १ बाट डेडराज खड्का र क्षेत्र नम्बर २ बाट हरि बैरागी दाहाल विजयी भएका थिए। त्यसपछिको २०५६ सालमा भएको निर्वाचनमा क्षेत्र नम्बर १ मा कांग्रेसका टंकप्रसाद राई र क्षेत्र नम्बर २ मा एमालेका पर्शुमेघी गुरुङ विजयी भएका थिए। माओवादी निर्वाचन प्रकृयामा आएपछि २०६४ सालको संविधानसभा चुनावमा क्षेत्र नम्बर २ एमाले र क्षेत्र नम्बर १ मा माओवादीले जितेको यस जिल्ला दोस्रो संविधानसभाको निर्वाचनमा दुवै क्षेत्रमा कांग्रेसले जितेको थियो। २०४८ साल एता २०७० दोस्रो संविधानसभाको चुनावबाहेक अन्य चुनावमा एमालेको बर्चश्व रहेको थियो। विजयी खड्का को हुन् धर्मदेवी नगरपालिका८ मा २०२८ असार १५ जन्मिएका खड्का उच्च शिक्षा अध्ययनका लागि काठमाडौं पुगे। उनी २०४६ सालको जनआन्दोलनमा सक्रियतापूर्वक सहभागी थिए। त्यसबीचका अनेक सार्वजनिक आन्दोलनमा उनी सक्रिय बनिरहे। २०४६ सालको आन्दोलनमा सक्रियता तथा प्रजातन्त्रको पुनःस्थापनापछि पनि उनले आफ्नो पढाइलाई निरन्तरता दिइरहे। त्रिभुवन विश्वविद्यालयबाट मानविकी तथा समाजशास्त्र संकायमा स्नातकोत्तर उत्तीर्ण गरे। २०६७ सालमा गृहजिल्ला सङ्खुवासभाबाट महासमिति सदस्य निर्वाचित भए। २०७० सालको दोस्रो संविधानसभा निर्वाचनमा उनी तत्कालीन संखुवासभा क्षेत्र नम्बर २ बाट सभासद् निर्वाचित भए। करिब चार वर्षको संविधानसभा सभासदको कार्यकालका क्रममा ०७३ सालमा उनी खानेपानी तथा सरसफाइ राज्यमन्त्री नियुक्त भए। हाल उनी कांग्रेसका सङ्खुवासभा सभापति समेत रहेका छन्।
स्याङ्जाको प्रदेशसभा २ मा ६ मतले सुधिरकुमारको जित,"स्याङ्जा : स्याङजाको निर्वाचन क्षेत्र नम्बर १ को प्रदेशसभा २ मा नेकपा एमालेका सुधिरकुमार पौडेल निर्वाचित भएका छन्। पौडेलले १७ हजार ४४१ मत ल्याई निर्वाचित भएका हुन्। उनले लोकतान्त्रिक बामगठबन्धनतर्फ नेपाली कांग्रेसका उम्मेदवार बुद्धिबहादुर राना (कुमार) ले भन्दा ६ मत बढी ल्याएर निर्वाचित भएका हुन। रानाको १७ हजार ४३७ मत छ। जीतसँगै पौडेलले संसद छिर्ने पहिलो अवसर पाएका छन्। यसअघि उनी आधीखोला गाउँपालिकाका पूर्वअध्यक्ष र नेकपा एमाले पूर्व सचिव हुन्। क्षेत्र नें १ अन्तर्गतका पुतलीबजारका केही वडा, अर्जुनचौपारी, आधीखोला र फेदिखोला गाउपालिकाका २३ वडा पर्दछन्।"
अबको पाँच वर्ष जनताको अपेक्षा अनुसार काम गर्छु : प्रकाशमान सिंह,काठमाडौं : नेपाली कांग्रेसका नेता एवं नवनिर्वाचित प्रतिनिधिसभा सदस्य प्रकाशमान सिंहले दलीय स्वार्थभन्दा माथि उठेर देश र जनताको सेवा गर्ने बेला आएको बताएका छन्। शुक्रबार निर्वाचित भएको प्रमाणपत्र ग्रहण गर्दै नेता सिंहले निर्वाचनका बेला दलहरुबीच जस्तो तिक्तता आएपनि अब दलीय स्वार्थभन्दा माथि उठेर देश र जनताको सेवा गर्ने बेला आएको बताए। उनले आफूले निर्वाचनका बेला गरेका प्रतिबद्धता र जनताको समस्याका साथै देशलाई अघि बढाउनका लागि आवश्यक भूमिका खेल्ने जिकिर गरे। यसअघि जनताले दिएको म्याण्डेडलाई वेवास्ता गर्दा जनतामा निराशा छाएको भन्दै अब पाँच वर्ष जनताको अपेक्षा अनुसारको काम गर्नुपर्ने उनको भनाइ छ । काठमाडौ क्षेत्र नं १ बाट निर्वाचित प्रतिनिधिसभा सदस्य तथा प्रदेशसभा सदस्यहरुलाई निर्वाचन अधिकृतको कार्यालयले प्रमाणपत्र वितरण गरेको हो ।
"बारा ३ मा एमालेको क्लिन स्वीप, समिर प्रदेशसभामा निर्वाचित","सिमरा : बारा क्षेत्र नं ३ नेकपा एमालेले क्लिन स्वीप पारेको छ। प्रदेशसभा ३(२) मा महम्मद समिर निर्वाचित भएसँगै एमालेले यस क्षेत्र क्लिन स्वीप गरेको गरेको हो। पछिल्लो मतपरिणाम अनुसार समिर ६८ मतान्तरले निर्वाचित भएका छन्। उनले जसपाका पारस प्रसाद साहलाई पराजित गरेका हुन्। समिरले आठ हजार तीन सय २३ मत प्राप्त गर्दा साहले आठ हजार दुई ५५ मत पाएका छन्। समिर र साह दुवै निवर्तमान प्रदेशसभा सदस्य हुन्। साह २०७४ सालको निर्वाचनमा यसै क्षेत्रबाट निर्वाचित भएका थिए भने समिर समानुपातिकको तर्फबाट प्रदेशसभा सदस्यमा निर्वाचित भएका थिए। समिरको जितसँगै एमालेले बारा क्षेत्र नं ३ क्लिन स्वीप पारेको छ। यस क्षेबाट प्रतिनिधि सभा सदस्यमा एमाले पोलिटब्युरो सदस्य ज्वालाकुमारी साह र ३(१) मा रविन्द्रदास श्रेष्ठ निर्वाचित भइसकेका छन्। चारवटा निर्वाचन क्षेत्र चार प्रतिनिधिसभा र १२ प्रदेशभामा एमालेले ६ स्थानमा जित हात पारेको छ। बारा १ मा एमालेका अर्का पोलिटब्युरो सदस्य अच्युत मैनाली निर्वाचित भएका छन्। प्रदेशसभा १(१) मा त्रिलोकी चौधरी, ३(१) रविन्द्रदास श्रेष्ठ र ४(१) मा देवनारायण चौधरी निर्वाचित भएका छन्।"
उदयपुर १ (१) मा माओवादीका किराँती विजयी,उदयपुर : उदयपुरको क्षेत्र नम्बर १ (१) को प्रदेससभा सदस्यमा लोकतान्त्रिकवामगठबन्धनका उम्मेदवार राजन किराँती विजयी भएका छन्। नेकपा माओवादी केन्द्रका प्रदेश कमिटी सदस्य राईले एमालेका उम्मेदवार कुशलबाबु बस्नेतलाई १ हजार २४३ मतको अन्तरले जित निकालेका हुन्। प्राप्त मतपरिणाम अनुसार राईले १५ हजार ९२ मत प्राप्त गरे। त्यसैगरी उनका प्रतिस्पर्धी बस्नेतले १३ हजार ८४९ मत प्राप्त गरे। राई यसअघि दुई पटक प्रतिनिधिसभा सदस्यमा पराजित भएका थिए।
कालीकोटमा गठबन्धनका उम्मेदवारको जित,कालीकोट: कालीकोटबाट प्रतिनिधि सभा र प्रदेश सभा निर्वाचनमा भारी मतका साथ गठबन्धनका उम्मेद्वारहरू विजयी भएका छन् । प्रतिनिधि सभा सदस्यमा नेकपा माओवादी केन्द्रका पोलिटब्यूरो सदस्य एवं सत्ता गठबन्धनका उम्मेद्वार महेन्द्रबहादुर शाहीले विजयी भए । उनले २४ हजार ४ सय ७४ मत ल्याएर नेकपा एमालेका उम्मेद्वार नगिन्द्र शाही नेशनललाई पराजित गरे । उनका प्रतिद्धन्दी एमाले उम्मेद्वार शाहीले १६ हजार ४ सय १० मत प्राप्त गरे । सत्ता गठबन्धनका उम्मेद्वार शाहीले ८ हजार ६४ मतान्तरले विजय हासिल गरे । उनीसँग लडेका अन्य साना दल र माओवादीबाटै बागी उम्मेद्वारी दिएका कासीचन्द्र बरालले २ हजार मत कटाउन सकेनन् । बागी उम्मेद्वारको सामनाका बीच पनि उनले भारी मतान्तरले विजय हासिल गरे । यस्तै नेपाली कांग्रेस कालीकोटका नेता हिक्मतबहादुर बिष्ट कालीकोट प्रदेश सभा ख मा निर्बाचत भएका छन् । उनले नेकपा एमालेका नेता बिरेन्द्रबहादुर बोगटीलाई ७ हजार ९ सय ४४ मतान्तरले पराजित गर्दै विजयी बनेका हुन् । बिष्टले कुल १३ हजार ७ सय ८३ मत पाउदा उनका प्रतिद्धन्दी नेकपा एमालेका उम्मेद्वार बोगटीले ५ हजार ८ सय ३९ मत प्राप्त गरे । उनी झण्डै ३० बर्षपछि कांग्रेसबाट जित्ने पहिलो सांसद हुन् । यस्तै प्रदेश सभा क मा नेकपा माओवादी केन्द्रकै नेता दुर्गबहादुर रावत विजयी भएका छन् । उनी २०७४ सालका संघिय सांसद पनि हुन् । उनले एमालेका उम्मेद्वार पुर्वमन्त्री कुर्मराज शाहीलाई पारजित गरेका हुन् । रावतले कुल ९ हजार ११ मत पाउदा नेकपा एमालेका उम्मेद्वार शाहीले ७ हजार ९ सय ५२ मत प्राप्त गरेका हुन् ।
संखुवासभाका खड्का ५ हजार ४३९ मतान्तरले विजयी,संखुवासभा: संखुवासभामा नेपाली कांग्रेसका दीपक खड्का विजयी भएका छन् । उनले नेकपा एमालेका राजेन्द्र गौतमलाई पराजित गरेका छन् । जितका लागि खड्काले ३२ हजार १५८ मत ल्याए भने एमालेका गौतमले २६ हजार ७१९ मत प्राप्त गरेका छन् ।
"भक्तपुरका नवनिर्वाचित सांसद प्रेम सुवालले भने, '१५ लाखमा डाक्टर पढाउन संघर्ष गर्छु'","भक्तपुर : भक्तपुर क्षेत्र नम्बर १ बाट नवनिर्वाचित सांसद प्रेम सुवालले सर्वसाधारणका छोराछोरीलाई १५ लाखमै डाक्टर पढाउने बन्दोबस्त गर्न आफूले संसदमा संघर्ष गर्ने बताएका छन्। जितपछि शुक्रबार भएको विजयी र्याली तथा मतदातालाई धन्यवाद दिन गरेको कार्यक्रममा उनले ख्वप विश्वविद्यालय स्वीकृत गराई १५ लाखमै मेडिकल शिक्षा दिन आफ्नो संघर्षलाई अझै अगाडि बढाउने बताए। उनले देश र जनताको पक्षमा कानुन बनाउन पनि आफूले सशक्त भूमिका खेल्ने प्रतिबद्धता जनाए। पार्टीले दिएको निर्देशन अनुसार असमान सन्धिसम्झौता, देशघाटी सन्धिसम्झौताको विरुद्धमा एक्लै भए पनि निडरताका साथ संघर्ष गर्ने पनि उनले प्रतिवद्धता जनाए। शुक्रबार भक्तपुर क्षेत्र नम्बर १ का ताथलीलगायतका ठाउँमा धन्यवाद याली गरिएको थियो।"
गृहमन्त्री खाणसँग मतान्तर बढाउँदै राप्रपाका दीपक बोहोरा,रुपन्देही : गृहमन्त्री एवं नेपाली कांग्रेसका उम्मेदवार बालकृष्ण खाण ८ सय बढी मतले पछि परेका छन्। यसअघि करिब ५ सय मतले पछि रहेका खाणलाई राप्रपाका दीपक बोहोराले मतान्तर बढाउँदै लगेका छन्। पछिल्लो मतपरिणामअनुसार बोहोराले २८ हजार ६३१ मत ल्याएका छन् भने खाणले २७ हजार ७५८ मत ल्याएका छन्।
राप्रपाले समानुपातिकमा कटायो थ्रेसहोल्ड,काठमाडौं : राष्ट्रिय प्रजातान्त्रिक पार्टी (राप्रपा)ले समानुपातिकतर्फ थ्रेसहोल्ड कटाएको छ। पछिल्लो मतपरिणामअनुसार राप्रपाले ३ लाख १३ हजार ७५३ मत ल्याएको छ। पहिलो नम्बरमा रहेको नेकपा एमालेले १३ लाख १० हजार ८८८ मत प्राप्त गरेको छ भने दोस्रो नम्बरमा रहेका नेपाली कांग्रेसले १२ लाख ४० हजार ४६८ मत प्राप्त गरेको छ। त्यस्तै तेस्रोमा राष्ट्रिय स्वतन्त्र पार्टीले ६ लाख ५ हजार ९७१ मत प्राप्त गरेको छ भने माओवादीले ५ लाख ५३ हजार ५८९ मत प्राप्त गरेको छ। जनता समाजवादी पार्टी र नेकपा एकीकृत समाजवादीले समानुपातिक थ्रेसहोल्ड कटाउन सकेको छैन। जसपाले १ लाख ५३ हजार मत कटाउँदा एकीकृत समाजवादीले १ लाख ३ हजार ३२५ मत ल्याएको छ।
लोसपा अध्यक्ष महन्थ ठाकुर महोत्तरी ३ बाट विजयी,"काठमाडौं : लोकतान्त्रिक समाजवादी पार्टीका अध्यक्ष महन्थ ठाकुर विजयी भएका छन्। महोत्तरी क्षेत्र नं ३ मा ठाकुरले पूर्वकृषि मन्त्री हरि नारायण यादवलाई दुई हजार ५० मतान्त्ररले पराजित गरेका हुन्। ठाकुरले १६ हजार ३७५ मत ल्याउँदा यादवले १४ हजार ३२५ मत ल्याएका छन्। यससँगै लोसपाले प्रतिनिधिसभातर्फ चार सिट जितेको छ। रुपन्देही ४ बाट सर्वेन्द्रनाथ सुक्ला, सर्लाही १ बाट रामप्रकाश चौधरी, महोत्तरी २ बाट शरतसिंह भण्डारी यसअघि नै विजयी भएका हुन्।"
"२५ जिल्लामा गठबन्धन, ८ मा एमालेको एकल जित","काठमाडौं : प्रतिनिधिसभा सदस्यको प्रत्यक्षतर्फ २५ जिल्लाका सबै सिटमा सत्ता गठबन्धनका उम्मेदवार विजयी भएका छन्। गठबन्धनले भोजपुर, ओखलढुङ्गा, खोटाङ, सिन्धुली, सिन्धुपाल्चोक, धादिङ, गोरखा, मनाङ, मुस्ताङ, म्याग्दी, बागलुङ, दाङ, रोल्पा, रुकुमपूर्व, रुकुमपश्चिम, डोल्पा, जाजरकोट, दैलेख, सुर्खेत, सल्यान, दार्चुला, बझाङ, डडेलधुरा, डोटी र अछाममा विजय हासिल गरेको हो। निर्वाचन आयोगबाट प्राप्त विवरणअनुसार हालसम्म एमालेले आठ र राप्रपाले एक जिल्लामा आफ्नो वर्चश्व कायम गरेका छन्। एमालले ताप्लेजुङ, पाँचथर, धनकुटा, सोलुखुम्बु, पर्वत, अर्घाखाँची, प्यूठान र बैतडीमा एकल जित हासिल गरेको छ भने राप्रपाले जुम्लामा एक सिट एकल रूपमा जितेको छ। दुवै कम्युनिष्ट पार्टीका महासचिव पराजित हालसम्म दुई ठूला कम्युनिष्ट पार्टीका महासचिव निर्वाचनमा पराजित भएका छन्। एमालेका महासचिव शङ्कर पोखरेल माओवादी उम्मेदवार रेखा शर्मासँग पराजित भए भने माओवादीका महासचिव देवप्रसाद गुरुङलाई एमाले उम्मेदवार पृथ्वी सुब्बा गुरुङले पराजित गरे। माओवादीका उपमहासचिव पम्फा भुसाल र सचिव चक्रपाणि खनाल पनि यस निर्वाचनमा पराजित भए। यसैगरी एमालेका वरिष्ठ उपाध्यक्ष ईश्वर पोखरेल, उपाध्यक्ष सुरेन्द्र पाण्डे, उपमहासचिव प्रदीपकुमार ज्ञवाली र सचिव लेखराज भट्ट पनि पराजित भए। कांग्रेसका सहमहामन्त्री महालक्ष्मी उपाध्याय (डिना) निर्वाचनमा पराजित भए। आफ्नो गृहजिल्ला छाडेर अर्को जिल्लामा निर्वाचनमा विजयी हुनेमा माओवादी अध्यक्ष पुष्पकमल दाहाल प्रचण्ड, नेकपा (एकीकृत समाजवादी)का केन्द्रीय सदस्य कृष्णकुमार श्रेष्ठ, कांग्रेसका प्रदीप पौडेल र वीरबहादुर बलायर, राष्ट्रिय स्वतन्त्र पार्टीका रवि लामिछाने छन्। एमाले अध्यक्ष केपी शर्मा ओली, माओवादीका उपमहासचिव वर्षमान पुन र राष्ट्रिय स्वतन्त्र पार्टीका अध्यक्ष रवि लामिछाने २५ हजार बढी मतान्तरहित विजयी भएका छन्। ओलीले आफ्ना प्रतिद्वन्द्वी खगेन्द्र अधिकारीलाई २८ हजार पाँच सय ७६ मतले पराजित गरे। पुनले पूर्ण बुढा मगरलाई २५ हजार दुई सय ३९ मतले पछि पारी विजयी भए। त्यस्तै रास्वपाका अध्यक्ष लामिछानेले निकटतम् प्रतिद्वन्द्वी उमेश श्रेष्ठभन्दा ३४ हजार तीन सय १२ बढी मत प्राप्त गरे। जेठाकान्छा प्रतिनिधिसभाको यस निर्वाचनमा हालसम्म निर्वाचित हुने सबैभन्दा ज्येष्ठ सदस्यका रूपमा राष्ट्रिय जनमोर्चाका अध्यक्ष चित्रबहादुर केसी छन्। ८० वर्षीय उनी बागलुङ निर्वाचन क्षेत्र नं १ बाट निर्वाचित भएका हुन्। प्रधानमन्त्री शेरबहादुर देउवा डडेलधुरा१ बाट निर्वाचित भएका छन्। उनी ७७ वर्षको भए। नवलपरासी (बर्दघाट सुस्ता पश्चिम) निर्वाचन क्षेत्र नं २ बाट निर्वाचित राप्रपाका ध्रुवबहादुर प्रधान ७३ वर्षको हुन्। एमाले अध्यक्ष केपी शर्मा ओली झापा ५ बाट निर्वाचित भए। उनी पनि ७० वर्षका छन् यसैगरी रूपन्देही४बाट निर्वाचित लोकतान्त्रिक समाजवादी पार्टीका सर्वेन्द्रनाथ शुक्ला ७२ वर्षीय र मोरङ६ बाट निर्वाचित कांग्रेसका डा शेखर कोइराला ७२ वर्षीय हुन्। हालसम्म सबैभन्दा कान्छो उमेरको सांसदका रूपमा सोविता गौतमको प्रवेश भएको छ। आयोगबाट प्राप्त विवरणअनुसार उनी २७ वर्षीया छन्। गौतम काठमाडौँ निर्वाचन क्षेत्र नं २ बाट निर्वाचत भएका हुन्। यस्तै मुस्ताङ निर्वाचन क्षेत्र नं १ बाट २९ वर्षीय योगेश गौचन थकाली र जुम्ला निर्वाचन क्षेत्र नं १ बाट ३० वर्षीय ज्ञानबहादुर शाही पनि कम उमेरका सांसदको सूचीमा परेका छन्। प्रत्यक्षतर्फ निर्वाचित महिला सांसदको सङ्ख्या न्यून देखिएको छ। हालसम्म पाँच महिला नेत्रीले प्रत्यक्षतर्फको निर्वाचन जितेका छन्। एमाले र रास्वपाका दुईदुई र माओवादीका एक महिलालाई मात्र सफलता मिलेको छ। धनुषा ३ बाट एमालेकी जुलीकुमारी महतो (महासेठ) र कास्की २ बाट विद्या भट्टराई तथा दाङ २ बाट माओवादीकी रेखा शर्मा तथा रास्वपाबाट काठमाडौँ २ मा सोविता गौतम र ललितपुर ३ मा तोसिमा कार्की विजयी भएका छन्। मधेसी समुदायबाट हालसम्म कांग्रेसका दिनेशकुमार यादव सप्तरी ३, रामकृष्ण यादव धनुषा २, अजय चौरसिया पर्सा २, एमालेका रामशङ्कर यादव सिरहा १, जुलीकुमारी महतो (महासेठ) धनुषा ३ र माओवादीका अमनलाल मोदी मोरङ ४, लोसपाका रामप्रकाश चौधरी सर्लाही १, सर्वेन्द्रनाथ शुक्ला रूपन्देही ४, जसपाका वीरेन्द्रप्रसाद महतो सिरहा ४ र प्रदीप यादव पर्सा १ र जनमत पार्टीका चन्द्रकान्त राउत सप्तरी २ बाट निर्वाचित भएका छन्। स्वतन्त्र उम्मेदवार योगेन्द्र मण्डल मोरङ ५, अमरेशकुमार सिंह सर्लाही ४, किरणकुमार साह रौटहट २, प्रभू साह रौतहट ३ र लालवीर चौधरी बर्दिया २ बाट विजयी भएका छन्।"
इलाम२ मा १ हजार ७३४ मतले नेम्वाङको अग्रता,इलाम: इलाम क्षेत्र नम्बर २ मा नेकपा एमालेका उम्मेदवार सुवास नेम्वाङले अग्रता लिएका छन् । इलाम २ को ४८ हजार ६२० मत गणना हुँदा नेम्वाङले १ हजार ७३४ मतले अग्रता लिएका छन् । उनले २१ हजार ८३८ मत प्राप्त गरेका छन् । त्यस्तै नेपाली कांग्रेसका उम्मेदवार डम्बर खड्काले २० हजार १०४ मत ल्याएका छन् । अब इलाम २ मा २० हजार ४६५ मत गन्न बाँकी छ ।
स्याङ्जा १ मा कांग्रेसका राजु थापा विजयी,"स्याङ्जा : स्याङ्जा निर्वाचन क्षेत्र नम्बर १ मा प्रतिनिधिसभा सदस्यमा नेपाली कांग्रेसका राजु थापा विजयी भएका छन्। उनी २ हजार ४५५ मतान्तरसहित नेकपा एमालेका नारायणप्रसाद मरासिनीलाई पराजित गर्दै सांसद बनेका हुन्। थापाले ३१ हजार ९९९ मत पाउँदा मरासिनीले २८ हजार ७४४ मत पाए। यसैगरी, तेस्रोमा स्थानमा रहेका राष्ट्रिय स्वतन्त्र पार्टीका बोधराज रेग्मीले ६ हजार ६५ मत पाए। थापा लोकतान्त्रिक बामगठबन्धनतर्फका साझा उम्मेदवार हुन्। मतगणनादेखिको अग्रता उनले अन्त्यसम्म कायमै राखे। थापा र मरासिनीबीचको प्रतिस्पर्धा लगातार तेस्रो पटकको हो। उनीहरु २०७० सालमा भएको संविधानसभा सदस्य निर्वाचनदेखि २०७४ को संघीय निर्वाचन र हालसम्म प्रतिस्पर्धी रहे। दोस्रोपटक सम्पन्न २०७० को संविधानसभा निर्वाचनमा कांग्रेसतर्फका उम्मेदवार थापा यही क्षेत्रबाट विजयी भएका थिए। त्यसपछिको २०७४ सालको संघीय निर्वाचनमा गठबन्धनसहित नेकपा एमालेका मरासिनी निर्वाचित भएका थिए। दुई संघीय निर्वाचन क्षेत्र रहेको क्षेत्र नं १ मा स्वतन्त्रसहित १२ जना चुनावी प्रतिस्पर्धामा थिए। को हुन थापा ? करिब ४४ वर्षीय थापा नेपाली कांग्रेस स्याङ्जाका जिल्ला सभापति हुन्। पुतलीबजार नगरपालिका ४ रामकोशमा जन्मेका उनी विद्यालय तहदेखि नेपाल विद्यार्थी संघमा आवद्ध थिए। निर्माण व्यवसायहुँदै राजनीतिमा आएका उनी स्पष्ट बक्ता र सहयोगी छन्। युवापंक्तिबीच लोकप्रिय उनी सबै वर्गका लागि उत्तिकै सहयोगीमा रुपमा परिचित छन्। लालकिल्लाका रुपमा रहेको स्याङ्जा क्षेत्र नं १ लाई झण्डै २० पछि २०७० सालमा भएको दोस्रो पटकको संविधानसभा निर्वाचन जितेर कांग्रेस किल्ला बनाउन सफल रहे। संविधानसभा सदस्य, जिल्ला सभापतिसँगै अहिले विद्यायकको जिम्मेवारी स्याङ्जा क्षेत्र नं १ बासीले उनै थापालाई दिएका छन्। निर्वाचितसँगै स्याङ्जाको विकासका लागि सबै राजनीतिक दलसँग सहकार्य गर्दै अघि बढ्ने र वर्तमान आवश्यकता र परिवेस सुहाउँदो नीति निर्माणमा आफ्नो ध्यान रहने बताए।"
महोत्तरी२ बाट शरदसिंह भण्डारी विजयी,महोत्तरी: लोकतान्त्रिक समाजवादी पार्टीका वरिष्ठ नेता शरतसिंह भण्डारीले महोत्तरी क्षेत्र नं २ बाट प्रतिनिधि सभा सदस्य पदमा दोस्रोपटक विजयी हासिल गरेका छन् । शुक्रबार सम्पन्न मतपरिमाण अनुसार भण्डारीले आफ्ना निकटम प्रतिद्वन्द्वीलाई दोव्वर मतअन्तरले पराजित गरि प्रतिनिधि सभामा निर्वाचित भएका हुन् । निर्वाचन अधिकृतको कार्यालय स्रोतअनुसार भण्डारीले २५ हजार १९० मत प्राप्त गरेका छन् । त्यस्तै उनका निकटम प्रतिद्वन्द्वी तराई मधेश लोकतान्त्रिक पार्टीका डा विजयकुमार सिंहले ११ हजार १२० मत ल्याएका छन् । भण्डारी र सिंहबीच मतान्तर १४ हजार ७० छ । त्यस्तै नेकपा एमालेका डा रामपरीक्षण यादवले १० हजार २५८ मत हासिल गरेका छन् । भण्डारी यसभन्दा अगाडि पनि सोही निर्वाचनक्षेत्रबाट प्रतिनिधि सभा सदस्यमा विजयी भएका थिए ।
जनतासँग गरेका वाचा पूरा गर्न अहोरात्र खट्नेछु : आले,"डोटी : नेपाल कम्युनिष्ट पार्टी एकीकृत समाजवादीका पोलिटव्युरो सदस्य तथा डोटीबाट प्रतिनिधिसभा सदस्यमा विजयी प्रेमबहादुर आलेले आफूले जनतासँग भोट माग्दा गरेका वाचा पूरा गर्ने बताएका छन्। निर्वाचितपछि मतदातालाई धन्यवाद दिन शुक्रबार डोटीमा आयोजित कार्यक्रममा बोल्दै आलेले सडक पूर्वाधारलाई पहिलो प्राथमिकतामा राखेको बताए। उनले आफूले खुटिया, बिपिनगर, गड्सेरा, दिपायल, सायलहुँदै बझाङको उरै जोड्ने सडकको काम आफ्नो पाँचवर्षे कार्यकालभित्र पूरा गर्ने प्रतिबद्धता जनाएका छन्। उनले भने,' जनताका बीचमा विकास निर्माणका जुनजुन प्रतिबद्धता मैले गरेको छु, ती सबै पूरा हुन्छन् । काम गर्न म अहोरात्र खट्नेछु ।' नेता आलेले निर्वाचनको समयसम्म आफू जुन दलमा आबद्ध रहेको भएपनि अब आफूलाई कसले मत दियो भनेर नहेर्ने र डोटीको समग्र विकासमा लाग्ने बताए। उनले भने, 'अब म कुनै एक दलको मात्रै नेता होइन, सबै डोटेली जनताको नेता भएको छु, त्यसैले डोटीका जनताको हितका लागि लागिपर्नेछु ।' संघीय संसद्मा उनको यो लगातार तेस्रोपटक विजय हो । डोटी निर्वाचन क्षेत्र नं २ बाट विसं २०७० को दोस्रो संविधानसभा सदस्य विजयी उनले २०७४ र यस निर्वाचनमा प्रतिनिधिसभा सदस्यमा निर्वाचित भएका थिए।"
समानुपातिक मतगणना जारी : प्रतिनिधिसभामा कुन दलको कति मत ?,"काठमाडौं : प्रतिनिधिसभा र प्रदेशसभा सदस्य निर्वाचनको मतगणना जारी छ । पछिल्लो मतपरिणामअनुसार प्रतिनिधिसभाको समानुपातिकतर्फ नेकपा एमाले अग्रस्थानमा छ । निर्वाचन आयोगले शुक्रबार दिउँसो सार्वजनिक गरेको मतपरिणामको विवरणअनुसार एमालेले ११ लाख २१ हजार दुई सय २१ मत प्राप्त गरेको छ । दोस्रो स्थानमा रहेको नेपाली कांग्रेसको १० लाख ६३ हजार नौ सय ५७ मत प्राप्त गरेको छ । तेस्रो स्थानमा रहेको राष्ट्रिय स्वतन्त्र पार्टीको समानुपातिकतर्फको मत सङ्ख्या पाँच लाख ३१ हजार पाँच सय २० रहेको छ । यस्तै राष्ट्रिय प्रजातन्त्र पार्टीको दुई लाख ८० हजार १०५, जनता समाजवादी पार्टी नेपालको एक लाख ३१ हजार ८१०, नेकपा एकीकृत समाजवादीको ८० हजार ३०२, जनमत पार्टीको ८० हजार २३२, नागरिक उन्मुक्ति पार्टीको ७९ हजार ७५२, नेपाल मजदुर किसान पार्टीको ५७ हजार ७७०, लोकतान्त्रिक समाजवादी नेपालको ५६ हजार २२१, हाम्रो नेपाली पार्टीको ३३ हजार ४१९ मत र राष्ट्रिय जनमोर्चाको ३० हजार ६२ मत रहेको निर्वाचन आयोगले जनाएको छ ।"
उदयपुर १(ख)मा कांग्रेसका कार्की विजयी,उदयपुर: उदयपुरको क्षेत्र नम्बर १ अन्तर्गतको प्रदेश सभा 'ख'मा हिमाल कार्की विजयी भएका छन् । नेपाली कांग्रेसका जिल्ला सभापति तथा प्रदेस १ का सडक पुर्वाधार तथा शहरीविकास मन्त्री कार्कीले एमालेका उमेदवार ईश्वरमणि राउतलाई २१५ मतको अन्तरले विजयी भएका हुन् । कार्कीले १४ हजार ९७९ मत प्राप्त गर्दा एमालेका राउतले १४ हजार ७६४ मत प्राप्त गरेका छन् ।
"कास्कीमा प्रतिनिधिसभामा एमालेको क्लिन स्वीप, प्रदेशमा एमाले ४ र कांग्रेस २ मा विजयी","पोखरा : आम निर्वाचन २०७९ अन्तर्गत प्रतिनिधिसभा र प्रदेशसभा निर्वाचनमा कास्की जिल्लामा प्रतिनिधिसभामा नेकपा एमालेले तीनवटै निर्वाचन क्षेत्रमा सत्ता गठबन्धनका नेताहरुलाई पराजित गर्दै क्लिन स्वीप गरेको छ । प्रदेशसभामा भने नेकपा एमालेले ४ र नेपाली कांग्रेसले २ स्थानमा जित निकालेका छन् । प्रतिनिधिसभा सदस्यका लागि भएको निर्वाचनमा कास्की क्षेत्र नम्बर १ मा नेकपा एमालेका मनबहादुर गुरुङ निर्वाचित भएका छन् । सत्तारुढ गठबन्धनका साझा उम्मेदवार नेपाली कांग्रेसका किशोरदत्त बराललाई २ हजार ५१९ मतान्तरले पराजित गर्दै गुरुङ विजयी भएका हुन् । नेकपा एमाले कास्कीका अध्यक्ष समेत रहेका गुरुङले २५ हजार ७०८ मत ल्याउँदा नेपाली कांग्रेस कास्कीका सभापति बरालले २३ हजार १८९ मत पाएका छन् । राष्ट्रिय स्वतन्त्र पार्टीका राजु राईले १० हजार ९४१ म्त ल्याएका छन् । राष्ट्रिय प्रजातन्त्र पार्टीका सूर्यबहादुर गुरुङले ३ हजार ८ मत ल्याएका छन् । गुरुङ अघिल्लो निर्वाचनमा गण्डकी प्रदेशसभा सदस्यमा निर्वाचित भएका थिए । बराल पहिलो पटक निर्वाचनमा होमिएका थिए । यसैगरी कास्की निर्वाचन क्षेत्र नम्बर २ प्रतिनिधिसभा सदस्यमा नेकपा एमालेकी विद्या भट्टराई विजयी भएकी छन् । निकटम प्रतिद्वन्द्वी राष्ट्रिय स्वतन्त्र पार्टीका उम्मेदवार माधवप्रसाद कँडेललाई ४ हजार ५०३ मतान्तरले पराजित गर्दै भट्टराईले दोस्रो पटक संसद भवनको यात्रा तय गरेकी हुन् । भट्टराईले १६ हजार ९ सय ९८ मत पाउँदा प्रतिद्वन्द्वी स्वतन्त्र पार्टीका कँडेलले १२ हजार ४ सय ९५ मत पाएका छन् । सत्तारुढ गठबन्धनका उम्मेदवारसँग प्रतिस्पर्धा हुने ठानिए पनि स्वतन्त्र पार्टीले उछिन्दै धेरै मत ल्याएपछि गठबन्धनका साझा उम्मेदवार बनेका नेकपा एकीकृत समाजवादीका श्रीनाथ बराल ९ हजार ६ सय ५९ मतसहित तेस्रो स्थानमा रहे । विद्यार्थी राजनीति गर्दा अनेरास्ववियु महिला विभाग प्रमुख, केन्द्रीय सचिव र पार्टीको विभिन्न जिम्मेवारीमा समेत रहेकी भट्टराई तत्कालीन पर्यटनमन्त्री रवीन्द्र अधिकारीकी पत्नी हुन् । अधिकारीको निधनपछि २०७६ मा भएको प्रतिनिधिसभा सदस्यको उपनिर्वाचनमा प्राध्यापन पेसा छाडेर एमालेबाट प्रतिनिधिसभा सदस्यको उम्मेदवार भएर निर्वाचित भएकी थिइन् । कास्की निर्वाचन क्षेत्र नम्बर ३ प्रतिनिधिसभा सदस्यमा भएको निर्वाचनमा पनि नेकपा एमालेका उम्मेदवार विजयी भएका छन् । सत्ता गठबन्धनका साझा उम्मेदवार नेकपा माओवादीका राजमी बराल जिवनलाई ५ हजार ४४५ मतान्तरले पराजित गर्दै नेकपा एमालेका उम्मेदवार दामोदर पौडेल बैरागीले पहिलो पटक प्रतिनिधिसभाको यात्रा तय गरेका हुन् । पौडेलले २२ हजार ९८० मत ल्याउँदा गण्डकी प्रदेशका अर्थ मन्त्री समेत रहेका माओवादीका बरालले १७ हजार ५३५ मत पाए । राष्ट्रिय स्वतन्त्र पार्टीका उम्मेदवार योगराज पौडेलले १२ हजार १८० मत ल्याएर तेस्रो भए । राष्ट्रिय प्रजातन्त्र पार्टीका जगत प्रसाद सुवेदीले २ हजार ४४२ मत ल्याएका छन् । गण्डकी प्रदेशसभा सदस्यमा एमालेका ४ र कांग्रेसका २ विजयी कास्की जिल्लामा गण्डकी प्रदेशसभाका लागि भएको निर्वाचनमा नेकपा एमालेले ४ सिट र सत्तागठबन्धनका उम्मेदवार नेपाली कांग्रेसले २ सिटमा जित निकालेका छन् । सत्तागठबन्धनकै नेकपा माओवादी उम्मेदवारहरुले भने जित निकाल्न सकेनन् । प्रदेशसभा निर्वाचनअन्तर्गत कास्की क्षेत्र नम्बर १ क बाट नेकपा एमालेमा उम्मेदवार खगराज अधिकारी विजयी भएका छन् । सत्ता गठबन्धनका साझा उम्मेदवार नेकपा माओवादीका दिपक कोइरालाई ३ हजार ९९६ मतले पराजित गर्दै अधिकारी निर्वाचित भएका हुन् । संघीय सरकारका पूर्व गृहमन्त्री समेत रहेका अधिकारीले १५ हजार ६२३ मत ल्याउँदा माओदीका उम्मेदवार कोइरालाले ११ हजार ६२७ मत ल्याएका छन् । एमालेका अधिकारी आप्नो पार्टीबाट गण्डकी प्रदेशका मुख्यमन्त्रीका दाबेदार हुन् । कोइराला पूर्व गण्डकी प्रदेश सांसद हुन् । हाम्रो नेपाल पार्टीका उम्मेदवार मदन बहादुर केसीले ३ हजार ६२९ मत ल्याएका छन् । यसै गरी राष्ट्रिय प्रजातन्त्र पार्टीका बाबुराम थापाले ३ हजार ५३४ मत ल्याएर चौथो स्थानमा रहेका छन् । कास्की १ (ख) प्रदेशसभा सदस्यकालागि भएको निर्वाचनमा पनि नेकपा एमालेकै वेदबहादुर गुरुङ श्याम विजयी भइसकेका छन् । गुरुङले सत्ता गठबन्धनका उम्मेवार नेपाली कांग्रेसका दिपक गुरुङलाई ८ सय ६७ मतले पराजित गर्दै पहिलो पटक प्रदेश सांसदको यात्रा तय गरे । उनी यसअघि मादी गाउँपालिकाका अध्यक्ष हुन् । बेदबहादुरले १२ हजार ६६१ मत ल्याउँदा नेपाली कांग्रेसका गुरुङले ११ हजार ७९४ मत पाए । राष्ट्रिय प्रजातन्त्र पार्टीका महेन्द्र बहादुर थापाले ३ हजार ६५६ मत पाउँदा हाम्रो नेपाली पार्टीका उम्मेदवार महेश श्रेष्ठले १ हजार ५ सय ४९ मत पाएका छन् । यसै गरी कास्कीको निर्वाचन क्षेत्र नम्बर २ को प्रदेश सभा सदस्यका लागि भएको निर्वाचनमा नेकपा एमाले र नेपाली कांग्रेसका उम्मेदवारले १ १ सिट जितेका छन् । कास्कीको निर्वाचन क्षेत्र नम्बर २ (क) मा प्रदेश सभा सदस्यमा नेकपा एमालेका भिमबहादुर कार्की विजयी भएका छन् । निकटम प्रतिद्धन्दी राप्रपाका विजयबाबु भण्डारीलाई ४ हजार ६ सय ३८ मतले पछि पार्दै कार्की नयाँ अनुहारको रुपमा पहिलो पटक प्रदेश सभा प्रवेश गर्ने भएका हुन् । कार्कीले १० हजार ५ सय ३१ मत प्राप्त गर्दा भण्डारीले ५ हजार ८ सय ९३ मत प्राप्त गरेका छन् । सत्ता गठबन्धन तर्फका नेकपा माओवादका विश्वप्रकाश लामिछानेले ५ हजार ५ सय ४० मत प्राप्त गरे । कास्की निर्वाचन क्षेत्र नम्बर २ (ख) मा नेपाली कांग्रेसका उम्मेदवार विन्दुकुमार थापा विजयी भएका छन् । निकटम प्रतिद्धोन्द्धी नेकपा एमालेकी मिना गुरुङलाई १ हजार ३ सय ९ मतले पछि पार्दै गण्डकी प्रदेशका कानुनमन्त्री समेत रहेका थापा दोस्रो पटक गण्डकी प्रदेशसभाको यात्रा तय गरेका हुन् । थापाले ९ हजार २ सय ८० मत प्राप्त गर्दा नेकपा एमालेकी मिनार गुरुङले ७ हजार ९ सय ७१ मत प्राप्त गरिन्। राप्रपाका अरुण गिरीले ३ हजार ९ सय ३ मत प्राप्त गरे । कास्की निर्वाचन क्षेत्र नम्बर ३ मा पनि नेकपा एमाले र नेपाली कांग्रेसका उम्मेदवारले एक एक निर्वाचन क्षेत्रमा जित निकालेका छन् । कास्की निर्वाचन क्षेत्र नम्बर ३ (क) बाट नेकपा एमालेका गणेशमान गुरुङ विजयी भएका छन् । सत्ता गठबन्धन नेकपा माओवादीका उमेदवार दुर्गादत्त भण्डारीलाई ४ हजार ८ सय ११ मतको अन्तरले पछि पार्दै उनि विजयी भएका हुन् । गुरुङले १४ हजार ४ सय ७३ मत ल्याउँदा सत्ता गठबन्धन नेकपा माओवादीका उम्मेदवार भण्डारीले ९ हजार ६ सय ६२ मत प्राप्त गरेका छन् । राप्रपाका उमेदवार केदारनाथ पौडेलले ३ हजार ६ सय ९७ मत प्राप्त गरे । विद्यार्थीदेखि नै राजनीतिमा सक्रिय गुरुङ २०६९ सालमा एमाले छाडेर संघीय समाजवादीमा लागेका थिए । पहिचानको राजनीतिका लागि समाजवादीमा गएका गुरुङ गत फागुनमा एमालेमा फर्केका थिए । यसैगरी कास्की निर्वाचन क्षेत्र नम्बर ३ (ख) बाट नेपाली कांग्रेसका प्रकाश बराल विजयी भएका छन् । बरालले नेकपा एमालेका उम्मेदवार राजीव पहारीलाई ४ सय ६५ मत अन्तरले पराजीत गरेका हुन् । कांग्रेसका उम्मेदवार बरालले १२ हजार ३६७ मत ल्याउँदा पहारीले ११ हजार ९०२ मत ल्याएका छन् । यसैगरी राष्ट्रिय प्रजातन्त्र पार्टीका उम्मेदावर हरिराम भण्डारीले २ हजार ५६० मत पाएका छन् ।"
झापामा माओवादी केन्द्रका पाँचै उम्मेदवार पराजित,"झापा : २०७४ सालको आम निर्वाचनमा माओवादी केन्द्रले झापामा एक जना प्रतिनिधिसभा सदस्य र दुई जना प्रदेशसभा सदस्यमा निर्वाचित भएका थिए। त्यसभन्दा अघिका निर्वाचनहरूमा पनि माओवादीले जिल्लामा आफ्नो प्रतिनिधित्व जनाउँदै आएका थिए। तर, २०७९ सालको निर्वाचनमा माओवादी केन्द्रबाट उम्मेदवारी दिएका पाँचै उम्मेदवार पराजित भएका छन्। माओवादीका एउटा पनि उम्मेदवारले जित हासिल गर्न नसकेपछि जिल्लामा माओवादीको नेतृत्व सङ्कटमा परेका छन्। सत्ता गठबन्धनको साझेदारीमा भागबन्डा मिलेपछि झापामा माओवादी केन्द्रबाट एक जना प्रतिनिधिसभा र चार जना प्रदेशसभा सदस्यमा उम्मेदवार बनेका छन्। एमाले परित्याग गरी माओवादीको चुनाव चिह्नबाट उठेका हरिकुमार राणा मगर झापा २ बाट प्रतिनिधिसभा सदस्यमा उठेका थिए। माओवादी नेतृ धर्मशिला चापागाईंले स्थान छाडेपछि राणाले ठाउँ पाएका थिए। झापा १ (२) मा माओवादीका श्यामवीर लिम्बु, झापा ३ (२) मा पूर्णसिंह राजवंशी, झापा ४ (१) झलकबहादुर मगर र झापा ५ (२) रेवतराज पुरी (गगन) प्रदेशसभा सदस्यमा उम्मेदवार बनेका थिए। झापा २ मा राणा तेस्रो भएका छन्। सो क्षेत्रबाट नेकपा एमालेका देवराज घिमिरे विजयी भएका छन्। घिमिरेले २८ हजार ६९७ मत ल्याउँदा स्वतन्त्र उम्मेदवार भद्रप्रसाद नेपालले २६ हजार ४४१ मत ल्याएका थिए। राणाले १३ हजार ९२४ मत ल्याए। झापा १ (२) श्यामवीर लिम्बुलाई राप्रपाकी सनबिना बजगाईँले पराजित गरेका छन्। बजगाईँले १३ हजार ६१२ मत ल्याउँदा लिम्बुले १२ हजार २२५ मत ल्याए। झापा ३ (२)मा राजवंशी हराउँदै एमालेका छविलाल चुँडाल भारी मतान्तरले विजयी भएका छन्। चुँडाले १९ हजार ८७५ मत ल्याएकोमा राजवंशीले १३ हजार ८३३ मत प्राप्त गरेका छन्। २०७४ सालको निर्वाचनमा राजवंशी सोही क्षेत्रबाट प्रदेशसभा सदस्यमा निर्वाचित भएका थिए। त्यस्तै झापा ४ (१) प्रदेश १ का पूर्व कृषि मन्त्री झलकबहादुर मगर दर्लामीलाई एमालेका राधाकृष्ण खनालले पराजित गरेका छन्। खनालले १३ हजार ९५१ मत ल्याएकोमा दर्लामीले १२ हजार ३७१ मत पाएका छन्। २०७९ सालको निर्वाचनमा दर्लामी त्यही क्षेत्रबाट प्रदेशसभा सदस्यमा निर्वाचित भएका थिए। झापा ५ (२) मा पुरी एमालेका होमबहादुर थापासँग पराजित भएका छन्। थापाले २४ हजार (२) मत ल्याएकोमा पुरीले १७ हजार ३१५ मत पाएका छन्। पुरी २०७४ सालको स्थानीय तह निर्वाचन दमकमा पराजित भएका थिए। आफ्नै पार्टीको असहयोग र साझेदारी दलले समर्थन नगर्दा पराजयको स्थिति आएको माओवादीका एक जिल्ला नेताले बताए। पार्टीभित्रको आन्तरिक द्वन्द्व र मनमुटाव घातक साबित भयो, उनले भने, आफ्ना उम्मेदवारलाई असहयोग गरी अन्य दलका उम्मेदवारलाई भित्री रूपमा सहयोग गर्दाको परिणाम यस्तो आयो। गत बैशाख ३० गते सम्पन्न स्थानीय तह निर्वाचनमा पनि माओवादीले जिल्लामा निराशाजनक परिणाम ल्याएको थियो। २०७४ सालको आम निर्वाचनमा राप्रपासँग बाम गठबन्धन गरी चुनावी मैदानमा उत्रिएका माओवादीका सुरेन्द्रकुमार कार्कीले झापा १ बाट प्रतिनिधिसभा सदस्यमा निर्वाचित भएका थिए।"
उदयपुर१(क) मा राजन विजयी,उदयपुर: उदयपुरको क्षेत्र नम्बर १ अन्तर्गको प्रदेश सभा (क)मा सत्ता गठबन्धनका राजन किराँती विजयी भएका छन् । त्यसैगरी उनका प्रतिस्पर्धी बस्नेतले १३ हजार ८४९ मत प्राप्त गरे । राई यसअघि दुई पटक प्रतिनिधिसभा सदस्यमा पराजित भएका थिए ।
कैलाली २ बाट प्रतिनिधिसभा सदस्यमा नागरिक उन्मुक्तिका चौधरी विजयी,काठमाडौं : कैलाली निर्वाचन क्षेत्र नम्बर २ बाट प्रतिनिधिसभा सदस्यमा नागरिक उन्मुक्ति पार्टीका अरुणकुमार चौधरी विजयी भएका छन्। चौधरीले २१ हजार आठ सय ७१ मत प्राप्त गरेका छन्। उनका निकटतम प्रतिद्वन्द्वी नेकपा (एमाले)का केन्द्रीय सदस्य झपटबहादुर रावलले १६ हजार एक सय २८ मत प्राप्त गरे। चौधरी एमालेका उम्मेदार रावलसँग पाँच हजार सात सय ४३ मतान्तरका साथ विजजी हुनुभएको निर्वाचन अधिकृत तेजप्रताप जोशीले जानकारी दिए। गठबन्धनका साझा उम्मेदवार नेकपा (माओवादी केन्द्र)का भगतबहादुर बडुवालले १५ हजार एक सय १६ मत प्राप्त गरेका निर्वाचन अधिकृत जोशीले जानकारी दिए। यस्तै राप्रपाका भरतसिंह विसीले दुई हजार सात सय ८४ मत प्राप्त गरे। एक लाख चार हजार नौ सय छ मतदाता रहेको यस क्षेत्रमा ६० हजार तीन सय ७४ मत खसेको थियो। तीन हजार छ सय ६४ मत बदर भएका छन्। कैलाली निर्वाचन क्षेत्र नम्बर क्षेत्र २ (क) मा नेपाली कांग्रेसका कमलबहादुर शाह १० हजार चार सय ३३ मत र निर्वाचन क्षेत्र नम्बर क्षेत्र २ (ख) मा नागरिक उन्मुक्ति पार्टीका रामेश्वर चौधरी १० हजार छ सय ६५ मतका साथ यसअघिनै विजयी भइसकेका छन्।
कास्की १ (क) मा एमालेका खगराज अधिकारी विजयी,पोखरा : गण्डकी प्रदेश सभा सदस्य कास्की १ क मा नेकपा एमालेमा उम्मेवार खगराज अधिकारी विजयी भएका छन् । सत्ता गठबन्धनका साझा उम्मेदवार नेकपा माओवादीका दिपक कोइरालाई ३ हजार ९९६ मतले पराजित गर्दै अधिकारी निर्वाचित भएका हुन् । संघीय सरकारका पूर्व गृहमन्त्री समेत रहेका अधिकारीले १५ हजार ६२३ मत ल्याउँदा माओदीका उम्मेदवार कोइरालाले ११ हजार ६२७ मत ल्याएका छन् । एमालेका अधिकारी आफ्नो पार्टीबाट गण्डकी प्रदेशका मुख्यमन्त्रीका दाबेदार हुन् । कोइराला पूर्व गण्डकी प्रदेश सांसद हुन् । हाम्रो नेपाल पार्टीका उम्मेदवार मदन बहादुर केसीले ३ हजार ६२९ मत ल्याएका छन् । यसै गरी राष्ट्रिय प्रजातन्त्र पार्टीका बाबुराम थापाले ३ हजार ५३४ मत ल्याएर चौथो स्थानमा रहेका छन् । कास्की क्षेत्र नम्बर १ प्रतिनिधि सभा सदस्यमा नेकपा एमालेका मनबहादुर गुरुङ निर्वाचित भइसकेका छन् भने कास्की १ ख प्रदेश सभामा नेकपा एमालेकै वेदबहादुर गुरुङ श्याम विजयी भइसकेका छन् ।
महोत्तरीका ५ निर्वाचन क्षेत्रमा पुरानै उम्मेदवार विजयी,महोत्तरी: जिल्लामा रहेको आठ प्रदेशसभा सदस्य पदका लागि भएको निर्वाचनमा ५ वटा निर्वाचन क्षेत्रको मतपरिमाण सार्वजानिक भएको छ । पछिल्लो मतगणनाको रिपोर्टअनुसार ती क्षेत्रमा पुरानै प्रदेशसभा सदस्यहरु जनमत पाएर प्रदेशसभा सदस्यको रुपमा दोह्राएका छन् । शुक्रबार विहानसम्मको मतपरिणाम अनुसार निर्वाचित हुनेमा पुरानै अनुहारहरु रहेका छन् । यस निर्वाचनमा पनि जनताले उनीहरुलाई नै रुचाएका छन् । जनमत पाएपछि उनीहरु पुनः दोस्रो कार्यकालका लागि तयार भएका छन् । यसरी जनमत पाउनेमा ४ जना सतारुढ गठबन्धनकोतर्फबाट उम्मेदवार दिएका रहेछन भने १ जना स्वतन्त्र उम्मेदवार रहेका छन् । भरतप्रसाद साह (नेकपा माओवादी)क्षेत्र नं १ (ख)मधेस प्रदेशका गृह तथा संचारमन्त्रीजस्तो गरिमामय पद सम्हालिसकेका भरत साह पुनः दोस्रो कार्यकालका लागि जनमत प्राप्त गर्न सफल भएका छन् । महोत्तरी निर्वाचन क्षेत्र नं १ को ख क्षेत्रबाट प्रदेशसभा सदस्यमा उम्मेदवार दिएका साहले आफना प्रतिद्धन्द्धीलाई २ हजार ५ सय मत अन्तरले पराजित गर्दै प्रदेशसभामा निर्वाचित भएका हुन् । निर्वाचन अधिकृतको कार्यालय स्रोतका अनुसार साहले आफना निकटम प्रतिद्धन्द्धी जनता सामाजवादी पार्टीका उम्मेदवार रामश्रेष्ठ महतोलाई २ हजार ५ सय मतअन्तरले पराजित गरेका हुन् । साहले ८ हजार ३०१ मत हासिल गरेका छन् भने उनका निकटम प्रतिद्धन्द्धी जसपाका उम्मेदवार महतो ५ हजार ८७१ मत हासिल गरेका छन् । साह २०७४ सालको निर्वाचन यहि निर्वाचन क्षेत्रबाट प्रदेशसभा सदस्यमा निर्वाचित भएका थिए । जयनुल राईन (लोकतान्त्रिक समाजवादी पार्टी)क्षेत्र नं २ (क)सतारुढ गठबन्धनको तर्फबाट लोकतान्त्रिक समाजवादी पार्टीबाट उम्मेदवार दिएका जयनुल राईन दोस्रोपटक प्रदेशसभा सदस्यमा निर्वाचित भएका छन् । निर्वाचन आयोगको कार्यालयले प्रकाशित गरेको अन्तिम मतपरिणामअनुसार राईनले ११ हजार ४२४ मत ल्याएर निर्वाचित भएका हुन् ।उनले आफ्ना निकटम प्रतिद्वन्दी नेकपा एकीकृत समाजवादी पार्टीकी मन्जु यादवलाई ५ हजार १७३ मतअन्तरले पराजित गरेका हुन् । यादव ६ हजार २५१ मत ल्याएका थिए । सुरिता साह (स्वतन्त्र) क्षेत्र नं २ (ख)सतारुढ गठबन्धनबाट टिकट नपाएपछि स्वतन्त्र रुपमा उम्मेदवार दिएकी नेतृ सुरिता साह प्रदेशसभा सदस्य पदमा निर्वाचित भएकी छन् । उनी सो क्षेत्रबाट दोस्रोपटक निर्वाचित भएकी हुन् । निर्वाचन अधिकृतको कार्यालयले दिएको जानकारी अनुसार नेतृ साह सत्तारूढ गठबन्धनका उम्मेदवार तथा कांग्रेस महोत्तरीका सभापति नागेश्वर यादवलाई १ हजार ७ सय ६६ मतान्तरले हराउँदै निर्वाचित भएकी हुन् । साहले ८ हजार ५ सय ६८ मत पाउँदा उनका निकटतम प्रतिस्पर्धी यादवले ६ हजार ८ सय २ मत ल्याए । अभिराम शर्मा (लोकतान्त्रिक समाजवादी पार्टी)क्षेत्र नं ३(क)निवर्चानको अन्तिम मतपरिणाम अनुसार महोत्तरी क्षेत्र नं ३ (क) मा अभिराम शर्मा दोस्रोपटकका लागि जनमत पाएका छन् । मुख्य निर्वाचन अधिकृत हेमवहादुर सेनका अनुसार लोकतान्त्रिक समाजवादी पार्टीका अभिराम शर्माले ९ हजार ८ सय ९२ मत हासिल गरेका छन् । शर्माले आफना निकटम प्रतिद्धन्द्धी दिपेन्द्र झा लाई पराजित गरेका हुन । झाले ९ हजार ७ सय १८ मत हासिल गरेको निर्वाचन अधिकृतको कार्यालयले जनाएको छ । शर्मा मधेस प्रदेश सरकारका पूर्व राज्यमन्त्री समेत रहेका छन् । उनी सोही निर्वाचन क्षेत्रबाट प्रदेशसभामा निर्वाचित भएका थिए । रानी शर्मा तिवारी (लोकतान्त्रिक समाजवादी पार्टी)क्षेत्र नं ३ (ख)प्रदेशसभातर्फ निर्वाचन क्षेत्र नं ३ को (ख) का लागि रानी शर्मा तिवारीले दोस्रोपटक प्रदेश सभा सदस्यका लागि अवसर पाएका छन् । सतारुढ गठबन्धनकोतर्फबाट लोकतान्त्रिक समाजवादी पार्टीकोतर्फबाट उम्मेदवार दिएकी तिवारीले ६ हजार ४ सय १४ मत ल्याएर विजयी भएकी छिन् । त्यस्तै उनका निकटम प्रतिद्धद्धि स्वतन्त्रतर्फका उज्वल कुमार झाले ५हजार ४ सय ८९ मत हासिल गरेका हुन् । तिवारी यसभन्दा अगाडि २०७४ सालको निर्वाचनमा विजयी हासिल गरेका थिए ।
निर्वाचनको अघिल्लो दिन मेयर टिकट गुमाएका यादव प्रदेशसभामा निर्वाचित,"सिरहा : सिरहा क्षेत्र नं ४ प्रदेशसभा (ख) बाट जनता समाजवादी पार्टी (जसपा)का मधेसप्रदेशका पूर्वमन्त्री सुरेशकुमार मण्डललाई हराउँदै लोकतान्त्रिक समाजवादी पार्टी (लोसपा)का रामबाबु यादव निर्वाचित भएका छन्। यादवले ९७६३ मत प्राप्त गरेका छन् भने मण्डलले ९३९८ मत ल्याएका छन्। प्रदेशसभामा निर्वाचित यादवले गत स्थानीय तह निर्वाचनमा चुनावको अघिल्लो दिनमात्रै टिकट गुमाएका थिए। उनी जसपाबाट कल्याणपुर नगरपालिकामा मेयरको टिकट पाएका थिए। उम्मेदवारी दर्ता गराएर प्रचारप्रसार गरिसकेका थिए। तर, पार्टीका आन्तरिक विवादका कारण उनले टिकट गुमाउनुपरेको थियो। जसपामा विवादका हुँदा त्यतिबेला दुईवटा समूहले छुट्टाछुट्टै टिकट वितरण गरेको थियो। मेयरका लागि यादव र प्रदीप साहले टिकट पाएका थिए। पछि साहले अदालतमा मुद्दा चलाएपछि आधिकारिकता साहले पाएका थिए। २०७४ मा पनि स्थानीय तह निर्वाचनमा यादवले जसपाबाट मेयर चुनाव लडेका थिए। त्यतिबेला कांग्रेसका उम्मेदवारसँग झिनो मतले पराजित भएका थिए। २०७९ मा जित्ने चर्चा थियो। तर, टिकट नै गुमाउनु परेकाले उनी लोसपामा प्रवेश गरी प्रदेशसभामा चुनाव लडेका थिए।"
मकवानपुरमा ढल्यो विरासत,"मकवानपुर : मकवानपुरले पञ्चायत कालदेखिका जनप्रतिनिधिको वर्चस्व खारेज गरेको छ। पञ्चायतदेखि नै राजनीति गरिरहेका राप्रपा नेपालका अध्यक्ष कमल थापा र एकिकृत समाजवादीका नेता विरोध खतिवडालाई प्रतिनिधिसभा सदस्य निर्वाचन २०७९ मा जनताले अनुमोदन गरेनन्। यीनै नेताहरूले पञ्चायत कालदेखि मकवानपुरमा राज गरिरहेका थिए। यसपटक मकवानपुर १ मा थापा र मकवानपुर २ मा खतिवडा पराजित भएका छन््। पञ्चायत कालदेखिका राजनीतिक खेलाडी थापालाई नेकपा एमालको सूर्य चुनाव चिन्ह पनि फापेन। उनी आफ्नै पूर्व सहकर्मी राप्रपाका दिपकबहादुर सिंहसँग पराजित भए। सिंहले २७ हजार ८ सय १६ मत प्राप्त गर्दा थापाले २५ हजार ४ सय २० मत मात्रै प्राप्त गरेका छन् । थापाले भन्दा बढी नेपाली कांग्रेसकी सहमहामन्त्री महालक्ष्मी उपाध्याय डिनाले २५ हजार ४ सय ३४ मत ल्याएर दोस्रो भएकी छन् । २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। त्यहाँ पनि उनी पराजित भए । पटकपटक निर्वाचन लड्दै आएका थापालाई २०४३ र २०५१ सालमा यहाँका जनताले अनुमोदन गरे। ४० वर्षको अन्तरालमा दुईपटक मात्रै थापा प्रत्यक्ष निर्वाचनबाट निर्वाचित भएका छन्। उनको संसदमा पुग्ने यो पटकको असफल प्रयासअघि अन्नपूर्ण पोस्ट् दैनिकसँगको कुराकानीमा यस निर्वाचनपछि चुनाव नलड्ने घोषणा गरेका थिए। हिन्दु राष्ट्र र संवैधानिक राजतन्त्रको वकालत गरेका थापा २०७० सालको दोस्रो संविधानसभाको निर्वाचनमा समानुपातिकबाट सांसद चुनिएका थिए। दुवै परिवर्तनमा दबाउन उनको ठूलो भुमिका छ। २०४६ सालको प्रजातन्त्र पुर्नस्थापना होस् वा २०६२६३ को जनआन्दोलनमा उनको भुमिका जनतालाई दमन गर्नु नै थियो। २०६२६३ को जनआन्दोलनताका उनी गृहमन्त्री नै थिए। यो बेला जनआन्दोलन दबाउन उनले सक्दो बल प्रयोग गरेका थिए। राप्रपा अधिवेशनमा राजेन्द्र लिङ्देनसँग पराजित भएपछि टिक्न नसकेर थापाले राप्रपा नेपाल बिउँत्याएका हुन्। उनी आफ्नो पार्टीको चिन्ह छोडेर एमालेको चिन्हबाट लडेका हुन्। नेकपा एकीकृत समाजवादीका नेता विरोध खतिवडाको ३६ वर्षे लामो बिरासत ढलेको छ। खतिवडा मकवानपुरमा पञ्चायत कालदेखिका सदावहार नेता हुन्। मकवानपुर प्रतिनिधिसभा क्षेत्र नम्बर २ मा नेकपा एमालेका महेश बर्तौलासँग उनी ४ हजार ५ सय २० मतको अन्तरले पराजित भए। पहिलोपटक संसदीय निर्वाचन लडेका बर्तौलाले यस क्षेत्रका प्रभावशाली तथा सदावहार नेता खतिवडालाई हराएका हुन्।बर्तौलाले ३४ हजार ९ सय १६ मत र खतिवडाले ३० हजार ३ सय ९६ मत प्राप्त गरेको मुख्य निर्वाचन अधिकृतको कार्यालयले जनाएको छ। यस क्षेत्रमा ८६ हजार ३ सय १ मत खसेको थियो। तीमध्ये राष्ट्रिय स्वतन्त्र पार्टीका उम्मेदवार भरत पराजुलीले १२ हजार ३९ मत प्राप्त गरेका छन्। २०४३ सालदेखि चुनाव लड्दै आएका खतिवडा यो पटक भने आफ्नै कार्यकर्तासँग चुनावी प्रतिस्पर्धामा हार्न बाध्य भए। विद्यार्थी राजनीतिदेखि खतिवडाकै स्कुलिङमा राजनीतिमा प्रवेश गरेका ४० वर्षीय बर्तौला पार्टी विभाजनपछि नेकपा एकिकृत समाजवादीमा आबद्ध भएका खतिवडासँग चुनाव लडेका हुन्। पहिलो पटक खतिवडा २०४३ सालमा जनपक्षीय उम्मेदवार बनेर मकवानपुरको प्रतिनिधित्व गरेका थिए। मकवानपुर २ मा खतिवडा छैठौं पटक उम्मेदवार बनेका थिए। मकवानपुरबाट पटकपटक चुनाव जितेपछि मन्त्री बन्ने अवसर भने उनले एमाले फुटाएर एकीकृत समाजवादी गएपछि मात्रै पाए। नेकपा एमालेबाट खतिवडाले २०४८ मा पहिलो पटक निर्वाचन जितेका थिए। उनीसँग हाल मकवानपुर प्रतिनिधिसभा १ मा नेपाली कांग्रेसबाट उम्मेदवार रहेकी महालक्ष्मी उपाध्याय डिना र जनमुखी सहकर्मी रुपचन्द्र विष्ट पराजित भएका थिए। २०५१ को निर्वाचनमा खतिवडा पुनः निर्वाचित भए। उनीसँग प्रतिस्पर्धामा रहेका डिनासँगै कांग्रेसका बागी उम्मेदवार विश्वराज उप्रेती, राप्रपा नेपालका अध्यक्ष थापा र विष्ट पराजित भएका थिए। २०५१ मा थापाले मकवानपुर १ मा जित हात पारेका थिए भने मकवापनुर २ मा खतिवडासँग हारेका थिए। २०५६ को निर्वाचनमा भने उनका सबै प्रतिस्पर्धी नयाँ आए। तर, उनलाई हराउन सकेनन्। खतिवडासँग नेपाली कांग्रेसका पूर्व सभापति माइकल रामचन्द्र अर्याल, राप्रपा नेता एवं हाल मकवानपुर प्रतिनिधिसभा १ का उम्मेदवार दिपक सिंह र नेकपा मालेबाट उम्मेदवार भएका हिरण्यलाल श्रेष्ठ पराजित भएका थिए। संसदीय राजनीतिका चतुर खेलाडी खतिवडा नेकपा माओवादी केन्द्रको दवाब रहेको समय २०६४ मा भने उम्मेदवार भएनन्। उनी २०७० मा पनि उम्मेदवार बनेनन्। २०७४ मा भने फेरि उनको तेस्रोपटक भेट कांग्रेस सहमहामन्त्री डिनासँग भयो। एमालेबाट निर्वाचन लडेका खतिवडालाई नेकपा माओवादी केन्द्रको पनि साथ थियो। खतिवडा ४६ हजार चारसय ८१ मत प्राप्त गरी विजयी भएका थिए। उनका निकटतम् प्रतिस्पर्धी डिनाले ३४ हजार ९० मत प्राप्त गरेकी थिइन्। संसदीय निर्वाचनमा हालसम्म जितको रेकर्ड कायम गरेका ६२ वर्षीय खतिवडाको अबिराम जितको यात्रामा ठेस लागेसँगै मकवानपुरका कम्युनिष्ट राजनीतिमा नयाँ पुस्ताको प्रभाव बढेको छ। लगातार हारको यात्रामा डिना मकवानपुर प्रतिनिधिसभा १ मा सत्तारुढ गठबन्धनबाट कांग्रेसकी सहमहामन्त्री डिना उपाध्यायको पनि जादु चलेन। उनी चौथोपटक हार ब्यहोर्न बाध्य भइन्। उपाध्याय २०४८ सालदेखि उम्मेदवार बनिरहेकी छन्। पहिलोपटक २०४८ सालमा उम्मेदवार बनेकी उपाध्ययले अहिलेसम्म जित भने निकाल्न सकेकी छैनन्। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रुपचन्द्र विष्टसहित ८ जना चुनावी प्रतिस्पर्धामा थिए। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको उनी राज्यमन्त्री भइन्। त्यस्तै, २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी थिइन्। पाँचौं पटकमा सिंहको उदय राप्रपाबाट क्षेत्र नम्बर १ का उम्मेदवार दिपक सिंहको पनि हारको सृङ्खला लामो छ। ६१ वर्षीय सिंह २०५४ सालमा हेटौंडा नगरपालिकाको मयेरमा नेकपा एमालेका डोरमणि पौडेलसँग १२ सय मत अन्तरले पराजित भएका थिए। २०५६ मा मकवानपुर प्रतिनिधिसभा २ मा उनी एमालेका खतिवडासँग १२ सय मत अन्तरले हारेका थिए। सिंह शाही शासनकाल २०६१ मा जिल्ला विकास समितिको सभापति भएका थिए। तर उनलाई त्यसपछिको निर्वाचन पनि फापेन। संविधानसभा सदस्यको लागि २०७० मा भएको निर्वाचनमा नेकपा एमालेका अनन्त पौडेलसँग सिंह २२ सय मतले पराजित भए। लामो समय राप्रपा नेपालका अध्यक्ष थापा निकट रहेर राजनीति गरेका सिंहको साथ राप्रपाबाट थापा अलग्यिएपछि छुट्यो। उनी थापाको साथ नलिई २०७९ को स्थानीय तह निर्वाचनमा हेटौंडा उपमहानगरपालिकाको मेयरमा प्रतिस्पर्धी भए। सिंह नेकपा एकीकृत समाजवादीका मिना लामासँग २५ सय ४४ मत अन्तरले पाराजित भए। उनले २० हजार पाँचसय ३१ मत ल्याएका थिए। पञ्चायतदेखि नै सिंहले थापाको सहयोगीका रुपमा काम गर्दै आएका थिए। तर उनले हाल सम्म विजयको स्वाद चाख्न पाएका थिएनन्। यो पटक भने आफ्नै राजनीतिक गुरु थापा र डिनालाई हराएर सिंहले विजयको रेकर्ड कायम गरेका छन्।"
तेस्रो प्रयासमा संसद छिरे खम्बिर,"बेनी: नेपाली कांग्रेस म्याग्दीका सभापति खम्बिर गर्बुजाको संसद छिर्ने तेस्रो पटकको प्रयास सफल भएको छ । यसअघिको दुई वटा चुनावमा हार ब्यहोरेका गर्बुजालाई यसपटकको प्रतिनिधि र प्रदेशसभा सदस्य निर्वाचनमा नेकपा (माओवादी केन्द्र), नेकपा एकीकृत समाजवादी र राष्ट्रिय जनमोर्चाले सघाएका थिए ।प्रतिनिधि सभा सहित म्याग्दीका तीन वटै क्षेत्रमा गठबन्धनका उमेद्वार विजयी भएका छन् । प्रदेश सभाको क्षेत्र (१) मा माओवादीका हरिबहादुर भण्डारी र क्षेत्र (२) मा माओवादीका रेशमबहादुर जुग्जाली निर्वाचित भएका छन् । खम्बिरको जितसँगै २३ वर्ष पछि देशमा नीति निर्माण र सुशासन कायम गराउने थलो संसदमा म्याग्दी कांग्रेसको प्रतिनिधित्व भएको छ । २०५६ साल पछि अहिले म्याग्दीमा कांग्रेसले चुनाव जितेको हो । २०५६ सालमा नेपाली कांग्रेसको तर्फबाट नेपाली सेनाका सेवा निवृत्त कर्नेल स्वनारायणसिं पुन विजयी भएका थिए । गर्वुजा यस अघि ०७० को संविधान सभाको दोस्रो चुनावमा नेकपा एमालेका नवराज शर्मा र ०७४ मा एमालेकै भुपेन्द्रबहादुर थापासँग पराजित भएका थिए । ०६४ सालमा समानुपातिकतर्फ नाम सिफारिस भएपनि संविधान सभा सदस्य बनेनन् । आइतबार सम्पन्न प्रतिनिधि तथा प्रदेश सभाको निर्वाचनमा गर्बुजाले २४ हजार २१ मत पाएर विजयी भएका हुन् । गर्बुजाका प्रतिद्वन्द्वी नेकपा एमालेका हरिकृष्ण श्रेष्ठले २० हजार १८९ मत पाए । एमालेका श्रेष्ठले भन्दा ३ हजार ८३२ मत बढी ल्याएर कांग्रेसका गर्बुजा निर्वाचित भएका हुन् । जिल्लाभरी ८६ हजार १२० मतदाता रहेकोमा ५० हजार ६२५ मत खसेको थियो । गर्बुजाले यो आफ्नो, कांग्रेस र गठबन्धनको मात्रै नभएर समग्र म्याग्दीबासीको जित भएको प्रतिक्रिया दिए । म जनताको शासक होइन सेवक भएर काम गर्ने छु, मेरो बुद्धी, वर्गत र सामर्थ्यले भ्याएसम्म म्याग्दीलाई विकासको मीठो फल चखाउने प्रयास गर्ने छु, उनले भने कतै म अल्मलिएँ वा लर्बरिएँ भने मलाई सचेत बनाउनुहोला । रघुगंगा गाउँपालिका ४ दग्नामका गर्बुजा बेलायती सेनाबाट अवकाश लिई २०५४ सालमा नेपाली कांग्रेसमा आवद्ध भएका थिए । गर्बुजा २०६७ सालमा सम्पन्न नेपाली कांग्रेस म्याग्दीको पाँचौ जिल्ला अधिवेशनबाट जिल्ला कार्यसमितिको उपसभापति, २०७२ सालमा सम्पन्न छैठौं जिल्ला अधिवेशन र २०७८ सालमा सम्पन्न सातौं जिल्ला अधिवेशनबाट सभापतिमा निर्वाचित भएका थिए ।"
नवलपरासी१ मा कांग्रेसको क्लीन स्वीप,परासी: नवलपरासी पश्चिम निर्वाचन क्षेत्र नं१ मा नेपाली कांग्रेसले क्लीन स्वीप पारेको छ । प्रतिनिधि सभा सदस्यमा अर्बपति विनोद चौधरीसहित दुई प्रदेशसभा सदस्यमा नेपाली कांग्रेसका उम्मेदवारले बाजी मारेका हुन् । चौधरीले एमालेको समर्थनमा उठेका जनता प्रगतिशील पार्टी(जप्रपा)का हृदयेश त्रिपाठीलाई ७ हजार १८७ मतान्तरले पराजित गर्दै विजयी भए । चौधरीले २९ हजार ४९५ मत ल्याउँदा त्रिपाठीले २२ हजार ३०८ मत पाएका छन् । राष्ट्रिय स्वतन्त्र पार्टीका महेन्द्र सेन ठकुरी १२ हजार ४९९ मत ल्याउँदै तेस्रो भए । त्यस्तै प्रदेशसभा क मा नेपाली कांग्रेसका विश्वप्रेम पाठकले एमालेका पुण्य प्रसाद पौडेललाई २ हजार १२० मतान्तरले पराजित गरे । पाठकले १५ हजार ४३६ मत ल्याउँदा पौडेलले १३ हजार ३१६ मत पाएका छन् । राप्रपाका नवनित कुमार मिश्रले ५ हजार ४४१ मत ल्याएर तेस्रो भए । त्यसैगरी प्रदेशसभा ख मा नेपाली कांग्रेसका देवकरण कलवारले जनमत पार्टीका असरफ अलि चुरिहारलाई २ हजार १९८ मतको अन्तरले पराजित गर्दै विजयी भए । कलवारले ११ हजार २८४ ल्याएर विजयी हुँदा चुरिहारले ९ हजार ८६ मत ल्याएर पराजित भए । तेस्रोमा एमालेका दीपकराज शर्माले ७ हजार ५७८ मत पाए । कुल मतदाता १ लाख १८ हजार २५० मतदाता रहेको क्षेत्रमा ८४ हजार ३२३ मत खसेको थियो ।
सुनसरी १ (क) मा एमालेका रमेश बस्नेत विजयी,धरान : सुनसरी क्षेत्र नम्बर १ को (क) बाट प्रदेशसभा सदस्यमा एमालेका रमेश बस्नेत विजयी भएका छन् । उनले कांग्रेस प्रदेश महामन्त्री उमेश थापालाई पराजित गर्दै विजयी भएका हुन्। थापा बस्नेतका नाताले ज्वाइँ पर्छन्। निर्वाचित सांसद बस्नेतले ११ हजार १०२ मत प्राप्त गरे । उनका निकटतम प्रतिद्वन्द्वी थापाले ९ हजार ७५२ मत प्राप्त गरे । प्रदेशसभामा निर्वाचित भएका बस्नेतले आफ्नो क्षेत्रको विकासका लागि आफूले महत्वपूर्ण भूमिका निर्वाह गर्ने बताएका छन्।
धनुषा ३ (ख) बाट एमालेका दिपेन्द्र ठाकुर निर्वाचित,"जनकपुरधाम : धनुषा ३ बाट नेकपा एमालेका उम्मेदवार दिपेन्द्र कुमार ठाकुर प्रदेशसभा सदस्यमा निर्वाचित भएका छन्। धनुषाको निर्वाचन क्षेत्र नम्बर३ (ख) बाट नेकपा एमालेका दिपेन्द्र कुमार ठाकुर प्रदेशसभा सदस्यमा १ हजार ४ सय ३ मतान्तरले निर्वाचित भएका छन्। लोकतान्त्रिक समाजावदी पार्टीका नेपालका उम्मेदवार परमेश्वर साहलाई १ हजार ४सय ३ मतको मतान्तरले पराजित गर्दै ठाकुर निर्वाचित भएका हुन्। ठाकुरले ८ हजार २ सय २० मत ल्याउँदा निकटत्तम प्रतिद्वन्द्वी साहले ६ हजार ८ सय १७ मत ल्याएर पराजय व्यहोर्नु परेको छ। जनमत पार्टीका रामबाबु साह कलवारले ३ हजार ६ सय ५, तराई मधेश लोकतान्त्रिक पार्टीका असगर अली राइनले ३ हजार २ सय ११ र स्वतन्त्र उम्मेदवार हरिशंकर साहले २ हजार ९ सय ९८ मत ल्याए। यसअघि २०७४ सालको निर्वाचनमा यस क्षेत्रबाट परमेश्वर साह तत्कालीन राजपा नेपालबाट निर्वाचत भएका थिए।"
सुनसरी २ क मा एमालेका रेवतिरमण भण्डारी विजयी,धरान : सुनसरी क्षेत्र नम्बर २ क को प्रदेशसभा सदस्यमा एमालेका रेवतिरमण भण्डारी विजयी भएका छन्। उनले सत्ता गठबन्धनका साझा उम्मेदवार माओवादीका द्वारिकालाल चौधरीलाई २ हजार ६ सय ८० मतले पछि पार्दै विजयी बने। निर्वाचित भएका भण्डारीले १४ हजार ५२८ मत प्राप्त गरेका छन। भण्डारीका निकटतम प्रतिद्वन्द्वी ११ हजार ८४८ मत प्राप्त गरे। एमाले सुनसरीका पूर्व अध्यक्ष तथा इटहरीका निवर्तमान मेयर चौधरीले एमालेबाट टिकट नपाएपछि उनी चुनाव अगाडि माओवादी प्रवेश गरेका थिए।
सत्ता गठबन्धनलाई पराजित गर्दै काभ्रे २ मा एमालेका गोकुल बाँस्कोटा विजयी,काभ्रे : काभ्रेपलाञ्चोक जिल्लाको प्रतिनिधि सभा २ नेकपा एमालेका गोकुल बाँस्कोटा विजयी भएका छन्। सत्ता गठबन्धनका उम्मेदवार शिवप्रसाद हुमागाईलाई ५ हजार ८६३ मतान्तरले पराजित गर्दै बाँस्कोटा निर्वाचित भएका हुन्। बाँस्कोटाले ४५ हजार ३४५ प्राप्त गर्दा उनका निकटतम् प्रतिद्वन्द्वी कांग्रेस नेता हुमागाईले ३९ हजार ४८२ मत ल्याएका छन्। राष्ट्रिय स्वतन्त्र पार्टीका दिनेश हुमागाईले १० हजार ५७३ मत प्राप्त गरी तेस्रो स्थान राख्न सफल भएका छन्। यो जितसँगै बास्कोटाको संसदको यात्रा दोस्रो पटक रहेको छ। अघिल्लो २०७४ को निर्वाचनमा पनि यही क्षेत्रबाट एमालेबाट बाँस्कोटाले देशभरको तेस्रो ठूलो भारी मतान्तरले विजयी भएका थिए। बाँस्कोटाले त्यतिबेला नेपाली कांग्रेसका उम्मेदवार मधु आचार्यलाई पराजित गरेका थिए। नेकपा एमाले सरकारमा रहँदा सरकारको प्रवक्ता र सूचना तथा संचार मन्त्रीसमेत भएका थिए।
हार स्वीकार्दै ज्ञवालीले भनेः संसद भवनमा नपुगे पनि गुल्मेलीको सेवामा हुनेछु,"गुल्मी : नेकपा एमालेका उपमहासचिव प्रदीप ज्ञवालीले सुख दु:खमा गुल्मीका जनतासँगसँगै रहने बताएका छन् । नेपाली कांग्रेसका चन्द्रकान्त भण्डारीलाई बधाई दिँदै ज्ञवालीले दुःख सुखका हरेक पलमा गुल्मेली जनतासँग रहने बताएका हुन् । सामाजिक सञ्चालमा स्ट्याटस लेख्दै ज्ञवालीले भने, वैधानिक रुपमा जनप्रतिनिधिको भूमिकामा नरहे पनि तपाईंको मनको प्रतिनिधिका रुपमा दुःख सुखका हरेक पलमा तपाईंहरुले मलाई आफ्नो साथमा पाउनु हुनेछ । मेरो सिङ्गो जिवन राष्ट्र र जनताको हित, जिल्लाको समग्र विकास र जिल्लावासीहरुको सेवामा समर्पित हुने छ । ओराली र उकाली यात्राका अभिन्न अङ्ग रहेको भन्दै ज्ञवालीले सफलता र विफलता जिन्दगीका अविभाज्य हिस्सा भएको बताए । ज्ञवालीले भने,म संसद भवनभित्र पुग्न नसके पनि मुलुक र आन्दोलनको उज्ज्वल भविष्यप्रतिमा कुनै सन्देह छैन ।"
"प्रतिनिधिसभा सदस्यमा ७ महिला निर्वाचितः कांग्रेसमा शून्य, एमालेबाट ३","काठमाडौंः प्रतिनिधिसभातर्फ अहिलेसम्म ७ जना महिला निर्वाचित भएका छन् । एक सय ३२ निर्वाचन क्षेत्रको मतपरिणाम सार्वजनिक हुँदा ७ जना महिला उम्मेदवार निर्वाचित भएका हुन् । अब ३३ निर्वाचन क्षेत्रको मतपरिणाम आउन बाँकी छ। एमालेबाट ३ जना, माओवादी केन्द्रबाट १ जना, राष्ट्रिय स्वतन्त्र पार्टीबाट २ जना र नागरिक उन्मुक्ति पार्टीबाट एकजना निर्वाचित भएका हुन् । नेकपा एमालेबाट विद्या भट्टराई, जुलिकुमारी महतो र ज्वालाकुमारी साह निर्वाचित भएका छन् । भट्टराई कास्की२ ,महतो धनुषा३ र साह बारा३ बाट निर्वाचित भएका हुन् । यस्तै, माओवादी केन्द्रकी रेखा शर्मा दाङ २ बाट निर्वाचित भइन् । राष्ट्रिय स्वतन्त्र पार्टीबाट काठमाडौं २ मा सोविता गौतम र ललितपुर३ मा तोसिमा कार्की विजयी भइन् । कैलाली२ बाट रञ्जिता श्रेष्ठ चौधरी निर्वाचित भइन् । निर्वाचितमध्ये भट्टराई यसअघि संसदीय चुनावमा निर्वाचित सांसद हुन् । उनले संसदको शिक्षा तथा स्वास्थ्य समितिमा रहेर काम गरेकी थिइन् । भट्टराईले राष्ट्रिय स्वतन्त्र पार्टीका माधव कंडेललाई पराजित गर्दै सांसद बनेकी हुन्। यसअघि पटक पटक समानुपातिक सांसद भएकी रेखा शर्मा पहिलोपटक निर्वाचित भइन् । उनले एमाले महासचिव शंकर पोखरेललाई पराजित गरेकी हुन् । शर्मा सामान्य प्रशासनमन्त्रीको भूमिकामा पनि रहिन् । जुलिकुमारी महतो यसअघि समानुपातिक सांसद हुन् । महिला तथा बालबालिका मन्त्रालययको समेत जिम्मेवारीमा रहेर काम गरेकी जुलिले यो निर्वाचनमा अनिलकुमार झालाई पराजित गरिन्। ज्वालाकुमारी साहसँग २०७४ सालको निर्वाचनमा पनि संसदमा रहेर काम गरेको अनुभव छ । यो निर्वाचनमा जसपाका रामबाबुकुमार यादवलाई पराजित गरिन् । ज्वाला केहि समय कृषिमन्त्री समेत भइन् । राष्ट्रिय स्वतन्त्र पार्टीका सोविता र तोसिमा, नागरिक उन्मुक्ति पार्टीका रञ्जिता श्रेष्ठ चौधरी पहिलोपटक संसदमा छिर्दैछन् । सोविताले पूर्वसभामुख ओनसरी घर्ती, एमाले नेता मणीराम फुँयाललाई पराजित गर्दै सांसद बनेकी हुन्। तोसीमाले बहालवाला उर्जामन्त्री पम्फा भुषाल र एमाले नेता अमृत खड्कालाई पराजित गरिन् । उनी पेशाले चिकित्सक हुन् । यस्तै, रञ्जिताले कांग्रेसका रामजनम चौधरीलाई पराजित गरिन् । रञ्जिता रेशम चौधरीकी पत्नी हुन् ।"
मोरङ ६ 'ख' मा कांग्रेसका कार्की निर्वाचित,"विराटनगर : मोरङको निर्वाचन क्षेत्र नम्बर ६ खको प्रदेशसभा सदस्यमा नेपाली कांग्रेसका केदार कार्की निर्वाचित भएका छन् । कार्की प्रदेश १ का आन्तरिक मामिला तथा कानुनमन्त्री हुन् । सत्तारुढ गठबन्धनबाट उम्मेदवारी दिएर दोस्रोपटक विजयी बन्दै प्रदेशसभाको यात्रा तय गरेका कार्कीले १० हजार ४५० मत प्राप्त गरे । उनका निकटतम प्रतिद्वन्द्वी नेकपा (एमाले) का पर्शुराम बस्नेत (कृष्ण) ले ९ हजार २७३ मत ल्याए । कार्कीले बस्नेतलाई १ हजार १७७ मत अन्तरले पराजित गरेका हुन् । कार्कीसँग पराजय व्यहोरेका बस्नेतले उनलाई बधाई एवं कार्यकाल सफलताको शुभकामना दिए । मतगणनास्थल विराटनगरको आदर्श विद्यालयमा पुगेर बस्नेतले कार्कीलाई बधाई दिएका हुन् । टीका र माला लगाएर बधाई दिँदै उनले कार्कीलाई मतदाताको समस्या सम्बोधनमा केन्द्रित हुन आग्रह गरे । अघिल्लो पटक जितेर गएपछि फर्किएर आएनन् भन्ने जनताको गुनासो थियो,' कार्कीलाई बधाई दिँदै बस्नेतले भने, आगामी दिनमा त्यस्ता गुनासा नआउने गरी मतदाताको पक्षमा काम गर्न आग्रह गर्छु । मोरङ क्षेत्र नम्बर ६ खमा विराटनगर महानगरपालिकाको ५, ६, ७, ९, ११ र १२ नम्बर वडा समेटिएका छन् ।"
मुस्ताङमा म्यादी प्रहरीको बिदाई,जोमसोम: मुस्ताङमा कार्यरत म्यादी प्रहरीलाई एक समारोहकाबीच बिदाई गरिएको छ । जिल्ला प्रहरी कार्यालय मुस्ताङले बिहीबार आयोजना गरेको बिदाई कार्यक्रममा प्रहरी नायव उपरीक्षक (डिएसपी) रविन्द्रनाथ पौडेलले म्यादी प्रहरी तालिम तथा म्यादी प्रहरी सेवा सम्बन्धी प्रमाण पत्र प्रदान गरी म्यादी प्रहरीलाई बिदाई गरेका छन् । मुस्ताङमा २८५ जना म्यादी प्रहरीलाई नियुक्ति गरिए पनि ६ जना अनुपस्थित थिए । उनीहरुलाई असोज ३० गतेदेखि जिम्मेवारी दिइएको थियो ।
"अपेक्षाअनुसार नतिजा आएन, अहिले नै सबै बर्बाद भयो भन्ने केही छैन : प्रचण्ड","गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देशभरको चुनावी परिणाम अपेक्षा गरे अनुसार नआएको बताएका छन् । विजयी उम्मेदवारहरुलाई बधाई तथा शुभकामना दिन गोरखा सदरमुकाममा आयोजित सभामा प्रचण्डले अपेक्षा गरेअनुसार परिणाम नआएको बताएका हुन् । प्रचण्डले भने, अपेक्षा अनुसार नतिजा आएन । गठबन्धन दलहरुले केहि गृहकार्य गर्नुपर्ने देखिएको छ । जस्तो परिणामको अपेक्षा थियो । अब काठमाडौं गएपछि गठबन्धनको बैठक बस्नुपर्नेछ । उनले विचार राजनीति सिद्धान्त, एजेण्डा नभइ आवेगमा भ्रमित पार्ने संकेत देखा परेको बताए । प्रचण्डले भने, तपाईंहरुको जिम्मालाई मैले जीवनको अन्तिम समयको अवसर र चुनौतीको रुपमा बुझेको छु । हाम्रो अपेक्षाअनुरुपको नतिजा आएन । नसोचेको केहि कुरा भयो भन्नेछ । प्रचण्डले भने, सिंहदरबारको अधिकार प्रदेश र स्थानीय तहमा पुगेको थियो । तर, यो निर्वाचनबाट उल्टाउने चेस्टा गरेको देखियो । परिवर्तनको रक्षामा गोरखाली जनताले रक्षा गर्न अपील गरे । राजनीतिक दलहरुले आत्मसमीक्षा गर्न जरुरी रहेको उनको भनाइ छ। उनले भने,' अहिले नै सबै बर्बाद भयो भन्ने केही पनि छैन, राजनीतिक दलहरुले गम्भीररुपमा आत्मसमीक्षा गर्नुपर्ने देखियो। जनताको निम्ति समर्पित हुने नीति तथा कार्यक्रम ल्याएनौं भने देश अप्ठ्यारोमा पर्छ। देश भुमरीमा पर्न सक्छ।' विचार र सिद्धान्तको अवमुल्यन हुने खतरा देखा परेको भन्दै राजनीतिक नेतृत्वले सोच्नुपर्ने अवस्था आएको प्रचण्डको भनाइ छ । पछिल्लो निर्वाचन मतपरिणामअनुसार नेकपा माओवादी केन्द्रले १२ निर्वाचन क्षेत्रमा विजय हाँसिल गरेको छ।"
जाजरकोट 'ख' मा नेपाली कांग्रेसका राजीवबिक्रम शाह निर्वाचित,जाजरकोट : जाजरकोट प्रदेशसभा 'ख' बाट नेपाली कांग्रेसका राजीवबिक्रम शाह निर्वाचित भएका छन्। शाहले एमालेका खिमबहादुर शाहीलाई ५ हजार ५ सय १० मतको अन्तरले पराजित गरेका हुन्। सत्ता गठबन्धनका साझा उम्मेदवार शाहले १६ हजार ४० मत प्राप्त गरि विजयी भएका हुन्। निकटतम प्रतिद्वन्द्वी एमालेका शाहीले १० हजार ५ सय ३० मत प्राप्त गरेको मुख्य निर्वाचन अधिकृतको कार्यालयले जनाएको छ। समाजसेवा गर्दा गदै राजनीतिमा छिरेका शाहले २०७० सालको निर्वाचनमा जाजरकोट क्षेत्र नम्बर २ बाट सांसदमा निर्वाचित भएका थिए। तर २०७४ सालको निर्वाचनमा एउटा मात्र निर्वाचन क्षेत्र भएपछि बामगठबन्धनका साझा उम्मेदवार माओवादी केन्द्रका शक्तिबहादुर बस्नेतसँग पराजित भएका थिए। उनै प्रतिस्पर्धी बस्नेत यसपटक सारथी भएर शाह पुनः कमब्याक भएका हुन्। सुरुमा प्रतिनिधि सभामा चुनाव लड्ने इच्छा ब्यक्त गरेपनि गठबन्धनका भागमा माओवादीको भागमा परेको र बस्नेत उम्मेदवार भएपछि नेपाली कांग्रेसका केन्द्रिय सदस्य शाह ब्याक भएका थिए। पुख्यौली थलो जाजरकोट भएपनि तीनपुस्तादेखि काठमाडौंमा बस्दै आएका शाह आफ्नो पुरानो थातथलोको सेवा गर्ने मनसायले समाजसेवा मार्फत जाजरकोट आएका थिए। २०६६ सालमा महामारीका रूपमा फैलिएको झाडापखाला नियन्त्रणमा निजी खर्चमा हेलिकोप्टरमार्फत औषधी र डाक्टर लिएर हजारौं जाजरकोटवासीको ज्यान बचाएका थिए। संकटको बेला सधै जिल्लावासीको सेवा गरेर जाजरकोटी जनता माझ लोकप्रिय छन्। कोभिड महामारीको बेला पनि शाहले प्रदेश अस्पताल सुर्खेतसहित विभिन्न अस्पताललाई एक करोड रुपैयाँभन्दा बढीका भेन्टिलेटरसहितका उपकरण र स्वास्थ्य सामाग्री सहयोग गरेका थिए। प्रतिनिधिसभा सदस्य हुँदा राज्यबाट पाउने सेवा सुविधा आफूले नलिएर जाजरकोटका विपन्न बालबालिकाका अध्ययनमा खर्च गरेका थिए। निजी लगानीमा जिल्लाको छेडागाड ५ बडाबनमा ५ करोड रुपैया लागतमा २५ शैयाको अस्पतालको पुर्वाधार समेत निर्माण गरेका छन्। सधै नागरिकको सुख दुःखमा साथ दिने नेता विजयी भएकोमा जिल्लावासी खुसी भएका छन्। उनले समग्र कर्णाली र जाजरकोटको विकास र समृद्धिमा आफूले काम गर्ने बताएका छन्।
एमालेका प्रदीप ज्ञवालीलाई हराउँदै कांग्रेसका चन्द्र भण्डारी निर्वाचित,गुल्मी : गुल्मी १ मा प्रतिनिधिसभा सदस्यका उम्मेदवार नेपाली कांग्रेसका चन्द्र भण्डारी निर्वाचित भएका छन् । नेकपा एमालेका उपमहासचिव प्रदीप ज्ञवालीलाई पराजित गर्दै भण्डारी निर्वाचित भएका हुन् । निर्वाचनको अन्तिम परिणाम घोषणा हुन बाँकी छ ।
जो पहिलो पटक जाँदै छन् प्रतिनिधिसभामा,"प्रतिनिधिसभा सदस्य निर्वाचनमा यस पटक जित्नु चानचुने कुरा थिएन। सत्ताधारी दलको वामलोकतान्त्रिक गठबन्धन, प्रतिपक्षी एमालेराप्रपा, एमालेजसपाको फरकफरक गठबन्धन, क्षेत्रीय पार्टी, स्वतन्त्रको बिगबिगी अनि पार्टीका आन्तरिक किचलो छिचोल्दै निर्वाचनमा जित निकाल्नु फलामको च्युरा चपाएजस्तो कठिन यात्रा थियो। ढुङ्गाको काँप फोरेर पनि उम्रन्छ पिपल भन्ने कवितांश झैं निर्वाचन आयोगको बिहीबार रातिसम्मको नतिजामा लुम्बिनी, कर्णाली र सुदूरपश्चिम प्रदेशबाट यी केही नयाँ अनुहारले सिंहदरबारको यात्रा तय गरेका छन् : बाँके २ बाट राप्रपा महामन्त्री डा धवल शमशेर जंगबहादुर राणा निर्वाचित भएका छन्। राणा नेपालगन्जको दुई पटक नगर प्रमुख भएर पहिलो पटक संसद प्रवेश गर्दै छन्। उनी संविधानसभा निर्वाचनमा पराजित भएका थिए। जनता समाजवादी पार्टी नेपालका इस्तियाक राईलाई राणाले ६ हजार ५७ मतान्तरले पराजित गरेका छन्। बाँके १ बाट एमालेका सूर्य ढकाल विजयी भएका छन्। नेकपा (माओवादी केन्द्र)का स्थायी कमिटी सदस्य महेश्वर जंग गहतराज अथकलाई पाँच हजार ३९४ मतान्तरले ढकाल विजयी भएका छन्। एमाले केन्द्रीय सदस्य रहेका ढकाल बाँके इन्चार्ज पनि हुन्। पहिलो पटक निर्वाचनमा होमिएका उनी संघीय सरकारका बहालवाला खेलकुद मन्त्री अथकलाई हराएर सिंहदरबारको यात्रा तय गरेका छन्। रुपन्देही ५ बाट वासुदेव घिमिरे निर्वाचित भएका छन्। उनी यसअघि तिलोत्तमा नगरपालिकाको मेयर थिए। उनले कांग्रेसका पुराना नेता भरत शाहलाई ९ भन्दा धेरै मतान्तरले पराजित गरे। प्युठानबाट सूर्य थापा निर्वाचित भएका छन्। एमाले नेता थापा संसदीय अभ्यासमा पहिलो अनुभव लिदैछन्। प्युठानमा सत्ता गठबन्धनबाट उम्मेद्बार रहेकी जनमोर्चाकी उपाध्यक्ष दुर्गा पौडेललाई झण्डै ६ हजार मतान्तरले हराउदै थापा बिजयी भएका हुन्। पूर्व पत्रकार समेत रहेका उनी पार्टीभित्र खरो नेताका रुपमा चिनिन्छन्।रुकुमपूर्वबाट पूर्णबहादुर घर्ती नयाँ अनुहार हुनेछन्। लुम्बिनी प्रदेशसभाका संस्थापक सभामुख रहेका घर्ती माओवादीबाट सत्तागठबन्धनको समर्थनमा उम्मेद्वार बनेका थिए। उनले एमालेका कैलाशकुमार मल्ललाई ७०५१ मतान्तरले पराजित गर्दै निर्वाचित भएका हुन्। बर्दियाबाट लालवीर चौधरी निर्वाचित भएका छन्। नागरिक उन्मुक्ति पार्टीका संरक्षक रेशमलाल चौधरीका बुवा लालवीर स्वतन्त्र उम्मेदवार थिए। रेशमको उम्मेदवारी रद्द भएपछि लालवीरलाई नागरिक उन्मुक्ति पार्टीले समर्थन गरेको थियो। उनले माओवादी केन्द्रका सुरेश पन्थलाई १३६ मतान्तरले पराजित गरेका हुन्। २०३२ सालदेखि ०४७ सालसम्म कुलेरिया रानीजमरा कुलोको २०३२ सालदेखि सचिव हुँदै अध्यक्ष भएर काम गरेको अनुभव छ। कैलाली१ बाट रञ्जिता श्रेष्ठ चौधरी र ३ बाट गंगाराम चौधरी संघीय संसदमा जाने भएका छन। दुबै जना नागरिक उन्मुक्ति पार्टीका उमेदवार हुन। गंगारामले कैलाली३ बाट सत्ता गठबन्धनका कृष्णकुमार चौधरीलाई पराजित गरेका हुन। कैलालीका ५ निर्वाचन क्षेत्रमा सबैभन्दा पहिलो नजिता कैलाली ३ को बुधबार नै आएको थियो। बिहीबार नागरिक उन्मुक्ति पार्टीकी अध्यक्ष रञ्जीता श्रेष्ठ चौधरी पनि जितेकी छिन। रञ्जीता एक रेडियोकर्मी हुन। फूलबारी एफएम सञ्चालन गर्दै आएकी उनले यसपाली पार्टी दर्ता गरेकी हुन्। अछाम२ बाट कांग्रेसका पुष्पबहादुर शाह पनि पहिलोपटक संघीय संसद छिर्नेछन्। शाहले एमालेका यज्ञबहादुर बोगटीलाई हराएका हुन्। कर्णाली प्रदेशमा हालसम्म आएको नतिजामा दुई जनाले संघीय संसदको यात्रा तय गरेका छन्। राप्रपाका प्रवक्ता ज्ञानबहादुर शाही (ज्ञानेन्द्र शाही) जुम्लाबाट निर्वाचित भएका छन्। दैलेख२ बाट निर्वाचित कांग्रेसका दिक्पालकुमार शाहीको पनि यो प्रतिनिधिसभाको पहिलो अनुभव हो। शंकरप्रसाद खनाल नेपालगन्ज, लक्ष्मण पोखरेलबुटवल, गीता कुँवरअछाम, यादव आचार्यबर्दिया, परमानन्द पाण्डेटीकापुर :"
जसले स्वतन्त्र उम्मेदवारी दिएर चुनाव जिते,"काठमाडौंः पछिल्लो मतपरिणामअनुसार प्रतिनिधिसभातर्फ ५ जना स्वतन्त्र उम्मेदवार निर्वाचित भएका छन् । देशभरका एक सय ६५ निर्वाचन क्षेत्रमध्ये ४ निर्वाचन क्षेत्रमा स्वतन्त्र उम्मेदवार निर्वाचित भएका हुन् । स्वतन्त्र उम्मेदवारहरु प्रभु साह, अमरेशकुमार सिंह, किरणकुमार शाह र लालवीर चौधरी र योगेन्द्र मण्डल निर्वाचित भएका हुन् । रौतहट निर्वाचन क्षेत्र नं ३ को प्रतिनिधिसभा सदस्यमा प्रभु साह विजयी भएका हुन् । साहले निकटतम् प्रतिस्पर्धी अर्का स्वतन्त्र उम्मेदवार ओमप्रकाश जैसवाललाई ७ हजार २३७ मतान्तरले पराजित गरे । साहले ३२ हजार ४३७ मत ल्याउँदा प्रतिस्पर्धी अर्का स्वतन्त्र उम्मेदवार ओमप्रकाशले २५ हजार २०० मत प्राप्त गरे । नेकपा एमाले तत्कालीन स्थायी समिति सदस्यसमेत रहेका साहले मनोनयन दर्ताको अन्तिम समयमा पार्टीको टिकट त्यागेर स्वतन्त्रबाट उम्मेवारी दर्ता गराएका थिए । यस्तै, सर्लाही ४ मा स्वतन्त्रबाट कांग्रेसका बागी उम्मेदवार अमरेशकुमार सिंह विजयी भएका छन् । सिंहले २० हजार १७ मत ल्याउँदा नेपाली कांग्रेसका उम्मेदवार नागेन्द्र कुमारले १८ हजार २५२ मत ल्याए । मोरङ क्षेत्र नम्बर ५ मा स्वतन्त्र उम्मेदवार योगेन्द्र मण्डल (जोगी) विजयी भए । मण्डलले २१ हजार ८ सय २० मत ल्याउदा सत्ता गठबन्धनबाट माओवादी केन्द्रका शिवकुमार मण्डलले १७ हजार ४ सय ८६ मत ल्याए । रौतहटको क्षेत्र नम्बर २ मा स्वतन्त्र उम्मेदवार किरण साह विजयी भएका छन् । उनले नेपाली कांग्रेसका फिरदोस आलमलाई पराजीत गरे । साहले ३२ हजार ८४२ मत ल्याउँदा प्रतिद्वन्द्वी नेपाली कांग्रेसका आलमले २८ हजार २४८ मत ल्याए । प्रभुले नै साहलाई उम्मेदवारी दिन लगाएका हुन् । एमाले जसपा गठबन्धनका उम्मेदवार शैलेन्द्र साहले २ हजार १४२ मत पाए । बर्दिया क्षेत्र नम्बर २ बाट प्रतिनिधिसभा सदस्यमा स्वतन्त्र उम्मेदवार लालवीर चौधरी निर्वाचित भएका छन् । चौधरीले २६ हजार ५२० मत ल्याउँदा प्रतिद्वन्द्वी माओवादी केन्द्रका सुरेश पन्थले २६ हजार ३८४ मत पाए । नागरिक उन्मुक्ति पार्टीले टिकापुर घटनामा अदालतले दोषी ठहर्याएपछि कारागारमा रहेका पूर्वसांसद रेशम चौधरीलाई उम्मेदवार बनाएको थियो । तर, रेशमको उम्मेदवारी खारेज हुने सम्भावना देखेपछि नागरिक उन्मुक्तिले पहिले नै लालवीरको उम्मेदवारी दर्ता गराएको थियो । लालवीर रेशमका बुवा हुन् ।"
जसपाका सरोज यादव प्रदेशसभा सदस्यमा पुनः निर्वाचित,सिमरा : जनता समाजवादी पार्टी नेपालका सरोजकुमार यादवले बारा क्षेत्र नं १(१) को प्रदेशसभा सदस्यमा निर्वाचित भएका छन्। यादव चार हजार आठ सय सतासी मतको फराकिलो अन्तरले निर्वाचित भएका हुन्। मधेस प्रदेशका निवर्तमान सभामुख समेत रहेका यादवले १५ हजार नौ सय २७ मत प्राप्त गर्दा उनका निकटतम प्रतिद्वन्द्वी नागेन्द्र साह कानुले ११ हजार ४० मत प्राप्त गरे। यादव प्रदेशसभामा निर्वाचित भएको दोस्रो पटक हो। यसअघि २०७४ सालको निर्वाचनमा यादव तत्कालिन राष्ट्रिय जनता पार्टी नेपाल (हाल लोसपा) बाट १४ हजार दुई सय ६९ मत प्राप्त गर्दै निर्वाचित भएका थिए। अघिल्लो पटक राजपाबाट निर्वाचित भएका यादव जसपा प्रवेश गरेका यसपटक निर्वाचन लडेका थिए। उनी मधेस प्रदेशका निवर्तमान सभामुख हुन्। यादवले यसपटक मुख्यमन्त्रीको दावी गरेका छन्। यो संगै जसपाले बाराबाट प्रदेशसभामा दुई सिट जितेको छ। यसअघि २(२) मा जसपाका बच्चा राउत अहिर निर्वाचित भएका थिए।
बारा १(१) मा एमालेका चौधरी निर्वाचित,"सिमराः बारा क्षेत्र नं १(१) को प्रदेशसभा सदस्यमा त्रिलोकी चौधरी पुनः निर्वाचित भएका छन् । चौधरी दुई हजार पाँच सय २८ मतको फराकिलो मतान्तरले निर्वाचित भएका हुन् । चौधरीले १६ हजार सात सय ९८ मत प्राप्त गर्दा नेपाली कांग्रेसका उम्मेदवार रमेश दंगालले १४ हजार दुई सय ७० मत प्राप्त गरेका छन् । चौधरीको जितसंग एमालेले बारामा उम्मेदवारी दिएको चार प्रदेशसभा मध्ये तीनमा जित हात पारेको छ । यसअघि बारा क्षेत्र नं ४(१) मा देवनारायण चौधरी, ३(१) मा रविन्द्रदास श्रेष्ठ निर्वाचित भईसकेका छन् । बारा क्षेत्र नं २(१) मा भने एमालेका उम्मेदवार बलबिर चौधरी पराजित भएका छन् । उनले उम्मेदवारी दिएको क्षेत्रमा स्वतन्त्र उम्मेदवार सारदा संकर कलवार निर्वाचित भएका छन् ।"
कैलाली ५ मा कांग्रेसका डिल्लीराज पन्त विजयी,धनगढी : प्रतिनिधिसभातर्फ कैलाली निर्वाचन क्षेत्र नम्बर ५ मा नेपाली कांग्रेसका डिल्लीराज पन्त विजयी भएका छन्। गठबन्धनका साझा उम्मेदवार पन्त २१ हजार ३९२ मत प्राप्त गरी विजयी भएका हुन्। उनका प्रतिस्पर्धी नेकपा एमालेका नारदमुनि रानाले २० हजार ३१८ प्राप्त गरे। पन्त र रानाको मतान्तर १ हजार ७४ छ।
कास्की ३(ख) मा कांग्रेसका बराल विजयी,पोखरा : गण्डकी प्रदेश प्रनिनिधिसभा कास्की ३ ख बाट नेपाली कांग्रेसका प्रकाश बराल विजयी भएका छन् । बरालले नेकपा एमालेका उम्मेदवार राजीव पहारीलाई ४ सय ६५ मत अन्तरले पराजीत गरेका हुन् । कांग्रेसका उम्मेदवार बरालले १२ हजार ३६७ मत ल्याउँदा पहारीले ११ हजार ९०२ मत ल्याएका छन् । यसै गरी राष्ट्रिय प्रजातन्त्र पार्टीका उम्मेदावर हरिराम भण्डारीले २ हजार ५६० मत पाएका छन् । कास्की ३ क मा नेकपा एमालेका गणेशमान गुरुङ विजयी भइसकेका छन् । कास्की ३ प्रतिनिधि सभा तर्फ एमालेका दामोदर बैरागी पौडेल निर्वाचित भइसकेका छन् ।
एमालेका मैनाली र साह प्रतिनिधिसभा सदस्यमा निर्वाचित,सिमरा : नेकपा एमालेका दुई पोलिटब्युरो सदस्य अच्युत मैनाली र ज्वालाकुमारी साह प्रतिनिधिसभा सदस्यमा निर्वाचित भएका छन्। मैनाली बारा १ र साह बारा ३ बाट निर्वाचित भएका हुन्। प्रतिनिधिसभामा निर्वाचित हुने क्रममा मैनालीले नेपाल सरकारका खानेपानी मन्त्री एवम् नेपाली कांग्रेसका सहमहामन्त्री उमाकान्त चौधरीलाई ९ हजार एक सय ३९ मतले पराजित गरे। मैनालीले ३९ हजार एक सय ९५ मत प्राप्त गर्दा चौधरीले ३० हजार ५६ मत पाएका छन्। २०७४ सालको निर्वाचनमा चौधरीसँग दुई हजार चार सय २० मतले पराजित भएका मैनालीले यसपटक फराकिलो जित निकालेका हुन्। यता बारा ३ मा पूर्वमन्त्रीसमेत रहेकी साहले जनता समाजवादी पार्टी नेपालका मधेस प्रदेश अध्यक्ष रामबाबुकुमार यादवलाई दुई हजार नौ सय ८२ मतले पराजित गरिन्। साहले २० हजार दुई सय ५१ मत प्राप्त गर्दा यादवले १७ हजार दुई सय ६९ मत पाएका छन्। एमाले र जसपाबीच प्रदेशका सबै जिल्ला र क्षेत्रमा तालमेल भए पनि बारा ३ भने मित्रवत् प्रतिस्पर्धा थियो। मित्रवत् प्रतिस्पर्धाका क्रममा एमालेकी साहले यादव २०७४ सालको निर्वाचनमा यसै क्षेत्रबाट निर्वाचित भएका सांसद यादवलाई पराजित गरेकी हुन्।
घर फर्के म्यादी प्रहरी,"बागलुङ : प्रतिनिधिसभा तथा प्रदेशसभा निर्वाचनका लागि भर्ती गरिएका बागलुङका म्यादी प्रहरी जिम्मेवारी सकिएपछि घर फर्किएका छन् । जिल्ला प्रहरी कार्यालय बागलुङले उनीहरुलाई बिहीबार कार्यक्रम आयोजना गरी बिदाइ गर्यो। आम निर्वाचनका लागि असोज २८ गते बागलुङमा ८८६ जना पुरुष र २ सय ५१ जना महिला गरी १ हजार १ सय ३७ जना म्यादी प्रहरी भर्ना गरिएको थियो । बागलुङमा म्यादी प्रहरी अपुग भएपछि म्याग्दीबाट ३३ जना र पर्वतबाट ३० जना ल्याइएको थियो । उनीहरु सबैलाई प्रमुख जिल्ला अधिकारी रमेश ढकाल र प्रहरी उपरीक्षक दयानिधी ज्ञावलीले प्रशंसापत्र वितरण गरि बीदाइ गरेका थिए । जिल्लामा म्यादी प्रहरीको कारण सुरक्षा व्यवस्थापनमा समस्या सिर्जना तथा विवाद र गुनासो नभएको प्रमुख जिल्ला अधिकारी रमेश ढकालले बताए । उनले निर्वाचनको सुरक्षा व्यवस्थापनमा म्यादी प्रहरीले महत्वपूर्ण भूमिका निर्वाह गरेको बताए । बिदाइ भएका म्यादी प्रहरीहरुलाई प्रजिअ ढकालले चालिस दिन कार्य अवधिमा सिकेको ज्ञान, सीप अब समुदायको शान्ति सुरक्षा कायम गर्नमा लगाउनुपर्ने बताए । प्रहरी उपरीक्षक दयानिधी ज्ञावलीले अब म्यादी प्रहरीहरु अब नेपाल प्रहरीको भूपु सदस्य भएको बताए । उनले ४० दिन राष्ट्रको सेवा गरेपनि त्यो राष्ट्रको सेवा नै भएको बताउँदै अब म्यादी प्रहरी नभइ प्रहरीको भूपु सदस्य रहेको अनुभूति गर्नुपर्ने बताए । ४० दिन भएपनि राष्ट्र सेवक नै भएको हो, 'प्रउ ज्ञावलीले भने,तपाईंहरु म्यादी प्रहरी होइन । अब नेपाल प्रहरकिो भूपु सदस्य हो । तपाईंहरुलाई केही परेमा प्रहरीमा आएर सहयोग माग्न सक्नुहुन्छ । प्रउ ज्ञावलीले घर गएपछि गाउँ घरमा हुने महिला हिंसा दुर्व्यवहार, चोरीलगायतका घटनाहरु अन्त्य गर्नका लागि प्रहरीको सहयोगीको भूमिका निर्वाह गर्न म्यादी प्रहरीलाई अनुरोध गरेका थिए । उनले आफ्नो घर र छिमेकमा शान्ती सुरक्षा गर्न र केही विवाद भएमा मेलमिलाप कर्ताको भूमिका निर्वाह गर्न अनुरोध गरे । सुरक्षा बलको तालिमले मेहनत, परिश्रम, अनुशासन र समय व्यवस्थापन सिकाएको म्यादी प्रहरी पूर्णिमा विकले बताइन । उनले निर्वाचन शान्तिपूर्ण रुपमा सम्पन्न गराएर घर फर्किदा खुसी लागेको बताइन । हामीले आफ्नो जिम्मेवारी पुरा गरेर घर फर्किएका छौँ,' उनले भनिन्'तालिममा सिकेका ज्ञान, सीपलाई समाजको शान्ति सुरक्षा व्यवस्थापन, विवाद हल गर्न प्रयोग गछौँ।'"
कास्की ३ प्रतिनिधिसभामा एमालेका बैरागी विजयी,पोखरा : कास्की निर्वाचन क्षेत्र नम्बर ३ प्रतिनिधि सभा सदस्यकालागि भएको निर्वाचनमा नेकपा एमालेका दामोदर पौडेल बैरागी निर्वाचित भएका छन्। बैरागीले सत्तागठबन्धनका साझा उम्मेदवार नेकपा माओवादीका राजमी बराल जिवनलाई ५ हजार ४४५ मतान्तरले पराजित गर्दै पहिलो पटक प्रतिनिधि सभाको यात्रा तय गरेका हुन्। पौडेलले २२ हजार ९८० मत ल्याउँदा गण्डकी प्रदेशका अर्थ मन्त्री समेत रहेका माओवादीका बरालले १७ हजार ५३५ मत पाए। राष्ट्रिय स्वतन्त्र पार्टीका उम्मेदवार योगराज पौडेलले १२ हजार १८० मत ल्याएर तेस्रो भए। राष्ट्रिय प्रजातन्त्र पार्टीका जगत प्रसाद सुवेदीले २ हजार ४४२ मत ल्याएका छन्।
सप्तरीबाट प्रदेश सभामा न्यौपाने निर्वाचित,"राजविराज : सप्तरीको प्रदेशसभा सदस्यमा गोबिन्द बहादुर न्यौपाने पुनः निर्वाचित भएका छन्। सप्तरी ४ (१) प्रदेश सभा सदस्यमा फराकिलो मतान्तरले न्यौपाने निर्वाचित भएका हुन्। न्यौपानेले ११ हजार ४२९ मत ल्याएर विजयी हुँदा उनका निकट्तम प्रतिद्वन्द्वी जनमत पार्टीका नमेनदर पासवानले ५ हजार ५५८ मतमा चित्त बुझाए। एमालेका बालकृष्ण चौधरीले ५ हजार ८ मत मात्र ल्याए। गत निर्वाचनमा नेकपा एमालेको तर्फबाट १५ हजार ११३ मत ल्याएर न्यौपाने विजयी हुँदा कांग्रेसका सिताराम साहले ११ हजार ३९५ मत ल्याएका थिए। न्यौपानेको परिणाम घोषणा भएसँगै सप्तरीको सबै आठ प्रदेश सभा सदस्यको परिणाम आएको छ। जसमा जनमत पार्टी ४, कांग्रेस, एमाले, नेकपा (एस) र स्वतन्त्रले एकएक स्थानमा विजयी हासिल गरेको छ। सप्तरीको ४ प्रतिनिधि सभामा जसपा, जनमत र कांग्रेसका उम्मेदवार एकएक स्थानमा निर्वाचित भएका छन्। बाँकी रहेको सप्तरी ४ को प्रतिनिधिसभा सदस्यमा नेपाली कांग्रेसका तेजुलाल चौधरीले १० हजार ३८० मतका साथ अग्रता बढाएका छन्। चौधरीलाई जसपाका बालकिशोर यादवले ८ हजार ४१८ मतका साथ पछ्याइरहेका छन्। जसपाका यादवविरुद्ध जसपाकै मो कासिम मियाँले पनि उम्मेदवारी दिएका छन्। उनले हालसम्म १ हजार २१६ मत बटुलि सकेका छन्। जसपाको विद्रोही समूहबाट सप्तरीको प्रदेश सभा ४ (१) मा महेन्द्र प्रसाद चौधरी र ४ (२) मा अनिरुद्ध सिंह यादवले समेत उम्मेदवारी दिएको थियो। जसमा अनिरुद्धले जसपाका अभिषेक यादवलाई पराजित गरी प्रदेश सभा सदस्यमा जितेका छन्। अभिषेक गत प्रदेश सभाको निर्वाचनमा निर्वाचित भएका थिए।"
बर्दिया १ (२) मा नागरिक उन्मुक्ति पार्टीका राजकुमार चौधरी विजयी,गुलरिया : प्रदेशसभा सदस्य बर्दिया क्षेत्र नम्बर १ (२) मा नागरिक उन्मुक्ति पार्टीका राजकुमार चौधरी विजयी भएका छन् । नेकपा एमालेका भक्तबहादुर विश्वकर्मालाई पराजित गर्दै चौधरी निर्वाचित भएका हुन् । चौधरीले १३ हजार २३० मत प्राप्त गर्दा विश्वकर्माले १२ हजार १८३ मत ल्याए । दुवैको मतान्तर १ हजार ४७ छ । वाम लोकतान्त्रिक गठबन्धनबाट नेकपा माओवादी केन्द्रकी अञ्जु दहितले ११ हजार ४९० मत प्राप्त गरिन् । बर्दियामा प्रत्यक्षर्फका सबै मतगणना सकिएको छ । निर्वाचित सदस्यहरुलाई प्रमाण पत्र वितरणपछि समानुपातिक तर्फको मतगणना सुरु हुने निर्वाचन अधिकृतको कार्यालयले जनाएको छ ।
जाजरकोट प्रदेश १ मा २८ वर्षपछि कांग्रेसको कमब्याक,"जाजरकोट : जाजरकोटको प्रदेश सभा क मा २८ वर्षपछि कांग्रेसले जित निकालेको छ। नेपाली कांग्रेसका जिल्ला सभापतिसमेत रहेका कर्णाली प्रदेश सभा सदस्य पदका उम्मेदवार बेदराज सिंहले जित निकालेसँगै २८ वर्षपछि कांग्रेस कमब्याक भएको हो। सत्ता गठबन्धनका साझा उम्मेदवार नेपाली कांग्रेसका सिंहले एमालेका डम्बर सिंहलाई ७ हजार ७३ मतको अन्तरले हराएका हुन्। बेदराज १८ हजार ५४३ मत प्राप्त गरी विजय भएका हुन्। उनका निकतटम प्रतिद्वन्द्वी एमालेका डम्बरले ११ हजार चार सय ७० मत प्राप्त गरेका छन्। यसअघि दुई निर्वाचन क्षेत्र रहेको जाजरकोटमा २०४८ र २०५१ सालमा कांग्रेसले जितेको थियो। २०४८ सालमा द्वारिकाप्रसाद प्रधान र २०५१ सालमा झलकनाथ वाग्लेले जित निकालेको क्षेत्र नम्बर १ अहिले प्रदेश सभाको क्षेत्र नम्बर १ भएको छ। २०५६ सालको निर्वाचनमा राष्ट्रिय प्रजातन्त्र पार्टीका गोविन्द विक्रम शाह विजयी भएका थिए। २०६४ सालमादेखि माओवादी केन्द्रले उक्त क्षेत्र जित्दै आएको थियो। २०६४ सालमा माओवादी केन्द्रका कालीबहादुर मल्ल र २०७० सालमा माओवादी केन्द्रकै शक्तिबहादुर बस्नेतले जितेका थिए। नयाँ संविधान अनुसार पुर्नसंरचना भएपछि प्रतिनिधिसभामा जाजरकोट १ निर्वाचन क्षेत्रमा सिमित भएको छ। प्रदेश सभामा भने दुई निर्वाचन क्षेत्र छन्। पहिलेको प्रतिनिधिसभाको क्षेत्र नम्बर १ अहिलेको प्रदेश सभा क्षेत्र नम्बर १ भएको छ। २०७४ सालको निर्वाचनमा बामगठबन्धनका तर्फबाट माओवादीका गणेशप्रसाद सिंह विजयी भएका थिए। २०७४ सालको निर्वाचनमा गणेशप्रसादसँग पराजित भएका बेदराज यसपटक भने उनकै सहयोगमा निर्वाचित भएका हुन्। सत्ता गठबन्धनबाट माओवादी केन्द्रले प्रतिनिधिसभा र कांग्रेसको भागमा प्रदेशका दुबैसिट परेपछि नेपाली कांग्रेस तीन दशकपछि आफ्नो झण्डा फहराउने अवसर भएको हो। जिल्लाको बारेकोट गाँउपालिका ९ सेपुखोलामा जन्मिएका ४२ वर्षीय वेदराज विद्यार्थीकालदेखि नै कांग्रेसको राजनीतिमा होमिएका थिए। नेपाली विद्यार्थी संघको जिल्ला अध्यक्ष, पार्टीको क्षेत्रिय सभापति, जिल्ला सहसचिव हुँदै गत वर्ष पार्टी सभापति हुने अवसर पाएका उनले जिल्लाको विकासका लागि आफूले काम गर्ने बताए। कांग्रेसका युवा नेता सिंहले आफूलाई भरोसा गरेर विजयी गराएकोमा जिल्लाबासी सबैलाई धन्यबाद दिंदै जनमतको कदर गर्दै इमान्दारीपुर्वक काम गर्ने बताए।"
सिन्धुपाल्चोक २ मा कांग्रेसका मोहनबहादुर बस्नेत विजयी,काठमाडौं : सिन्धुपाल्चोक निर्वाचन क्षेत्र नं २ मा नेपाली कांग्रेसका मोहनबहादुर बस्नेत विजयी भएका छन्। निर्वाचन आयोगका अनुसार बस्नेत ११ हजार ८७४ मतान्तरले विजयी भएका हुन्। सत्ता गठबन्धनका उम्मेदवार बस्नेतले ३९ हजार ३६७ मत ल्याउँदा उनका प्रतिद्वन्द्वी नेपाल कम्युनिष्ट पार्टी (एमाले)का शेरबहादुर तामाङले २७ हजार ४९३ मत ल्याएका छन्। यसैगरी राष्ट्रिय प्रजातन्त्र पार्टीका २ हजार ८१९ मत प्राप्त गर्दा राष्ट्रिय स्वतन्त्र पार्टीले २ हजार ४५२ मत ल्याए।
"नयाँ दल, नयाँ खुल्दुली","साढे ३ वर्षअघि स्थापित जनमत पार्टीले प्रतिनिधि र प्रदेशसभाको निर्वाचनमा मधेस प्रदेशमा नयाँ शक्तिका रूपमा जबरजस्ती उपस्थिति जनाएको छ। पहिलो पटक संसदीय प्रतिस्पर्धामा होमिएको जनमतका अध्यक्ष सीके राउतले सप्तरी २ बाट जसपाका अध्यक्ष उपेन्द्र यादवलाई निकै फराकिलो मतान्तरले पराजित गरे। प्रतिनिधिसभा सदस्यका लागि शक्तिशाली नेता मानिने यादवलाई हराएर निर्वाचित भएपछि उनको चर्चा झनै चुलिएको छ। मूलधारको राजनीतिमा आएका राउतको उदयले पुराना मधेस केन्द्रित दलहरूलाई आत्मसमीक्षा गर्न बाध्य बनाएको छ। मतगणना जारी रहँदा सप्तरीको एक प्रतिनिधिसभासहित चारवटा प्रदेशसभामा जित निकालेको जनमत पार्टीले सिरहा र रूपन्देहीमा समेत प्रदेशसभा सदस्यमा जितेको छ। प्रत्यक्षतर्फ धेरै सिट नजिते पनि समानुपातिकतर्फ राउतले प्रदेश र केन्द्रमा सन्तोषजनक मत ल्याउने सम्भावना उच्च छ। गत स्थानीय तहको निर्वाचनमा राउतको गृह जिल्ला सप्तरीको २ वटा स्थानीय तहमा उक्त पार्टी विजयी भएको थियो। निर्वाचनबाट पार्टी शक्तिशाली बन्दै गर्दा पार्टीमा आकर्षण थपिने उनको अनुमान छ। राउतले यादवलाई पराजित गर्दा जसपा र लोसपा मधेसमा सोचेभन्दा कमजोर देखिएका छन्। ती पार्टीहरूका शीर्ष नेताहरू मतगणनामा पछि परेका छन्। यस्तोमा राउतलाई मधेस केन्द्रित दलहरू र नेताहरू चुनौती बन्ने निश्चित छ। यादवलाई पराजित गरेपछि राउतको आगामी राजनीतिक यात्रा र उनको संगठनका बारेमा चासो सुरु भएको छ। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। मधेसका अन्य पार्टीहरूप्रति रहेको वितृष्णाका कारण जनमत पार्टीलाई मधेसको वैकल्पिक राजनीतिक शक्तिका रूपमा हेर्न थालिएको छ। संख्यात्मक रूपमा राउतको उपस्थितिभन्दा पनि उनले प्रतिबद्धता कसरी पूरा गर्छन् भनेर समीक्षा हुन थालेको छ। हरेक मञ्चमा उनले देशमा रोजगारी सिर्जना गर्ने र भ्रष्टाचार नियन्त्रण गर्ने प्रतिबद्धता गर्दै आएका छन्। विजय जुलुससहित जिल्ला दौडाहामा रहेका राउतले सुशासन, सेवाप्रवाह, स्वायत्तता र प्रत्यक्ष लोकतन्त्रको मुद्दामा अडिग रहेको प्रतिबद्धता दोहोर्याए। शिक्षा, स्वास्थ्य, रोजगारी र किसानका समस्यालाई उनले प्राथमिकता दिने वाचा गरे। सबै थोक भएर पनि पछाडि परेको मधेसका जनतामा समृद्धिको ठूलो अपेक्षा छ। राउत पनि काम गर्नकै लागि पार्टी स्थापना गरेर निर्वाचनको माध्यमबाट आएको बताउँछन्। जनतामा पहिलो पटक निर्वाचन लडिरहेकाले एक मौका त दिनुपर्छ भन्ने भावनाले राउतलाई भोट बटुल्न र जित्न सहज भएको राजविराजका हितनारायण लाल दास बताउँछन्। सप्तरी २ मा पर्ने महादेवा गाउँपालिका२ राउतको जन्मथलो हो। उनले बाल्यकालमा गाउँकै विद्यालयबाट पढे। अमेरिकाबाट फर्केपछि उनको बसोवास राजविराजमा छ। त्यसैले उनले यस क्षेत्रको समस्या निदानका लागि आफूलाई योग्य सम्झी जसपाका अध्यक्ष प्रभावशाली नेता यादवसँग टक्कर लिने आँट गरे। तीन महिनाअघि मात्रै गठन भएको राष्ट्रिय स्वतन्त्र पार्टीले देशभर अनपेक्षित परिणाम ल्यायो। टेलिभिजन प्रस्तोताका रूपमा चर्चा कमाएका रवि लामिछानेले तीन महिना अघि नयाँ दल दर्ता गर्दा यो स्थानमा पुग्छ भन्नेमा कांग्रेस र एमालेका कार्यकर्ताले अनुमान नै गरेका थिएनन्। देशभर अनपेक्षित परिणामले स्थापित पुराना दलहरूलाई झस्क्याएको छ। भर्खरै गठन भएको पार्टीमा मतदाताको आकर्षण अत्याधिक थियो। कांग्रेस र एमालेमा वर्षौंदेखि मतदान गर्दै आएकाहरूले यसपटक मत फेरे। पुराना दलप्रतिको वितृष्णा उनीहरूले मतबाट जाहेर गरे। पुरानो प्रवृत्तिका विरुद्ध नयाँ पात्र रोजे। चितवनको दुइटा निर्वाचन क्षेत्रमा उक्त पार्टीले सानदार जित हासिल गर्यो। पुराना र ठूला भनिएका दलका उम्मेदवारलाई भारी मतान्तरबाट पराजित गरे। चितवन दुईबाट निर्वाचित पार्टीका केन्द्रीय सभापति रवि लामिछानेले कायम गरेको मतान्तर देशको सबैभन्दा फराकिलो बन्यो। पराजित सबै उम्मेदवारका मत जोड्दा पनि उनले प्राप्त गरेको मतभन्दा कम थियो। उनले ३४ हजार २ सय ८१ को मतान्तरमा जितेका हुन्। लामिछानेले ४९ हजार २ सय ६१ मत ल्याए। उनका निकटतम् प्रतिस्पर्धी सत्तारूढ गठबन्धनका तर्फबाट उम्मेदवार रहेका नेपाली कांग्रेसका उमेश श्रेष्ठले १४ हजार ९ सय ८३ मत ल्याएका थिए। लामिछानेले राज्यमन्त्री रहेका कांग्रेसका उमेश श्रेष्ठ र यसअघि लगातार दुई पटक जितेका एमालेका कृष्णभक्त पोखरेललाई पराजित गरे। क्षेत्र नम्बर १ मा स्वतन्त्र पार्टीकै हरि ढकालले हेभी वेट मानिएका एमालेका केन्द्रीय उपाध्यक्ष सुरेन्द्र पाण्डे र अर्थविद् डा विश्वनाथ पौडेललाई पराजित गरे। ढकाल ६ हजार ५ सय ८१ मतान्तरबाट विजयी भएका हुन्। पाण्डे पूर्वअर्थमन्त्री हुन् भने डा पौडेल राष्ट्रिय योजना आयोगका पूर्वउपाध्यक्ष हुन्। आश्वासनबाट आजित बनेकाहरूले मतबाट जवाफ दिएको विश्लेषक राजकुमार श्रेष्ठ बताउँछन्। ठूला दलहरूले लामो समय सत्ता समाल्दा जनताको सम्बोधन गर्न नसकेको अवस्थामा नयाँ पार्टीले केही गर्न सक्छ कि भनेर मत जाहेर गरेको कुरा सामान्य हो, श्रेष्ठले भने, यसले ठूला दलहरूलाई जनताको समस्याप्रति काम गर्नुपर्छ भन्नेमा सचेत गराएका हुन्। सहरी क्षेत्रका मतदाता बढी राष्ट्रिय स्वतन्त्र पार्टीतर्फ आकर्षित थिए। देशभर अनपेक्षित मत मरिणाम ल्याएको राष्ट्रिय स्वतन्त्र पार्टीले आफ्नो एजेन्डालाई जनताको वितृष्णाको कारणसँग जोडेको छ। अनि उदायो उन्मुक्ति पार्टी तत्कालीन नेकपा माओवादीले थालेको जनयुद्धमा थरुहट थारुवान राज्य परिकल्पना गरिएको थियो। जनयुद्धमा झन्डै ५ हजार बढी थारुले ज्यान गुमाए। २०६४ मा पहिलो दल बनेको माओवादीले संविधान जारी हुँदासम्म जातीय र वर्गीय मुद्दालाई बेवास्ता गर्यो। २०७२ सालमा संविधान जारी हुन पूर्वआफ्नो पहिचान जोडिएको राज्य माग गर्दै आन्दोलनहरू भए। अखण्ड सुदूरपश्चिम, अखण्ड मध्यपश्चिमलगायत आन्दोलन सुरु भएपछि तराईलाई थरुहट थारुवान राज्य हुनुपर्ने माग गर्दै थारु समुदाय आन्दोलनमा उत्रियो। झन्डै महिना दिनसम्म चलेको आन्दोलनकै क्रममा २०७२ भदौ ७ गते टीकापुर घटना भयो। आन्दोलनकारीको आक्रमणमा परी ८ सुरक्षाकर्मीसहित एक नाबालकले ज्यान गुमाए। भदौ ८ गते अखण्ड सुदूरपश्चिम पक्षधरहरूले थारु समुदायका घर, पसलमा आगजनी गरे। रेशमलाल चौधरीको फूलबारी रिसोर्ट, फूलबारी एफएम लगायतमा आगजनी भयो। टीकापुर घटनामा संलग्न रहेको आरोपमा थुप्रै थारु अगुवाहरू पक्राउ परे। घटनाका मुख्य योजनाकार भनिएका रेशमलाल चौधरी भूमिगत भए। २०७४ मा सम्पन्न भएको प्रतिनिधिसभा सदस्यमा भूमिगत अवस्थामै ३४ हजार ४३१ मत ल्याएर राष्ट्रिय जनता पार्टीबाट विजयी भए। उक्त पार्टीले समेत टीकापुर घटनाका बन्दीहरूको मुद्दा सम्बोधनका लागि पहल नगरेपछि रेशमलाल चौधरीको संरक्षकत्वमा २०७८ पुसमा रञ्जिता श्रेष्ठको अध्यक्षतामा नागरिक उन्मुक्ति पार्टी गठन भयो। गत वैशाखमा सम्पन्न भएको स्थानीय तहको निर्वाचनमा कैलाली १ का चार पालिकामा पार्टीले जीत हात पार्यो। नागरिक उन्मुक्तिले टीकापुर र भजनी नगरपालिका, जानकी र जोशीपुर गाउँपालिकामा जित निकाल्यो। गठबन्धन बनाएर चुनावमा होमिएका कांग्रेस, नेकपा माओवादी, समाजवादीका उम्मेदवारहरूले नागरिकलाई उछिन्न सकेनन्। त्यही नतिजाले हौसिएका थारु अगुवा जातीय पहिचानको मुद्दालाई अघि बढाउँदै संगठनमा लागे। जनसंख्याका हिसाबले थारु बाहुल रहेको क्षेत्रमा उन्मुक्तिले मुद्दालाई स्थापित गरेको छ। पार्टी अध्यक्ष एवं नवनिर्वाचित प्रतिनिधिसभा सदस्य रञ्जिता श्रेष्ठ चौधरीले विजयी र्यामीमा संक्षिप्त प्रतिक्रिया दिँदै भनिन्, टीकापुर घटनाको उचित छानबिन र पहिचानको मुद्दा नै हाम्रो प्राथमिकता हो। नागरिक उन्मुक्ति पार्टीका केन्द्रीय सदस्य रेशम विश्वकर्माले जातीय पहिचान, उत्पीडित वर्गको उत्थान र उन्मुक्तिको मुद्दालाई यस क्षेत्रका मतदाताले अनुमोदन गरेको बताए। यस क्षेत्रमा रहेका बहुजातीय पहिचान, विभिन्न उत्पीडित वर्गको उत्थान र उनीहरूको उन्मुक्ति नै हाम्रो मुद्दा हो, विश्वकर्माले भने, यसलाई पश्चिम तराईका मतदाताले अनुमोदन गरेका छन्। २०७२ सालको टीकापुर घटनामा संलग्न रहेको आरोपमा रेशमलाल चौधरीसहित दर्जन बढी थारु अधिकारकर्मीविरुद्ध ज्यान मुद्दा चलाइएको छ। उक्त मुद्दा राजनीतिक मुद्दाका रूपमा लिँदै बन्दी थारु अधिकारकर्मीलाई रिहाई गर्नुपर्ने माग उन्मुक्ति उठाउँदै आएको छ। मनोहर पोखरेलराजविराज, अनिल ढकाल चितवन, परमानन्द पाण्डेटीकापुर"
विद्युतीय मेसिनको प्रयोग गरे ४० प्रतिशत खर्च घट्छ,"मन्त्रीबाटै ज्यान मार्ने धम्की आउँदा पनि नीलकण्ठ उप्रेतीले २०७० को निर्वाचनमा फोटोसहितको मतदाता नामावली लागू गरे। त्यसले निर्वाचनको शुद्धता र निष्पक्षतामा म्याग्नाकार्टा कै भूमिका खेल्यो। पट्यारलाग्दो मतपत्र र झन्झटिलो मतगणना अन्त्यका लागि विद्युतीय मेसिनको प्रयोगमा आयोगले आँट गर्र्नुपर्ने बताउँछन्, पूर्वप्रमुख निर्वाचन आयुक्त उप्रेती। निर्वाचनका अप्ठ्यारा, सुधार गर्नुपर्ने पक्षबारे अन्नपूर्ण पोस्ट्का नरेन्द्र साउद र राधा खनालले उप्रेतीसँग गरेको कुराकानी : मतगणना निकै झन्झटिलो र पट्यारलाग्दो छ। सूचना प्रविधिको आजको युगमा यो प्रक्रियालाई छिटोछरितो र सहज बनाउन के गर्नुपर्ला ? विद्युतीय मेसिनको प्रयोग हुन नसक्नुको मुख्य कारण के देख्नुहुन्छ ? २०६४ सालको पहिलो संविधानसभा निर्वाचनका बेला काठमाडौं १ मा हामीले विद्युतीय मेसिनको प्रयोग गरेका थियौं। जनताले निकै मन पराए। त्यसबेला काठमाडौंमा परीक्षण गर्दा जुम्लाका मतदाताले पनि हामी कहाँ विद्युतीय मेसिन किन नल्याएको ? भनेर प्रश्न गरेका थिए। भारतबाट प्राप्त उपकरण प्रयोग गरेका थियौं। पछि ०६४ को उपनिर्वाचनमा पनि यसको प्रयोग गर्यौं। तर, समानुपातिकतर्पको निर्वाचन भने विद्युतीय मेसिनबाट गराउन सकिएन। किनभने, त्यो मेसिनमा १६ वटा दललाई मात्र मत दिन पाउने व्यवस्था थियो। त्यसबेला १ सय ३३ दल थिए। २०७० सालको दोस्रो संविधानसभा निर्वाचनमा विद्युतीय मेसिनको व्यापक प्रयोग गर्न खोजेका थियौं। तर, विद्युतीय उपकरणको प्रयोगको लिमिटेसन का कारण यसको प्रयोग गर्न सकेनौं। त्यसबेला हामीले सूचना प्रविधिको प्रयोग गरेर अर्को महत्वपूर्ण काम गर्यौ। पहिलोपटक फोटोसहितको मतदाता परिचयपत्र र मतदाता नामावली बनायौं। त्यसले निर्वाचनको शुद्धता, निष्पक्षता र पारदर्शितामा कोसेढुंगाकै काम गर्यो। त्यसैले निर्वाचनमा सबैभन्दा संवेदनशील पक्ष भनेको मतपेटिका, मतपत्र र मतगणना हो। मतगणनाको परिणाम विश्वसनीय नहुँदा अन्य सुधारका कुराले महत्व पाएका छैनन्। यसबेला दलहरूले सहमति नगरेकाले परीक्षणको प्रयोगबाट पनि निर्वाचन आयोग चुक्यो। यसका लागि मुख्य रूपमा राजनीतिक दलहरूको सहमति चाहिन्छ। दलहरूको सहमतिबिना निर्वाचन आयोगले विद्युतीय मतदानको व्यवस्था कार्यान्वयन गर्न नसकिने अवस्था हुँदो रहेछ। विद्युतीय मेसिनको सफल परीक्षण भएको १५ वर्षपछि पनि त्यसलाई प्रयोगमा ल्याउन नसक्दा आयोग चुकेको जस्तो लाग्दैन ? दलहरूले सहमति नगरेका कारण यसपटक विद्युतीय मेसिनको परीक्षणको प्रयोगमा निर्वाचन आयोग चुकेकै हो। निर्वाचन आयोगले यसबारे अध्ययन गर्न एउटा समिति बनाएको थियो। सरकारका विशेषज्ञ र निर्वाचन आयोगका कर्मचारी बसेर टुंगोमा पुर्याउन खोजेका थिए। हामीसँग विशेषज्ञहरू प्रसस्त मात्रामा छन। युनिभर्सिटी छन, विज्ञान प्रविधिसम्बन्धी संस्थाहरू छन्। यी सबैले त्यसमा सहयोग गर्न खोजेका थिए। तर, पनि आयोगले प्रयोगमा ल्याउन सकेन। त्यसका पछाडि म दुइटा कारण देख्छु। पहिलो, योजनाबद्ध हिसाबले काम गर्न समय थोरै भयो। दोस्रो, दलहरूले यसलाई मान्नुपर्ने, सम्मान गर्नुपर्ने वा सहमति दिनुपर्ने हो। तर, दलहरूले सहमति गर्नुभएन भन्ने मैले सुनेको छु। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। तर, आगामी दिनमा प्रविधिको प्रयोग नगरी सुख छैन। निर्वाचनमा हामीले जुन सुधारको अपेक्षा गरेका छौं, त्यसका लागि प्रविधिको प्रयोग व्यापक बनाउनुपर्ने जरुरी छ। नभए, निर्वाचन आयोगप्रति नै विश्वसनीयता गुम्ला भन्ने पिर लाग्न थालेको छ। यसपटककै कुरा गरौं न, आयोगले ३ दिनमा प्रत्यक्षतर्फको सबै नतिजा ल्याउँछु भनेको थियो। तर, एक हप्ता हुन लाग्यो। सबै परिणाम आएन। तर, बिडम्बना नै भन्नुपर्छ, निर्वाचन प्रक्रियामा ट्रान्सपरेन्ट नहुने तर अत्यन्तै ट्रान्सपरेन्ट (अर्थात् मतदान गरेको देखिँदैन, गणना गरेको पनि देखिँदैन, एकैपटक नतिजा आउने र अत्यन्तै पारदर्शी हुने) हुने प्रविधिलाई प्रयोग गर्न दलहरू सहमत हुँदैनन्। शंका र उपशंकाकै कारण पार्टीका महाधिवेशनमा ड्रम ल्याएर मत खसाएको देख्यौं। हामी उल्टो बाटो हिँडिरहेका छौं। अब परिणाम आइसकेपछि निर्वाचन आयोगले आफ्नो पञ्चवर्षीय रणनीति बनाउनुपर्छ। आगामी ५ वर्षमा हुने निर्वाचनमा प्रविधिको प्रयोग गरेर निर्वाचन छिटोछरितो र कम खर्चिलो बनाउनेतिर आयोग लाग्नैपर्छ। त्यसो भयो भने निर्वाचन कम खर्चिलो पनि हुने भयो। देख्दाखेरि विश्वसनीय पनि हुने भयो। त्यसमा कसैको दबाब पनि नपर्ने, प्रभाव पनि नहुने, कहीँ कसैले मतपत्र तलमाथि पार्न पनि नसक्ने, गणना गर्दा पनि गल्ती नहुने हुन्छ, त्यस्तो प्रविधिको प्रयोगमा आयोग जानैपर्छ। विद्युतीय मेसिनको प्रयोगमा आयोगले आँट नगरेको कि हाम्रा लागि व्यावहारिक नदेखिएको हो ? निर्वाचन आयोगले आँट पनि गर्नुपर्छ। आँट गर्दा समय पनि पाउनुपर्छ। ५ वर्षमा आवधिक निर्वाचन हुन्छ। चुनावपछि आयोगले मूल्यांकन गर्छ। केके कुरामा सुधार भयो ? विश्वसनीयता के कस्तो रह्यो ? केके कठिनाइ भए ? भन्ने विषयमा मूल्यांकन गरिन्छ। कानुनी व्यवस्था, मतदाता, विधि, प्रक्रिया, निर्वाचन पद्धति लगायतको हिसाबकिताबमा कहाँनेर के समस्या छन् ? के गर्दा योभन्दा बढी विश्वसनीय, निष्पक्ष र पारदर्शी बनाउन सकिन्छ भनेर आयोगले कर्मचारी, दल, नागरिक समाज र विशेषज्ञसँग व्यापक छलफल गरेर मार्गदर्शन लिएर रणनीति बनाउनुपर्छ। १५ वर्षमा प्रविधिले फड्को मार्यो। तर, हामीले फड्को होइन, उल्टोबाटोतिर हिँडिरहेका छौं। मतपेटिका होइन, ड्रममा मत खसाल्नेतिर गइरहेका छौं। प्रविधि प्रयोगमा कुनै समस्या छैन। हाम्रा लागि नेपालमै प्रशस्त अनुसन्धान र अन्वेषण गरेर त्यस्ता प्रविधि ल्याइएको छ। यसो गर्यौ भने कम्तीमा ४० प्रतिशत निर्वाचन खर्च घटाउन सकिन्छ। जस्तो कि, निर्वाचनमा १० अर्ब खर्च हुन्छ भने ६ अर्बमा सीमित गर्न सक्छौं। राज्यको ४ अर्ब बचत हुन्छ नि ! यसका लागि निर्वाचन आयोगले आंट गर्नुपर्छ, अध्ययन गर्नुपर्छ र कार्यान्वयन पनि गर्नुपर्छ। प्रविधि बुझ्न विदेश जानुपर्ने अवस्थ छैन। नेपाली दाजुभाइले नै प्रविधिको विकास गर्न सक्छन। प्रविधि युजर फ्रेन्ड्ली छ। अर्थात् प्रयोग गर्न निकै सहज छ। अन्त देशमा बनेको प्रविधि भनेर हुँदैन। आइफोन कहाँ बन्छ ? चीनमा। कम्युटरहरू धेरैजसो ताइवानमा बन्छन। त्यसकारण प्रविधि त गोलोबल्ली अभाईलेबल छ। निर्वाचनमा चाहिने प्रविधिका लागि हामी अन्त जानुपर्दैन। नेपालमै भएका विज्ञहरूले बनाउन सक्नुहुन्छ। कतिले त बनाइ पनि सकेका छन्, केही सुधार गर्न आवश्यक छ भने भनौं न। विद्युतीय मेसिन प्रयोगमा पार्टीहरूले मानेनन् भनेर आयोग पन्छिने गरेको छ। फोटो सहितको मतदाता परिचयपत्र बनाउन पनि दलहरूले मानेका थिएनन् नि ? निर्वाचन आयोगलाई शंकाको सुविधा दिनुपर्ने अवस्था छ। किनकी, आयोगसँग कन्फिडेन्स भएन। समय कम भयो भन्ने लाग्छ। किनभने आयोगलाई निर्वाचनको मिति तोक्ने अधिकार पनि छैन। हामीले कहिलेदेखि यो कुरा भन्न थालेका हौं ? दलहरूलाई मिति तोक्ने अधिकार छ। आफूलाई कतिबेला सहज हुन्छ, मिति तोक्छन। त्यसैकारण आयोगलाई योजनावद्ध रूपमा काम गर्न समय अपुग भएको हो। हाम्रोमा मत बदरको प्रतिशत लाजमर्दै छ। किन यस्तो भइरहेको होला ? हो, मत बदरको संख्या हेर्दा, साच्चिकै लाजमर्दो छ। स्थानीय तह निर्वाचन र ०७४ मा प्रदेशसभातर्फ निकै मत बदर भयो। प्रदेशसभाको साढे १४ प्रतिशत मत बदर भयो। यसमा निर्वाचन प्रणालि, उम्मेदवारको संख्या र मतपत्रको साइज मुख्य कारक हुन्। धेरै उम्मेदवार हुँदा मतपत्रको साइज धेरै ठूलो भयो। मत बदर हुनु भनेको मताधिकार बदर हुनु हो। बदर हुनु भनेको अधिकारबाट बञ्चित हुनु पनि हो। निर्वाचनमा जित्ने, हार्ने निर्णायक मत भनेको ५ प्रतिशतमै हुन्छ। यति धेरै मत बदर गराउनु भनेको निर्वाचनको परिणाम चाहे जस्तो ल्याउन नसक्नु पनि हो। यति धरै मत बदर नहुने हो जित्नेले हार्ने र हार्नेले जित्ने अवस्था आउन सक्छ। अर्थात्, बदर मत निर्णायक हुन सक्छ। त्यसकारण निर्वाचनमा प्रविधिको प्रयोगमा ढिलाइ गर्नु हुन्न। मतदान केन्द्रमै बटन थिच्ने बित्तिकै परिणाम आउने सहज र छिटो प्रक्रियामा जान सकिन्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। मतदाता शिक्षाका लागि ठूलो रकम खर्च भइरहेको छ। आधुनिक प्रविधिको प्रयोगमा गयौ भने गाउँगाउँमा गएर मोक निर्वाचन गराएर मतदाता शिक्षा दिन सक्छौं। मेसिनमा उम्मेदवारको फोटो पनि राख्न सकिन्छ। दलको नाम पनि राख्न सकिन्छ। फोटोमा छोएपछि मत जाने व्यवस्था पनि गर्न सकियो। मेसिन बोल्ने बनाउन सकिन्छ। उसले शिक्षा पनि दिन्छ। जातजाति अनुसारका भाषा राखेर मतदातालाई जानकारी गराउन सकिन्छ। एउटा पछि अर्को मतपत्र आउँछ। आफूलाई मन परेको उम्मेदवारलाई भोट दिनुहोस्, भनेर कम्प्युटरले नै जानकारी गराउने प्रबन्ध गर्न सकिन्छ। आजभोलि त गाउँगाउँमा पनि एन्ड्रोइड फोन छन्। औपचारिक शिक्षा नलिएका(हजुरआमा) हरूले पनि फोनको प्रयोग गरिरहनु भएको छ। त्यसो गर्न सक्नेले फोटोसहितको मत हाल्न नसक्ने कुरै हुन्न। गणना गर्न पनि समय नलाग्ने, ढुवानी खर्च पनि नलाग्ने। सुरक्षित रूपमा तत्काल मतगणना पनि हुने भएकाले यो प्रविधिमा आयोग लाग्नुपर्छ। दलहरूलाई विश्वास दिलाउन सक्नुपर्छ। विद्युतीय भोटिङमा आयोग जान नचाहनुको कारण मतपेटिकादेखि मसिसम्म खरिदमा ह्ुने आर्थिक चलखेल मुख्य कारण हो भन्ने आशंका पनि गर्ने गरिन्छ नि ? शंका सबैखालको गर्न सकिन्छ। विद्युतीय मेसिनमा जाने कुरा मेजर सुधारको कुरा हो। ऐतिहासिक काम गर्ने व्यक्तिले झिना मसिना कुराको रमाइलोमा अल्मलिनु हुन्छ जस्तो मलाई लाग्दैन। मान्छेहरूले आरोप लगाउँछन्। तथापी, हामीले एउटा व्यक्ति एउटा समयमा एउटा जिम्मेवारी लिएर आउँछ। आफ्नो पालामा देशलाई सकारात्मक दुरगामी प्रभाव पार्ने काम गर्नुपर्छ। फोटो सहितको मतदाता परिचयपत्र लागू गराउन खोज्दा तपाईंलाई के कस्ता धम्की आएका थिए ? मेरो पालामा फोटोसहितको मतदाता परिचयपत्र र नामावली ल्याउन खोज्दा मन्त्रीले नै ज्यान मार्ने धम्की दिएका थिए। प्रधानमन्त्रीकै अघि ती मन्त्रीले त्यता आइस भने गोली नै हान्छु भन्ने धम्की दिनुभएको थियो। तत्कालीन प्रधानमन्त्रीले त्यसबारेमा मलाई कुनै प्रतिक्रिया नदिनुहोस् भन्नुभयो। ठूलो चुनौतीका बाबजुद पनि हाम्रो टिमले काम गरेका थियौं। परिवर्तन त्यसै त आउँदैन। सबै आआफ्नो क्षेत्रबाट लाग्ने हो भने सुधार सम्भव छ। निर्वाचन प्रणालीमा परिवर्तनको सुरुवात पनि आयोगले नै गर्ने हो। निर्वाचनको शुद्धताका लागि त्यो म्याग्नाकार्टा नै थियो भन्ने गरिन्छ नि ? मैले आफ्नो प्रशंसा गर्नु राम्रो होइन। तर, मान्छेहरूले म्याग्नाकार्टा हो भनेर भन्ने गरेको सुन्छु। परिवर्तन त्यसै हुँदैन। निर्वाचनको विधि, प्रक्रिया, प्रणालीमा सुधार गर्ने दायित्व र जिम्मेवारी आयोगकै हो। निर्वाचनमा मतदान गर्नेको संख्या घट्दै जानुको कारण के होला ? पहिलो कारण, स्वदेशमा कति मतदाता छन् त्यता हेर्नुपर्छ। यसपटक मतदानकै दिन १ हजार २ सय नेपाली विदेश गएको समाचार आएको थियो। कस्तो नमिठो, मतदान गर्न कहाँबाट मान्छे आउलान भनेर आश गर्ने बेला बाध्य भएर हाम्रा युवाहरू विदेशतिर हिँड्ने। कैयौं व्यक्तिहरूको मतदाता नामावलीमा नाम संकलन हुन सकेको छैन। एकथरी उमेर पुगेर पनि नागरिकता नपाएका व्यक्ति छन्। १८ बर्ष उमेर पुगे पनि भोटिङमा नाम नलेखाउने युवाको संख्या पनि धेरै छ। केही दुर्गम स्थानमा भएका खासगरी महिलाको नाम समावेश गर्न घरबाट नदिइने अवस्था भन्ने सुन्छु। राजनीति पार्टीप्रतिको बितृष्णाका कारण पनि कम मत खसेको भन्ने गरिन्छ नि ? बितृष्णा त निर्वाचनले देखाइसक्यो। निर्वाचन प्रक्रियामा भाग लिनेदेखि नतिजमा वितृष्णा देखा परिसक्यो। जो राज्य सञ्चालनमा बसे, प्रमुख भए, ति दल र नेताको पर्फमेन्सप्रति नागरिकको मूल्यांकन सकारात्मक देखिएन भन्न सकिन्छ। अहिले आइरहेको परिणाम पनि सन्देशमूलक नै हो। मतदाता नामावलीमा नाम नलेखाउनेभन्दा पनि भोट नै नदिने प्रक्रिया अत्यन्तै डरलाग्दो हो। २०४८ सालमा ६५ प्रतिशत मत खसेको थियो। २०७० मा करिब ८० प्रतिशत खसेको थियो। २०७४ मा पनि ६५ भन्दा माथि नै थियो। तर यसपालि जम्मा ६१ प्रतिशतमा झर्यो। ०४८ यता पहिलोपटक कम मतदान भयो। यसपटक मौसम प्रतिकूल थिएन। ७०८० प्रतिशत मत खस्ने अवस्था हो। कसलाई किन दिने ? कसलाई मत दिएर के भयो र ? भन्ने कारणले पनि मतदान नगरिएको होला। कतिलाई मतदान गर्न भूगोलले साथ नदिएको, कतिपय शारिरिक अपांगताका कारण पनि सहभागी नभएका हुन सक्छन। हामी विद्युतीय मेसिनको प्रयोगमा गयौ भने विदेशमा भएका नेपालीको मतदान सुरक्षित गर्न सकिन्छ ? नसकिने केही पनि छैन। मुख्य कुरा विश्वास हो। हामीले केमा विश्वास गर्छाै भने, बैंकमा पैसा राख्न, विद्युतीय प्रणालीबाट पैसा पठाउन विश्वास गर्छौं। घरमै बसी बसी टेलिफोन, पानीको बिल तिर्छाै। प्लेनमा अमेरिका जान्छौं। त्यो पनि मेसिनबाटै चलेको हुन्छ। आँखा चिम्लेर विश्वासका साथ यात्रा गर्छौंं। तर, मतपत्रको सट्टा इलेक्ट्रोनिक्स भोटिङ गरौंभन्दा त्यसप्रति हामीलाई विश्वास छैन। यो अचम्मको बिडम्बना हो। यसमा सुधार गर्नुपर्यो, त्यसका लागि दलहरूको इच्छाशक्ति चाहिन्छ। सर्वोच्च अदालतले नो भोटको व्यवस्था राख्न पटकपटक आदेश दिएको छ। यहि चुनावमा पनि केही मान्छेले चिठि नै लेखेर नो भोट खसालेका छन्। इलेक्ट्रिक भोटिङ मेसिनमा नो भोटको व्यवस्था गर्न सकिन्छ त ? नो भोटको व्यवस्था गर्न सकिन्छ। आँखा नदेख्नेका लागि ब्रेल सिष्टम राख्न सकिन्छ। बोल्ने सिस्टम राख्न सकिन्छ। गर्ने कि नगर्ने ? कसरी गर्ने ? कतिसम्म सहज र असहज पार्ने ? भन्ने कुरा मुख्य विषय हो। विश्वास १ नम्बरमा गर्नुपर्यो, सबै कुरा गर्न सकिन्छ। नो भोटको गणना कसरी हुन्छ ? ०७० मा नो भोटका लागि सर्वोच्चले आदेश गरेको थियो। नो भोटको आवश्यकता पहिला पनि थियो। अहिले पनि देखा परेको छ। राम्रा राम्रा उम्मेदवार भएनन् भने मैले कसैलाई भोट दिन्न भन्न पाइन्छ। त्यो पनि मतदाताको अधिकार हो। नो भोट गणना हुन्छ। ५० बढी मत नो भोटले ल्यायो भने उम्मेदवार काम लाग्दैनन्। अर्को चुनाव गर्नुपर्छ। त्यो चुनावमा ति उम्मेदवार हुन पाउंदैनन। त्यस कारण पनि यसमा अलमल भएको हो कि ? कानुन नबनाएको हो कि ? अघिपछि चुप लागेर बस्ने, चुनावका बेला मात्रै आयोगले विद्युतीय मेसिनको कुरा गर्दा दलहरूले नमानेका हुन कि ? चुनावको मुखमा मात्रै आयोग तातेर हुँदैन। हामीले फोटोसहितको मतदाता परिचयपत्र र नामावली २ वर्षमा गरेका थियौं। त्यो काम गर्दा १ करोड खर्च पनि लागेन। त्यसबेला भोट हाल्न परिचयपत्र बाध्यकारी बनायौ। अब नागरिकता भए हुन्छ। निर्वाचन आयोगमा ठूला नेतालाई कस्नै सक्दैन भन्ने आरोप आयोगमाथि लागिरहन्छ। आयोगले कस्ता खाले अप्ठ्यारा आइलाग्छन् ? नेताहरूले आयोगसँग आशा गर्छन्। हामीले नियुक्ति गरेका त हुन्, हामीले भनेको मान्छन् भन्ने आशा नेताहरूले गर्छन्। तर, त्यो ठाउँमा पुगेर कुर्चि सम्हालिसकेपछि खाएको शपथ अनुसार काम गर्नुपर्छ। दलहरूको मनोविज्ञान कस्तो हुन्छ भने आयोगले निष्पक्ष काम गर्यो भने पक्षपात गरेको जस्तो हुन्छ, पक्षपात गर्यो भने निष्पक्ष गरेको जस्तो हुन्छ। दलहरूले यस्तो धारणा राख्नु हुँदैन। आयोगले निष्पक्षताको हदसम्मको निर्णय लिनुपर्ने हुन्छ। प्रेसर आउँछ, त्यसलाई थेग्न सक्नुपर्यो। थेग्नका लागि विधि र प्रक्रिया अनुसार जानुपर्यो। प्रलोभन हुनुभएन। भविष्यको कुनै लोभ वा स्वार्थ नराखी निष्पक्ष भएर काम गर्नुपर्छ। निष्पक्ष भएर काम गर्दा पनि पाप पनि लाग्दैन।"
प्रदेशसभामा जजसले जिते,अन्नपूर्ण पश्चिम टिम : जाजरकोट (२) प्रदेश सभाबाट कांग्रेसका राजीवविक्रम शाह १६ हजार ४० मत प्राप्त गरि विजयी भएका छन्। उनका निकटतम् प्रतिद्वन्द्वी एमालेका खिमबहादुर शाहीले १० हजार ५३० मत प्राप्त गरेको छन्। जाजरकोटको (१) प्रदेशसभामा कांग्रेसका वेदराज सिंह १८ हजार ५४३ मत प्राप्त गरि विजय भएका छन्। उनका निकटतम् प्रतिद्वन्द्वी एमालेका डम्बर सिंहले ११ हजार चार सय ७० मत प्राप्त ल्याएका छन्। बाँके क्षेत्र नं ३ (१) प्रदेशसभा सदस्यमा नेकपा एमालेका रत्न खत्री निर्वाचित भएका छन्। खत्रीले १३ हजार १५८ मत ल्याएका छन्। स्वतन्त्र उम्मेदवार दलबहादुर सुनारले ११ हजार मत ल्याए। नागरिक उन्मुक्ति पार्टीका चन्तराम थारुले ९ हजार ५४७ मत ल्याए। सोही क्षेत्रबाट निर्वाचित नेकपा माओवादी केन्द्रका इन्द्रप्रसाद खरेलले एक हजार ९९५ मत ल्याएका छन्। डोटी (१) प्रदेशसभा सदस्यमा एमालेका उम्मेदवार चक्र मल्ल १५ हजार २७९ मत ल्याएर विजयी भएका छन्। उनका निकटतम् प्रतिद्वन्द्वी कांग्रेसका नरेन्द्रबहादुर सिंहले १४ हजार ८२९ मत पाएका छन्। बाँके क्षेत्र नं २ (२) प्रदेश सभा सदस्यमा जनता समाजवादी पार्टी नेपालका आदेशकुमार अग्रवाल ८ हजार २४६ मत ल्याएर निर्वाचित भएका छन्। एमालेका निरकबहादुर गुरुङ्गलाई एक हजार ५३७ मत ल्याएर निकटतम् प्रतिद्वन्द्वी बनेका छन्। बाँके क्षेत्र नं २ (१) प्रदेशसभा सदस्यमा जसपाका भण्डारीलाल अहिर ११ हजार ५०४ मत ल्याएर निर्वाचित भएका छन्। एमालेका विजयबहादुर यादव ९ हजार ३५८ मत ल्याएर निकटतम् प्रतिद्वन्द्वी भएका छन्। बाँके क्षेत्र नं ३ (२) प्रदेशसभा सदस्यमा कांग्रेसका बादशाह कुर्र्मी १३ हजार ४४४ मत ल्याएका छन्। उनका निकटतम् एमालेका भीमबहादुर ओलीले १० हजार ९५० मत ल्याएका छन्। दैलेख क्षेत्र नं १ (१) प्रदेशसभा सदस्यमा कांग्रेसका पूूर्णबहादुर खत्री नौ हजार चार सय ६४ मतले विजयी भएका छन्। निकटतम् प्रतिद्वन्द्वी एमालेका धर्मराज रेग्मीले आठ हजार ७२ मत प्राप्त गरेका छन्। डोटी (२) प्रदेशसभा सदस्यमा माओवादी केन्द्रका शिव सिं ओली १४ हजार ४७ मत ल्याएर विजयी भएका छन्। एमालेका टेकबहादुर बम १३ हजार १२८ मत ल्याएर निकटतम् प्रतिद्वन्द्वी भएका छन्। डडेलधुरा (१) प्रदेशसभामा माओवादी केन्द्रका सुदूरपश्चिम इञ्चार्ज खगराज भट्ट १२ हजार ११२ मत प्राप्त गर्दै निर्वाचन भएका छन्। एमालेका पठानसिंह बोहराले ९ हजार १९५ मत प्राप्त गरेर निकटमत् प्रतिद्वन्द्वी भएका छन्। बर्दिया २ (२) प्रदेससभा सदस्यमा नागरिक उन्मुक्ती पार्टीका धर्मबहादुर चौधरी २० हजार १२७ मत ल्याएर विजयी भएका छन्। उनका निकटतम् प्रतिद्वन्द्वी माओवादी केन्द्रका मानबहादुर थारुले १० हजार ९८४ मत प्राप्त गरेको निर्वाचन अधिकृत नगेन्द्र लम्सालले जानकारी दिए।
कास्की १ प्रतिनिधिसभा सदस्यमा एमालेका गुरुङ विजयी,पोखरा : कास्की निर्वाचन क्षेत्र नम्बर १ प्रतिनिधिसभा सदस्यमा नेकपा एमालेका मनबहादुर गुरुङ निर्वाचित भएका छन्। सत्तारुढ गठबन्धनका साझा उम्मेदवार बनेका नेपाली कांग्रेसका किशोरदत्त बराललाई २ हजार ५१९ मतान्तरले पराजित गर्दै गुरुङ विजयी भएका हुन्। नेकपा एमाले कास्कीका अध्यक्ष समेत रहेका गुरुङले २५ हजार ७०८ मत ल्याउँदा नेपाली कांग्रेस कास्कीका सभापति बरालले २३ हजार १८९ मत पाएका छन्। राष्ट्रिय स्वतन्त्र पार्टीका राजु राईले १० हजार ९४१ म्त ल्याएका छन्। राष्ट्रिय प्रजातन्त्र पार्टीका सूर्य बहादुर गुरुङले ३ हजार ८ मत ल्याएका छन्। गुरुङ अघिल्लो निर्वाचनमा गण्डकी प्रदेश सभा सदस्यमा निर्वाचित भएका थिए। बराल पहिलो पटक निर्वाचनमा होमीएका थिए। गठबन्धन हुँदा पनि प्रतिनिधि सभामा बराल र प्रदेश सभा कास्की १ ख मा कांग्रेस उम्मेदवार दीपक गुरुङ गराजित भएपछि नेपाली कांग्रेस कास्कीका कार्यकताले आप्नै पार्टीका नेताको अन्तरघातका कारण पराजय भोग्नु परेको भन्दै पार्टीका पूर्व जिल्ला सभापति कृष्ण केसी विरुद्ध बिहीबार नाराबाजी गरेका थिए। कास्कीमा तीन प्रतिनिधि सभा सदस्यका लागि भएको निर्वाचनमा तीनै क्षेत्रमा सत्तारुढ गठबन्धनलाई पराजित गर्दै नेकपा एमालेका उम्मेदवार विजयी भएका छन्। यसै गरी प्रदेश सभा सदस्यकालागि भएको निर्वाचनमा ४ स्थानमा नेकपा एमालेका उम्मेदवार विजयी हुदा सत्तारुढ गठबन्धनबाट नेपाली कांग्रेसका दुई उम्मेदवारले मात्र विजयी भएका छन्। समाजवादी र नेकपा माओवादीका उम्मेदवारले भने जित निकाल्न सकेनन्।
कैलाली ५ (२) प्रकाशबहादुर देउवा र (१) रमेश धामी विजयी,धनगढी : कैलाली निर्वाचन क्षेत्र नम्बर ५ को प्रदेशसभा (२) मा नेपाली कांग्रेसका प्रकाशबहादुर देउवा विजयी भएका छन्। ९ हजार ५९१ मत प्राप्त गरी देउवा प्रदेशसभा सदस्यमा विजयी भएका हुन्। उनका निकटतम प्रतिद्वन्द्वी नेकपा एमालेका दुर्गाप्रसाद जोशीले ६ हजार ३५१ मत प्राप्त गरे। यस्तै क्षेत्र नम्बर ५ को प्रदेशसभा (१) मा नेकपा नेकपा माओवादीका रमेश धामी विजयी भएका छन्। धामीले ९ हजार ३८७ मत प्राप्त गरी विजयी भएका हुन्। उनका प्रतिस्पर्धी नेकपा एमालेका नेपालु चौधरीले ९ हजार २६२ मत प्राप्त गरे।
सप्तरीबाट स्वतन्त्रका अनिरुद्धकुमार सिंह यादव विजयी,"सप्तरी : सप्तरीको प्रदेशसभा सदस्यमा सप्तरीबाट स्वतन्त्र उम्मेदवार अनिरुद्धकुमार सिंह यादव निर्वाचित भएका छन्। सप्तरी ४ (२) प्रदेश सभा सदस्यमा ९ हजार ९८५ मत ल्याएर यादव निर्वाचित भएका निर्वाचन अधिकृतको कार्यालय क्षेत्र नम्बर ४, सप्तरीले जनाएको छ। निकट्तम प्रतिद्वन्द्वी जसपाका अभिषेक यादवले ७ हजार ९२० मत ल्याएका छन्। अनिरुद्ध जसपाका विद्रोही उम्मेदवार हुन्। अभिषेक जसपा नेतृ एवम् पूर्व मन्त्री रेणु यादवका छोरा हुन्। अभिषेकले उम्मेदवारी पाएपछि जसपाका केन्द्रीय सदस्य अनिरुद्धले विद्रोह गरी उम्मेदवारी दिएर जित हासिल गरेका हुन्। गत निर्वाचनमा जसपाका अभिषेकले नै ९ हजार ६०५ मत ल्याएर विजयी भएका थिए। अनिरुद्ध जसपा नेता एवम् पूर्व मन्त्री मृगेन्द्र सिंह यादवका भाइ समेत हुन्। जसपाको निर्णयबाट असन्तुष्ट अनिरुद्धसहितको विद्रोही पक्षले सप्तरी ४ को प्रतिनिधिसभा र दुबै प्रदेश सभामा उम्मेदवारी दिए। पार्टीको क्षेत्रीय समिति र जिल्ला समितिको सिफारिसमै नपरेका पूर्व मन्त्री रेणु यादवका छोरा अभिषेकलाई सप्तरी ४ (२) बाट टिकट दिएपछि सप्तरीको क्षेत्र नम्बर ४ मा अनिरुद्धको समूहले सामुहिक विद्रोह गरेर उम्मेदवारी दिएको हो। प्रतिनिधिसभामा जसपाका बालकिशोर यादवविरुद्ध मो कासिम मियाँ र एमालेले भाग पाएको प्रदेश सभा ४ (१) मा महेन्द्र प्रसाद चौधरी उम्मेदवार बने। प्रदेश सभा सदस्यमा उम्मेदवार बनेका चौधरी र यादव दुबै मनोनयनका बेला जसपाका केन्द्रीय सदस्य थिए। जसपाका नेता ईं संजिबनारायण यादवले एमालेको भागमा परेको ३ (१) मा समेत स्वतन्त्रबाट उम्मेदवारी दिएर १ हजार ५४६ मत ल्याए। यस्तै गत प्रतिनिधि सभाको निर्वाचनमा सप्तरी १ बाट विजयी जसपाका डा सुर्यनारायण यादवले यसपटक टिकट पाएनन्। उनका भाइ चन्द्रनारायण यादवले स्वतन्त्रबाट उम्मेदवारी दिएर २ हजार ४६८ मत बटुले। तथापि एमालेको समर्थन पाएका जसपाका नबलकिशोर साहले २३ हजार ५६४ मत ल्याएर फराकिलो अन्तरले जित हासिल गरे। हालसम्म सप्तरीको आठ प्रदेश सभा सदस्यमध्ये जनमत पार्टी ४, कांग्रेस, एमाले र स्वतन्त्रले एकएक स्थानमा विजयी हासिल गरेको छ। सप्तरी ४ (१) को प्रदेस सभा सदस्यमा नेकपा (एस) ले गोबिन्दबहादुर न्यौपाने विजयका नजिक छन्। सप्तरीको ४ प्रतिनिधि सभामा जसपा, जनमत र कांग्रेसका उम्मेदवार एकएक स्थानमा निर्वाचित भएका छन्। बाँकी रहेको सप्तरी ४ को प्रतिनिधिसभा सदस्यमा नेपाली कांग्रेसका तेजुलाल चौधरीले १० हजार ३८० मतका साथ अग्रता बढाएका छन्। चौधरीलाई जसपाका बालकिशोर यादवले ८ हजार ४१८ मतका साथ पछ्याइरहेका छन्।"
विराटनगरका पूर्व मेयर पराजुली मोरङ ४ (ख) बाट निर्वाचित,"विराटनगर : विराटनगर महानगरपालिकाका पूर्व मेयर भीम पराजुली प्रदेश १ को प्रदेशसभा सदस्य निर्वाचित भएका छन् । मोरङको क्षेत्र नं ४ (ख) बाट उनले प्रदेशसभाको चुनाव जितेका हुन् । आफ्ना निकटतम प्रतिस्पर्धी एमालेका जीवन घिमिरेलाई १ हजार ७८८ मतान्तरले पराजित गर्दै पराजुलीले पहिलोपटक प्रदेश सभाको यात्रा तय गरेका हुन् । प्रदेश १ का पूर्व सामाजिक विकास मन्त्री समेत रहेका घिमिरेले ९ हजार ६९१ मत ल्याउँदा पराजुलीले ११ हजार ४७९ मत प्राप्त गरेका छन् । विद्यालय स्तरदेखि नै राजनीतिक यात्रा तय गरेका पराजुली स्कुल समितिमा नेविसंघको अध्यक्ष, महेन्द्र मोरङ क्याम्पसको इकाई समिति सचिवदेखि सोही क्याम्पसको सभापति समेत भइसकेका व्यक्ति हुन् । उनी दुईपटकसम्म नेपाली काँग्रेसको नगर सभापति हुँदै विराटनगरको मेयर पनि भइसकेका छन् । हाल उनी नेपाली काँग्रेसको केन्द्रीय सदस्यको जिम्मेवारीमा छन् ।"
सिरहामा अधिकांश नयाँ अनुहार विजयी,"सिरहा : प्रतिनिधि र प्रदेशसभा निर्वाचनमा सिरहामा अधिकांश नयाँ अनुहार विजयी भएका छन्। सिरहा१ मा एमालेजसपा गठबन्धनका उम्मेदवार रामशंकर यादव विजयी भएका हुन्। यादव २९ हजार ४६२ मत ल्याएर विजयी भएको हुन् । उनका निकटतम प्रतिद्वन्द्वी लोकतान्त्रिकबाम गठबन्धन कांग्रेसका उम्मेदवार पदमनारायण चौधरीले २७ हजार ३७९ मत ल्याएका छन् । उनीहरुबीच २ हजार ८३ मतान्तर छ । यहाँ जनमत पार्टीका उम्मेदवार युगल किशोर साहले ६ हजार ८४९ मत पाएका छन् । प्रदेशसभा (क) मा पनि एमालेजसपा गठबन्धनका राजेन्द्रप्रसाद चौधरी थारु ११ हजार ७२१ मत ल्याएर विजयी भएका छन्। उनका निकटतम प्रतिद्वन्द्वी कांग्रेसका सुनिल कुमार महतोले ११५५० मत ल्याएका छन्। प्रदेशसभा (ख) मा एमालेजसपा गठबन्धनकै राजकुमार गुप्ता १६२३९ मत ल्याएर विजयी भएका हुन्। उनका निकटतम प्रतिद्वन्द्वी नेकपा (एकीकृत समाजवादी)का अशोक यादवले १३२३३ मत प्राप्त गरेका छन्। यादव ०७४ मा यसै प्रदेशसभामा निर्वाचित भएका थिए । यो क्षेत्रका प्रदेश र प्रतिनिधिसभामा जित्ने तीनै जना संसदका नयाँ अनुहार हुन् । सिरहा क्षेत्र २ का प्रदेशसभा (क) मा जनमत पार्टीका संजयकुमार यादव १२ हजार १७१ मत ल्याएर विजयी भएका छन्। उनका निकटतम प्रतिद्वन्द्वी जसपाका विजयकुमार यादव ११ हजार ५३७ मत ल्याएका छन् । विजय यादव ०७४ मा यहाँबाट प्रदेशसभामा निर्वाचित भएर आर्थिक मामिला र कृषी मन्त्री भएका थिए । ०६४ को संविधानसभा निर्वाचनमा पनि विजयले जित हात पारेका थिए। तर, ०७९ मा उनी पराजित भएका छन्। प्रदेशसभा (ख) मा एमालेका सत्रुधनप्रसाद सिंह निर्वाचित भएका छन् । उनी १३ हजार ७९७ मत ल्याएका छन् । उनका निकटतम प्रतिद्वन्द्वी मदनसेनप्रसाद श्रीवास्तव ११ हजार २५ मत प्राप्त गरेका छन्। श्रीवास्तव ०७४ मा निर्वाचित भएका थिए । सिरहा क्षेत्र ३ का प्रदेशसभा (क) मा एमालेका मनोज कुमार सिंह १५८८६ मत ल्याएर निर्वाचित भएका छन्। उनका निकटतम प्रतिद्वन्द्वी कांग्रेसका रामसगुन यादवले १२ हजार ८९९ मत प्राप्त गरेको छ । सिंह पनि प्रदेशसभाका नयाँ अनुहार हुन् । प्रदेशसभा (ख) मा एकीकृत समाजवादीका प्रमोद यादव पुनः विजयी भएका छन्। उनी ९९७६ मत प्राप्त गरेको छ भने उनका निकटतम प्रतिद्वन्द्वी कांग्रेसका संजयप्रकाश यादवले ८०१४ मत ल्याएका छन् । यादव ०७४ मा यहीबाट प्रदेशसभामा निर्वाचित भएका थिए । सिरहा क्षेत्र४ का प्रदेशसभा (क) मा जनमत पार्टीका त्रिभुवन साह निर्वाचित भएका छन्। साहले ८ हजार २२९ मत ल्याएका हुन्। उनका निकटतम प्रतिद्वन्द्वी नेकपा माओवादी केन्द्रका महेन्द्र पासमानले ७०८३ मत प्राप्त गरेको छ । नेकपा एमालेका उम्मेदवार प्रकाश महासेठले ६८७८ मत ल्याएका छन् । पासमान ०६४ को संविधानसभामा माओवादीबाट निर्वाचित भएर मन्त्री सम्म भएका थिए । साह भने प्रदेशसभाका नयाँ अनुहार हुन् ।"
सुनसरी ३ मा विजय गच्छदारलाई पछि पार्दै एमालेकी भगवती चौधरी अग्रस्थानमा,सुनसरी : सुनसरी क्षेत्र नम्बर ३ को प्रतिनिधि सभा सदस्य निर्वाचनको प्रारम्भिक मत गणनामा कांग्रेस नेता विजय गच्छदारलाई पछि पार्दै एमालेकी भगवती चौधरी अग्रस्थानमा छिन्। चौधरीले ११ हजार ७१६ मत प्राप्त गर्दा गच्छदारले ७ हजार ३२३ मत प्राप्त गरेका छन । २०४८ सालदेखि निरन्तर चुनाव लडेर पटक पटक मन्त्री बनेका गच्छदारलाई यसपटक संसद भवन प्रवेशमा ब्रेक लाग्ने भएको छ । सुरुवातमा नेपाल स्वतन्त्र पार्टीका कमल बाबू मैनालीले अग्रता लिए पनि उनी हाल तेस्रो स्थानमा झरेका छन्। उनले ४ हजार ८५५ मत प्राप्त गरी चौधरी र गच्छदारलाई पछ्याइरहेका छन्। विजयसँग दुईपटक पराजित भएकी चौधरी तेस्रो पटको प्रतिस्पर्धामा जित तर्फ अगाडि बढेकी छन्।
जसपा नेपालका सरोज सिंह कुशवाहा विजयी,जनकपुरधाम : महोत्तरी निर्वाचन क्षेत्र नं २ (ख) बाट जनता समाजवादी पार्टीका नेता सरोजकुमार सिंह कुशवाहा विजयी भएका छन्। नेपाल कम्युनिष्ठ पार्टी माओवादी केन्द्रका नेता लालेन्द्र मण्डललाई ८ सय ६८ मतान्तरका साथ सरोज कुमार सिंह कुशवाहा निर्वाचित भएका हुन् । कुशवाहाको यो दोश्रो जित हो। जसपा नेपालका नेता कुशवाहाले कूल १० हजार ७ सय १६ मत ल्याएर विजयी भएका छन् भने उनका निकटत्तम प्रतिद्वन्द्वी नेकपा माओवादी केन्द्रका उम्मेदवार लालेन्द्र मण्डलले ९ हजार ८ सय ४८ मत ल्याएर विजयी भएका हुन्। उनले यसअघि जसपा नेपालबाट मधेश प्रदेशका आन्तरिक मामिला तथा कानून राज्यमन्त्रीको जिम्मेवारी सम्हालेका थिए।
पूर्व गूहराज्यमन्त्री कँडेललाई हराउँदै पूर्वआइजीपी ध्रुवबहादुर प्रधान निर्वाचित,परासी : नवलपरासी पश्चिमको निर्वाचन क्षेत्र नं २ बाट राप्रपाका ध्रुवबहादुर प्रधान विजयी भएका छन्। पूर्वआइजीपीसमेत रहेका प्रधानले नेपाली कांग्रेसका देबेन्द्रराज कँडेललाई १५ हजार ३६५ को फराकिलो मतान्तरले पराजित गरेका हुन्। प्रधानले ३४७५९ मत पाएका छन्। पूर्व गृहराज्यमन्त्री समेत रहेका कँडेलले १९५९४ मत पाएका छन्। तेस्रोमा रहेका एमालेका दीपेन्द्रकुमार अधिकारीले १४४९८ मत पाएका छन्। २०५६ देखि नवलपरासीबाट चुनाव लड्दै आएका प्रधानले चौथो पटक संसद प्रवेशका लागि उम्मेदवार दिएका कांग्रेसका उम्मेदवार कँडेललाई रोक्दै आफ्नो चौथो प्रयासलाई सफल बनाएका छन्। यस क्षेत्रबाट सधैं प्रधान र कँडेल चुनाव लड्दै आएका थिए। यसअघि एका निर्वाचनमा कँडेलले फराकिलो मतान्तरले प्रधानलाई पराजित गर्दै आएका थिए। फराकिलो मतान्तरको जवाफसहित विजयी भएका प्रधानले २०७४ सालमा पार्टीलाई समानुपातिकमा समर्थन गर्ने गरी कांग्रेसका उम्मेदवार कँडेललाई समर्थन गरेका थिए। २०५६ र २०७० मा तत्कालीन निर्वाचन क्षेत्र नं ४ र ५ बाट उम्मेदवारी दिएका प्रधानले २०५८ को निर्वाचनमा दुई निर्वाचन क्षेत्रबाट उम्मेदवारी दिएका थिए। २०५१ सालदेखि २०७४ सम्म भएका ५ वटा चुनावमा पूर्वगृहराज्य मन्त्रीसमेत रहेका कँडेलले ३ पटक चुनाव जितेका थिए। कँडेल नेपाली कांग्रेसका केन्द्रीय सदस्यसमेत हुन्।
धनुषा १ (ख) मा मर्यादापालक मास्टर साहेव मण्डलको विजयी,"जनकपुरधाम : धनुषा क्षेत्र नं १ (ख) मा नेकपा एमालेका नेता रामचन्द्र मण्डल विजयी भएका छन्। संघीयता, समाजवाद, समृद्ध विकास निर्माणका लागि वकालत गर्दै आएका एमालेजसपा गठबन्धनका उम्मेदवार मण्डल ३ हजार १ सय ९७ मतान्तरले विजयी भएका हुन् । उनले लोकतान्त्रिक समाजवादी पार्टीका उम्मेदवार संजय सिंहलाई पराजित गरेका हुन्। एमालेका मण्डलले १३ हजार ५ सय ९४ मत ल्याएका छन्। उनका निकटतम् प्रतिद्वन्द्वी लोसपा नेपालका संजय सिंहले १० हजार ३ सय ९७ मत ल्याए। जनमत पार्टीका उम्मेदवार सुरेन्द्र कुमार मण्डलले ९ हजार १ सय ४१ मत ल्याएर तेस्रो भए। निर्वाचित नेता मण्डललाई मास्टर साहेवभनेर चिन्ने गरिन्छ। उनी आफू कक्षा १२ मा पढ्दै गर्दा कक्षा १२ कै विद्यार्थीहरुलाई पढाउने उनको अद्भुत शक्ति देखेर उनलाई सबैले मास्टर साहवभनेर बोलाउँथे। जुन आजसम्म पनि कायम छ। जनयुद्धकालमा शिक्षक पेशामा आवद्ध भएका भएका कारण उनको सुपरिचित नाम मास्टर साहबरहेकोले सबैले उनलाई सोही नामले बोलाउने गरेको छ। उनलाई सो क्षेत्रमा शिक्षाको मर्यादापालक भनेर समेत चिन्निछ। बुबा परमेश्वर मण्डल र आमा नाम शितल्ली देवी मण्डलको कोखबाट विसं २०३० साल श्रावण १७ गते धनुषाको परशुराम तलाउ (हाल मिथिलाविहारी नगरपालिका) धनुषामा जन्मेको मण्डल न्यून मध्यमवर्गीय परिवारमा हुर्केका कारण सानैदेखि अन्याय अत्याचार तथा निमुखा तथा अन्याय अत्याचार विरुद्ध संघर्ष गर्दै आएका मण्डलले स्नातकोत्तर गरेका छन्। उनी २०४६ सालमा तत्कालिन नेकपा मालेको गाउँ कमिटीको सचिव हुँदै २०५४ देखि २०६० साल सम्म शिक्षण पेशामा आवद्ध रहे। मण्डल २०५९ सालमा नेकपा माओवादीमा प्रवेश गरी भूमिगत भएका थिए। अखिल नेपाल शिक्षक संगठनका संस्थापकको रुपमा कार्य जिम्मेवारी पूरा गर्दै मण्डल २०६३ सालमा नेकपा माओवादीको जिल्ला ईन्चार्ज, सेक्रेटरी, केन्द्रिय सदस्य, पोलिटब्यूरो सदस्य हुँदै सचिवालय सदस्य भएका थिए। २०६४ को प्रदेशसभा निर्वाचनमा माओवादी केन्द्रबाट निर्वाचित भएपछि माओवादी केन्द्रका संसदीय दलका नेता भएका थिए। वाम गठबन्धनबाट निर्वाचित भएका मण्डल एमाले र माओवादीको विभाजनसँगै एमाले रोज्दा उनको सांसद पद गुमेको थियो।"
मोरङ ४ मा माओवादीका अमनलाल मोदीको ह्याट्रिक,"विराटनगर : मोरङको निर्वाचन क्षेत्र नं ४ बाट माओवादी केन्द्रका अमनलाल मोदी प्रतिनिधिसभा सदस्य पदमा निर्वाचित भएका छन् । आफ्ना निकटतम प्रतिस्पर्धी एमालेका विनोद ढकाललाई भारी मतान्तरले पराजित गर्दै मोदी पुनः एकपटक प्रतिनिधि सभा सदस्यमा निर्वाचित भएका हुन् । उनले ३० हजार ६१२ मत प्राप्त गर्दा उनका प्रमुख प्रतिस्पर्धी एमालेका विनोद ढकालले २४ हजार ४६३ मत ल्याएका छन् । मोदीले ढकाललाई ६ हजार १४९ मतान्तरले पराजित गरेका हुन् । मोदीले यसअघि पनि सो क्षेत्रबाट २०७० को संविधान सभा र २०७४ को प्रतिनिधि सभाको चुनाव जितेका थिए । उनी नेकपा (माओवादी केन्द्र) का केन्द्रीय सदस्य समेत हुन् । मोदीसँग पराजय व्यहोरेका ढकाल भने एमालेका केन्द्रीय सदस्य एवं मोरङका जिल्ला इन्चार्ज हुन् । लामो राजनीति अनुभव बटुलेर पनि कहिल्यै लाभको पदमा नपुगेका उनी यसअघि २०७४ को स्थानीय निर्वाचनमा पनि भीम पराजुलीसँग पराजित भएका थिए । विराटनगरको मेयर पदका लागि भएको निर्वाचनमा कांग्रेसका पराजुलीले उनलाई भारी मतान्तरले पराजित गरेका थिए । त्यसअघि ढकालले मोरङको क्षेत्र नं ७ बाट पनि चुनाव लडेका थिए । तर, कांग्रेसका डा शेखर कोइरालाबाट पराजित बने ।"
संसद् छिर्दै छन् धेरै नयाँ अनुहार,"काठमाडौं : प्रतिनिधि र प्रदेशसभाको एकैपटक सम्पन्न निर्वाचनको मतपरिणामपछि संसद्मा नयाँ अनुहारको पनि बाहुल्य रहने भएको छ। पटकपटक चुनाव जितेकालाई समेत हराउनेदेखि छोटो समयमा खुलेका नयाँ पार्टीका नयाँ उम्मेदवारले राम्रो मतका साथ यसपटक संसद् प्रदेश गर्दैछन्। पटकपटक चुनाव जित्दासमेत अपेक्षित काम गर्न नसकेपछि स्वतन्त्र र नयाँ दलका उम्मेदारहरूले यो पटक अवसर पाउने भएका छन्। जसमा मधेस आन्दोलनबाट उदाएका सिके राउत, राप्रपाका ज्ञानेन्द्र शाही र पत्रकारिताबाट राजीतिमा छिरेका रवि लामिछानेलगायत छन्। रवि लामिछाने सभापति रहेको राष्ट्रिय स्वतन्त्र पार्टी, सीके राउतको जनमत पार्टी र रञ्जिता श्रेष्ठ चौधरी नेतृत्वको नागरिक उन्मुक्ति पार्टीले संसद्मा दरिलो प्रतिनिधित्व गर्ने भएका हुन्। पछिल्लो मत परिणामले नयाँ पार्टीका नयाँ अनुहारलाई मात्रै नभई पुराना र ठूला भनिएका दलका चर्चित अनुहारलाई पनि अघि ल्याएको छ। यसको उदाहरणका रूपमा कांग्रेसका महामन्त्री विश्वप्रकाश शर्मा, कांग्रेसकै प्रदीप पौडेल र एमालेका सूर्य थापालाई पनि लिन सकिन्छ। तर, पुराना पार्टीबाट भन्दा नयाँ पार्टीबाट संसद् छिर्ने धेरै छन्। नयाँ अनुहारमा सामाजिक काममा सक्रिय हुनेहरू धेरै छन्। मतदाताले उनीहरूलाई पुराना नेताको विकल्पमा छानेको जनमतले प्रष्ट पार्छ। टीकापुर घटनाका क्रममा थारु समुदायमाथि अन्याय भएको भन्दै रेशम चौधरीले आफ्नी पत्नी रञ्जिता श्रेष्ठ चौधरीको नेतृत्वमा नयाँ पार्टी दर्ता गराएका थिए। सोही पार्टीले यसपटक राम्रो जनमत समेट्यो। उक्त पार्टीको प्रभाव बाँके, कैलाली, बर्दियालगायतका क्षेत्रमा बढी परेको देखिन्छ। यो निर्वाचनसँगै राष्ट्रिय पार्टी बन्ने पनि निश्चित छ। तर, चौधरी भने मधेस आन्दोलनमा ६ जना सुरक्षाकर्मी र एक बालकको ज्यान लिने मुख्य दोषी भएको भन्दै जेल सजाय भोगिरहेका छन्। उता पृथकतावादी आन्दोलनबाट शान्तिपूर्ण राजनीतिमा फर्किएका जनमत पार्टीका अध्यक्ष डा सिके राउतले पनि मधेसको राजनीतिमा छुट्टै वर्चस्व राखे। सप्तरी २ मा जसपा अध्यक्ष यादवलाई हराएर संसद्मा प्रवेश गर्दैछन्। मधेसलाई छुट्टै देश बनाउने भन्दै पृथकतावादी आन्दोलनमा हिँडेका राउतलाई केपी शर्मा ओली नेतृत्वको सरकारले शान्तिपूर्ण र वैधानिक राजनीतिमा फर्काएको थियो। सञ्चार क्षेत्रबाट उदाएका रवि लामिछानेको पार्टीको प्रभाव देशभर परेको देखिन्छ। उनको पार्टीबाट ललितपुर ३ मा तोसिमा कार्की, काठमाडौं २ बाट सोबिता गौतम, कास्की २ मा माधवप्रसाद कँडेल, काठमाडौं ६ मा शिशिर खनाललगायतका आधा दर्जन धेरै उम्मेदवारहरू संसद् छिर्दैछन्। सामाजिक अभियन्ताका रूपमा परिचित ज्ञानेन्द्र शाही पनि राप्रपाबाट उम्मेदवार बन्दै जुम्लाबाट निर्वाचित भएका छन्। यता पुराना र ठूला भनिएका दलबाट भने नयाँ अनुहार कमै छन्। समाचार तयार पार्दा सम्मको मत परिणामअनुसार कांग्रेसबाट १०, एमालेबाट ८, राप्रपाबाट ३, माओवादी केन्द्रबाट २, स्वतन्त्र पार्टीबाट ७, र नेकपा एसबाट एक जना मात्रै छन्। नयाँ संविधान जारी भएपछिको दोस्रो संघीय निर्वाचनमा यसअघि संसद्मा नपुगेका र राजनीतिमा कमै नाम सुनिएका फरक अनुहारहरूका पनि केही ठाउँमा अग्रता देखिएको छ। विश्वप्रकाश शर्मा : कांग्रेसका महामन्त्री विश्वप्रकाश शर्मा पहिलो पटक संसद्मा छिर्दै छन्। शर्माले झापा १ बाट एमालेका नेता अग्नि खरेललाई भारी मतले पराजित गरे। शर्माले ३९ हजार ६ सय २४ मत ल्याउँदा खरेल २५ हजार ३ सय ४९ मतमा सीमित रहे। शर्मा २०७४ मा वाम गठबन्धनतर्फ माओवादी केन्द्रका उम्मेदवार राम कार्कीसँग पराजित भएका थिए। त्यसअघि २०७० सालमा एमालेका रविन कोइरालासँग छ सय मतले हारेका थिए। प्रदीप पौडेल : कांग्रेस महामन्त्रीमा पराजित भएका प्रदीप पौडेल पहिलो पटक प्रतिनिधिसभा सदस्यमा निर्वाचित भए। पौडेलले एमाले वरिष्ठ उपाध्यक्ष ईश्वर पोखरेललाई हराए। युवा नेताका रूपमा परिचित पौडेलले १५ हजार २ सय ३७ मत ल्याए भने पोखरेल १० हजार १ सय ७५ मतमा रोकिए। पौडेल २०७४ सालको निर्वाचनमा तनहुँबाट प्रदेशसभामा पराजित भएका थिए। योगेश गौचन थकाली : योगेश नेपाली कांग्रेसको उम्मेदवार बन्दै मुस्ताङबाट निर्वाचित भएका हुन्। उनले ३ हजार ९ सय ९२ मत ल्याए। थकालीले एमालेका प्रेमप्रसाद तुलाचनलाई पराजित गरेका हुन्। २९ वर्षीय थकाली पहिलो पटक संसदीय निर्वाचन लडेका हुन्। पहिलो पटकमा नै उनले सफलता हात पारेका छन्। सन्तोष चालिसे : नेपाली कांग्रेसबाट उम्मेदवार बन्दै काठमाडौं ३ बाट चालिसे निर्वाचित भएका हुन्। उनले एमालेका उम्मेदवार कृष्ण राईलाई पराजित गरे। गोकर्णेश्वरका निवर्तमान मेयर चालिसे पहिलो पटक संसद्मा छिर्दै छन्। चालिसेले १३ हजार ८ सय ५३ मत ल्याएका छन् भने निकटम प्रतिस्पर्धी एवं निवर्तमान सांसद राईले १० हजार २ सय ७७ मत ल्याए। पुष्पबहादुर शाह : अछाम२ बाट निर्वाचित शाहले एमालेका यज्ञप्रसाद बोगटीलाई पराजित गरेका हुन्। शाहले २२ हजार ९ सय ५४ मत ल्याएका छन् भने बोगटीले १६ हजार १ सय १४ मत ल्याए। बोगटी निवर्तमान सांसद हुन्। राजेन्द्र बजगाईं : बजगाई गोरखा १ बाट निर्वाचित भएका हुन्। उनले एमालेका रामशरण बस्नेतलाई पराजित गरेका छन्। बजगाईंले ३३ हजार ४ सय २८ मत ल्याए भने बस्नेतले १६ हजार ७ सय ८५ मत पाए। दुर्लभ थापा क्षेत्री : थापाले एमालेका प्रभावशाली मानिएका नेता महेश बस्नेतलाई पराजित गरेर संसद्को यात्रा तय गरेका हुन्। भक्तपुर२ बाट उनले बस्नेतलाई फराकिलो मतले पराजित गरेका छन्। थापाले २४ हजार २ सय ३९ र बस्नेतले २३ हजार २ सय ८२ मत ल्याएका छन्। दिक्पालकुमार शाही : दैलेख २ बाट शाही निर्वाचित भएका हुन्। शाहीले एमालेका लक्ष्मीप्रसाद पोखरेललाई पराजित गरेका छन्। उनले २० हजार १ सय ५८ मत ल्याएका छन् भने पोखरेले २० हजार ५ मत ल्याए। श्यामकुमार घिमिरे : घिमिरे सिन्धुली२ बाट निर्वाचित भएका हुन्। उनले एमालेका प्रदिपकुमार कटुवाललाई पराजित गरेका छन्। घिमिरेले ३० हजार ३ सय ९१ र कटुवालले २५ हजार ५ सय ४६ मत ल्याएका छन्। विष्णुकुमार कार्की : कांग्रेसका कार्कीले निवर्तमान सांसद् तिलक महतलाई नवलपुर २ बाट पराजित गरेका छन्। कार्कीले ३६ हजार १ सय ४ मत ल्याउँदा महतले ३४ हजार ८३ मत ल्याएका छन्। सूर्य थापा : राष्ट्रिय जनमोर्चाकी उपाध्यक्ष दुर्गा पौडेललाई हराएर एमालेका सूर्य थापा पहिलो पटक संसद्मा छिर्ने भएका छन्। प्युठानमा थापाले ४१ हजार १ सय १८ मत ल्याए भने उनको निकटम प्रतिस्पर्धी पौडेलले ३५ हजार ८ सय १८ मत ल्याइन्। पौडेल योभन्दा पहिला सोही क्षेत्रबाट निर्वाचित भएकी छन्। सूर्य ढकाल : बाँके १ बाट एमाले युवा नेता सूर्य ढकालले युवा तथा खेलकुद मन्त्री महेश्वर गहतराजलाई हराएर संसद्को बाटो तय गरेका छन्। उनले २५ हजार २६ मत ल्याएका छन्। उनका प्रतिस्पर्धी महतराजले १९ हजार ६ सय ३२ मत ल्याए। महेश बर्तौला : मकवानपुर २ बाट युवा नेता महेश बर्तौलाले आफ्नै गुरु गठबन्धनका नेता विरोध खतिवडालाई हराएका छन्। बर्तौलाले ३३ हजार ५ सय ४ मत ल्याउँदा खतिवडाले २९ हजार १ सय ८१ मत ल्याएका छन्। अम्बरबहादुर रायमाझी : उदयपुर२ बाट एमालेका रायमाझीले नेकपा एसका प्रवक्ता एवं उपमहासचिव जगन्नाथ खतिवडालाई पराजित गरेर पहिलो संसद् छिदैछन्। रायमझीले १५ हजार २ सय ५१ मत ल्याउँदा खतिवडाले १२ हजार ८ सय ९३ मत ल्याएका छन्। प्रेमबहादुर महर्जन : महर्जन एमालेबाट खाता खोल्ने उम्मेदवार हुन्। ललितपुर २ बाट उनले नेकपा एसका कृष्णलाल महर्जनलाई हराएका हुन्। कृष्णलाल प्रेमबहादुरका निकटम प्रतिस्पर्र्धी पनि बनेन। महर्जनले १५ हजार २५ मत ल्याउँदा कृष्णलालले ८ हजार २ सय ६४ मत ल्याएर चौथो भए। प्रेमबहादुर निकटम प्रतिपस्र्धी हाम्रो नेपाली पार्टीका सुदिन शाक्यले ८ हजार ८ सय ८६ मत ल्याएका थिए। बासुदेव घिमिरे : रुपन्देही ५ बाट घिमिरे निर्वाचित भएका छन्। उनले सार्वजनिक लेखा समितिका पूर्वसभापति भरतकुमार शाहलाई हराएका छन्। घिमिरेले ३६ हजार ८ सय २२ र शाहले २७ हजार १ सय २० मत ल्याए। पूर्वमेयरसमेत रहेका घिमिरेको संसदीय यात्रा पनि रोचक छ। पहिला उनको ठाउँमा खिमलाल भट्टराईले टिकट पाएका थिए। पछि घिमिरेलाई त्यो टिकट दिइएको थियो। मानवीर राई : सोलुखुम्बुबाट कांग्रेसका प्रभावशाली नेता बलबहादुर केसी हराएर राई संसदीय यात्रा तय गरेका छन्। राईले १९ हजार ३ सय २४ मत ल्याउँदा केसीले १६ हजार ५ सय ४५ मत ल्याएका छन्।रामशंकर यादव : सिराहबाट रामशंकर यादवले पहिलो पटक संसदीय यात्रा तय गरेका छन्। उनले कांग्रेस पुराना नेता पदमनारायण चौधरीलाई हराएका हुन्। यादवले २९ हजार ४ सय ६२ मत ल्याए भने चौधरीले २७ हजार ३ सय ७९ मत ल्याएका छन्। पुराना नेता भए पनि एमाले नेता देवराज घिमिरे पनि पहिलो पटक प्रतिनिधि सभामा उठ्दैछन्।माधव सापकोटा : माओवादीका माधव सापकोटाले सिन्धुपालचोक १ बाट एमालेका सुरेश नेपाललाई हराए। उनले ३० हजार ३ सय ७४ मत ल्याउँदा नेपालले २७ हजार १८ मत ल्याएका छन्। रामकुमार राई : खोटाङबाट एमालेका पूर्वप्रमुख सचेतक विशाल भट्टराईलाई हराएर राईले संसदीय बाटो कोरेका छन्। उनी पहिलो पटक संसद्मा छिर्दैछन्। राईले ३१ हजार ३ सय ५१ मत ल्याउँदा भट्टराईले २८ हजार ६ सय ८२ मत ल्याएका छन्। सिके राउत : जसपाका अध्यक्ष उपेन्द्र यादवलाई जनमत पार्टीका अध्यक्ष सिके राउतले पराजित गरे। पृथकतावादी आन्दोलनपछि मुलधारमा बसेका राउतको यो पहिलो पटक हो संसद् प्रवेश। रन्जिता श्रेष्ठ चौधरी : नागरिक उन्मुक्ति पार्टीकी अध्यक्ष रन्जिता श्रेष्ठले पूर्वमन्त्री रामजनम चौधरीलाई हराएर प्रतिनिधिसभामा प्रवेश गरेकी छन्। गंगाराम चौधरी : कैलाली ३ बाट नागरिक उन्मुक्ति पार्टीका गंगाराम चौधरी निर्वाचित भएका हुन्। उनले २३,१२० मत ल्याउँदा माओवादी केन्द्रका कृष्णकुमार चौधरीले १७ हजार ७ सय ४९ मत ल्याए।रन्जिता श्रेष्ठ चौधरी : रेशम चौधरीले नेतृत्व गरेको यो पार्टीबाट कैलाली १ मा श्रेष्ठ निर्वाचित भएकी हुन्। उनले ३० हजार ४ सय ४ मत ल्याएकी छन्। प्रतिस्पर्धी पूर्वमन्त्री एवं कांग्रेस नेता रामजनम चौधरीले १८ हजार ८ मत ल्याए। चौधरी पटकपटक मन्त्री र संसद् भइसकेका व्यक्ति हुन्। डा धवलशमशेर जबरा : राप्रपाका जबराले पूर्वमन्त्री एवं जसपाका प्रभावशाली नेता मो इस्तीयाक राईलाई हराएका हुन्। नेपालगन्ज उपमहानगरपालिका दुई पटक मेयर भएका जबराको संसदीय यात्रा भने यो पहिलो हो। उनी लोकप्रिय नेता पनि हुन्। दीपकबहादुर सिंह : यो पटक सिंहले चमतकारिक जित हासिल गरेका छन्। अन्तिम अवस्थामा अग्रता लिएका सिंहले आफ्नै पुराना अध्यक्ष कमल थापालाई हराएका छन्। ज्ञानेन्द्र शाही : अभियान्तका रूप परिचित शाहीले जुम्लाबाट निर्वाचन जितेका छन्। उनले सत्तागठबन्धन र एमालेलाई हराएर संसदीय यात्रा तय गरेका हुन्। सिके राउत : जनमत पार्टीले यो पटक संसद्मा सकारात्मक हस्तक्षेप गर्ने भएको छ। राउतले मधेसका मसिहा भनेर चिनिने जसपाका अध्यक्ष उपेन्द्र यादवलाई भारी मतले पराजित गरेका छन्। उनले ३५ हजार ४२ मत ल्याउँदा यादवले १६ हजार ९ सय ७९ मत ल्याए। लालवीर चौधरी : उनी स्वतन्त्र उम्मेदवार हुन्। उनले बर्दिया २ बाटसत्ता गठबन्धन र एमालेका उम्मेदवारलाई पराजित गरे। रेशम चौधरीका बाबु लालवीरले २६ हजार ५ सय २० मत ल्याए। उनका प्रतिस्पर्धी माओवादी केन्द्रका सुरेश पन्थे २६ हजार ३ सय ८४ मत ल्याएका छन्। राष्ट्रिय स्वतन्त्र पार्टीका निर्वाचित ७ नयाँ अनुहार रवि लामिछाने : राष्ट्रिय स्वतन्त्र पार्टीका अध्यक्ष रवि लामिछानेले प्रधानमन्त्री शेरबहादुर देउवाका विश्वासपात्र एवं मन्त्री उमेश श्रेष्ठलाई भारी मतान्तरले हराए। उनी पनि यो पटक संसद्मा नयाँ अनुहारका साथ छिर्दैछन्। उनी चितवन २ बाट निर्वाचित भएका हुन्। हरि ढकाल : ढकाल चितवन १ बाट निर्वाचित भएका हुन्। ढकालले पूर्वअर्थमन्त्री सुरेन्द्र पाण्डे र अर्थशास्त्री एवं पूर्वराष्ट्रिय योजना आयोगका उपाध्यक्ष विश्वनाथ पौडेललाई हराए। ढकालले ३४ हजार १ सय ८९ मत ल्याउँदा एमालेका उपाध्यक्षसमेत रहेका पाण्डेले २६ हजार ६ सय ८ मत ल्याए। नेपाली कांग्रेसका विश्वनाथ पौडेलले २४ हजार ९ सय ९ मत पाए।तोसिमा कार्की : कार्की ललितपुर ३ बाट विजयी भएकी हुन्। उनले एमाले र सत्तागठबन्धनका उम्मेदवारलाई भारी मतले पराजित गरिन्। उनले ३१ हजार १ सय ३६ मत ल्याउँदा एमालेका अमृत ढकालले १२ हजार ९ सय ६३ मत ल्याए। माओवादी केन्द्रकी प्रभावशाली नेतृ एवं जलस्रोत ऊर्जा जलस्रोत तथा सिँचाइमन्त्री पम्फा भुसाल पनि पछि परिन्।सोबिता गौतम : उनी काठमाडौं २ बाट पूर्वसभामुख अनसरी घर्तीलाई हराएर निर्वाचित भएकी छन्। उनले १५,२२९ मत ल्याउँदा एमालेका मनिराम फुयाँलले ११ हजार ५ सय ५५ मत ल्याए। शिशिर खनाल : शिशिर काठमाडौं ६ बाट पूर्वप्रहरी महानिरीक्षक एवं एमाले नेता सर्वेन्द्र खनाल र पूर्वरक्षामन्त्री एवं कांग्रेस नेता भीमसेनदास प्रधानलाई पराजित गरेर संसद्मा छिरेका छन्। खनालले १४ हजार २ सय ४ ल्याउँदा सर्वेन्द्रले ८ हारा ९ सय ११ र प्रधानले ८ हजार ८ सय ५ मत ल्याए। गणेश पराजुली : पराजुली काठमाडौं ७ बाट पराजुली निर्वाचित भएका छन्। उनले एमालेका श्यामकुमार घिमिरे र युवा नेतृ मानुषि यमी भट्टराई हराएका हुन्। विराजभक्त श्रेष्ठ : श्रेष्ठ काठमाडौं ८ बाट निर्वाचित भए। उनले नेकपा एसका नेता एवं संस्कृति पर्यटन तथा नागरिक उड्डयनमन्त्री जीवनराम श्रेष्ठलाई हराएका छन्।"
कांग्रेसका आङ्देम्बेलाई ४७ मतले हराउँदै एमालेका बसन्त नेम्बाङ विजयी,"फिदिम : पाँचथरबाट प्रतिनिधि सभा सदस्यमा नेपाल कम्युनिष्ट पार्टी (एमाले) का बसन्तकुमार नेम्बाङ विजयी भएका छन्। निकटतम प्रतिद्वन्द्वी नेपाली कांग्रेसका भीष्मराज आङ्देम्बेलाई ४७ मतले पछि पार्दै नेम्बाङ निर्वाचित भएका हुन्। नेम्बाङले ३२ हजार १ सय १० मत प्राप्त गर्दा आङ्देम्बेले ३२ हजार ६३ मत पाएका हुन्। यो जीतसँगै नेम्बाङ पाँचथरबाट चौथो पटक सांसदमा निर्वाचित भएका हुन्। यसअघि उनी २०४८,२०५६ र २०७४ सालमा निर्वाचित भएका थिए।"
रौतहट २ मा कांग्रेसका फिरदोस आलमलाई हराउँदै स्वतन्त्रका किरण साह विजयी,रौतहट : प्रतिनिधिसभा सदस्यमा रौतहट क्षेत्र नम्बर २ बाट स्वतन्त्र उम्मेदवार किरण साह विजयी भएका छन्। साहले नेपाली कांग्रेसका उम्मेदवार डाफिरदोस आलमलाई ४ हजार ५ सय ९४ मतान्तरले पराजित गरेका हुन्। साहले ३२ हजार ८ सय ४२ मत ल्याउँदा उनका निकटतम प्रतिद्वन्द्वी नेपाली कांग्रेसका आलमले २८ हजार २ सय ४८ मत पाएका छन्। साहका प्रतिद्वन्द्वी आलम रौतहटमा पटक पटक मन्त्री भएका कांग्रेस नेता मोहम्मद आफताव आलमका जेठो छोरा हुन्। माओवादीमा राजनीति गरेका साह मधेसवादी दल हुँदै केही समय अघि एमाले प्रवेश गरेका थिए। एमाले पार्टीले टिकट नदिएको र सो क्षेत्र जसपाको भागमा परेपछि साहले स्वतन्त्रबाट उम्मेदवारी दर्ता गराएका थिए। साहले स्वतन्त्र उम्मेदवार समूह प्रभु साहको समूहसँग मिलेर चुनाव लडेका थिए। एमालेजसपा गठबन्धनका उम्मेदवार शैलेन्द्र साहले २ हजार १ सय ४२ मत पाएका छन्। एमालेका मधेशप्रदेश सदस्यसमेत रहेका शैलेन्द्रले जसपाबाट टिकट लिएर चुनावको अन्तिम दिन सार्वजनिकरुपमै किरण साहलाई समर्थन गरेको धोषणा गरेका थिए।
मधेश प्रदेशका गृहमन्त्री साह दोस्रोपटक प्रदेशसभामा निर्वाचित,महोत्तरी : मधेश प्रदेशका गृह तथा सञ्चारमन्त्री भरतप्रसाद साह प्रदेशसभा सदस्यमा निर्वाचित भएका छन्। मन्त्री साह महोत्तरी निर्वाचन क्षेत्र नं १ को ख क्षेत्रबाट प्रदेशसभा सदस्यमा हुन्। गएराति सम्पन्न मतगणनाको अन्तिम मतपरिमाण अनुसार सतारुढ गठबन्धनको तर्फबाट प्रदेशसभा सदस्य पदमा उम्मेदवारी दिएका साह विजयी हासिल गरेको निर्वाचन अधिकृतको कार्यालयले जनाएको छ। साहले आफ्ना निकटम प्रतिद्वन्द्वी जनता सामाजवादी पार्टीका उम्मेदवार रामश्रेष्ठ महतोलाई २ हजार ५ सय मतअन्तरले पराजित गरेका हुन्। साहले ८ हजार ३०१ मत हासिल गरेका छन् भने उनका निकटम प्रतिद्धन्द्धी जसपाका उम्मेदवार महतो ५ हजार ८७१ मत हासिल गरेका छन्। त्यस्तै स्वतन्त्रका विनोदकुमार महतो ४ हजार ६१३ मत ल्याएर तेस्रो स्थान हासिल गरेका छन्। साह २०७४ सालको निर्वाचन यही निर्वाचन क्षेत्रबाट प्रदेशसभा सदस्यमा निर्वाचित भएका थिए।
"समानुपातिकमा एमालेले कटायो १० लाख मत, माओवादी केन्द्रको ४ लाख ४६ हजार","काठमाडौं : प्रतिनिधिसभाको समानुपातिकतर्फ एमालेले १० लाख मत कटाएको छ। शुक्रबार बिहान १०:१५ बजेसम्मको मतगणना अनुसार एमालेले १० लाख १९ हजार ४५ मत ल्याएको हो। त्यसपश्चात क्रमशः कांग्रेस, राष्ट्रिय स्वतन्त्र पार्टी, माओवादी केन्द्र, राप्रपाले मत पाएका छन्। नेपाली कांग्रेस ९ लाख ६८ हजार ७३४, राष्ट्रिय स्वतन्त्र पार्टी ४ लाख ८९ हजार ९९७, नेपाल कम्युनिष्ट पार्टी (माओवादी केन्द्र) ४ लाख ४६ हजार १४३, राष्ट्रिय प्रजातन्त्र पार्टी २ लाख ६० हजार ९६४, जसपाले १ लाख २८ हजार ७३० मत पाएका छन्। यसैगरी जनमत पार्टीले ७७ हजार ३०५, नेपाल कम्युनिष्ट पार्टी (एकिकृत समाजवादी)ले ७२ हजार २३०, नागरिक उन्मुक्ति पार्टी ७० हजार ३२५, नेपाल मजदुर किसान पार्टीले ५७ हजार ५७२ मत ल्याएका छन्। देशभर समानुपातिकतर्फको मत गणना जारी रहेको छ।"
एमालेका उमाशंकर अरगरियालाई हराउँदै कांग्रेसका रामकृष्ण यादव विजयी,"जनकपुरधाम : प्रतिनिधिसभा सदस्य निर्वाचनमा धनुषा क्षेत्र नम्बर २ मा नेपाली कांग्रेसले जीत हासिल गरेको छ । कांग्रेसका रामकृष्ण यादव १ सय ५७ मतान्तरसहित प्रतिनिधिसभा सदस्यमा निर्वाचित भएका हुन् । यादव २० हजार १ सय १२ मत ल्याएर विजयी भएका छन् भने उनका निकटतम प्रतिद्वन्द्वी नेकपा एमालेका उमाशंकर अरगरियाले १९ हजार ९ सय ५५ मत ल्याएर पराजय भोग्नु परेको छ । यस अघि जसपा नेपालबाट निर्वाचित भएका अरगरिया चुनाव अघि लोकतान्त्रिक समाजवादी पार्टी प्रवेश गरेर १८ दिने मन्त्री भएका थिए । पछि लोसपा त्यागेर एमाले प्रवेश गरेका अरगरियासँग यादवको कडा प्रतिस्पर्धा भएको थियो । यही क्षेत्रबाट एकीकृत समाजवादीका रामचन्द्र झाले १३ हजार ६ सय ५, जनता समाजवादी पार्टीका आनन्द यादवले १२ हजार ९ सय १, जनमत पार्टीका जयनारायण साहले ९ हजार ९ सय १ मत प्राप्त गरेका थिए ।"
रामेछापको प्रदेश सभा (१) मा माओवादी केन्द्रका तारा नारायण श्रेष्ठ विजयी,काठमाडौं : रामेछापको प्रदेश सभा निर्वाचन क्षेत्र नम्बर १ बाट नेकपा माओवादी केन्द्रका तारा नारायण श्रेष्ठ विजयी भएका छन् । नेकपा (एमाले) का उम्मेदवार शान्ति प्रसाद पौडेललाई १ हजार ९९१ मतले पराजित गर्दै सत्ता गठबन्धनका श्रेष्ठ विजयी भएका हुन्। श्रेष्ठ १७ हजार १४८ मत ल्याएका छन् । उनका प्रतिद्वन्द्वी पौडेलले १५ हजार १५७ मत ल्याए। श्रेष्ठ २०६४ सालको संविधानसभा सदस्यमा निर्वाचित भएका थिए। हाल उनी माओवादी केन्द्र रामेछापको जिल्ला सचिव रहेका छन्। राष्ट्रिय प्रजातन्त्र पार्टीले हिक्मत बहादुर सुनुवारले ३ हजार ४९५ मत ल्याएर तेस्रो स्थान बनाए भने एकीकृत समाजवादीका जिल्ला अध्यक्षसमेत रहेका रमेश बस्नेतले २ हजार ८८ मत ल्याएर पाँचौ बनेका छन्।
"भोजपुरमा एमालेको किल्ला तोडियो : संघमा सुदन, प्रदेशमा राजेन्द्र र विनोद","भोजपुर : भोजपुरमा प्रतिनिधि तथा प्रदेशसभाका दुवै क्षेत्रमा सत्ता गठबन्धनका उम्मेदवार विजयी भएका छन्। प्रतिनिधिसभातर्फ माओवादी केन्द्रका सुदन किराती, प्रदेशसभा क मा मुख्यमन्त्री राजेन्द्रकुमार राई र प्रदेशसभा ख मा नेपाली कांग्रेसका विनोद वान्तावा विजयी भएका हुन्। प्रतिनिधिसभातर्फ गठबन्धनका साझा उम्मेदवार किरातीले २८ हजार ५ सय ७८ मत ल्याउँदै लगातार दोश्रोपटक विजयी भएका हुन्। उनका निकटत्तम प्रतिद्वन्द्वी नेकपा एमालेका उम्मेदवार एवम् पूर्वमुख्यमन्त्री शेरधन राईले कुल २६ हजार १ सय ९३ मत प्राप्त गरे। शेरधनमाथि किरातीको ०६४ सालपछिको यो दोश्रो जित हो। यस्तै भोजपुर प्रदेश क्षेत्र नं १ मा गठबन्धनका उम्मेदवार तथा मुख्यमन्त्री राजेन्द्र कुमार राई विजयी भएका छन्। राजेन्द्रले १६ हजार एकसय १० मत ल्याउँदै दोश्रोपटकका लागि निर्वाचित भएका हुन्। उनका प्रतिद्वन्दी नेकपा एमालेका हरिबहादुर राईले कुल १२ हजार २ सय २३ मत प्राप्त गरे। यस्तै प्रदेशसभा क्षेत्र नं २ बाट निर्वाचित विनोद वान्तावा राईले पनि ६४ वर्षपछि भोजपुरमा नेपाली कांग्रेसलाई विजयी दिलाएका छन्। उनी १३ हजार ५ सय ६९ मत ल्याउँदै विजयी भए। उनका निकटत्तम प्रतिस्पर्धी एमालेका खड्गबहादुर कार्कीले १२ हजार ८ सय २८ मत पाए। एमाले गढ मानिने भोजपुरको क्षेत्र नं २ मा उनको यो पहिलो चुनाव र पहिलो जित हो। कुल १ लाख २३ हजार ३५९ मतदातामध्ये यसपटक भोजपुरमा कुल ५०३९९ अर्थात ६२ हजार एकसय ८१ मतादाताले मतदान गरेका थिए।"
झापा ४ (१) मा एमालेका खनाल विजयी,झापा : झापा ४ (१) मा नेकपा एमालेका राधाकृष्ण खनाल प्रदेशसभा सदस्यमा विजयी भएका छन्। सत्तारुढ गठबन्धनका साझा उम्मेदवार बनेका माओवादी केन्द्रका दर्लामीलाई खनालले एक हजार ५८० मतान्तरले पराजित गरेका हुन्। खनालले १३ हजार ९५१ मत पाउँदा प्रदेश १ का पूर्व कृषि मन्त्री झलकबहादुर मगर दर्लामीले १२ हजार ३७१ मत पाएका छन्। त्यस्तै हाम्रो नेपाल पार्टीका होमप्रसाद गौतमले १३४६ मत ल्याइ तेस्रो स्थान ओगटेका छन्। कूल ३३ हजार २५६ मत खसेकोमा १६०७ मत बदर भएको निर्वाचन अधिकृत प्रकाश गौतमले बताए।
सर्लाही क्षेत्र नं ३ बाट प्रतिनिधि सभा सदस्यमा एमालेका हरिप्रसाद उप्रेती विजयी,मलङ्वा : सर्लाही क्षेत्र नम्बर ३ बाट प्रतिनिधि सभा सदस्यमा एमालेका हरिप्रसाद उप्रेती विजयी भएका छन् । उप्रेतीले सत्ता गठबन्धनका माओवादी केन्द्रका नेता नरेन्द्र साह कलवारलाई ७७० मतको मतान्तरले पराजित गरेका हुन्। एमालेजसपा गठबन्धनका उम्मेदवार उप्रेतीले ३२ हजार ९ सय ३८ मत प्राप्त गरेका छन् भने कलवारले ३२ हजार १ सय ६८ मत प्राप्त गरे। जनमत पार्टीका त्रिभुवन कुमार सिंहले ५ हजार ५१९ मत ल्याएर तेस्रो बने।
रुकुम पश्चिममा जनार्दन शर्मासहित माओवादी केन्द्रका तीनै जना विजयी,रुकुम पश्चिम : रुकुम पश्चिमका एक प्रतिनिधि र दुई प्रदेशसभामा निर्वाचन क्षेत्रमा माओवादी केन्द्रका उम्मेदवारले जित हासिल गरेका छन। प्रतिनिधि सभामा माओवादी केन्द्रका उम्मेदवार जनार्दन शर्मा ३९ हजार ५ सय ४९ मत सहित विजयी भएका हुन्। शर्माले प्रतिस्पर्धी नेकपा एमालेका उम्मेदवार नन्दराम देवकोटालाई २६ हजार ५ सय ८८ मतान्तरले पराजित गरे। पराजित देवकोटाले १२ हजार ९ सय ६१ मतमा चित्त बुझाए। प्रदेश सभा (क) मा माओवादी केन्द्रका उम्मेदवार महेन्द्र केसी विजयी भएका छन्। केसीले जम्मा १९ हजार ३३ मत प्राप्त गर्दा उनका प्रतिद्वन्द्वी एमालेका नारायणकुमार शाहले ८ हजार ८१ मत ल्याए। केसी र शाहबीचको मतान्तर १० हजार ९ सय ५२ रह्यो। प्रदेश (ख) मा पनि माओवादी केन्द्रकै उम्मेदवार विजयी भएका छन्। माओवादी केन्द्रका राजकुमार शर्माले एमालेका कर्णबहादुर घर्ती मगरलाई १२ हजार ८२ मतले पछी पार्दै विजयी भए। शर्माको कूल मत २० हजार १ सय ६० रहेको छ। पराजित भएका घर्तीले जम्मा ८ हजार ७८ मत ल्याएका छन्। २०७४ को निर्वाचनमा पनि यहाँ माओवादी केन्द्रले नै जितेको थियो।
काभ्रे २(क) बाट नेकपा एसका लक्ष्मण लम्साल विजयी,काभ्रे : काभ्रे जिल्लाको प्रतिनिधि सभा २ को प्रदेशसभा (क) बाट नेकपा एसका लक्ष्मण लम्साल प्रदेशसभा सदस्यमा विजयी भएका छन्। लम्सालले आफ्ना निकटतम् प्रतिद्वन्द्वी नेकपा एमालेका उम्मेदवार कुमार खकुरेललाई १८८ मतान्तरले पराजित गरेका हुन्। मुख्य निर्वाचन अधिकृतको कार्यालय धुलिखेलका अनुसार नेकपा एसका लम्सालले १९ हजार ४ सय ८ मत प्राप्त गरि प्रदेश सभा सदस्यमा विजयी भएका छन्। उनका निकटतम् प्रतिष्पर्धी नेकपा एमालेका उम्मेदवार कुमार खकुरेलले १९ हजार २ सय २० मत प्राप्त गरेका छन्। अघिल्लो ०७४ को निर्वाचनमा सोही क्षेत्रबाट लम्साल नेकपा एमालेबाट प्रदेश सभा सदस्यमा नै विजयी भएका थिए। लम्साल एमाले पार्टी विभाजन हुँदा नेकपा एसमा बसेका थिए। अहिले प्रदेश सभा सदस्यमा विजयी लम्साल बाम लोकतान्त्रिक गठबन्धनका साझा उम्मेद्वार हुन्।
नवलपरासी २(ख) मा कांग्रेसका बैजनाथ विजयी,परासी : नवलपरासी पश्चिम निर्वाचन क्षेत्र नं २ को प्रदेशसभा ख मा नेपाली कांग्रेसका बैजनाथ कलवार पुन : दोस्रो पटक विजयी भएका छन्। कलवारले लोसपाका नगेन्द्र अग्रहरीलाई १ हजार ६८९ मतान्तरले पराजित गरेका हुन्। कलवारले ११ हजार ७३६ ल्याउँदा अग्रहरीले १० हजार ४७ मत पाएका छन्। जसपाका धरेन्द्र यादवले ९ हजार ५८२ मत ल्याएर तेस्रो भए।
रामेछापमा कान्छारामले बनाए ८ हजार २५६ मतान्तर,काठमाडौं : रामेछापमा सत्ता गठबन्धनका उम्मेदवार पूर्णबहादुर तामाङ (कान्छाराम)ले ८ हजार २५६ मतले अग्रता लिएका छन्। एमालेका उम्मेदवार कैलाश ढुंगेललाई पछाडि पार्दै कांग्रेस उम्मेदवार तामाङले निरन्तर अग्रता लिएका हुन्। ४१ हजार ८८२ मत गणना गर्दा तामाङले २२ हजार १३९ मत ल्याएका छन्। उनलाई पछ्याई रहेका ढुंगेलले १३ हजार ८८३ मत ल्याएका छन्। राप्रपाका लाल बहादुर घिसिङले ९७१ मत ल्याएर तेस्रो स्थानमा रहेका छन्। प्रदेश निर्वाचन क्षेत्र नम्बर २ को मतगणना हुन बाँकी रहेको छ। रामेछापमा प्रदेश निर्वाचन क्षेत्र नम्बर १ बाट प्रतिनिधि तथा प्रदेश सभाको गणना भएको हो। प्रदेश सभा निर्वाचन क्षेत्र नम्बर १ मा गठबन्धनका उम्मेदवार तारानारायण श्रेष्ठले पुन : अग्रता लिएका छन्।
मोरङ ६ बाट कांग्रेस नेता डा शेखर कोइराला निर्वाचित,"विराटनगर : मोरङको निर्वाचन क्षेत्र नम्बर ६ बाट प्रतिनिधिसभा सदस्यमा नेपाली कांग्रेसका नेता डा शेखर कोइराला निर्वाचित भएका छन्। प्रतिस्पर्धी नेकपा (एमाले)का स्थायी कमिटी सदस्य लालबाबु पण्डितलाई भारी मतान्तरले पराजित गर्दै कोइराला सांसद चुनिएका हुन्। उनले ३५ हजार २१३ मत ल्याउँदा पण्डित २२ हजार ९२९ मतमा सीमित बने। कोइराला र पण्डितबीचको मतान्तर १२ हजार २८४ छ। त्यतिबेला पण्डितले ३३ हजार ९४१ मत ल्याउँदा कोइरालाले ३३ हजार २६६ मत मात्रै प्राप्त गरे। कोइराला पहिलो संविधानसभाको उपनिर्वाचन (२०६५) र दोस्रो संविधानसभा निर्वाचन (२०७०)मा यही क्षेत्रबाट विजयी बनेका थिए। तर २०७४ सालमा भने पराजित भए। उनले २०२७ सालमा विराटनगरको महेन्द्र मोरङ क्याम्पसबाट कांग्रेसको भातृ संगठन नेविसंघमा आवद्ध भएर राजनीति सुरु गरेका हुन्। पार्टीको सदस्यता २०२८ सालमा प्राप्त गरे। कांग्रेसको राजनीतिमा सक्रिय कोइराला पार्टीको ११ औँ, १२ औँ र १३ औँ महाधिवेशनसम्म केन्द्रीय सदस्य रहे। १४ औँ महाधिवेशनमा पार्टी सभापतिमा उठेका उनी शेरबहादुर देउवासँग पराजित भए। पार्टीभित्र अहिले संस्थापनइतर समूहको नेतृत्व कोइरालालले गरिरहेका छन्। कांग्रेसमा स्थापित नेतृ नोना कोइरालाका छोरा उनी विराटनगर महानगरपालिका७ निवासी हुन्। ७२ वर्षीय कोइरालाले अल इण्डिया मेडिकल साइन्स इन्ष्टिच्युट (एमस), भारतबाट एमडी गरेका छन्। उनलाई तत्कालीन विद्रोही माओवादीसँग भएको १२ बुँदे विस्तृत शान्ति सम्झौताका सूत्रधार मानिन्छ। तत्कालीन प्रधानमन्त्री गिरिजाप्रसाद कोइरालाका सहयोगीको भूमिका निर्वाह गर्दै माओवादी अध्यक्ष पुष्पकमल दाहाल प्रचण्डसँग वार्ता गरेका कोइरालाले अन्तरिम संविधान निर्माणमा रचनात्मक भूमिका निर्वाह गरेका थिए। कांग्रेसको ह्वीप नमानिकन संविधान निर्माणमा राज्यको हरेक निकायमा मधेसी, मुस्लिम, महिला, दलित र आदिवासी जनजातिको समावेशीताको व्यवस्था राख्न संविधानसभामा संशोधन प्रस्ताव दर्ता गराएका कोइरालाले राज्यबाट संविधानसभा सदस्य पदक प्राप्त गरेका छन्।"
सिटौलालाई रोक्दै लिङ्देनको दोस्रो इनिङ,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङदेन दोस्रोपटक सांसदमा निर्वाचित भएका छन्। झापा क्षेत्र नम्बर ३ बाट प्रतिनिधिसभा सदस्यमा निर्वाचित भएसँगै राप्रपा अध्यक्ष लिङदेन दोस्रो इनिङ लागि संसद् भवन छिर्ने ढोका खुलेको हो। लिङदेनले कांग्रेसका नेता कृष्णप्रसाद सिटौलालाई ३ हजार २७६ मतान्तरले हराएका हुन्। लिङदेनले ४० हजार ६६२ मत ल्याएकोमा सिटौलाले ३७ हजार ३८६ मत प्राप्त गरेका छन्। राप्रपाका प्रकाश पाठकले ३ हजार ४६१ मत ल्याएर तेस्रो र स्वतन्त्र उम्मेदवार डम्बर गिरीले ७३५ मत ल्याएर चौथो भएका छन्। नेकपा (एमाले)का जिल्लामा चुनावी तालमेल गरेका लिङदेनले मतगणनाको सुरुआतदेखि नै अग्रता लिँदै आएका थिए। सिटौलाले उनलाई उछिन्न सकेन। सत्ताारुढ गठबन्धनका साझा उम्मेदवार बनेका सिटौला जित्नेमा कार्यकर्ताहरू दाबी गर्दै आएका थिए। तर, परिणाम सिटौलाको पक्षमा नआएपछि उनीहरू निराश बनेका छन्। झापा ३ बाट लिङदेन र सिटौला चौथो पटक आमनेसामने उभिएका थिए। यो लगाएर लिङदेन दुईपटक निर्वाचित भएका छन् भने सिटौला पनि दुईपटक निर्वाचित भइसकेका छन्। सिटौला २०४८ सालदेखि निरन्तर सातौंपटक उम्मेदवार बने। उनको हारसँगै यस क्षेत्रमा काँग्रेसमा ठूलो धक्का लागेको छ। उनको संसद् पुग्ने अन्तिम चाहनामाथि पनि पूर्णविराम लागेको छ। २०५६ सालमा पहिलोपटक यस क्षेत्रबाट निर्वाचन लडेका लिङ्देन २०६४ सालको निर्वाचनमा उठेनन्। २०७० सालदेखि निरन्तर निर्वाचन लड्दै आएका लिङदेन २०७४ सालको निर्वाचनमा पहिलोपटक निर्वाचित भएर संसद्मा पुगेका थिए। त्यसबेला लिङदेनले सिटौलालाई १३ हजार ४४३ मतान्तरले हराएका थिए। त्यही हारको बदला लिने दाउमा सिटौला थिए। तर, सिटौलाको सपना यसपल्ट पनि पूरा भएन। लिङदेन र सिटौला २०५६, २०७० र २०७४ सालमा पनि प्रतिस्पर्धी थिए। २०५६ सालमा सिटौला १७ हजार ५६९ मत ल्याएर निर्वाचित भएकोमा लिङदेन ५ हजार ६२५ मत ल्याएर तेस्रो भए। २०७० सालको निर्वाचनमा सिटौला १४ हजार ३५५ मत ल्याएर निर्वाचित भएका उनका निकटतम प्रतिद्वन्द्वी लिङदेन ९ हजार २५३ मत ल्याए। त्यसभन्दा अघि सिटौला २०४८ सालमा एमालेका द्रोणप्रसाद आचार्यसँग पराजित भएका थिए। २०५१ सालमा एमालेका पुष्पराज पोखरेलसँग पराजित भए। २०५६ सालमा एमालेका नारायण राजवंशीलाई पराजित गर्दै सिटौला पहिलोपटक यस क्षेत्रबाट संसद् बनेका थिए। २०६४ सालको पहिलो संविधानसभा निर्वाचनमा माओवादीका पूर्णसिंह राजवंशीसँग सिटौला पराजित भएको इतिहास छ। राप्रपा अध्यक्ष राजेन्द्रप्रसाद लिङदेनले जनता परिवर्तन चाहेको आमनिर्वाचनको परिणामले देखाएको बताएका छन्। झापा ३ बाट प्रतिनिधिसभा सदस्यमा निर्वाचन भएको प्रमाणपत्र ग्रहण गर्दै सञ्चारकर्मीहरूसँग गरेको संक्षिप्त कुराकानीमा राप्रपा अध्यक्ष लिङदेनले जनता यथास्थितिको पक्षमा नभई परिवर्तनको पक्षमा रहेको बताएका हुन्। निर्वाचन परिणामले वर्तमान जन चाहना फरक देखिएको छ। अब परिवर्तित सन्दर्भमा परिवर्तित ढंगले नै नयाँ समीकरणहरू बनेर जान्छन्। सोचेअनुसारको अपेक्षित परिणाम आएन।"
"समानुपातिकमा एमाले निरन्तर पहिलो स्थानमा, राष्ट्रिय स्वतन्त्र पार्टीले कटायो ४ लाख ५० हजार","काठमाडौं : एमालेले प्रतिनिधिसभातर्फ लगातार पहिलो स्थानमा समानुपातिक मत पाइरहेको छ। शुक्रबार बिहान ७ बजेको मतगणना अनुसार क्रमशः कांग्रेस, राष्ट्रिय स्वतन्त्र पार्टी, माओवादी केन्द्र, राप्रपाले मत पाएका छन्। नेपाल कम्युनिष्ट पार्टी (एमाले) ९ लाख २४ हजार ८९ मत ल्याएको छ। त्यसैगरी नेपाली कांग्रेस ८ लाख ८७ हजार ६५१, राष्ट्रिय स्वतन्त्र पार्टी ४ लाख ५० हजार ४७९, नेपाल कम्युनिष्ट पार्टी (माओवादी केन्द्र) ४ लाख ११ हजार ७६७, राष्ट्रिय प्रजातन्त्र पार्टी २ लाख ४१ हजार १८६, जसपाले १ लाख १५ हजार ८७३ मत पाएका छन्।"
इलाम  २ मा सुवास नेम्बाङ १८५३ मतान्तरले अगाडि,इलाम : इलाम निर्वाचन क्षेत्र नम्बर २ का उम्मेदवार सुवास नेम्बाङ १ हजार ८५३ मतान्तरले अगाडि छन्। पछिल्लो मत परिणामअनुसार एमालेका उम्मेदवार सुवास नेम्बाङले १८ हजार ५७६ मत प्राप्त गरेका छन्।
रामेछापमा गठबन्धनका तारानारायण श्रेष्ठको अग्रता,काठमाडौं : रामेछाप प्रदेश निर्वाचन क्षेत्र नम्बर १ मा सत्ता गठबन्धनले अग्रता लिएको छ। रामेछाप नगरपालिकाको मत गणना जारी रहँदा माओवादी केन्द्रका उम्मेदवार तारानारायण श्रेष्ठले १५ हजार ८५६ मत प्राप्त गरेका छन् । एमालेका उम्मेदवार शान्ति प्रसाद पौडेलले १४ हजार ६६१ मत प्राप्त गरेका छन्। लिखु तामाकोशी गाउँपालिका गणना गर्दा गर्दा अगाडि रहेका पौडेल रामेछाप नगरपालिकाको गणनापश्चात पछि परेका छन्। प्रतिनिधिसभा तर्फ कैलाश ढुंगेललाई पछाडि पार्दै नेपाली कांग्रेसका पूर्णबहादुर तामाङ कान्छारामले निरन्तर अग्रता कायम गरिरहेका छन्।
काभ्रे१ (ख) मा कांग्रेसका तीर्थ लामा एमालेका चन्द्र लामालाई हराउँदै ३ मतले विजयी,काभ्रे : काभ्रे जिल्लाको प्रतिनिधि सभा १ को प्रदेशसभा (ख) बाट नेपाली कांग्रेसका तीर्थ लामा विजयी भएका छन्। तीर्थ लामाले आफ्ना निकटतम प्रतिष्पर्धी नेकपा एमालेका चन्द्र लामालाई मात्र ३ मतान्तरले पराजित गरेका हुन्। निर्वाचन अधिकृतको कार्यालय पनौतीका अनुसार नेपाली कांग्रेसका लामाले १९ हजार २ सय ८० मत प्राप्त गरी प्रदेश सभा सदस्यमा विजयी भएका हुन्। उनी नेपाली कांग्रेसका बाम लोकतान्त्रिक गठबन्धनका साझा उम्मेद्वार हुन्। उनका निकटतम् प्रतिष्पर्धी नेकपा एमालेका चन्द्र लामाले १९ हजार २ सय ७७ मत प्राप्त गरेका छन्। अघिल्लो ०७४ को निर्वाचनमा सोही क्षेत्रबाट अहिले पराजित भएका चन्द्र लामा नेकपा एमालेबाट प्रदेश सभा सदस्यमा विजयी भएका थिए। उनी बागमती प्रदेशको कृषि तथा पशु पन्छी विकास मन्त्रालयका मन्त्री समेत भएका थिए। तीर्थको जीतसँगै बाम लोकतान्त्रिकका साझा उम्मेद्वारहरु काभ्रेका ४ ओटै प्रदेशमा विजयी भएका छन्। काभ्रे प्रतिनिधि सभाको १ को प्रदेश सभा क बाट बाम लोकतान्त्रिकका साझा उम्मेद्वार नेकपा माओवादीकेन्द्रका रत्न ढकाल र काभ्रे प्रतिनिधि सभा २ को प्रदेश सभा क बाट बाम लोकतान्त्रिक गठबन्धन का साझा उम्मेद्वार नेकपा एसका लक्ष्मण लम्साल पुनः विजयी भएका हुन्। काभ्रे जिल्लामा दुई प्रतिनीधि सभा र चार प्रदेश सभा रहेका छन्। बाँकी प्रतिनिधि सभा १ र २ को मतगणना जारी छ। प्रतिनिधि सभा २ को ख मा पनि नेपाली कांग्रेसका कञ्चन चन्द्र बादे विजयी भएका छन्। उनले एमालेका प्रतिष्पर्धी कुमार थापालाई ठूलो मतान्तरले पछि पार्दै जितेका हुन्। काभ्रे क्षेत्र नं २ प्रदेश सभा (ख) तर्फ अन्तिम परिणाम कन्चनचन्द्र बादे २६ हजार ३५ र कुमार थापाले २१ हजार ९६७ मत पाएका छ्न्। बादे र थापाको मतान्तर ४ हजार ७८ रहेको निर्वाचन कार्यालयले जनाएको छ।
स्याङ्जा र दोलखाको मतगणनामा अल्झन,"स्याङ्जादोलखा : निर्वाचन भएको पाँच दिनसम्म पनि स्याङ्जा २ र दोलखाको मतगणना हुन सकेको छैन। स्याङजाका चार बुथमा धाँधली गरी बुथ कव्जा भएको आरोप एमालेले लगाएको छ। उक्त पार्टीका नेता, कार्यकर्ता पुनः मतदानको माग गर्दै चरणबद्ध रुपमा धर्ना बसेका छन्। कांग्रेससहित सत्ता गठबन्धनका नेता, कार्यकर्ता भने मत गन्नुपर्ने धर्नासहित विरोधका कार्यक्रम गरिरहेका छन्। निर्वाचन अधिकृतको कार्यालय रहेको वालिङ नगरपालिकाको एक गेटमा एमाले र अर्काे गेटमा कांग्रेसले दिनभर बिरोध कार्यक्रमसहित धर्ना दिएका छन्। चापाकोट नगरपालिकाका ३, ४ र ५ का दिसिङकोट, राममन्दिर, दिनदलाय, चिठ्ठीपोखरी बुथमा कांग्रेसले धाँधली गरेको आरोप लगाउँदै एमालेले मतगणना रोकेको छ। एमालेले निर्वाचन आयोगमा उजुरी दर्ता गरेको जनाएको छ। एमाले उम्मेदवार पद्मा अर्यालले गठबन्धनले डरधम्की देखाउँदै मतपत्र कब्जा गरेको आरोप लगाइन्। कांग्रेस उम्मेदवार धनराज गुरुङले भने मतगणना प्रक्रिया तत्काल अघि बढाउन माग गरेका छन्। निर्वाचन कार्यालय वरपर दुवै दलले धर्ना दिँदै आएका छन्। निर्वाचन क्षेत्र नं २ का निर्वाचन अधिकृत रामचन्द्र शर्माले निर्वाचन आयोगलाई सूचना पठाइसकेको बताए। उनले भने, आयोगले कुनै किसिमको निर्णय नपठाएका कारण मतगणना वा मतदान केही गर्न सकेनौं। उनका अनुसार मंसिर ४ मा मतदान सकेपछि भोलिपल्ट नै सर्वदलीय बैठक बोलाएर सहमति गर्न खोज्दा असहमति जनाएका कारण मतगणना प्रक्रिया सुरु हुन सकेन। अब निर्वाचन आयोगको निर्णय कुर्दै बसेका छौं। आयोगको निर्देशनबमोजिम हामीले गर्नेछौं। यो हाम्रो क्षेत्राधिकारभित्रको कुरा भएन। निर्वाचन आयोगले जे भन्छ त्यही गर्ने हो, अधिकृत शर्माले भने। स्याङ्जा २ मा गठबन्धनबाट धनराज गुरुङ र एमालेबाट पद्ममा अर्याल प्रतिनिधिसभा सदस्य पदका प्रत्यासी छन्। गुरुङ कांग्रेसका केन्द्रीय उपसभापति र अर्याल एमालेका सचिव हुन्। अर्याल यसअघि सोही क्षेत्रबाट निर्वाचित सांसद हुन्। गुरुङ २ पटक समानुपातिकबाट सांसद बनिसकेका छन्। प्रत्यक्षतर्फ उनको पहिलो उम्मेदवारी हो। दोलखामा गठबन्धनले आठ मतदान केन्द्रमा बुथ कब्जा गरी फर्जी मत खसालेको आरोपसहित एमालेले आयोगमा उजुरी गरेपछि मतगणना हुन नसकेको हो। गठबन्धनका उम्मेदवार तथा नेता, कार्यकर्ताले मंसिर ४ गतेदेखि गणनाको माग गर्दै सदरमुकाम चरिकोटमा नाराबाजी, राँके जुलुस गरिरहेका छन्। गठबन्धनका तर्फबाट प्रतिनिधिसभा सदस्य उम्मेदवार माओवादीका गंगा कार्की र कांग्रेसका केन्द्रीय सदस्य एवं प्रदेशसभा १ का उम्मेदवार कुन्दनराज काफ्ले, कांग्रेस दोलखाका सभापतिसमेत रहेका प्रदेशसभा २ का उम्मेदवार बर्मा लामा सहितको टोलीले मतपेटिका राखिएको सदरमुकाम चरिकोटस्थित गौरीशङ्कर क्याम्पस प्राङ्गणमा बिहीबार पनि बजारमा नाराजुलस गरेका थिए। एमालेले उजुरी गरेको तेस्रो दिन बुधवार आयोगबाट सहसचिव यज्ञप्रसाद भट्टराईको संयोजकत्वमा गुरु वाग्ले र मोहनराज जोशी सदस्य रहेको टोली दोलखा आएको थियो। उक्त टोलीले सरोकारवाला निकायसँग छलफल तथा बुथ कब्जा भएको भनिएका मतदान केन्द्रको स्थलगत अनुगमन गरेको छ। तर, निष्कर्ष दिईनसकेकाले अझै मतगणना या पुनः मतदान के हुने भन्ने अन्योल रहेको नेताहरू बताउँछन्। एमाले दोलखाले मतदान सम्पन्न भएलगतै बैतेश्वर गाँउपालिका १, २, ३ र ६, तामाकोशी गाँउपालिका ३, मेलुङ गाउँपालिकार ४, गौरीशंकर गाउँपालिका २, कालिञ्चोक गाउँपालिका १ र शैलुङ गाउँपालिका २ मा गठबन्धन दलले बुथ कब्जा गरी फर्जी मत खसालेको भन्दै मुख्य निर्वाचन अधिकृतको कार्यालय दोलखामा उजुरी गरेको थियो। सामाजिक संजालमा बिहीबार बेलुकादेखि मत गणना हुने भन्ने हल्ला फैलिएको छ। तर निर्वाचन आयोगले आधिकारिक निर्णय लिईसकेको छैन। आयोगको निर्णय अनुसार नै अगाडि बढ्ने तयारी भैरहेको छ, निर्वाचन आयोगका अधिकृत डिल्लीरत्न श्रेष्ठले भने।"
धनुषा ३ : नेकपा एमालेबाट जूली महतो निर्वाचित,जनकपुरधाम : धनुषाको क्षेत्र नं ३ बाट नेपाल कम्युनिष्ट पार्टी (एमाले) का उम्मेदवार जूली कुमारी महतो विजयी भएकी छन्। एमालेजसपा गठबन्धनका उम्मेदवार महतो ९ हजार ६ सय ६९ मतान्तरले लोकतान्त्रिक समाजवादी पार्टीका नेता अनिलकुमार झालाई पराजित गरेका हुन्। जसपा एमाले गठबन्धनका महतोले ३३ हजार ३ सय ५५ मत ल्याएर विजयी भएका हुन्। भने उनका निकटत्तम प्रतिद्वन्द्वी लोकतान्त्रिक समाजवादी पार्टी नेपालका नेता अनिल झाले २३ हजार ६ सय ८६ मत ल्याएर हार व्यहोर्नु परेको हो। यस अघि धनुषा क्षेत्र नं ३ बाट लोसपा नेपालका वरिष्ठ नेता राजेन्द्र महतोले नेपाली कांग्रेसका पूर्व उपसभापति विमलेन्द्र निधिलाई पराजित गरेका थिए। तर यस वर्ष विमलेन्द्र निधि समानुपातिक र राजेन्द्र महतो गृह जिल्ला सर्लाही गएपछि रौतहटबाट अनिल झा जूलीसँग चुनावी प्रतिस्पर्धामा उत्रिएका थिए।
गुल्मी १ मा चन्द्र भण्डारी र प्रदीप ज्ञवालीबीच कडा प्रतिस्पर्धा,गुल्मी : गुल्मी क्षेत्र नं १ मा प्रतिनिधि सभा सदस्यमा कडा प्रतिस्पर्धा भइरहेको छ। एमालेका उम्मेदवार प्रदीप ज्ञवाली र नेपाली कांग्रेसका उम्मेदवार डा चन्द्र भण्डारीबीच कडा प्रतिस्पर्धा भएको हो। गएरातिसम्म यो क्षेत्रमा २ सय ६० मतले अगाडि रहेका एमालेका ज्ञवाली अहिले फेरि पछाडि परेका छन्। पछिल्लो मत परिणाम अनुसार उनले २७ हजार ६२ मत प्राप्त गरेका छन्। कांग्रेसका भण्डारीले २७ हजार १ सय ३३ मत प्राप्त गरेका छन्। भण्डारी ज्ञवालीभन्दा ७१ मतले अगाडि छन्।
क्षमताको कदर,"एकजना मानिस आँखा देख्दैनथे। सामान्य नागरिक भए पनि उनीसँग सम्भावना बलियो थियो। क्षमता भएपछि चर्चा पनि चारैतिर हुने नै भयो। एक पटकको कुरा हो, ती मानिसको स्पर्शशक्ति निकै तीव्र छ भन्ने सबैलाई थाहा भयो। उनका आँखाहरूले पनि काम गर्छन् भन्ने कुरा सबैलाई थाहा भयो। तीे व्यक्तिको स्पर्शशक्ति यति धेरै तीव्र थियो कि उसको चर्चा टाढाटाढासम्म पनि हुन थाल्यो। एकदिन राजाको कानसम्म त्यो कुरा पुग्यो। तर राजा यसको परीक्षण नगरिकन मान्न तयार थिएनन्। यसैले ती व्यक्तिको परीक्षाका लागि उनलाई राजदरबारमा बोलाइयो। उनलाई बस्नका लागि आसन दिइयो। राजाको आदेशानुसार एउटा स्यालको बच्चालाई पनि उसको काखमा राखियो। राजा उत्सुकतापूर्वक ती फरक क्षमता भएका व्यक्तिलाई हेरिरहेका थिए। उनले वास्तविकता जान्नका लागि स्यालको बच्चाको अंगअंगमा हात लगाए। तपाईंको काखमा कुन पशुको बच्चा छ ?, राजाले सोधे। हजुर ! या त यो स्यालको बच्चा हो या ब्वाँसोको। एक कुरा निश्चित छ कि यसलाई भेडाहरूको खोरमा राख्नु बुद्धिमत्ता होइन, ती व्यक्तिले उत्तर दिए। राजा ती व्यक्तिको उत्तरबाट अत्यन्त प्रसन्न भए। उनले तिनलाई ठूलो इनाम दिएर दरबारबाट बिदा गरे। नैतिक शिक्षा : मुहारबाट चरित्र झल्किन्छ।"
गुड्न उपयुक्त नभएका सवारीसाधन नियन्त्रणमा,काठमाडौं : ट्राफिक प्रहरीले काठमाडौं उपत्यकामा आवश्यक कागजात नभएका तथा सडकमा गुडाउनका लागि उपयुक्त नभएका सवारीसाधनलाई धमाधम नियन्त्रणमा लिएको छ। काठमाडौं उपत्यका ट्राफिक प्रहरी कार्यालयले काठमाडौंका विभिन्न स्थानबाट सञ्चालनका लागि राम्रो अवस्था नभएका सवारीसाधनलाई नियन्त्रणमा लिएर आवश्यक कारबाही लागि यातायात कार्यालयलाई पठाएको हो। ट्राफिक प्रहरी कार्यालयका प्रवक्ता वरिष्ठ प्रहरी उपरीक्षक राजेन्द्रप्रसाद भट्टका अनुसार हालसम्म तीन सय ५२ सवारीसाधन नियन्त्रणमा लिई कारबाहीका लागि विभागअन्तर्गत कार्यालयमा पठाइएको छ। सडकमा सञ्चालनका लागि उपयुक्त नभएका सबै प्रकारका सवारीसाधन नियन्त्रणमा लिएर कारबाहीका लागि पठाउने गरिएको छ ट्राफिक प्रहरी कार्यालयले आज मात्रै १८ सवारीसाधन नियन्त्रणमा लिएको छ। ट्राफिकले आज बिहान केही सङ्ख्यामा ग्यासबाट चल्ने निलो माइक्रो नियन्त्रणमा लिएको थियो। आवश्यक कागजपत्र नभएका र कन्डिसन ठीक नभएका माइक्रो नियन्त्रणमा लिइएको ट्राफिक प्रहरीले जनाएको छ। यसरी माइक्रो नियन्त्रणमा लिएको विरोधमा चालकहरूले सिंहदरबारको मुख्य प्रवेशद्वार अघिल्तिरको सडकपेटीमा माइक्रो राखेर विरोध गरेका छन्। निलो रङ्गका दर्जन बढी सवारीसाधन सांकेतिक विरोधस्वरुप सडकपेटीमा प्रदर्शन गरेका हुन्। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले सवारीसाधन नियन्त्रण लिने मात्रै नभई व्यावसायिक लगानीको पनि जोखिम नहुने गरी सरकारले सरोकारवालासँग छलफल गरेर दीर्घकालीन नीतिगत रुपमा व्यवस्था गर्नसके यस्तो किसिमको समस्या नआउने बताए। पछिल्लो समय ट्राफिक प्रहरीले सवारीसाधनको जाँचलाई कडाइ गरेको छ। कागजात नभएका र सञ्चालनका लागि उपयुक्त नरहेका सवारीसाधनलाई नियन्त्रणमा लिएर कारबाहीका लागि यातायात कार्यालयलाई पठाउने गरेको छ।
विराटनगरमा हटाउन थालियो फुटपाथको अतिक्रमण,"विराटनगर : विराटनगर महानगरमा शुक्रबारदेखि फुटपाथको अतिक्रमण हटाउन थालिएको छ। विराटनगर बजारको सौन्दर्यकरण र पैदलयात्रीको सहजताका लागि ठूलो संख्यामा महानगर प्रहरी परिचालन गरेर फुटपाथ खाली गराउन थालिएको हो। फुटपाथको अतिक्रमण र सडक मापदण्ड मिचेर बनाएका टहरा हटाउने अभियान सुरु भएको मेयर नागेश कोइरालाले बताए। उनका अनुसार बजार सौन्दर्यकरण, दुर्घटना न्यूनीकरण तथा फुटपाथ नियन्त्रणका लागि गत कात्तिक ३ गते ३५ दिने सूचना सार्वजनिक गरिएको थियो। साथै सटरभन्दा बाहिर पसल नराख्न र फुटपाथ अतिक्रमण नगर्न आग्रह गर्दै महानगर प्रहरीले माइकिङसमेत गरेको थियो। व्यापारीबाट फुटपाथको अतिक्रमण नरोकिएपछि विराटनगर बजारलाई व्यवस्थित बनाउन महानगर सक्रिय भएको कोइरालाको भनाइ छ। महानगरले फुटपाथ ओगटेर पसलबाहिर राखेका किराना सामान, टेलिभिजन, फ्रिज, माला, प्लाष्टिकका कुर्सीलगायतका सामान हटाएको छ। अटेर गर्ने व्यापारीका सामान नियन्त्रणमा लिएको छ। फुटपाथ ओगट्नेलाई जरिवाना तिराइने महानगरले जनाएको छ। महानगर प्रहरीले नियन्त्रणमा लिएका सामान वीरेन्द्रसभा गृह छेउमा रहेको इको पार्कमा लगेर राख्ने गरेको छ। नियन्त्रणमा लिएका सामान व्यापारीहरुले जरिवाना तिरेर लैजाने गरेका छन्। विराटनगरलाई साँच्चिकै महानगरजस्तो बनाउन कुनै कसर बाँकी नराखिने दाबी मेयर कोइरालाले गरेका छन्। विराटनगरलाई व्यवस्थित र सुन्दर बनाउनु व्यापारीहरुको पनि कर्तव्य हो, उनले भने, यो अभियानमा सबैले सहयोग गर्नुपर्छ। महानगर प्रहरीका प्रमुख राजन पौडेलले बजारको सौन्दर्यकरण र यात्रुलाई हिँड्न सहज होस् भनेर फुटपाथ खाली गराउन थालिएको जानकारी दिए। उनका अनुसार पहिलोपटकका लागि महानगर प्रहरीले नै सामान हटाउन सहयोग गर्ने र फेरि पनि अनुगमनमा जाँदा बाहिर राखेको पाइए नियन्त्रणमा लिइने छ। महानगरले दुईपटक सार्वजनिक रुपमै सूचना प्रकाशित गरेको र माइकिङमार्फत आग्रह गर्दा पनि व्यापारीले अटेर गरेका कारण अतिक्रमण हटाउन सुरु गरिएको पौडेलले बताए। महानगरले फुटपाथ खाली गरेर बजारको सौन्दर्यकरण बढाउने अभियान सकारात्मक भएको प्रतिक्रिया स्थानीयले दिएका छन्। महानगरले सबैलाई नियम बराबरी लगाउनुपर्नेमा उनीहरुको जोड छ। व्यापारीले सामान हटाउनका लागि केही दिन समय दिन पनि महानगरसँग आग्रह गरेका छन्। महानगरको अभियान राम्रो भएपनि कसैका सामान हटाउने र कसैका नहटाउने गर्नु हुँदैन, स्थानीय व्यापारी शंकर साहले भने, नियम सबैलाई समान हुनुपर्छ र सामान हटाउन केहीदिन समय दिनुपर्छ। खुद्रा व्यापार संघका अध्यक्ष संजयकुमारसिंह मण्डलले महानगरको अभियानमा सबै व्यापारीले साथ दिने बताए। अभियानले निरन्तरता पाउनुपर्नेमा उनको जोड छ।"
बीपी उद्यानको जग्गा जथाभावी प्रयोग नगर्न अदालतको आदेश,"वीरगन्ज: वीरगन्जको घण्टाघर चोक छेउमै रहेको बीपी उद्यान (पार्क) को जग्गा, पार्क बाहेक अन्य कुनै पनि प्रायोजनमा नलगाउन उच्च अदालतले वीरगन्ज महानगरपालिकालाई आदेश दिएको छ । उच्च अदालत अस्थायी इजलाश वीरगन्जले भदौं २० मा गरेको अन्तिम फैसलाको दुइ दिन अघि प्राप्त पूर्णपाठमा उद्यानको जग्गा, पार्क बाहेक अन्य कुनै पनि प्रयोजनमा उपयोग नगराउन तथा त्यहा पार्कको प्रायोजन बाहेकका भौतिक संरचना निर्माण नगराउन पनि अदालतले आदेश दिएको छ । उच्च अदालत अस्थायी इजलास वीरगन्जका न्यायधीशद्वय शारङगा सुबेदी र राजेशकुमार काफ्लेको संयुक्त इजलाशले अन्तिम फैसला गर्दै यस्तो आदेश गरेको हो । बीपी उद्यानको जग्गामा वीरगन्ज महानगरपालिकाले सशुल्क सवारी पार्किङलाई ढलान गरेर २०७८ जेठ ३ गते ११ लाख ९५ हजार रुपैयाँमा पृथ्वीराज कन्ट्रश्क्सनलाइ ठेक्का दिएको थियो । त्यसैको विरोधमा वीरगन्ज महानगरपालिका वडा नम्बर २० का ३५ वर्षीय धीरजकुमार गुप्ताले पार्क प्रायोजन बाहेक पक्की संरचना निर्माण गर्ने र ठेक्का लगाउने महानगरपालिका विरुद्ध अदालतमा मुद्धा हालेका थिए । गत वर्ष महानगरपालिकाले सवारी पार्किङगका लागि १ वर्षका लागि लगाएको ठेक्का अवधि गत जेठ २ गते सकिसकेको छ । त्यसकारण अदालतको फैसला अनुसार महानगरपालिकाले अब उपरान्त सवारी पार्किङका लागि पुन ठेक्का पनि लगाउने पाउने छैन । पार्क (उद्यान) बनाउने शर्तमा तत्कालीन नेपाल यातायात संस्थानसंग २०६० सालमा महानगरपालिकाले १० करोड रुपैयाँमा १० बिघा जग्गा खरिद गरेको थियो । त्यस बेला यातायात संस्थानको स्वामित्वमा रहेको जग्गा, तत्कालीन सरकारले बीपी उद्यान निर्माण गर्ने शर्तमा मात्रै तत्कालीन उपमहानगरपालिकालाइ बिक्री गरेको थियो । मालपोतको लालपुर्जामा समेत बीपी उद्यानको जग्गामा उद्यान बाहेक अन्य कुनै प्रयोजनका लागि प्रयोग गर्न नपाइने उल्लेख छ । तर वीरगन्जका तत्कालीन नगरप्रमुख विजय सरावगीका पालामा महानगरपालिकाले २०७८ बैशाखमा उक्त जग्गामा ढलान गरी सशुल्क सवारी पार्किङका लागि २०७८ जेठ ३ गते ११ लाख ९५ हजार रुपैयाँमा १ वर्षका लागि पृथ्वीराज कन्ट्रश्क्सनलाइ ठेक्का दिएको थियो । जसको नागरिक स्तरबाटै चर्को विरोध पनि भएको थियो । गत भदौं २० मा अदालतबाट भएको फैसलाको पूर्णपाठमा लेखिएको छ बीपी उद्यान पार्कको जग्गामा पार्क निर्माण नगरि पार्कको प्रायोजन बाहेक अन्य प्रायोजनमा उपयोग हुन थालेपछि पार्क निर्माण कार्यले प्राथमिकता नपाउन सक्ने र अन्य उपयोगिता तर्फ महानगरपालिका उन्मुख हुदै जाने अवस्था हुन सक्ने नै देखिन्छ । जग्गा प्राप्त गरेको करिब दुइ दशक पुग्न लाग्दा समेत बीपी उद्यान निर्माण कार्यले गति लिन नसकेको अवस्थाले समेत सो कुरालाई थप पुष्टि गरि रहेको देखिन आएको छ । तसर्थ महानगरले जग्ग प्राप्त गरेको शर्त तथा प्रायोजन मुताबिक बीपी उद्यान निर्माण कार्य गर्ने देखि बाहेक अन्य प्रायोजनका लागि सो जग्गा उपयोग गर्न नपाउने गरि वीरगन्ज महानगरपालिकाका नाँउमा आदेश जारी गरिएको छ । सहिद पार्क सिलान्यास मै सीमित १० बिघा क्षेत्रफलको बीपी उद्यानको जग्गामै ४ वर्ष पहिले बीपीको नाम हटाएर प्रदेश सरकारले सहिद पार्क निर्माण गरिने भन्दै सिलान्यास पनि गरेको थियो । २०७५ माघ १७ गते मुख्यमन्त्री लालबाबु राउत र तत्कालीन भौतिक पुर्वाधार विकास मन्त्री जितेन्द्र सोनलले सिलान्यास गरेका थिए । त्यसका लागि प्रदेश सरकारले ७५ लाख रुपैया रकम पनि विनियोजन पनि गरेको थियो । तर सहिद पार्क सिलान्यास गरिएको साढे २ वर्ष बित्न लाग्दा समेत प्रदेश सरकारले निर्माण गर्ने भनेको सहिद पार्कको न त अहिले कुनै चर्चा छ, न कुनै नामो निसाना नै ।"
घुस रकमसहित सशस्त्रका जवान पक्राउ,"काठमाडौं : अख्तियार दुरुपयोग अनुसन्धान आयोगले सशस्त्र प्रहरीका जवानलाई घुस रकमसहित नियन्त्रणमा लिएको छ। अख्तियारको टोलीले नवलपरासी सशस्त्र प्रहरी बल, सुरक्षा बेसक्याम्प सेमरीमा कार्यरत प्रहरी जवान मुख्तार देवानलाई ७ हजार घुस रकमसहित पक्राउ गरेको हो। प्रहरी जवान देवानले महेशपुर सीमा नाकाबाट सामानहरु खरिद गर्न सहजीकरण गरी र सेवाग्राहीसँग घुस माग गरेको सूचनाको आधारमा पक्राउ गरेको अख्तियारका प्रवक्ता श्यामप्रसाद भण्डारीले जानकारी दिएका छन्। नवलपरासी प्रतापुर गाउँपालिका वडा नम्बर १ सिसहनियाबाट घुस रकमसहित देवानलाई शुक्रबार नियन्त्रणमा लिएको हो। घटनाबारे थप अनुसन्धान भइरहेको अख्तियार बताएको छ।"
सर्लाहीको ईश्वरपुरमा मोटरसाईकल दुर्घटना : दुईजनाको मृत्यु,सर्लाही : सर्लाहीको ईश्वरपुरमा मोटरसाईकल दुर्घटना हुँदा २ जनाको मृत्यु भएको छ भने अन्य २ जना घाइते भएका छन्। पूर्वपश्चिम राजमार्गअन्तर्गत सर्लाहीको ईश्वरपुर नगरपालिका१२ बाँके जङ्गलमा बिहीबार साँझ दुई मोटरसाइकल एकापसमा ठोक्किँएका थिए। पूर्वबाट पश्चिमतर्फ आउँदै गरेको प्रदेश नम्बर २०२००३ प ९१७८ नम्बरको मोटरसाइकल विपरीत दिशाबाट आउँदै गरेको स ९ प १५९१ नम्बरको मोटरसाइकल एकापसमा ठोक्किएका थिए । प्रदेश २०२००३ प ९१७८ नम्बरको मोटरसाइकलका चालक र त्यसमा सवार २ जनाको मृत्यु भएको हो। दुर्घटनामा पर्सा मिर्जापुरका ३८ वर्षीय प्रहरी हवल्दार बाबुलालप्रसाद साह र पर्साकै पकहा मैनापुर१ का २७ वर्षीय रामलोचनकुमार पटेलको मृत्यु भएको प्रहरी निरीक्षक ईश्वर कार्कीले जानकारी दिए। दुवैको शव प्रादेशिक अस्पताल मलङ्गवामा राखिएको छ । दुर्घटनामा सिरहाको करजनहा नगरपालका११ का ५० वर्षीय चन्देश्वर महतो र उनकी श्रीमती ४५ वर्षीया जयन्तीदेवी महतो घाइते भएकी छन्। घाइते दुवैको लालबन्दी नगरपालिकाको नवलपुरस्थित सत्यम अस्पतालमा उपचार भइरहेको छ ।
मकवानपुरको दुर्घटनामा एक जनाको मृत्यु,हेटौंडा: धरानचतरा सडकखण्ड अन्तर्गत पर्ने मकवानपुरको हेटौंडा६ गौरिटारस्थित खण्डमा सवारी दुर्घटना हुँदा एक जनाको मृत्यु भएको छ । मृत्यु हुनेमा हेटौंडा १८ निवासी २८ वर्षीय आषिश ढकाल रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । दुर्घटनामा परी गम्भीर घाइते भएका ढकालको उपचारको क्रममा हेटौंडा अस्पतालमा मृत्यु भएको हो । सोही दुर्घटनामा परी २९ वर्षीय दिपु लामा पनि घाइते भएका छन् । उनको हेटौंडा अस्पतालमा उपचार भइरहेको छ । शुक्रबार दिउँसो ३ बजेको समयमा फुर्केचौरबाट हेटौंडातर्फ आउँदै गरेको ना ४ ख ९००२ नम्वरको बसले विपरित दिशाबाट आउँदै गरेको गरेको बा ९९ प २९८१ नम्वरको मोटरसाइकललाई ठक्कर दिँदा दुर्घटना भएको थियो । बस चालक फरार रहेको र खोजी कार्य भइरहेको प्रवक्ता कार्कीले बताए । घटनाबारे थप अनुसन्धान भइरहेको उनको भनाइ छ ।
छिन्नमस्तास्थित कृषि फार्ममा आगलागी,"सप्तरी : सप्तरीको छिन्नमस्ता गाउँपालिका६ खुदिबखारी सखडा सडक खण्डस्थित गोविन्दा कृषि तथा पशुपक्षी फार्ममा आज आगलागी भएको छ। आगलागीबाट दुई घर, १५ बोरा कुखुराको दानालगायत सामग्री जलेर नष्ट भएको फार्मका सञ्चालक गोविन्दाकुमार मण्डलले जानकारी दिए। आगलागीको कारण भने खुल्न सकेको छैन। यसबारे अनुसन्धान भइरहेको प्रहरी नायब उपरीक्षक नरेश सिंहले बताए।"
