शीर्षक,विवरण
मोबाइलको अवैध धन्दा,"अचाक्ली बढेको मोबाइलको अवैध आयात रोक्ने नेपाल दूरसञ्चार प्राधिकरणको प्रयासलाई प्रधानमन्त्रीको निर्देशनले तगारो हाल्दा सरासर अवैध आयात र कारोबार बढ्नु राजस्वमाथि घात हुनु हो। जुन, अहिले भइरहेको छ। यसै पनि राजस्व संकलनमा गिरावट भइरहेको बेला सरकारलाई लक्ष्य भेट्न झन् मुस्किल बनाएको छ। मोबाइलको अवैध आयात र कारोबार मौलाएको छ। प्राधिकरणको तथ्यांकले नै भन्छ पछिल्लो चार महिनामा मात्रै २३ लाख वटाभन्दा बढी मोबाइल अवैध रूपमा भित्रिएका छन्। यसैबाट अर्बाैं रुपैयाँ राजस्व सरकारले गुमाएको छ। प्राधिकरणको प्रणालीले नै पत्ता लगाएको हो कि अर्बाैं रुपैयाँ राजस्व चुहावट हुने गरी धमाधम मोबाइल भित्रिएका छन्। अवैध मोबाइल रोक्नकै लागि प्राधिकरणले मोबाइल डिभाइस म्यानेजमेन्ट सिस्टम (एमडीएमएस) लागू गरेको थियो। तर, प्रधानमन्त्री पुष्पकमल दाहालले त्यसलाई रोक्न निर्देशन दिए। विदेशबाट फर्कनेहरूले साथमा मोबाइल ल्याउन पाउनुपर्छ भन्ने भावनाको बहानामा रोक्दा त्यसको फाइदा व्यापारीले उठाएका छन् र राजस्व गुमिरहेको छ। रेमिट्यान्स पठाउनेहरू स्वदेश आउँदा हातमा एक, दुईवटा मोबाइल ल्याउन दिनुपर्छ भन्ने माग अव्यावहारिक होइन। अनुचित पनि देखिन्न। तर सही व्यक्तिले सही तरिकाले मात्रै त्यसरी ल्याउनेभन्दा पनि त्यो सुविधाको फाइदा अरुले नै उठाइदिँदा राजस्व संकलनमा भ्वाङ परेको हो। मोबाइलमा १३ प्रतिशत भ्याट र ५ प्रतिशत अन्तःशुल्क लाग्छ, त्यो गुम्नु भनेको प्रत्येक मोबाइलमा १८ प्रतिशत राजस्व गुमाउनु हो। विदेशबाट आउँदा एकजना व्यक्तिले निश्चित समयमा निश्चित परिमाणमा मात्रै मोबाइल ल्याउन पाउने र त्यो पनि एमडीएमएसमा दर्ता चाहिँ गर्नुपर्ने बाध्यकारी बनाइनुपर्छ। एमडीएसएसमा दर्ता अनिवार्य गर्दा मोबाइलबाट हुने अवैध धन्दा रोकिन्छ। कुनै व्यक्तिको मोबाइल वैध हो कि अवैध भन्ने पनि पत्ता लाग्छ। विदेशबाट आफ्नै वा आफन्तका लागि मोबाइल ल्याउन पाउनुपर्ने कुरा व्यावहारिक नै हो तर भन्सार कार्यालयमा अनिवार्य घोषणा गरी प्रज्ञापनपत्र लिनुपर्ने व्यवस्था जायज छ। एमडीएमएसमा दर्ता गर्नु एकातिर राजस्व छली रोक्नु हो भने अर्काेतिर नागरिकहरूलाई वैध मोबाइल प्रयोग गर्न लगाउनु पनि हो। हरेक वस्तु र सेवाको वैध प्रयोग गर्न लगाउनु राज्यको दायित्व नै हो र राजस्व छली रोक्नु पनि। मोबाइलको अवैध आयात रोक्दै राजस्व गुम्न नदिन व्यावहारिक बाटो समातिनुपर्छ न कि भावनाको।"
भाडाकै घरबाट चलिरहेछ प्रदेश सरकार,"हेटौंडा : बागमती प्रदेश सरकारको पहिलो कार्यकाल भाडाकै घरमा बितेको छ। दोस्रो कार्यकाल सुरु हुँदा पनि सबै मन्त्रालय र मन्त्रालयमातहतका अधिंकाश निकाय आफ्नो भवनबाट सञ्चालन हुन सकेका छैनन्। २०७७ पुस २८ गते प्रदेश राजधानी हेटौंडा कायम भएलगत्तै तत्कालीन मुख्यमन्त्री डोरमणि पौडेलले प्रदेश सरकारका सबै संरचना एकै ठाउँमा हुने र एक वर्षभित्र निर्माण सकिने प्रतिबद्धता ब्यक्त गरेका थिए। त्यसयता दुई आर्थिक वर्षको बजेटमा पनि भवन निर्माण प्राथमिकतामा परेको छैन। आफ्नो भवन नहुँदा प्रदेश सरकारका अधिकांश निकाय संघीय सरकारमातहत रहेका भवनमा आ श्रय लिइरहेका छन्। मुख्यमन्त्री कार्यालय तत्कालीन जिविस भवनमा बस्दै आएको छ। आन्तरिक मामिला तथा कानुन मन्त्रालय तत्कालिन जिशिका, वन तथा वातावरण मन्त्रालय तत्कालीन तराई तथा सिवालिक कार्यक्रम आयोजना (वन कार्यालय मातहत), आर्थिक मामिला तथा योजना मन्त्रालय तत्कालीन क्षेत्रीय बन निर्देशनालयको भवनमा छ। भौतिक पूर्वाधार योजना मन्त्रालय, कृषि तथा पशुपन्छी विकास मन्त्रालय, खानेपानी ऊर्जा तथा जलस्रोत मन्त्रालय र श्रम रोजगार तथा यातायात मन्त्रालय यातायात व्यवस्था कार्यालयले बनाएको भवनमा छन्। सामाजिक विकास मन्त्रालय र स्वास्थ्य मन्त्रालय तत्कालीन क्षेत्रीय स्वास्थ्य निर्देशनालयले बनाएको भवनमा छन्। पर्यटन उद्योग तथा सहकारी मन्त्रालय निजी घर भाडामा लिएर सञ्चालित छ। हाल गाभिएको भूमी ब्यवस्था, सहकारी तथा गरिबी निवारण मन्त्रालय, युवा तथा खेलकुद मन्त्रालय र उद्योग बाणिज्य तथा आपूर्ति मन्त्रालय पनि भाडाकै घरबाट सञ्चालन हुँदै आएको थियो। १४ मन्त्रालयलाई घटाएर ११ वटा मात्र बनाएको छ। प्रदेशसभा सचिवालय पनि अरुकै भवनबाट सञ्चालित छ। व्यवस्थित हल निर्माण जारी रहे पनि सम्पन्न हुन सकेको छैन। मन्त्रीहरू हेटौंडा सिमेन्ट र हेटौंडा औद्योगिक क्षेत्रको सरकारी आवासमा बस्दै आएका छन्। प्रदेश प्रमुखको कार्यालय र निवास तत्कालीन मध्यमाञ्चल क्षेत्रीय प्रशासन कार्यालयको भवनमा छ। सभामुख र उपसभामुख सडक डिभिजन कार्यालयको आवासमा बस्दै आएका छन्। प्रदेश सरकारले हेटौंडा १६ हटियामा भवन निर्माण प्रक्रिया अघि बढाएको प्रमुख सचिव मुकुन्द निरौलाले बताए। हटियामा ५५ बिगाहा क्षेत्रफल सरकारी जमिनमा संरचना निर्माण गर्न मन्त्रीपरिषदले आवश्यक प्रक्रिया अघि बढाएको उनको भनाइ छ। त्यसका लागि २०७९८० मा १ अर्ब पाँच करोड रुपैयाँ बजेट छुट्याइएको छ। मुख्यमन्त्री शालिकराम जम्कट्टेलले आफ्नो कार्यकालमा भवन भवन निर्माणको काम अघि बढ्ने बताए। केही सरकारी प्रक्रियाका कामहरूले ढिलाइ भएको हो, हामीले आवश्यक पहल गरिरहेका छौं, उनले भने, संघीय सरकारले बाटो फुकाइदिने बित्तिकै हामी काम अघि बढाउँछौं। ११ कात्तिक २०७८ मा निवर्तमान मुख्यमन्त्री राजेन्द्र पाण्डे नेतृत्वको सरकार गठन भएपछि प्रशासनिक भवन जग्गा पहिचान समिति बनाएर प्रादेशिक संरचना बनाउन नयाँ जग्गा खोजी गरिएको थियो। उक्त समितिले आठ वटा जग्गामा संरचना बनाउन कुल १ सय ९५२७ बिघा जग्गा पहिचान गरेर संघीय सरकारलाई प्रस्ताव गरेको थियो। भवन निर्माण प्रक्रिया अघि बढाउन लागिएको हटियास्थित जमिन हेटौंडाको मुख्य बजारबाट १५ किलोमिटर दूरीमा छ। हटिया काठमाडौंनिजगढ दु्रतमार्गबाट नजिक र धरानचतराहेटौंडा सडक खण्डसँग जोडिएको क्षेत्र हो। हेटौंडा २ मा गरिएको डीपीआर भने अलपत्र परेको छ।"
विकासका सवालमा वडाध्यक्ष एकजुट,"डोटी : डोटीका वडाअध्यक्षहरू जिल्लाको समग्र विकासका लागि साझा मुद्धाहरूको खोजी गर्दै एकजुट भएर अगाडि बढ्ने भएका छन। दीपायलमा बसेको वडाअध्यक्षहरूको भेलाले जिल्लाका गौरवका विकासका योजनाहरूलाई सबै स्थानीय तह तथा वडाहरूले मिलेर अगाडि बढाउनुपर्ने बताएको छ। भेलामा जिल्लाका साझा सवालहरूका बारेमा सरोकारवाला निकायहरूसँग समेत छलफल गरिएको थियो। कार्यक्रममा बोल्दै दीपायल सिलगढी नगरपालिका६ का वडा अध्यक्ष नरेश मलासीले जिल्लाको पहिचान बोकेका साझा मुद्दाहरूको सवालमा एकजुट भएर अगाडि बढ्ने बताए। उनले भने, हाम्रो पाँच वर्षको कार्यकाल हुन्छ एक वर्ष जान थाल्यो अब चार वर्ष बााकी छ, जिल्लाभरिका सबै वडाअध्यक्ष मिलेर केही साझा काम गर्न अघि बढेका छौं। जिल्ला अस्पतालमा विशेषज्ञ डाक्टर सहितको पाँच वेड सहितको आईसीयू सेवा संचालन गर्नको लागि साझा छलफल भएको शिखर नगरपालिका१ का वडाअध्यक्ष दीपक बोगटीले बताए। उनले भने जिल्लामा आईसीयू सेवा नहुँदा उपचारका लागि लाखौं खर्च गरेर जिल्ला बाहिर कैलाली, छिमेकी देश भारत, नेपालगन्ज, काठमाडौं जानुपर्ने बाध्यता रहेको छ, जिल्लामा स्थापना गर्दा आमनागरिकलाई सहज हुनेछ। केही दिनमा जिल्लाका साझा सवालहरूमा छलफल गर्नका लागि सबै पालिका प्रमुख उपप्रमुख, वडाअध्यक्ष, जिल्लाका सरोकारवाला निकायहरूको सहभागिता हुने गरी बृहत् रूपमा छलफल कार्यक्रमको आयोजना गर्ने योजना रहेको समेत वडा अध्यक्ष बोगटीले बताए। छलफल कार्यक्रममा बोल्दै सामुदायिक बिकास केन्द्र डोटीका अध्यक्ष हेमराज जोशीले पालिकाभित्रका विभिन्न योजनाहरू मध्य केही कामलाई नमुनाको रुपमा अघि बढाउन सके थप प्रभावकारी हुने बताए। पछिल्लो समयमा दिनानुदिन बढ्दै गइरहेको बेरोजगारको समस्यालाई मध्यनजर गर्दै रोजगार सिर्जना गर्ने कार्यक्रमहरूलाई बढी प्राथमिकता दिनुपर्नेसमेत बताए। दीपायल सिलगढी नगरपालिकाका नगर प्रमुख बाजी सिंह खड्काले जिल्लाका साझा सवाललाई उठान गरी अगाडि बढाउन सबै क्षेत्रबाट सहयोग पाइने बताए। उनले भने, तपाईहरूले यी साझा सवाल जनताको हितमा छन भनेर उठान गर्नुहोस नगरपालिका कहिल्यै पछाडि हट्दैन, जनताको पैंसा जनताको लागि काम गर्न किन पछाडि हट्नु। साझा सवालहरू उठान गर्दा जिल्लाको समग्र क्षेत्रलाई समेट्नुका साथै आम नागरिकबाट राय सल्लाह लिंदा थप प्रभावकारी हुने समेत नगर प्रमुख खड्काले बताए। डोटी जिल्लाका साझा सवालहलाई उजागर गर्न सबै निकायको सहयोग तथा सहकार्य आवश्यक रहेको कार्यक्रमका दीपायल सिलगढी नगरपालिका२ वडा अध्यक्ष राजेन्द्र बहादुर खड्काले बताए। डोटी जिल्ला साबिकको ९ जिल्लाको क्षेत्रीय सदरमुकाम, ऐतिहासिक डोटी गौणाको पहिचानलाई कायम राख्न पनि विभिन्न क्षेत्रको विकास आवश्यक रहको उनले बताए। कार्यक्रममा बोल्ने अधिकांश सहभागिहरूले डोटी जिल्लाका साझा सवालहरूलाई सम्बोधन गर्न जोड दिनुपर्ने बताए। विशेषगरी खुटिया दीपायल फास्ट ट्र्याक निमार्ण तथा सुचारु, खप्तड क्षेत्रको प्रवद्र्धन तथा विकास, साबिकको सुदूरपश्चिमको क्षेत्रीय सदरमुकामको इतिहास झल्किने चिजवस्तुको संरक्षण तथा प्रवद्र्धन, आईसीयू सहित सुबिधासम्पन्न अस्पताल, शैक्षिक क्षेत्रमा नमुना प्राविधिक कलेज स्थापना, धार्मिक, पर्यटकीय स्थलहरूको पहिचान एवं संरक्षण लगाएका सवालहरूमा जोड दिएका थिए। डोटी जिल्लाका समसामयीक सवालहरूलाई उजागर गर्न आगामी दिनमा पनि विभिन्न छलफल, अन्तरक्रिया कार्यक्रमलाई निरन्तरता दिनुका साथै साझा सवालहरूलाई सम्बोधन गर्न प्रदेश सरकार, संघीय सरकारसँग सहयोगका लागि अभियाननै अगाडि बढाउने योजना रहेको आयोजकले बताएको छ। डोटीमा ९ वटा स्थानीय तह र ६५ वटा वडा छन्।"
सिक्किमका नेपालीभाषीलाई विदेशी भनेपछि,"काठमाडौं झापा : भारतको हिमाली राज्य सिक्किममा बहुसंख्यक नेपालीभाषीसहित लेप्चा र भुटिया समुदायको बसोबास छ। तर, भारतकै सर्वोच्च अदालतले एउटा फैसलामा तिनै नेपालीभाषीलाई विदेशी भन्दै फैसला सुनाएपछि एक सातादेखि त्यहाँ आन्दोलन चर्किएको छ। एसोसिएसन अफ ओल्ड सेटलर्स सिक्किम (एओएसएस)ले सन् २०१३ मा आयकर छुटको मागसहित सर्वोच्चमा मुद्दा दायर गरेको थियो। सर्वोच्चले उक्त संगठनको पक्षमा गत जनवरी १३ मा फैसला गर्यो। त्यसमा बहुसंख्यक नेपालीभाषीलाई विदेशी भनी टिप्पणी गरिएपछि सिंगो सिक्किम आन्दोलित बनेको हो। त्यहाँका नेपाली, भुटिया र लेप्चा समुदायले मात्रै सिक्किम सब्जेक्टअन्तर्गत सुविधा पाउँदै आएका थिए। जसमा आयकर छुट पनि एउटा सुविधा हो। सिक्किम सन् १९६० को दशकताका अलग देश थियो। त्यो समयदेखि नै व्यापार, व्यवसाय गर्दै आएका मारवाडी र बिहारी समुदायले पनि नेपालीभाषी, लेप्चा र भुटियासरह नै राजनीतिक अधिकारसहित आयकर छुट पाउनुपर्ने दाबी गर्दै आएका थिए। उनीहरूले नै एओएसएस संगठन बनाएर सर्वोच्च गए। उनीहरूको मागअनुसार फैसला पनि आयो। तर, फैसलामा नेपालीभाषीलाई विदेशी उल्लेख गरिएपछि सिक्किममा आन्दोलन भएको सत्तारुढ एसकेएम पार्टीका प्रवक्ता जेकब खालिङले बताए। सत्तारुढ दल भए पनि नेपालीभाषीको आन्दोलनमा साथ दिएको प्रवक्ता खालिङको भनाइ छ। सिक्किममा आज जुन परिवेश सिर्जना भयो त्यो अरूतिर पनि सर्न सक्छ, उनले भने, सर्वोच्चको निर्णयको विरोधमा जोइन्ट एक्सन कमिटीको पहलमा राजधानी गान्तोकमा एकता जुलुस हामीले नै निकाल्यौं। हामी सत्तारुढ पार्टी भए पनि सिक्किमे मूलका नेपालीहरू खाटी भारतीय रहेको भनेर जनाउन र्याली निकालिएको हो। यो हाम्रो साथ हो। एओएसएसका महासचिव अमर अग्रवालले फैसला सकारात्मक आए पनि यसमा उल्लेख भएका शब्दप्रति असहमति रहेको बताए। नेपालीभाषीमाथि लगाइएको विदेशीको लाञ्छनाविरुद्ध हामी पनि असन्तुष्ट छौं, उनले भने, त्यो तत्काल हटाउन सर्वोच्चमा फेरि निवेदन दिने तयारीमा छौं। सर्वोच्चको फैसलापछि दैनिक सडक आन्दोलन भइरहेको छ। यो क्रम छिमेकी दार्जिलिङ हुँदै पूर्वोत्तर राज्यभरि फैलन सुरु गरेको भारतीय सञ्चारमाध्यमले जनाएका छन्। दार्जिलिङका सांसद राजु विष्टले गोर्खाहरूलाई विदेशीको संज्ञा दिइएको कुरामा कडा आपत्ति जनाए। यो कुनै पनि हालतमा सर्वोच्चले भन्नु नहुने कुरा हो। यसलाई सच्याउनुपर्छ, विष्टले भने, नत्र यो आन्दोलनले आगोको रूप पनि लिन सक्छ। सिक्किमका ६ वटै जिल्लामा दैनिक आन्दोलन भइरहेको उनले सुनाए। यो आन्दोलनलाई सत्ताधारी दल सिक्किम क्रान्तिकारी मोर्चाले पनि साथ दिएको छ। आन्दोलनमा उत्रिएका सबैको माग छ सर्वोच्च अदालतले सिंगो भारतीय नेपालीमाथि गरेको अपमानलाई तत्काल सच्याउनुपर्छ। सिक्किम स्टुडेन्ट्स एसोसिएसन दिल्लीलगायत संस्थाले पनि सर्वोच्चको फैसलाविरुद्ध वक्तव्य जारी गर्दै यही रबैया कायम रहे ठूलो मूल्य चुकाउनुपर्ने चेतावनी दिएका छन्। यसअघि पनि हामीलाई परदेशीजस्तो गरी व्यवहार गरिन्थ्यो। अब त अदालतकै फैसलामा हामीलाई गलत धारणा र परिभाषाको शिकार बनाउन खोजिएको छ, एसोसिएसनका अध्यक्ष रिगेल तामाङले जारी गरेको वक्तव्यमा लेखिएको छ। संविधानको आठौं अनुसूचीको खिलाफ हुने गरी आएको फैसलाले नेपाली भाषा बोल्ने नागरिकको भावनामाथि अपमान भएको तामाङले उल्लेख गरेका छन्। हामी यसको विरोध गर्छौं र पुनरावेदनका लागि अपिल पनि गर्छौं, वक्तव्यमा लेखिएको छ। एक मन्त्रीले दिए राजीनामा सर्वोच्चको फैसलापछि विपक्षी दल तथा त्यहाँका नागरिकले मुख्यमन्त्री प्रेमसिंह तामाङ (पीएस गोले)को राजीनामा पनि माग गरेका छन्। आन्दोलन चर्किएसँगै सिक्किम सरकारको सूचना प्रविधि विभाग, स्वास्थ्य तथा परिवार कल्याणमन्त्री डा मणिकुमार शर्माले राजीनामा दिएका छन्। राजीनामापछि डा शर्माले भने, १३ जनवरीका दिन सर्वोच्च अदालतको एक फैसलाले सिक्किमवासीमाथि जुन लाल्छना लगाउने काम गर्यो त्यसप्रति सिक्किम सरकार गम्भीर नभएजस्तो लाग्यो। यस्तो अवस्थामा सिक्किम सरकार दिल्ली गई डेरा जमाएर गृह मन्त्रालयसँग लबिङ गर्दै यस्तो फैसला सच्याउनुपर्नेमा त्यसो नभएको भन्दै उनले मुख्यमन्त्रीप्रति असन्तुष्टि जनाए। भने, सिक्किमवासीमाथि यस्तो लाञ्छना बारम्बार लाग्दै आएको छ। यो काम खेताला लगाएर भयो। खेतालाले कति खेर काम बिगार्यो ? त्यो हामीले फैसला आएपछि मात्र बल्ल थाहा पायौं। उनले फैसला आएपछि आफू आत्मसम्मानले पदमा बसिरहन नदिएकाले राजीनामा दिएको उल्लेख गरे। सर्वोच्चको फैसलाविरुद्ध बिहीबार पनि सिङ्ताम बजारमा विरोध प्रदर्शन भएको थियो। प्रदर्शनकारीले सिक्किमका अतिरिक्त महाधिवक्ता सुदेश जोशीको पुत्ला जलाएका थिए। जोइन्ट एक्सन कमिटी जोरथाङका अध्यक्ष राजमोहन प्रधानले अदालतले सिक्किमवासी र नेपालीभाषीलाई विदेश भन्नु निन्दनीय भएको बताए। यस्तो फैसला तुरुन्त फिर्ता लिनुपर्छ, प्रधानले भने। एसोसिएसन अफ ओल्ड सेटलर्स (एओएसएस)ले अदालतको फैसलामा आपत्तिजनक शब्द उपयोग गरिएको र तिनलाई हटाउन आफूले सबै प्रयास गर्ने जनाएको छ। एओएसएसका अनुसार सन् १९७५ मा सिक्किम भारतमा विलय भएदेखि नै भारतीय मूलका चार सय परिवार भुटिया, लेप्चा र नेपालीसँग सौहार्दताका साथ बसिरहेका छन् र राज्यको विकासमा योगदान गरिरहेका छन्। उनीहरूलाई सन् २००८ मा सिक्किमेलीको परिभाषाबाट वञ्चित गर्दै आयकर छुट दिइएको थिएन।"
गण्डकीमा २ अध्यादेश पारित,"पोखरा (अन्नपूर्ण) : नेपाली कांग्रेस नेतृत्वको गण्डकी प्रदेश सरकारले ल्याएका २ वटा अध्यादेश एमाले नेतृत्वको सरकारले सदनबाट पारित गराएको छ। गण्डकी प्रदेशसभाले बिहीबार गण्डकी प्रदेशको निजामती सेवाको गठन, सञ्चालन, सेवाको सर्त र स्थानीय सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको अध्यादेश सभाले सर्वसम्मत पारित गरेको हो। संघीय निजामती ऐन नआउँदा प्रदेश र स्थानीय तहका कर्मचारीको व्यवस्थापन कठिन भएको थियो। त्यही खाँचो पूरा गर्दै कृष्णचन्द्र नेपाली सरकारले कार्यकालको उत्तराद्र्धमा अध्यादेश ल्याएको थियो। एमाले नेता खगराज अधिकारी नेतृत्वको सरकारले दुवै अध्यादेश सदनमार्फत् पारित गराएको हो। गण्डकी प्रदेशसभामा उपस्थित सत्ता र प्रतिपक्ष सांसदको स्वीकृतिमा अध्यादेश पारित भएका हुन्। सभामुख कृष्णप्रसाद धितालले ती विधेयक स्वीकृतिका लागि निर्णायार्थ ध्वनिमतको प्रक्रिया अपनाएका थिए। नयाँ निर्वाचनपछि गठित गण्डकी प्रदेशसभाको पहिलो अधिवेशनको पहिलो दिन पुस १८ गते तत्कालीन कानुन मन्त्रीसमेत रहेका कांग्रेस सांसद बिन्दु थापाले उक्त अध्यादेश टेबुल गरेका थिए। कर्मचारी सम्बन्धमा प्रदेश कानुन बने वृत्ति विकास र हकहितको बाटो खुला भएको निजामती कर्मचारीहरूको आधिकारी टेड युनियन कास्कीका अध्यक्ष भरत भुसालले प्रतिक्रिया दिए। जनशक्ति व्यवस्थापन गर्न, कर्मचारीको सरुवा र बढुवा गर्न बाटो खुला भएको छ, उनले भने। अब प्रदेशका कर्मचारीको सरुवा बढुवा प्रदेश सरकारले नै गर्नेछ। सरकारले प्रदेश र स्थानीय कर्मचारीलाई विवाह विदा दिने व्यवस्था पनि गरेको छ।"
शरीरको महत्त्व,"एक दिन बाख्रा चर्दै झाडी नजिक पुग्यो। त्यहाँ सिंह लुकेर बसेको थियो। सिंहलाई देखेर बाख्रा आत्तियो। अनि, दौडन थाल्यो। बाख्रा दौडिँदै एउटा गुफामा लुक्यो। बाख्रालाई पछ्याउँदै सिंह पनि गुफामा आइपुग्यो। तर सिंहको शरीर ठूलो भएकाले ऊ भित्र छिर्न सकेन। भित्र बाख्रा भने सिंहले आक्रमण गयो भने के गर्ने भनेर सोचिरहेको थियो। बाख्रालाई लाग्यो, मेरो कान सिंहले खायो भने कसरी सुन्ने ? सिंह खाइदियो भने शत्रुबाट कसरी बच्ने ? आँखा खाइदियो भने कसरी हेर्ने होला ? मुखमा आक्रमण गर्यो भने कसरी खाएर बाँच्ने होला ? यी प्रश्न मनमा खेलाउँदै बाख्रा छटपट गरिरहेको थियो। अन्तिममा बाख्रालाई लाग्यो, बरु मेरो पुच्छरको पो केही काम छैन। खाए पनि सिंहले खाओस्। नभन्दै बाख्राले आफ्नो पुच्छर गुफाबाट बाहिर निकाल्यो। सिंहले बाख्राको पुच्छरमा आक्रमण गरेर बाख्रा बाहिर निकाल्यो। अनि, बाख्रा नै खाइदियो। नैतिक शिक्षा : कुनै पनि निर्णय हतारमा गर्नुअघि बुद्धिमतापूर्वक गर्नुपर्छ।"
राष्ट्रपति मधेस र दलित समूदायबाट हुनुपर्छ,"जसपाका प्रभावशाली नेता हुन राजकिशोर यादव। पूर्वमन्त्रीसमेत रहेका यादव अब राष्ट्रपति मधेस र दलित समूदायबाट हुनुपर्ने दावी गर्छन्। अन्नपूर्णकर्मी सुरेन्द्र काफ्ले र राजकरण महतोसँग कुराकानी गर्दै प्रधानमन्त्री, सभामुख, उपसभामुख एउटै समूदायको हुनु नहुने माग जसपाको रहेको दाबी गर्छन्। पार्टीभित्र कुनै मतभिन्नता नरहेको बताउँदै उनले शक्ति बाँडफाँटमा सम्मानजकन अवस्था खोजेको बताए। प्रस्तुत छ यादवसँग गरिएको कुराकानीको सम्पादित अंश: सरकारलाई समर्थन त गर्नुभयो। तर, किन सरकारमा सहभागी हुनुभएन ? हामीले प्रधानमन्त्री पुष्पकमल दाहाललाई विश्वासको मत दिएका छौं। त्यसैले सत्ता पक्षमा छौं। सम्मानजनक सहभागिता, साझेदारी, सरकारका प्राथमिकता र संविधानसँग जोडिएका विषयमा सरकारको दृष्टिकोण र प्रतिबद्धता खोजेका छौं। यी विषयको स्पष्टता नभइसकेकाले हामी सरकारमा सहभागी नभएका हौं। सम्मानजनक सहभागिता भनेको कस्तो हो ? यो भनेको एउटा त संगठन र पार्टीको स्ट्रेन्थअनुसारको साझेदारी हो। अर्को निर्णय प्रक्रियामा सहभागिता हुनुपर्छ। अहिले सरकारमा एमाले र माओवादी बसेर निर्णय गर्ने, त्यो नै अरूलाई सुनाउने परिपाटी छ। यसको हामी विरोधी हौं। कुनै पनि निर्णयमा हाम्रो पनि सहभागिता हुनुपर्छ। सहमतिका आधारमा अघि बढ्नुपर्छ भन्ने हो। संवैधानिक पदमा (जस्तो सभामुख, उपसभामुख) नियुक्ति त भइसक्यो। भोलि हुने संवैधानिक नियुक्तिमा पार्टीको तर्फको सत्तासाझेदार दलको हैसियतमा सम्मान हुर्नुपर्छ। संविधानको समावेशिताको भावनालाई सम्मान गरेर जानुपर्छ भन्ने हाम्रो माग हो। उपराष्ट्रपतिमा दाबी हो ? यो हाम्रो पार्टीलाई घेराबन्दी र बदनाम गर्न चलाइएको प्रोपोगण्डा मात्र हो। प्रधानमन्त्री, सभामुख, उपसभामुख, प्रधानन्यायाधीश, राष्ट्रपति, उपराष्ट्रपति नेपाली विविधिताअनुसार हुनुपर्छ। उपराष्ट्रपतिका लागि बखेडा गरेको भन्नेमा सत्यता छैन। प्रधानमन्त्री, सभामुख, उपसभामुख एउटै समुदायबाट हुनुहुँदैन भन्ने हाम्रो माग हो। पार्टीभित्रको विवादले पो सरकारमा नजानुभएको हो कि ? प्रधानमन्त्री, सभामुख, उपसभामुख, प्रधानन्यायाधीस, विपक्षी दलको नेतामा न दलित न त मधेसी समुदायको उपस्थिति छ। यसले विविधिता र समावेशीताको मर्मलाई कसरी समेट्न सक्ला ? मूलधारबाट अलग भएका र शोषण, उत्पीडनमा परेका समुदायको प्रतिनिधित्व हुनुपर्छ। यसले मुलुकको भावनात्मक एकतालाई मजबुत गर्छ। सबैको स्वामित्वसहित सन्तुलन पनि हुन्छ। पार्टीहरूको आन्तरिक जीवनमा विचार, विमर्श र बहस हुनु स्वाभाविक हो। आन्तरिक जीवनमा निर्णय लिइरहँदा पार्टीको हितमा छछैन भन्ने मुख्य कुरा हो। आजको दिनमा जसपाभित्र कुनै मतभिन्नता, समस्या, विवाद छैन। म र अशोक राई दुवैले सर्वसम्मतिमा संसदीय दलको नेता चयन गरेका हौं। आन्तरिक रूपमा पार्टीमा समस्या छैन। सरकारमा गएन भने जसपा फुट्छ भन्ने पनि चर्चा छ नि ? सरकार हाम्रो लागि जिम्मेवारी हो। जसपाको निर्माण नै आन्दोलन र क्रान्तिको भट्टीबाट भएको हो। ती आन्दोलनमा उठेका मुद्दा सम्बोधन गर्न सरकार साधन मात्रै हो। सरकारमा जाँदा ती मुद्दालाई वा जनतामा प्रतिबद्धता, कबुल गरेका छौं। त्यो पूरा गर्न वा कार्यान्वन गर्न सहज वातावरण बन्छ कि बन्दैन भन्ने हाम्रो प्रमुख ध्येय हो। सम्मानजनक भयो भने सरकारमा जान्छौं नत्र बाहिर बस्छौं। के भयो भने सरकारमा जानुहुन्छ ? शक्ति बाँडफाँटमा हामीले सम्मानजनक अवस्था खोजेका हौं। सरकारले लिने प्रमुख दीर्घकालीन निर्णय प्रक्रियामा हाम्रो सहभागिता खोजेका हौं। सरकारका प्राथमिकता जस्तो संघीयता, समावेशिता, गणतन्त्रको सवालमा सरकारको दृष्टिकोणबीच अन्योल थियो। संघीयता, गणतन्त्रमाथि नै प्रश्न उठाउने हो भने सरकारमा जानुको औचित्य के हुने भन्ने प्रश्न उठेको छ। सरकार यी मुद्दामा संविधानको भावनालाई अक्षरशः पालना गर्न प्रतिबद्ध हुन्छ कि हुँदैन भन्ने हो। संविधान संशोधनको एजेन्डा कहाँ पुग्यो ? संविधान संशोधन अनिवार्य विषय भएको छ। यसको आवश्यकता र औचित्य सत्ताधारी दलकै क्रियाकलापले प्रमाणित गरेको छ। सत्ताधारी दलले संविधानमा धेरै ठाउँमा संशोधन गर्नुपर्छ भन्ने आवश्यकता महसुस गरेको छ। हिजो हामीले मात्रै उठाउँदा विरोध भयो। अहिले सबैको विषय बनेको छ। पुस १० गते बनेको नयाँ समीकरणको बारेमा हाम्रो दलमा कुरा उठेको थियो। हाम्रो उपस्थितिमा कुनै सहमति भएको थिएन। हाम्रो दलको तर्फबाट त्यो बैठकमा हाम्रो पार्टीका संघीय परिषद्को अध्यक्ष अशोक राई सहभागी हुनुहुन्थ्यो। हाम्रो दलको प्रतिनिधि सहभागी भएको बैठकमा यस्तो सहमति भएको छैन। अगाडि वा पछाडि सहमति भयो कि ? यो बारे हामीलाई जानकारी छैन। संविधान संशोधनका विषय के छन् ? संघीयता अधिकार बाँडफाँटको विषय छ। जनसंख्याका आधारमा प्रतिनिधित्व हामीले उठाउँदै आएको विषय हो। संविधानमै भएको व्यवस्था संरक्षित क्षेत्रको विषयलाई कार्यान्वयन गरेर जानुपर्छ। यी विषयमा संशोधन भयो भने अझै समृद्ध हुन्छ। आवश्यकता पुष्टि गर्छ। संविधान कार्यान्वयनको अवस्था कस्तो छ ? संविधान लेखिरहँदा धेरै विषयमा असहमति जाहेर गरेका थियौं। त्यो बेला हाम्रो सुनुवाइ भएन। तर, अहिले सबैले महसुस गरेका छन्। संघीयता अधिकारसम्पन्न बनाउनुपथ्र्र्यो। तर, त्यो भएको छैन। त्यसले गर्दा संघीयताको जुन रूपमा काम गर्नुपर्ने थियो, काम गर्न सकेन। प्रशासनिक निकायका रूपमा परिणत गर्न खोजिएको छ। जसले संघीयताप्रति निराशा र उदासीनतामा गयो। संघीयतालाई अधिकारसम्पन बनाएर जानुपर्छ। ८ बुँदे सम्झौतामा स्वायत प्रदेशको परिकल्पना गरिएको थियो। त्यो भएन। अब प्रदेशलाई स्वायत्त बनाएर जानुपर्छ। तपाईंहरू आफ्ना वाचा र प्रतिबद्धतामा टिकिरहनुभएको छ त ? संविधान संशोधन हुन दुईतिहाइ बहुमत चाहिन्छ। जुन हामीसँग छैन। संविधान सशोधन नहुँदा पनि जनतामा निराशा भयो। सुशासनका सवालमा सम्झौता गरियो। तर, नेतृत्व गर्ने दल प्रतिबद्ध भएनन्। जस्तो किसानलाई मलको, नागरिकताको सवालमा अनागरिक भएर बस्नुपर्ने, युवाको बेरोजगारी जस्ता समस्या छन्। यी समस्या समाधान गर्न प्रयास गर्दा पनि सरकारको नेतृत्वमा रहेका ठूला दल इमानदार नभइदिँदा परिणामसम्म पुग्न नसकेको हो। यी मुद्दा तथा वाचाप्रति हामी इमान्दार भएर अघि बढिरहेका छौं। मधेस मुद्दा सत्तासँग साट्नुभयो भन्ने आरोप छ नि ? यो आरोप मात्र लगाइएको हो। दुई कारण छन्। एउटा भनेको यो मुद्दा लामो समय शासन गरेका शासक रजाइँ गर्न पाएका छन्। अर्को भनेको ज्ञानको अभाव हो। अर्थात् यो मुद्दा उठाइरहँदा कहिले बिखण्डनकारीको आरोप, कहिले जातिवादीको आरोप, कहिले शान्तिप्रक्रियालाई खलबल गर्न खोजेको भन्ने मिथ्या आरोपले जनतामा भ्रम पर्न गएको हो। हामीले सत्ताको लोभमा यी मुद्दा साटेका छैनौं। परिमाण पुर्याउन नसक्दा त्यो निराशामा परिणत भएको हो। तपाईंहरू २०६४ यता कमजोर हुनुको कारण के ? आन्दोलनमा जुन प्रकार जोस, जागर र उमिद थियो। निर्वाचन प्रक्रियामा सहभागिता भएर २०६४ संविधानसभामा ठूलो संख्यामा उपस्थित भयौं। तर, पहिलो संविधानसभाले संविधान नबनाइदिँदा जनतामा निराशा र उदासिनता भयो। केन्द्रबाट हिजो राज्यसत्तामा रहेकाबाट ठूलो भ्रमका खेती भए। जसले गर्दा अर्को संविधानमा आशातित परिणाम ल्याउन सकेनौं। दलहरूबीच टुटफुट भयो। हामीले चाहेअनुसारको संविधान बन्न सकेन। राष्ट्रपति निर्वाचनका विषयमा जसपाको धारणा के हो ? राष्ट्रपति संविधानको संरक्षक र मुलुकको अभिभावक हो। जसपा यो दलीय भागबन्डाभन्दा साझा व्यक्तित्व हुनुपर्छ भन्ने पक्षमा छ। राष्ट्रपति मधेसबाट वा दलित समुदायबाट हुनुपर्छ। यस्तो व्यक्ति त स्वतन्त्र मात्रै हुन सक्छ नि ? सबै दलले स्वीकार गर्ने खालको व्यक्ति राष्ट्रपति बनाउनुपर्छ। सबैले पचाउने खालको व्यक्तित्व भयो भने पनि हुन्छ। दलभन्दा बाहिर सबैले मान्ने खालको व्यक्तिलाई पनि राष्ट्रपतिको चुनावमा उम्मेदवार बनाउँदा जनता समाजवादी पार्टी स्वीकार गर्छ। एमाले, माओवादी र जसपालगायतको समीकरण बन्दा राष्ट्रपतिका विषयमा भद्र सहमति भएको थियो रे त ? पुस १० गते बनेको नयाँ समीकरणको बारेमा हाम्रो दलमा कुरा उठेको थियो। हाम्रो उपस्थितिमा कुनै सहमति भएको थिएन। हाम्रो दलको तर्फबाट त्यो बैठकमा हाम्रो पार्टीका संघीय परिषद्को अध्यक्ष अशोक राई सहभागी हुनुहुन्थ्यो। हाम्रो दलको प्रतिनिधि सहभागी भएको बैठकमा यस्तो सहमति भएको छैन। अगाडि वा पछाडि सहमति भयो कि ? यो बारे हामीलाई जानकारी छैन। उपेन्द्र यादव उपनिर्वाचनमार्फत फेरि संसद् छिर्न खोज्दै हुनुहुन्छ भन्ने छ नि ? हाम्रो दल र नेताका बारेमा विभिन्न प्रकारको हल्ला चलाइएको छ। पार्टी अध्यक्षलाई उपनिर्वाचन लडाउनेबारे पार्टीभित्र त्यस्तो कुनै प्रकारको छलफल, बहस भएको छैन। तर, साँचो कुरो के हो भने, अहिले संसद्भित्र उहाँ (उपेन्द्र यादव) को उपस्थिति आवश्यक छ। त्यस्तो महसुस किन भयो ? अहिले हामी ऐतिहासिक चरणमा छौं। संविधान कार्यान्वयन गराउने जिम्मेवारीका साथ संसद्मा आएका छौं। यो समयमा सबै दलका अध्यक्ष, सबै आन्दोलनका नेतृत्वकर्ता हुनु आवश्यक छ। त्यसैले मधेस आन्दोलनको नेतृत्वकर्ताको हिसाबले र यो संविधानलाई अझै इमान्दारीपूर्वक कार्यान्वन गराउन उहाँ पार्लामेन्टमा हुनुपर्थ्यो। तर, हामीले उहाँलाई उपनिर्वाचन लड्नका लागि जोड दिइरहेका छौं। कुनै त्यस्तो अवसर भयो भने उहाँलाई सांसद् बनाएर सदनमा ल्याउन सकियो भने हाम्रो लागि सौभाग्य हुन्थ्यो। जसपाले उपराष्ट्रपतिमा बार्गेनिङ गरिरहेको हो ? हाम्रो पार्टी आफ्नो मुद्दा र प्रतिबद्धताप्रति इमानदारीपूर्वक अगाडि बढेका छौं। राष्ट्रपति र उपराष्ट्रपति कुनै दलको पेवा हुँदैन। प्रधानमन्त्री, सभामुख, राष्ट्रियसभाका अध्यक्ष एउटा कलस्टरबाट भइरहँदा उपराष्ट्रपति, उपसभामुख समावेशी नीतिअनुसार अर्को कलस्टरबाट प्रतिनिधित्व भयो भने राम्रो हुन्छ। राष्ट्रपति, उपराष्ट्रपति जस्तो गरिमामय पदलाई सत्ताको लेनदेनको विषय बनाउनुहुँदैन। प्रचण्डले मधेसँग लभ गरेर धोका दिनुभयो भनेर तपाईंले सदनमै बोल्नुभयो नि ? मेरो भनाइको तात्पर्य के थियो भने, २०७० सालमा काठमाडौंका जनताले उहाँलाई हराए। तर, मधेसका जनताले उहाँलाई सम्मानजनक मत दिएर निर्वाचित गराए। त्यसपछि उहाँले भन्नुभएको थियो, मधेससँग मेरो लभ छ। त्यसको अन्तर्यः मधेस आन्दोलनमा उठान मुद्दाहरू, संघीयता, समावेशिता समानुपातिकका मुद्दा या जनसंख्याका आधारमा प्रतिनिधित्वका सवाल हामी सबैको मुद्दा हो। खासगरी प्रचण्डजीले यी मुद्दाहरू मेरो हो। मधेसी जनताको हकअधिकारका लागि म लड्छु भन्ने सोचका साथ अगाडि बढ्नुभयो। अहिले उहाँको नेतृत्वमा सरकार बनिरँदा ती मुद्दाहरू अलपत्र त पर्ने होइन् ? भन्ने शंका छ। जसपाले पनि पार्टी एकताको पहल गरिरहेको छ। ठूला दललाई दबाब दिन खोज्नुभएको हो ? हामीले उठाएका मुद्दालाई सम्बोधन गराउन राज्यलाई दबाब दिन बलियो राजनीतिक शक्तिको आवश्यकता महसुस गरेका हौं। शक्ति विस्तारका लागि सम्मान विचार र उद्देश्य भएका पार्टीहरूलाई वैचारिक र सैद्धान्तिक रूपमा एकरूपता भएका दलहरूबीच एकीकरण, एकता गर्न खोजेका छौं। पार्टीलाई जनस्तरमा विस्तार गर्न पनि पार्टी एकताको कुरा गरेका हौं। एकता भएन भने पनि समान विचार र उद्देश्य भएका पार्टीहरूबीच मोर्चाबन्दी गरेर जाने हाम्रो तयारी छ। फरक विचार र सिद्धान्त भएका पार्टीहरूसँग मिलेर सरकार बनाउनुपर्ने बाध्यात्मक स्थितिमा दलहरू पुगेका छन्। अर्को यो निर्वाचन प्रणाली अत्यन्तै महँगो र खर्चिलो भयो। जसले गर्दा चुनाव जित्नका लागि व्यापारीहरू वा अन्य माध्यमबाट पैसा थुपारेका व्यक्तिहरू चुनाव जिते। यसले भ्रष्टाचारसमेत बढाएको छ। त्यसैले राजनीतिक स्थितर ल्याउने गरी निर्वाचन प्रणालीमा सुधार ल्याउन जरुरी छ। कोकोसँग एकताको प्रक्रिया अघि बढेको छ ? एकीकृत समाजवादी, माओवादी केन्द्रलगायतसँग वार्ता भइरहेको छ। हाम्रो विचार र सिद्धान्तसँग मिल्ने पार्टीहरूसँग पनि कुरा भइरहेको छ। जनमत, लोसपा र नागरिक उन्मुक्तिसँग एकीकरणको सम्भावना छ ? राष्ट्रिय राजनीतिमा हामीभन्दा अलिकता इतर मतहरू बलियो भएर गएको छ। त्यसलाई सामना गर्नका लागि विचार, मुद्दा मिल्ने शक्तिहरूबीच एकीकरण हुनुपर्छ। त्यसका लागि नागरिक उन्मुक्ति, लोसपा र जनमतसँग एकता, एकीकरण भए राम्रो हुन्छ। यसका लागि जसपाले पहलकदमी गर्छ। संघीयता विरोधी शक्तिकै समर्थनमा सरकार उभिएको छ। सरकारको आयु कस्तो होला ? यसमा प्रमुख दुई कुरा छन्। एउटा, राष्ट्रिय राजनीतिको डिस्कोर्स नयाँ ढंगले बढ्ने हो कि ? चिन्ता, चासो र सर्तकताका साथ नियालिरहेका छौं। निर्वाचनपछि नयाँ दलका रूपमा राष्ट्रिय स्वतन्त्र पार्टी वैचारिक र सैद्धान्तिक तथा एजेन्डामा स्पष्ट छैन। उनीहरू पनि सरकारमा छन्। उनीहरूको क्रियाकलाप संघीयता विरोधी हुने हो कि ? भन्ने चासोका साथ पनि हेरेका छौं। सरकार निर्माणदेखि नै हामी हेरिरहेका छौं। सरकारले कसलाई बढी महत्व दिएर जान्छ ? हिजो आन्दोलनबाट उठान गरेका मुद्दाहरूलाई सम्बोधन गरेर प्रतिबद्ध भए्र जान्छ कि सरकार बचाउनका लागि यी दलहरू(रास्वप, राप्रपा)का मुद्दालाई बढी प्राथमिकता दिन्छ ? त्यो हेर्नका लागि हामी सरकारमा नगएर वेट एन्ड सीको अवस्थामा छौं। सरकारको आयु कति दिनको हुन्छ त्यो त हेरौंला। संघीयता पक्षधर शक्तिहरू कमजोर बन्दै गएको जस्तो लाग्दैन ? नेपाली राजनीतिको प्याटर्न हेर्ने हो भने दुईतीन विषयलाई ध्यान दिनुपर्छ। २०४७ पछि हेर्ने हो भने जुन दल एकपटक सत्तामा पुगे तिनलाई अर्कोपटक सत्तामा पुग्न कठिन हुन्छ। नेपाली समाजको मनोविज्ञानले यसमा असर पारिरहेको छ। सत्ताधारी दलसँग खोजेको परिवर्तन पूरा भएन भने मतदाताले त्यो हराइदिएको वा कमजोर बनाइदिएको अवस्था छ। मतदातले प्रत्येक चुनावमा केही नयाँ खोजेको देखिन्छ। त्यसैले पुराना पार्टीहरू कमजोर भए। मधेसमा जनमत पार्टी उदायो नि ? हामीसँग मधेसका जनताले विगतमा जसरी उमिद (विश्वास) गरेको थियो। त्यसमा परिणाम निकाल्न नसक्दा जनतामा उदासिन्ता देखियो। पहिलो संविधानसभाबाट संविधान बनेको भए फरक परिस्थिति हुन्थ्यो। एउटा गठबन्धनमा थियौं। रहेको गठबन्धन विगठन भएर हामीले विगतमा कांग्रेस नेतृत्वको सरकारलाई साथ दियौं। चुनावको दुई दिन अगाडि गठबन्धन छोडेर एमालेसंगको गठबन्धनमा गयौं। यसले पनि जनतामा अन्यौलता भयो। मधेसमा एमालेप्रतिको नकारात्मक दृष्टिकोणलाई चिर्न सकेनौं। यसले हामी खुम्चियो। नयाँ पुस्ताका मतदाताको परिवर्तनप्रतिको चाहनालाई हामीले सही ढंगले सम्बोधन गर्न चुक्यौं। यि कारणहरूले हाम्रो परिणम आशासित भएन। जसपासँग गठबन्धन गरेको एमाले मधेसमा पहिलो शक्ति बन्यो नि ? एमाले पहिलेदेखि तयारी अवस्थामा थियो। हामी अन्तिम अवस्थामा अचानक जोडिन गयो। कार्यकर्ताको बीचमा मनोवैज्ञानिक रूपमा कार्यगत एकरूपता भएन। पुरानै शैलीमा हाम्राले काम गरिरहे। त्यसैले यसपालिको गठबन्धनले मधेसमा जसपाभन्दा एमालेलाई बढी फाइदा भयो। हामीले फाइदा लिन सकेनौं। अर्कोतिर विपक्षीहरूले मधेस विरोधी एमाले शक्तिसँग जसपा मिल्यो भनेर प्रचार गर्यो। हाम्रो तर्फबाट एमालेका उम्मेदवारलाई भोट गयो। तर, अनुमान गरेको आधारमा एमालेबाट हामीलाई भोट आएन। कांग्रेस नेतृत्वको गठबन्धन हुँदा उक प्रकारले टिकट वितरण गरेका थियौं। त्यो छोडेर एमालेसँग चुनावी तालमेल गर्दा टिकट वितरणमा पनि अन्यौलता भयो। यस्ता विविध कारणले थोरै संकुचनमा जसपा परेको हो। जसपाले एमालेसँग गठबन्धन गर्नु गलत थियो ? गलत या सहीभन्दा पनि गठबन्धनको तयारी पुगेन। यो एउटा परिस्थितिजन्य घटना थियो। वैचारिक वा सैद्धान्तिक कसीमा गरिएको गठबन्धन थियो। चुनावको परिणामलाई बलियो बनाउन विशुद्ध रूपमा गरिएको गठबन्धन थियो। मिश्रित निर्वाचन प्रणाली फेर्नेबारे बहस सुरु भयो नि ? राजनीतिक स्थिरताको सवालमा यो निर्वाचन प्रणालीले कुनै पनि दलको एकल बहुमत आउँदैन। यसले गठबन्धन गर्नुपर्ने बाध्यात्मक स्थिति सिर्जना गर्छ। यसले राजनीतिक अस्थिरता पैदा गर्छ। फरक विचार र सिद्धान्त भएका पार्टीहरूसँग मिलेर सरकार बनाउनुपर्ने बाध्यात्मक स्थितिमा दलहरू पुगेका छन्। अर्को यो निर्वाचन प्रणाली अत्यन्तै महँगो र खर्चिलो भयो। जसले गर्दा चुनाव जित्नका लागि व्यापारीहरू वा अन्य माध्यमबाट पैसा थुपारेका व्यक्तिहरू चुनाव जिते। यसले भ्रष्टाचारसमेत बढाएको छ। त्यसैले राजनीतिक स्थितर ल्याउने गरी निर्वाचन प्रणालीमा सुधार ल्याउन जरुरी छ। भ्रष्टाचार निवारण गर्न लोकपाल बिल ल्याउनुपर्छ भनेर सदनमा कुरो उठाउनुको कारण ? भ्रष्टाचार मुलुकका लागि सबैभन्दा ठूलो समस्याको रूपमा देखियो। राजनीति राजनीति जस्तो भएन। पूरै समाजै भ्रष्टाचारबाट आक्रान्त भयो। मुलुकको विकासका लागि यसले असल मान्छे निर्माण अवरोध नै खडा गरेको छ। भ्रष्टाचारबारे सबैले कुरो गर्ने तर त्यसको निर्मूलीकरणका लागि जसरी कदम उठाउनु पथ्र्यो तर त्यो भइरहेको छैन। भ्रष्टाचार निवारण गर्न नेताबाटै छानबिन गर्नुपर्छ जस्तो लाग्दैन ? त्यसैले त म भन्दै छु २०४६ सालदेखि यताका उच्च ओहदामा पुगेका नेता, कर्मचारी, अवसरका लाभ लिनेहरूलाई समेटने गरी सदनमा एउटा बिल (विधेयक) ल्याउनुपर्छ। त्यसलाई जनलोकपाल बिल भन्दा पनि भयो। भ्रष्टाचार निवारण बिलभन्दा पनि भयो। त्यो बिल ल्याएर राज्यको दुरुपयोग गरेर सम्पत्ति कमाउनेहरूलाई कानुनी दायरामा ल्याएर कारवाही गरौं। मधेसमा तपाईंको पार्टी नेतृत्वको सरकारले छोरीलाई साइकल वितरण गर्दा पनि भ्रष्टाचार गर्यो भनेर अख्तियारमा मुद्दा चलिरहेको छ नि ? भ्रष्टाचार हाम्रो वा अर्कोको होइन। जो सुकै पनि भ्रष्टाचार गरेको छ भने कानुनले दिएको सजायको भागिदार हुनुपर्छ। अहिले उहाँमाथि (निवर्तमान मुख्यमन्त्री लालबाबु राउत) आरोप जसले पनि लगाउनसक्यो। तर, प्रमाणित नभएसम्म त्यसलाई भ्रष्टाचारी करार गर्नु उपयुक्त हुँदैन। भ्रष्टाचारीलाई कारवाही गर्न हामी झन् अघि बसेर बिल ल्याएर अनुसन्धान थालौं भनेका छौं।"
राष्ट्रपतीय राजनीतिमा धोकै धोकाका खेल,"काठमाडौं : २०६२६३ को जनआन्दोलनपछि नेपालमा राजतन्त्र अन्त्य भई गणतन्त्र स्थापना भयो। नयाँ व्यवस्थासँगै राजनीतिक अवस्था फेरिए। सरकारका मन्त्रीदेखि राष्ट्रपति पदसम्म सहमति र निर्वाचन प्रक्रियाबाट छनोट भएहुँदै आएका छन्। तर, मुलुकको सर्वोच्च पद राष्ट्रपतिको निर्वाचन र सहमति प्रक्रियामा दलहरूबीच एकअर्कामा धोका दिने क्रम भने अझै चलिरहेको छ। राष्ट्रपतिलाई संविधानको संरक्षक र अभिभावक माने पनि पछिल्लो समय यो पदको भूमिका कार्यकारी जस्तो देखिएपछि सबैको चासो यो पदमा बढेको छ। जसका कारण सहमतिमा पनि छल चल्न थालेको राजनीतिलाई नजिकबाट नियालिरहेका बताउँछन्। देसले अहिलेसम्म दुइटा राष्ट्रपति पाइसकेको छ। पहिलो डा रामवरण यादव थिए र वर्तमान राष्ट्रपति विद्यादेवी भण्डारी छिन्। तेस्रोका लागि फागुन २५ गते निर्वाचन तोकिएको छ। वर्तमान सातदलीय सत्तागठबन्धन निर्माणको समयमा पुस १० मा माओवादी केन्द्रका अध्यक्ष पुष्पकमल दाहाल प्रचण्ड प्रधानमन्त्री र एमालेबाट राष्ट्रपति हुने सहमति भएको दुवै दलका नेताले सार्वजनिक नै गरेका थिए। सभामुखको हकमा आधाआधा कार्यकाल हुने सहमति भयो। यहीअनुसार दाहाल प्रधानमन्त्री र एमालेका देवराज घिमिरे सभामुख भइसकेका छन्। सातैवटै प्रदेशमा सहमतिकै आधारमा सरकार पनि बनिसकेको छ। तर, पछिल्लो समय गठबन्धनमा प्रभाव पर्ने गरी राष्ट्रपतिको विषय चर्चामा छ। सरकार निर्माण गर्दा भएको सहमतिको आधारमा राष्ट्रपति निर्वाचनमा जानुपर्छ। पुस १० मा प्रचण्ड प्रधानमन्त्री हुँदा जुन सहमति भयो, त्यसको आधारमा राष्ट्रपति चयन गर्नुपर्छ। सरकार गठन गर्दाको बेला सहमतिभन्दा बाहिर जान खोजे समस्या आउँछ।युवराज ज्ञावाली,उपाध्यक्ष एमाले एमाले सहमतिअनुसार एमालेकै राष्ट्रपति हुनुपर्ने बताउँदै आएको छ, भने माओवादी केन्द्र राष्ट्रिय सहमतिका आधारमा राष्ट्रपति चयन हुनुपर्ने बताउँदै आएको छ। राष्ट्रपतिकै विषयलाई लिएर गठबन्धनमा दरार देखिन थालिसकेको छ। एमाले अध्यक्ष ओलीले भनेजस्तो भएमा समीकरण कायम रहनेछ। तर, प्रचण्डले भनेजस्तो भएमा समीकरण बदलिन सक्छ। राजनीतिक विश्लेषक लोकराज बराल पदको मर्यादा र गरिमा राख्न सक्ने व्यक्ति राष्ट्रपति हुनुपर्ने बताउँछन्। पार्टीको एस म्यान हुनुभएन। पार्टीले जे भन्यो त्यो गर्नेभन्दा संविधान अनुसार गर्ने राष्ट्रपति चाहिएको छ, उनले भने। मुलुकले दुई राष्ट्रपति पाइसके पनि संस्थागत हुन नसकेको उनको भनाइ छ। यो संस्थागत हुनुपयो। पार्टीको कार्याकर्ता हुनु भएन, उनले भने। धोकैधोकाको विगत २०६५ जेठ १५ गते राजतन्त्र अन्त्यसँगै गणतन्त्रको घोषणा भयो। त्यसपछि पहिलो राष्ट्रपतिको निर्वाचन भएसम्म प्रधानमन्त्रीसहित अन्तरिम राष्ट्रप्रमुखको भूमिकामा गिरिजाप्रसाद कोइराला रहे। नेपाली कांग्रेसले तात्कालीन नेपालका प्रधानमन्त्री र अन्तरिम राष्ट्रप्रमुख कोइरालालाई नेपालको नयाँ राष्ट्रपतिको रूपमा चाहेको थियो। एमालेले आफ्ना पूर्वमहासचिव माधवकुमार नेपाललाई चर्चा चलाएको थियो। शान्ति प्रक्रियासँगै कोइरालालाई राष्ट्रपति बनाउनेमा धेरै थारै सबै सहमत थिए। २०६४ सालको निर्वाचनमा सबैभन्दा ठूलो दलका रूपमा तत्कालीन माओवादी उदायो। उसले पार्टीका व्यक्तित्वहरूको सट्टा राष्ट्रपतिको रूपमा स्वतन्त्र व्यक्ति चाहिने बताउन थाल्यो। कोइराला सर्वसम्मत राष्ट्रपति हुन चाहेका थिए। तर, माओवादीले उम्मेदवार खडा गरेपछि कांग्रेसको तर्फबाट डा रामवरण यादवलाई राष्ट्रपतिका रूपमा प्रस्तुत गरियो। पदको मर्यादा र गरिमा राख्न सक्ने व्यक्ति राष्ट्रपति हुनुपर्छ। पार्टीको एस म्यान हुनुभएन। पार्टीले जे भन्यो त्यो गर्नेभन्दा संविधान अनुसार गर्ने राष्ट्रपति चाहिएको छ। लोकराज बरालराजनीतिक विश्लेषक डा यादव र गणतन्त्रवादी नेता रामराजाप्रसाद सिंहबीच निर्वाचन भयो। कांग्रेस निकट डा यादव गणतन्त्र नेपालको पहिलो राष्ट्रपति बने। माओवादीले प्रस्तुत गरेका सिंह पराजित भए। पछिल्लो समयमा प्रचण्ड गिरिजाप्रसाद कोइरालालाई राष्ट्रपति नबनाउनु भुल भएको भन्दै आइरहेका छन्। त्यस बेला सबैभन्दा ठूलो पार्टीको हैसियतमा बनेको माओवादी अध्यक्ष प्रचण्ड नेतृत्वको सरकार पनि नौ महिनामा ढलेको थिए। तत्कालीन प्रधानसेनापति रुकमांगत कटुवाललाई बखास्त गर्ने प्रचण्ड कदमलाई तत्कालीन राष्ट्रपति यादवले उल्टाइदिएका थिए। त्यसपछि प्रचण्डले राजीनामा दिए। २०७० सालमा दोस्रो संविधानसभाको निर्वाचन भयो। कांग्रेस ठूलो शक्तिका रूपमा उदायो। एमाले दोस्रो भयो र माओवादी तेस्रोमा खुम्चियो। संविधानको घोषणा नभएसम्म राष्ट्रपतिमा यादवले निन्तरता पाए। संविधानसभाबाट बनेको संविधान यादवले घोषणा गर्ने मौका पाए। संविधान जारी हुँदा कांग्रेसका तत्कालीन सभापति सुशील कोइराला प्रधानमन्त्री थिए। संविधान जारी भएपछि एमाले अध्यक्ष केपी शर्मा ओली प्रधानमन्त्री हुने सहमति भएको थियो। तर, विदेशी शक्तिको दबाबमा कोइरालाले सत्ता छोड्न मानेनन्। ओलीलाई सहज जस्तो हस्तान्तरण गरेको भए सायद सुशील कोइराला राष्ट्रपति हुन सक्ने धेरैको आकल छ। त्यसपछि कोइरालाविरुद्ध एमाले र माओवादी केन्द्र मिले। ओली प्रधानमन्त्री भए। राष्ट्रपति विद्यादेवी भण्डारी भइन्। संविधान जारीमा असहमति जनाएको भारतले नाकाबन्दी लगायो। ओलीले नाकाबन्दीको कडा मुकाविला गरे। ओली र प्रचण्डबीचमा सहमति पालना नभएको भन्दै माओवादी केन्द्रले कांग्रेससँग मिलेर सरकार बनायो। ओली फेरि ९ महिनामा सत्ताबाट बाहिरिए। प्रचण्ड दोस्रोपटक प्रधानमन्त्री भए। आधाआधा सरकार चलाउने सहमति भएको भन्दै प्रचण्डले पहिलो चरणको स्थानीय तहको निर्वाचन गराए र सरकारबाट बाहिरिए। तर, स्थानीय तहको निर्वाचन कांग्रेससँग मिलेर लडेको माओवादी केन्द्र आमनिर्वाचनमा कांग्रेसलाई धोका दिएर सरकारमा रहेकै अवस्थामा गठबन्धनविपरीत वामगठबन्धन गरेर चुनावमा होमियो। नाकाबन्दीमा देखाएको राष्ट्रवादी छापसहितको प्रभावले वामगठबन्धनले झन्डै दुईतिहाइ बहुमत ल्यायो। २ सय ७५ सदस्यीय प्रतिनिधिसभामा एमाले १ सय २१ र माओवादी केन्द्रले ५३ सिट जित्यो। माओवादीको सिट प्रत्यक्षमा कांग्रेसभन्दा बढी आयो। माओवादी केन्द्रले ३६ सिट जित्दा कांग्रेसले २३ मात्रै जित्यो। माओवादी केन्द्रमा महत्वकांक्षा जाग्यो। निर्वाचनको परिणाम आएपछिको २ महिनासम्म सरकार बन्न सकेन। २०७४ फागुन ३ गते मात्रै ओलीको नेतृत्वमा सरकार बन्यो। फागुन २९ मा वामगठबन्धनको तर्फबाट उम्मेदवार बनेकी भण्डारी राष्ट्रपतिमा निर्वाचित भइन्। एमाले र माओवादी केन्द्रको एकीकरण भयो। २०७५ जेठ ३ मा नेकपा बन्यो। ओली पहिलो र प्रचण्ड दोस्रो अध्यक्ष बने। एकीकरण भएपछि प्रचण्डले गठबन्धन हुँदा आधाआधा कार्यकाल सरकार नेतृत्व गर्ने सहमति भएको विषय खुलासा गरे। ओलीमाथि दबाव सिर्जना गर्न थाले। सत्ताकै कारण ओली र प्रचण्डबीच खटपट सुरुवात हुन थाल्यो। त्यसपछि दुई नेताबीचमा माधवकुमार नेपाल र वामदेव गौतमले खेल्न थाले। ओलीले एकलौटी सरकार र पार्टी चलाएको भन्दै सचिवालयमा बहुमत कायम गरेर दबाब दिइराखे। तर, ओली डेग चलेनन्। यही बेला ओली सरकारले लिम्पियाधुरासहित नक्सा जारी गयो। यसमा जस लिन तँछाडमछाड नै भयो। नेकपा विवाद सतहमा आयो। लिम्पियाधुरासहितको नक्सा जारी भएपछि भारतको दबाब परेर प्रचण्डले ओलीको राजीनामा नै मागे। फेरि ओलीलाई पाँच वर्ष प्रधानमन्त्री चलाउन दिने र प्रचण्ड कार्याकारी अध्यक्ष बन्ने सहमति भयो। तर, त्यो पनि धेरै टिकेन। ओली प्रचण्डलाई दोस्रो अध्यक्ष भनेर फेरि पनि होच्याएको भन्दै सचिवालयका बहुमत सदस्य उनीविरुद्ध लागे। सचिवालयमा अल्पमतमा पारेर प्रधानमन्त्री र पार्टी अध्यक्षबाट हटाउने अभियानमा प्रचण्ड, माधव र वामदेव गौतम लागे। संविधानमा नै नभएको व्यवस्थालाई प्रधानमन्त्रीको विशेषाधिकार भन्दै ओलीले २०७७ पुस ५ मा प्रतिनिधिसभा विघटन गरे। प्रतिनिधिसभा विघटन सँगै यो विवाद दुश्मनीमा परिणत भयो। ओलीविरुद्ध प्रचण्ड र माधवले मोर्चा बनाए। सडकबाटै पार्टीको साधारण सदस्यबाट पनि हटाए। फागुन ११ मा सर्वोच्च अदालत विघटन गलत भएको भन्दै प्रतिनिधिसभा पुनःस्थापना गरिदियो। सर्वोच्च फैसलापछि प्रचण्ड र माधवले लड्डु पनि खाए। तर, फागुन २३ मा सर्वोच्चले नै नेकपा भंग गरिदियो। एमाले र माओवादी केन्द्र ब्युँतियो। माधव एमालेमै फर्किनुपर्ने बाध्यता भयो। तर, उनको सम्बन्ध ओलीसँग राम्रो हुने कुरै भएन। एमाले भए पनि उनी प्रचण्डसँगै लागिरहे। २०७८ जेठ ७ को मध्यरातमा ओलीले दोस्रो पटक प्रतिनिधिसभा विघटन गरे। विघटनपछि कांग्रेससँग मिलेर प्रचण्ड र माधवसहित प्रतिनिधिसभाका बहुमत सदस्यले सर्वोच्चमा रिट हाले। असार २८ मा सर्वोच्चले परमादेश जारी गरेर देउवालाई प्रधानमन्त्री बनाइदियो। एमालेभित्र बसेर लामो समय विद्रोह गर्न गह्रो भएपछि माधवले २०७८ भदौ २ मा एमालेलाई फुटाएर नेकपा एकीकृत समाजवादी पार्टी बनाए। देउवालाई परमादेशबाट प्रधानमन्त्री बनाउने कांग्रेस, माओवादी केन्द्र, एकीकृत समाजवादी, जनता समाजवादी र राष्ट्रिय जनमोर्चा गरी पाँच दलको गठबन्धन स्थानीय तहको निर्वाचनसम्म जारी रह्यो। आमनिर्वाचनको बेला त्यो गठबन्धनबाट जसपा बाहिरियो। लोसपा भित्रियो। एकातिर कांग्रेससहित पाँच दलीय गठबन्धन र अर्कोतिर एमालेको राप्रपा र जसपासँग सीमित स्थानमा भएको तालमेलसहित समूह निर्वाचन होमियो। चुनावमा गठबन्धनले सोचेअनुसारको परिणाम आएन। अनि प्रचण्ड बालकोट प्रवेश निर्वाचनमा प्रचण्ड पाँच दलीय गठबन्धनबाट लडेका थिए। कांग्रेस, माअोवादी केन्द्र, नेकपा एकीकृत समाजवादी, राष्ट्रिय जनमोर्चा र लोकतान्त्रिक समाजवादी पार्टीको गठबन्धनबाटै बहुमत आउने र सरकार बनाउने लक्ष्य थियो। तर, यो गठबन्धनको बहुमत आएन। कांग्रेसबाहेक दलले सोचेअनुसारका परिणाम पनि आएन। स्थानीय निर्वाचनमा हौसिएका गठबन्धनअन्तर्गतका माओवादी केन्द्र र नेकपा एस खुम्चिनु पयो। माओवादीले जम्मा प्रत्यक्षमा १८ र समानुपातिकमा १४ गरी ३२ सिट मात्रै जित्यो। नेकपा एसले प्रत्यक्षमा १० सिट जित्यो। समानुपातिकमा थ्रेसहोल्ड पनि कटाउन सकेन। परिणाम जस्तो आए पनि कांग्रेस सभापति शेरबहादुर देउवा र माओवादी केन्द्रका अध्यक्ष प्रचण्डबीचको पहिला प्रधानमन्त्री हुने भन्ने विषयमा कुरा मिलेन। प्रचण्ड र देउवा आफू नै पहिलो चरणमा प्रधानमन्त्री हुनुपर्ने अडानमा रहे। प्रधानमन्त्री चयनको अन्तिम दिनसम्म यो सहमतिको प्रयास भयो। तर, सफल भएन। देउवा भने प्रचण्ड आफूलाई अन्तिमसम्म प्रधानमन्त्री मान्न तयार हुने र नभए एमालेको समर्थनमा संविधान धारा ७६ को ३ अनुसार प्रधानमन्त्री हुने योजनामा थिए। त्यसपछि प्रचण्ड नयाँ बाटो तय गरे। उनी पुस १० गते गठबन्धनको सबैभन्दा निकट माधव नेपाललाई छोडेर बालकोट पुगे। बालकोटमा ओलीले रास्वपा, राप्रपा, जसपा, जनमत पार्टी, नागरिक उन्मुक्ति पार्टीलाई स्ट्यान्डबाई राखेका थिए। बालकोटमा १ सय ६९ सांसदको समर्थनमा प्रचण्डलाई प्रधानमन्त्रीमा प्रस्ताव गरियो। पुस १० मा बालकोटले उनलाई तेस्रो पटक प्रधानमन्त्री बनायो। त्यही आधाआधा कार्यकाल प्रचण्ड र ओली प्रधानमन्त्री हुने सहमति भयो। त्यस्तै राष्ट्रपति एमालेले लिने र सभामुखमा आधाआधा कार्याकाल हुने सहमति गरेको कुरा एमाले र माओवादी कै नेताले सार्वजनिक गरे। यहीअनुसार पुस १० मा प्रचण्ड प्रधानमन्त्रीमा नियुक्त भए। पुस ११ मा शपथ लिए। पुनः प्रचण्डको कांग्रेससँगको निकटता पुस २६ गते कांग्रेसले पनि विश्वासको मत दियो। पुस १० आएको तिक्ततामा कोर्ष करेक्सन भन्दै विश्वासको मत दिएपछि प्रचण्डको मन पनि पग्लियो। १६ दिनपछि नै एमालेलाई राष्ट्रपति दिने भनेर गरेको सहमति बिर्सिएर राष्ट्रिय सहमतिको आधारमा राष्ट्रपति चयनको कुरा गर्न थालेका छन्। प्रचण्डले पुस १० र पुस १६ बीचमा परिस्थिति बदलिएको भन्न थाले। पछिल्लो समयमा कांग्रेससँग प्रचण्डको निकटता बढेको छ। प्रचण्डले विश्वासको मत पाएपछि कांग्रेससहितका दललाई बोलाएर बैठकसमेत गरे। राष्ट्रपति पनि एमाले भएमा अढाई वर्षपछि ओलीको हात पूरै राज्यसत्ता जाने भयले प्रचण्डलाई सताउन थालेको छ। राष्ट्रपति, सभामुख, प्रधानमन्त्री सबै एमाले हात गयो भने ओलीको हातमा पूरै राज्यसत्ता हुँदा संविधानमा नै खतरा हुन सक्ने भन्दै कांग्रेस र माओवादीले भित्रिरूपमा सहकार्य हात बढाएको देखिन्छ। माओवादी सचिव गणेश साहले विगतका राष्ट्रपतिको ट्याक रेकर्ड राम्रो नभएको कारण पार्टीको दबाव नपर्ने व्यक्ति खोजिएको बताए। उनले संविधानको मर्म र भावनालाई पूरा गर्ने सबैले पत्याउने राष्ट्रपति बनाउन पार्टी क्रियाशील भएको बताए। जसपाका नेता राजकिशोर यादव पनि साझा व्यक्ति राष्ट्रपति हुनुपर्ने बताउँछन्। राष्ट्रपति संविधानको संरक्षक र मुलुकको अभिभावक हो। यो दलिय भागबण्डा भन्दा साझा व्यक्तित्व हुनुपर्छ, उनले भने। सम्भावित ३ कदम सम्भावना १ विध्यमान गठबन्धनको निरन्तरता ः वर्तमान गठबन्धनबाटै राष्ट्रपति चुनिनेछन्। पुस १० मा ओली र प्रचण्डबीचको सहमतिका आधारमा एमालेले प्रस्तुत गरेको उम्मेदवार राष्ट्रपति हुनेछन्। यो गठबन्धनसँग स्पष्ट बहुमत छ। हुन त राष्ट्रपति निर्वाचन माओवादी केन्द्र नै निर्णायक शक्ति हो। यो पहिलो सम्भावना हो। सरकार गठबन्धन गर्दा भएको सहमति अनुसार एमालेले प्रस्तुत गरेको राष्ट्रपति भएमा अहिलेकै सत्ता गठबन्धनले निरन्तरता पाउँछ। राजनीतिक विश्लेषक लोकराज बराल पनि ओलीले भनेको व्यक्ति राष्ट्रपति भएमा यो समीकरण कुनै असर नपर्ने बताउँछन्। सम्भावना २ माओवादीकांग्रेस गठबन्धन: राष्ट्रपति निर्वाचनले माओवादी कांग्रेसको गठबन्धन पनि बनाउन सक्छ। किनभने प्रचण्ड साझा व्यक्तिलाई राष्ट्रपति बनाउनुपर्ने भन्दै आएका छन्। तर, प्रचण्डले कांग्रेसले उठाएको व्यक्तिलाई समर्थन गरेमा यो गठबन्धन भत्किन सक्छ। पुस १० अघिको गठबन्धन ब्यँुतिन सक्छ। तर, यो त्यति सहज भने छैन्। विश्लेषक बराल पनि कांग्रेसले उठाएका व्यक्तिलाई माओवादी केन्द्रले भोट हालेमा एमालेसहितको गठबन्धन भत्किने बताउँछन्। सत्ता गठबन्धनको दल राष्ट्रिय स्वतन्त्र पार्टी र राप्रपासँग प्रचण्डको सम्बन्ध चिसिन थालेको छ। रविका विषयमा प्रचण्ड गठबन्धनको निर्णयभन्दा बाहिर देखिएका छन्। राप्रपाका एजेण्डाका विरुद्धमा पनि उनले आफ्ना निकट नेतालाई सांसदमा बोल्न लगाएका छन्। सम्भावना ३एमालेकांग्रेसको गठबन्धन: प्रचण्डमाथि कांग्रेसको धोका भए एमालेकांग्रेसको गठबन्धन बन्न सक्ने सम्भावना पनि छ। यस्तो अवस्थामा कांग्रेस सभापति शेरबहादुर प्रधानमन्त्री पनि हुन सक्छन्। जसलाई एमाले समर्थन गर्नेछ। एमालेको मान्छे राष्ट्रपति बन्नेछन्। देउवालाई प्रधानमन्त्री चाहिएको छ। ज्योतिषीले भने झै देउवालाई छैटौंपटक प्रधानमन्त्री हुने सजिलो बाटो पनि यो हो। गठबन्धन पनि दर्बिलो हुनेछ। समीकरणको नाममा खुद्रा पसल बन्द हुन्छन्। तेस्रो शक्तिका रूपमा प्रचण्डले चलखेल गरिरहँदा पहिलो शक्ति भएका देउवा र दोस्रो शक्ति भएका ओली सत्ताबाट बाहिर बस्नु परेको छ। प्रचण्डको निर्णायक भूमिकाका कारण आफू दबाब परेको महसुस गरिरहेका देउवाओली मिले भने पनि अन्यथा नहुने राजनीतिक विश्लेषकहरू बताउँछन्। प्रचण्डसँग देउवा र ओली दुवैले शेखी झार्न पाउनेछन्। एमाले उपाध्यक्ष युवराज ज्ञावाली सरकार निर्माण गर्दा भएको सहमतिको आधारमा राष्ट्रपति निर्वाचनमा जानुपर्ने बताउँछन्। पुस १० मा प्रचण्ड प्रधानमन्त्री हुँदा जुन सहमति भयो, त्यसको आधारमा राष्ट्रपति चयन गर्नुपर्छ, उनले भने। एमालेले प्रस्ताव गरेको व्यक्ति नै राष्ट्रपति हुने उनले बताए। उनी सरकार गठन गर्दाको बेला सहमतिभन्दा बाहिर जान खोजे समस्या आउने बताउँछन्।"
रास्वपाले तत्काल सरकार नछाड्ने,"काठमाडौं : राष्ट्रिय स्वतन्त्र पार्टी (रास्वपा)ले तत्काल सरकार नछाड्ने भएको छ। सरकारमा रहने कि नरहने विषयमा दुई दिनपछि मात्रै निर्णय गर्ने निष्कर्षमा उक्त पार्टी पुगेको हो। यही विषयमा छलफल गर्न बिहीबार साँझ बैठक रास्वपाको बसेको थियो। प्रधानमन्त्री पुष्पकमल दाहाल र एमाले अध्यक्ष केपी शर्मा ओलीले टेलिफोनमार्फत दुई दिन पर्खिन भनेको पार्टी प्रवक्ता डा मुकुल ढकालले बताए। त्यसपछि दुई दिन पर्खिन तयार भएको उनको भनाइ थियो। प्रधानमन्त्री र एमाले अध्यक्षले हाम्रो सभापतिलाई टेलिफोन गरेर दुई दिन पर्खिन भन्नुभएको छ, बैठकपछि सञ्चारकर्मीसँग ढकालले भने, यसबीच सत्ता साझेदार दलहरूले उच्चस्तरीय राजनीतिक संयन्त्रबाट समस्या समाधान गर्ने भन्नुभएको छ। प्रधानमन्त्री र एमाले अध्यक्षले दुई दिन पर्खिन भन्नुभएको छ। यसबीच सत्ता साझेदार दलहरूले उच्चस्तरीय राजनीतिक संयन्त्रबाट समस्या समाधान गर्ने भन्नुभएको छ।डा मुकुल ढकाल प्रवक्ता, रास्वपा ओली नेतृत्वको उच्चस्तरीय राजनीतिक संयन्त्रको बैठक बसेर यो विषयमा छलफल चलाइने उनले बताए। रास्वपाले यसअघि गृह मन्त्रालय पाउनुपर्ने अडान राख्दै आफूलाई उक्त मन्त्रालय नदिए सरकारबाट बाहिरिने चेतावनी दिएको थियो। उक्त पार्टीका सभापति रवि लामिछाने सुरुमा उपप्रधान एवं गृहमन्त्री बनेका थिए। तर, नागरिकता प्रकरणमा उनले सांसदसहित मन्त्री पद गुमाएका थिए। प्रधानमन्त्री दाहालले बिहीबार रास्वपाले समर्थन फिर्ता नलिने बताएका थिए। पेरिसडाँडामा बसेको माओवादी बैठकबाट बाहिरिने क्रममा उनले सञ्चारकर्मीसँग भने, केही हुँदैन। फिर्ता पनि लिनु हुन्न मैले बुझेसम्म। माओवादी बैठकले रवि लामिछानेको मुद्दाको टुंगो नलागेकाले उनको पार्टीले धैर्य गर्नुपर्ने निष्कर्ष निकालेको छ। राष्ट्रिय स्वतन्त्र पार्टीले धैर्य गर्नुपर्छ। किनभने उनको (रवि)को मुद्दा अझै बाँकी छ। टुंगो लागेको छैन, प्रवक्ता कृष्णबहादुर महराले भने। उनले सत्ता साझेदार दलमा कुनै समस्या नरहेको दाबी गरे। गृह मन्त्रालय रास्वपाले नै पाउनुपर्ने एमाले अध्यक्ष ओलीको अभिव्यक्ति निजी भएको टिप्पणी उनले गरे। यसले गठबन्धनमा कुनै समस्या नल्याउने उनको दाबी छ।"
यादवले दिए समर्थन फिर्ताको चेतावनी,"वीरगन्ज : जनता समाजवादी पार्टी (जसपा)का अध्यक्ष उपेन्द्र यादवले संघीय सरकारलाई दिएको समर्थन फिर्ता लिने चेतावनी दिएका छन्। बिहीबार वीरगन्जमा आयोजित पार्टीको जिल्लास्तरीय अगुवा कार्यकर्ता भेटघाट कार्यक्रमलाई सम्बोधन गर्दै अध्यक्ष यादवले सरकारलाई दिएको समर्थन फिर्ता लिने चेतावनी दिएका हुन्। सरकारमै रहेका दलहरूले संघीयता र समावेशीता जस्ता राजनीतिक उपलब्धी समाप्त गर्ने षडयन्त्र गरिरहेको भन्दै यादवले भने, यदि संघीयता र समावेशीताविरुद्ध सत्ताधारी दल र मन्त्रीहरू लागिरहे सरकारलाई दिएको समर्थन फिर्ता लिएर जसपा सडक संघर्षमा उत्रिन्छ। प्रतिनिधिसभामा १२ सिट भएपनि राष्ट्रय राजनीतिमा जसपाको भूमिका महत्वपूर्ण रहेको भन्ने नबिर्सिन उनले सत्तारुढ दललाई सेचत पनि गराए।"
भूकम्पपछि खुल्दै जयबागेश्वरी,"काठमाडौं : पाशुपत क्षेत्रमा अवस्थित जयबागेश्वरी मन्दिर आठ वर्षपछि शुक्रबारदेखि सर्वसाधारणका लागि खुला हुने भएको छ। २०७२ सालको भूकम्पले तीन तले उक्त मन्दिरको माथिल्लो तला गजुरसहित भत्किएको थियो। लिपिका आधारमा जयबागेश्वरीको स्थापना लिच्छविकालमा राजा अंशुबर्माले बनाएको पाइन्छ। पशुपति क्षेत्र विकास कोषले निर्माण सम्पन्न गरेको हो। कोषका सदस्यसचिव डा मिलनकुमार थापाले जगैदेखि पुनर्निर्माण गरिएको जानकारी दिए। उनले अन्नपूर्णसँग भने, भूकम्पबाट बचेका दलिन, काठका टुँडाल, केही झ्यालढोका, गजुर आदि पुरानै सामग्री प्रयोग गरिएको छ भने बाँकी सबै नयाँ सामग्री राखेर पुनर्निर्माण गरिएको हो। कोषका अनुसार जयबागेश्वरी मन्दिर पुनर्निर्माण कार्यका लागि ४ करोड १३ लाख ५८ हजार ८ सय ५० रुपैयाँ लाग्ने अनुमान गरिएको थियो। तर, सम्पन्न गर्दा ३ करोड १४ लाख दुई हजार ३ सय ८२ रुपैयाँमै काम सम्पन्न भएको छ। कोषका प्रवक्ता रेवतीरमण अधिकारीले २०७७ सालदेखि मन्दिरको पुनर्निर्माण थालिएकाले ढिला भएको बताए। उनले भने, राष्ट्रिय पुनर्निर्माण प्राधिकरणले यो मन्दिरलाई तेस्रो चरणमा मात्र पुनर्निर्माण गर्ने गरी काम अघि बढाएकाले ढिला भएको हो। त्यसअघि दाताले व्यक्तिगत लगानीमा मन्दिरको पुनर्निर्माण गरिदिने भएकाले केही समय अलमल भएको उनको भनाइ छ। यसबीच कोरोनाले पनि असर पुयाएको थियो। पुनर्निर्माणमा दची इँटा, विशेष किसिमको माटो आदिको प्रयोग गरिएको मन्दिरका पूर्व मूलपूजारी मृत्युञ्जय कर्माचार्यले जानकारी दिए। उनका अनुसार, भक्तपुरस्थित चाँगुनारायणबाट विशेष प्रकारको पहेंलो र कालो माटो ल्याएर मन्दिरमा प्रयोग गरिएको थियो। उनले भने, गर्भगृहमा भने भूकम्पले कुनै असर पुयाएन। मन्दिरको शरीरको भागलाई प्रत्येक १२ वर्षमा नयाँ बनाउने परम्परा पनि अंशुबर्माले चलाएका थिए। महासरस्वती देवीको सम्पूर्ण भाग भने सधैंभरि कपडाले बेरेर राख्ने चलन छ। यस मन्दिरमा चारजना पूजारी हुन्छन्। हरेकको एक एक महिनामा पालो पर्छ। चारमध्ये मृत्युञ्जय कर्माचार्य र श्रीकृष्ण कर्माचार्य नियमानुसार उमेरका कारण पूजारीबाट बाहिरिएका छन्। हंसराज कर्माचार्य र रमेश कर्माचार्य पूजारीको रुपमा कार्यरत छन् भने मूलपूजारीको दरबन्दी खाली छ। जयबागेश्वरीकै पूजारीले पाशुपत क्षेत्रमा रहेको तलेजु भवानी मन्दिरमा पनि पूजाआजा गर्ने परम्परा छ। जयबागेश्वरीमा पशुपतिनाथमा जसरी तान्त्रिक विधिले पूजाआजा गर्ने परम्परा छ।"
अनि लुकेकै ठाउँबाट समातिए सांसद चौधरी,"नेपालगन्जटीकापुर : १३ वर्षअघिको आगजनी प्रकरणमा गत शुक्रबार कैलालीको साबिक कोटा तुल्सीपुर गाविस१ का वीरबहादुर चौधरीलाई प्रहरीले पक्राउ गर्यो। उनले मुलुकी फौजदारी कार्यविधि संहिता २०७४ को दफा १५५ बमोजिम नगद दाखिला गरी कैदमुक्त गरिदिन अदालतमा निवेदन दिए। तर, उक्त निवेदन अस्वीकृत गर्दै अदालतले ६ महिना कैद भुक्तान गर्नै आदेश दियो। त्यसपछि प्रतिनिधिसभा सदस्य अरुणकुमार चौधरी पनि उक्त घटनाको फरार सूचीमा रहेको खुल्यो। कैलाली क्षेत्र नम्बर २ बाट निर्वाचित सांसद चौधरी बिहीबार बाँकेको वैजनाथ गाउँपालिका१ गाभरस्थित एक होमस्टेबाट पक्राउ नै परेका छन्। जिल्ला प्रहरी प्रमुख एसपी सन्तोषसिंह राठौरले प्रहरीको स्पेसल टास्क फोर्सले बाँके प्रहरीको सहयोगमा चौधरीलाई बिहीबार दिउँसो १ बजेतिर नियन्त्रणमा लिएको बताए। उनी मंगलबार राति कैलाली जान पत्नीसहित सुर्खेतबाट त्यहाँ आएर लुकेका थिए। उनले होमस्टेमा प्रवेश गर्दा सुर्खेतबाट आएको जानकारी दिएका थिए। सांसद चौधरी बाँके प्रवेश गरेको सूचना प्रहरीले बुधबार नै पाएको थियो। त्यसपछि उनी लुक्न सक्ने सम्भावित सबै क्षेत्रमा निगरानी बढाएर खोजी गरिएको प्रहरीले जनाएको छ। उनलाई विमानबाट साँझ ५:५० बजे काठमाडौं लगिएको थियो। सडक मार्गबाट लैजाँदा अवरोध आउने भन्दै नेपालगन्जबाट उडानमार्फत काठमाडौं लगिएको हो। काठमाडौंबाट फेरि धनगढी पठाइने प्रहरीले जनाएको छ। उनीसहित पर्शुराम चौधरी र वीरबहादुर चौधरीलाई कैलालीका जिल्ला न्यायाधीश विष्णु सुवेदीको एकल इजलासले २०७० वैशाख ९ गते जनही ६ महिना कैद र ८ लाख १८ हजार ४ सय २३ रुपैयाँ पीडितलाई उपलब्ध गराउने फैसला गरेको थियो। तीनै जनाका नाममा म्याद जारी हुँदा अदालतमा हाजिर हुन नआई कसुर अपराधलाई स्वीकार गरी बसेको फैसलामा उल्लेख छ। के थियो घटना ? कैलालीको तत्कालीन बलिया गाविस (हाल लम्की चुहा नगरपालिका)का महादेव बजगाईंको लु २ त २११ नम्बरको ट्र्याक्टर नदीजन्य पदार्थ लिएर २०६६ भदौ ३ गते फर्किरहेको थियो। थरुहट थारुवान आन्दोलनका क्रममा अरुण चौधरीसहित ८१० जनाले पेट्रोल छर्केर आगजनी गर्दा ट्र्याक्टरमा क्षति भयो। बजगाईंले अरुण, वीरबहादुर र परशुराम चौधरीविरुद्ध २०६७ भदौ २ गते कैलाली जिल्ला अदालतमा मुद्दा दायर गरेका थिए। आगलागीबाट ८ लाख १९ हजार ४ सय २३ रुपैयाँको नोक्सानी भएको भन्दै उनले प्रतिवादीलाई मुलुकी ऐन आगो लगाउनेको महलको १ र ४ नम्बरको कसुरमा ४ नम्बरबमोजिम सजाय मागदाबी गरेका थिए। त्यसको केही वर्षपछि अदालतले तीनै जनालाई जनही ६ महिना कैद र बिगो रकम असुल्न गर्न आदेश दिएको फैसलामा उल्लेख छ। बजगाईं लम्कीचुहा नगरपालिकामा २०७४ सालमा अरुणलाई नै पराजित गर्दै मेयर पदमा निर्वाचित भए। अरुण तत्कालीन मधेसी जनअधिकार फोरम लोकतान्त्रिकबाट उम्मेदवार बनेका थिए। उक्त पार्टी कांग्रेसमा समाहित भएसँगै उनी प्रदेशसभा सदस्य उम्मेदवारसमेत बने। उनी यसपटक भने कैलाली क्षेत्र नम्बर २ मा नागरिक उन्मुक्ति पार्टीबाट प्रतिनिधिसभा सदस्य उम्मेदवार बनेर विजयी भएका थिए। अरुण पक्राउ परेपछि नागरिक उन्मुक्ति पार्टी विरोधमा उत्रिएको छ। सरकार र तत्कालीन आन्दोनकारी थरुहटथरुवान पक्षबीच २०६६ भदौ ३ गते समझदारी भइसकेको विषय उठाएर सांसद चौधरीलाई पक्राउ गरेको भन्दै उक्त पार्टीले टीकापुरमा पत्रकार सम्मेलन गरी आपत्ति जनाएको छ। सांसद चौधरीलाई २४ घण्टाभित्र रिहा नगरे आन्दोलन गर्ने चेतावनी उसले दिएको छ। पार्टी प्रवक्ता दामोदर पण्डितद्वारा जारी विज्ञप्तिमा त्यस अवधिमा सांसद चौधरी रिहा नभए आन्दोलनका लागि तयार रहन कार्यकर्तालाई निर्देशन जारी गरेको छ। उनी २०६६ देखि आजसम्म कहीँ कतै फरार नरहेको, यसबीचमा उनी ४ पटक स्थानीय, प्रदेश र संघका सबै निर्वाचन लडिसकेका छन्, विज्ञप्तिमा लेखिएको छ त्यो बीचमा राज्य तथा निर्वाचन आयोग के हेरेर बसेको थियो ? आज नागरिक उन्मुक्ति पार्टीबाट विजयपश्चात् यो मुद्दा किन उठ्यो र पूर्वाग्रही आँखाले किन हेरियो ? यो गतिविधि सम्पूर्ण आदिवासी थारुजाति र पहिचानवादीमाथिको विभेद भएको उसको ठहर छ। हामी सरकारलाई र सम्बन्धित निकायलाई २४ घण्टाभित्र रिहा नगरे, त्यसपछिका घटनामा आफैं घट्ने घटनाको परिणामको दोषी सरकार र सम्बन्धित निकाय हुनेछ, विज्ञप्तिमा लेखिएको छ, यस घटनाले नागरिक उन्मुक्ति पार्टी र पहिचानवादीमा ठूलो आघात परेको महसुस गरेको छ। हामीलाई जबरजस्ती आन्दोलनमा जाने धकेल्ने प्रयास नगरियोस्। सरकारलाई दिएको समर्थन के हुन्छ भन्ने अन्नपूर्णकर्मीको प्रश्नमा प्रवक्ता पण्डितले भने, त्यसका लागि समेत २४ घण्टाको समय दिएका छौं। यो मुद्दा ब्यँुताउनुले सरकारलाई दिएको समर्थन गौण भएको छ। नेपाल सरकार र थारु संघर्ष समितिबीच २०६९ जेठ १० गते थरुहट थारुवान आन्दोलनका सबै मुद्दा फिर्ता लिने सहमति भएको जिकिर प्रवक्ता पण्डितले गरे। भने, सरकारका यस्ता गतिविधिले हामीलाई थप आन्दोलित हुन बाध्य पारेको छ। हामी सरकारलाई दिएको समर्थन फिर्ता लिएरै आन्दोलनमा जान्छौं। २४ घण्टाभित्र पक्राउ परेका चौधरीलाई रिहा नगरे सरकारलाई दिएको समर्थन फिर्ता लिँदै आन्दोलनमा उत्रिने प्रवक्ता पण्डितले बताए। पार्टी अध्यक्ष रञ्जिता श्रेष्ठ चौधरीले सरकारलाई समर्थन नचाहिने रहेछ भन्दै प्रतिक्रिया दिएकी छन्। सामाजिक सञ्जाल फेसबुकमा अध्यक्ष चौधरीले लेखेकी छन् अपराधी थारुलाई मात्रै देख्ने सरकारलाई हाम्रो समर्थन चाहिँदैन रहेछ। अन्य थारू नेताहरूले समेत चौधरीलाई रिहा गर्नुपर्ने माग गर्दै आइरहेका छन्।"
सांसद बन्न प्रहरी रिपोर्ट अनिवार्य बनाउँदै निर्वाचन आयोग,"काठमाडौं : तीनै तहको निर्वाचनमा उम्मेदवार बन्न प्रहरी रिपोर्ट पेस गर्नुपर्ने कानुनी व्यवस्था ल्याउने तयारी भएको छ। निर्वाचित भएर पनि कानुनी उल्झनका कारण जनप्रतिनिधिहरूको काम प्रभावित भएको भन्दै निर्वाचन आयोगले यस्तो व्यवस्था ल्याउन लागेको हो। प्रमुख निर्वाचन आयुक्त दिनेशकुमार थपलियाले निर्वाचनसम्बन्धी ऐनमा प्रहरी रिपोर्ट अनिवार्य गर्ने व्यवस्था ल्याउन लागेको बताए। अन्नपूर्णसँगको कुराकानीमा उनले उक्त ऐनको मस्यौदा बनिरहेको बताए। 'स्थानीय तह, प्रदेश सभा र प्रतिनिधिसभाको निर्वाचनलाई नियाल्दा उम्मेदवारहरूको योग्यतामा कानुनीरूपले प्रश्न उठ्दै आएका छन्। जनताले चुनेका प्रतिनिधि सपथग्रहण गर्नासाथ निलम्बन हुनुपरेको अवस्था, भ्रष्टाचारलगायतका मुद्दा चलेका, भूमिगत हुनुपरेको अवस्था, पेस गरेका नक्कली प्रमाणपत्र (नागरिकता लगायत) देखियो,' उनले अन्नपूर्णसँग भने, 'ठूलो धनराशि खर्च गरेर निर्वाचन गर्दापनि जनताले छानेका प्रतिनिधिले जनताका आवाज बोल्न नपाउने र अर्को निर्वाचन गर्नुपर्ने अवस्थाको सिर्जना भएको देखियो। यो अवस्थालाई अब बन्ने कानुनले सम्बोधन गर्नुपर्ने आयोगको बुझाइ हो।' उनले यससम्बन्धी मस्यौदामाथि आन्तरिकरूपमा छलफल भइरहेको बताए। मस्यौदालाई अन्तिम रूप दिएर संसदमा लैजाने तयारी भइरहेको प्रमुख निर्वाचन आयुक्त थपलियाको भनाइ छ। 'सम्भवतः चैत १५२० भित्र नयाँ व्यवस्थासहितको निर्वाचनसम्बन्धी ऐनको मस्यौदा पेस गर्छौं। ऐनमाथि छलफल भइरहँदा नियमावली तयारी गर्न काम गर्छौं,' उनले भने। निर्वाचित जनप्रतिनिधिहरू पदासीन हुन नसक्ने अवस्था सिर्जना भएको भन्दै उनले जनतामा सार्वभौमसत्ताको सही प्रयोग नभएको बताए। 'संविधानले पनि यससम्बन्धी विषयमा सम्बोधन गर्न योग्यता कायम गरेको छ। कानुनले पनि प्रष्ट पारेको छ। अयोग्यताभित्र पनि केही कुराहरू छन्। अब अयोग्यताभित्र थप केही कुराहरू थप्नुपर्ने जरुरी रहेको देखियो,' उनले भने, 'कुनै पनि पदाधिकारीहरू निर्वाचित भइसकेपछि पदभार ग्रहणबाट वञ्चित नहोउन् भन्ने उद्देश्यले उम्मेदवार हुनुअगाडि प्रहरी रिपोर्टलगायतका कुराहरू निर्वाचन ऐनमा व्यवस्था गर्न जरुरी देखियो।' उनले निर्वाचनमा उम्मेदवार बन्दा आफैंले प्रहरी रिपोर्ट ल्याएर योग्यता प्रस्तुत गर्नुपर्ने बताए। 'मेरो प्रमाणपत्र ठीक छ। म योग्य छु भन्ने कुरा ऐनमै प्रमाणित गर्नुपर्ने र प्रमाणित गरिएका सबै कुराको भार उम्मेदवारले नै लिनुपर्ने गराउँदैछौं। यी कुरालाई शालीन ढंगले प्रस्ताव गरेर संसदमा पेस गर्छौं।' उनले निर्वाचनसम्बन्धी कानुनका सुधारका लागि कानुनी, नीतिगत र प्रक्रियागत सुधार गर्नुपर्ने बताए। 'निर्वाचन व्यवस्थापनमा हामी क्रियासिल हुनैपर्छ। निर्वाचनको छ महिना बोझिलो हुने र बाँकी समय आयोग धमिलो हुने परम्पराको अन्त्य गर्छौं। स्रोतसाधन र कामको हिसाबले अरु बेला सुस्त रहने निर्वाचन आयोगलाई सधैं क्रियासिल बनाउन लागिपर्छु,' उनले भने। थपलियाले निर्वाचन महँगो भयो भन्ने भास्य सच्याउनका लागि उम्मेदवारले नै आफ्नो व्यवहार र आचरणमा सुधार गर्नुपर्ने जरुरी रहेको बताए। 'जसले निर्वाचन प्रणाली महँगो भयो भन्दैहुनुहुन्छ। उहाँहरू आफैं निर्वाचन आचार संहिताअनुसार हिँड्नुभयो भने निर्वाचन प्रणाली सुधार गर्नुपर्ने प्रश्नै उठ्दैन,' उनले भने, 'गलत आफूले गर्ने अनि दोष निर्वाचन प्रणालीमाथि लगाउने?'"
"बालकोटमा ओली, लामिछाने र लिङ्देनबीच दुई घन्टा बढी छलफल","काठमाडौं : नेकपा एमाले अध्यक्ष केपी शर्मा ओली, राष्ट्रिय स्वतन्त्र पार्टी (रास्वपा)का सभापति रवि लामिछाने र राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनबीच भेटवार्ता भएको छ। ओली निवास बालकोटमा शुक्रबार साँझ उनीहरूबीच दुई घन्टा बढी छलफल भएको हो। गृह मन्त्रालय पाउनुपर्ने भन्दै रास्वपाले सरकार छाड्ने चेतावनी दिइरहेका बेला उनीहरूबीच छलफल भएको हो। स्रोतका अनुसार गठबन्धनभित्र कसरी बलियो भएर जाने भन्ने विषयमा उनीहरूबीच छलफल भएको छ। एमाले अध्यक्ष ओलीले भन्दासमेत प्रधानमन्त्री पुष्पकमल दाहाल प्रचण्डले गृह मन्त्रालय छाड्न तयार नभएपछि उनीहरू छलफलमा जुटेका हुन्। प्रधानमन्त्री प्रचण्डले लामिछानेको मुद्दा टुंगो नलागेसम्म धैर्यता गर्नुपर्ने र राष्ट्रपति निर्वाचनका विषयमा पनि राष्ट्रिय सहमति गर्नुपर्ने बताउँदै आएका छन्। जसका कारण ओली र लामिछाने असन्तुष्ट छन्। दुई दल निकट रहेका राप्रपा अध्यक्ष लिङ्देनसँग यिनै विषयमा छलफल गर्न बालकोट बोलाइएको स्रोतको दाबी छ। यसबीचमा गृह मन्त्रालयका लागि लामिछाने आफैंले पनि पटकपटक प्रधानमन्त्री प्रचण्डलाई भेटेर दबाब दिएका छन्। उनले गृह मन्त्रालय नपाए सरकार छाड्ने चेतावनीसमेत दिएका छन्। बिहीबार रास्वपाको संयुक्त बैठकले प्रधानमन्त्रीलाई दुई दिनको समय दिएको छ। उक्त समय भोलि सकिँदैछ। प्रधानमन्त्री प्रचण्डले पार्टी बैठकमा पनि तत्काल रवि लामिछानेलाई गृह मन्त्रालय दिन नसकिने ब्रिफिङ गरेका छन्। मुद्दा टुंगो नलागेसम्म रास्वपाले धैर्यता राख्नुपर्ने प्रधानमन्त्रीको भनाइ छ। यता उच्च राजनीतिक संयन्त्रका संयोजकसमेत रहेका ओलीले गृह मन्त्रालय रास्वपालाई दिन दबाब दिएका छन्। पूर्वसहमतिअनुसार गृह रास्वपाकै भागमा परेको भन्दै उनले गृह मन्त्रालय रास्वपालाई दिनुपर्ने बताउँदै आएका छन्। नागरिकता मुद्दामा दोषी ठहर भएपछि सर्वोच्च अदालतले लामिछानेको सांसद र मन्त्री पद बर्खास्त गरेको थियो। त्यसको भोलिपल्टै प्रक्रिया पुर्याएर नागरिकता लिएका लामिछानेले गृह मन्त्रालय पाउनुपर्ने दबाब दिँदै आएका छन्।"
मधेसमा मन्त्रालय भागबन्डामा लफडा,"जनकपुरधाम : मधेस प्रदेशको मधेस भवनस्थित प्रदेश प्रमुखको कार्यालयमा शपथ ग्रहणको सम्पूर्ण तयारी पूरा गरिएको छ। लामो रस्साकस्सीपछि मधेसका मुख्यमन्त्री सरोजकुमार यादवले मन्त्रीमण्डललाइ पूर्णता दिने तयारी गरेका छ्न्। एमाले, जनता समाजवादी पार्टी (जसपा) र माओवादी केन्द्रबाट मन्त्री बन्नेहरूको सूची समेत तयारी पारिसकेका छ्न्। यद्यपि, मन्त्रालयको भागबन्डामा दलहरूबीच अझै सहमति भने हुन सकेको छैन। कतिपय दलहरू भित्रै मन्त्रालय भागबन्डाका विषयमा आन्तरिक विवाद रहेको छ। शपथ ग्रहणका लागि ४ बजेकै समय दिए पनि मन्त्रालय भागबन्डा नमिल्दा शपथ ग्रहण समारोह ५ बज्नै लाग्दा समेत सुरु हुन सकेको छैन।"
नेतृत्वको कमजोरीका कारण कांग्रेस प्रतिपक्षमा बस्न बाध्य भयो : नेता केसी,"काठमाडौं : नेपाली कांग्रेसका नेता अर्जुननरसिंह केसीले पार्टी नेतृत्वको कमजोरीका कारण पहिलो पार्टी हुँदाहुँदै पनि कांग्रेस प्रतिपक्षमा बस्न बाध्य भएको बताएका छन्। शुक्रबार काठमाडौंमा आयोजित कार्यक्रममा नेता केसीले पार्टी नेतृत्वले सही निर्णय दिन नसक्दा कांग्रेस प्रतिपक्षमा बस्न बाध्य भएको बताएका हुन्। नेता केसीले कांग्रेसलाई अहिले सरकारमा जान कुनै हत्तारो नभएको पनि बताए। उनले मुलुकमा देखिएका विभिन्न समस्या समाधानका लागि राष्ट्रिय सहमति खोज्नुपर्नेमा कांग्रेसको जोड रहेको धारणा राखे। सभामुख, प्रधानमन्त्री विभिन्न पार्टीको भइसकेको अवस्थामा राष्ट्रपति कांग्रेसले पाउँदा बृहत् शक्तिसन्तुलन हुने उनले दावी गरे। उनले गृह मन्त्रालयका विषयमा शक्ति र सत्तामा झगडा सुरु भइरहेको जिकिर गरे। केसीले गठबन्धनभित्र स्वतन्त्र पार्टीलाई नै गृहमन्त्रालय दिने सहमति भएको बताए। रास्वपाका अन्य सांसदहरूलाई उक्त मन्त्रालयको जिम्मेवारी दिन सुझाव दिए। ठूला ठूला आदर्शका कुरा गरेर आएकाहरूले सत्ताका लागि झगडा गर्न नसुहाउने उनले बताए। नेता केसीले देश भ्रष्टाचारको महामारीले असफलतातिर गएको पनि बताए। देशको विदेश नीति र राष्ट्रिय सुरक्षा नीतिमा राष्ट्रिय सहमति निर्माण गर्नुपर्नेमा उनको जोड छ।"
सांसद रिहाईका लागि नागरिक उन्मुक्तिको प्रदर्शन,"टीकापुर : पक्राउ परेका सांसद अरुण चौधरीलाई रिहाइ गर्नुपर्ने माग गर्दै नागरिक उन्मुक्ति पार्टीले कैलाली क्षेत्र नं २ को लम्कीमा प्रदर्शन गरेको छ। बिहीबार बाँकेबाट पक्राउ परेका सांसद चौधरी आजै कारागार चलान भएका छन्। उनको निशर्त रिहाई गर्नुपर्ने माग गर्दै उन्मुक्तिले लम्की बजारमा राँके जुलुस निकालेको हो। र्यालीपछि आयोजित कोण सभालाई पार्टीका प्रवक्ता दामोदर पण्डित, प्रदेश सांसद रामेस्वर चौधरीलगायतले सम्बोधन गरेका छन्। चौधरीलाई रिहाइ नगरे थप आन्दोलन गर्ने उक्त पार्टीले चेतावनी दिएको छ। यसअघि उक्त पार्टीले अरुण चौधरीलाई रिहा गर्न सरकारलाई २४ घण्टे अल्टिमेटम दिएको थियो। सांसद चौधरी बाँकेको कोहलपुरबाट पक्राउ परेका थिए। ट्याक्टर जलाएको मुद्दामा सांसद चौधरीलाई प्रहरीले बाँकेबाट पक्राउ गरेको हो। चौधरी अहिले कैलाली कारागारमा छन्।"
मधेसमा पहिलो महिला मन्त्री सूरिता साह,"जनकपुरधाम : संघीयताको जननी भनेर चिनिने मधेस प्रदेशमा पहिलो महिलाको रुपमा सूरिता कुमारी साहले मन्त्री पद पाएकी छिन्। समावेशी समानुपातिकको रटान रटने मधेसवादी दलले यस अघिको मन्त्री परिषदमा कुनै पनि महिलालाई मन्त्री बनाएको थिएनन्। तर यस पटकको मन्त्रिमण्डलमा एक जना मन्त्रीलाई स्थान दिएको छ। मधेस प्रदेशको हिसाबले भन्ने हो भने मधेस प्रदेश सरकारमा उनी पहिलो महिला मन्त्री हुन्। साहलाई आज भएको मन्त्री परिषद् विस्तारमा साहलाई समाजिक विकास मन्त्रालयको जिम्मेवारी दिइएको हो। महोत्तरी क्षेत्र नं २ (ख)बाट प्रदेशसभा सदस्यमा स्वतन्त्र निर्वाचित भएकी सुरिता केही दिनअघि मन्त्री दिनुपर्ने शर्तमा जसपामा प्रवेश गरेकी थिइन्। उनीसँगै पर्साको क्षेत्र नं ३(क) बाट निर्वाचित प्रमोद कुमार जयसवाल पनि जसपा प्रवेश गरेको थियो। साह यसअघि पनि तत्कालीन राष्ट्रिय जनता पार्टी नेपालबाट २०७४ को निर्वाचनमा प्रत्यक्षबाट निर्वाचनमा विजयी भएकी थिइन्। पछि जसपा हुँदै लोसपा हुँदा पनि उनलाई कुनै पनि पद पाइनन्। गत चुनावमा गठबन्धनको भागवण्डामा उनको क्षेत्र कांग्रेसको भागमा परेपछि साहले पार्टी परित्याग गर्दै स्वतन्त्रबाट चुनाव लडेकी थिइन्। उनले कांग्रेसका महोत्तरी जिल्ला सभापति नागेश्वर यादवलाई पराजित गर्दै निर्वाचित भएकी थिइन्। सरकार गठनको बेला समर्थन दिएकी सुरिता मन्त्री पाउने सर्तमा जसपा प्रवेश गरेकी थिइन्। मधेस प्रदेश सरकारकै पहिलो क्याबिनेट मन्त्री बन्ने सौभाग्य पाएकी हुन्। यसअघि लालबाबु राउत नेतृत्वको सरकारमा महिलालाई क्याबिनेट मन्त्री बनाइएको थिएन। राज्यमन्त्री भने तीनवटा महिलालाई दिइएको थियो। जसमा क्रमशः स्व डिम्पल झा, उषा यादव र माला कर्ण राज्यमन्त्री थिइन्।"
"मधेसमा ६ मन्त्री र ३ राज्यमन्त्रीले लिए सपथ, सरकारमा गएन माओवादी","जनकपुरधाम : मधेस प्रदेशका मुख्यमन्त्री सरोजकुमार यादवले मन्त्रिपरिषद् विस्तार गरेका छन्। उनले ६ मन्त्री र तीन राज्यमन्त्री नियुक्त गरेका हुन्। महेश प्रसाद यादव शिक्षा, विज्ञान प्रविधि तथा वाणिज्य मन्त्री, सुरिता कुमारी साह सामाजिक विकास तथा सत्रुधनप्रसाद महतो कोइरी गृह तथा सञ्चार मन्त्री नियुक्त भएका छन्। सिंहासन कलावार खानेपानी तथा ऊर्जा विकास, राजकुमार लेखी कानुन न्याय तथा प्रदेश मामिला र मोहम्मद जयद खाँ आलम महिला तथा बालबालिका, युवा तथा खेलकुद मन्त्री बनेका छन्। त्यसैगरी शेख अब्दुल कलाम आजाद सामाजिक विकास राज्यमन्त्री, केशव राय गृह तथा सञ्चार राज्यमन्त्री र सञ्जयकुमार यादव भूमि व्यवस्था तथा कृषि राज्यमन्त्री बनेका छन्। माओवादी केन्द्र भने सरकारमा सहभागी भएन। माओवादीले दुई वटा मन्त्रालय मागेको थियो। मुख्यमन्त्री सरोज यादवले माओवादीका भरतप्रसाद साहलाई उद्योग, पर्यटन तथा वनमन्त्री बन्न प्रस्ताव गरेका थिए। तर माओवादी तयार नभएपछि सरकारमा सहभागी भएन।"
मलेसियामा रहेका नेपाली कामदारको सुरक्षाका विषयमा प्रधानमन्त्रीको चासो,"काठमाडौं : प्रधानमन्त्री पुष्पकमल दाहाल प्रचण्डले मलेसियामा रहेका नेपाली कामदारको हित, सुरक्षा र कल्याणको विषय सुनिश्चित गर्नुपर्नेमा जोड दिएका छन्। नेपाल भ्रमणमा रहेका मलेसियाका गृहमन्त्री नासुसन इजमाइलसँग शुक्रबार सिंहदरबारस्थित कार्यकक्षमा भएको भेटमा प्रधानमन्त्री प्रचण्डले नेपाली कामदारको हितका विषयमा छलफल गरेका हुन्। भेटका अवसरमा प्रधानमन्त्री प्रचण्डले मलेसिया सरकारका तर्फबाट श्रमिकहरूको न्यूनतम ज्याला, १२ सय रिंगेटबाट वृद्धि गरेर १५ सय बनाएकोमा धन्यवाद दिएका थिए। यसका साथै फ्रि भिसा र फ्रि टिकेटको व्यवस्थालाई अझै कडाइका साथ लागू गर्ने प्रतिवद्धता व्यक्त गर्दै प्रधानमन्त्रीले यसो गर्न सकेमा रोजगार क्षेत्रलाई थप व्यवस्थित बनाउन सकिने बताए। सो क्रममा मलेसियाका गृहमन्त्रीले मलेसिया सरकारले विदेशी श्रमिकहरूलाई भित्राउने प्रक्रिया र मलेसियामा रहँदा कामदारको कल्याण र सुरक्षाका विषयमा गम्भीर रहेको बताए। उनले मलेसियाको पाँचवटा आर्थिक क्षेत्रमा कामदारको आवश्यकता रहेको जानकारी दिएका थिए। भेटमा नेपाल र मलेसियाबीच श्रमिक सहकार्यका विषयमा यसअघि सम्पन्न समझदारीपत्रलाई परिमार्जन गर्ने समझदारी भएको प्रधानमन्त्री कार्यालयले जनाएको छ।"
परराष्ट्रमन्त्री पौड्यालले श्रीलंकाका प्रधानमन्त्रीसँग भेटवार्ता गर्दै,काठमाडौं : श्रीलंका भ्रमणमा रहेकी परराष्ट्रमन्त्री बिमला राई पौड्याल उच्चस्तरीय भेटघाटमा व्यस्त छिन्। श्रीलंकाको ७५औं स्वतन्त्रता दिवसको अवसरमा सहभागी हुन श्रीलंका पुगेकी मन्त्री पौड्यालले आज साँझ त्यहाँका प्रधानमन्त्री दिनेश गुणबर्द्धनेसँग शिष्टाचार भेट गर्ने कार्यक्रम छ। प्रधानमन्त्रीसँगको भेटअघि परराष्ट्रमन्त्री पौडेलले श्रीलंकाका विदेशमन्त्री एमयूएम अली सब्रिसँग भेट गर्नेछिन्। भेटघाटपछि मन्त्री पौड्याल श्रीलंकाको स्वतन्त्रता दिवसको पूर्वसन्ध्यामा आयोजना हुने सांस्कृतिक कार्यक्रममा सहभागी हुनेछिन्। शनिबार बिहान श्रीलंकाको स्वतन्त्र दिवसको अवसरमा आयोजित झण्डोत्तलोन र परेड कार्यक्रममा परराष्ट्रमन्त्री सहभागी हुने कार्यक्रम छ। उक्त कार्यक्रम सकिएपछि दिउँसो श्रीलंकाका राष्ट्रपति रणिल विक्रमासिंघेसँग शिष्टाचार भेट गर्ने कार्यक्रम छ।
घनश्याम भूसाल अस्पताल भर्ना,"काठमाडौं :नेकपा एकीकृत समाजवादीका नेता घनश्याम भूसाल अस्पताल भर्ना भएका छन्। भूसाल माइतीघरहुँदै पार्टी कार्यालयतर्फ आउँदै गर्दा एभरेष्ट होटल अगाडि बेहोस भएका थिए। उनले चलाएको जीप अनियन्त्रित भएर एभरेष्ट होटल अगाडिको बिजुलीको पोलमा ठोक्किएको थियो। दुर्घटनालगत्तै भूसाललाई बानेश्वरस्थित सिभिल अस्पताल लगिएको थियो। जीप पूर्णरुपमा क्षति भएको छ। उनको छातीमा चोट लागेको अस्पतालका कार्यकारी निर्देशक डाविधाननिधि पौडेलले जानकारी दिए। उनले अन्नपूर्णसँग भने,'उहाँ भर्ना हुँदा अचेत अवस्थामा हुनुहुन्थ्यो। छातीमा चोट लागेको छ। इमर्जेन्सी वार्डमा राखेर उपचार भइरहेको छ। स्वास्थ्य अवस्था अहिले सामान्य हुँदै गएको छ।'"
माओवादी केन्द्रले नेताको जिम्मेवारी हेरफेरबारे स्थायी कमिटीमा छलफल गर्ने,"काठमाडौं: नेकपा माओवादी केन्द्रको स्थायी कमिटी बैठक आज दिउँसो तीन बजे बस्नेछ। पार्टी कार्यालय पेरिसडाँडा कोटेश्वरमा बस्ने बैठकमा पार्टीको आन्तरिक गतिविधि, सरकार सञ्चालनमा पार्टीको भूमिका, पार्टीका नेताको जिम्मेवारी हेरफेर लगायतका विषयमा छलफल हुनेछ। हिजो बिहीबार पनि स्थायी कमिटी बैठक थियो। बैठकले रवि लामिछानेको मुद्दाको टुंगो नलागेकाले उनको पार्टीले धैर्यता गर्नुपर्ने निष्कर्ष निकालेको पार्टी प्रवक्ता कृष्णबहादुर महराले बताएका थिए। बैठकपछि उनले भनेका थिए, 'राष्ट्रिय स्वतन्त्र पार्टीले धैर्यता गर्नुपर्छ। किनकि उनको (रवि)को मुद्दा अझै बाँकी छ। टुंगो लागेको छैन।' सत्ता साझेदार दलमा कुनै समस्या नरहेको बताउँदै महराले नेकपा एमाले अध्यक्ष केपी शर्मा ओलीको गृह मन्त्रालय रास्वपाले नै पाउनुपर्ने अभिव्यक्ति निजी भएको र यसले गठबन्धनमा कुनै समस्या नल्याउने समेत गरेका छन्। प्रधानमन्त्रीको व्यस्तताका कारण बिहीबारको बैठक अनिर्णित भएपछि शुक्रबारलाई बैठक बोलाइएको महराले बताए।"
सांसद अरुण चौधरी जेल चलान,धनगढी : सांसद अरुण चौधरी जेल चलान भएका छन्। बिहीबार बाँकेबाट पक्राउ परेका चौधरीलाई प्रहरीले शुक्रबार बिहानै जिल्ला अदालत कैलालीमा बुझाएको थियो। अदालतबाट कैदी पुर्जी बुझेर चौधरी कारागरा चलान भएका हुन्। प्रहरीले कैलाली२ बाट निर्वाचित सांसद चौधरी बिहीबार बाँकेको कोहलपुरबाट पक्राउ गरेको थियो। प्रहरीले उनलाई बिहीबार साँझ नै धनगढी ल्याएको थियो। करिब १२ वर्षअघि उनलाई जिल्ला अदालत कैलालीले ट्याक्टरमा आगो लगाएको आरोपमा ६ महिना कैद सजाय सुनाएको थियो। सोही आदेशअनुसार उनी जेल चलान भएका हुन्। बाँकेको बैजनाथ गाउँपालिका१ को चिसापानी क्षेत्रमा लुकेर बसेको अवस्थामा उनी पक्राउ परेका थिए। उनी नागरिक उन्मुक्ति पार्टीको प्रतिधितित्व गर्दै संसदमा प्रवेश गरेका हुन्। मंसिर ४ गते सम्पन्न निर्वाचनमा चौधरी २१ हजार ८७१ मत ल्याएर विजयी भएका थिए। उनले एमालेका झपटबहादुर रावल र गठबन्धनका उम्मेदवार नेकपा माओवादी केन्द्रका भगत बडुवाललाई पराजित गरेका थिए। रावलले १६ हजार १२८ मत पाएका थिए भने बडुवाल १५ हजार ११६ मतसहित तेस्रो भएका थिए। त्यसअघि नेपाली कांग्रेसका महाधिवेशन प्रतिनिधिसमेत रहेका उनले अघिल्लो स्थानीय तह निर्वाचनमा लम्की चुहाबाट पराजित भएका थिए भने लगत्तै सम्पन्न प्रदेशसभामा निर्वाचनमा पनि पराजित भएका थिए।
"हिम्मत नहार्नुस्, सरकार साथमा छ: केपी ओली","विराटनगर: नेकपा एमाले अध्यक्ष एवम् पूर्वप्रधानमन्त्री केपी शर्मा ओलीले औद्योगिक सुदृढीकरणको अभावमा नेपाल पछि परेको बताएका छन्। उद्योगधन्दा तथा कलकारखानाको विकासको अभावमा नेपाल ऋणात्मक अवस्थामा पुगेको उनले बताए। नेपाल उद्योग परिसंघ प्रदेश १ ले आयोजना गरेको सीएनआई एक्स्पो२०२३ को उद्घाटन समारोहमा ओलीले नेपालको औद्योगिक क्षेत्रको विकास वर्तमान सरकारको प्रमुख प्राथमिकतामा रहेको बताए। त्यसका लागि पछिल्लो डेढ महिनामा सरकारले केही उदाहरणीय काम गरेको बताए। उनले भने, हामी कुराको जुहारी गर्ने पक्षमा छैनौं। हामी सही नीति नियम निमार्ण गरेर ठोस निर्णय लिने र काम गरेर देखाउने पक्षमा छौं । ओलीले उद्योगीले राखेका मागप्रति सरकारको ध्यानाकर्षण भएको र माग सम्बोधन गर्न सकारात्मक रहेको बताए। तपाईंहरू डेलिगेसन लिएर आउनुस्। बुँदागत रुपमा माग राख्नुस्। हामी सम्बोधन गर्छौ। हामी हाताहात समस्याको समाधान गर्नेछौं। कुरा सुनेर मात्र बस्दैनौं। अर्थतन्त्रलाई चलायमान बनाउन संगठनात्मक प्रतिस्पर्धा नगर्न अध्यक्ष ओलीले सुझाव दिए । उनले उद्योगको विकासमा ध्यान दिन सम्पूर्ण उद्योगीहरुलाई आग्रह गरे । सरकारले ल्याएको न्यूनतम साझा कार्यक्रममार्फत् पनि उद्योगीका समस्या हल गर्ने प्रयास रहेको उनले बताए। अर्थतन्त्रमा आएको उतारचढावका कारण हतोत्साहित नहुन उनले आग्रह गरे। सूर्यजस्तो महाप्रतापी को छ? सूर्यलाई पनि ग्रहण लाग्छ भने हामी त के नै हौं? यसमा आत्महत्या गरिहाल्नुपर्ने आवश्यकता के छ? खेल्दाखेल्दै लड्यौं भने घर गएर आत्महत्या गर्ने?, अध्यक्ष ओलीले भने, तपाईंहरू हिम्मत हार्नुभएन। सरकार तपाईंहरूको साथमा छ। छिमेकी राष्ट्र चीनबाट नेपालका सबै उत्पादन खरिद गर्ने आश्वासन समेत प्राप्त भएको अध्यक्ष ओलीले बताए। भारत, बङ्गलादेश, बर्मा र नेपालको कनेक्टिभिटीका बारेमा अध्ययनका निम्त्ति आएका टोलीसँग लामो कुराकानी भएको छ, उनले भने, त्यसमा नेपाली उद्योगका समस्या र समाधानका बिषयमा छलफल भएको छ।"
मधेसमा गठबन्धन दलबाट यी नेताहरू बन्दैछन् मन्त्री,"जनकपुरधाम : मधेस प्रदेशमा आज मन्त्रिमण्डल विस्तार हुन लागेको छ। सत्तारूढ दलहरू नेकपा एमाले, जनता समाजवादी पार्टी, जनमत पार्टी र नेकपा माओवादी केन्दलाई समेटेर मुख्यमन्त्री यादवले मन्त्रीमण्डल विस्तार गर्न लागेको श्रोतको दाबी छ। प्रदेश सरकारको सातवटा मन्त्रालयको भागबण्डा गरेर मुख्यमन्त्री यादवले मन्त्रीमण्डल विस्तार गर्न लागेका छन्। जसअनुसार जसपाबाट सुरिता साह, सिंहासन साह कलवार र प्रमोद जयसवाललाई मन्त्री मण्डलमा सामेल गर्न लागिएको हो। त्यस्तै नेकपा एमालेबाट राजकुमार लेखी र शारदा थापा मन्त्री बन्न लागेका श्रोतको दाबी छ। जनमत पार्टीबाट संसदीय दलका नेता महेश यादव र माओवादी केन्द्रबाट भरत प्रसाद साह तथा सुनिता यादवको नाम मन्त्री बन्ने सूचीमा परेको हो। गत पुस २९ गते तीन जना विनाविभागिय मन्त्रीसहित मन्त्रीपरिषद् गठन गरेका मुख्यमन्त्री यादव तीन सातापछि मन्त्री मण्डललाई पूर्णता दिन लागेका छन्। मन्त्रीहरूले आजै शपथ ग्रहण गर्न लागेका छन्।"
अर्थतन्त्रमा सुधारका संकेत देखिएका छन् : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले शिक्षामा सुधार गरेर मात्र समृद्धि र सुशासनको जग बसाल्न सकिने बताएका छन्। शिक्षा क्षेत्रमा ठीक ढङ्गले लगानी गरे मात्रै विकास र समृद्धिको जग बसाल्न सकिने प्रधानमन्त्रीको भनाइ छ । उनले समतामूलक समाज निर्माणको आधार नै शिक्षा भएको उल्लेख गरे। सिन्धुपाल्चोकको जुगल गाउँपालिका५ चनौटेस्थित जनवादी गणतन्त्र चीनको सहयोगमा रत्नराज्य माध्यमिक विद्यालयको नवनिर्मित भवनको समुद्घाटनमा प्रधानमन्त्रीले यस्तो बताएका हु्न्। प्रधानमन्त्रीले भने,'जुगल गाउँपालिकाका आदरणीय जनसमुदायका लागि यो कार्यक्रम खुसी र गौरवको कुरा हो । विद्यालय निर्माणका निम्ति मेरो भूमिका छ । म नेपाल सरकार एवं मेरोतर्फबाट चीन सरकार र चिनियाँ जनतालाई हार्दिक धन्यवाद ज्ञापन गर्दछु ।' प्रधानमन्त्री दाहालले भौतिक पूर्वाधारका साथै शिक्षाको गुणस्तर महत्वपूर्ण भएको भन्दै यसका लागि शिक्षक,विद्यार्थी र अभिभावकको सहकार्य र सम्बन्ध जरुरी रहेको बताए। शिक्षालाई प्राथमिकता नदिइकन हामीले समाजवादको आधार तयार पार्न सक्दैनौँ । शिक्षाको गुणस्तरले मात्र सुशासन,सभ्यता,संस्कृति र विकासको आधार तयार पार्दछ । तसर्थ,शिक्षा नै महत्वपूर्ण क्षेत्र हो',प्रधानमन्त्रीले भने। विनाशकारी भूकम्पपछिको पुनःनिर्माणमा चीन सरकारले विद्यालयका साथै अन्य धेरै क्षेत्रमा सहयोग गरेको उनले स्मरण गरे। उनले मुलुकको अर्थतन्त्रमा केही गम्भीर समस्या भएको भन्दै मन्त्रिपरिषद्को पहिलो बैठकबाटै अर्थतन्त्रमा सुधार गर्ने अठोट लिएको बताए । निजी क्षेत्र र सरकारको सहकार्यमा अर्थतन्त्र उकास्ने अठोट गरेको छु । बैंक र व्यवसायीबीच सहकार्यको स्थिति सिर्जना भएको छ । अर्थतन्त्रमा सुधार आउने आधार देखिएका छन् । अर्थतन्त्रले क्रमशः विकासको गति लिनेछ,'उनले विश्वास व्यक्त गरे। उनले प्रतिनिधिसभामा आफूलाई ९९ प्रतिशतभन्दा बढी सांसदको विश्वासको मत प्राप्त भएको भन्दै यो ठूलो जिम्मेवारी र चुनौती भएको बताए।"
सन्दीप लामिछाने प्रकरण : सर्वोच्च अदालतमा सुनुवाइ हुँदै,काठमाडौं : नाबालिग बलात्कारको अभियोग लागेका क्रिकेटर सन्दीप लामिछानेविरुद्ध सर्वोच्च अदालतमा परेको रिटमा आज सुनुवाइ हुने भएको छ। मुद्दाको पेशी सर्वोच्चका न्यायाधीश हरिप्रसाद फुयालको एकल इजलासमा तोकिएको छ। लामिछानेलाई धरौटीमा छोड्ने उच्च अदालत पाटनको आदेश बदरको माग गर्दै सर्वोच्चमा महान्यायाधीवक्ता कार्यालयले निवेदन दिएको थियो। गत मंगलबार सन्दीपलाई थुनामा राखेर मुद्दाको पुर्पक्ष गर्नुपर्ने माग गर्दै दिइएको निवेदनको पेशी आजलाई तोकिएको हो। उच्च अदालत पाटनले पुस २८ गते लामिछानेलाई धरौटीमा रिहा गर्न आदेश दिएको थियो। उच्च अदालत पाटनका न्यायाधीश ध्रुवराज नन्द र रमेश ढकालको संयुक्त इजलासले पुर्पक्षका लागि थुनामा राख्ने जिल्ला अदालत काठमाडौंको आदेश बदर गरिदिएको थियो। उनलाई २० लाख रुपैयाँ धरौटीमा छाड्न आदेश दिएको थियो। लामिछानेलाई विदेश जान रोक लगाइएको छ। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्पर्कविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो।
सन्दीपविरूद्ध मुद्दा न्यायाधीश हरिप्रसाद फुयालको इजलासमा,काठमाडौं : नाबालिग बलात्कारको अभियोग लागेका क्रिकेटर सन्दीप लामिछानेविरुद्धको मुद्दा सर्वोच्च अदालतका न्यायाधीश हरिप्रसाद फुयालको एकल इजलासमा परेको छ। लामिछानेलाई धरौटीमा छोड्ने उच्च अदालत पाटनको आदेश बदरको माग गर्दै सर्वोच्चमा सरकारका तर्फबाट महान्यायाधीवक्ता कार्यालयले निवेदन दिएको थियो। सोही मुद्दामा आज पहिलो सुनुवाइ हुन लागेको हो। गत मंगलबार सन्दीपलाई थुनामा राखेर मुद्दाको पुर्पक्ष गर्नुपर्ने माग गर्दै दिइएको निवेदनको पेशी आजलाई तोकिएको हो। उच्च अदालत पाटनले पुस २८ गते लामिछानेलाई धरौटीमा रिहा गर्न आदेश दिएको थियो। उच्च अदालत पाटनका न्यायाधीश ध्रुवराज नन्द र रमेश ढकालको संयुक्त इजलासले पुर्पक्षका लागि थुनामा राख्ने जिल्ला अदालत काठमाडौंको आदेश बदर गरिदिएको थियो। उनलाई २० लाख रुपैयाँ धरौटीमा छाड्न आदेश दिएको थियो। उनका अनुसार लामिछानेलाई विदेश जान रोक लगाइएको छ। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्पर्कविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो।
माओवादी केन्द्रको स्थायी कमिटी बैठक स्थगित,"काठमाठौं : नेकपा माओवादी केन्द्रको स्थायी कमिटी बैठक स्थगित भएको छ। आज दिउँसो ३ बजेका लागि बोलाइएको बैठक भोलि १ बजेसम्मका लागि स्थगित भएको हो। पार्टी अध्यक्ष एवं प्रधानमन्त्री पुष्पकमल दाहाल प्रचण्डको व्यस्तताका कारण बैठक स्थगित भएको माओवादी केन्द्रले जनाएको छ। बैठकमा पार्टीको आन्तरिक गतिविधि,सरकार सञ्चालनमा पार्टीको भूमिका,पार्टीका नेताको जिम्मेवारी हेरफेर लगायतका विषयमा छलफल हुने जनाइएको थियो। बिहीबार पनि स्थायी कमिटी बैठक बसेको थियो।"
सन्दीपविरूद्ध मुद्दामा सर्वोच्चले माग्यो कैफियत प्रतिवेदन,काठमाडौं : नाबालिग बलात्कारको अभियोग लागेका क्रिकेटर सन्दीप लामिछानेविरुद्धमा सर्वोच्च अदातले कैफियत प्रतिवेदन मागेको छ। न्यायाधीश हरिप्रसाद फुयालको एकल इजलासले उच्च अदालत पाटनको आदेशसम्बन्धी आवश्यक कागजात झिकाउने आदेश गरेको हो हो कैफियत प्रतिवेदन मागेको आदेश अदालतको वेवसाइटमा उल्लेख छ। उच्च अदालत पाटनले पुस २८ गते लामिछानेलाई धरौटीमा रिहा गर्न आदेश दिएको थियो। उच्च अदालत पाटनका न्यायाधीश ध्रुवराज नन्द र रमेश ढकालको संयुक्त इजलासले पुर्पक्षका लागि थुनामा राख्ने जिल्ला अदालत काठमाडौंको आदेश बदर गरिदिएको थियो। उनलाई २० लाख रुपैयाँ धरौटीमा छाड्न आदेश दिएको थियो। लामिछानेलाई विदेश जान रोक लगाइएको छ। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्पर्कविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो।
निर्वाचन आयोगले भन्यो  कुनै व्यक्तिले उजुरी दिँदैमा दल दर्ता खारेज हुँदैन,"काठमाडौंः निर्वाचन आयोगका प्रमुख आयुक्त दिनेशकुमार थपलियाले कुनै व्यक्तिले कुनै पार्टीविरूद्ध उजुरी दिँदैमा दल खारेज नहुने बताएका छन् । पत्रकारहरूसँगको छलफलमा प्रमुख निर्वाचन आयुक्त थपलियाले कुनै दलविरुद्ध व्यक्तिले उजुरी दिँदैमा दल खारेज गर्न नमिल्ने बताएका हुन् । तर,विधि र प्रक्रिया पुर्याएर दल दर्ता खारेज गर्न सक्ने थपलियाको भनाइ छ । राष्ट्रिय स्वतन्त्र पार्टीतर्फ इंगीत गर्दै प्रमुख आयुक्त थपलियाले भने,राजनीति गर्ने मान्छेहरू राष्ट्र र जनताप्रति बफादार र इमान्दार बनेर काम गर्छन् । त्यसैले त्यस्ता व्यक्तिले फर्जि र झुटो विवरण पेश गरेर कुनै काम गर्नुहुँदैन । रास्वपाको दल दर्ता खारेजीको माग गर्दै नेपाली नागरिकको तर्फबाट युवराज पौडेल असफलले निर्वाचन आयोगमा उजुरी दिएका छन्।"
प्रदेशको नामकरणमा सबैको भावना कदर हुन्छ : उपसभामुख दनुवार,"उदयपुर : प्रदेश नम्बर १ का उपसभामुख सिर्जना दनुवारले सबैको भावनालाई कदर गरी चाँडै नै प्रदेशको नामकरण गरिने बताएकी छिन्। जाल्पा एकीकृत विकास समाजको सहयोगमा गैरसरकारी संस्था महासंघ उदयपुरले आयोजना गरेको सामाजिक संस्थाको वर्तमान अवस्था र चुनौती' विषयक अन्तर्क्रिया कार्यक्रममा बोल्दै उपसभामुख दनुवारले नामकरण जस्तो संवेदनशील विषय हचुवाको भरमा नहुने स्पष्ट पारिन्। 'नामकरण कसैको लहड र हचुवाको भरमा हुँदैन्,' उनले भनिन्, बृहत् छलफल गरी सबैले अपनत्व लिने गरी टुंग्याइने छ, तर त्यो छिट्टै सुन्न पाउनु हुनेछ।' उनले गैरसरकारी संस्थालाई संघीयताको मोडेल अनुरूप पुनःसंरचना गर्ने तयारी भइरहेको बताइन्। उपसभामुख दनुवारले संस्था दर्ता ऐन २०३४ प्रतिस्थापन नहुँदा केही समस्या आएको स्वीकार गर्दै चाडै नै संस्था दर्ता ऐनको सट्टा सामाजिक विकास ऐन ल्याउने विश्वास व्यक्त गरिन्। गृह जिल्लाको विकासका सन्दर्भमा उनले सांस्कृतिक परम्परा र ऐतिहासिक महत्व बोकेका बाहेक घर आँगनमा मठमन्दिर बनाएर बजेट प्रभावित नपार्न आग्रह गरिन्। उनले बाँझो जग्गालाई उत्पादनसँग जोडेर उद्योग स्थापना गरी रोजगार सिर्जना गर्नुपर्ने धारणा व्यक्त गरिन्।"
चोरी भएको सफारी फेला पारेर सम्बन्धित धनीलाई फिर्ता,"विराटनगर : विराटनगरको कोसी अस्पतालबाट चोरी भएको एउटा सीटी सफारी फेला पारेर ट्राफिक प्रहरीले शुक्रबार सम्बन्धित धनीलाई फिर्ता गरेको छ। अस्पताल परिषरमा पार्किङ गरेर राखेको अवस्थामा प्रदेश १०२००३ ह २७२५ नम्बरको सफारी गत बुधबार दिउँसो १ बजेतिर चोरी भएको थियो। तर, ब्याट्री गायव बनाइएको अवस्थामा भोलिपल्ट सफारी भेटियो। चोरी भएको सफारी बेवारिसे अवस्थामा बिहीबार साँझ ७ बजेतिर फेला पारिएको जानकारी मोरङ ट्राफिक प्रमुख प्रहरी निरीक्षक राजकुमार कार्कीले दिए। खोजतलासका क्रममा सफारी फेला पारेर सम्बन्धित धनीलाई जिम्मा लगाइएको उनले बताए। जिल्ला ट्राफिक प्रहरी कार्यालय मोरङका प्रहरी वरिष्ठ नायव निरीक्षक (वरिष्ठ सइ) यज्ञराज शर्माले शुक्रबार सफारी धनीलाई उक्त सफारी फिर्ता दिएका हुन्। प्रनि कार्कीले चोरी भएको स्थानबाट लगभग १ किलोमिटर उत्तरमा रहेको आदर्श विद्यालयनजिक बेवारिसे अवस्थामा सफारी भेटिएको जानकारी दिए। उनका अनुसार सफारीमा प्रयोग हुने ब्याट्री भने फेला परेन। सफारीमा लाग्ने ४ वटा ब्याट्री चोरीमा संलग्नले लगेर सफारी भने छाडिदिएको हुनसक्ने प्रहरीको अनुमान छ। सफारीका धनी एवं चालक संजितकुमार रायले ब्याट्रीको मूल्य १ लाख बराबर पर्ने बताए। उनका अनुसार पछाडिको नम्बर प्लेट पनि उक्काएर फ्यालेको अवस्थामा सफारी फेला परेको हो। सुनसरीको बर्जु गाउँपालिका३ घर भएका रायले बिरामी अवस्थाकी आमा राजवतीदेवी रायलाई त्यही सफारीमा राखेर उपचारका लागि अस्पताल ल्याएका थिए। पार्किङ गरेर आमाको उपचारमा व्यस्त भएको मौका पारेर सफारी चोरी गरिएको राय बताउँछन्। सफारी राखेर आमाको उपचारमा म व्यस्त भएँ। बाहिर निस्किएर हेर्दा पार्किङ गरेको ठाउँमा नदेखेपछि चोरी भयो भनेर प्रहरीलाई खबर गरेँ, उनले भने, भोलिपल्ट सफारी त भेटियो। तर, १ लाख मूल्य पर्ने ब्याट्री नै छैन। रायले पारिवारिक आर्थिक अवस्था कमजोर भएकाले सफारीमा नयाँ ब्याट्री किनेर लगाउन सक्ने अवस्थामा आफू नभएको गुनासो गरे। सफारी चलाएर जीविकोपार्जन गर्दै आएकोमा ब्याट्री चोरिएपछि समस्या भएको उनको भनाइ छ। ब्याट्री बिनाको सफारी फेला परेपनि चोरीमा संलग्नको पहिचान हुन नसकेको र खोजी तीव्र पारिएको प्रहरीले जनाएको छ। प्रहरीले घटनाका सम्बन्धमा थप अनुसन्धान भइरहेको जानकारी दिएको छ।"
ब्राउन सुगरसहित विराटनगरबाट असइ पक्राउ,विराटनगर : लागूऔषध ब्राउन सुगर (खैरो हेरोइन)सहित नेपाल प्रहरीका एक जना जुनियर अधिकृत विराटनगरबाट पक्राउ परेका छन्। भारतको जोगवनीदेखि मोटरसाइकलमा आउँदै गरेको अवस्थामा विराटनगर महानगरपालिका१५ रानीस्थित १ नम्बर ढाटबाट असइ (प्रहरी सहायक निरीक्षक) घनश्याम लाखे पक्राउ परेका हुन्। उदयपुरको कटारी नगरपालिका५ घर भएका ३० वर्षीय लाखे प्रदेश १०३००१ प १३५९ नम्बरको मोटरसाइकलमा सवार थिए। लागूऔषध नियन्त्रण ब्युरो विराटनगरको टोलीले बिहीबार दिउँसो ४:२० बजेतिर मोटरसाइकल रोकेर चेकजाँच गर्दा १५२ ग्राम ब्राउन सुगर फेला परेको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार इलामको प्रहरी चौकी कर्फोक दरबन्दी भएका लाखे इलामकै इलाका प्रहरी कार्यालय मंगलबारेमा कार्यरत रहेको खुलेको छ। ब्राउन सुगर बरामद भएसँगै असइ लाखेले चलाएको मोटरसाइकलको पछाडि बसेका इलामको माङ्सेबुङ गाउँपालिका२ का २३ वर्षीय मनोज अधिकारीलाई पनि प्रहरीले पक्राउ गरेको छ। दुवै जनाविरुद्ध लागूऔषध ऐनअन्तर्गतको मुद्दा चलाउन शुक्रबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी एसपी राईले दिए। उनका अनुसार घटनाका सम्बन्धमा इलाका प्रहरी कार्यालय रानीले अनुसन्धान अघि बढाएको छ। ब्राउन सुगरको धन्दामा संलग्न रहेको पाइएपछि यसअघि गत मंगलबार पनि विराटनगरबाट नेपाल प्रहरीका सहायक हवल्दार ३१ वर्षीय अमरनाथ यादव पक्राउ परेका थिए। सुरुमा १ सय २० मिलिग्राम ब्राउन सुगरसहित पक्राउ परेका विराटनगर१५ का २० वर्षीय नजाम खानले नाम लिएपछि हवल्दार यादवलाई पक्राउ गरिएको प्रहरीले जनाएको छ। प्रारम्भिक अनुसन्धानबाट भारतको जोगवनीदेखि नेपालतर्फ ब्राउन सुगर भित्राउन यादवले खानलाई भरियाको रूपमा प्रयोग गरेको खुलेको छ। विराटनगर१४ मा बस्दै आएका यादव वडा प्रहरी कार्यालय विराटनगर दरबन्दी भई विराटनगरस्थित प्रदेश १ प्रहरी कार्यालयमा कार्यरत थिए।
बहालवाला कर्मचारीलाई उमेर हद लगाएर प्रतिस्पर्धामा नरोक्नू,"काठमाडौंः सर्वोच्च अदालतले लोकसेवा आयोग पास गरी जुनसुकै तहमा कार्यरत बहालवाला कर्मचारीलाई उमेर हद लगाएर नरोक्न अन्तरिम आदेश दिएको छ। सर्वोच अदालतका न्यायाधीश कुमार चुडालको इजलासले शुक्रबार संघ, प्रदेश र स्थानीय तहमा कार्यरत बहालवाला कर्मचारीलाई आयोगले खोल्ने विज्ञापनमा उमेर हद लगाएर नरोक्न अन्तरिम आदेश दिएको हो। लोकसेवा आयोगलाई विपक्षी बनाएर रिट परेको थियो। निजामती सेवाका विभिन्न पदहरूमा प्रतिस्पर्धा गर्दा बहालवाला कर्मचारीहरूलाई उमेरहद नलाग्ने आदेशमा उल्लेख छ। यो आदेशसँगै समायोजन भएर प्रदेश र स्थानीय तहमा गएका कर्मचारीहरूलाई माथिल्लो तहमा प्रतिस्पर्धा गर्न उमेरको बन्देज लाग्ने छैन।"
अवस्था ठीक नभएका सवारी साधन चलाउने २८ चालकलाई कारबाही,"काठमाडौं : अवस्था ठीक नभएका सवारी साधन चलाउने २८ जना चालक कारबाहीमा परेका छन्। काठमाडौंको कीर्तिपुरमा शुक्रबार गरिएको विशेष चेकिङका क्रममा यान्त्रिक अवस्था ठीक नभएका २८ वटा सवारी साधनका चालकलाई ट्राफिक प्रहरीले कारबाही गरेको हो। दक्ष तालिम प्राप्त प्राविधिक सहितको टोलीले ११० भन्दा बढी सवारी साधन चेक गरेको थियो। हेण्डब्रेक नभएका, लाइटहरू दुरुस्त नभएका, टायर धेरै घिस्रिएका लगायत अवस्था ठीक नभएका सवारी साधन फेला परेको थियो।"
बीपी प्रतिष्ठानको उपकुलपतिमा प्राडा शर्मा नियुक्त,धरान : बीपी कोइराला स्वास्थ्य विज्ञान प्रतिष्ठान धरानको उपकुलपतिमा प्राडा सन्जिव कुमार शर्मा नियुक्त भएका छन्। प्रतिष्ठानको शिक्षाध्यक्षसमेत रहेका शर्मालाई सरकारले शुक्रबारदेखि उपकुलपतिको जिम्मेवारी प्रदान गरेको स्वास्थ्य मन्त्रालयका सचिव डा रोशन पोखरेलले जानकारी दिए। प्रतिष्ठानको निवर्तमान उपकुलपति डा ज्ञानेन्द्र गिरीलाइ भ्रष्टाचार गरेको अभियोगमा अख्तियार दुरुपयोग अनुसन्धान आयोगले विशेष अदालतमा मुद्दा दर्ता गरेपछि प्रतिष्ठान उपकुलपतिविहीन बनेको थियो। उपकुलपति नहुँदा प्रतिष्ठानको आर्थिक र प्रशासनिक काममा बाधा पुगेकाले अर्को व्यवस्था नभइन्जेलसम्मका लागि शर्मालाइ उपकुलपतिको जिम्मेवारी प्रदान गरिएको सचिव पोखरेलले बताए। शर्माले उपकुलपति र शिक्षाध्यक्ष दुवै पदको जिम्मेवारी बहन गर्नेछन्। उपकुलपति जिम्मेवारी पाएका शर्माले स्वास्थ्य मन्त्रालयले जिम्मेवारी इमान्दारिताका साथ निर्वाह गर्ने प्रतिबद्धता जनाएका छन्। उनले आफ्नो कार्यकालमा प्रतिष्ठानको शिक्षा र स्वास्थ्य क्षेत्रको सुधारमा व्यापक परिवर्तन गरी प्रतिष्ठानलाई पहिलाको अवस्थामा फर्काउने बताए। शर्मा प्रतिष्ठानका कुशल र इमानदार चिकित्सकका रूपमा चिनिन्छन्। शर्माको नियुक्तिले प्रतिष्ठानको स्वास्थ्य र शिक्षाको सुधार हुने धरान नागरिक दवाव समूहका अध्यक्ष राजेन्द्र शर्माले बताए।
स्वास्थ्य मन्त्री गिरी र बेलायतका राजदूत पोलिटबीच भेटवार्ता,"काठमाडौं : स्वास्थ्य तथा जनसंख्या मन्त्री पदम गिरी र नेपालका लागि बेलायतका राजदूत निकोला क्याथरिन पोलिटबीच शुक्रबार भेटवार्ता भएको छ। भेटमा मन्त्री गिरीले कोभिडका समयमा बेलायतले नेपाललाई गरेको सहयोगको स्मरण गर्दै धन्यवाद दिएका छन्। कोभिड१९ महामारीको रोकथाम र नियन्त्रण कार्यमा बेलायत सरकारबाट प्राप्त सहायता सदैव स्मरणीय छ। विपदको घडीमा हाम्रो ऐतिहासिक सम्बन्ध भएको मित्र राष्ट्रबाट प्राप्त सहयोगप्रति आभार व्यक्त गर्दछौं, मन्त्री गिरीले भने। मन्त्री गिरीले बेलायत सरकारको सहयोगमा भक्तपुर अस्पताल र पश्चिमाञ्चल अस्पताल पोखरामा अस्पताल भवनको रेट्रोफिटिङ कार्य सञ्चालन भइरहेको बताउँदै यो सहयोगबाट गुणस्तरीय स्वास्थ्य सेवा प्रदान गर्न आवश्यक भौतिक पूर्वाधार तयारी र नेपाली प्राविधिक जनशक्तिहरूको क्षमता अभिवृद्धि गर्न अतुलनीय योगदान पुग्ने विश्वास व्यक्त गरे। उनले आगामी दिनमा नेपालको संघीय, प्रादेशिक र स्थानीय तहमार्फत प्रदान गरिने स्वास्थ्य सेवा प्रवाहलाई थप प्रभावकारी बनाउन र नेपाल स्वास्थ्य क्षेत्र रणनीतिक योजना(एनएचएसएपी) कार्यान्वयन गर्नका लागि आर्थिक एवम् प्राविधिक सहायता निरन्तर प्राप्त हुनेमा विश्वास व्यक्त गरे। राजदुत निकोलाले वर्षौदेखि स्वास्थ्य क्षेत्रमा गर्दै आएको सहयोगलाई निरन्तरता दिने बताइन्। उनले भक्तपुर अस्पताल र पश्चिमाञ्चल अस्पताल पोखरामा अस्पताल भवनको रेट्रोफिटिङ कार्यलाई निरन्तरता दिने प्रतिबद्धता जनाइन्। उनले सन् २०२६ सम्ममा नेपाल विकसित देशका रूपमा अगाडि बढ्न सहयोग गर्ने वातावरण बनाउन बेलायतले नयाँनयाँ कार्यक्रम ल्याउने जानकारी दिइन्। उनले स्वास्थ्य सेवामा भई आएका पुराना सहयोगलाई निरन्तरता दिने बताइन्। मन्त्री गिरीले राज्दुत निकोलाले भनेका कुरालाई आफ्नो तहसम्म सकेसम्म पुरा गर्ने वचनबद्धता व्यक्त गरे।"
भीरमा अड्किएका गौतमको सकुशल उद्दार,पर्वत :पर्वतको कुश्मा नगरपालिका ५ स्थित बडागाउँको भीरमा अड्किएका एकजना व्यक्तिको उद्दार भएको छ। सशस्त्र प्रहरीले २४ घन्टापछि सकुशल उद्दार गरेको सशस्त्र प्रहरी निरीक्षक केशव शर्माले जानकारी दिए। कुश्मा नगरपालिका ७ दुर्लुङ्गचोक बस्ने ५३ वर्षीय गौतम गिरी हिँड्ने क्रममा बिहीबार भीरमा खसेका थिए । लगत्तै स्थानीयले सशस्त्र प्रहरीलाई खबर गरेका थिए। उनलाई रोप रेस्क्यु विधिबाट उद्दार गरेको हो। उद्दारपछि उनलाई उपचारको लागि जिल्ला अस्पताल पर्वत पठाएको प्रहरीले जनाएको छ। उनको अवस्था सामान्य रहेको बताइएको छ ।
जनकपुर यातायात कार्यालयबाट बिचौलिया पक्राउ,ढल्केवर (धनुषा) : यातायात व्यवस्था कार्यालय जनकपुरबाट एक बिचौलियालाई प्रहरीले पक्राउ गरेको छ। पक्राउ पर्नेमा महोत्तरीको सोनमा गाउँपालिका४ का ३० वर्षीय आदित्य यादव रहेका छन्। यातायात व्यवस्था कार्यालय जनकपुरमा आउने सेवाग्राहीहरूलाई काम छिटो छरितो गराइदिन्छु भनि आर्थिक लाभ लिई बिचौलियाको काम गरिरहेको छ भन्ने गोप्य सूचनाका आधारमा खटिएको प्रहरी टोलीले उनलाई पक्राउ गरेको हो। शुक्रबार यातायात कार्यालयमा सेवाग्राहीहरूसँग बार्गेनिङ गरिरहेको अवस्थामा यादवलाई पक्राउ गरिएको प्रहरीले जनाएको छ। पक्राउ परेका यादवमाथि थप अनुसन्धान भइरहेको जिल्ला प्रहरी कार्यालय धनुषाले जनाएको छ। यसअघि प्रहरीले बुधबार जिल्ला प्रशासन कार्यालय धनुषामा बिचौलियाको काम गर्ने जनकपुरधाम उपमहानगरपालिका१२ हनुमाननगर बस्ने ६० वर्षीय रामनारायण साहलाई पक्राउ गरेको थियो।
"क्लबको जग्गा व्यक्तिको नाममा, मालपोतका प्रमुखसहित ६ जनाविरूद्ध भ्रष्टाचार मुद्दा","काठमाडौं :अख्तियार दुरूपयोग अनुसन्धान आयोगले भूमिसुधार तथा मालपोत कार्यालय पर्साका तत्कालीन प्रमुख कमोद तिवारीसहित ६ जनाविरूद्ध भ्रष्टाचार मुद्दा दायर गरेको छ। युवा स्पोर्ट्स क्लबको पर्साको १ कट्ठा ५ धुर जग्गा व्यक्तिको नाममा दर्ता गरेको आरोपमा भूमिसुधार आयोगका प्रमुख कमोद तिवारी,नायब सुब्बा शम्भु साह रौनियार,खरिदार शिवप्रसाद साह तेली र रिन्ता कुमारीविरूद्ध मुद्दा दायर गरेको हो। यस्तै,मतियारको रुपमा वीरगंज महानगरपालिका ३१ का शेष सफि अहमद र शेख साजिद एकबालविरुद्ध भ्रष्टाचार मुद्दा दायर भएको अख्तियारले जनाएको छ। उक्त जग्गा शेष सफी अहमदको नाममा लैजाने क्रममा गलत श्रेस्ता कायम गरेको पाइएको अख्तियारको ठहर छ। पर्साको वेल्वा गाउँपालिका ८ स्थित युवा स्पोर्ट्स क्लबको जग्गा व्यक्तिको नाममा गैरकानुनी तरिकाले श्रेस्ता कायम गरेको भन्ने उजुरीको आधारमा अनुसन्धान हुँदा भ्रष्टाचार गरेको पाइएकाले कार्यालय प्रमुख तिवारीसहित ६ जनाविरूद्ध शुक्रबार विशेष अदालत काठमाडौंमा भ्रष्टाचार मुद्दा दायर गरिएको अख्तियारका प्रवक्ता श्यामप्रसाद भण्डारीले जानकारी दिए। भण्डारीका अनुसार उनीहरूविरूद्ध भ्रष्टाचार निवारण ऐन २०५९ को दफा ३६ बमोजिम कसूर तथा सजायको माग दावीसहित आरोपपत्र दायर गरेको हो।"
'नेपाली गर्ल' एपको लिंक पठाएर बैंकबाट रकम निकाल्ने गिरोह पक्राउ,"ललितपुर : अनधिकृत रूपमा अरूको बैंक खाता नियन्त्रणमा लिएर रकम निकाल्ने गिरोहलाई प्रहरीले पक्राउ गरेको छ। जिल्ला प्रहरी परिसर ललितपुरले शुक्रबार पत्रकार सम्मेलन गर्दै ह्वाट्सअपबाट बिभिन्न एप्लिकेसन डाउनलोड गर्न लगाउने र डाउनलोड गर्नेको मोबाइलमा रहेको बैंकिङ एपमा पहुँच पुर्याएर रकम निकाल्ने गिरोहलाई पक्राउ गरी सार्वजनिक गरेको हो। पक्राउ पर्नेमा भारतको बिहार प्रदेश घर भएका अवधेश कुमार, सप्तरी कृष्णासवर गाउँपालिका घर भएका दिलीपकुमार चौधरी, पर्सा विन्दवासिनी बस्ने नगेन्द्र साह कानु, रौतहट रङपुर नगरपालिका घर भएका रविना चौधरी, बारा कोलबी नगरपालिका घर भएका सन्तोष कुवँर, पर्सा वीरगन्ज महानगरपालिका घर भएका राजु पटेल, साहिल परवेज र दिनेश राउत र शिवशंकर राउत रहेका छन्। ललितपुर सातदोबाटो बस्ने हरिप्रसाद ढकालको नामको एनआइसी एसिया बैंकमा रहेका मोबाइल बैंकिङ खाताबाट रकम चोरी भएको उजुरीपछि अनुसन्धान गर्दा उनीहरूलाई पक्राउ गरिएको जिल्ला प्रहरी परिसर ललितपुरका प्रमुख प्रहरी वरिष्ठ उपरीक्षक सिद्धीविक्रम शाहले जानकारी दिए। प्रहरीका अनुसार अभियुक्तहरूले ह्वाट्सअपमा नेपाली गर्ल एपको लिंक पठाउने गरेका थिए। उक्त एप डाउनलोड गर्दा मोबाइलमा रहेको बैंकिङ एपमा पहुँच पुर्याएर रकम निकाल्ने गरिएको शाहले बताए। उनीहरूको साथबाट विभिन्न कम्पनीको ९ थान मोबाइल, १ थान ल्यापटप र ५ थान एटीएम कार्ड पनि बरामद गरिएको प्रहरीले जनाएको छ। प्रहरीले मोबाइल एपबाट ठगिनेहरूको उजुरी आइरहेको र थप अनुसन्धान भइरहेको बताएको छ।"
विराटनगरबाट ब्राउन सुगरसहित दुई जना पक्राउ,विराटनगर : लागूऔषध ब्राउन सुगर (खैरो हेरोइन)सहित विराटनगरबाट शुक्रबार दुई जना पक्राउ परेका छन्। विराटनगर महानगरपालिका१५ रानीस्थित १ नम्बर ढाटबाट सुनसरीको धरान उपमहानगरपालिका५ का २२ वर्षीय अमन अछामी र सञ्जीव विक पक्राउ परेका हुन्। भारतको जोगवनीबाट ब्राउन सुगर लिएर आउँदै गरेको अवस्थामा लागूऔषध नियन्त्रण ब्युरो विराटनगरबाट खटिएको टोलीले बिहान १० बजेतिर अछामी र विकलाई पक्राउ गरेको हो। प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार जोगवनीतिरबाट शंकास्पद हिसाबले आउँदै गरेका उनीहरूलाई नियन्त्रणमा लिएर शरीर खानतलासी गर्दा १ ग्राम ५ सय ६० मिलिग्राम ब्राउन सुगर बरामद भएको छ। पक्राउ परेका दुवै जनालाई इलाका प्रहरी कार्यालय रानीको हिरासतमा राखेर थप अनुसन्धान अघि बढाइएको एसपी राईले बताए।
"बाटो छेकेर मेला आयोजना, अदालतले माग्यो लिखित जवाफ","विराटनगर : उच्च अदालत विराटनगरले सडक अवरुद्ध पारी सिएनआई कोशी एक्स्पो २०२३ आयोजना गरिएको विषयमा लिखित जवाफ माग गरेको छ। न्यायाधीश किरण कुमारी गुप्ताको एकल इजलासले एक्स्पो आयोजनाका विषयमा शुक्रबार सो जवाफ माग गरेको हो। उच्चले १५ दिनभित्र लिखित जवाफ पेश गर्न आदेश दिएको हो। सर्वसाधारणलाई असहज हुने गरी बाटो छेकेर कृषि तथा औद्योगिक प्रर्दशनी आयोजना गरिएकाले त्यसमा रोक लगाई अन्तरिम आदेश जारी गरी पाउँ भनी बिहीबार उच्च अदालत विराटनगरमा रिट दायर गरिएको थियो। सिराहा घर भई विराटनगर बसेर कानुन विषय अध्ययन गरिरहेका विन्दा नन्द नुन्दीले उच्चमा रिट निवेदन हालेका थिए। जिल्ला प्रशासन कार्यालय मोरङलाई विपक्षी बनाएर हालिएको रिटमा लिखित जवाफ माग गरिएको उच्च अदालत विराटनगरका सुचना अधिकारी ओमराज सुवेदीले बताए। अन्तरिम आदेशको सम्बन्धमा छलफलका लागि दुवैपक्षलाई माघ २३ गते अदालत बोलाइएको उनले जानकारी दिए। बिहीबार उद्घाटन भएको कृषि तथा औद्योगिक प्रर्दशनी मेला नेपाल उद्योग परिसंघ प्रदेश १ ले आयोजना गरेको हो। विराटनगर२ स्थित शंकरपुर मार्गमा आयोजित मेला माघ २८ गतेसम्म चल्ने आयोजकले जनाएको छ। तर, यसपटक सडकको पूर्व र पश्चिम दुवैपट्टिको फिल्डमा मेला आयोजना गरिएपछि शंकरपुर मार्ग अवरुद्ध बनेको छ। सडकमा सवारीसाधनको आवागमन ठप्प छ। यसले आम सर्वसाधारणका साथै एम्बुलेन्सको आवागमन समेत प्रभावित बनेपछि बिहीबार कानुन विषय अध्ययनरत विद्यार्थीले उच्चमा रिट हालेका हुन्।"
नेपालमलेसिया श्रम समझदारीपत्र परिमार्जन गर्ने समझदारी,"काठमाडौं : नेपाल र मलेसियाबीच श्रम समझदारी परिमार्जन गर्ने समझदारी भएको छ। प्रधानमन्त्री पुष्पकमल दाहाल प्रचण्डसँग नेपाल भ्रमणमा रहेका मलेसियाका गृहमन्त्री दतुक सेरी सैफुद्दिन नासुसन इस्मालीको टोलीले गरेको भेटपछि दुवै पक्षबीच सो समझदारी भएको हो। यसका लागि दुवै पक्षका सम्बन्धित निकायले आपसी सहकार्य गर्ने समझदारी भएको प्रधानमन्त्रीको सचिवालयले जनाएको छ। नेपाल र मलेसियाबीच २०७५ कात्तिकमा श्रम समझदारी भएको थियो। सो अवसरमा दुवै देशबीच उच्च राजनीतिक तथा प्रशासनिक तहमा भेटघाट तथा सम्वाद बढाउँदै व्यापार, लगानी, पर्यटन, आर्थिक विकासलगायत क्षेत्रमा मिलेर काम गर्ने विषयमा छलफल भएको थियो।"
"किचकबध धार्मिक मेलाको तयारी तीव्र, आइतबार दुई पालिकामा बिदा","झापा : महाभारतकालीन किंवदन्तीसँग जोडिएको ऐतिहासिक किचकबध धार्मिक मेलाको तयारीले तीव्रता पाएको छ। यही माघ २२ गते आइतबार माघे शुल्क पूर्णिमास्वस्थानी व्रतका दिन किचकबध मेला लाग्ने भएको छ। अघिल्ला दुई वर्ष कोरोना महामारीका कारण आयोजक समितिले मेला नलाए पनि यस वर्ष मेला लगाउने तयारीमा समिति जुटेको छ। भद्रपुर नगरपालिका २ र ३ नम्बर वडामा पर्ने किचकबध धार्मिक स्थलमा तनि दिनसम्म लाग्ने मेलाको तयारी धमाधम भइरहेको संरक्षण समितिका अध्यक्ष दिलबहादुर थेबेले जानकारी दिए। किचकबधको ऐतिहासिक धार्मिक पोखरीमा माघे शुल्क पूर्णिमा दिन स्वतःस्फूर्त पानी आउने गरेकाले सो पोखरीमा नुहाउँदा व्रतालु भक्तजनहरूले इच्छाएको मनकामना पूरा हुने धार्मिक विश्वास छ। भक्तजनहरूले पोखरीमा पैसा फाल्ने, पान र सुपारी राखेर पूजा अर्चना गरी परेवा उडाउने धार्मिक प्रचलन रहेको छ। भक्तजनहरूले भीमसेनले कीचकलाई वध गरेको मूर्तिमा समेत पूजाआर्चना गर्छन्। किचकबध मेलामा झापासहित पूर्वका विभिन्न जिल्लासँगै छिमेकी राष्ट्र भारतबाट समेत भक्तजनहरू आउन गरेकाले घुइँचो लाग्ने गरेको छ। महाभारतकालीन किंवदन्ती अनुसार विराट राजाका सालो कीचक सेनापति थिए। पाँच पाण्डवकी रानी द्रौपदीको यौवन र रूप माथि कुदृष्टि राख्ने सेनापति कीचकलाई भीमसेनले मुड्क्याएर मारेको किंवदन्ती छ। सोही कथावस्तुलाई आधार मानेर यस ठाउँको नाम किचकबध राखिएको र पछि किचकबध ऐतिहासिक, धार्मिक तथा पर्यटकीय स्थलको नामकरण दिइयो। भद्रपुर र कचनकवलमा स्थानीय बिदा किचकबध धार्मिक मेलाको अवसरमा भद्रपुर नगरपालिका र कचनकवल गाउँपालिकाले आइतबार स्थानीय बिदा दिने निर्णय गरेको छ। नगरपालिकाकाले शुक्रबार सूचना जारी गर्दै किचकबध मेलाका दिन स्थानीय बिदा दिने निर्णय गरिएको नगरपालिकाका प्रमुख प्रशासकीय अधिकृत टेककुमार रेग्मीले जानकारी दिए। नगर कार्यपालिकाअन्तर्गत रहेका सबै निकाय र शैक्षिक संस्थामा बिदा दिइएको उनले बताए। त्यस्तै कचनकवल गाउँपालिकाले आइतबार स्थानीय बिदा दिने निर्णय गरिएको गाउँपालिकाका प्रमुख प्रशासकीय अधिकृत हिराकुमारी यादवले जानकारी दिइन्।"
१०३ वर्षमा विवाह,"नुवाकोट : नुवाकोटको चौघडामा एक वृद्धले विवाह गरेका छन्। लिखु गाउँपालिका४ चौघडाका १०३ वर्षीय वृद्ध विलप्रसाद पौड्यालले विवाह गरेका हुन्। उनले आफ्ना ६ छोरा, एक छोरी, ११ नाति, २२ नातिनी, ४९ जना पनाति, पनातिनी, एक जनतीसमेत गरी १०८ जना सन्नतीकै अगाडि विवाह गरेका हुन्। वृद्ध विलप्रसादले दोस्रो विवाह नभई नेपाली अर्थात् हिन्दू संस्कारअनुसार एक शतक उमेर पार गरेपछि पुर्नविवाह गर्नुपर्ने प्रचलन अनुसार पुर्नविवाह गरेका हुन्। विलप्रसादले आफ्नै घरमा आयोजित विवाह समारोहमा आफ्नी धर्मपत्नि १०० वर्षीया दिपकुमारी देवकोटा (पौड्याल) सँग पुर्नविवाह गरेका हुन्। दुवै जनालाई पुरोहित रामशरण खतिवडाले पुर्नविवाह गराइदिएका हुन्। गाउँकै अगुवा वृद्धवृद्धाको पुर्नविवाहले रोचकता सिर्जना गरेको स्थानीय युवा रामचन्द्र अगस्तीको भनाइ छ। विवाह सकिएपछि गाउँलेहरूलाई बोलाएर बहुभतेर (भोज)समेत खुवाइएको थियो। विसं १९७७ साल साउन १७ गते जन्मेका वृद्ध विलप्रसादले १४ वर्षको उमेरमा दिपकुमारी देवकोटासँग हिन्दू परम्पराअनुसार विवाह गरेका थिए। अहिले दिपकुमारी पनि १०० वर्ष उमेर कटेका कारण पुर्नविवाह गरेका हुन्।"
अत्यधिक रक्तश्रावका कारण सुत्केरीको ज्यान गयो,सोलुखुम्बु : अत्यधिक रक्तश्रावका कारण सोलुखुम्बुमा सुत्केरीको ज्यान गएको छ। ज्यान गुमाउनेमा सोताङ गाउँपालिका५ की ३० वर्षीया गंगा बस्नेत रहेको जिल्ला अस्पताल फाप्लुले जनाएको छ। अस्पतालका निमित्त प्रमुख सानी शेर्पाका अनुसार बिहीबार सोताङ प्राथमिक अस्पतालमै अप्रेशनमार्फत छोरालाई जन्म दिएकी बस्नेतको रक्तश्राव नरोकिएपछि राति नै जिल्ला अस्पताल फाप्लु ल्याइँदै गर्दा उनको बाटैमा ज्यान गएको हो। ओ नेगेटिभ रगत आवश्यक परेको सुत्केरीलाई सोताङमा उक्त रक्त समूहको रगत नभेटिएपछि जिल्ला अस्पताल फाप्लु रेफर गरेको थियो। महाकुलुङ प्राथमिक अस्पतालको एम्बुलेन्समार्फत राति नै सोताङबाट फाप्लु ल्याएका बस्नेतको निरन्तर रक्तश्राव भएपछि बाटैमा ज्यान गएको प्रमुख शेर्पाले बताइन्। समयमा रगत दिन सकेको भए सुत्केरीको ज्यान बचाउन सकिने जिल्ला अस्पताल फाप्लुले जनाएको छ। शिशुको अवस्था भने अहिले सामन्य रहेको पारिवारिक श्रोतले जनाएको छ।
भुक्तानी नदिएको भन्दै उपभोक्ताले गरे नगरपालिकामा तोडफोड,"झापा : भद्रपुर नगरपालिकाले चार वर्षदेखि भुक्तानी नदिएको भन्दै स्थानीय उपभोक्ताहरूले शुक्रबार नगरपालिकाको कार्यालयभित्र तोडफोड गरेका छन्। आक्रोशित बनेका उपभोक्ताहरूले कार्यालयभित्र रहेको प्लाष्टिक कुर्सी, डिजिटल बोर्ड र नगर प्रमुखको कार्यकक्षको एलमुनियमको ढोका तोडफोड गरेका हुन्। उनीहरूले नगरपालिकाको ज्यादतीविरुद्ध नाराबाजी समेत गरेका थिए। त्यति मात्र नभएर छलफल स्थलमा दुवै पक्षबीच हातपातको स्थितिसम्म सिर्जना भएको प्रत्यक्षदर्शीहरू बताउँछन्। नगरपालिकाका कर्मचारीहरूले विभिन्न बहाना देखाउँदै काम सम्पन्न भइसकेको योजनाको भुक्तानी रोकेपछि असन्तुष्ट बनेका उपभोक्ताहरू शुक्रबार बिहान नगरपालिका गएका थिए। उपभोक्ता समितिका अध्यक्ष धर्मचन्द्र सिंह राजवंशी, सचिव ओमप्रकाश पराजुली लगायत स्थानीय उपभोक्ताहरू भुक्तानीका लागि नगरपालिकाका नगर प्रमुख गणेश पोखरेल र प्रमुख प्रशासकीय अधिकृत टेककुमार रेग्मीलाई भेट्न पुगेका थिए। नगर प्रमुखको कार्यकक्षमा दुवै पक्षबीच भइरहेको छलफलका क्रममा ऋण लिएर गरिएको कामको भुक्तानी अहिलेसम्म नपाउँदा प्रेम आचार्य जस्तो अर्को व्यक्तिले आत्मदाह गर्न नपरोस् र परियो भने त्यसको दायित्व नगरपालिकाले लिनुपर्छ भन्दै उपभोक्ताहरू बोले। प्रशासकीय अधिकृत रेग्मीले आत्मदाहको दायित्व र जिम्मेवारी आफूले लिने बताएसँगै दुवै पक्षबीच विवाद चर्किएको थियो। सोही क्रममा आक्रोशित उपभोक्ताहरूले नगरपालिकामा तोडफोड गर्दै नाराबाजीमा उत्रिएको स्थानीय हेमलाल भट्टराईले जानकारी दिए। उपभोक्ता र प्रमुख प्रशासकीय अधिकृतबीच झन्डै हातपात हुने स्थिति नै बन्यो। घटनास्थलमा प्रहरी टोली आएर घटनालाई साम्य बनाएको उनले बताए। घटना विवरण अनुसार भद्रपुर४ स्थित मन्त्री बस्तीदेखि पूर्वमा चिमरियाको घरसम्मको नालासहितको सडक विस्तारका लागि नगरपालिकाले आर्थिक वर्ष २०७४०७५ मा ५५ लाखको योजना पारियो। योजना परेपछि धर्मचन्द्र सिंह राजवंशीको नेतृत्वमा उपभोक्ता समिति गठन गरियो। नगरपालिकाको ४४ लाख र बाँकी ११ लाख उपभोक्ता समितिले बेहोर्नु पर्छ भन्दै नगरपालिकामा सो रकम जम्मा गरी समितिले ३५१ मिटर सडकको काम सुरु गरियो। समितिले सडकको दुवैतर्फ पक्की नाला र ग्राभेल सडकको काम २०७६ साल असारमा सम्पन्न गरिसकेका थिए। त्यस काम बापत नगरपालिकाबाट समितिले करिब ४४ लाख रुपैयाँ भुक्तानी लिइसकेको छ। समितिले पाउनुपर्ने करिब १२ देखि १३ लाख रुपैयाँ नगरपालिकाले भुक्तान गर्न मानेनन्। अख्तियारमा मुद्दा परेकाले सो योजनाको भुक्तानी हाल दिन नमिल्ने भन्दै समितिलाई फर्काइयो। समितिले ब्याजमा रकम उठाएर बाटो बनाएको र केही व्यवसायीलाई पनि सरसामानको रकम तिर्न बाँकी देखिएकोले समितिका पदाधिकारी दिनै पिच्छै भुक्तानका लागि नगरपालिका धाउन थाल्यो। नगरपालिकाका कर्मचारी अख्तियार देखाउँदै भुक्तानका लागि आलटाल गर्न थालेपछि उपभोक्ता समितिका पदाधिकारी वास्तविकता बुझ्न अख्तियार दुरूपयोग अनुसन्धान आयोगको कार्यालय इटहरी नै पुग्यो। अख्तियारका कर्मचारीले सो बाटोको कुनै मुद्दा कार्यालयमा नपरेको जानकारी गराएपछि समितिका पदाधिकारीहरू २०७९ भदौमै नगरपालिका गएर भुक्तानका लागि पुनः दबाब दिएका थिए। त्यसबेला नगरपालिकाले आफ्नो गल्ती स्विकार्दै सात दिनभित्र बाटोको हिसाबकिताब फरफारख गरिदिने वचन दिएका थिए। अख्तियारमा ०७४०७५ को योजनाको मुद्दा नपरी सोही सडकको क्रमगत योजना अर्थात् ०७५०७६ को योजना चाहिँ परेको रहेछ। भदौ मै भुक्तानी दिने भनिएको नगरपालिकाका कर्मचारीले माघ बित्न लाग्दा समेत अझै भुक्तानी दिन आलटाल गरेपछि समितिका पदाधिकारी र स्थानीय उपभोक्ताहरू आज फेरि नगरपालिका जान बाध्य भएको समितिका अध्यक्ष राजवंशीले बताए। नगरपालिकाका कर्मचारीले कहिले अख्तियार त, कहिले कामको मापदण्ड पुगेन भन्दै चार वर्ष देखि पाउनु पर्ने भुक्तानीको रकम रोकेर राखेको छ, सचिव ओमप्रकाश पराजुली भने, कर्मचारीले आफ्नो गोजीबाट भुक्तान गर्नु परेजस्तो व्यवहार हामीसँग गर्दै आएको छ, चार वर्षसम्म कसैले त्यतिकै पैसा र सामान त दिँदै होला ?, अब त्यसको ब्याज कसले तिरिदिने हो ? यता नगर प्रमुख पोखरेलले उपभोक्ताहरू भुक्तान नपाएपछि छलफलका लागि नगरपालिका आएको बताए। सोही छलफलको क्रममा दुवै पक्षबीच सामान्य विवाद भएको उनको भनाइ छ। विवादलाई साम्य बनाउँदै उपभोक्ताहरूको छलफल बसेका थियौँ, उनले भने, उपभोक्ताको समस्या समाधानका लागि नगरपालिका तयार रहेको र यस विषयमा उनीहरूसँग मंगलबार फेरि छलफलमा बस्छौँ।"
'शैक्षिक संस्थाहरूमा तालाबन्दी तथा तोडफोडका घटना हुन दिनु हुँदैन',भक्तपुर : नेपाल मजदुर किसान पार्टीका अध्यक्ष नारायणमान बिजुक्छेले शैक्षिक संस्थाहरूमा तालाबन्दी तथा तोडफोडका घटना हुन नहुनेमा जोड दिएका छन्। भक्तपुर नगरपालिकाले सञ्चालन गरेको ख्वप इन्जिनियरिङ कलेज र ख्वप कलेज अफ इन्जिनियरिङको वार्षिकोत्सवका अवसरमा उनले शैक्षिक संस्थाहरूमा यस्ता खालका घटनाहरू हुन नहुनेमा जोड दिएका हुन्। प्राध्यापकहरूले विद्यार्थीहरूलाई वैचारिक संघर्ष गर्न सिकाउनुपर्ने आवश्यकता उनले औंल्याए। साथै उनले विभिन्न विश्वविद्यालयबारे अध्ययन तथा छलफल गर्न आवश्यक भएको बताएका छन्।
वन्यजन्तु चोरी सिकारीमा संलग्न दुई प्रदेश सांसदसहित ४९ जनाविरुद्ध मुद्दा दायर,"वीरगन्ज: पर्सा राष्ट्रिय निकुञ्ज कार्यालयले वन्यजन्तुको अवैध चोरी सिकारीको घटनामा संलग्न दुई प्रदेश सांसदसहित ४९ जनाविरुद्ध मुद्दा दायर भएको छ। पर्सा र काठमाडौंका दुई प्रदेश सांसद र पूर्वगाउँपालिका अध्यक्षसहित ४९ जना विरुद्ध मुद्दा दायर गरिएको हो। पर्सा क्षेत्र नम्बर ३(क) का प्रदेश सांसद प्रमोदकुमार जयसवाल, काठमाडौंका क्षेत्र नम्बर ५(ख) का प्रदेश सांसद श्याम खड्का, पर्साको सखुवा प्रसौनी गाउँपालिकाका पूर्वअध्यक्ष प्रदीप जयवालसहित ४९ जना वन्यजन्तुको अवैध चोरी सिकारीमा संलग्न रहेको ठहर गर्दै निकुञ्जले उनीहरूविरुद्ध माघ १७ गते मुद्दा दायर गरेको हो। प्रदेश सांसद जयसवाल स्वतन्त्रबाट निर्वाचित भएपनि केही दिन अघि मात्र उनी जनता समाजवादी पार्टी(जसपा) प्रवेश गरेका थिए। खड्का भने नेपाली कांग्रेसबाट निर्वाचित प्रदेश सांसद हुन्। पालिकाका पूर्वअध्यक्ष जयसवाल पनि जसपाका नेता हुन्। जयसवालद्वय सहोदर दाजुभाइ हुन्। मुद्दा दायर गरिएका ४९ जना मध्ये प्रदेश सांसदद्वय जयसवाल र खड्का, पालिकाका पूर्वअध्यक्ष जयसवाल र सञ्जीव शाहीसहित चार जनाले वन्यजन्तुको अवैध चोरी सिकारीमा मतियारको रुपमा काम गरेको निष्कर्ष निकाल्दै उनीहरुविरुद्ध राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २७ बमोजिमको सजाय हुनेगरि मुद्दा दायर गरिएको पर्सा राष्ट्रिय निकुञ्जका सूचना अधिकारी सूर्य खड्काले जानकारी दिए। खड्काका अनुसार उनीहरूलाई कसुरदारलाई लाग्ने सजायको आधा सजाय हुनेछ। ऐनमा कसुरदारलाई २० हजारदेखि ५० हजार रुपैयाँ जरिवाना वा ६ महिनादेखि १ वर्षसम्मको कैद वा दुवै सजाय हुने व्यवस्था छ। प्रदेश सांसद खड्काको नाममा दर्ता भएको मुद्दामा हतियार अन्य व्यक्तिलाई प्रयोग गर्न दिएर वन्यजन्तुको सिकार गर्न लगाएको निष्कर्ष निकाल्दै निकुञ्जले हातहतियार खरखजना ऐन,२०१९ बमोजिम थप कारबाहीका लागि पनि जिल्ला प्रहरी कार्यालय पर्सालाई पत्र लेखेरसमेत पठाएको छ। पक्राउ परेका ८ जना प्रतिवादीहरू झापस दास थारु, नवराज बस्नेत, विशाल सहनी, दामोदर अधिकारी, म्लाङडोङ तामाङ, प्रकाश केसी, सुलन मियाँ अन्सारी र भोलाबहादुर पुन मगरलाई भने राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २६(३) बामोजिम सजाय हुनेगरि मुद्दा दायर गरिएको खड्काले जानकारी गराए। यस्तै फरारमध्ये कुमार लामा, विकास सहनी र उपेन्द्र यादवविरुद्ध पनि राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २६(३) बमोजिम सजाय हुनेगरि मुद्दा दायर गरिएको खड्काले बताए। वन्यजन्तुको अवैध चोरी सिकारीमा संलग्नरहि फरार रहेका (नाम, वतन पूर्णरुपमा नखुलेका) अरु ३४ जना प्रतिवादीको हकमा भने पहिचान खुलेर पक्राउ परेका बखत राष्ट्रिय निकुञ्ज तथा वन्यजन्तु संरक्षण ऐन, २०२९ बमजोजिम सजाय हुनेगरि मुद्दा दायर गरिएको खड्काले जानकारी दिए। गतपुस ४ गते राति निकुञ्जमा गस्तिका क्रममा राष्ट्रिय निकुञ्ज प्रशासन र नेपाली सेनाको संयुक्त गस्ती टोली र वन्यजन्तु सिकारीबीच गोली हानहान भएको थियो। त्यसपछि सिकारी समुहलाई पछयाउदै जाने क्रममा निकुञ्ज र सेनाको टोलीले प्रदेश सांसद प्रमोद जयसवालको पर्साको सखुवा प्रसौनी गाँउपालिका वडा नम्बर१ स्थित घरबाट मृत जरायो र हातहतियारसहित ५ जना सिकारीलाई पक्राउ गरेको थियो। उनीहरूको साथबाट टाउकोमा गोली लागेको एउटा मृत पोथी जरायो, एउटा भाले जरायोको टाउको, १२ बोरको बन्दुक एक थान, ९ थान गोली, नाइट भिजन राइफल, आधुनिक हातियार राख्ने एउटा झोला, रातको समयमा हेर्ने दुरबिन, आइफोन १४ म्याक्स मोबाइल, २ लाख ९० हजार रुपैया नगद, एक हजार दुई सय भारतीय रुपैयाँ बरामद भएको थियो। टोलीले चोरी सिकारमा प्रयोग भएको प्रदेश २ ०३००१ च ३०९७ नम्बरको सेतो बोलेरो गाडी पनि बरामद गरेको थियो। गाडी गाँउपालिकाका पूर्वअध्यक्ष प्रदीप जयसवालको नाममा रहेको छ। निकुञ्जको टोलीले काठमाडौं १७ घर भएका सञ्जीन शाहीको नाममा रहेको बा ५ ख ७८०५ नम्बरको ल्यान्डक्रुजर गाडी पनि बरामद गरेको थियो। घटनामा संलग्न रहेको आरोपमा १५ जनालाई पक्राउ परेपनि ती मध्ये प्रदेश सांसदद्वय जयसवाल र खड्का , पालिकाका पूर्व अध्यक्ष जयसवाल , प्रकाश केसी र सन्जिव शाहीलाई निकुञ्जले तारेखमा रिहा गरेर अनुसन्धान गरिरहेको थियो।"
प्रजनन केन्द्रमा हुर्किएका २० गोही नदीमा छाडियो,"चितवन: चितवन राष्ट्रिय निकुञ्जको मुख्यालय सौराहास्थित घडियाल प्रजनन केन्द्रमा हुर्काइएका २० घडियाल गोही प्राकृतिक बासस्थानमा छाडिएको छ। विश्व सिमसार दिवसको अवसर पारेर निकुञ्जले बिहीबार दुई भाले घडियाल तथा १८ पोथी घडियाल राप्ती नदीमा छाडेको हो। प्राकृतिक बासस्थानमा छाडिएको घडियालमध्ये तीन वटा छ वर्ष उमेरका रहेका निकुञ्जका सहायक संरक्षण अधिकृत राजु घिमिरेले जानकारी दिए। बाँकी १७ घडियाल गोही सात वर्ष उमेरका रहेको उनले बताए। चितवन राष्ट्रिय निकुञ्जका सूचना अधिकारी एवं सहायक संरक्षण अधिकृत गणेशप्रसाद तिवारीका अनुसार निकुञ्जले हालसम्म जम्मा एक हजार सात सय १२ गोही प्रकृतिक बासस्थानमा छाडेको छ। 'यो भन्दा पहिला राप्ती नदीमा नौ सय ७२, नारायणी नदीमा चार सय १९, कालीगण्डकी नदीमा ३५, सप्तकोसी नदीमा एक सय १५, कर्णाली नदीमा ४१ र बबई नदीमा एक सय १० गरी जम्मा एक हजार छ सय ९२ गोही हामीले छाडिसकेका छौँ', उनले भने, 'बिहीबार छाडिएको २० गोहीसहित अहिलेसम्म हामीले एक हजार सात सय १२ गोहीलाई प्राकृतिक बासस्थानमा छोडेका छौँ।' तिवारीले सङ्कटापन्न अवस्थाका गोही प्रकृतिक बासस्थानमा छाडेपछि उनीहरूको अवस्थाबारे निकुञ्जले अनुगमन गर्ने गरेको भए पनि राष्ट्रियस्तरबाट अनुगमन हुनुपर्ने बताए। 'घडियाल गोहीले लामो दूरी विचरण गर्ने गरेको हामीले पाएका छौँ', तिवारीले भने, 'नारायणी तथा राप्तीमा छाडिएका घडियाल घुम्दैफिर्दै भारत हुँदै कोसीसम्म पुग्न सक्ने देखिन्छ।' नदीबाट बग्दै जाँदा गण्डक ब्यारेज कटेर भारततर्फ पसेपछि नारायणी नदीमा घडियाल फर्किनसक्ने अवस्था नभएको उनले बताए। घडियाल गोही अहिले नेपाल र भारतमा मात्रै पाइने चितवन राष्ट्रिय निकुञ्जका प्रमुख संरक्षण अधिकृत हरिभद्र न्यौपानेले बताए। प्राकृतिक बासस्थानमा गोहीले फूल पारेर बच्चा निकाल्न असुरक्षित हुने गरेपछि निकुञ्जले नदी किनारबाट गोहीका अण्डा टिपेर निकुञ्जको प्रजनन केन्द्रमा लगेर अण्डाबाट प्रजनन गराउने र बच्चा हुर्काउने गरेको उनको भनाइ छ। यसरी हुर्किएका गोहीलाई छ वर्षको उमेर भएपछि प्राकृतिक बासस्थानमा लगेर छाड्ने गरिएको आचार्यले बताए। यस वर्ष पनि सयभन्दा बढी घडियालका बच्चा प्राकृतिक बासस्थानमा छाड्ने तयारी भइरहेको निकुञ्जले जनाएको छ।"
"विद्यालयको भवनमा ताला, चौरमा विद्यार्थी","बैतडी: बैतडीको पञ्चेश्वर गाउँपालिका१ शेरीमा रहेको गडदेव आधारभूत विद्यालयमा २०७८ कार्तिक ६ गतेको वर्षापछि आएको पहिरोले ३ वटा भवन भत्किए । ७ कोठा रहेका ३ वटै भवनमा पूर्ण क्षति पुगेपछि पठनपाठनमा समस्या भइरहेको थियो । दुई वर्षदेखि विद्यार्थीहरू खुला चौरमा बस्दै आएका छन् । ४ कोठे नयाँ भवन बनेको भएपनि विद्यार्थीले भवनमा बस्न पाएका छैनन् । २०७८ सालमै राष्टपति शैक्षिक सुधार कार्यक्रम अन्तर्गत ३६ लाख बराबरको ४ कोठे भवन निर्माण योजना कार्यान्वयनको चरणमा गएका थियो । ३६ लाखमा निर्माण सम्पन्न गर्नका लागि केशव सिंह घटालको अध्यक्षतामा निर्माण समिति गठन गरेर निर्माण प्रक्रिया सुरु भएको थियो । पहिरोले पूर्णतया क्षतविक्षत भएको ठाउँमा पुनः विद्यालय भवन निर्माण गरेको निर्माण समितिले निर्माण सम्पन्न हुदासम्म ६९ लाख ६६ हजार रुपैयाँ खर्च भएको दाबी गर्दै आएको छ । निर्माण समितिले लागत खर्च अनुसार नै भुक्तानी दिनुपर्ने माग राख्दै दुई हप्तादेखि विद्यालयमा तालाबन्दी गरिएको छ । जनप्रतिनिधिहरूले लागत अनुसार भुक्तानी दिने आश्वासन दिएको र सोही अनुसार लागत भुक्तानी दिनुपर्ने निर्माण समितिका अध्यक्ष केशव सिंह घटालले बताए । पहिरोले पूर्ण क्षति पुर्याएको ठाउँमा नयाँ जग खनेर निर्माण गरिएको हो,जनप्रतिनिधिहरूलाई पटक पटक लागत बढी लाग्ने भन्दै जानकारी गराउँदै आएका हौँ,निर्माण समितिका अध्यक्ष घटालले भने,जनप्रतिनिधिहरूले पनि लागत अनुसार नै भुक्तानी दिने भन्दै बेलाबेला आश्वासन दिएका हुन्,तर पैसा लागत अनुसार पाएनौं, घटालले भने । लगानी अनुसार पैसा नपाएसम्म तालबन्दी नखोल्ने घटालको भनाइ छ । ३६ लाखमा निर्माण सम्पन्न गर्नेगरी निर्माण समितिसँग सम्झौता भएको थियो । निर्माण सम्पन्न हुदासम्म ३४ लाख रुपैया भुक्तानी भएको विद्यालयले जनाएको छ । निर्माण समितिले भने ६९ लाख ६६ हजार लागत लागेको दाबी गर्दै आएको छ । यसरी विद्यालय भवन बनेपनि भुक्तानीको विवादले तालाबन्दी गरिएपछि बालबालिहरूलाई खुला चौरमै राखेर अध्यान अध्यापन गराउनुपरेको विद्यालयका प्रधानाध्यापक निर्माला चन्दले बताइन् । बालबालिकाहरूलाई खुला चौरमै राख्दै आएका छौँ, दिउँसो ३ घण्टामात्रै घाम लाग्छ,साह्रै समस्या छ,प्रअ चन्दले भनिन् । राष्ट्रपति शैक्षिक सुधार कार्यक्रमबाट प्राप्त भवनको ३४ लाख रुपैयाँ भुक्तानी भइसकेको र निर्माण समितिको ६९ लाख ६६ हजार रूपैयाँ लागत रहेको विद्यालय व्यवस्थापन समितिका अध्यक्ष हिक्मत सिंह घटालले बताए । पहिरोले पूर्ण क्षति पुर्याएपछि खेलमैदान निर्माणका लागि ६ लाख रुपैयाँ गाउँपालिकाले उपलब्ध गराएको पनि उनले बताए । तर, निर्माण समितिसँग भएको मौखिक सहमतिअनुसार भुक्तानी नभएपछि पठनपाठनमा समस्या भइरहेको विद्यालय व्यवस्थापन समितिका अध्यक्ष घटालले बताए । पञ्चेश्वर गाउँपालिका विद्यालयको भवन निर्माणको विषयमा छानबिन समिति गठन गरेको छ । प्रमुख प्रशासकीय अधिकृत कृष्णबहादुर बोहरा, योजना शाखा प्रमुख घनश्याम मौनी र वडा नं १ का वडा अध्यक्ष देवानी राम सार्की सम्मेलित छाबिन समितिले निकालेको प्रतिवेदनको आधारमा पालिकाले निर्णय लिन सक्ने गाउँपालिका उपाध्यक्ष बिना भट्टले बताइन् । निर्माण समितिले भवन निर्माणमा राम्रो काम गर्नु भएको छ, तर लागत अनुसार पाउनुपर्ने रकम भुक्तानी पनि भइसकेको छ,' उपाध्यक्ष भट्टले भनिन्, छानबिन समितिले तयार पारेको प्रतिवेदनको आधारमा आगामी कदम चालिन्छ,उपाध्यक्ष भट्टले भनिन् ।"
सन्दीप लामिछाने पनि सर्वोच्च अदालत जाने तयारीमा,"काठमाडौं : बलात्कारको मुद्दामा धरौटीमा रिहा भएका सन्दीप लामिछाने सर्वोच्च अदालत जाने तयारीमा जुटेका छन्। भदौमा गौशालाको एक होटलमा नाबालिग बलात्कारको आरोप लागेका सन्दीप उच्च अदालत पाटनको आदेशपछि पुस २८ गते २० लाख धरौटीमा रिहा भएका थिए। सन्दीपलाई धरौटी रकम धेरै लिएको र विदेश जान रोकेकाले त्यसको विरोधमा सर्वोच्च अदालत जान लागेको सन्दीपतर्फका कानुन व्यवसायी सरोज कृष्ण घिमिरेले जानकारी दिए। हो, हामी सर्वोच्च अदालत जाने तयारीमा छौं। उच्च अदालतले सन्दीपलाई धेरै धरौटी रकम लिएको र विदेश जानबाट रोकेको छ, खेल्न पाउने एक खेलाडीको हैसियतमा उसको अधिकार हो, त्यसैले हामी सर्वोच्च जान लागेका हौं, उनले अन्नपूर्णसँग भने। अदालतमा आफैँ हाजिर हुन आएका खेलाडीलाई खेल्न पाउने अधिकारबाट रोकेकाले त्यसको विरुद्धमा सर्वोच्च जानुपरेको पनि व्यवसायी घिमिरेले बताए। यद्यपि, भदौमा बलात्कारको मुद्दा दर्ता भएर पक्राउ पुर्जी जारी भएपछि एक महिना भागेका सन्दीप असोज २० गते नेपाल फर्किएका थिए। त्रिभुवन विमानस्थलबाटै पक्राउ परेका सन्दीपलाई काठमाडौं जिल्ला अदालतले कात्तिक १८ गते पुर्पक्षका लागि थुनामा पठाएको थियो।"
"आज तराईमा हुस्सु, अन्य क्षेत्रको मौसम सफा","काठमाडौं: बिहानैदेखि तराईका केही क्षेत्रमा हुस्सु तथा कुहिरो लागेको छ। बिहानीपखको हुस्सुकुहिरोले दैनिक जनजीवन, स्वास्थ्य, सडक तथा हवाई यातायातमा सामान्य प्रभाव पर्न सक्ने सम्भावना रहेकोले आवश्यक सतर्कता अपनाउनु जल तथा मौसम पूर्वानुमान महाशाखाले आग्रह गरेको छ। तराईमा हुस्सु कुहिरो बाहेक देशभरको मौसम सफा रहेको महाशाखाले जनाएको छ। यद्यपी पहाडी केही भूभागमा आंशिक बदली रहने छ। महाशाखाले तीन दिने मौसम पूर्वानुमान जारी गर्दै देशभरको मौसम प्राय: सफा रहने जनाएको छ। यस्तो छ मौसमको पूर्वानुमान २०७९ माघ २० गते (शुक्रबार) दिउँसोː प्रदेश नं १ र गण्डकी प्रदेशका भूभागहरूमा आंशिक बदली रही देशका बाँकी भूभागमा मौसम सामान्यतया सफा रहनेछ। रातिː प्रदेश नं १ र गण्डकी प्रदेशका पहाडी भूभागमा आंशिक बदली रही देशका बाँकी भूभागमा मौसम सामान्यतया सफा रहनेछ। २०७९ माघ २१ गते (शनिबार) दिउँसोː प्रदेश नं १ र गण्डकी प्रदेशको पहाडी भूभागहरूमा आंशिक देखि सामान्य बदली रही बाँकी भूभागमा मौसम सामान्यतया सफा रहनेछ। रातिː प्रदेश नं १, गण्डकी प्रदेश, र लुम्बिनी प्रदेशमा आंशिक बदली रही बाँकी प्रदेशहरूमा मौसम सामान्यतया सफा रहनेछ। २०७९ माघ २२ गते (आइतबार) दिउँसोː प्रदेश नं १, बागमती र गण्डकी प्रदेशको पहाडी भूभागहरूमा आंशिक देखि सामान्य बदली रही बाँकी भूभागमा मौसम सामान्यतया सफा रहनेछ। रातिː देशका पहाडी भूभागमा आंशिक बदली रही बाँकी भूभागहरूमा मौसम सामान्यतया सफा रहनेछ।"
झापामा दुईवटा ट्रक ठोक्किँदा चालक र सहचालकको मृत्यु,झापा : झापामा दुईवटा ट्रक ठोक्किँदा दुईजनाको मृत्यु भएको छ । मृत्यु हुनेमा ना ३ ख ८३११ नम्बरका चालक सुनसरी जिल्ला रामधुनी नगरपालिका७ का ४५ वर्षीय मदन चौधरी र सोही ट्रकका सहचालक रहेको प्रहरी कार्यालय झापाले जनाएको छ । मृतक सहचालकको पहिचान भने खुलेको छैन । पूर्वपश्चिम राजमार्गअन्तरगत शिवसताक्षी नगरपालिका१ धरमपुरमा शुक्रबार बिहान पश्चिमबाट पूर्व आउँदै गरेको ना ६ ख ८८९५ नम्बरको ट्रकलाई ना ३ ख ८३११ नम्बरको ट्रकले पछाडिबाट ठक्कर दिएको थियो । चालक र सहचालकको घटनास्थलमै मृत्यु भएको थियो ।
"बिक्री नभएपछि तरकारी सडकमा,किसान आन्दोलित","चितवन :बिक्री नभएपछि किसानले सडकमा तरकारी फालेका छन् । उत्पादनले बजार नपाएको भन्दै चितवनका किसानले सडकमा तरकारी फालेका हुन्। नारायणघाटको पुल्चोकमा तरकारी फालेर उनीहरूले सरकारको ध्यानाकर्षण गराएका हुन् । बारीमै कुहिने अवस्थामा पुग्दा पनि बजारीकरणको लागि सरकारले कुनै पहल नगरेको उनीहरूको आरोप छ। भारतीय उत्पादनका आफूहरू मार परेको उनीहरूले गुनासो गरे । भरतपुर महानगर १६ कि किसान धनु् अधिकारीले भारतको तरकारी भित्र्याएर सरकारले आफूमाथि अन्याय गरेको आरोप लगाइन । आफूहरूको समस्यामा सरकार मुकदर्शक भएको बताउँदै तराकारी फालेर विरोध गरेको बताइन् । पुल्चोकमा गोलभेडा,काउली,बन्दा ,फर्सी ,सिमी ,गाँजरलगायत तरकारी फालेर विरोध गरेका थिए । सडकमा तरकारी फालेपछि केहीबेर सडक अवरुद्ध भएको थियो ।"
नेपाल एयरलाइन्सका टिकट अनलाइनबाटै काट्न सकिने,"काठमाडौं : नेपाल वायुसेवा निगमले अनलाइनबाट टिकट काट्ने व्यवस्था सुरु गरेको छ । निगमका अनुसार अब यात्रुले आन्तरिक र अन्तर्राष्ट्रिय दुवै उडानका टिकटका अनलाइनमार्फत् काट्न सक्ने भएका छन् । 'नेपाल वायुसेवा निगमले यात्रुहरुको सहजताका लागि हाललाई ईसेवाबाट पूर्णरुपमा सर्वसुलभ हुने गरी आन्तरिक र अन्तर्राष्ट्रिय हवाई टिकट काट्न सक्ने प्रबन्ध गरेको छ,'निगमद्वारा जारी विज्ञप्तिमा उल्लेख छ । निगमले आगामी दिनमा अन्य वालेट तथा वेवसाइटमार्फत् पनि टिकट काट्ने व्यवस्था मिलाइने बताएको छ । निगमले दुर्गमरविकट क्षेत्रका जनतालाई आन्तरिक उडान सेवा प्रवाहको प्राथमिकतामा राखेको बताएको छ । आन्तरिकतर्फ उडान हुने विमानको उपलब्ध सिट संख्या १९ भए पनि विमानको यात्रु बोक्ने क्षमतामा उडान गन्तव्यको मौसम,इन्धनको उपलब्धता, विमानको प्राविधिक क्षमता लगायतका विविध कारणहरूले प्रभाव पार्ने हुँदा बिक्री गर्न सकिने सिट संख्यामा स्वतः परिवर्तन हुने जानकारी गराइन्छ,'जारी विज्ञप्तिमा भनिएको छ ।"
राष्ट्रिय गौरवको सडकमा ६ अर्व १ करोड खर्च,"जोमसोम: राष्ट्रिय गौरवको बेनीजोमसोमकोरला सडकमा ६ अर्व १ करोड ३० लाख रुपैयाँ बजेट खर्च भईसकेको छ। आयोजनाको सुरुवातदेखि हालसम्मको ५ वर्षीय अवधिमा ३४ वटा ठेक्कामा यो बजेट खर्च भएको आयोजनाले जनाएको छ। सडक तथा पुल पुलेसा र पुलतर्फ गरी ३४ वटा ठेक्काको कुल लागत करिव ११ अर्व १० करोड ७३ लाख रहेकोमा करिव ७ अर्व ६८ करोड १७ लाख बजेटमा निर्माण कम्पनीसँग ठेक्का सम्झौता भएको आयोजना प्रमुख जगत प्रजापतीले बताए। ठेक्का सम्झौता भएको बजेटमा अब करिव एक अर्व ६७ करोड खर्च हुन बाँकी रहेको आयोजना प्रमुख प्रजापतीले बताए। यो सडक आर्थिक वर्ष २०७३०७४ सालदेखि सुरु गरिएको थियो। आयोजनाको चालु आवमा विनियोजित पुँजिगत विकास खर्च १ अर्व २८ करोड ७६ लाख मध्ये १७ करोड करोड १८ लाख अर्थात १३ प्रतिशत बजेट आधा वर्षमा खर्च भएको छ। २०२ किमी सडक स्तरोन्नती,अस्फाल्ट कालोपत्रे र पुलपुलेसा आदी गरी कुल ३४ वटामा ठेक्का सम्झौता गरिएको थियो। जसमध्ये गत आर्थिक वर्षसम्ममा सडक तथा पुल पुलेसा र कालोपत्रेमा ५ अर्व ३८ करोड ८० लाख खर्च भईसकेको छ भने पुलतर्फ ५८ करोड ८० लाख बजेट वित्तिय खर्च भईसकेको छ। सडक तथा पुल पुलेसातर्फ ८ वटा पुल र केवल पुलतर्फ ८ योजना छन्। सडक तथा पुल पुलेसातर्फ भार्सा खोला,लोमान्थाङ खोला,किम्लिङ खोला र नाम्डोक खोला,काईको खोला,लार्जुङ खोला छन् भने पुलतर्फ मार्फा, छुसाङ, घमी, पाण्डाखोला, राहुघाट, लेते, कागबेनी र चराङ खोला छन्। ५ वटा पुल निर्माणको काम सकिएको आयोजना प्रमुख जगत प्रजापतीले जानकारी दिए। उनका अनुसार म्याग्दीको घट्टे खोला, राहुघाट खोला र मुस्ताङको लेते खोला, पाण्डा खोला र स्याङ खोला पुल निर्माणको काम सम्पन्न भईसकेको छ। आयोजना अन्तर्गत जोमसोमकागबेनी कालोपत्रे सडकको काम निर्माण कम्पनीको ढिलासुस्तीले १८ महिनामा ७ प्रतिशत मात्र भौतिक प्रगति छ भने मालढुङबेनी सडकको आशिंक भौतिक प्रगती भएको छ। यस्तै बेनीगलेश्वर ३ किमी सडकको भौतिक प्रगती शून्य छ।"
घरायसी विवादमा छोराले गरे बाबुको हत्या,रौतहट : चन्द्रपुरमा छोराले बाबुको हत्या गरेका छन् । घरायसी विवादमा चन्द्रपुर नगरपालिका ६ का ३२ वर्षीय प्रकाश राईले बिहीबार राति बुबाको हत्या गरेका प्रहरीले जनाएको छ । राईले दाउराको चिर्पटले टाउकोमा प्रहार गरेर ५५ वर्षीय बुबा निरकुमार राइको हत्या गरेको प्रहरीले जनाएको छ । बाबुको हत्या गरेको आरोपमा राईलाई राति नै प्रहरीले हिरासतमा लिएर अनुसन्धान थालेको डीएसपी सन्तुप्रसाद जयसवारले जानकारी दिए। बाबु र छोराबीच राति विवाद हुँदा छोरा प्रकाशले दाउराको चिर्पटले हानेका थिए । घाइते निरकुमारलाई तत्काल उपचारका लागि चन्द्रपुर अस्पताल लगिएको थियो। उपचारकै क्रममा उनको मृत्यु भएको इलाका प्रहरी चन्द्रनिगाहपुरले जनाएको छ । इलाका प्रहरी कार्यालय चन्द्रनिगाहपुरले प्रकाशलाई नियन्त्रणमा लिएको प्रहरीले जनाएको छ।
मोटरसाइकल दुर्घटनामा किशोरको मृत्यु,विराटनगर :मोरङको सुन्दरहरैँचा नगरपालिका१० मा मोटरसाइकल दुर्घटना हुँदा एकजना किशोरको मृत्यु भएको छ । खोर्सानेकेराबारी सडकखण्डमा दक्षिणबाट उत्तरतर्फ जाँदै गरेको को ३२ प ८४६१ नम्बरको मोटरसाइकल आफैं अनियन्त्रित भएर बिहीबार दिउँसो दुर्घटनामा परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार दुर्घटनामा परेर मोटरसाइकल चालक केराबारी गाउँपालिका६ घर भएका १६ वर्षीय जोशन लिम्बूको मृत्यु भएको हो । दुर्घटनामा गम्भीर घाइते भएका लिम्बूको उपचारका क्रममा विराटनगरको नोबेल शिक्षण अस्पतालमा साँझ ५:५० बजेतिर मृत्यु भएको प्रहरीले जनाएको छ । प्रहरीका अनुसार मोटरसाइकलको तीव्र गतिका कारण दुर्घटना भएको हो । मृतक चालकको साथमा सवारी चालक अनुमति पत्र (लाइसेन्स) समेत नभएको पाइएको छ । प्रारम्भिक अनुसन्धानबाट उनी लागूऔषधका सेवनकर्ता भएको खुलेको छ ।
