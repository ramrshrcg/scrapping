शीर्षक,विवरण
विश्वकपको समापन समारोह सुरु,"दोहा : कतारमा जारी फिफा विश्वकपको २२औं संस्करणको समापन समारोह सुरु भएको छ। कतारको लुसेल रंगशालामा गत मंसिर ४ गते उद्घाटन भएको विश्वकपको सोही रंगशालामा समापन समारोह सुरु भएको हो। एक महिना अगाडि सुरु भएको विश्वपकमा ६४ मध्ये ६३ खेल भइसकेका छन्। अहिले दोहामा सुरु भएको समापन समारोहपछि फाइनलमा उपाधिका लागि साविक विजेता फ्रान्स र अर्जेन्टिना भिड्दै छन्। चार वर्षअघि रुसमा दोस्रो पटक च्याम्पियन भएको फ्रान्स १९६२ पछि उपाधि रक्षा गर्ने पहिलो टिम बन्न चाहन्छ। यसअघि सन् १९६२ मा १९५८ को च्याम्पिनय ब्राजिलले उपाधि रक्षा गरेको थियो। अर्कारित सन् १९८६ मा दोस्रो पटक च्याम्पियन बनेको अर्जेन्टिना ३६ वर्षपछि विश्वकप जित्न चाहन्छ। लियोनेल मेसीकै कप्तानीमा सन् २०१४ मा फाइनलमा पुगेर जर्मनीसँग पराजित भएको अर्जेन्टिना त्यो हार भुलाउने लक्ष्यहित मैदानमा उत्रिँदैछ। जारी विश्वकप फाइनलसम्म आइपुग्दा रोमाञ्चक क्षणहरू सिर्जना भएका छन्। समूह चरणमा साउदी अरबसँग २१ ले पराजित भएको अर्जेन्टिना फाइनलमा आइपुगेको छ। यसै संस्करणमा मोरक्को विश्वकपको सेमिफाइनलमा पुग्ने पहिलो अफ्रिकी मुलुक बन्यो। यस्तै, चार वर्षअघि दोस्रो भएको क्रोएसिया तेस्रो बन्यो। नेपाली समयअनुसार ८ ४५ बजे सुरु हुने फाइनलले यो विश्वकपको सबैभन्दा महत्त्वपूर्ण नयाँ च्याम्पियनको छिनोफानो गर्नेछ। र, त्यसका लागि दुवै टिमको पहिलो रोजाईसमेत सार्वजनिक भइसकेको छ।"
मेसीको गोलमा अर्जेन्टिनालाई अग्रता,"दोहा : कप्तान लियोनेल मेसीको एक गोलप्रेरित अर्जेन्टिनाले फिफा विश्वकपमा फ्रान्सविरुद्ध १० को अग्रता लिएको छ। मेसीले पेनाल्टीमार्फत २३औं मिनेटमा गोल गर्दै अर्जेन्टिनालार्य अग्रता दिलाएका हुन्। ओसुमाने डेम्बेलेले एन्जल डी मारियालाई फाउल गरेपछि अर्जेन्टिनाले पेनाल्टी पाएको थियो। फ्रेन्च डिफेन्डर थिओ हर्नान्डेजको गल्तीमा अर्जेन्टिनाले १७औं मिनेटमा सुन्दर मौका पाएको थियो। तर, एन्जल डी मारियाले गरेको प्रहार आकासिएको थियो। सेमिफाइनलमा अर्जेन्टिनाले क्रोएसियालाई ३० को नतिजामा पराजित गरेको थियो। यस्तै साविक विजेता फ्रान्सले मोरक्कोलाई २० को नतिजामा परातिज गर्दै फाइनलमा स्थान बनाएको थियो। अर्जेन्टिना यसअघि पटक सन् २०१४ मा विश्वकपको फाइनलमा पुगेको थियो। जहाँ जर्मनीसँग पराजित भएको थियो। चार वर्षअघि फ्रान्सले फाइनलमा क्रोएसियालाई पराजित गर्दै उपाधि जितेको थियो।"
अर्जेन्टिना विश्वकप विजेता बन्दा नेपालमा खुशी (फोटो फिचर),काठमाडौं: फिफा विश्वकपको फाइनलमा फ्रान्सलाई पेनाल्टी सुटआउटमा पराजित गर्दै अर्जेन्टिना विश्व विजेता बनेको छ। कतारको दोहास्थित लुसेल रंगशालामा भएको खेलको निर्धारित समय २२ गोलको बराबरीमा सकिएको थियो। अतिरिक्त समयमा पनि ३३ गोलको बराबरी भएसँगै खेल पेनाल्टी सुटआउटमा पुगेको थियो। पेनाल्टी सुटआउटमा फ्रान्सका औरेलिन चोआमेनी र किङ्ग्स्ली कोम्यान चुक्दा अर्जेन्टिना विजयी भयो। अर्जेन्टिनाको जितको खुशी नेपालमा पनि मनाइएको छ। नेपालमा विश्वकप खेल्ने मुलुकमध्ये सम्भवतः सबैभन्दा धेरै अर्जेन्टिनाकै समर्थक छन्। आज देशभर फाइनलको भव्य प्रदर्शन पनि भएको थियो।
अर्जेन्टिनाले ३६ वर्षपछि जित्यो विश्वकप,"दोहा: अर्जेन्टिनाले फाइनलमा साविक विजेता फ्रान्सलाई पेनाल्टी सुटआउटमा पराजित गर्दै ३६ वर्षपछि फिफा विश्वकपको उपाधि उचालेको छ। आइतबार राति कतारको दोहास्थित लुसेल रंगशालामा अतिरिक्त समयसम्म २२ को बराबरी भएपछि नतिजा टाई ब्रेकरबाट लिइएको थियो। पेनाल्टीमा फ्रान्सका किङ्ग्स्ली कोम्यान र औरेलिन चोआमेनी गोल गर्न चुक्दा अर्जेन्टिना विजयी भयो। कप्तान लियोनेल मेसीको गोलमा अग्रता लिएको थियो। मेसीले पेनाल्टीमार्फत २३औं मिनेटमा गोल गर्दै अर्जेन्टिनालाई अग्रता दिलाएका थिए। ओसुमाने डेम्बेलेले एन्जल डी मारियालाई फाउल गरेपछि अर्जेन्टिनाले पेनाल्टी पाएको थियो। एन्जल डी मारियाले ३६औं मिनेटमा गरेको गोलसँगै अर्जेन्टिनाले अग्रता दोब्बर पार्यो। अलेक्सिस म्याक अलिस्टरले दिएको पासलाई डी मारियाले उत्कृष्ट फिनिसिङ गर्दै अग्रता दोब्बर पारेका थिए। फ्रेन्च डिफेन्डर थिओ हर्नान्डेजको गल्तीमा अर्जेन्टिनाले १७औं मिनेटमा सुन्दर मौका पाएको थियो। तर, एन्जल डी मारियाले गरेको प्रहार आकासिएको थियो। पहिलो हाफमा बल सम्हालिन नसक्दा २० ले पछाडि परेको फ्रान्सले दोस्रो हाफमा नाटकीय पुनरागमन गरेको थियो। कोलो मुआनीलाई अर्जेन्टाइन डिफेन्डर निकोलस ओटामेन्डीले फाउनल गरेपछि पाएको पेनाल्टीमा गोल गर्दै किलियान एम्बाप्पेले एक गोल फर्काएका थिए। त्यसको एक मिनेट नबित्दै एम्बाप्पेले पुनः गोल गर्दै खेल बराबरीमा ल्याएका थिए। अतिरिक्त समयमा मेसीले एक गोल गर्दै अर्जेन्टिनालाई जित नजिक पुर्याएका थिए। तर फ्रान्सले पुन पेनाल्टी पाएपछि एम्बाप्पले फेरि बराबरीमा पुर्याएका थिए। सन् १९७८ मा पहिलो पटक विश्वकप विजेता बनेको अर्जेन्टिनाको यो तेस्रो उपाधि हो। यसअघि सन् १९८६ मा डिएगो म्याराडोनाको प्रेरणामा अर्जेन्टिनाले दोस्रो तथा पछिल्लो पटक विश्वकप जितेको थियो। सन् २०१४ मा अर्जेन्टिनाई फाइनलसम्म पुर्याएर पराजित भएका मेसी अन्ततः विश्वकप जिताउन सफल भएका छन्।"
बसले मोटरसाइकललाई ठक्कर दिँदा एक जनाको मृत्यु,धनुषा : बसले मोटरसाइकललाई ठक्कर दिँदा एक जनाको मृत्यु भएको छ। मिथिला नगरपालिका५ श्रीपुरस्थित सडकमा ना६ ख ८४२४ नम्बरको बसले ज१२ प १४९२ नम्बरको मोटरसाइकललाई ठक्कर दिँदा मोटरसाइकलमा सवार सोही नगरपालिका१ भुतही पटेर्वा बस्ने ६० वर्षीय चन्द्र दिप यादवको मृत्यु भएको हो। दुर्घटनामा गम्भीर घाइते भएका उनको ढल्केबर अस्पतालमा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकको काब्या अस्पताल जनकपुरमा उपचार भइरहेको छ। बस चालकलाई प्रहरीले नियन्त्रणमा लिनुका साथै यस सम्बन्धमा आवश्यक अनुसन्धान गरिरहेको छ।
फ्रान्सविरुद्ध पहिलो हाफमा अर्जेन्टिना २० ले अगाडि,"दोहा: फिफा विश्वकपको फाइनलमा फ्रान्सविरुद्ध अर्जेन्टिनाले पहिलो हाफमा २० को अग्रता लिएको छ। कप्तान लियोनेल मेसीको गोलमा अग्रता लिएको थियो। मेसीले पेनाल्टीमार्फत २३औं मिनेटमा गोल गर्दै अर्जेन्टिनालाई अग्रता दिलाएका थिए। ओसुमाने डेम्बेलेले एन्जल डी मारियालाई फाउल गरेपछि अर्जेन्टिनाले पेनाल्टी पाएको थियो। एन्जल डी मारियाले ३६औं मिनेटमा गरेको गोलसँगै अर्जेन्टिनाले अग्रता दोब्बर पार्यो। अलेक्सिस म्याक अलिस्टरले दिएको पासलाई डी मारियाले उत्कृष्ट फिनिसिङ गर्दै अग्रता दोब्बर पारेका हुन्। फ्रेन्च डिफेन्डर थिओ हर्नान्डेजको गल्तीमा अर्जेन्टिनाले १७औं मिनेटमा सुन्दर मौका पाएको थियो। तर, एन्जल डी मारियाले गरेको प्रहार आकासिएको थियो। सेमिफाइनलमा अर्जेन्टिनाले क्रोएसियालाई ३० को नतिजामा पराजित गरेको थियो। यस्तै साविक विजेता फ्रान्सले मोरक्कोलाई २० को नतिजामा परातिज गर्दै फाइनलमा स्थान बनाएको थियो। अर्जेन्टिना यसअघि पटक सन् २०१४ मा विश्वकपको फाइनलमा पुगेको थियो। जहाँ जर्मनीसँग पराजित भएको थियो। चार वर्षअघि फ्रान्सले फाइनलमा क्रोएसियालाई पराजित गर्दै उपाधि जितेको थियो।"
एम्बाप्पेको दुई गोलसँगै फ्रान्सको नाटकीय बराबरी,दोहा: एम्बाप्पेले दुई मिनेटमा दुइै गोल गरेसँगै विश्वकपको फाइनलमा अर्जेन्टिनाविरुद्ध फ्रान्सले २२ बराबरी गरेको छ। पहिलो हाफमा लियोनेल मेसी र एन्जल डी मारियाले गरेको गोलसँगै अर्जेन्टिनाले २० को अग्रता लिएको थियो। ओसुमाने डेम्बेलेले डी मारियालाई गरेको फाउलसँगै पाएको पेनाल्टीमा मेसीले २३औं मिनेटमा पहिलो गोल गरेका थिए। डी मारियाले ३६औं मिनेटमा गरेको गोलसँगै अर्जेन्टिनाले अग्रता दोब्बर पारेको थियो। दोस्रो हाफमा फ्रान्सले नाटकीय बराबरी गर्यो। अर्जेन्टाइन निकोलस ओटामेन्डीले रान्डाल कोलो मुआनीलाई फाउल गरेपछि पाएको पेनाल्टीमा एम्बाप्पेले पहिलो गोल फर्काएका थिए। त्यसको एक मिनेट नबित्दै मार्कस थुरामको पासमा एम्बाप्पेले शानदार फिनिसिङ गर्दै खेल नाटकीय बराबरीमा ल्याएका हुन्।
ढुंगा खसेर लाग्दा एक जनाको मृत्यु,पाँचथर : जिल्लाको याङबरक गाउँपालिका३ सामाखुस्थित इङवा हाइड्रोपावर जाने बाटझ खन्ने क्रममा ढुंगा खसेर लाग्दा एक जनाको मृत्यु भएको छ। जेसीबीले हाइड्रोपावर जाने बाटो खन्ने क्रममा अचानक ढुंगा खसेर लाग्दा सोही हाईड्रोमा काम गर्ने बर्दिया बारबर्दिया गाउँपालिका८ बस्ने ३३ वर्षीय लाल बहादुर थारुको मृत्यु भएको हो। ढुंगा खसेर लाग्दा गम्भीर घाइते भएका उनको जिल्ला अस्पतालमा उपचारको क्रममा मृत्यु भएको हो। यस सम्बन्धमा प्रहरीले थप अनुसन्धान गरिरहेको छ।
वन्यजन्तुको चोरी शिकार गरेको आरोपमा दुई जना पक्राउ,"जोमसोम : वन्यजन्तुको चोरी शिकार गरेको आरोपमा दुई जना पक्राउ परेका छन्। वन्यजन्तुको चोरी शिकारमा संलग्न रहेको आरोपमा म्याग्दी जिल्ला अन्नपूर्ण३ दाना बस्ने ७८ वर्षीय शंकरमान गौचन र सोही स्थानमा बस्ने ३६ वर्षीय यामबहादुर थापालाई हतियारसहित पक्राउ गरेको जिल्ला प्रहरी कार्यालय मुस्ताङले जनाएको छ। त्यहाँ घोरल मृत अवस्थामा फेला परेको छ। घटनास्थलबाट शिकार खैल्न प्रयोग गरिएको २२ हर्नेट राईफल एक,सोही हतियारमा प्रयोग हुने म्याग्जीन र गोली बरामद भएको जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले जानकारी दिए। पक्राउ परेका व्यक्तिहरुलाई हातहतियार तथा खरखजना कसुरमा जिल्ला अदालत मुस्ताङमा पेश गरी थप अनुसन्धान भइरहेको छ। पक्राउ परेका व्यक्तिलाई वन्यजन्तुको अवैध चोरी शिकारअन्तर्गत अन्नपूर्ण संरक्षण आयोजनाबाट समेत अनुसन्धान भइरहेको प्रहरी निरीक्षक सुवेदीले बताए ।"
९० मिनेटमा बराबरीपछि विश्वकप फाइनल अतिरिक्त समयतर्फ,दोहा: निर्धारित ९० मिनेटको खेल २२ गोलको बराबरीमा सकिएपछि फिफा विश्वकपअन्तर्गत अर्जेन्टिना र फ्रान्सबीचको फाइनल अतिरिक्त समयमा पुगेको छ। एम्बाप्पेले दुई मिनेटमा दुइै गोल गरेसँगै विश्वकपको फाइनलमा अर्जेन्टिनाविरुद्ध फ्रान्सले २२ बराबरी गरेको थियो। पहिलो हाफमा लियोनेल मेसी र एन्जल डी मारियाले गरेको गोलसँगै अर्जेन्टिनाले २० को अग्रता लिएको थियो। ओसुमाने डेम्बेलेले डी मारियालाई गरेको फाउलसँगै पाएको पेनाल्टीमा मेसीले २३औं मिनेटमा पहिलो गोल गरेका थिए। डी मारियाले ३६औं मिनेटमा गरेको गोलसँगै अर्जेन्टिनाले अग्रता दोब्बर पारेको थियो। दोस्रो हाफमा फ्रान्सले नाटकीय बराबरी गर्यो। अर्जेन्टाइन निकोलस ओटामेन्डीले रान्डाल कोलो मुआनीलाई फाउल गरेपछि पाएको पेनाल्टीमा एम्बाप्पेले पहिलो गोल फर्काएका थिए। त्यसको एक मिनेट नबित्दै मार्कस थुरामको पासमा एम्बाप्पेले शानदार फिनिसिङ गर्दै खेल नाटकीय बराबरीमा ल्याएका हुन्।
फाइनलअघि कासियास र दीपिका ट्रफी बोकर रंगशालामा,दोहा : फिफा विश्वकपको फाइनलअघि सन् २०१० को विश्वकप विजेता इकर कासियास र बलिउड अभिनेत्री दीपिका पादुकोणले ट्रफी सार्वजनिक गरेका छन्। लुसेल रंगशालामा केही बेरमा सुरु हुने फिफा विश्वकपको उपाधिका लागि फ्रान्स र अर्जेन्टिना भिड्दै छन्। सेमिफाइनलमा अर्जेन्टिनाले क्रोएसियालाई ३० को नतिजामा पराजित गरेको थियो। यस्तै साविक विजेता फ्रान्सले मोरक्कोलाई २० को नतिजामा परातिज गर्दै फाइनलमा स्थान बनाएको थियो। अर्जेन्टिना अन्तिम पटक सन् २०१४ मा विश्वकपको फाइनलमा पुगेको थियो। जहाँ जर्मनीसँग पराजित भएको थियो। चार वर्षअघि फ्रान्सले फाइनलमा क्रोएसियालाई पराजित गर्दै उपाधि जितेको थियो। सन् २०१० मा दक्षिण अफ्रिकामा भएको विश्वकप स्पनले जित्दा कासियास कप्तान थिए।
५६ वर्षपछि विश्वकपमा ह्याट्रिक गर्ने खेलाडी बने एम्बाप्पे,दोहा: फ्रेन्च फरवार्ड किलियान एम्बाप्पेले विश्वकपको फाइनलमा ह्याट्रिक गरेका छन्। कतारमा जारी विश्वकपको फाइनलमा आइतबार अर्जेन्टिनाविरुद्ध एम्बाप्पेले ह्याट्रिक हानेका हुन्। यसअघि सन् १९६६ मा इङ्लिस खेलाडी जियोफ हर्स्टले वेस्ट जर्मनीविरुद्धको फाइनलमा ह्याट्रिक गरेका थिए।
काठमाडौंमा भूकम्पको धक्का,काठमाडौं : काठमाडौंमा भूकम्पको धक्का महसुस भएको छ। आइतबार राति १० बजेर ५३ मिनेट जाँदा भूकम्पको धक्का महसुस भएको हो। राष्ट्रिय भूकम्प मापन तथा अनुसन्धान केन्द्रका अनुसार धादिङ केन्द्रविन्दु भएर ४५ म्याग्निच्युडको भूकम्प गएको हो।
पोखरामा थपियो साहसिक खेलको नयाँ प्रोडक्ट 'एटिभी',"पोखरा : साहसिक खेलका लागि प्रख्यात पर्यटकीय नगरी पोखरामा नयाँ साहसिक खेल एटिभी (अल टेरेन भेइकल) सञ्चालनमा आएको छ। फेवाताल किनार खपौंदीबाट मरुभूमिमा चलाएर मनोरञ्जन लिइँदै आएको देखिएको चारपांग्रे सवारी एटिभी आठ किलोमिटर उकालो ओरालो कच्चीबाटो चलाएर मनोरञ्जन लिन पाउने गरी सञ्चालनमा आएको हो। ठूला पांग्रा भएको चारपांग्रे यो सवारी साधन मनोरञ्जनकै लागि विदेशी मुलुकमा प्रयोगमा आउने गर्दछ। अप्ठ्यारो सडकमा फेवातालको किरनारमा चलाएर पर्यटकलाई मनोरञ्जन दिने उद्देश्यले हाइग्राउण्ड एडभेन्चर्स नेपालले एटिभी भित्रयाएको हाइग्राउण्ड एडभेन्चर्स नेपालका निर्देशक दिनेश महर्जनले बताए। यसअघि साहसिक खेल जिपलाइन, बञ्जी, स्वीङ पोखरामा भित्रयाएर पर्यटकलाई आकर्षण गर्दै आएको हाइग्राउण्ड एडभेन्चर्स नेपालले आप्नो चौथो प्रोडक्टको रूपमा एटिभी भित्रयाएको हो। आठवटा एटिभी भित्र्याएर हाइग्राउण्ड एडभेन्चर्स नेपालले जेठ १९ बाट सञ्चालनमा ल्याएको हो। यसअघि नेपालमा केही ठूला होटलले पाहुनालाई घुमाउन उपयोगमा ल्याए पनि साहसिक खेलकै रूपमा पहिलो पटक सञ्चालनमा आएको उनले बताए। एटिभी चलाएर पर्यटकले अप्ठ्यारा वनजंगलको कच्ची सडक, उकालो ओरालो, खेत, खोला पार गर्नुपर्ने हुन्छ। यसैले एटिभीलाई साहसिक खेल भनिएको महर्जन बताउँछन्। एटिभी ड्राइभमा पर्यटक आकर्षित भएकोले थप पाँचवटा एटिभी थप्ने योजना रहेको हाइग्राउण्ड एडभेन्चर्स नेपालले जनाएको छ। सिजनमा ६० प्रतिशत विदेशी पर्यटक र बाँकी स्वदेशी पर्यटकले यो सेवा लिँदै आएको निर्देशक महर्जनले जानकारी दिए। लो सिजनमा भने स्वदेशी पर्यटककै भर हुने उनले बताए। एटिभी ड्राइभका लागि मोटरसाइकलको लाइसेन्स अनिवार्य गरिएको छ। ८ किलो मिटर ड्राइभ गर्नुअघि चालकले ट्रायलका रूपमा खपौदीमा रहेको ट्रायल एरियामा चलाउन पाउने छन्। चलाउन सक्ने देखिए पछिमात्र लामो यात्रा तय गर्न पाउने व्यवस्था मिलाइएको छ। ८ किलोमिटर यात्राका लागि प्रतिव्यक्ति ४ हजार ८ सय रुपैयाँ शुल्क राखिएको महर्जनले जानकारी दिए। दुबइबाट पोखरा घुम्न आएका पर्यटकले यो सेवा लिदा निकै खुशी लागेको अनुभव सुनाएका छन्। दुबईको मरुभूमीमा चलाइको अनुभव लिएका पर्यटकले उकालो ओरालो, वन जंगल, खोलामा चलाउँदा छुट्टै रमाइलो भएको अनुभव सुनाएको महर्जन बताउँछन।"
सोमबार दिउँसो देशका तीनवटा प्रदेशमा वर्षा हुने,"काठमाडौं : सोमबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार प्रदेश १, बागमती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। साथै प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाले जनाएको छ। रातको समयमा प्रदेश १, बागमती प्रदेश र गण्डकी प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको पनि सम्भावना रहेको छ।"
एम्बाप्पेले जिते गोल्डेन बुट,"दोहा: फिफा विश्वकपको फाइनलमा अर्जेन्टिनाविरुद्ध ह्याट्रिक गरेसँगै किलियान एम्बाप्पेले गोल्डेन बुट जितेका छन्। समूह डीमा परेको फ्रान्सका लागि एम्बाप्पेले पहिलो खेलमा अस्ट्रेलियाविरुद्ध पहिलो गोल गरेका थिए। समूह चरणको दोस्रो खेलमा डेनमार्कविरुद्ध दुई गोल गरेका एम्बाप्पे तेस्रो खेलमा ट्युनिसियासँग पहिलो रोजाईमा परेका थिएनन्। सब्स्टिच्युट खेलाडीको रुपमा मैदान प्रवेश गरे पनि एम्बाप्पे गोल गर्न असफल रहे। अन्तिम १६ मा उत्कृष्ट प्रदर्शन गरेका एम्बाप्पले सर्बियाविरुद्ध दुई गोल गरेका थिए। क्वार्टरफाइनलमा इङ्ल्यान्डविरुद्ध गोल गर्न असफल रहेका एम्बाप्पले सेमिफाइनलमा पनि मोरक्कोको रक्षापंक्ति छिचोल्न सकेनन्। यद्यपि, एम्बाप्पेले अर्जेन्टिनाविरुद्ध फाइनलमा ह्याट्रिक गरे पनि विश्वकपको उपाधि रक्षा गर्न पर्याप्त बनेन। सन् १९६६ मा इङ्लिस खेलाडी जियोफ हर्स्टले वेस्ट जम्र्रनीविरुद्ध फाइनलमा ह्याट्रिक गरेका थिए। ह्याट्रिकसहित एम्बाप्पेले कुल आठ गोल गरे। फ्रान्सलाई चार वर्षअघि विश्वकप विजेता बनाएका एम्बाप्पेले यो संस्करणमा पनि उत्कृष्ट प्रदर्शन गरे। यद्यपि, चोटले पिरोलिएको फ्रान्सले उपाधि रक्षा गर्न सकेन। गोल्डेन बल मेसीलाई अर्जेन्टिनालाई विश्वकप च्याम्पियन बनाएका कप्तान लियोनेल मेसीले गोल्डने बुट जितेका छन्। मेसीले जारी विश्वकपमा सात गोल र तीन असिस्ट गरेका थिए। फाइनलमा फ्रान्सविरुद्ध दुई गोल गरेका मेसी सात पटकका बालन डीअर विजेतासमेत हुन्। मेसीले यसअघि सन् २०१४ मा पनि अर्जेन्टिनालाई फाइनलमा पुर्याउँदा गोल्डेन बुट जितेका थिए। गोल्डेन ग्लोब मार्टिनेजलाई यस्तै, गोल्डेन ग्लोब अर्जेन्टिनी गोलकिपर इमिलियानो मार्टिनेजले जितेका छन्। कतारमा खेलेका सात खेलमा तीन क्लिनसिट राखेका मार्टिनेज पेनाल्टी सुटआउटमा नायक बने। उनले क्वार्टरफाइनलमा नेदरल्यान्ड्सविरुद्ध दुई पेनाल्टी रोकेका थिए। यस्तै, आइतबार राति भएको फाइनलमा उनले एउटा पेनाल्टी बचाएका थिए। उत्कृष्ट युवा खेलाडी फर्नान्डेज विश्वकप विजेता अर्जेन्टिनाकै एन्जो फर्नान्डेज उत्कृष्ट युवा खेलाडी बनेका छन्। पहिलो खेलमा पहिलो रोजाईमा नपरेका फर्नान्डेज मेक्सिकोविरुद्ध दोस्रो हाफमा मैदान प्रवेश गरेर गोल गरेका थिए। त्यसपछि टिममा स्थापित भएका फर्नान्डेज अर्जेन्टिनाको च्याम्पियन यात्रामा महत्त्वपूर्ण सदस्य बनेका थिए।"
डी मारियाको गोलमा अर्जेन्टिनाको अग्रता दोब्बर,"दोहा : एन्जल डी मारियाले ३६औं मिनेटमा गरेको गोलसँगै फिफा विश्वकपको फाइनलमा फ्रान्सविरुद्ध अर्जेन्टिनाले २० को अग्रता बनाएको छ। अलेक्सिस म्याक अलिस्टरले दिएको पासलाई डी मारियाले उत्कृष्ट फिनिसिङ गर्दै अग्रता दोब्बर पारेका हुन्। यअसघि कप्तान लियोनेल मेसीको गोलमा अग्रता लिएको थियो। मेसीले पेनाल्टीमार्फत २३औं मिनेटमा गोल गर्दै अर्जेन्टिनालाई अग्रता दिलाएका थिए। ओसुमाने डेम्बेलेले एन्जल डी मारियालाई फाउल गरेपछि अर्जेन्टिनाले पेनाल्टी पाएको थियो। फ्रेन्च डिफेन्डर थिओ हर्नान्डेजको गल्तीमा अर्जेन्टिनाले १७औं मिनेटमा सुन्दर मौका पाएको थियो। तर, एन्जल डी मारियाले गरेको प्रहार आकासिएको थियो। सेमिफाइनलमा अर्जेन्टिनाले क्रोएसियालाई ३० को नतिजामा पराजित गरेको थियो। यस्तै साविक विजेता फ्रान्सले मोरक्कोलाई २० को नतिजामा परातिज गर्दै फाइनलमा स्थान बनाएको थियो। अर्जेन्टिना यसअघि पटक सन् २०१४ मा विश्वकपको फाइनलमा पुगेको थियो। जहाँ जर्मनीसँग पराजित भएको थियो। चार वर्षअघि फ्रान्सले फाइनलमा क्रोएसियालाई पराजित गर्दै उपाधि जितेको थियो।"
सुन व्यवसायीमाथि गोली प्रहार,कैलाली : कैलालीको अत्तरियामा गोली चलेको छ। सुन व्यवसाय सञ्चालन गर्ने घोडाघोडी नगरापलिका१ बस्ने २८ वर्षीय विकास सुनारमाथि गोली चलेको हो। मोटरसाइकलमा यात्रा गरिरहेका विकासमाथि अत्तरियाको पूर्व रोडमा रहेको सशस्त्र प्रहरी कार्यालय नजिकै गोली प्रहार भएको जिल्ला प्रहरी कार्यालयका प्रहरी नायव उपरीक्षक वेदप्रकाश जोशीले जानकारी दिए। सुनारमाथि दुईवटा गोली लागेको र विकासको मायामेट्रो अस्पताल धनगढीमा उपचार भइरहेको छ। गोली लागेका विकासको अवस्था सामान्य रहेको र उनलाई अत्तरियामा रहेको पद्मा अस्पतालबाट रिफर गरी अहिले धनगढीस्थित मायामेट्रो अस्पताल पठाइएको जिल्ला प्रहरी कार्यालयका प्रवक्ता एवं नायव उपरीक्षक जोशीले बताए।
संसदीय दलको नेता चुन्न सहमहामन्त्री भीष्मराज आङदाम्वेको नेतृत्वमा निर्वाचन समिति,"काठमाडौंः नेपाली कांग्रेसको संसदीय दलको नेता चुन्न पार्टी सहमहामन्त्री भीष्मराज आङदाम्वेको नेतृत्वमा निर्वाचन समिति गठन भएको छ। बुधबारभित्र संसदीय दलको नेता चुन्ने बताउँदै आएको कांग्रेसले आङदाम्बेको नेतृत्वमा निर्वाचन समिति गठन गर्ने निर्णय गरेको हो। समितिको सदस्यहरूमा पुष्पा भुसाल र प्रकाश स्नेही रहेका छन्। कांग्रेस केन्द्रीय सम्पादन समिति बैठकले यस्तो निर्णय गरेको हो। कांग्रेसभित्र पार्टी सभापति शेरबहादुर देउवा, पार्टी वरिष्ठ नेता रामचन्द्र पौडेल, शेखर कोइराला र गगन थापा संसदीय दलको नेतामा आकांक्षी छन्। नेपाली कांग्रेस प्रतिनिधि सभामा ८९ सिटसहित पहिलो दल बनेको छ।"
सत्ता गठबन्धन जोगाउन माओवादीलाई प्रधानमन्त्री दिनुपर्ने प्रचण्डको अडान,"काठमाडौंः नेपाली कांग्रेसका उपसभापति पूर्णबहादुर खड्काले नेकपा माओवादी केन्द्रका अध्यक्ष पुष्पकमल दाहाल प्रचण्डसँग भेटवार्ता गरेका छन् । कांग्रेसको पदाधिकारी बैठक अघि उपसभापति खडकाले प्रचण्डलाई भेट गरेको स्रोतले जनाएको छ। प्रचण्ड भेट्नमा खड्का आइतबार खुमलटार पुगेका थिए । भेटमा खड्काले कांग्रेसको नेतृत्वमा सरकार गठन हुने र त्यसका लागि सहयोग गर्न प्रचण्डलाई आग्रह गरेका थिए। प्रचण्डले शनिबार प्रधानमन्त्री देउवालाई भेटी आफूलाई प्रधानमन्त्री बन्न सहयोग गर्न आग्रह गरेका थिए। प्रधानमन्त्री देउवाले प्रचण्डसँग कुरा गर्न खड्कालाई खुमलटार पठाएको बालुवाटार स्रोत जनाएको छ। उपसभापति खड्काले दोस्रो चरणमा प्रचण्डलाई प्रधानमन्त्री बनाउन कांग्रेसले सहयोग गर्ने बताएका थिए। जवाफमा प्रचण्डले वर्तमान सत्ता गठबन्धन जोगाउन कांग्रेसले आफूलाई प्रधानमन्त्री बनाउन सहयोग गर्नुपर्ने अडान राखेको स्रोतले जनाएको छ। 'वर्तमान सत्ता गठबन्धन जोगाउने हो भने मलाई प्रधानमन्त्री बनाउनुहोस्,' प्रचण्ड र खड्काको भेटलाई उदृत गर्दै स्रोतले जनाएको छ। प्रचण्डले दोस्रो चरणमा माओवादी केन्द्रले कांग्रेसलाई प्रधानमन्त्रीमा सघाउने जवाफ खड्कालाई दिएका थिए।"
सोलुमा भरुवा बन्दुकसहित दुई युवा पक्राउ,सोलुखुम्बु : सोलुखुम्बुको सोलुदुधकुण्ड नगरपालिका१ बाट भरुवा बन्दुकसहित दुई युवा पक्राउ परेका छन्। पक्राउ पर्नेमा जिल्लाको माप्यदुधकोशी गाउँपालिका २ का ३२ वर्षीय खगेन्द्र राई र सोही ठेगानाका २४ वर्षीय प्रवेश राई रहेका छन्। उनीहरूलाई शनिबार साँझ एक थान भरुवा बन्दुक र एक थान खुकुरीसहित पक्राउ गरिएको जिल्ला प्रहरी कार्यालय सोलुखुम्बुले जनाएको छ। कार्यालयका सूचना अधिकारी प्रहरी निरीक्षक राम किशोर शाहका अनुसार सोलुदुधकुण्ड नगरपालिका१ छिर्दीस्थित निर्माणाधीन पुलको कामदारहरूलाई धाकधम्की दिँदै गरेको अवस्थामा उनीहरूलाई प्रहरीले पक्राउ गरेको हो। उनीहरूलाई जिल्ला प्रहरी कार्यालयको हिरासतमा राखेर अनुसन्धान सुरु गरिएको प्रहरीले जनाएको छ।
विश्व प्रजातान्त्रिक युवा महासंघको साधारण सभामा नेपाली विद्यार्थी सहभागी,"काठमाडौंः विश्व प्रजातान्त्रिक युवा महासंघको २१औं साधारण सभामा नेपाली विद्यार्थीको सहभागी भएका छन्। लेवनानमा जारी सभामा अनेरास्ववीयूका अध्यक्ष सुदेश पराजुलीले पुँजीवादले शिक्षा क्षेत्रलाई आफ्नो नियन्त्रण गर्न लगानी गरिरहेकोले त्यसको विरुद्ध विश्व समुदाय एक हुन आग्रह गरे। उनले संसारभरिका अल्पविकसित देशमा अमेरिकी हस्तक्षेप गरिरहेको भन्दै त्यसको विरुद्धमा सबै एक भएर लाग्नुपर्ने बताए। सभामा अनेरास्ववियूको तर्फबाट संगठनका अध्यक्ष पराजुलीसहित उपाध्यक्षद्वय माधव पन्त, सुदीप शर्मा र महासचिव आरती लामाको टिम सहभागी छ। सभामा एक सय २० देशका एक सय ५० भन्दा बढी संगठनको सहभागिता छ। लेवनानमा भइरहेको सभा मंगलबारसम्म चल्ने छ।"
"सरकार गठनको प्रक्रिया सुरु, दलहरू बहुमत जुटाउने कसरतमा","काठमाडौंः सरकार गठनको प्रक्रिया सुरु भएको छ। राष्ट्रपति विद्यादेवी भण्डारीले सरकार गठनको आह्वान गरेसँगै सरकार निर्माणको प्रक्रिया सुरु भएको हो। प्रतिनिधि सभामा कुनै पनि दलले स्पष्ट बहुमत प्राप्त गरेका छैनन् । राष्ट्रपति विद्यादेवी भण्डारीले कुनै पनि दलले स्पष्ट बहुमत प्राप्त नगरेको भन्दै संविधानको धारा ७६ को उपधारा(२)लाई टेकेर सरकार गठनको आह्वान गरेकी छन्। अब दलहरूले सात दिनभित्र १३८ सिट पुर्याएर सरकारको दावी गर्नुपर्ने हुन्छ। वर्तमान सत्ता गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा छन् । यस्तै, लोकतान्त्रिक समाजवादी पार्टीले कांग्रेससँग तालमेल गरेको थियो। सत्ता गठबन्धनसँग १३२ मत छ। गठबन्धनलाई अझै ६ सिटको आवश्यकता पर्छ। कसैसँग स्पष्ट बहुमत नभएको बेला बाम तालमेलसहित सत्ता सञ्चालनको नेतृत्वबारे चर्चा समेत सुरु भएको छ। दलहरू आआफूले सत्ताको नेतृत्व गर्ने दावी गरिरहेको बेला प्रधानमन्त्री को बन्ने भन्नेबारे छलफल थप पेचिलो बनेको हो। प्रधानमन्त्रीमा सत्ता गठबन्धनभित्रैबाट नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले दावी पेस गरेपछि गठबन्धनको भविष्य बारे प्रश्न उठेको छ । माओवादी केन्द्रका दोस्रो तहका नेताहरू देवप्रसाद गुरुङ, जनार्दन शर्मालगायत र एमालेका पृथ्विसुब्बा गुरुङ, महेश बस्नेतलगायतका नेताहरू वान टु वान छलफलमा छन् । प्रचण्डले सत्तागठबन्धन भित्र पहिलो चरणमा प्रधानमन्त्री माओवादीबाट बनाउन कांग्रेस सभापति देउवालाई आग्रह गरेपछि कांग्रेसभित्र तरगं पैदा भएको छ। आइतबार कांग्रेस नेता पूर्णबहादुर खड्कालाई पनि प्रचण्डले पहिलो प्रधानमन्त्री माओवादी केन्द्रबाट बन्नुपर्ने र दोस्रो पटक माओवादी केन्द्रले कांग्रेसलाई सघाउने बताए पछि गठबन्धनभित्रको बहस फरक बनेको छ। संसदीय दलको नेता बन्न रस्साकस्सी, यी हुन् १० दलका सम्भावित अनुहार सत्ता गठबन्धन जोगाउन माओवादीलाई प्रधानमन्त्री दिनुपर्ने प्रचण्डको अडान सरकार बनाउन दलहरू कसरत गरिरहेको बेला बाम गठबन्धनको चर्चा पनि चलिरहेको छ । नेकपा एमालेको ७८, नेकपा माओवादी केन्द्रको ३२ (नेपाल समाजवादी १ सिट सहित), नेकपा एकीकृत समाजवादीको १०, राष्ट्रिय जनमोर्चा र नेपाल मजदुर किसान पार्टीको ११ जोड्दा १२२ पुग्छ । सरकार बनाउन बामपन्थी दलबाहेकको थप १६ सिट चाहिन्छ । त्यसका लागि २० सिटको राष्ट्रिय स्वतन्त्र पार्टी वा अन्य दलको साथ लिनुपर्ने हुन्छ।"
हराएका सवारी साधन फेला पार्न किन कठिन हुन्छ?,"काठमाडौं : नेपालका विभिन्न क्षेत्रबाट चोरिएका अधिकांश मोटरसाइकलको नम्बर र स्वरूप परिवर्तन गरेर चिन्नै नसक्ने गरी सञ्चालन हुने गरेको पाइएको छ। काठमाडौं उपत्यका ट्राफिक प्रहरी कार्यालयका अनुसार यसरी स्वरूप नै परिवर्तन गरेर मोटरसाइकल सञ्चालन भएकाले पनि मोटरसाइकल फेला पार्न निक्कै कठिनाइ हुने गरेको छ। यद्यपि प्रहरीले मोटरसाइकलको इन्जिनको नम्बरका आधारमा धेरै मोटरसाइकल फेला पारेर धनीलाई बुझाउने गरेको छ। चालु आर्थिक वर्षको मङ्सिरसम्मको पाँच महिना मसान्तसम्ममा मात्रै ट्राफिक प्रहरीले काठमाडौं उपत्यकाका विभिन्न स्थानबाट हराएका एक सय ९४ वटा मोटरसाइकल तथा स्कुटर फेला पारी सम्बन्धित धनीलाई हस्तान्तरण गरेको कार्यालयका प्रवक्ता एवं प्रहरी वरीष्ठ उपरीक्षक राजेन्द्रप्रसाद भट्टले जानकारी दिए। उक्त अवधिमा मोटरसाइकल चोरीमा संलग्न १९ जनालाई आवश्यक कारबाहीका लागि सम्बन्धित प्रहरी परिसर र वृत्तमा बुझाइएको उनले बताए। उनीहरू मोटरसाइकलको नम्बर र स्वरूप परिवर्तन गरेर चलाइरहेको अवस्थामा पक्राउ परेका थिए। यसरी पक्राउ पर्नेमा रामेछापको दोरम्बा५ घर भई हाल भक्तपुर बस्ने २२ वर्षीय रिदमबहादुर थापा मगर र सोही स्थान घर भई हाल काठमाडौंको सुन्धारा बस्ने २१ वर्षीय प्रेम थापामगर पनि रहेका छन्। उनीहरूलाई चोरीको मोटरसाइकलसहित आवश्यक कारबाहीको लागि आज जिल्ला प्रहरी परिसर ललितपुरमा बुझाएको भट्टले जानकारी दिए। प्रवक्ता भट्टका अनुसार मोटरसाइकल चोरी गरेको अभियोगमा काठमाडौंको जरङ्खु बस्ने बझाङ दुर्गाथलीका २४ वर्षीय जैबहादुर बोहरा, काठमाडौं कोटेश्वर बस्ने सर्लाही बरथहवाका २३ वर्षीय मनोज मुखीया र कञ्चनपुर पुनर्वासका ३५ वर्षीय दुर्गा लामा स्याङ्तान पनि पक्राउ परेका छन्। प्रहरीले सुरुमा जैबहादुरलाई बाप्र०२०२३ प ९६९६ नम्बरको मोटरसाइकलसहित पक्राउ गरेको थियो। उनीसँगको थप अनुसन्धानका क्रममा मनोज र दुर्गा समेतलाई नयाँ बसपार्कबाट प्र ०२०३० प ४५८० नम्बरको मोटरसाइकलसहित पक्राउ गरेको हो। उनीहरूले मोटरसाइकलको नम्बर परिवर्तन गरी चलाएको अनुसन्धानबाट खुल्न आएको भट्टले बताए। यसैगरी बाग्मती प्रदेश०२०१६ प ६०२९ नम्बरको मोटरसाइकल चोरी गरेको अभियोगमा भक्तपुर बस्ने रामेछाप दोरम्बाका २२ वर्षीय रिदमबहादुर थापा मगर र सोही ठाउँ घर भई काठमाडौं सुन्धारा बस्ने २१ वर्षीय प्रेम थापामगरले ललितपुर महानगरपालिका९ मङ्गल बजार बस्ने धादिङ थाक्रे गाउँपालिका७ का कञ्चन खत्रीको मोटरसाइकल चोरी गरेको पाइएको छ। उनीहरूले उक्त मोटरसाइकलको नम्बर परिवर्तन गरी बाप्र ०२०१९ प ९५६४ नम्बर राखेर प्रयोग गरी हिँडिरहेका बेला ललितपुर ताल्छिखेलबाट पक्राउ गरेको भट्टले बताए। काठमाडौं उपत्यकाको विभिन्न स्थानबाट मोटरसाइकल चोरी गरेको भन्ने सूचनाको आधारमा काठमाडौं उपत्यका अपराध अनुसन्धान कार्यालयको सहयोगमा ट्राफिक प्रहरीले खोजी अभियान तीव्र पारिरहेको छ।"
"प्लेइङ ११ सार्वजनिक, फ्रान्सको टिममा फर्किए भरान र उपामेकानो","दोहा : फिफा विश्वकपको फाइनलका लागि अर्जेन्टिना र फ्रान्सको सुरुआती ११ सार्वजनिक भएको छ। एन्जल डी मारियाले अर्जेन्टिनी टिममा पुनरागमन गरेका छन् भने डिफेन्डर लिसान्ड्रो मार्टिनेजमा बेन्चमा छन्। अर्जेन्टिनाको गोलपोस्ट नियमित किपर इमिलियानो मार्टिनेजले निरन्तरता पाउँदा रक्षापंक्तिमा निकोलस टाग्लियाफिको, निकोलस ओटामेन्डी, क्रिस्टियन रोमेरो र नह्युल मोलिना छन्। मिडफिल्डमा रोडरिगो डी पौल, अलेक्सिस म्याकअलिस्टर छन्। प्रशिक्षक लियोनेल स्कालोनीले आक्रमणको जिम्मा कप्तान लियोनेल मेसी, जुलियन अल्भारेज र एन्जल डी मारियालाई सुम्पिएका छन्। यस्तै, फ्रान्सको गोलकिपर नियमित कप्तान हुगो लोरिसले सम्हालेका छन्। रक्षापंक्तिमा थिओ हर्नान्डेज, डायोट उपामेकानो, भरान र जुलेस कोन्डे छन्। भरान र उपामेकानो बिरामी परेकाले आजको खेलमा शंका थियो। तर, प्रशिक्षक डिडियर देस्च्याम्पले उनीहरूलाई नै मौका दिएका छन्। मिडफिल्डनमा एड्रियन राबियोले पनि पुनरागमन गरेका छन्। उनले पनि सेमिफाइनलमा मोरक्कोविरुद्धको खेल गुमाएका थिए। राबियोसँगै औरेलिन चोआमेनी र एन्टोइन ग्रिजम्यानलेले फ्रेन्च मिडफिल्ड सम्हाल्ने छन्। देस्च्याम्पले आक्रमणको जिम्मा ओसुमाने डेम्बेले, ओलिभर जिरुड र किलियान एम्बाप्पेलाई दिएका छन्।"
वस्तुको निर्यातमा पाइने अनुदान भुक्तानीका लागि समय बढाइयो,"काठमाडौं : नेपाल राष्ट्र बैंकले विभिन्न वस्तुको निर्यातमा पाइने अनुदान भुक्तानीका लागि समय बढाएको छ। यसअघि निर्यातमा अनुदान दिनुपर्ने रकम अर्थ मन्त्रालयले राष्ट्र बैंकलाई उपलब्ध गराउने र राष्ट्र बैंकले निर्यातकर्तालाई सात दिनभित्रै उपलब्ध गराउने व्यवस्था रहेको थियो। त्यसलाई संशोधन गर्दै राष्ट्र बैंकले १५ दिन बनाएको हो। राष्ट्र बैंकले आइतबार बैंक तथा वित्तीय संस्थालाई जारी गरिएको परिपत्र २०७८ मा संशोधन गर्दै यसबारे जानकारी गराएको हो। निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि २०७९ ले विभिन्न ३६ प्रकारका वस्तुको निर्यातमा अनुदान दिने व्यवस्था गरेको छ। गत असोजमा सरकारले निर्यातमा अनुदानप्रदान गर्नेसम्बन्धी कार्यविधि (पहिलो संशोधन) २०७५ लाई संशोधन गर्दै विभिन्न ३६ वस्तुमा अनुदान उपलब्ध गराउने व्यवस्था गरेको थियो। निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि २०७९ ले विभिन्न ३६ प्रकारका वस्तुको निर्यातमा अनुदान दिने व्यवस्था गरेको छ। त्यसमध्ये १८ प्रकारका वस्तुमा मूल्य अभिवृद्धि (भ्यालु एड) ५० प्रतिशत र बाँकी १८ प्रकारका वस्तुमा ३० प्रतिशत हुनुपर्ने व्यवस्था रहेको छ। मूल्य अभिवृद्धि (भ्यालु एड) ५० प्रतिशत हुनुपर्ने वस्तुमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थका रुपमा प्रयोग भएका वस्तु) र काष्टकलाका वस्तु रहेका छन्। यस्ता वस्तुको निर्यात गरेमा कूल निर्यात मूल्यको पाँच प्रतिशत हुन आउने रकम अनुदान दिइने व्यवस्था रहेको छ। प्रशोधित छाला, हातेकागज तथा सोबाट उत्पादित सामान, प्रशोधित तथा अर्धप्रशोधित जडिबुटी (यार्सागुम्बासमेत), प्रशोधित पत्थर तथा सारयुक्त तेल, अल्लोबाट उत्पादित सामान, प्रशोधित पिउने पानी, प्रशोधित तथा अर्ध प्रशोधित बेसार, ताजा तरकारी, पुष्प, प्रशोधित मह, अलैँची र अदुवामा पनि ५० प्रतिशत मूल्य अभिवृद्धि हुनुपर्नेछ। कार्यविधिको नयाँ व्यवस्थाले परिवत्र्य विदेशी मुद्रामा तेस्रो मुलुक निर्यात गरेमा दुग्धजन्य पदार्थ, फलफूल र अम्रिसो निर्यातमा पनि अनुदान दिने व्यवस्था गरेको छ। यस्ता वस्तुको निर्यात गरेमा कूल निर्यात मूल्यको पाँच प्रतिशत हुन आउने रकम अनुदान दिइने व्यवस्था रहेको छ। यी वस्तुको उत्पादनमा कम्तीमा ८० प्रतिशत मूल्य अभिवृद्धि गरी निर्यात गरेमा थप एक प्रतिशत बराबर हुने आउने रकम अतिरिक्त अनुदान दिइनेछ। मूल्य अभिवृद्धि ३० प्रतिशत भएमा निर्यातमा अनुदान पाइने वस्तुको सङ्ख्या पनि १८ वटा छ। स्वदेशमा उत्पादित कपडा तथा तयारी पोशाक, गलैँचा तथा उनीका सामान, पश्मिना, जुट तथा जुटका उत्पादनहरु, सुनचाँदीका गरगहना, स्वदेशी अर्धप्रशोधित छाला, औषधि, उनीजन्य वस्तु, पोलिस्टरयार्नफाइबर, तामाका सामान, जुत्ताचप्पल, क्लिंकर, सिमेन्ट, स्टील, कत्था, रोजिन तथा तार्पेन र प्लाइउडको निर्यातमा ३० प्रतिशत मूल्य अभिवृद्धि हुनुपर्नेछ। यस्ता वस्तुमा निर्यात मूल्यको चार प्रतिशतले हुन आउने रकम सरकारले अनुदान उपलब्ध गराउनेछ। यी वस्तुको निर्यातमा ७० प्रतिशतसम्म मूल्य अभिवृद्धि भएमा थप एक प्रतिशत अतिरिक्त अनुदान उपलब्ध गराइने कार्यविधिमा उल्लेख छ।"
पेमा छ्योलिङ गुम्बाका वृद्धवृद्धाको स्वास्थ्य परीक्षण,"गोरखा: चुमनुब्री गाउँपालिका १ सामागाउँको पेमा छ्योलिङ गुम्बामा बस्ने वृद्धवृद्धाको नियमित स्वास्थ्य परीक्षण सेवा सुरु भएको छ। गुम्बामा आश्रय लिएर बस्दै आएका ४० जना भन्दा धेरै वृद्धवृद्धाको दुईसातादेखि नियमित स्वास्थ्य परीक्षण सुरु गरिएको गुम्बामा प्रमुख जिग्मे लामाले जानकारी दिए। गाउँमा स्वास्थ्य चौकी छ, तर उहाँहरू गाउँबाट करिब २० मिनेट परको पेमा छ्योलिङ गुम्बामा बस्नुहुन्छ । स्वास्थ्य परीक्षण गर्न नियमित रुपमा गाउँमा आउन कठिन हुन्छ, त्यसैले मैले गाउँकै हेल्थपोस्टका स्वास्थ्यकर्मीलाई अनुरोध गरेर शनिबार गुम्बामै गएर स्वास्थ्य परीक्षण गर्ने व्यवस्था मिलाएको छु, लामाले भने, धेरै चिसोमा बसेकाले होला घुँडा, हाडजोर्नी दुख्ने, हाई ब्लडप्रेसरलगायतका समस्या अलि बढि देखिने गर्छ। वृद्धवृद्धाको अक्सिजन लेभल पनि नियमित जाँच गर्ने गरेको उनले बताए। कमजोरी देखिएका वृद्धवृद्धालाई भिटामिन लगायतका तागत दिने औषधी तथा तेलको व्यवस्था मिलाएको उनले बताए। ४५० वर्षभन्दा पुरानो पेमा छ्योलिङ गुम्बामा सामागाउँका ४०, ५० जना वृद्धवृद्धाहरु माने घुम्ने, माला जप्ने गरेर बस्दै आएका छन्। अहिले चिसो बढेसँगै कतिपय वृद्धवृद्धा भने चारधामका लागि तल्लो भेगमा झरेका र त्यहाँ करिब २०, २५ जना मात्र रहेको उनले बताए। वृद्ध अबस्था भएपछि घरमा छोरा, बुहारी, नाति, नातिनीसित बस्न मन नलागेर गुम्बामा बस्ने चलन छ, प्रमुख लामा जिग्मेले भने, उहाँहरुलाई मैले आफ्नो खुशीले सेवा गरेको हुँ । यसलाई सम्भव भएसम्म निरन्तरता दिँदै जाने उनले बताए। गोरखा सदरमुकामबाट ५२ कोश टाढा रहेको यो गुम्बा गाउँपालिका सडक सञ्जालले नजोडिएको चुमनुब्री गाउँपालिकामा पर्छ । यहाँबाट पैदल हिडेर सदरमुकाम पुग्न पाँचदेखि सातदिनसम्म पैदल हिड्नुपर्छ।"
राष्ट्रपतिबाट सरकार गठनको आह्वान,काठमाडौं : राष्ट्रपति विद्यादेवी भण्डारीले सरकार गठनका लागि आह्वान गरेकी छन्। राष्ट्रपति भण्डारीले आइतबार राजनीतिक दलहरुलाई सात दिनको म्याद दिएर सरकार गठनका लागि आह्वान गरेकी हुन्। निर्वाचन आयोगले मंसिर ४ मा सम्पन्न प्रतिनिधि सभा तथा प्रदेश सभा निर्वाचनको परिणाम बुझाएपछि राष्ट्रपतिले सरकार गठन गर्न आह्वान गरेकी हुन्।
चोरी तथा डाँका सम्बन्धी कसूरमा संलग्न १० जना कारागार चलान,"काठमाडौं : चोरी तथा डाँका सम्बन्धी कसूरमा संलग्न १० जना पुर्पक्षका लागि कारागार चलान भएका छन्। काठमाडौं महानगरपालिका३ बसुन्धारास्थित बंगलादेश राजदूतावास पछाडि मधुरबिक्रम खनालको घरमा आएर नगद, सुन तथा हिराका बहुमुल्य गरगहना लगायतको धनमाल लुटी लगेको आरोपमा उनीहरू पक्राउ परेका थिए। कारागार चलान हुनेमा जुम्लाको हिमा गाउँपालिका१ घर भई हाल सुन्धारा बस्ने २० वर्षीय विशाल शाही, कालीकोटको तिलागुफा ११ घर भई काठमाडौं२६ मा बस्ने २४ वर्षीय तिलकबहादुर शाही, रामेछापको दोरम्बा६ घर भई हाल बानेश्वर बस्ने २४ वर्षीय सुवर्ण मगर, कालीकोटको खाणाचक्र९ घर भई हाल भक्तपुरको कौशलटार बस्ने २९ वर्षीय धनबहादुर शाही रहेका छन्। यसैगरी कालीकोटको महाबै २ घर भई हाल काठमाडौं२६ बस्ने ३२ वर्षीय पर्वराज सिंह, तिलागुफा,११ घर भई हाल काठमाडौं २६ बस्ने २३ वर्षीय गंगबहादुर शाही, खाडाचक्र१० घर भई हाल भक्तपुरको सल्लाघारी बस्ने २६ वर्षीय नेत्रबहादुर शाही, सुर्खेतको विरेन्द्रनगर ९ घरभई हाल जिल्ला काठमाडौ सुन्धारा बस्ने १९ वर्षीया कविता बुढा, कालीकोट महाबै२ घर भई हाल भक्तपुरको सूर्यविनायक२ बस्ने २७ वर्षीय पवन भन्ने पञ्चबहादुर सिंह र सुर्खेतको वीरेन्द्रनगर९ घर भई हाल भोटेबहाल बस्ने २१ वर्षीया दिपिका मल्ल शाही कारागार चलान भएका हुन्। जिल्ला प्रहरी परिसर काठमाडौंका अनुसार उनीहरूबाट २ लाख १३ हजार ५ सय रुपैयाँ नगदसहित सुनको गिलास, सुनको तिलहरी, सुनको नौगेडी लगायतका सामग्री बरामद गरिएको छ।"
"सरकार गठनका लागि दललाई सात दिनको म्याद, के छ राष्ट्रपति कार्यालयको पत्रमा ?","काठमाडौं : राष्ट्रपति विद्यादेवी भण्डारीले सरकार गठनका लागि सात दिनको समय दिएकी छन् । आइतबार राष्ट्रपति भण्डारीले सरकार गठनको आह्वान गर्दै राजनीतिक दललाई सात दिनको समय दिएकी हुन् । राष्ट्रपति भण्डारीले जारी गरेको विज्ञप्तिमा भनिएको छ, प्रधानमन्त्री नियुक्त गर्नको लागि नेपालको संविधानको धारा ७६ को उपधारा (१) बमोजिम कुनै पनि दलले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि मिति २०७९ पुस १० गते आइतबार ५ बजे बजे भित्र दावी पेश गर्न आव्हान गरिएको छ । दलहरुसँग स्पष्ट बहुमत नभएकाले सरकार गठन थप पेचिलो बन्दै गएको छ।"
पुस ७ भित्र निर्वाचन समीक्षा पठाउन जसपाको परिपत्र,"काठमाडौं: निर्वाचनको समीक्षा पठाउन जनता समाजवादी पार्टी नेपालले ताकेता गरेको छ। जसपाले पार्टीका भ्रातृ संगठन, विभिन्न तहमा नेतृत्वदायी भूमिकामा रहेका सदस्यले निर्वाचनमा खेलेको भूमिका, समानुपातिक तथा प्रत्यक्ष उम्मेदवारको भूमिका, पार्टीलाई जिताउन खेलेको भूमिकाको समीक्षा पठाउन ताकेता गरेको हो। यसअघि पनि जसपाले पुस ७ गतेसम्मको समयसीमा राखेर समीक्षा प्रतिवेदन पठाउन आग्रह गरेको थियो। त्यसैलाई ताकेता गर्दै सम्बन्धित निर्वाचन क्षेत्रमा पार्टीको बैठकमा छलफल गरी निर्वाचन समीक्षा पठाउन फेरि पत्र लेखेको हो। समीक्षा प्रतिवेदन पुस ७ भित्रमा पार्टी केन्द्रीय कार्यालयमा आइपुग्नेगरी पठाउन प्रदेश समिति, पहिचानमा आधारित राष्ट्रिय समिति र जिल्ला समितिलाई परिपत्रसहित निर्देशन दिइएको पार्टीका प्रचार विभाग प्रमुख पूर्ण बस्नेतले जानकारी दिए।"
सुत्ने तरिकाले दर्शाउँछ तपाईंको व्यक्तित्व,"काठमाडौं : मनोविज्ञानले व्यक्तिको सुत्ने तरिकाले उसको व्यक्तित्वका बारेमा धेरै कुरा बताउँछ। हरेक व्यक्तिको सुत्ने तरिका अलग अलग हुन्छ। कोही सिधा सुत्छन, कोही उल्टो त कोही छेउमा सुत्छन्। फेटल पोजिसन : यस स्थितिमा खुट्टा छातीमा टाँसिएको हुन्छ र मुख पनि झुकेको हुन्छ। यी मानिसहरू बाहिरबाट बलियो व्यक्तित्व देखाउँछन् तर भित्र चाहिँ नरम र कमजोर हुन्छन्। साइड पोजिसन : यस स्थितिमा सुत्ने मानिसहरू दृढ र असम्बद्ध हुन सक्छन्। यिनीहरू एकदमै सामाजिक र सहज हुने गर्दछन्। उनीहरू एकदमै बढी विश्वास गर्ने खालका हुन्छन्। स्टमेक पोजिसन : यसमा घोप्टो परेर हात फैलाएर सुतिन्छ। यो स्थितिमा सुत्नेहरूलाई श्वासप्रश्वासमा सहज हुन्छ। यी खालका मानिस आफ्नो अहंकार देखाउँछन्। यद्यपि यिनीहरू आलोचनाले दुःखित हुने गर्दछन्। ब्याक पोजिसन : यसमा सिधा भएर आफ्नो पीठ्यूको बलले हात फैलाइ सुतिन्छ। यिनीहरू राम्रा साथी बनाउन सक्षम हुन्छन्। स्टारफिस पोजिसन : यस पोजिसनमा हातखुट्टा फैलाएर आफ्नो पिठ्युमा सुत्ने गरिन्छ। तिनीहरू महान श्रोताहरू भएका कारण तिनीहरूले उत्कृष्ट साथीहरू बनाउँछन्। यिनीहरू सहयोगी स्वभावका हुन्छन्। यिनीहरू अरूको हितमा काम गर्ने खालका हुन्छन्।"
अहिलेकै सत्ता गठबन्धनको सरकार बने २ वर्षमा संसद भंगको खतरा (भिडियो वार्ता),"काठमाडौं: राष्ट्रपति विद्यादेवी भण्डारीले सात दिन भित्र सरकार गठन गर्न आग्रह गरेसँगै राजनीतिक वृत्तमा नयाँ सरकार गठनको विषयले थप पेचिलो बनेको छ। आन्तरिक छलफलमा जुटेका दल र दलका शीर्ष नेताको दौडधुप पनि बाक्लिएको छ। अबको सत्ता समीकरण र आगामी राजनीतिक दलका एजेण्डाबारे फरक फरक बहस पनि भइरहेको छ। नेपाली कांग्रेस, नेकपा माओवादी केन्द्र आआफ्नै नेतृत्वमा सरकार बनाउने गृहकार्यमा छन्। वर्तमान गठबन्धनकै नेताबीच फरकमत रहेका बेला नेकपा एमालेका नेता विशाल भट्टराईले भने अहिलेकै सत्ता गठबन्धनको सरकार बनेमा २ वर्षपछि संसद भंगको खतरा रहेको बताएका छन्। उनले मुलुक मध्यावधीमा जाने वा एमालेको नेतृत्वमा सरकार बन्ने सम्भावनामा पुग्ने भट्टराई तर्क गर्छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै भट्टराईले परिस्थिति आइलागे एमालेले आफ्नै नेतृत्वमा सरकार बनाउने बताए । अध्यक्ष केपी शर्मा ओलीसँग बालकोटमा केही दिनयता कांग्रेसमाओवादीराष्ट्रिय स्वतन्त्र पार्टीका नेताहरूले गरेको भेटघाट केपी ओलीको इच्छामा नभइ उनीहरूकै इच्छामा भएको भट्टराईले बताए । ओलीसँगको भेटमा सरकार गठन, मुलुकलाई निकास दिने मामिलामा छलफल भएको बताउँदै उनले रवि लामिछानेसँग भएको भेट पनि त्यसैको शिलशिला भएको दाबी गरे। सरकारले ल्याएको अध्यादेशमा एमालेले दोहोरो चरित्र देखाएको आरोपको खण्डन गर्दै उलने एमालेले रेशमलाई जेलमुक्त गर्न चाहेको तर अदालतमा विचाराधिन मुद्दा फिर्ता लिँदा कानूनी प्रश्न उठ्ने भएकाले व्याक भएको बताए । राष्ट्रपतिमार्फत एमालेले राजनीति गर्न खोजेको भन्नु सर्वथा गलत भएको भन्दै उनले राष्ट्रपतिको निजी विषयमा एमालेलाई जोड्नू वाञ्छनीय नहुने बताए। राष्ट्रपति राजनीतिमा आउने कुरा नकार्न सकिन्न भन्दै उनले एमालेको अध्यक्ष बन्न चाहँदा विद्यादेवी भण्डारीलाई एमालेको बहुसंख्यक पंक्तिले स्वीकार्ने उनले बताए। भट्टराईसँगको वार्ता हेर्नुहोस्।"
सानिमा बैंकले १० प्रतिशत बोनस सेयर दिने,"काठमाडौं : सानिमा बैंक लिमिटेडले १० प्रतिशत बोनस सेयर दिने भएको छ। आइतबार सम्पन्न १८ औं वार्षिक साधारणसभाले सञ्चालक समितिले प्रस्ताव गरेअनुसार हालको चुक्ता पुँजीको १० प्रतिशत बोनस शेयर र ०९८ प्रतिशत नगद लाभांश प्रदान गर्ने प्रस्ताव पारित गरेको हो। बैंकका अध्यक्ष तुकप्रसाद पौडेलको अध्यक्षतामा सभा सम्पन्न भएको थियो। सर्वसाधारण समूहको तर्फबाट सञ्चालक समितिमा आशुतोष उपाध्याय र रमेशकुमार पोखरेल साधारण सभाबाट निर्वाचित भएका छन्। आर्थिक वर्ष २०७८७९ मा २०९ अर्ब खुद मुनाफा गरेको बैंकको कुल सम्पत्ति १९२५१ अर्ब, कुल निक्षेप १५८८८ अर्ब तथा खुद कर्जा सापटी १४१६९ अर्ब रहेको छ। आर्थिक वर्ष २०७७७८ को तुलनामा निक्षेप, कर्जा सापटी र कुल सम्पत्तिमा क्रमशः २१३९, १५०४ र १९७५ प्रतिशतले वृद्धि गरेको छ।"
आफ्नै नेतृत्वमा सरकार गठनका लागि संवाद गर्ने कांग्रेसको निर्णय,"काठमाडौंः नेपाली कांग्रेसले आफ्नै नेतृत्वमा सरकार गठन गर्न संवादलाई अघि बढाउने निर्णय गरेको छ। आइतबार पार्टी कार्यालय सानेपामा बसेको बैठकले संसदको ठूलो दलको हैसियतले आफ्नै नेतृत्वमा सरकार गठनका लागि सत्ता गठबन्धनका दलसँग संवादलाई अघि बढाउने निर्णय गरेको पार्टी प्रवक्ता प्रकाशशरण महतले जानकारी दिए। गठबन्धनमा कांग्रेससहित माओवादी केन्द्र, एकीकृत समाजवादी, राष्ट्रिय जनमोर्चा रहेका छन्। यस्तै बैठकले सातै प्रदेशमा संसदीय दलको नेता चयनका लागि प्रदेश कार्य समितिलाई निर्देशन दिने निर्णय गरेको छ। बैठकले संसदीय दलको नेता चुन्न सहमहामन्त्री भीष्मराज याङदेम्बेको नेतृत्वमा निर्वाचन समिति गठन गरेको छ।"
हिमालमा चिप्लिएर खुट्टा मर्किएका स्पेनी आरोहीको सिम्रीक एयरले उद्धार गर्यो,"काठमाडौं: सोलुखुम्बुस्थित आमादब्लम हिमाल आरोहणका क्रममा चिप्लिएर खुट्टा मर्किएका स्पेनी ओरोहीको सिम्रीक एयरले उद्धार गरेको छ। स्पेनी नागरिक जापाता लोपेज सोजे म्यानुएललाई आमादब्लम हिमालको ६ हजार ३०० मिटरको उचाइबाट उद्धार गरिएको हो। सिम्रीक एयरले लङ लाइन(डोरीको प्रयोग) रेस्क्यु गरेर उनलाई बेसक्याम्प झारेको थियो। बेसक्याम्पबाट उनलाई उपचारका लागि सिम्रीक एयरको हेलिकोप्टरबाट काठमाडौं ल्याइएको छ। म्यानुएल आइतबार आमादब्लम हिमालको आरोहण गर्दै थिए। पहिलो क्याम्पबाट समीट जाने क्रममा दोस्रो र तेस्रो क्याम्पका बीचमा म्यानुएल चिप्लिएका थिए। सो क्रममा उनको खुट्टा ठोक्किएर मर्किएको थियो। म्यानुएल एट के() एक्सपिडिसनबाट आमादब्लम हिमाल आरोहण गर्न गएका थिए। स्रिमीक एयरका पाइलट सिद्धार्थ गुरुङ, उद्धार विशेषज्ञ छिरिङ डेन्डुप भोटे र आङ तासी शेर्पाले लङ लाइनमार्फत आमादब्लम हिमालबाट म्यानुएलको उद्धार गरेका हुन्। सो स्थानमा हेलिकप्टर अवतरण गर्न असम्भव भएकाले लङ लाइन (डोरी) मार्फत म्यानुएलको उद्धार गरिएको हो। उद्धारमा खटिएका शेर्पाले निकै कठिनकाबीच म्यानुएलको उद्धार गर्न सफल भएको बताए। शेर्पाले अन्नपूर्णसँग भने, हावाको वहावका कारण उद्धारमा कठिनाइ भएको थियो । कठिन भएपनि उद्धारका प्रयासहरु निरन्तर गर्यौं।"
"कांग्रेस कार्य सम्पादन बैठक सुरु, संसदीय दलको निर्वाचनका लागि समिति बनाउने",काठमाडौंः नेपाली कांग्रेसको केन्द्रीय कार्यसम्पादन समितिको बैठक सुरु भएको छ । पार्टी केन्द्रीय कार्यालयमा सुरु भएको बैठकमा केन्द्रीय कार्यसम्पादन समितिका पदाधिकारी र सदस्यको उपस्थिती छ । आजको बैठकले संसदीय दलको नेता चयनका लागि निर्वाचन समिति चयन गर्ने बताइएको छ । सत्ता समीकरणको बहस जारी रहेका बेला नेपाली कांग्रेसले आन्तरिक छलफललाई तीव्रता दिएको छ । शनिबार पनि प्रधानमन्त्रीसमेत रहेका पार्टी सभापति शेरबहादुर देउवाले कांग्रेसका नवनिर्वाचित सांसदसँग बालुवाटारमा छलफल गरेका थिए। चियापान कार्यक्रमको आयोजना गरी देउवाले सांसदहरूलाई बालुवाटार बोलाएका थिए। बालुवाटारको भेलामा पनि सत्ता समीकरण र आगामी सरकारका विषयमा छलफल भएको थिए । सांसदले कांग्रेसकै नेतृत्वमा सरकार बनाउन सभापति देउवालाई दवाव दिएका थिए। भोलिको केन्द्रीय कार्यसम्पादन समितिको बैठकमा पनि सत्ता समीकरण र कांग्रेसको आगामी कार्यदिशाका विषयमा छलफल हुने बताइएको छ।
संघीय संसदका महासचिव गौतमले सर्वोच्चलाई पठाए लिखित जवाफ,"काठमाडौं: संघीय संसद सचिवालयका महासिचव डा भरतराज गौतमले सर्वोच्च अदालतलाई लिखित जवाफ पेस गरेका छन्। गौतमले महान्यायाधिवक्ताको कार्यालयमार्फत सर्वोच्चलाई लिखित जवाफ पेस गरेका हुन्। सर्वोच्च अदालतको संवैधानिक इजलासमा लिखित जवाफ पेस गरेका गौतमले प्रतिनिधि सभाको कार्यकाल सकिएपछि अन्य बिजनेससँगै महाभियोग प्रस्ताव पनि निष्प्रभावी हुने दावी गरेका छन्। विधेयक नै निष्क्रिय हुने भएकाले प्रतिनिधि सभाका अरु बिजनेस महाभियोगको प्रस्ताव पनि अर्को प्रतिनिधि सभामा नजाने दावीसहितको जवाफ गौतमको छ। पूर्वप्रधानन्यायाधीश चोलेन्द्रशमशेर राणाको महाभियोग प्रस्ताव निष्प्रभावी भएको पत्र दिएपछि विवादमा तानिएका गौतमलाई सर्वोच्च अदालतको फुल कोर्ट र संवैधानिक इजलासले निलम्बन फुकुवाको पत्र दिनुको कारणबारे जवाफ मागेको थियो। मंसिर २६ गते गौतमलाई जवाफ माग्दै पत्र लेखेको थियो। सोही पत्रको जवाफमा गौतमले लेखेका छन्, 'तत्कालिन प्रतिनिधि सभामा विचाराधीन रहेका विधेयक एवं प्रस्ताव लगायतका सबै विषयहरू नयाँ निर्वाचनमार्फत गठन हुने प्रतिनिधि सभाको विषयवस्तु नहुने सैद्धान्तिक मान्यता रहेको र यसै अनुरुप नेपालको संसदीय अभ्यासमा एक कार्यकालमा दर्ता भएको विधेयक र प्रस्ताव अर्को प्रतिनिधि सभाको छलफलको विषयवस्तु नबनेको सन्दर्भ समेतका आधारमा यस्ता कुनै पनि प्रस्ताव जिवित रहेको अर्थ गर्न मिल्दैन।' यस्तो छ गौतमले सर्वोच्चलाई पठाएको लिखित जवाफ"
प्रचण्डले भनेः शपथपछि मात्रै सरकार निर्माणको प्रक्रिया अघि बढ्छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले सांसदहरुको शपथपछि सरकार निर्माणबारे निष्कर्षमा पुग्न सकिने बताएका छन् । पार्टी कार्यालय पेरिसडाँडामा बसेको पदाधिकारी बैठकपछि प्रचण्डले शपथ ग्रहणपछि मात्रै सरकार र अन्य कामकारबाहीबारे अघि बढ्ने बताएका हुन् । प्रचण्डले भने, सांसदहरुको शपथ ग्रहणपछि मात्रै सरकार र अन्य कामकारबाही अघि बढ्छ । अहिले खासै केहि निर्णय भएको छैन । नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रले आइतबार पदाधिकारी बैठक बोलाएको थियो। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्तासमीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरू रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिए पनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए।"
समानुपातिक सांसदले पाए प्रमाणपत्र (फोटोफिचर),"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनको समानुपातिकतर्फका सांसदलाई प्रमाणपत्र वितरण गरेको छ। आइतबार आयोगले केन्द्रीय कार्यालयमा आयोजित एक औपचारिक कार्यक्रममा समानुपातिक निर्वाचन प्रणालीतर्फका मुख्य निर्वाचन अधिकृत एवं आयोगका सचिव गोकर्णमणि दुवाडीले निर्वाचित सांसदलाई प्रमाणपत्र वितरण गरेका हुन्। समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा ९माओवादी केन्द्र०ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेको छ।"
अध्यादेश प्रमाणीकरणको माग गर्दै प्रशासनमा धर्ना,गुलरिया : सरकारले ल्याउन लागेको मुलुकी फौजदारी संहितासम्बन्धी अध्यादेश तत्काल प्रमाणीकरणको माग गर्दै थारू कल्याणकारी सभा बर्दियाले जिल्ला प्रशासन कार्यालय बर्दियाको मुल गेटमा धर्ना दिएको छ। विधेयकको स्वागतसहित सरकारलाई धन्यवाद दिँदै सभाका नेताहरूले सरकारलाई अध्यादेश प्रमाणीकरणका लागि दबाब दिन र्यालीसँगै धर्ना दिएका हुन्। अध्यादेशको पूर्ण समर्थन गर्दै प्रमाणीकरणका लागि माग गर्दै पूर्व निर्धारित कार्यक्रम अनुसार जिल्ला प्रशासन कार्यालयको मुलगेटमा धर्ना दिएको थारु कल्याणकारीणी सभा बर्दियाका अध्यक्ष वीरबहादुर चौधरीले जानकारी दिए । आफूहरुको माग कार्यान्वयन नभए सशक्त आन्दोन गर्न बाध्य हुने उनले बताए।
स्थानीय तहका अधिकारीले बिदा बस्दा मन्त्रालयको स्वीकृति लिनुपर्ने,काठमाडौं : स्थानीय तहका प्रमुख प्रशासकीय अधिकृत अब बिदामा बस्दा अनिवार्य स्वीकृति लिनुपर्ने भएको छ। संघीय मामिला तथा सामान्य प्रशासन मन्त्रालयले जनाए अनुसार जिल्ला समन्वय समितिका अधिकारी र स्थानीय तहका प्रमुख प्रशासकीय अधिकृतले बिदामा बस्दा अनिवार्य मन्त्रालयबाट स्वीकृति गराउनुपर्ने उक्त मन्त्रालयको संघीय तथा प्रादेशिक कर्मचारी प्रशासन शाखाका प्रमुख रवीन्द्रजङ्ग थापाले जानकारी दिए। उनले जानकारीविना कार्यक्षेत्र छाडेर जाँदा सेवा प्रवाहमा समस्या देखिएकाले अबदेखि मन्त्रालयको स्वीकृति बेगर बिदा पनि बस्न नपाइने बताए। आफूखुशी कार्यलय छाडेर बाहिर जाने गरेको गुनासो आएकाले जानकारीविना कार्यालय छाडेर नजान उनीहरूलाई निर्देशन दिइएको छ। मन्त्रालयले ७७ जिल्ला समन्वय समिति र सात सय ५३ वटै स्थानीय तहलाई पत्र पठाइ अब उप्रान्त मन्त्रालयको पूर्वस्वीकृति विना जिल्ला र कार्यक्षेत्र नछाड्न पनि निर्देशनमा उल्लेख गरेको छ।
"माओवादी केन्द्रको पदाधिकारी बैठक सुरु, सत्ता समीकरणबारे छलफल","काठमाडौंः नेकपा माओवादी केन्द्रको पदाधिकारी बैठक सुरु भएको छ। सत्ता समीकरण, संसदीय दलको नेता र भावी रणनीति तय गर्न बैठक पार्टी कार्यालय पेरीसडाँडाँमा सुरु भएको हो। नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्ता समीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरू रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए।"
चौतर्फी घेराबन्दी बीच एमाले जनताको पहिलो पार्टी बन्यो: पोखरेल,काठमाडौं: नेकपा एमालेका महासचिव शंकर पोखरेलले चौतर्फी घेराबन्दी र आक्रमणबीच एमाले जनताको पहिलो पार्टीका रूपमा स्थापित भएको बताएका छन्। आइतबार एमाले निकट नेपाल उत्पीडित जातीय मुक्ति समाजको ३५ औँ स्थापना दिवसको अवसरमा आयोजित कार्यक्रममा पोखरेलले समानुपातिकतर्फ कांग्रेसको तुलनामा एमालेले धेरै मत पाएको बताए। एमाले धेरै जिल्लामा क्लीन स्वीप गर्ने पार्टी बनेको पोखरेलको तर्क छ। अहिलेको निर्वाचनमा पार्टी अध्यक्ष केपी शर्मा ओलीकाविरुद्ध घेराबन्दी गरिएपनि अत्यधिक मत ल्याएर म्यान अफ दी इलेक्सन बनेको जिकिर गरे। चौतर्फी घेराबन्दीका बाबजुद एमालेले लोकप्रिय मत पाएकाले राष्ट्रको नेतृत्व गर्न सक्षम रहेको पोखरेलको दाबी छ। महासचिव पोखरेलले आफ्नो पार्टीलाई सरकार गठनको जनादेश प्राप्त नभएकाले पर्ख र हेरको पक्षमा रहेको उल्लेख गरे।
भारतबाट आँखाको लेन्स तस्करी,"विराटनगर : मोतियाविन्दुको शल्यक्रिया गरेका बिरामीको आँखामा प्रयोग गरिने लेन्स भारतबाट नेपालतिर तस्करी हुने गरेको पाइएको छ। भारतको जोगवनीबाट विराटनगर भित्राइएको लेन्स इलाका प्रहरी कार्यालय रानीका प्रहरी निरीक्षक महेन्द्र दर्नाल र सीमा प्रहरी चौकीका प्रहरी वरिष्ठ नायव निरीक्षक चन्द्रशेखर शिवकोटी नेतृत्वको संयुक्त टोलीले बरामद गरेपछि तस्करी हुने गरेको खुलेको हो। भन्सार छली गरेर ल्याइएको आँखाको लेन्स प्रहरीले आइतबार बिहानका राति १ बजेतिर विराटनगर महानगरपालिका१६ जुट मिल्सनजिकबाट बरामद गरेको छ। एउटा लेन्सको मूल्य ५ हजारदेखि ४० हजार रुपैयाँसम्म पर्ने आँखा अस्पतालहरूले जनाएका छन्। आठ लाख ६४ हजार मूल्य बराबरको १ सय २० वटा लेन्स र ३४ हजार ८ सय रुपैयाँ बराबरको औषधि बरामद भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार भारतदेखि तस्करी गरेर ल्याइएको लेन्स आँखा अस्पतालहरूले प्रयोग गर्ने गरेको आशंका छ। भन्सार तिरेर ल्याउँदा महँगो पर्ने भएपछि अवैध तरिकाले ल्याइएको लेन्स बिरामीका लागि प्रयोग गर्ने गरिएको प्रहरीको बुझाइ छ। एउटा लेन्सको मूल्य ५ हजारदेखि ४० हजार रुपैयाँसम्म पर्ने आँखा अस्पतालहरूले जनाएका छन्। खपत हुनेमध्ये ६० प्रतिशतभन्दा बढी लेन्स नेपालमै उत्पादन हुन्छ, प्रसाईंले भने, त्यसबाहेक भारत, अमेरिका, जापान, जर्मन लगायतका मुलुकमा उत्पादन भएको लेन्स आधिकारिक बिक्रेतामार्फत खरिद गर्ने गरिएको छ। अस्पतालहरूका अनुसार मोतियाविन्दुको शल्यक्रियापछि आँखामा उक्त लेन्स प्रयोग गरिन्छ। मोतियाविन्दुका कारण प्राकृतिक लेन्स सडेपछि शल्यक्रिया गरेर आँखामा कृतिम लेन्स लगाउने गरिएको विराट आँखा अस्पतालका सञ्चालक एवं पूर्वप्रशासक राजेश प्रसाईंले बताए। सडेको लेन्स शल्यक्रिया गरेर निकालिन्छ। त्यसपछि आँखा देख्नसक्ने बनाउन कृतिम लेन्सको प्रयोग गरिन्छ, उनले भने। प्रसाईंका अनुसार नेपालमा सम्बन्धित कम्पनीका आधिकारिक बिक्रेतामार्फत लेन्स खरिद गरी बिरामीका लागि प्रयोग गर्ने गरेका छन्। आँखा अस्पतालहरूले तस्करीको लेन्सको प्रयोग गर्ने गरेको कुरा आफूलाई थाहा नभएको उनले बताए। उनका अनुसार अष्ट्रेलियन प्रविधिको प्रयोग गरेर तिलगंगा आँखा अस्पतालले आफैँ लेन्स उत्पादन गर्छ। खपत हुनेमध्ये ६० प्रतिशतभन्दा बढी लेन्स नेपालमै उत्पादन हुन्छ, प्रसाईंले भने, त्यसबाहेक भारत, अमेरिका, जापान, जर्मन लगायतका मुलुकमा उत्पादन भएको लेन्स आधिकारिक बिक्रेतामार्फत खरिद गर्ने गरिएको छ। प्रहरीले लेन्ससहित भारतबाट तस्करी गरेर ल्याइको चाबी (साँचो), थान कपडा, चिया छान्ने जाली, साडीलगायतका सामान बरामद गरेको छ। भन्सार छली गरेर ल्याउँदै गरेको अवस्थामा १२ लाख ३ हजार ४ सय मूल्य बराबरको सामान नियन्त्रणमा लिइएको डीएसपी श्रेष्ठले बताए। उनका अनुसार प्रहरीलाई देख्नासाथ तस्करीमा संलग्नहरू सामान छाडेर फरार बनेका थिए। बरामद गरिएको सामान प्रहरीले आवश्यक अनुसन्धान र कारबाहीका लागि आइतबार विराटनगर भन्सार कार्यालयमा बुझाएको छ। चोरी तस्करी नियन्त्रणका लागि नेपालभारत सीमा क्षेत्रमा उच्च सतर्कता अपनाइएको मोरङ प्रहरी प्रमुख एसपी शान्तिराज कोइरालाले बताए। उनका अनुसार चोरी तस्करीलगायतका अवैध धन्दा नियन्त्रणलाई प्राथमिकतामा राखेर सीमा क्षेत्रमा निगरानी बढाइएको छ।"
वर्षभर राजधानीबासीलाई मेलम्चीको पानी खुवाउन के गर्न सकिन्छ भनेर अध्ययन भइरहेको छ : प्रधानमन्त्री,"काठमाडौं : प्रधानमन्त्री शेरबहादुर देउवाले सरकारले मेलम्ची खानेपानी आयोजनालाई दिर्घकालिन रुपमा सञ्चालन गर्न प्राथमिकतामा राखेको बताएका छन्। प्रधानमन्त्री देउवा मेलम्ची खानेपानी आयोजनाका जन्मदाता स्वर्गीय कृष्णप्रसाद भट्टराईको सम्मानमा आयोजनास्थल सुन्दरीजलमा निर्माण गरिएको भट्टराईको पूर्ण कदको सालिक अनावरण गर्न त्यहाँ गएका हुन्। भट्टराईको सालिक अनावरण गर्ने क्रममा प्रधानमन्त्री देउवाले नेपालको संविधानमा खानेपानी र सरसफाईलाई मौलिक हकको रुपमा संरक्षण गरेकाले सरकारले मेलम्ची खानेपानी आयोजना दिर्घकालिन रुपमा सञ्चालन गर्न प्राथमिकतामा राखेको बताए अब काठमाडौं उपत्यकाबासीलाई सधैं पानी वितरण गर्नसक्नेगरी आवश्यक तयारी गरिने प्रधानमन्त्री देउवाले बताए। 'राजधानीबासीलाई मेलम्चीको पानी खुवाउने सन्त नेता भट्टराईको सपना पूरा भएकोमा खुसी लागेको छ, सबै नेपालीलाई स्वच्छ खानेपानी खुवाउन सरकार लागिपरेको छ, वर्षभर राजधानीबासीलाई मेलम्चीको पानी खुवाउन के गर्न सकिन्छ भनेर सरकारले अध्ययन गरिरहेको छ,' प्रधानमन्त्रीले भने। विसं २०४६ को जनआन्दोलनपछि गठित अन्तरिम मन्त्रिपरिषद्का प्रधानमन्त्री स्वर्गीय भट्टराईले ३० वर्षअघि मेलम्चीको पानी काठमाडौं ल्याउने परिकल्पना गरेका थिए। उनले मेलम्ची आयोजना बाह्रै महिना सञ्चालन गर्न खानेपानी मन्त्रालयअन्तर्गत विभिन्न निकायले अध्ययन गरिरहेको जानकारी दिए। प्रधानमन्त्री देउवाले स्वर्गीय भट्टराईले २०४८ सालमा निर्वाचन प्रचारका क्रममा उपत्यकाबासीलाई मेलम्चीको पानी खुवाउछु भनेको कुरा पूरा भएको भन्दै भट्टराईले सार्वजनिक रुपमा नै मेलम्चीको पानी ल्याउने प्रतिबद्धता जाहेर गरेकै कारण आयोजनाले थप महत्व र प्रचार पाएको उल्लेख गरे। उनले २०७८ साल असारमा आएको बाढीले आयोजनामा अकल्पनिय क्षति पुगेपनि सरकारले आयोजनाको पुननिर्माणलाई प्राथकिमता राखेर काठमाडौ उपत्यकामा पुनः पानी वितरण गर्न सफल भएको दाबी गरे। कार्यक्रमा खानेपानीमन्त्री उमाकान्त चौधरीले पूर्वप्रधानमन्त्री भट्टराईको मेलम्चीको पानी खुवाउने संकल्पलाई वर्तमान सरकारले पूरा गरेको दाबी गरे। उनले हतार हतारमा मेलम्चीको सुरुङमा पानी पथान्तरण गरी काठमाडौं उपत्यकाबासीलाई वितरण गर्न तत्कालिन प्रधानमन्त्री केपी ओलीले उद्घाटन गर्दा मेलम्ची आयोजनाका जन्मदाता कृष्णप्रसाद भट्टराईको नाम समेत नलिएको भन्दै खेद प्रकट गरेका थिए। त्यस्तै कांग्रेसका नेता तथा सिन्धुपाल्चोक २ बाट निर्वाचित सांसद मोहनबहादुर बस्नेतले मेलम्ची आयोजना स्थलका स्थानीय जनताको माग सम्बोधन नगरेसम्म खानेपानीको स्थायी रुपमा समस्या समाधान नहुने बताए।"
"वीर अस्पताल बेथिति: डाक्टर हाजिरी गरेर हिँड्ने, सम्पर्कमा छैनन् कर्मचारी","काठमाडौंः देशको पुरानो अस्पताल वीरमा उपचार गर्ने योजनासहित देशका कुनाकुनाबाट बिरामी आउँछन्। अस्पताल आएका बिरामीले वीरको हालत त बुझ्छन् तर आउने योजना बनाएका बिरामी र आफन्तले अस्पतालको सेवाबारे धेरै ठूलो आसा राखेर आउँछन्। अस्पताल आउने योजनामा रहेका बिरामीको सोच जस्तो अस्पताल प्रशासनको काम भने चित्त बुझ्दो छैन। अस्पतालमा बढेको बेथिति नियन्त्रण गर्न अस्पताल प्रशासनले विज्ञप्ति नै जारी गर्नुपर्ने अवस्था आएको छ। यहाँ कार्यरत कर्मचारी सम्पर्कमा छैनन् भने कार्यरत डाक्टर पनि हाजिरी गर्दै आफ्नो काम नै नगरी हिँड्ने गरेको पाइएको छ। वीर अस्पताल चिकित्सा विज्ञान राष्ट्रिय प्रतिष्ठान (न्याम्स) र कोभिड१९ युनिफाइड केन्द्रीय अस्पताल अन्तर्गत हो। जहाँ अस्पतालबाट बिदा स्वीकृत नगराई कार्यालयमा अनुपस्थित रहेकाले अस्पतालको सम्पर्कमा नआएका डाक्टर, नर्स र अनमीको खोजी गर्नुपर्ने अवस्था आएको छ। आज (आइतबार) सार्वजनिक सूचना जारी गर्दै अस्पतालले न्याम्सअन्तर्गत एक जना चिकित्सक र पाँच जना स्टाफ नर्ससहित ६ जनाको नाममा ३० दिनभित्र हाजिर हुन निर्देश जारी गरेको छ। न्याम्सले सूचना जारी गरेका स्टाफमा रजिष्टार ट्युटर डा सृष्टि शाह र स्टाफ नर्सहरु पाँचौँ तहका जमूना सिटौला, ओमदेवी पुन, शान्ति लम्साल, सम्झना श्रेष्ठ र सुशीला ढकाल छन् । तोकिएको अवधिमा उपस्थित नभए प्रतिष्ठानको कर्मचारी सेवाका सर्त तथा सुविधा सम्बन्धी नियमावली, २०६५ को नियम १३३ को उपनियम (घ) बमोजिम कारवाही गर्ने अस्पतालले जनाएको छ । यस्तै, यस अस्पतालमा कार्यरत चिकित्सकसमेत हाजिर गरेर निजी अस्पताल धाउने गरेका छन्। उनीहरू हाजिर मात्रै गर्न अस्पताल पुग्छन् त्यसपछि निजी क्लिीनीक धाउँछन् । एक कर्मचारीले नाम उल्लेख नगर्ने सर्तमा अन्नपूर्णसँग भने, चिकित्सकहरू त झन् हाजिर गर्न मात्रै अस्पताल आउने गर्नुभएको छ। काम भने निजी अस्पतालमा गर्नुहुन्छ। वीर अस्पतालमा हुने यस्ता घटना नौला भने होइनन्। विगतमा पनि अस्पतालले यस्ता सूचना जारी गर्दै आएको छ। कहिले सेवामा चिकित्सक नहुने, कहिले कर्मचारी नहुने, कहिले अस्पतालमा औषधि नै हुने समस्या पनि दोहोरिरहने गरेको छ। आम नागरिकको स्वास्थ्य सेवासँग जोडिएको अस्पताल प्रशासन भित्रको यस्तो दुर्दशा समाधान गर्न सरोकार वाला निकाय गम्भीर बन्न आवश्यक छ।"
नेपालमा सक्रिय कोरोना संक्रमित घटे,काठमाडौं : नेपालमा सक्रिय कोरोना संक्रमित घटेका छन्। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गरिएका १९९ नमूनाकै रिपोर्ट नेगेटिभ आएको छ। अर्थात यो अवधिमा कोरोना संक्रमित थपिएनन्। सोमबार थप २ जना डिस्चार्ज भएका छन्। हाल सक्रिय संक्रमितको संख्या ११ रहेको मन्त्रालयले जनाएको छ।
साढे ३ घण्टापछि खुल्यो अवरुद्ध पृथ्वी राजमार्ग,"तनहुँ : पृथ्वी राजमार्गअन्तर्गत तनहुँको आँबुखैरेनी२ स्थित खानीखोलाको पुल भासिदा अवरुद्ध बनेको राजमार्ग खुलेको छ । बिहान १० बजेतिर सडक निर्माणको क्रममा पुल भासिएर दुईतर्फी सवारी आवागमन बन्द हुँदा थुप्रै सवारी साधन जाममा परेका थिए । जिल्ला प्रहरी कार्यालय तनहुँका प्रहरी नायब उपरीक्षक युवराज खड्का अनुसार १:२५ बजेदेखि सडक सुचारु भएको छ । भासिएको स्थानमा ग्राबेल हालेर सडक सुचारु भएपछि अहिले ठूला सवारी साधन एकतर्फी रुपमा सञ्चालनमा आएको खडकाले जानकारी दिए । साना सवारी साधन भने दुईतर्फी नै चलेका छन्,'उनले भने । यो सडक खण्डमा अहिले चार लेन सडक विस्तारको काम भइरहेको छ । सडक अवरुद्ध हुँदा अलपत्र परेका सयौँ सवारी साधन अहिल गन्तव्यतर्फ लागेका छन् ।"
प्रहरी नायव निरीक्षकविरुद्ध भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले प्रहरी नायव निरीक्षक देवकी लाल चौधरीविरुद्ध भ्रष्टाचार मुद्दा दायर गरेको छ। धनुषामा कार्यरत प्रहरी नायव निरीक्षक चौधरीलाई अख्तियारको टोलीले मंसिर १७ गते घुस रकमसहित पक्राउ गरेको थियो। अनुसन्धानका क्रममा प्रहरी नायव निरीक्षक चौधरीले घुस रकम माग गरी लिएको देखिएकाले आइतबार विशेष अदालत काठमाडौंमा मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिएका छन्। धनुषा नगराइन नगरपालिका२ स्थित एक पसलका सञ्चालकसँग पसल सञ्चालन गर्न महिनावारी रुपमा रकम दिनुपर्ने र अन्यथा सञ्चालन गर्न नदिने भनी उनीविरुद्ध उजुरी आएको र सोही उजुरीका आधारमा अनुसन्धान गर्दा ९ हजार घुस रकम बुझिलिएको अख्तियारको ठहर छ।
"माधव नेपाल र वामदेव गौतमबीच भेट, वाम सरकार बनाउनेबारे छलफल",काठमाडौं : नेकपा एकीकृत समाजवादी पार्टीका अध्यक्ष माधव कुमार नेपाल र नेकपा एकता राष्ट्रिय अभियानका संयोजक बामदेव गौतमबीच भेट भएको छ । एकीकृत समाजवादी पार्टीका अध्यक्ष माधव कुमार नेपालाई भेट्न गौतम आलोकनगरस्थित पार्टी कार्यालय पुगेका थिए । उनीहरुबीच आइतबार बिहान भेट भएको स्रोतले बताएको छ । उनीहरुबीच सत्तासमीकरण र सम्भावित वामगठबन्धनबारे छलफल भएको बताइएको छ। एकता राष्ट्रिय अभियानका संयोजक गौतम कम्युनिष्ट शक्तिहरुलाई एक गराउने अभियनमा जुटेका छन् । नेकपा माओवादी केन्द्रका अध्यक्ष पुष्पकमल दाहाल प्रचण्डले शनिबार बिहान प्रधानमन्त्री शेरबहादुर देउवालाई भेटी आफूलाई प्रधानमन्त्री बन्न सहयोग गर्न आग्रह गरेका थिए । प्रचण्ड आफू प्रधानमन्त्री बन्नका लागि एमालेलगायत अन्य साना दलसँग समेत नियमित छलफलमा छन् । नेपाली कांग्रेसले प्रधानमन्त्रीमा आलोपालो गर्न सकिने बताएपछि पहिलो चरणमा प्रचण्डलाई प्रधानमन्त्री बनाउन नसकिने स्पष्ट पारिसकेको छ ।
गाउँपालिकाका अध्यक्षसहित ७ जनाविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले काभ्रेपलाञ्चोक तेमाल गाउँपालिकाका तल्कालीन अध्यक्षसहित सातजनाविरुद्ध भ्रष्टाचार मुद्दा दायर गरेको छ। तेमाल गाउँपालिकाका अध्यक्ष सलामसिंह लामा,प्रमुख प्रशासकीय अधिकृत शर्मिला लामिछाने,कन्ष्ट्रक्सन एण्ड सप्लायर्स प्रालिका संचालकसहित ७ जनाविरुद्ध आइतबार भ्रष्टाचार मु्द्दा दायर गरेको अख्तियारका प्रवक्ता श्यामप्रसाद भण्डारीले जानकारी दिएका छन्। प्रवक्ता भण्डारीका अनुसार उनीहरुले व्यवसायीसँगको मिलेमतोमा नदीजन्य पदार्थ उत्खनन्सम्बन्धी ठेक्कामा कबोल अंक र सम्झौता अंक फरक पारी राजश्व चुहावट गरेको अनुसन्धानबाट खुलेकाले सातैजनाविरुद्ध विशेष अदालत काठमाडौंमा मुद्दा दायर गरेको हो। घटनाबारे थप अनुसन्धान भइरहेको अख्तियारले जनाएको छ।"
बजेट नल्याउने पालिकालाई मन्त्रालयको परिपत्र,"काठमाडौं : चालु आर्थिक वर्ष २०७९८० को पाँच महिना बितिसक्दा पनि बजेट नल्याएका आठ स्थानीय तहलाई चाँडो बजेट ल्याउन संघीय मामिला तथा सामान्य प्रशासन मन्त्रालयले परिपत्र गरेको छ। सिराहाको औरही गाउँपालिका र कर्जन्हा नगरपालिका, धनुषाको नगराइन नगरपालिका र कमला नगरपालिका, सर्लाहीको विष्णु गाउँपालिका र बौधीमाई नगरपालिका, रौतहटको यमुनामाई गाउँपालिका र बाँकेको डुडुवा गाउँपालिकालाई मन्त्रालयले पत्र पठाउँदै बजेटबारे जानकारी गराउन भनेको हो। गत मङ्सिर २८ गतेको सचिवस्तरीय निर्णयबाट ती पालिकालाई बजेटबारे परिपत्र गर्ने निर्णय भएको मन्त्रालयले जनाएको छ। बजेट नल्याउने पालिकाबारे विभिन्न निकायबाट चासो भई आएको पनि परिपत्रमा उल्लेख छ। 'अख्तियार दुरुपयोग अनुसन्धान आयोगलगायत विभिन्न नियमनकारी निकायबाट गत आर्थिक वर्षको बजेट हालसम्म पारित नगरेका विषयमा सोधनी भई आएकाले नेपालको संविधान, स्थानीय तहलाई प्राप्त अधिकार तथा प्रचलित कानूनको पूर्ण पालना गरी जनतालाई प्रदान गरिने सेवा प्रवाहमा सुशासन कायम गर्न गराउन हुन मङ्सिर २८ गतेको सचिवस्तरीय निर्णयअनुसार अनुरोध छ', मन्त्रालयको परिपत्रमा भनिएको छ। बजेट नल्याएका पालिकाबारे अख्तियारलगायत निकायमा उजुरी परेका कारण त्यसबारे ती निकायबाट सोधखोज भएको मन्त्रालयका प्रवक्ता रुद्रसिंह तामाङले बताए। 'अहिलेसम्म बजेट नल्याएपछि ती पालिकाबारे विभिन्न निकायमा उजुरी परेका हुन सक्छन्। त्यसैले अख्तियारलगायत निकायबाट मन्त्रालयमा सोधीखोजी भएको हो', उनले भने। मधेस प्रदेशका सात र लुम्बिनी प्रदेशको एउटा पालिकाले आफ्नो वार्षिक बजेट मन्त्रालयको प्रणालीमा प्रविष्ट गरेको देखिँदैन। यद्यपि, त्यस्ता पालिकामध्ये सिराहाको औरही गाउँपालिका तथा कर्जन्हा नगरपालिकाका र रौतहटको यमुनामाई गाउँपालिकाले बजेट ल्याइसकेका जनाएका छन्। यी पालिकाको वार्षिक बजेट गाउँसभाबाट पारित भइसकेको भए पनि मन्त्रालयको प्रणालीमा प्रविष्ट गर्न समय लागेको जनाएका छन्। वार्षिक बजेट नआएपछि ती पालिकामा विकास निर्माणका काम ठप्प छन्। कर्मचारीको तलब भत्ता रोकिएको छ। दैनिक कार्यालय सञ्चालनमा समस्या देखिएको छ। गाउँसभा र नगरसभाबाट बजेट पारित नभएका पालिकाका लागि सम्बन्धित जिल्लाको कोष तथा लेखा नियन्त्रक कार्यालय (कोलेनिका)ले बजेट रोक्ने गर्छ। असार दोस्रो साताभित्र ल्याइसक्नुपर्ने बजेट मङ्सिर मसान्तसम्म पनि आउन नसक्नुको मुख्य कारण गाउँ तथा नगरसभामा राजनीतिक दलबीचको किचलो तथा प्रमुख र उपप्रमुखबीचको मनमुटाव देखिएको छ। बजेट पारित नहुँदा तलब सुविधासमेत नपाएपछि धनुषाको नगराइन नगरपालिकाका कर्मचारी आन्दोलन उत्रिएका छन्। नेपालको संविधान २०७२ को धारा २२१ ले स्थानीय तहको व्यवस्थापकीय अधिकार गाउँ र नगरसभालाई प्रदान गरेको छ। साथै स्थानीय सरकार सञ्चालन ऐन २०७४ को दफा ७१ मा गाउँ तथा नगरसभाले असार मसान्तसम्म आगामी आर्थिक वर्षको बजेट पारित गरिसक्नुपर्ने व्यवस्था छ। यो व्यवस्थाबमोजिम गाउँसभा र नगरसभाबाट बजेट पारित गरी सोको विवरण अनिवार्यरुपमा संघीय मामिला तथा सामान्य प्रशासन मन्त्रालयको पोर्टलमा प्रविष्ट गर्नुपर्छ। अन्तरसरकारी वित्त व्यवस्थापन ऐन, २०७४ को दफा २१ को उपदफा तीनमा गाउँ कार्यपालिका र नगर कार्यपालिकाले प्रत्येक वर्ष असार महिनाको १० गतेभित्र आगामी आर्थिक वर्षको राजस्व र व्ययको अनुमान सम्बन्धित गाउँ वा नगरसभामा पेस गर्नुपर्नेछ', उल्लेख छ। तर बजेट नआएका कारण ती पालिकामा आर्थिक गतिविधि चलायमान हुन सकेका छैनन्। पालिकाले वार्षिक बजेट नल्याउँदा उनीहरूका विकास निर्माणका काम ठप्प हुनेदेखि कर्मचारीले तलब नपाउने सम्मका समस्या देखिएका छन्।"
तलब माग्दै कोसी अस्पतालका चिकित्सक र कर्मचारी आन्दोलित,"विराटनगर : नियमित काम गर्दापनि समयमा तलब नपाएको भन्दै विराटनगरको कोसी अस्पतालमा कार्यरत चिकित्सक र कर्मचारी आइतबारदेखि आन्दोलित बनेका छन्। अस्पताल विकास समितिबाट करारमा नियुक्त भएका १ सय २१ जना चिकित्सक र कर्मचारीले कात्तिक र मंसिर महिनाको तलब पाएका छैनन्। नियमित काम गर्दापनि तलब नपाएको भन्दै उनीहरूले आइतबार बिहान १ घण्टा अस्पताल प्रशासनअगाडि धर्ना दिएका छन्। आन्दोलनका कारण बिहान १० बजेदेखि ११ बजेसम्म अस्पतालको ओपीडी सेवा बन्द रहयो। करार अवधि थप नहुँदासमेत अस्पतालमा उपस्थित भएर उनीहरूले नियमित काम गरिरहेका छन्। विकास समितिले चिकित्सक, स्टाफ नर्स, हेल्थ असिस्टेन, अनमी, फार्मेसी सहायक, ल्याब टेक्निसियन, खरिदार, मुखिया, चालक, कार्यालय सहयोगीसहित गरेर १ सय २१ जनालाई करारमा नियुक्त गरेको थियो। समितिको नियमित बैठक बस्न नसक्दा उनीहरूको करार अवधि पनि थप हुन सकेको छैन। करार अवधि थप नहुँदासमेत अस्पतालमा उपस्थित भएर उनीहरूले नियमित काम गरिरहेका छन्। चिकित्सक र कर्मचारी आन्दोलित बनेपछि अस्पतालको सेवा प्रभावित बनेको छ। अस्पतालका फिजिसियन डा रोशन खड्काले २ महिनासम्म तलब नपाएपछि बाध्य भएर आन्दोलन गर्नु परेको बताए। काम गरेको दुई महिना पूरा भइसक्दा पनि तलब पाइएन। करारकाले मात्रै तलब नपाएपछि बाध्य भएर आन्दोलनमा उत्रिनु परेको हो, उनले भने, पहिलो दिन सांकेतिक आन्दोलन स्वरूप १ घण्टा धर्ना दिएका छौँ। तत्काल तलबको व्यवस्था नगरिए चरणबद्ध आन्दोलनमा उत्रने तयारी छ। अस्पतालले विगत ७ वर्षदेखि स्वास्थ्यकर्मीलाई प्रोत्साहन भत्ता दिएको छैन। डा खड्काका अनुसार अस्पतालको सेवा प्रभावित हुन नदिन चिकित्सक र कर्मचारीलाई तत्काल तलबको व्यवस्था हुनुपर्छ। आन्दोलनअन्तर्गत सोमबार हातमा कालोपट्टि बाँधेर र मंगलबार अस्पताल परिषरमै बिरामीको उपचार गर्ने चिकित्सकको तयारी छ। अस्पतालले विगत ७ वर्षदेखि स्वास्थ्यकर्मीलाई प्रोत्साहन भत्ता दिएको छैन। भत्ता नदिएको लामो समय भइसक्यो। करारमा नियुक्त गरिएकाको म्याद पछिल्लो समय थपिएको छैन। कामबाट निकालिएको पनि छैन। अर्कोतर्फ काम गरेको सेवा सुविधा लिन पनि आन्दोलनमा उत्रिनुपर्ने अवस्था आएको छ, डा खड्काले भने। कोसी अस्पताल विकास समितिको बैठक २ महिनादेखि बस्न सकिरहेको छैन। बैठक नबस्दा करारमा नियुक्त भएकाको म्याद थप हुन नसकेको हो। जसका कारण नियमित काम गरिरहेकाहरूले तलब पाउन सकिरहेका छैनन्। विकास समितिको बैठकले करारमा नियुक्त भएका चिकित्सक र कर्मचारीको म्याद थप गरेपछि उनीहरूले तलब पाउने व्यवस्था छ। म्याद थप नभएपनि चिकित्सक र कर्मचारीले नियमित काम भने गरिरहेको अस्पताल स्रोतले बतायो। अस्पतालका निमित्त मेडिकल सुपरिटेन्डेन्ट डा लक्ष्मीनारायण यादव अहिले काठमाडौंमा छन्। यादव फर्किएपछि करारमा नियुक्त भएका कर्मचारीको हकमा कुनै निर्णय हुनसक्ने र उनीहरूले तलब पाउने वातावरण बन्ने स्रोतको भनाइ छ। अस्पताल विकास समितिका अध्यक्ष महेश भट्राईका अनुसार समितिको सदस्य सचिव मेडिकल सुपरिटेन्डेन्ट हुने व्यवस्था छ। सदस्य सचिवले समितिको बैठक नबोलाउँदा समस्या निम्तिएको उनले बताए। लामो समयदेखि करारमा काम गर्दै आएकाहरूले २ महिनादेखि तलब नपाएकै हुन्। विकास समितिले म्याद थप नगरेसम्म उनीहरूले तलब लिन पाउँदैनन्, भट्टराईले भने, अस्पताल प्रशासनको बेवास्ता र राजनीतिक स्वार्थका कारण विकास समितिको बैठक बस्न सकेको छैन। यसको असर अस्पतालको सेवा प्रवाहमा पर्ने देखिन्छ। उनका अनुसार राजनीतिक खिचातानी धेरै हुँदा अस्पतालको अवस्था भद्रगोल बनेको छ। अस्पताल धराशायी बन्दै छ। बारम्बार दबाब दिँदा पनि सदस्य सचिवले बैठक बोलाउन नचाहेको उनको भनाइ छ। अब कुनै न कुनै हिसाबले चाँडै बैठक बस्ने र यस विषयमा आवश्यकता निर्णय लिइने अध्यक्ष भट्टराई बताउँछन्। प्रदेश १ कै सबैभन्दा ठूलो सरकारी स्वास्थ्य संस्था कोसी अस्पतालमा चिकित्सक र कर्मचारी गरेर ६ सय १ जना कार्यरत छन्। तीमध्ये तलब नपाएका १ सय २१ जना विकास समितिले करारमा नियुक्त गरेकाहरू हुन्।"
"संसदीय दलको नेता बन्न रस्साकस्सी, यी हुन् १० दलका सम्भावित अनुहार","काठमाडौंः निर्वाचनपछि अहिले राजनीतिक दलका नेता कसलाई संसदीय दलको नेता बनाउने भन्ने दौडधुपमा छन्। संसदीय दलको नेता नै प्रधानमन्त्री बन्ने भएकाले पनि यो विषय राजनीतिक दलका लागि पेचिलो बन्दै गएको छ। विगतमा पार्टीको नेतृत्वकर्ता नै संसदीय दलको नेता बन्ने गरेपनि यसपटकको परिदृश्य अलिक फरक छ। सत्ता गठबन्धनको नेतृत्वकर्ता दल नेपाली कांग्रेसमै को संसदीय दलको नेता बन्ने भन्ने तीव्र बहस छ। यो बहसलाई सभापतिसमेत रहेका प्रधानमन्त्री शेरबहादुर देउवाबाहेक अन्यले सतहमै ल्याएर छलफल गरिरहेका छन्। राजनीतिक भेटवार्ताका क्रममा पनि प्रधानमन्त्रीमा सघाउन एकले अर्कोलाई सहयोग माग्नेक्रम जारी छ। निर्वाचन आयोगले समानुपातिकतर्फका सांसदलाई आज (आइतबार) प्रमाणपत्र बाँडेको छ। अब सांसदहरूको पहिलो काम नै संसदीय दलको नेता चुन्नेमै केन्द्रित हुन्छ। राजनीतिक दल सम्बन्धी ऐन २०७३ मा संघीय संसद वा प्रदेश सभाको निर्वाचनमा कम्तीमा दुई स्थानमा निर्वाचित भई प्रतिनिधित्व गर्ने दलले संघीय संसदीय वा प्रदेश संसदीय दल गठन गर्न सक्ने व्यवस्था छ। यो व्यवस्था अनुसार नेपालमा यस पटक १० पार्टीले संघीय संसदमा संसदीय दल गठन गर्न पाउनेछन्। पार्टीको नीति सदनमा पुर्याउन संसदीय दलका नेताको भूमिका अग्रणी हुन्छ। संसदीय राजनीतिमा दलको नेता बन्नु भनेको अवसर पाउँदा प्रधानमन्त्री हुनसक्ने अवस्था पनि हो। संसदीय दलको नेतालाई आफ्ना पार्टीका सांसदहरूलाई निर्देशन दिनेदेखि कारबाही गर्नेसम्मको अधिकार छ। यी हुन् संसदीय दलको नेता बन्ने सम्भावित अनुहार संसदको सबैभन्दा ठूलो दल नेपाली कांग्रेसबाट पार्टी सभापतिसमेत रहेका प्रधानमन्त्री शेरबहादुर देउवा संसदीय दलको नेताका प्रमुख दावेदार हुन्। देउवाले आफ्नो दावेदारीलाई आफैँले प्रस्तुत गर्नुबाहेक देउवा खेमाका कांग्रेस नेताले कांग्रेसमा संसदीय दलको नेताको निर्विकल्प उम्मेदवार पार्टी सभापति नै रहेको बताउँदै आएका छन्। कांग्रेसकै बरिष्ठ नेता रामचन्द्र पौडेल पनि संसदीय दलको नेता बन्ने होडमा छन्। आफ्नो समूहमा भएका छलफलमा उनले खुलेरै संसदीय दलको नेता बन्ने योजना सुनाउने गरेका पौडेलले सभापति देउवालाई भेटेर कुराकानी गरेका छन्। देउवासँगको भेटमा पौडेलले गठबन्धन निर्माणमा आफूले भूमिका खेलेको भन्दै गठबन्धन टिकाउन पनि आफ्नो भूमिका चाहिने आसयसहित संसदीय दलको नेता बन्ने संकेत सुनाएका थिए। यता महामन्त्री गगन थापाले पनि आफू प्रधानमन्त्री हुने दावीमात्र गरेका छैनन्। अब संसदीय दलको नेता बन्ने गृहकार्यमा लाग्ने संकेत गर्दै सार्वजनिक रुपमै दिएका छन्। अहिले पार्टीमा आफ्नो उपस्थितिलाई मजबुद बनाउन थापा पनि आन्तरिक गृहकार्यमा लागेको बुझिन्छ। संस्थापन इत्तरको समूहका नेता डा शेखर कोइरालाको नाम पनि संसदीय दलको नेतामा आउने गरेको छ। संसदीय दललाई नै लक्षित गरेर पार्टी सभापति देउवाले कांग्रेसका सांसदहरूलाई बालुवाटारमा चियापान कार्यक्रम गराएका थिए। चियापानमा सहभागीले कांग्रेसकै नेतृत्वमा आगामी सरकार बन्नुपर्ने बताएका थिए। चियापानमा सहभागी कांग्रेस नेता डा शेखर कोइरालाले भने सरकारको नेतृत्व कांग्रेसले नै बन्नुपर्ने तर संसदीय दलको नेतामा भने अझै निर्क्यौल नभएको बताएका थिए। बुधबारभित्रमा संसदीय दलको नेतृत्व चयन गर्ने जनाएको कांग्रेसले आज (आइतबार) पार्टीको केन्द्रीय सम्पादन समितिको बैठक बोलाएको छ। एमालेबाट संसदीय दलको नेताका प्रमुख दावेदार पार्टी अध्यक्ष केपी शर्मा ओली नै हुन्। उनी पार्टी भित्रका निर्विकल्प दलको नेता हुन्। एमालेले चुनावी प्रचारकै क्रममा ओलीलाई भावी प्रधानमन्त्रीका रुपमा प्रस्तुत गरेको थियो। संसदको तेस्रो ठूलो दल नेकपा माओवादी केन्द्रमा पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित नै छ। उनले अहिले आफू प्रधानमन्त्री बन्न आन्तरिक गृहकार्य पनि गरिरहेका छन्। गठबन्धनमा प्रभावशाली नेता प्रचण्डले कांग्रेस सभापति देउवालाई भेटेर प्रधानमन्त्रीमा सहयोग गर्न आग्रह गरिसकेका छन्। उनले वर्तमान सत्ता गठबन्धनमात्र होइन समानान्तर गठबन्धन बनाउने गृहकार्य गरिरहेको पनि बुझिन्छ। एमालेसँगको सहकार्यका लागि दोस्रो तहका नेतालाई प्रचण्डले परिचालन गर्दै आएका छन्। यस्तै राष्ट्रिय स्वतन्त्र पार्टीमा रवि लामीछाने संसदीय दलको नेताका उम्मेदवार हुन्। रास्वपाले अहिलेसम्म संसदीय दलको नेताबारे निर्णय गरिसकेको छैन। लामिछानेको नागरिकता प्रकरणमा फेरि बाहिरिएपछि उनी विवादमा तानिएका छन्। त्यसैले पनि रास्वपाबाट संसदीय दलको नेता को भन्ने अझै टुंगो लागेको छैन। नेकपा एकीकृत समाजवादीवाट पार्टी अध्यक्ष माधवकुमार नेपाल निर्विकल्प संसदीय दलको नेताका उम्मेदवार हुन्। राष्ट्रिय प्रजातन्त्र पार्टीबाट पार्टी अध्यक्ष राजेन्द्र लिङ्देन संसदीय दलको नेताका दावेदार हुन्। जनमत पार्टीबाट पार्टी अध्यक्ष सीके राउत संसदीय दलको नेता हुने सम्भावना छ। यस्तै, जनता समाजवादी पार्टीबाट पार्टीका बरिष्ठ नेता अशोक राई संसदीय दलको नेताका दावेदार हुन्। तर, पार्टीभित्र प्रदीप यादव र राजकिशोर यादवको पनि दावी छ। लोसपामा अध्यक्ष महन्थ ठाकुर, नागरिक उन्मुक्तिबाट पार्टी अध्यक्ष रन्जिता श्रेष्ठ संसदीय दलको नेता बन्ने तयारीमा छन्। निर्वाचनबाट कांग्रेसले प्रत्यक्ष र समानुपातिक गरी ८९ सिट जितेको छ। प्रत्यक्षतर्फ ५७ र समानुपातिकतर्फ ३२ सिट जितेर संसदको ठूलो दल कांग्रेस बनेको छ। यस्तै नेकपा एमाले संसदमा प्रतिनिधित्व गर्ने दोस्रो ठूलो दल बनेको छ। एमालेबाट प्रत्यक्षतर्फ ४४ र समानुपातिकमा ३४ गरी कुल ७८ सांसद बनेका छन्। माओवादी केन्द्रका ३२ सांसदले संसदमा प्रतिनिधित्व गर्नेछन्। माओवादीबाट प्रत्यक्षमा १८ र समानुपातिकमा १४ गरी ३२ सांसद संसदमा सहभागी हुनेछन्। ती मध्ये महेन्द्रराय यादव नेपाल समाजवादी पार्टीका हुन्। उनले माओवादी केन्द्रको चिन्ह हंसिया हथौडा लिएर निर्वाचन जितेका हुन्। राष्ट्रिय स्वतन्त्र पार्टीका २० जना, राष्ट्रिय प्रजातन्त्र पार्टीका १४ जना सांसदले संसदमा प्रतिनिधित्व गर्नेछन्। रास्वपबाट ७ सांसद प्रत्यक्ष र १३ सांसद समानुपातिकतर्फ चुनिएका छन्। राप्रपाबाट ७ जना प्रत्यक्ष र ७ जना समानुपातिक तर्फ निर्वाचित भएका छन्। जनता समाजवादी पार्टीका १२ जना, यस्तै, नेपाल जनमत पार्टीका ६ जनाले संसदमा सहभागी जनाउनेछन्। जसपाबाट ७ जना प्रत्यक्ष र ५ जना समानुपातिक तर्फबाट समेटिएका छन्। नेकपा एकीकृत समाजवादीका १० जना सांसदले प्रतिनिधित्व गर्नेछन्। नागरिक उन्मुक्ति पार्टीका ३ जना, स्वतन्त्र तर्फका ५ जना, नेपाल मजदुर किसान पार्टी र राष्ट्रिय जनमोर्चाका ११ जनाले संसदमा प्रतिनिधित्व गर्नेछन्।"
चोरीको मोटरसाइकलसहित दुई जना पक्राउ,काठमाडौं : चोरीको मोटरसाइकलसहित दुई जना पक्राउ परेका छन्। पक्राउ पर्नेमा रामेछापको दोरम्बा५ घर भई हाल भक्तपुर बस्ने २२ वर्षीय रिदमबहादुर थापा मगर र सोही स्थान घर भई हाल काठमाडौंको सुन्धारा बस्ने २१ वर्षीय प्रेम थापा मगर रहेका छन्। चोरीको मोटरसाइकलसहित आवश्यक कारबाहीका लागि आजै परीसर जावलाखेल बुझाइएको काठमाडौँ उपत्यका प्रहरी कार्यालय रामशाहपथका प्रवक्ता एवंम् प्रहरी वरीष्ठ उपरीक्षक राजेन्द्र प्रसाद भट्टले जानकारी दिए। धादिङको थाक्रे गाउँपालिका७ घर भइ हाल ललितपुरको ललितपुर महानगरपालिका९ मंगलबजार बस्ने कञ्चन खत्रीले बागमती प्रदेश०२०१६ प ६०२९ नम्बरको पल्सर २२० सिसिको मोटरसाइकल हराएको भनि २०७९ असोज ६ गते निवेदन दर्ता गराएका थिए । खोजतलास गर्ने क्रममा वास्तबिक नम्बर परिवर्तन गरी बागमती प्रदेश०२०१९ प ९५६४ नम्बर प्रयोग गरी चलाउँदै गर्दा शनिबार अपरान्ह साढे ४ बजे ललितपुरको ताल्छिखेलबाट उनिहरूलाई नियन्त्रणमा लिएको थियो।
"२७ अंकले घट्यो सेयर बजार,सबै समूहको सूचक नकारात्मक","काठमाडौं : साताको पहिरो कारोबार दिन आइतबार नेप्से परिसूचक दोहोरो अंकले घटेको छ। नेप्से २७५४ अंकले घटेर १८५५०६ विन्दुमा अडिएको छ। सेन्सेटिभ इण्डेक्स ५२२ अंकले ओरालो लागेर ३६२८२ विन्दुमा पुगेको हो। यसदिन कारोबारमा आएका १३ समूहको सूचक नकारात्मक देखिएका छन्। फाइनान्स समूहको सूचक सर्वाधिक २८८ प्रतिशतले घटेको छ। यसैगरी डेभलपमेन्ट बैंकको २०६ र हाइड्रोपावर २०४ प्रतशतले सूचक घटेको हो। बैंकिङ र माइक्रो फाइनान्स १ प्रतिशत बढिले सूचक घट्दा होटल्स एन्ड टुरिजम,इन्भेस्टमेन्ट, लाइफ इन्स्योरेन्स,मनु ए्ड प्रो, म्युचुअल र नन लाइफ इन्स्योरेन्सको सूचक ०९४ प्रतिशतसम्म घटयो। आइतबार २५० कम्पनिको ३७ लाख ७८ हजार ९५१ कित्ता सेयर १ अर्ब १५ करोड ७१ लाख ५५ लाख ९९ रुपैयाँको सेयर कारोबार भयो। इस्टर्न हाइड्रोपावरको सेयर मूल्य १० प्रतिशत हाराहारीमा बढ्यो भने ग्लोबल आइएमइ ब्यालेन्सको सूचक ९५५ प्रतिशतले बढेको हो। यसदिन कारोबार रकमका आधारमा एग्रिकल्चर डेभलपमेन्ट बैंक शीर्षस्थानमा रहयो। सो बैंकको ६ करोड २५ लाख मूल्य बराबरको सेयर कारोबार भयो।"
"पेरिसडाँडामा माओवादी केन्द्रको पदाधिकारी बैठक, सत्तासमीकरणबारे छलफल हुँदै","काठमाडौंः नेकपा माओवादी केन्द्रको पदाधिकारी बैठक सुरु भएको छ । सत्तासमीकरण, संसदीय दलको नेता र भावी रणनीति तय गर्न बैठक पार्टी कार्यालय पेरिसडाँडामा सुरु भएको हो । नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो । शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए । सत्तासमीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरु रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिए पनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए ।"
"बाराही हाइड्रोपावरको आइपीओ बाँडफाँड, ५१ हजार पाँच सय २२ आवेदकले पाए १० कित्ता","काठमाडौं : बाराही हाइड्रोपावर पब्लिक लिमिटेडले सर्वसाधारणका लागि निष्काशन गरेको प्रारम्भिक सार्वजनिक निष्कासन (आइपीओ) को बाँडफाँड गरिएको छ । कम्पनीको धितोपत्र निष्काशन तथा बिक्री प्रबन्धक एनआइबिएल एस क्यापिटल लिमिटेडको कार्यालयमा आज सेयरको बाँडफाँड गरिएको हो । कम्पनीले प्रति सेयर १०० अङ्कित दरका कूल पाँच लाख ५४ हजार कित्ता आइपीओ बिक्री खुला गरेको थियो । बिक्री प्रबन्धककाअनुसार साधारण सेयरमा कूल १२ लाख ५८ हजार चार सय २१ आवेदकले एक करोड ४३ लाख ५१ हजार आठ सय ३० कित्ता सेयरका लागि आवेदन दिएका थिए । कम्पनीले योग्य ११ लाख ९१ हजार दुई सय ८४ मध्ये ५१ हजार पाँच सय २२ आवेदकलाई १० कित्ताका दरले गोलाप्रथामार्फत सेयर बाँडफाँड गरिएको बिक्री प्रबन्धकले जनाएको छ । निष्कासित सेयरमा २७ हजार सात सय कित्ता सामूहिक लगानी कोषलाई र ११ हजार ८० कित्ता कर्मचारीलाई बाँडफाँट गरिएको छ । लगानीकर्ताले गत मङ्सिर २१ गतेदेखि २६ गतेसम्म शेयर खरिदका लागि आवेदन दिएका थिए । बाँडफाँडको नतिजा सम्बन्धित कम्पनी, बिक्री प्रबन्धक र सिडिएस एण्ड क्लियरिङ लिमिटेडको वेवसाइट९मेरो शेयर०मार्फत हेर्न सकिने कम्पनीले जनाएको छ ।"
नेपाल मेरो आत्माको जन्मघर हो,"तपाईंको नेपाल भ्रमण खास केका लागि हो ? मलाई नेपालसँग जोड्ने काम केपी सिटौलाले गर्नुभयो। सिटौला करिब ३० वर्षदेखि कोरियामा बस्दै आउनुभएको छ। उहाँले सामाजिक र व्यापारिक रूपमा नेपाल र कोरियालाई जोडिरहनुभएको छ। हामीचाहिँ उहाँसँग सामाजिक अझ भनौं सेवा भावले जोडिएका हौं। उहाँसँग भेट नभएको भए म आउने थिइनँ होला। भेट कसरी भयो ? सेवामा सहयात्रा कसरी जुर्यो ? हामी एउटा सानो गुम्बामा दुई आनी सँगै बस्थ्यौं। अर्को साथी, अझ भनौं मेरो सिनियर हुनुहुन्थ्यो म्यङ्जो सुनिम। त्यही गुम्बामा हामीले छाबी खोङ्दक ह्वोए (जसको अर्थ अरूका लागि प्रार्थना वा अर्कालाई पीडामा मल्हम लगाएर खुसी बाँड्नु भन्ने लाग्छ) संस्था स्थापना गरेका थियौं। संस्था स्थापनापछि कसरी, कहाँ सहयोग गर्ने भन्ने विषयमा बुद्ध धर्मसँग आस्था राख्ने व्यक्तित्वहरूसँग भेटघाट राख्यौं। परामर्श गर्यौं। त्यही जमघटमा सिटौलासँग भेट भयो। उहाँको के कुराले नेपालसँग जोडिनुभयो ? हामीसँग ठूलो कोष थिएन। थोरै पैसाबाट सहयोगको थालनी गरेका थियौं। थोरैमा पनि कसरी व्यवस्थापन गर्न सकिन्छ भन्ने कुरा उहाँको काम गराइले देखायो। अनि उहाँमाथिको विश्वासले जोडियौं। नेपालमा सहयोग व्यक्तिगत कि संस्थागत ढंगले गरिरहनुभएको छ ? हामी बुद्धका अनुयायी। बुद्धले सिकाउनुभएको ध्यान, ज्ञान र कर्मलाई व्यवहारमा कसरी उतार्न सकिन्छ भन्ने सिकाउनु नै संस्थाको मुख्य उद्देश्य हो। त्यही क्रममा हामीले सेवा भावले छाबी खोङ्दक ह्वोए खोलेका हौं। दुःखको कुरा मेरो सहयात्री आनी म्यङ्जो सुनिमको कम उमेरमै निधन भयो। त्यसपछि म गुम्बामा एक्लो भएँ। अहिले त्यो संस्थाको नाम फेरेर च्यारिटी संस्थाका रूपमा हेल्पिङ रोड्स बनाएका छौं। नेपालमा सिटौलाको नेतृत्वमा आशाका कोपिला भन्ने संस्था छ। यी दुई संस्थाको सहकार्यबाट नेपालमा सहयोग गरिरहेका छौं। नेपाल आएको कति वर्ष भयो ? केके गर्नुभयो अहिलेसम्म ? सन् २०१० बाट यो अभियान सुरु भएको हो। झापाको तत्कालीन गौरादहस्थित भद्रकाली माविबाट सुरु भएको यो अभियान १३औं वर्षमा हिँडिरहेको छ। यसबीच दर्जन शिक्षण संस्थालाई छात्रवृत्ति तथा विभिन्न शैक्षिक सामग्री प्रदान गरेका छौं। २१२ विद्यार्थीलाई नियमित छात्रवृत्ति प्रदान गरेका छौं। नजिक स्कुल नभएर पढ्न जान नसकेका २ सय ४० जनालाई साइकल बाँडेका छौं। स्कुलहरूमा २ सय १५ वटा डेस्कटप कम्प्युटर दिएका छौं। १ सय ३६ वटा ह्वाइट बोर्ड उपलब्ध गराएका छौं। सहयोगका लागि शिक्षा क्षेत्र नै रोज्नुको कारण के हो ? हामीसँग प्रष्ट खाका थिएन। सिटौलाले नेपाल ल्याएर हामीलाई झापाको गौरादहस्थित भद्रकाली स्कुलमा लैजानुभयो। त्यहाँको शिक्षा पद्धति देखाउनुभयो। २१औं शताब्दीमा पनि २०औं शताब्दीको जस्तो शैक्षिक अवस्था देखेर यो क्षेत्रमा सहयोग गर्ने भावना पलाएको हो। कोरियामा एउटा उखान छ, त्यसको आशय हुन्छ, भोक लागेको पीडाभन्दा अशिक्षाको पीडा झन् कष्टदायी हुन्छ। भोक लागेकालाई खाना दियो भने एकछिनका लागि पेट त भर्छ, तर शिक्षा भनेको एकैछिनमा अघाइने कुरा होइन। यसका लागि धेरै समय लाग्छ। यो जीवन उज्यालो पार्ने एक प्रकारको खाना नै हो। शिक्षाको भोक मार्न तपाईंहरूको अभियान कस्तो हुन्छ ? हामी अभियानका दौरान भन्ने गर्छौं, तपाईं आर्थिक रूपमा गरिब छु भनेर संकोच नमान्नुहोस्। तर, यदि तपाईंले आफ्नो बालबच्चालाई शिक्षामा रोक लगाउनुहुन्छ भने चाहिँ तपाईं गरिब नै हो। एउटा बच्चालाई खाना दिनु मात्रै अभिभावकत्व होइन। उसलाई खानाको साथसाथै शिक्षा दिनु भनेको उसका लागि सबैभन्दा ठूलो उपहार हो। अवसर नपाएकालाई अवसर दिनुभन्दा ठूलो अर्को मानव धर्म छैन। मानव जातिलाई शिक्षाको ज्योति छर्नु भनेको सबैभन्दा ठूलो धर्म हो जस्तो मलाई लाग्छ। यो काम तपाईंहरूको हो कि सरकारको ? देश समृद्ध बन्न शिक्षा जरुरी छ। सरकारले शिक्षा क्षेत्रलाई छोडेर अन्यत्रै भुलिरहेको मैले देखेँ। ज्ञानको ज्योति छोडेर अन्यत्र सरकार भुलेको देख्दा मलाई साह्रै नराम्रो लागेको छ। हामीले गरिरहेको काम भनेको खासमा यो देशको सरकारको हो। सरकारले यो काममा अग्रसरता देखायो भने मजस्ता धेरै अत्यन्तै खुसी हुने थियौं। तपाईंको नजरमा नेपालमा सरकारले गर्नुपर्ने कामहरू के देख्नुभएको छ ? म धेरै स्कुलमा गएँ। हेरेँ। कक्षाकोठा छन्, तर अँध्यारा। कहीँकतै स्कुल राम्रा पनि छन्, तर अधिकांश ठाउँमा बिजुली नै छैन। अँध्यारोमा कसरी क्लास लिनु ? अर्को कुरा शिक्षकहरूमा जुन गुण र दक्षता हुनुपर्ने हो त्यो पनि पाइँदैन। जुन कुरामा दक्षता छ, अर्कै शिक्षा दिँदा कति प्रभावकारी होला ? भौतिक संरचना नै ठूलो कुरा हो ? स्कुलको भवन ठूलो हुनुपर्छ भन्ने होइन। जे जस्तो छ, त्यो सफा त हुनुपर्यो नि ! विद्यार्थीलाई पढ्ने वातावरण सरसफाइले पनि दिन्छ। तर, मैले कुनै पनि स्कुलमा सरसफाइलाई प्राथमिकता दिएको देखिनँ। व्यवहार तथा आचरणका कुरामा कुनै मतलबै नगरेको भेटेको छु। जहाँ शिक्षा लिइन्छ त्यहीँ अनुशासन भएन भने कस्तो शिक्षा पाइएला ? यति कुरा मात्रै सुधारियो भने देश शिक्षित बन्ने निश्चित छ, नेपालको भविष्य सुन्दर छ। किन यति साह्रो चित्त दुखाउनुभयो ? म एउटा लामा हुँ। म बस्ने गुम्बा नै सबै चिज हुन्छ। त्यो मेरो शिक्षालय हो। मेरा लागि त्यो नै संसार हो। मेरो मन त्यसैमा रम्छ। त्यस्तै, विद्यार्थीका लागि विद्यालय भनेको सबैभन्दा महत्वको कुरा हुनुपर्छ। त्यो वातावरण बनाइदिने भनेको शिक्षक तथा अभिभावकले हो। जो कोरियामा सानो गुम्बामा बस्छिन्। अनुयायीले चढाएको भेटी र कसैले दिएको सहयोग बटुल्छिन्, आफ्नो संस्था हेल्पिङ रोड्स मार्फत नेपालका स्कुलहरूलाई सघाउन आउँछिन्। बुद्धको ज्ञान नेपालको सबैभन्दा ठूलो सम्पत्ति ठान्छिन् उनी। तर, गौतम बुद्धको देशमै त्यसको बेवास्ता देख्दा भक्कानिन्छिन्। यहाँका कक्षा कोठामा बिजुली नदेख्दा उनको मन दुख्छ। गतिला स्कुल भवनमा सरसफाइसम्म नहुँदा सम्झाउँछिन् तर वर्षौंदेखि नसुध्रिएको पाउँदा बिरक्तिन्छिन्। मैले विगत १३ वर्षदेखि नजिकैबाट नियालिरहेका स्कुलहरू लगभग उस्तै अवस्थाका छन्। जुन १३ वर्ष अगाडि थिए। हामीले बारम्बार भन्यौं पनि। सुधारिन नचाहनु भएको हो कि, ज्ञान नै नभएको हो कि, मन नलागेर हो बुझ्नै सकेको छैन। हामीले जति भने पनि त्यहाँ परिवर्तन आएन। तपाईंलाई नेपालको शिक्षामा थप केही गर्न मन छ ? म आर्थिक रूपमा सबल बन्दै गएँ भने नेपालको एउटा स्कुलमा बसेर त्यसलाई नमुना बनाउन मन छ। अहिले हामी जे गरिरहेका छौं, त्यो कुनै ठूलो काम होइन, सानो र साधारण गरेका छौं। सबैले तल्लो तहबाट परिवर्तनमा ध्यान दिए हरेक सफलता सम्भव छ जस्तो लाग्छ मलाई। आफ्नो बालबच्चालाई शिक्षामा रोक लगाउनुहुन्छ भने तपाईं गरिब हो। मानव जातिलाई शिक्षाको ज्योति छर्नु भनेको सबैभन्दा ठूलो धर्म हो। म धेरै स्कुलमा गएँ। हेरेँ। कक्षाकोठा छन्, तर अँध्यारा। बिजुलीसम्म छैन। मैले कुनै पनि स्कुलमा सरसफाइलाई प्राथमिकता दिएको देखिनँ। जहाँ शिक्षा लिइन्छ त्यहीँ अनुशासन भएन भने कस्तो शिक्षा पाइएला ? मैले विगत १३ वर्षदेखि नजिकैबाट नियालिरहेका स्कुलहरू लगभग उस्तै अवस्थाका छन्। नेपालको एउटा स्कुलमा बसेर त्यसलाई नमुना बनाउन मन छ। बुद्धमार्गमा त्यत्तिकै गन्तव्यमा पुग्ने भन्ने हुँदैन। कर्म अनिवार्य चाहिन्छ। धर्म भनेको आफूले उपलब्धि गरेको कुरालाई संसारसामु बाँड्नु हो। बुद्धको ज्ञान यो देशको सबैभन्दा ठूलो सम्पत्ति हो। मैले १ वर्ष यहीँ बसेर स्कुल सुधार्छु भनेँ। त्यो केही नलागेर भनेको हुँ। यसरी गर्न सकिन्छ भनेर देखाउन भनेको हुँ। सबैभन्दा ठूलो कुरा भनेको शिक्षकले आफ्नो गुण बदल्नैपर्छ। अनि मात्रै विद्यार्थीले भनेको जस्तो शिक्षा पाउँछन्। यहाँको शिक्षामा केही पनि परिवर्तन भएको छैन त ? हामीले त्यत्रो ठूलो गर्यौं भनेर देखाउनुभन्दा पनि यहाँको शिक्षा तथा व्यावहारिक पक्षमा यहाँका मानिसको परिवर्तन हेर्न चाहेका हौं। उहाँहरूको चासोचाहिँ, आएका बेला जतिसक्दो धेरै दिए हुन्थ्यो भन्ने हुन्छ। पाएको कुरालाई कसरी सदुपयोग गर्ने भन्नेतर्फ ध्यान नै गएको छैन। यो कुराले मलाई ठूलो पीर परेको छ। सुध्रिएन भने ? अब पनि सुधार नहुनेजस्तो भयो भने हात झिक्ने कि के गर्ने भन्ने सम्बन्धमा यसपटक दमकमा छलफल कार्यक्रम गरेका थियौं। पहिलेपहिले स्कुलस्कुलमा गएर हामी सहयोग बाँड्थ्यौं। यसपटक त्यसो गरेनौं। एकैपटक छलफल गरेर मात्रै बाँडेका छौं। सुधारिन्छौं। देखिने गरी सुधार गर्छौं भन्नुभएको छ। एकपटक हेर्छौं त्यसपछि के हुन्छ भविष्यले बताउनेछ। प्रसंग बदलौं, धर्म के हो ? एउटा मानवजातिले सिक्नुपर्ने सबैभन्दा उच्चतम ज्ञान भनेको धर्म हो। साधारणतया हामी आपत पर्दा भगवानलाई सम्झन्छौं। यसो गरिदेऊ, उसो गरिदेऊ भन्छौं। बुद्ध धर्मले त्यस्तो सिकाउँदैन। म कुनै उद्देश्य लिएर हिँडे भने, त्यत्तिकै त पुगिँदैन। केही न केही कर्म त गर्नैपर्छ। त्यत्तिकै पुग्छु जस्तो लाग्नु गलत हो। बुद्धमार्गमा त्यत्तिकै गन्तव्यमा पुग्ने भन्ने हुँदैन। कर्म अनिवार्य चाहिन्छ। प्राप्तिका लागि पनि होइन र धर्म ? मैले धर्म गरेर केही उपलब्धि हासिल गरेँ भने म मात्रै खुसी भएँ। त्यो धर्म होइन। धर्म भनेको आफूले उपलब्धि गरेको कुरालाई संसारसामु बाँड्नु हो। धर्म र शिक्षाबीच पृथकता के छ, उसो भए ? मन र आत्मा भनेको अर्काले बोलेको खाएर बाँच्ने तत्व हुन् भने स्कुलमा पढाइने शिक्षा भनेको बाँच्नका लागि बनेका सीमित चिज हुन्। मानवजातिका लागि आवश्यक पर्ने सवै गुण सिकाउनु नै सबैभन्दा ठूलो शिक्षा हो। गौतम बुद्धको जन्मस्थल नेपाललाई धार्मिक दृष्टिकोणबाट कसरी हेर्नुहुन्छ ? गौतम बुद्धको अनुयायीका नाताले नेपाल मेरो आत्माको जन्मघर हो। त्यही भएर नै मेरा पाइला शैक्षिक सहयोगका नाममा यता बढेको हुनुपर्छ। त्यसैले त नेपालमा हाम्रो सहकार्य भइरहेको छ। हामीले सहयोग गर्न नेपाललाई छान्नु पनि आत्माकै खेल हो भन्ने मान्छु म। बुद्धले दिएको अमूल्य ज्ञानलाई संसारले पछ्याइरहेको अवस्थामा नेपालले बेवास्ता गरेको देख्दाचाहिँ मलाई अलि दुःख लागेर आयो। केमा त्यस्तो कमजोरी देख्नुभयो ? मान्छेको सुख केमा छ भन्ने मुख्य जरो नै बुद्धले पत्ता लगाएर संसारलाई बाँड्दा यहीँचाहिँ त्यसको भाव नपुगेको हो कि भन्ने भान भएको छ। त्यस्तो ज्ञानका बारेमा नजान्नु, जान्न नखोज्नु भनेको त त्योभन्दा दुःखको अर्को कुन विषय हुन सक्ला र ? बुद्धको ज्ञान यो देशको सबैभन्दा ठूलो सम्पत्ति हो। तर, त्यसलाई नेपालले चिन्न सकेको पाइनँ। मलाई त्यसैको ठूलो पीडा छ। यहाँ बुद्ध धर्मको व्यापकता हुनुपर्छ भन्न खोज्नुभएको हो ? होइन, बुद्ध धर्म मान्नै पर्छ भन्ने होइन। बुद्धका ज्ञानलाई मात्रै बुझे पुग्छ। नेपाल समृद्ध बन्छ। सुन्दर अनि सवल बन्छ।"
तनहुँमा हल गोरु पाल्ने किसानलाई १० हजार दिइने,"तनहुँ : तनहुँको म्याग्दे गाउँपालिकाले हल गोरु पाल्ने किसानलाई प्रोत्साहनस्वरुप १० हजार अनुदान दिने भएको छ। कृषि उत्पादनमा आत्मनिर्भर बनाउने उद्देश्यले किसानलाई अनुदान दिने कार्यक्रम ल्याएको हो। 'गाउँपालिकाभित्र हल गोरु पाल्ने किसानको तथ्याङ्क सङ्कलन गर्ने काम भइरहेको छ', गाउँपालिकाका प्रमुख प्रशासकीय अधिकृत नारायणप्रसाद अधिकारीले भने। गाउँपालिकाले किसानलाई ५० प्रतिशत अनुदानमा हाते ट्याक्टरलगायत सामग्रीसमेत प्रदान गर्दै आएको छ। औजार खरिद गर्न नसक्ने किसानलाई हल गोरु पाल्न अनुदान दिन लागेको गाउँपालिकाका अध्यक्ष श्रीप्रसाद श्रेष्ठले बताए। गोरु पाल्ने र जोत्ने परम्परा हट्दै जान थालेपछि यसको संरक्षण गर्नका लागि उक्त कार्यक्रम अघि बढाएको हो। गाउँपालिकाले असहाय रोगीलाई १० हजार प्रदान गर्दै आएकामा चालु आवदेखि १५ हजार आर्थिक सहायता प्रदान गर्दैआएको श्रेष्ठले जानकारी दिए। चालु आवको प्रथम चौमासिक सामाजिक सुरक्षा भत्ताअन्तर्गत तीन हजार चार सय एघार लाभग्राहीलाई २९ लाख ८६ हजार रकम वितरण गरिएको छ। आकस्मिक बाली संरक्षण सेवा कार्यक्रमअन्तर्गत ५५ किसानलाई करिब एक सय बीस रोपनी क्षेत्रफलको धानमा लागेको कीरा नियन्त्रणका लागि विषादी वितरण गरिएको छ। किसानलाई उत्पादनसँग जोड्न १६ हजार छ सय ५० किलो आलुको बीउ ५० प्रतिशत अनुदानमा वितरण गरिएको गाउँपालिकाले जनाएको छ। रासस"
"विश्वकप फाइनल : फ्रान्सका राष्ट्रपति म्याक्रोन कतारमा, अर्जेन्टिनाका फर्नान्डिज नजाने","खलिफा : फ्रान्सका राष्ट्रपति इमानुएल म्याक्रोनले सन् २०२२ को फिफा विश्वकपको फाइनल खेल हेरेर खेलाडी र शुभचिन्तकलाई साथ दिन आइतबार कतारमा जाने बताएका छन्। अर्जेन्टिनाका राष्ट्रपति अल्बर्टो फर्नान्डेज भने फाइनल खेल हेर्न कतार नजाने बताएका छन्। आइतबार अर्जेन्टिनाले प्रतियोगितामा पहिलो स्थानका लागि फ्रान्ससँग खेल्नेछ। 'लाखौं देशवासी जस्तै म पनि घरेलु मैदानमा विश्वकप फाइनलको मजा लिनेछु। म यो अद्भुत क्षणलाई पहिलेजस्तै मेरा मानिसहरूसँग मिलेर बाँच्नेछु। हाम्रा उत्कृष्ट खेलाडी मैदानमा हुनेछन् र गौरवशाली फ्यानहरु स्ट्यान्डमा हुनेछन्, फर्नान्डिजले ट्वीटरमा लेखेका छन्। कतारको खलिफा रङ्गशालामा शनिबार भएको प्लेअफमा मोरक्कोलाई २१ गोलअन्तरले पराजित गर्दै क्रोएसिया तेस्रो स्थान जित्न सफल भएको छ। फ्रान्सका केही खेलाडी भाइरलबाट प्रभावित छन्। उनीहरुले अर्जेन्टिनाविरुद्धको खेल गुमाउने सम्भावना छ। इएसपीएनका अनुसार राफेल भरान र इब्राहिम कोनाटे आइसोलेसनमा छन्।"
"सांसदलाई कडाइ गरिँदै, हाजिरी रेकर्ड राख्न विद्युतीय मेसिन राखिने","काठमाडौंः संघीय संसद सचिवालयले सांसदको हाजिरी रेकर्ड राख्ने भएको छ। हस्तलिखित हाजिरीलाई व्यवस्थित गर्दै सांसदको उपस्थितिलाई रेकर्ड राख्न विद्युतीय हाजिरी यन्त्र जडान गर्ने तयारी भएको हो। संसद् सचिवालयका प्रवक्ता डा रोजनाथ पाण्डेले कोरोना सङ्क्रमण हटेको औपचारिक घोषणा भइनसकेको तर, सांसदको उपस्थितिको अभिलेख राख्नुपर्ने पक्षलाई दृष्टिगत गरी हातको औँला वा मुखाकृति वा हस्ताक्षरबाट हाजिरी जनाउने गृहकार्य भइरहेको जानकारी दिए । संसद् र संसदीय समितिका बैठकमा कुर्सी खाली राखेर सांसदले हाजिर गर्नासाथ बाहिर जानेक्रम बढेपछि त्यसलाई व्यवस्थित बनाउन र सांसदको उपस्थितिलाई प्रभावकारी बनाउन विद्युतीय हाजिरीको व्यवस्थापन गर्न लागिएको बताइएको छ। राष्ट्रियसभा अध्यक्ष गणेशप्रसाद तिमिल्सिनाले आफ्नो सदनको कार्य व्यवस्था परामर्श समितिको सुझाव प्रतिवेदनका आधारमा यसअघि नै विद्युतीय हाजिरीको व्यवस्थापन गर्न सचिवालयलाई निर्देशन दिएका थिए । पछिल्ला अधिवेशन बैठकमा जनप्रतिनिधि सदनमा आउने तर उपस्थिति जनाएर अन्यत्र हिँड्नेलगायत प्रवृत्तिले प्रश्रय पाउन थालेपछि सचिवालयले विद्युतीय हाजिरी व्यवस्थापनको पहल गर्न लागेको हो । जनप्रतिनिधिले विधेयक र प्रस्तावमाथि गहन एवम् मसिनोसँग छलफल र बहस नगरी बनेका कानून र लिएका निर्णय गुणस्तरीय हुन नसक्ने विज्ञको तर्क छ । सदनका बैठक कोरम नपुगेर स्थगन हुने तर विधायक भने गैरसरकारी संस्थाका कार्यक्रममा खचाखच हुने कार्य लोकतान्त्रिक शासन व्यवस्थामा शोभनीय नभएको विज्ञ बताउँछन् । विद्युतीय हाजिरको व्यवस्थापन हुन सकेमा जनप्रतिनिधिले सदन र संसदीय समितिलाई कति समय प्रदान गर्छन् भन्ने स्पष्ट भई बैठक सकिएपछि भत्ताका लागि आएर हाजिर गर्ने चलन अन्त्य हुनेछ।"
भक्तपुरमा ग्रासरुट फुटसल प्रशिक्षण सुरु,"भक्तपुर : सिद्धि मेमोरियल भक्तपुर फुटसल क्लबको आयोजनामा भक्तपुरमा ग्रासरुट फुटसल प्रशिक्षण सुरु भएको छ । प्रशिक्षणको उदघाटन बागमति प्रदेश सांसद सुरेन्द्रराज गोसाइले एक कार्यक्रमबीच गरे । आयोजक सिद्धि मेमोरियल भक्तपुर फुटसल क्लबका अध्यक्ष राम प्रजापतिका अनुसार फुटसल प्रत्येक हप्ता शनिबार शनिबार बिहान हुनेछ । फुटसलमा हालसम्म जिल्लाका विभिन्न १६ वटा स्कुलहरुबाट सहभागिता जनाएको उनले जनाए । स्कुलका आठ, दस र १२ वर्ष मुनिका बालबालिकालाई प्रशिक्षण दिइने जानकारी उनले गराए । प्रशिक्षण भक्तपुरस्थित महेश्वरी खेल मैदानमा हुनेछ । यो प्रशिक्षण असार महिनासम्म चल्ने जानकारी उनले गराए । बालबालिकालाई फुटबलसँग नजिक बनाई भविष्यमा राम्रो फुटबल खेलाडी उत्पादन गर्ने उद्देश्यका साथ कार्यक्रम आयोजना गरिएको उनले जानकारी गराए । कार्यक्रममा सिद्धि मेमोरिय अस्पतालका अध्यक्ष एवं आयोजक टिमका संरक्षक श्यामसुन्दर धौभडेलले भक्तपुरको फुटबलको विकासका लागि आफूले सक्दो सहयोग गर्ने प्रतिवद्धता जनाए । कार्यक्रममा धौभडेलको ७० औं जन्मदिन पनि मनाइएको थियो । त्यस अवसरमा ठूलो केक काटेर सहभागी सबै बालबालिकालाई पनि वितरण गरिएको थियो । कार्यक्रममा भक्तपुर जिल्ला खेलकुद विकास समितिका अध्यक्ष दीपक थापा, फुटबलका राष्टिय किपर विकोश कुथूलगायतले पनि आआफ्नो धारणा राखेका थिए ।"
परिवर्तनमा नयाँ पुस्ता,"उद्देश्य के लिनु उडी छुनु चन्द्र एक महाकवि लक्ष्मीप्रसाद देवकोटाको यो कविता अंशले आह्वान गरेजस्तो लक्ष्य आजका नयाँ पुस्ताको प्राथमिकतामा छ ? के उनीहरू कुनै महान् लक्ष्यको अभावमा भोलिको खराब युगको सांकेतिक भ्रूणको प्रतिबिम्ब त बनिरहेका छैनन् ? सार्वजनिक संकल्प, लोककल्याण, जीवनजगत्, राष्ट्र, राष्ट्रियता र सबैभन्दा मानवताप्रति उनीहरूको भौतिक र मनोवैज्ञानिक प्रयास के छ ? नयाँ पुस्तामा यी सबै अभिन्न पक्षबारे प्रगतिशील उद्देश्यभन्दा आफ्नो सुरक्षित भविष्यको कसरतमा पुँजीवादी संकीर्ण सोचबाट ग्रसित हुनेहरूको संख्या अनपेक्षित रूपमा बढिरहेको छ। स्वदेशमा रचनात्मक उद्यमको अभ्यास गर्दै श्रमबजारमा आफूलाई उपस्थिति गराउनुभन्दा या सम्बन्धित कार्यक्षेत्रको प्रत्यक्ष अनुभवबाट आफ्नो सक्षमतालाई परिस्कृत गर्नु उत्तम हो। यसरी सार्वजनिक परीक्षणको कसरत गर्नुभन्दा जसरी पनि विदेश पलायन हुने मनोवृत्ति बढेको छ। जीवनको सबैभन्दा ऊर्जाशील समय उतै खर्चिने भौतिक र मनोवैज्ञानिक रुझानको विकास भएको छ। दिनहुँ पलायन हुने हजारौं भीडले यही प्रवृत्तिलाई उत्तेजित बनाइरहेको छ। जसको प्रभावले कृषि संस्कृतिलगायत रैथाने पौरखको संवद्र्धन, प्रवद्र्धन, आधुनिकीकरण तथा बजारीकरण गर्नुको साटो पलायन हुन युवालाई सामाजिक दबाब बढेको छ। आजभोलि स्वदेशी उद्यमता र स्वाभिमानको होइन, वैदेशिक मुद्राको साखले समाजमा प्रभुत्व जमाएको छ। युवालाई स्वदेशमै आफ्नो दक्षता जसरी पनि प्रतिस्पर्धाको निम्ति योग्य बनाउने र व्यावसायिक वा सार्वजनिक प्रदर्शन गर्नुभन्दा पलायन हुन सजिलो भएको छ। अनि राज्यलाई दोष दिएर बनाउने बहानाको संस्कृतिले सामाजिक रूपमा सबैभन्दा धेरै समकालीन र दीर्घकालीन क्षति पुर्याएको छ। समाजमा भौतिक र मनोवैज्ञानिक विचलनले सामाजिक प्रभुत्वलाई ग्रसित बनाएको छ। पहुँचमा रहँदा होस् या गलत कर्मबाट नै किन नहोस् ? जसरी पनि आर्थिक संकलन गर्ने र निजी भोगविलासको निम्ति जीवनको ऊर्जाशील समयको फराकिलो हिस्सासमेत अंगबन्डा गर्ने उनीहरूको प्रवृत्ति सामाजिक रूपमा बोझिलो बन्दै छ। संसारमा पुँजीवादी प्रभुत्वसँगै नयाँ पुस्ता व्यक्तिवादी र संकीर्ण भएको हो ? सामाजिक र मानवीय उत्तरदायित्वबाट विचलित भएको हो ? यदि हो भने नयाँ पुस्ताले बहन गर्नुपर्ने सार्वजनिक उद्देश्यप्रतिको आधारभूत दायित्वमाथि जिम्मेवार को हुन्छ ? कोही व्यक्तिवादी जञ्जिरबाट मुक्त नहुँदा उसले सुखी र सुरक्षित भविष्यलाई सिफारिस गर्ने नैसर्गिक अधिकार राख्छ। चाल्र्स एफ किटरिङले भनेजस्तो भविष्यमा जीवन बिताउनुपर्ने भएकाले यसको चिन्ता लागिरहन्छ। तर नयाँ पुस्ताको लक्ष्य जो कोहीको भन्दा भिन्न, असामान्य, गुणात्मक, बहुआयामिक र प्रगतिशीलको समष्टि हुनुपर्छ। राष्ट्र र राष्ट्रियतालाई केन्द्रमा राखेर लोककल्याणकारी मान्यताको दस्ताबेज हुनुपर्छ। पलायन हुनुको बाध्यात्मक अवस्थाबाहेक स्वदेशमा नै संघर्ष गरिरहेको वा अवसरको निम्ति विद्रोह गर्ने युवा पुस्ताको ठूलो हिस्साले राष्ट्रियता र लोककल्याणबारे सार्वजनिक लक्ष्य कस्तो राखेको छ ? देशको सुन्दर भविष्यबारे कस्तो सपना बुन्छ ? समृद्ध नेपाल र सुखी नेपालीको नारालाई सार्थक बनाउन हरेक उपस्थितिमा कतिको तादरुकता देखाएको छ ? विकासको सबालमा सामूहिक विमर्शप्रति वैचारिक हस्तक्षेप गर्न सक्षम छ कि छैन ? जनजीविका र सामाजिक एवं राष्ट्रिय मुद्दामा भौतिक र वैचारिक सहभागिताको निम्ति विद्रोह गर्ने ल्याकत राख्छ कि राख्दैन ? आजको युवा पुस्ता यी सबै सवालमा आफ्नो सक्षमता प्रदर्शन गर्न हिजोकै अवस्थामा छैन। न त गन्तव्यमा नै पुगिसकेको छ। त्यसैले यो समयको निवेदनलाई स्वीकार्दै नयाँ पुस्ताको योग्यता, दक्षता, सक्षमता, क्रियाशीलतालाई देशको समृद्धिमा प्रयोजनार्थ राष्ट्रिय रूपमा संस्थागत प्रक्षेपण हुनुपर्छ । नयाँ पुस्ताको हितमा अहिलेसम्म यस्तो रचनात्मक पहल भएको छैन। त्यसको सबैभन्दा मारमा नयाँ पुस्ता हुने गर्छन्। यो पुस्ताले कुनै महान् लक्ष्य नराखे इतिहासले श्राप गर्ने र राखे पनि वर्तमानले सहजै नस्वीकार्ने प्रतिकूल मौसम गरिब मुलुकमा आज पनि छ। विज्ञान र प्रविधिको विकासले पृथ्वी झन् साँघुरिँदै छ। ब्रह्माण्डमा मानव बस्तीको अर्को सम्भाव्यताबारे प्रयोगात्मक पहल भइरहेको २१औं शताब्दीमा पनि विश्वका दुई तिहाइभन्दा बढी मुलुक गरिबीको रेखामुनि छन्। स्रोत, साधन, सम्भावना नभएर होइन, चुस्त प्रशासन, अनुकूल राज्य प्रणाली, उर्बर सपना, सामूहिक संकल्पको अभावमा सिंगो युग गरिबीको दलदलमा डुबेको हो। यो दलदल अनायास तयार भएको होइन। देश विकासमा युवा जनशक्तिलाई सही तरिकाले प्रयोग गर्न नसक्दा बनेको राष्ट्रिय विकृति हो। केही विकसित देशका निम्ति साना राष्ट्रको गरिबीपन नाफाको सूचक बने पनि स्वदेशमा यसको दुर्गन्ध सामाजिक, सांस्कृतिक, आर्थिक, प्राविधिक, भौतिक, राजनीतिक विकासमा महामारीको प्रकोपजस्तै बनेको छ। यो महामारीको अन्त्यको निम्ति नयाँ पुस्ताले सामूहिक संकल्पसहितको दीर्घकालीन प्रगतिशील लक्ष्य लिनैपर्छ। विडम्बना समाजको सबैभन्दा पिँधमा रहेको गरिब मनुवाले परिवर्तनको सुरु आफैंबाट गर्न कुनै महान् सपना बुनेर त्यसलाई फलाउन फुलाउन सार्वजनिक सहायताको आह्वान गर्यो भने उसको सपनामाथि वर्गीय हस्तक्षेप सुरु हुन्छ। ऊभित्रको सक्षमता र सम्भावनामाथि सामूहिक पृष्ठपोषण होइन, आक्षेप र कटाक्षको सबैभन्दा ठूलो सिकार हुन ऊ तयार हुनुपर्छ। गरिबीको रेखामुनि रहेका अविकसित मुलुकका नयाँ पुस्ताले सबैभन्दा पहिला यो चुनौतीको सामना गर्ने हिम्मत गर्नुपर्छ। विश्व सत्य यही हो कि बदलिँदो समयले निम्त्याएका अनेक आयामको विविधताबाट अमूर्त हस्तक्षेपद्वारा नयाँ पुस्ता निर्माण भएका हुन्छन्। सामाजिक, सांस्कृतिक, आर्थिक, राजनीतिकको वातावरणीय परिवेशमा नयाँ पुस्ताले स्वीकार गर्ने दूरगामी उद्देश्यको भू्रण पैदा हुन्छ। मानवीय मान्यताभन्दा पृथक् डार्बिनको प्राकृतिक छनोटको सिद्धान्तअनुसार मानसिक फेरबदलको प्राकृतिक दाबीअनुरूप नै आधुनिकतातर्फ आकर्षित हुने मानसिक चरित्र नयाँ पुस्ताले देखाउँछन्। तर चेतनाको पुरातन निर्देशनबाट सञ्चालित मानौं समाज या सत्ताले विडम्बना अराजक पुस्ता भनेर जबर्जस्ती बुझ्ने गर्छ। नयाँ पुस्ताको दक्षता, योग्यता, सम्भाव्यतालाई समृद्धिका निम्ति प्रयोगात्मक उपयोग गर्दै तिनको मनोविज्ञानलाई सम्बोधन गर्ने ल्याकत नराख्ने संसारमा कुनै पनि समाज वा देश आज पनि दुर्गतिबाट ग्रसित छन्। नयाँ पुस्ताका सबै असन्तुष्टि अराजक हुँदैनन्। सबै प्रश्न दण्डनीय हुँदैनन् ।"
१३२ केभी क्षमताको सुनवल सबस्टेसन सञ्चालनमा,"नवलपरासी : नवलपरासी (बर्दघाट सुस्तापश्चिम)को सुनवल नगरपालिका७ मा निर्माण गरिएको एक सय ३२ केभी क्षमताको सुनवल सबस्टेसन सञ्चालनमा आएको छ। परासी क्षेत्रमा सञ्चालित तथा आगामी दिनमा खुल्ने उद्योग र स्थानीय बासिन्दालाई विद्युत् आपूर्ति गर्न यो सबस्टेसन निर्माण सम्पन्न गरी सञ्चालनमा ल्याइएको हो। सुनवल सबस्टेसन सञ्चालनमा आएसँगै त्यस क्षेत्रमा सञ्चालित स्टील, सिमेन्टलगायतका उद्योग तथा स्थानीय उपभोक्ताले पर्याप्त, भरपर्दो र गुणस्तरीय विद्युत आपूर्ति पाउने नेपाल विद्युत् प्राधिकरणले जनाएको छ। विद्युत् प्राधिकरणका कार्यकारी निर्देशक कुलमान घिसिङले परासी क्षेत्रका सिमेन्ट, स्टीललगायतका ठूला उद्योग र स्थानीय उपभोक्तालाई विद्युत् आपूर्तिका लागि सुनवल सबस्टेसन मेरुदण्ड भएको बताए। 'अहिले बुटवल सबस्टेसनबाट लामो र कम क्षमताको ३३ केभी लाइनमार्फत् आपूर्ति दिँदा सुनवल तथा परासी क्षेत्रका उपभोक्ताबाट पर्याप्त विद्युत नपाएको, भोल्टेजको समस्या भएको, पटकपटक ट्रिपिङ हुनजस्ता गुनासाहरु आउने गरेका थिए। बुटवल सबस्टेसन पनि माग धान्न नसक्ने अवस्थामा पुगी ओभरलोडेड थियो', कार्यकारी निर्देशक घिसिङले भने। सुनवल सबस्टेसन सञ्चालनमा आएसँगै बुटवल सबस्टेसनको चाप घटेको पनि प्राधिकरणले जनाएको छ। त्यस्तै, सुनवल र परासी क्षेत्रको विद्युत् आपूर्ति भरपर्दो भएको तथा प्राविधिक चुहावटसमेत घट्ने अपेक्षा प्राधिकरणको छ। सबस्टेसनमा १३२३३ र १३२११ केभी क्षमताका पावर ट्रान्सफर्मर छन्। सबस्टेसनबाट स्थानीयरुपमा विद्युत् आपूर्तिका लागि निकालिने ३३ केभीका सात वटा फिडरमध्ये हाल तीन वटा सञ्चालनमा ल्याइएको छ। ३३ केभीका तीन वटा फिडरहरुमध्ये एउटाबाट सर्वोत्तम सिमन्ट तथा परासी बजार क्षेत्र, अर्कोबाट पाल्पा सिमेन्ट तथा रुपन्देहीको शीतलनगर सबस्टेसन र लक्ष्मी स्टीलमा विद्युत आपूर्ति दिइएको प्राधिकरणको लुम्बिनी प्रादेशिक कार्यालय, बुटवलका निर्देशक नवराज ओझाले बताए। अहिले सुनवल सबस्टेसनबाट त्यस क्षेत्रमा करिब २० मेगावाट विद्युत् आपूर्ति भइरहेको छ। परासीतर्फ जाने बाँकी ३३ केभीका चार वटा र सबस्टेसनको वरिपरि विद्युत् आपूर्तिका लागि ११ केभीका चार वटा फिडर निर्माणाधीन छन्। औद्योगिक करिडोरमा विद्युत् आपूर्तिको व्यवस्थापनका लागि उद्योग, वाणिज्य तथा आपूर्ति मन्त्रालयमार्फत् प्राप्त भएको बजेट करिब रु ६९ करोडमा सुनवल सबस्टेसन निर्माण गरिएको हो। सबस्टेसन निर्माणका लागि इनर्जी प्याक तथा सिग्माकोनको उपक्रमसँग गरिएको ठेक्का सम्झौता २४ कात्तिक २०७६ मा कार्यान्वयनमा आएको थियो। प्राधिकरणले परासी र रुपन्देहीको भैरहवा औद्योगिक करिडोरमा विद्युत्को बढ्दो मागलाई सम्बोधन गर्न र प्रसारण क्षमता वृद्धि गर्न सुनवल (भूमही)हकुई एक सय ३२ केभी डबल सर्किट प्रसारण लाइन निर्माण अगाडि बढाएको छ। त्यस्ते भैरहवा क्षेत्रका लागि योगीकुटी (बुटवल) बाट मैनहियासम्मको एक सय ३२ केभी डबल सर्किट प्रसारण लाइन र सबस्टेसनको निर्माण सम्पन्न गरी सञ्चालनमा ल्याएको छ। रासस"
जैविक विविधतामा दिशानिर्देश,"हामीले पिउने पानी, खाने खाना, फेर्ने श्वास, लगाउने कपडा सबै जैविक विविधताका उपज हुन्। पृथ्वीमा भएका सबै प्रजाति, पारिस्थितिकीय प्रणाली र तिनका वंशानुगत स्रोत जैविक विविधताका जननी हुन्। जबसम्म पृथ्वीमा मानिसको अस्तित्व रहन्छ, तबसम्म जैविक विविधताको संरक्षण गर्दै जानुको मानव जातिका लागि अर्को उत्तम विकल्प छैन। यस वर्ष नेपाल पक्षराष्ट्र भएका जैविक विविधता र वातावरणसम्बन्धी अन्तर्राष्ट्रिय महासन्धीमध्ये चारवटा महासन्धीको सम्मेलन विगत दुई महिनाको अन्तरालमा सम्पन्न भएका छन्। रामसार महासन्धीको १३औं सम्मेलन नोभेम्बरको ३ देखि १३ सम्म स्विटजरल्याण्डको जेनेभामा सम्पन्न भएको छ। जलवायु परिवर्तनसम्बन्धी महासन्धीको २७औं सम्मेलन इजिप्टको शर्मअल शेखमा नोभेम्बरको ७ मा सुरु भएर १७ मा सम्पन्न भएको छ। वन्यजन्तुका अंगको अवैध व्यापार नियमन गर्न बनेको अन्तर्राष्ट्रिय महासन्धी साइटिसको १९औं सम्मेलन नोभेम्बरकै १४ मा सुरु भएर २४ मा सम्पन्न भएको छ। यसैगरी जैविक विविधता सम्बन्धी महासन्धीको १५औं सम्मलेन डिसेम्बर ७ मा सुरु भएर यो लेख प्रकाशित हुने बेलासम्म सम्पन्न भइसकेको हुनेछ। यी सबै महासन्धी सम्मलेन आयोजनाको अलग अलग चरण आयोजना भएको हेर्दा एकअर्कामा प्रतिस्पर्धी जस्तो देखिए पनि विषयवस्तुमा एकअर्कामा परिपूरक छन्। त्यसकारण यी महासन्धीलाई अलग अलग भन्दा पनि एकअर्कामा अन्तरसम्बन्धित भएर बुझ्नुपर्ने हुन्छ। नेपाल जैविक विविधतामा धनी भएको र राज्य तथा समुदायको तहबाट समेत जैविक विविधता संरक्षणमा विशेष पहल हुँदै आएको सर्वविदितै छ। जैविक विविधता संरक्षणमा स्थानीय समुदायको संलग्नता सधै प्रसंशनीय छ। बरु कहिलेकाहिँ संरक्षणको तुलनामा समुदायले लाभ लिन नसकेको देखिन्छ। हुन त पछिल्लो समयमा स्थानीय समुदायको जीवनयापन गर्ने शैली परिवर्तन हुँदै जाँदा जीविकोपार्जन गर्न स्थानीय वन स्रोत अर्थात् जैविक विविधतामा भर पर्ने प्रचलन पनि परिवर्तन हुँदैछ। तसर्थ आउँदा दिनमा जैविक विविधता संरक्षण गर्ने परिपाटी र त्यसबाट लाभ लिने तरिकामा फरक तरिकाले सोच्नु पर्ने बेला आएको छ। नेपाल जैविक विविधता संरक्षण गर्नमा अग्रणी मुलुक भए पनि यसका चुनौती भने झन् झन् मुखरित भएर आएका छन्। नेपाल संघीयतामा आधारित तीन तहका सरकार कार्यान्वयन आएपछि भौतिक पूर्वाधारले प्रथामिकता पाएको देखिन्छ। भौतिक पूर्वाधार निर्माण गर्दा त्यसको सामाजिक र आर्थिक पक्ष, त्यसबाट प्राप्त हुने लाभ र हानिको लेखाजोखा, वातावरणीय पक्षको लाभ र हानीनोक्सानीको लेखाजोखा र त्यसले स्थानीय समुदायको जिविकोपार्जन र समग्र राष्ट्रको आर्थिक समृद्धिमा पार्ने प्रभावको आधारमा भौतिक पूर्वाधारको निर्माण गर्नुपर्नेमा हचुवाको भरमा र छिटो उपलब्धी देखाएर प्रभाव देखाउन खोज्दा त्यसको मार जैविक विविधताको नाश र पानीका स्रोतको ह्रास हुन पुगेको छ। अझ बजेट सुनिश्चितता नभइकन पूर्वाधार निर्माण गर्ने र एक वा दुई वर्षमा सम्पन्न गर्न सकिने कामलाई दसौं वर्ष लगाएर सक्ने परिपाटीले जनताले सास्ती नै पाएका छन् भने प्रकृतिको नाश मात्र भएको छ। भौतिक विकासका नाममा नदीनालाबाट ढुंगा, गिट्टी र बालुवाको उत्खनन र संकलनले पनि जैविक विविधतालाई नाश गरेको छ। एकातिर जथाभावी ढुंगा, गिट्टी र बालुवाको संकलनले नदीमा रहेका जीवहरू लोप हुन पुगेका छन्। अर्कोतिर नदीमा जलवायुजन्य जोखिमको मात्रा बढेर गएको छ। जसको प्रत्यक्ष नकारात्मक असर तल्लोतटीय क्षेत्रमा बस्ने स्थानीय समुदाय र पारिस्थितिकीय प्रणालीमा परेको छ। पहाडी क्षेत्रमा निर्माण भएका जल विद्युतीय आयोजना, मोटरबाटो लगायतका भौतिक संरचना, वन्यजन्तुको चोरीशिकार र अंगप्रत्यंगको अवैध व्यापार तथा मानव वन्यजन्तुबीच हुने द्वन्द्वको कारण प्रतिशोधपूर्ण तरिकाले वन्यजन्तु मार्ने चलनले गर्दा जैविक विविधता संरक्षणमा ठूलो चुनौती देखिएको छ। विगत चार महिनामा उदयपुर र झापा क्षेत्रमा जुन प्रकारले हात्तीको प्रतिशोधपूर्ण तरिकाले मार्ने काम भयो। यसले वन्यजन्तु संरक्षणमा लाग्ने र प्रकृतिप्रेमी सबैलाई दुःखी तुल्याएको छ। पृथ्वीको सतहको तापक्रम तात्दै जाँदा वर्षमा फेरबदल आएको छ। कतै बढी पानी पर्ने त कतै कम पानी पर्ने भएको छ। हाम्रो जस्तो समुन्द्र नभएको भूपरिवेष्ठित राष्ट्रका लागि यो राम्रो लक्षण होइन। हाम्रोजस्तो दैनिक जीवनयापन गर्न जैविक विविधतामा प्रत्यक्ष भर पर्नुपर्ने मुलुकको जनताका लागि जलवायु परिवर्तनले ल्याएका जोखिमबारे यदि अहिले नै गम्भीर भएर सोचिएन र आवश्यक कदम चालिएन भने भविष्यमा ठूलो मूल्य चुकाउनु पर्ने हुन्छ। त्यसमा पनि ससाना जीवजन्तुमा पर्ने असर झन् ठूलो हुन सक्छ। जलवायु परिवर्तनको असर ससाना जीवजन्तु जस्तो कमिला, धमिरा, पुतली, चरा र किटपतंगमा अझ बढी छ। सामान्य तामक्रम वृद्धि हुँदा एउटा पुतली एउटा फूलको विरुवाबाट उडेर अर्को विरुवामा पुगेन भने परागसेचन नै हुन सक्दैन। त्यसले सम्पूर्ण पारिस्थितिकीय प्रणाली टुटाइदिन सक्दछ र खाद्य सुरक्षामा नै संकट ल्याउन सक्छ। वन्यजन्तुको चोरीशिकार तथा अंगप्रत्यंगको अवैध व्यापार जैविक विविधता संरक्षणको अर्को ठूलो चुनौती भएको छ। त्यसैले प्रभावकारी कानुन कार्यान्वयन गर्नुको विकल्प छैन। तर ती निकाय पनि भुत्तो भएका छन्। आउँदा दिनमा नेपालले रामसार महासन्धि, साइटिस महासन्धी, जलवायु परिवर्तन महासन्धी र जैविक विविधता महासन्धीमा भएका निर्णयलाई अत्यन्त संयमित र सन्तुलित भएर, आपसी समन्वय र सहकार्यका साथ कार्यान्वयन गर्नुपर्ने हुन्छ। कोपमा जाने बेलामा मरिहत्ते गर्ने तर कोपमा भएका निर्णयलाई कार्यान्वयन गर्न वास्तै नगर्ने परिपाटीलाई आउँदा दिनमा सुधार गर्नुपर्ने हुन्छ। नेपाल नदीनालामा धनी भएर पनि तिनको संरक्षणमा खासै प्रथामिकता दिएको अवस्था छैन। जलविद्युत् आयोजना निर्माण गर्दा नदीको प्राकृतिक प्रक्रियालाई कायम राख्ने भन्दा पनि बढी बिजुली उत्पादन गरेर बढी फाइदा लिनमा तल्लीन छन्। भविष्यमा पानीका स्रोत नै सुके भने बिजुली उत्पादन गर्ने पानी कहाँबाट आउँछ ? त्यसको उत्तर कसैसँग पनि छैन। त्यस्तै ढुंगा, गिट्टी र बालुवा उत्खनन, संकलन र प्रशोधनको पक्षलाई नियमन र नियन्त्रण गर्न नसक्दा अहिले नेपालमा सबैभन्दा बढी कानुन उलंघन गर्ने क्षेत्र बन्न पुगेको छ। अझ स्थानीय तहका जनप्रतिनिधि नै विकासका नाममा ढुंगा, गिट्टी र बालुवा बेचेर पालिकाको आम्दानी गर्ने खेलमा लागेपछि त यसले जैविक विविधता संरक्षण छायाँमा परेको छ। उद्योगधन्दाबाट आउने फोहोरमैला र नदीको प्रदूषण अर्को समस्याको रूपमा देखा परेको छ। काठमाडौंका नदीनालाको त कुरै छाडौं, चितवन राष्ट्रिय निकुञ्जको तीनतिरबाट बग्ने राप्ति, यु र नारायणी नदीमा प्रदूषण बढ्नाले राष्ट्रिय निकुञ्ज नै संकटमा पर्ने देखिएको छ। राप्ती नदीको उपल्लो तटीय क्षेत्रमा रहेका पालिकाले अत्याधिक मात्रामा ढुंगा, गिट्टी र बालुवा उत्खनन र र संकलन गर्दा वर्षाको समयमा तल्लोतटीय क्षेत्रमा बाढी, पहिरो र डुबान आउनाले चितवन राष्ट्रिय निकुञ्जमा रहेका गैंडा तल तल सर्दै जाने र क्रमशः नेपालबाट लोप भएर जाने खतरा बढेको छ। यो समस्या अन्यत्रका नदी र सिमसार क्षेत्रमा नहोला भन्न सकिँदैन। तसर्थ, आउँदा दिनमा जैविक विविधता संरक्षण गर्ने हो भने सिमसार क्षेत्र र नदीनालालाई जैविक विविधता संरक्षणको प्रस्थान विन्दु बनाएर संरक्षण गर्नुपर्ने हुन्छ। वन्यजन्तुको चोरीशिकार तथा अंगप्रत्यंगको अवैध व्यापार जैविक विविधता संरक्षणको अर्को ठूलो चुनौती भएको छ। त्यसैले प्रभावकारी कानुन कार्यान्वयन गर्नुको विकल्प छैन। आजभोलि आवश्यकताभन्दा बढी अत्यधिक मात्रामा जनप्रिय हुन खोज्दा कानुन कार्यान्वयन गर्ने निकाय पनि भुत्ते भएका छन्। प्रभावकारी कानुन कार्यान्वयनले जैविक विविधताको संरक्षण गर्ने छैन। त्यसले अझ बढी समाजको स्थायित्व र सभ्यतालाई पनि उजागर गर्ने छ। कतिपय वन्यजन्तुको अपराध अन्तर्राष्ट्रिय स्तरसम्म फैलिएको हुँदा छिमेकी राष्ट्रसँगको समन्वय र सहकार्य तथा सावेनजस्ता अन्तरसरकारी निकायको सक्रियतालाई बढाउनु पर्ने हुन्छ। जैविक विविधतामाथि जलवायु परिवर्तनको नकारात्मक असर सबैभन्दा बढी छ। तर, यो पक्ष जानेर हो वा नजानेर जहिले पनि छायाँमा परेको छ। जलवायु परिवर्तनका जोखिमले गर्दा वन्यजन्तुको बासस्थान साँघुरो हुने, क्षयीकरण हुने र अन्त्यमा नाश नै हुने गरेको छ। जंगलमा आगलागी भएर समस्या पर्दा वन्यजन्तुले पिउने पानीको अभाव भएको छ। बाढी पहिरोले गर्दा सिमसार क्षेत्र सुक्ने र पुरिने कर्म बढ्दो छ। रोगव्याधि र महामारी फैलिने सम्भावना उत्तिकै बढेको छ। भर्खरै मात्र कोभिड१९ ले एउटा पाठ सिकाएर गएको छ। आउँदा दिनमा जलावायु परिवर्तनका जोखिमबाट जुध्न मानव प्रजातिको मात्र क्षमता बढाएर पुग्ने छैन, वन्यजन्तुको समेत अनुकूलित क्षमता बढाउनु पर्ने हुन्छ। त्यसका लागि संरक्षित क्षेत्रले सञ्चय गरेर राखेको कार्बन मापन गरी त्यसलाई अन्तर्राष्ट्रिय बजारमा बेचेर आर्थिक उपार्जन गर्ने क्षमताको विकास गर्नुपर्ने हुन्छ। एउटा बाघ संरक्षण गर्दा पर्यटन मात्र आउँदैनन। बाघका कारण संरक्षण भएको वनबाट कार्बन सञ्चित हुने र त्यसबाट अतिरिक्त लाभ लिने परिपाटीको विकास गर्नुपर्ने हुन्छ। यसका लागि संरक्षित क्षेत्रको क्षमता विकासमा लगानी गर्नुपर्ने हुन्छ। युवालाई परिचालन गर्ने, अनुसन्धानमा जोड दिने र क्षमता विकासमा लगानी गर्नुपर्ने हुन्छ। आउँदा दिनमा जैविक विविधता संरक्षण गर्न विदेशी निकायको भर नपर्ने गरी स्थानीय, प्रादेशिक र संघीय सरकारबाट नै यथेष्ट बजेट, विनियोजन गरेर मानव र प्रकृतिको सहअस्तित्व कायम हुने गरी काम गर्न सक्नुपर्छ। जैविक विविधता संरक्षण र जलवायु परिवर्तनको क्षेत्रमा ऋण पनि नलिने, निजी क्षेत्रलाई लगानीमैत्री वातावरण पनि तयार नगर्ने र राज्यले पनि लगानी नगर्नाले वन्यजन्तु संरक्षण र जैविक विविधता संरक्षणको कार्य स्थानीय समुदायले मात्र थेग्न सक्ने अवस्था छैन। जैविक विविधता महासन्धीको १५औं सम्मेलनले आउँदो सन् २०२० पछिको जैविक विविधता संरक्षणको खाकालाई पारित गर्दैछ। लिभिङ इन हार्मोनी विथ नेचर मूल ध्येय रहेको यस खाकाले आइची टार्गेटअनुसार सम्पन्न हुन नसकेका कतिपय लक्ष्यलाई पुनर्परिभाषित गर्दै अलग उपाय अपनाउनसमेत पक्ष राष्ट्रलाई आह्वान गरेको छ। तसर्थ, नेपालले पनि हाल भइरहेका जैविक विविधताका प्रयासलाई पुनरावलोकन गर्नुपर्छ। यसरी विगतमा विशेष संरक्षण गर्न छुट भएका बाइयोडाइभर्सिटी हटस्पटलाई विशेष पहिचान गरी प्राथमिकताका साथ संरक्षण गर्नुपर्ने हुन्छ। त्यसरी जैविक विविधता संरक्षण गर्दा स्थानीय समुदाय, निजीक्षेत्रको समेत साथ लिएर वन्यजन्तुको जलवायु उथानशील हुने र संरक्षित क्षेत्रलाई हरित अर्थतन्त्रको अवधारणाअनुसार आर्थिक उपार्जन क्षेत्रको रूपमा विकास गर्नुपर्ने हुन्छ।  ढकाल, राष्ट्रिय निकुञ्ज तथा वन्यजन्तु संरक्षण विभागका महानिर्देशक हुन्।"
होटल व्यवसायी संघको अध्यक्षमा पुनः राजभण्डारी चयन,"बागलुङ : होटल व्यवसायी संघ बागलुङको अध्यक्षमा पुनः निलेश राजभण्डारी सर्वसम्मत निर्वाचित भएका छन् । संघको शनिबार भएको सातौं साधारणसभा तथा पाँचौं अधिवेशनले राजभण्डारीलाई अध्यक्षमा पुनः दोहोराएको हो । संघको उपाध्यक्षमा तालबहादुर कुँवर र ललिता थापा, सचिवमा कविता बस्नेत, कोषाध्यक्षमा सविता आचार्य कँडेल र सहसचिवमा लक्ष्मीप्रसाद सापकोटा भूमिश्वर रहेका छन् । सदस्यहरुमा हिमाल शर्मा, सन्दिपा गुरुङ, कृष्ण खड्का चयन भएका छन् । साधारणसभा तथा अधिवेशनको उद्घाटन सत्रमा होटल व्यवसायी संघ गण्डकी प्रदेशका उपाध्यक्ष अर्जुन चोखालले कोरोना महामारीले थला परेको होटल व्यवसाय भर्खर तङ्ग्रीन थालेकोले नयाँ नयाँ स्कीमहरु ल्याएर पर्यकलाई थप आकर्षित गर्न व्यवसायीहरु एकजुट हुनुपर्ने बताए ।"
साइप्रसका लागि गैरआवासीय राजदूतमा रिजाल नियुक्त,काठमाडौं : राष्ट्रपति विद्यादेवी भण्डारीले इजरायलका लागि नेपालको आवासीय राजदूत कान्ता रिजाललाई गणतन्त्र साइप्रसका लागि गैरआवासीय नेपाली राजदूतमा नियुक्त गरेकी छन्। राष्ट्रपति भण्डारीले नेपालको संविधानको धारा २८२ को उपधारा (१) बमोजिम राजदूत रिजाललाई आइतबार गणतन्त्र साइप्रसका लागि गैरआवासीय नेपाली राजदूत पदमा नियुक्त गरेको राष्ट्रपति कार्यालयले जनाएको छ।
पक्राउ परेका महन्थ जग्गनाथ दासलाई अनुसन्धानका लागि रुपन्देही लगियो,महोत्तरी : महोत्तरी प्रहरीले किर्ते गरेको आरोपमा महिटानीस्थित लक्ष्मी नारायण मठका मान महन्थ जग्गनाथ दास वैष्णवलाई पक्राउ गरेको हो । आइतबार महिटानीस्थित मठबाट महन्थलाई पक्राउ गरिएको जिल्ला प्रहरी कार्यालय महोत्तरीले जनाएको छ । रुपन्देहीका प्रमुख जिल्ला अधिकारी भरतमणि पाण्डेयका अनुसार रोक्का गरि राखिएको खाता फुकुवा गर्नका लागि किर्ते कागज बनाएको आरोपमा प्रहरीले महन्थलाई पक्राउ गरि अनुसन्धान अगाडि बढाएको जनाएको छ । पक्राउ परेका महन्थले रुपन्देहीका सहायक प्रमुख जिल्ला अधिकारी रामचन्द्र अर्यालको नक्कली हस्ताक्षर गरि रुपन्देहीस्थित मेगा बैंकबाट ७० लाख ८२ हजार ५१० रुपैयाँ ३५ पैसा निकालिएको उनीमाथि आरोप रहेको प्रमुख जिल्ला अधिकारी पाण्डेयले बताए । बैंकबाट निकालिएको सो रकम उनले जनकपुरका श्रवण यादवको खातामा जम्मा गरेको अनुसन्धानको क्रममा पाइएको छ । उनलाई थप अनुसन्धानको लागि रुपन्देही पठाईएको महोत्तरीका एसपी कृष्ण पंगेनीले बताए । किर्ते हस्ताक्षर गरी ६६ लाख झिकेको आरोपमा महन्त जगन्नाथ दास पक्राउ
निर्वाचन आयोगले समानुपातिक सांसदहरुलाई प्रमाणपत्र उपलब्ध गराउँदै,"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनतर्फको समानुपातिक सांसदलाई प्रमाणपत्र उपलब्ध गराउँदैछ । आयोगले प्रतिनिधिसभा र प्रदेशसभाका समानुपातिक सांसदलाई प्रमाणपत्र उपलब्ध गराउन लागेको हो । समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा (माओवादी केन्द्र)ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेका छन्।"
चिन्तारहित हुने कि ?,"पहाडको किनारमा देवदारको एक रूख थियो। त्यसको वरिपरि झाडीहरू उम्रेका थिए। रूख झाडीहरूलाई सधैं घृणाको दृष्टिले हेथ्र्यो र भन्थ्यो, तिमीहरू कुनै पनि प्रकारले लाभकारी छैनौ। त्यो रूख आफ्नो अग्लो व्यक्तित्वमाथि घमण्ड गथ्र्यो। अनि झाडीहरूलाई सानोपनको खिल्ली उडाउँथ्यो। एकदिन अहंकारको नशामा चूर भएको देवदारको रूखले एक झाडीलाई भन्यो, तिमीहरू सबै व्यर्थका बिरूवाहरू हौ, किनकि तिमीहरूबाट कसैलाई पनि कुनै लाभ छैन। यतिमात्र होइन, तिमीहरू आफ्नो नजिकबाट जानेहरूलाई काँडा बिझाएर उनीहरूलाई दुःख पनि दिन्छौ। रुखले निकै फूर्तिसाथ बोल्यो। उसलाई लाग्यो कि मै विशेष हुँ। झाडीसँग यसको कुनै उत्तर थिएन। तैपनि उसले नम्रतापूर्वक भन्यो, तपाईंको कुरा बिल्कुल सत्य छ, देवदार साहेब। तर तपाईंलाई सधैं बञ्चरो तथा आरीको भय हुन्छ। हामीलाई त्यस्तो कुनै भय हुँदैन। झाडी बोल्न थालेपछि रुख झस्कियो। उसले थप्यो, यहाँसम्म कि मानिसहरू पनि हाम्रो छेउबाट सम्हालिएर जान्छन् ताकि हाम्रो काँडा उनीहरूलाई नबिझाओस्। रुखको मुखमा बुझो लाग्यो। नैतिक शिक्षा : चिन्तारहित निर्धनता चिन्तायुक्त धनाढ्यताभन्दा निकै राम्रो हुन्छ। चिन्तातुर रहनुभन्दा निर्धन राम्रो हो।"
विकासभित्रको अविकास !,"विकास विश्वकै साझा आवश्यकता हो अनि अविकास सबैको साझा शत्रु। यस जगत्मा रहेका झन्डै आठ अर्ब जीवन अर्थात् सचेत प्राणी मानिसको अल्टिमेट गोल हो, विकास। अविकासले घटाउँदै लैजान्छ भने विकासले बढाउँदै लैजान्छ। विकासको चाहना नगर्ने अपवादमा होलान् तर पनि किन हुँदैन विकास ? सम्भावना नभएर विकाससमृद्धि नहुनु एउटा बाध्यात्मक अवस्था होला। नेपाल प्रशस्तै सम्भावना भएर पनि विकासको गतिमा बग्न सकेको छैन, अविकासको चपेटामा चेपिइरहेको छ। तत्कालका आवश्यकता पूरा गर्न नसकिरहेको नेपालले ५० वर्षपछिको विकासको परिकल्पना कसरी गर्ला ? यही अनुत्तरित प्रश्नले तीन करोड नेपाली सरकारको नेतृत्व गर्न तम्सिने दलहरूलाई प्रत्येक पाँच वर्षमा प्रश्न गरिरहेकै हुन्छन्। नेताहरूप्रति पटकपटक वितृष्णाको नदी बगाइरहेकै हुन्छन्। धन भएर गरिब हुने अवस्था हुनु भनेको भएको साधन र स्रोतको सदुपयोग गर्न नसक्नु हो, नजान्नु हो। सर पल कोलियरले कुनै पनि मुलुक अविकसित हुनेभइरहने कारण चारवटा उल्लेख गरेका छन्, आन्तरिक द्वन्द्वयुद्ध, प्राकृतिक सम्पदामाथि दुरुपयोगयुक्त निर्भरता, शासन प्रणालीमा कमजोरीपन वा निकम्मापन र भूपरिवेष्टितपना र अप्ठ्यारा छिमेकी। अविकसित र विपन्न मुलुकहरूको लामो अध्ययनपछि द बटम्स अफ बिलियन्स पुस्तक लेखेका उनले भनेझैं नेपाल पनि अविकासका चारवटै जालोमा अल्झिरहेको छ। विगत बिर्सौं, २००७ सालपछि कुनै नेता जन्मिएनन् जसले यी चारमात्र चिर्न सकुन्। मुलुकभित्रकै प्राकृतिक स्रोतलाई मात्र सदुपयोग गर्न सक्ने हो भने नेपालले कम्तीमा १० गुणा फड्को मार्न सक्छ। नेपालको अविकास बुझ्न समकालीन विश्वको गरिबी र समृद्धि दुवै पक्षलाई अध्ययन, मनन् र विश्लेषण गर्नु आवश्यक हुन्छ। सन् १४९२ मा क्रिस्टोफर कोलम्बसले अमेरिका पत्ता लगाएको यथार्थ विश्वसामु छ। यस अर्थमा झन्डै पाँच सय वर्षअघि जन्मिएको अमेरिका विश्वकै महाशक्ति राष्ट्र मानिन्छ। अहिले विश्वकै नम्बर एक हुन लागेको चीन नेपालसँगै सीमा जोडिएको देश हो। जसले विकासको खास बिज रोपेको दुई सय वर्ष पुगेको छैन। भनिन्छ, १५ सय वर्षअघिसम्म युरोपका थुप्रै देश विश्वमाझ चिनिएकै थिएनन्। अर्थात्, विकास नभएकै कारण अस्तित्वमा थिएनन् जो अहिले विश्वलाई विकासको पाठ सिकाइरहेका छन्। तीनतिर सीमा जोडिएको भारत विकासमा विश्व प्रतिस्पर्धामा छ। १० हजार वर्षअघिको समयलाई ढुंगे युगले चिन्छौं, बुझ्छौं। त्यसयता मात्र मानवले खेतीपाती गर्न थालेको र सम्पत्ति आर्जन गर्न थालेको इतिहास पाइन्छ। नेपाल १० हजार वर्षअघिदेखि अस्तित्वमा छ। तर २१औं शताब्दीको उत्तराद्र्धमा आइपुग्दा पनि अमेरिका र युरोप नेपालीका लागि सपनाका देश लाग्छन्। एसियामै रहेर चीन, सिंगापुर, जापान आदिले विकासबाटै विश्वमा आफूलाई चिनाएका छन्। अझ समृद्धिको चुचुरो चुमिरहेका छन्। त्यसो त विकास र समृद्धिको चुचुरो चुम्ने यात्रा सहज छैन। विकट गाउँठाउँको अफरोड यात्रा हो विकास। फोहोरले आक्रान्त एसियाको अँध्यारो कुनो मानिने सिंगापुरको विकास र समृद्धिको यात्राका संघर्ष र कष्टकर दिनहरू नेपालले पढ्नै पर्छ। चीनको ख्वासी गाउँको समृद्धिका लागि दिलोज्यान दिने ऊ रन पाओ र तिनलाई साथ दिने चिनियाँ जनताको पाखुरा र परिश्रम बुझ्नै पर्छ। सरकार हाँक्ने नेतृत्वमा दूरदर्शी दृष्टिकोण, सोहीअनुसारको चिन्तन, दृढ इच्छाशक्ति, निरन्तरको प्रयास र शासकीय कुशलता सबै हुन जरुरी छ। बिना चुनौती कुनै देश यसै समृद्ध बनेका छैनन्। विकास र समृद्धिका लागि हरेक देशका आआफ्नै कथाव्यथा छन्। बिदेसिएका लाखौं नेपाली युवा र ब्रेन ड्रेन भएका भनिएका थिंक ट्यांक नेपालको समस्या हो भनेर विकासले गति लिनेवाला छैन। जब नेतृत्वले नागरिकको विश्वास जित्न थाल्छ, विकासको जग बसाउन थाल्छ तब यी सबै स्वतः स्वदेश फर्कन थाल्नेछन्। उचालिएका लाखौं युवाका पैताला स्वदेशमै टेकिनेछन्। त्यो वातावरण बनेपछि विदेशी दक्ष युवा जनशक्तिसमेत नेपाल आउनेछ। सडक बन्छ, विकास त हुन्छ तर बर्खा लाग्नासाथ बाटो बग्छ। अनि बग्छ, बस्ती पनि। धनजनको क्षति हुन्छ। खानेपानीका स्रोतमुहान सुक्छन्। सिँचाइ ठप्प हुन्छ। करोडौं खर्चिएका पुल वर्षदिनमै भत्किन्छन्। नेपालमा थिंक ट्यांक, दक्ष जनशक्ति र युवाको कमी भएर अविकास भएकै होइन। चीनका देङ र सी, दक्षिण कोरियाका पार्क, सिंगापुरका लीजस्ता नेतृत्व अघि सरेपछि देश विकासमा सबै अंगले स्वतस्फूर्त काम गर्नेछन्। होइन भने चीन, अमेरिका र युरोपका देशहरूले विकास गर्न थालेको वर्ष हेरेर नेपालको सन्दर्भ जोड्ने हो भने कसरी सम्भव होला विकास ? भन्ने प्रश्न मात्र तेर्सिरहन्छ। जबकि झन्डै १० हजार वर्षअघिदेखि अस्तित्वमा आएको नेपालको अवस्था दयनीय नै छ। वैदिक सभ्यतामा समयलाई चार कालखण्डमा विभाजन गरिएको पाइन्छ, सत्य युग, त्रेता युग, द्वापर युग र कलियुग। पौराणिक ग्रन्थहरूमा सत्य युगमा आजको नेपाललाई सत्यवती भनिन्थ्यो। त्रेता युगमा आजको नेपाललाई तपोवन भनिन्थ्यो। द्वापर युगमा आजको नेपालको नाम मुक्तिसोपान रह्यो। कलियुगमा नेपाल भयो भनिन्छ। कौटिल्यको अर्थशास्त्रमा पनि नेपालको नाम छ। यी सबै यथार्थले नेपालको विगत छर्लंग बनाउँछ। अब प्रश्न उठ्छ कि नेपाल किन आजसम्म विकसित हुन सकेन ? २५ सय वर्षअघिको किराँतकाल र स्वर्णिमकाल मानिने लिच्छविकालमा सुरुआत भएको नेपालको विकासले यतिका समय किन गन्तव्य चुम्न सकेन ? मल्लकालमा भएका कलाकौशललाई किन हामीले आजसम्म विश्वव्यापी बनाउन सकेनौं ? प्रकृति र भूगोलले साथ दिएको नेपाललाई हामी नेपालीले किन विश्वमाझ चम्काउन सकेनौं ? फर्पिङमा बिजुली बल्दा भारत र चीनमा बिजुली बलेकै थिएन। विश्वमै जलस्रोतको धनी देश नेपालले पानीको मात्र सदुपयोग गर्न सकेको भए ? दुर्भाग्य, उर्वर नेपालका कैयौं हेक्टर जमिन बाँझा छन्। सिँचाइको अभावमा बर्सेनि लाखौं किसान पिरोलिन्छन्। पशुपतिनाथ, चाँगुनारायण, बौद्धनाथ, स्वयम्भू, लुम्बिनी यस्ता कैयौं सम्पदा छन् जसको ब्रान्डिङमात्र गर्न सके पनि बर्सेनि विश्वका करोडौं पर्यटक नेपाल भित्रिन्छन्। तर नेपालको विकास किन अविकासमै सीमित छ ? राणाकाललाई विकासको बाधक मान्ने हो भने पनि त्यसपछिका सात दशकमा के कति विकास भयो ? वा किन अविकासमै नेपाल अल्झिरहेको छ ? किन विकासका हरेक विषयमा पिछडिएको छ ? सात दशकमा कुन कुन देश कहाँबाट कहाँ पुगे ? विश्लेषण जरुरी छ। यति बुझेर मात्र नेपालमा विकास सम्भव छैन। ती देशको विकासको ग्राफ बनाएर हेरे त्यसबेलाको नेपाल र अहिलेको नेपालको विकासलाई स्पष्ट देख्न सकिन्छ। किन यसमा कुनै नेताको अध्ययन, अनुसन्धान हुँदैन ? के सामाजिक सञ्जालमा लेखिने राष्ट्रवादका शब्दले देश विकास हुन्छ ? के नेताले निर्वाचनताका जनसमक्ष ल्याउने घोषणापत्रहरूले नेपालको विकास भएको छ ? के भाषणले मक्ख पारेर मतदाताबाट आफ्नो आसन उचो बनाउँदैमा देश बन्छ ? हरेकले सत्ता सम्हालेपछि तत्तत् समयमा विश्वका अन्य देशमा भएको विकासको सापेक्षित अध्ययन गर्नुपर्छ कि पर्दैन ? पञ्चायतकाललाई छोडिदिऔं, २००७ सालमा प्रजातन्त्र आएपछिका बाँकी शासकको नेपालको अविकासमा के कस्तो र कति भूमिका छ ? अविकासका कारक तिनलाई यसै छोडिदिने हो भने अबका शासकले पनि उही चरित्र नदोहोर्याउँलान् भन्ने के ग्यारेन्टी छ ? २००७ साल सालदेखिको हिसाब पनि नखोजौं। बहुदलीय व्यवस्था आएपछि अर्थात् २०४६ पछिका ३३ वर्षमा नेपालमा भएको विकासको सूची तयार पारौं न। ३३ वर्षमा विश्वका कुनकुन देश कहाँबाट कहाँ पुगे ? यही सानो अंकगणित काफी छ नेपालको अविकास हेर्न र बुझ्न। अब नेपालको अविकासलाई स्वाभाविक मान्न सकिन्न। विश्वका विकसित देश चिहाउने हो भने विकासका लागि कुल बजेटको ७० प्रतिशत बजेट विकासमा खर्चिनु पर्छ। नेपालको अवस्था ? कुनै पनि व्यवस्थाले अवस्था अनुकूल बनाउन सकेन भने विकास सम्भव छैन। समयअनुसार सरकार र नागरिक बदलिन नसक्नु अविकास हो। यो २१औं शताब्दी सञ्चार तथा सूचनाप्रविधिको युग हो। विकासलाई सूचनाप्रविधिमा नजोडेसम्म विकासले गति लिँदैन। विकास भए पनि दिगो र सहज हुँदैन। तत्काल करोडौं नागरिकका लागि पहुँचयोग्य हुँदैन, हरसमय ग्रहणयोग्य पनि हुँदैन। सडक बन्छ, विकास त हुन्छ तर बर्खा लाग्नासाथ बाटो बग्छ। अनि बग्छ, बस्ती पनि। धनजनको क्षति हुन्छ। खानेपानीका स्रोतमुहान सुक्छन्। सिँचाइ ठप्प हुन्छ। करोडौं खर्चिएका पुल वर्षदिनमै भत्किन्छन्। न बनेका सडक बाह्रै महिना प्रयोगमा आउँछन्। विकासका नाममा हुने अविकासका यस्ता थुप्रै उदाहरण छन्। त्यसतर्फ योजनाकारदेखि कार्यान्वयन गर्नेसम्म, नेतादेखि जनतासम्म, विकासविद्देखि नागरिक अगुवासम्म सबै सचेत हुनुपर्ने हो। तर छैनन्। हरेक वर्ष नागरिकको जीवनशैली फेरिँदै जानु पर्ने हो। तर छैन। लत्ताकपडादेखि घरायसी सरसमान निश्चित समयमा फेर्नुपर्ने हो। तर नबिग्रिउञ्जेल वा नफुटुञ्जेल अर्थात् जीवनभर चलाइरहेको अवस्था छ। न भ्रष्टाचार घट्छ न गरिबी। न सुशासनले डेरा जमाउँछ न संस्कृतिले सभ्यताको स्तर बढाउँदै लैजान्छ। सहरी क्षेत्रमा विकासमाथि विकास पनि छ तर दुर्गम बस्तीहरूमा अविकासमाथि अविकास। गरिबी, बालविवाह, अशिक्षा, भ्रष्टाचार, कृषिमाथिको परनिर्भरता, आर्थिक असमानता र संरचनात्मक, संस्थागत र प्राविधिक परिवर्तनको अभाव आदिले देश विकासलाई अविकासतर्फ धकेलिरहेको छ। नेपालले आजका मितिसम्म न सुरुङमा सवारी गुडाउन सकेको छ न फ्लाई ओभर प्रयोग गरेर जाम छिचोल्न। न मोनो न त मेट्रो रेल नै चलाउन सकेको छ। अन्य देशमा ५० लेनका सडक प्रयोगमा आइसक्दासम्म नेपालले पुरानो राजमार्गसमेत चार लेनको बनाउन सकेको छैन। भ्रष्टाचार र बेरुजुको चाङमा समृद्धिको सपना कहिलेसम्म देखिरहने ? मुलुकको पछौटेपन र अविकासको पेटारो नागरिकले कतिञ्जेल खोलिरहने ? राजनीतिक अन्तर्यको गर्भबाट युगपुरुषको जन्म कहिले होला ? नेपाल र नेपालीलाई आक्रामक विकास चाहिएको छ। नेपालीले विकासको गोरेटो हिँडेको दशकौं भइसक्यो, अब फराकिला र सञ्जालसहितका ब्लाक टप गन्तव्य बन्नुपर्छ। राजनीतिक हस्तक्षेपबिनाको थिंक ट्यांकले अनुसन्धानपछि योजनाहरू बनाउन् र समयमै आयोजनाहरू सम्पन्न गरुन्। फास्ट ट्र्याक नै स्लो ट्र्याकमा दौडाउने नेपालले विकास र समृद्धिको ट्र्याकलाई कसरी फास्ट बनाउला ? समयले दिने जवाफको पर्खाइको विकल्प छैन। अविकासले किचेको नेपालको विकासले कसरी र कहिले पार पाउला ? प्रश्नको पोकोपन्तुरो चाँडै फुकोस्।"
देश विकास र समृद्धिको हित विपरीत गठबन्धन गर्नेसँग एमालेले सहकार्य गर्दैन : गोकर्ण विष्ट,"काठमाडौं : नेकपा एमालेका सचिव गोकर्ण विष्टले एमाले सरकार बाहिर बसेर देश र जनताको लागि काम गर्ने बताएका छन्। आइतबार बुटवलमा पत्रकारसँग कुरा गर्दै विष्टले एमालेको प्राथमिकता देश विकास र सम्वृद्धि रहेकोले सत्ता प्राप्तिका लागि अवान्छित गतिविधि गरेर सरकारमा जाने हतारो एमालेले नगर्ने बताए। उनले एमाले सरकार निर्माणमा सामेल हुने विषय एमालेको प्राथमिकताको विषय नभए पनि आवश्यकता आए सरकार गठनको प्रक्रियाबाट टाढा नभाग्ने उल्लेख गरे। विष्टले लोकतन्त्रको मर्यादा र भूमिकालाई कायम राखेर संसदीय अभ्यासलाई आत्मसाथ गर्दै जनताको भावना विपरित काम नगर्ने विश्वास व्यक्त गरे। गुल्मीबाट प्रतिनिधिसभा सदस्यमा चौथोपटक निर्वाचित भएका बिष्टले मंसिर ४ मा भएकाले निर्वाचनले एमालेलाई प्रतिपक्षमा बस्ने म्यान्डेट दिएकोले यो निर्वाचनले बाम आन्दोलन, राष्ट्र र जनताको हितको लागि महत्वपूर्ण सन्देश दिएको तर्क गरे। उनले एमालेको भूमिका कमजोर बनाउन चौतर्फी घेराबन्दी गरिए पनि जनताले एमालेलाई समानुपातिकमा पहिलो पार्टीको रुपमा अनुमोदन गरेको जिकिर गरे। सचिव बिष्टले बाम पार्टीको नामबाट राष्ट्रियता, स्वतन्त्रता स्वाधिनताको अपमान गर्ने,देश विकास र समृद्धिको हित विपरीत लाग्ने तथा दक्षिणपन्थीसँग गठबन्धन गर्नेहरुसँग गठबन्धन गरेर सरकार बनाउन एमालेले सहयोग नगर्ने बताए। उनले जनताको आशा र भरोसालाई माथि उठाउने गरी जनपक्षीय सरकार बनाउने काममा लाग्ने बताए।"
ज्वालामाई मन्दिर जाने बाटो स्तरोन्नति गरिँदै,"सोलुखुम्बु: सोलुखुम्बु सदरमुकाम सल्लेरीबाट तामाखानी स्थित ज्वालामाई मन्दिर जाने सडक ग्रावेलको काम सुरु भएको छ। प्रदेश सरकार पूर्वाधार विकास तथा शहरी विकास मन्त्रालयको ४२ करोडको लागत स्टिमेटमा बिहीबारबाट सल्लेरी थापाटोलको जेरोपोइन्टबाट तामाखानी जाने सडक ग्रावेलको काम सुरु भएको हो। प्रदेश सरकारको चालु आर्थिक वर्षको करिब ४२ करोडको योजनामा ओसेस इन्जिनियर एण्ड बिल्डर्स प्रालि काठमाडौले २१ करोड २३ लाखमा ठेक्का पारेको पूर्वाधार विकास कार्यालय ओखलढुंगाका सवइन्जिनियर भरुमान राईले जानकारी दिए। १३ किलोमिटर सडकमा ग्रावेलसहित स्ट्रक्चर, ग्याविङ, साईड कटिङ लगायतका काम हुने राईले बताए। कम्पनीले करिब डेढ वर्ष भित्रमा काम सम्पन्न गर्ने गरी गत असारमा सम्झौता गरेको छ । ग्राबेल कालोपत्रेको अन्तिम चरणको काम भएकाले ग्रावेलपछि कालोपत्रे गरिने पूर्वधार विकास कार्यालय ओखलढुंगाले जनाएको छ । सोलुदुधकुण्ड नगरपालिका ३ तामाखानीमा अवस्थित सोलुकै प्रसिद्ध धार्मिकस्थल ज्वालामाई मन्दिरमा वर्षेनी हजारौँ भक्तजन पुग्ने गर्छन्। हिन्दु र बौद्ध धर्मवलम्बीको आस्थाको केन्द्र ज्वालामाई मन्दिरमा काठमाडौंदेखि, झापा, मोरङ, सुनसरी, कास्कीसहित भारतका विभिन्न ठाउँबाट पनि भक्तजन पुग्ने गरेका छन्। सदरमुकाम सल्लेरीबाट मन्दिर पुग्ने सडक भरपर्दो नहुँदा भक्तजनले सास्ती खेप्दै आएका छन्।"
"जस्को नीति, उस्कै नेतृत्व","मुलुकमा आम निर्वाचन सहज र शान्तिपूर्ण रूपमा सम्पन्न भएको छ। आम निर्वाचनले मुलुकलाई निकास मात्र दिएको नभई नेपालको लोकतान्त्रिक इतिहासको मियो शक्तिका रूपमा नेपाली कांग्रेसलाई स्थापितसमेत गरेको छ। राजनीतिक व्यवस्था बदल्न नेपाली कांग्रेसले इतिहासमा पटकपटक जोखिम उठायो। नेपाली कांग्रेसको आह्वानलाई नेपाली जनताले पत्याए र साथसमेत दिए। संसारमै उत्कृष्ट मानिएको व्यवस्था आज नेपालमा विद्यमान छ। अब व्यवस्था परिवर्तनको आन्दोलनको आवश्यकता नरहेकाले नेपाली कांग्रेसको नेतृत्वमा सरकार निर्माण गर्नु पर्ने आवश्यकता छ। हिजो निर्वाचनका समय जनता सामु प्रस्तुत राजनीतिक स्थिरता, सुशासन र समृद्धिका मुद्दामा सरकार केन्द्रित हुन जरुरी छ। निर्वाचन पूर्वगठबन्धनले जनताबीच व्यक्त गरेका प्रतिबद्धताका आधारमा जनताले गठबन्धनका पक्षमा मतदान गरे। जसको नेतृत्व कांग्रेस सभापति शेरबहादुर देउवाले गर्नु भएको थियो। तसर्थ पनि आज मुलुकले पुनः एकपटक देउवाकै नेतृत्वमा गठबन्धनको सरकार खोजेको छ। सरकार निर्माण, राष्ट्रपति, उपराष्ट्रपति तथा सभामुख चयनजस्ता विषयमा सतहमै झगडा देखा पर्ने गरी गठबन्धन दलभित्र बेमेल सिर्जना भएमा जनतामा नकारात्मक सन्देश प्रवाहित हुन्छ। पोजिसन बाँडफाँटको विषय मिडियासम्म नपुग्ने गरी आन्तरिक सहमतिमा टुंग्याउनु गठबन्धनको हितमा छ। गठबन्धनले सरकार निर्माणमा बहुमत हासिल गर्दा अपोजिसनको भूमिकामा नेकपा एमालेलाई देख्न नेपाली जनताले चाहेका छन्। जनताले मूलधारका राजनीतिक दललाई सच्चिन दबाब दिन राष्ट्रिय स्वतन्त्र पार्टीलाई समेत उल्लेख्य मत दिएर संसद्मा बलियो उपस्थिति गराइदिएका छन्। यी सबै विषयको हेक्काका आधारमा गठबन्धनले भावी राजनीतिको मार्गचित्र कोर्न सक्दा मात्र राजनीतिक स्थिरताका विषयले मूर्तता पाउने हो। राजनीतिक स्थिरता र समृद्धिको विषयमा नवगठित सरकारबाट आशा राखिने ठाउँ समाप्तितिर गएमा नेपालको राजनीतिले नराम्रो मोड अर्थात् राजनीतिक अस्थिरता सिर्जना हुन पुग्छ। गणतन्त्रको समेत स्थायित्वमा प्रश्न उठ्न पुग्छ। नेपालका हरेक आवधिक निर्वाचनमा जनताले कुनै न कुनै दललाई ठूलो बनाएकै छन्। पछिल्लो आम निर्वाचनमा जम्माजम्मी ६१ प्रतिशत मात्र मत खसेबाट निर्वाचनमा जनताको उत्साह घट्दै गएको देखिन्छ। यो स्थितिको निराकरणका लागि पनि नवनिर्मित सरकारले राजनीतिक स्थिरता र समृद्धिको सपना कार्यान्वयनमा जोड दिनुपर्ने आवश्यकता देखिएको हो। खासगरी जनताले हिजो प्रत्यक्षमा २३ सिट मात्र भएको कांग्रेसलाई आजका मितिमा ५५ भन्दामाथि नै प्रत्यक्षमा जिताउनुको अर्थ पनि कांग्रेसप्रति जनताको भरोसा छ भन्ने नै हो। अबको सरकारको प्राथमिकतामा अमूर्तरूपमा भनिने समृद्धिभन्दा पनि जनजीविकासँग जोडिएका शिक्षा, स्वास्थ्य, खानेपानी, बाटो, बिजुली र आप्नो उत्पादन सहरसम्म पुर्याउने सडक निर्माण तथा विस्तारजस्ता विषय पर्नुपर्ने हुन्छ। दैनिक सयौंको संख्यमा खाँडी जाने लामबद्ध लर्काे रोक्ने भनेर मात्र पुग्दैन त्यसको निम्ति स्वरोजगार कार्यक्रम तथा ठूला र मझौला उद्योग निर्वाध रूपमा सञ्चालन हुने वातावरण सरकारको प्राथमिकतामा पर्न जरुरी छ। विकासले फड्को मार्न राजनीतिक स्थिरता बेगर सम्भव छैन। राजनीतिक स्थिरताका निम्ति मूलतः गठबन्धन नै चनाखो हुन जरुरी छ। गठबन्धनका दलले भनेको राजनीतिक स्थिरता र समृद्धिकै कारण जनमत प्राप्त भएको हेक्का गठबन्धनले राख्न सकेन भने मुलुक पुनः राजनीतिक अस्थिरताको दुश्चक्रमा फस्ने निश्चित प्रायः छ। विपक्षमा रहेको नेकपा एमाले गठबन्धनमा फुट पैदा होस् नै भन्ने चाहन्छ। अझ गठबन्धनभित्रका केही दल लिएर सरकार निर्माण गर्ने उसको चाहना त रहन्छ नै, त्यो चाहना विपक्षीको हैसियतले स्वाभाविक पनि हो। तसर्थ, यतिबेला गठबन्धनले हिजो सरकार निर्माण गर्दा र त्यसपछि निर्वाचनमा जाँदाको प्रतिबद्धता सम्झनु सान्दर्भिक हुनेछ। जनताबीच गरेका प्रतिबद्धता भुल्दै जाँदा दलहरू जनताबाट तिरस्कृत हुने हुन्। नेपालमा आज समृद्धिभन्दा पनि समस्याका रूपमा राजनीतिक स्थिरता र सुशासन देखिएको छ। अस्थिर राजनीतिले वैदेशिक सम्बन्धमा देखा परेको असमानताले दाता समेत भड्किने स्थिति छ। वैदेशिक ऋण वा अनुदानको भरमा सञ्चालित राष्ट्रिय गौरवका आयोजनाको प्रगति दुःखद् छ। वैदेशिक कूटनीतिक सम्बन्ध दलीय आधारमा हुने गरेको छ ! नेपाललाई पत्याइने आधार घट्दै गएको विदेशीहरूले ने बताउन थालेका छन्। तसर्थ पनि आसन्न सरकारका प्राथमिकतामा यी विषय पर्न नसक्दा राजनीति र सरकार दुवैको स्थायित्वमा संशय पैदा हुँदा मुलुक पुनः सूर्यबहादुर थापा र लोकेन्द्रबहादुर चन्दकालीन समयको झैं अस्थिरताको दुष्चक्रमा पर्न पुग्दछ। यो विषयमा राजनीतिक रूपमा परिपक्व नेपाली कांग्रेस र त्यो पार्टीका नेतागण अवश्य पनि बेखबर हुनु हुन्न। नेपाली राजनीतिमा मियो शक्ति भनेर चिनिएको कांग्रेसकै कारण नेपाल आज गणतान्त्रिक युगमा प्रवेश गरेको हो। गत निर्वाचनबाट जनताको जनमत दलीय आधारमा प्राप्त भइसक्यो। सत्ता र प्रतिपक्ष दुवैको रोजाइमा अब समुन्नत नेपाल निर्माण पर्न सक्नु पर्दछ। आवधिक निर्वाचन त एउटा प्रक्रिया मात्र हो। दलले गर्ने भनेकै जनताको निम्ति हो। प्रतिपक्षको समेत दायित्व समृद्धिमा हुन जरुरी छ। मूलधारका दलमा विचलन नआओस् भनेर घण्टीलाई एउटा ठिक्क खाले शक्ति बनाएर संसद्मा जनताले पठाए। यसबाट मूलधारका दलले सिक्न जरुरी छ। खासगरी दलको निर्माण नै जनताको लागि हो, जनताका एजेन्डा कुन दलले मिहिन रूपमा अध्ययन गरेर उठाउँछ, त्यही दलका पक्षमा जनताले मदान गर्ने हुन्। यो विषयको हेक्का अवश्य पनि मूलधारका दललाई छ। तसर्थ पनि आजका मितिमा कांग्रेस नेतृत्वमा निर्मित आसन्न सरकारको प्राथमिकतामा हिजो जनता सामु व्यक्त प्रतिबद्धता राजनीतिक स्थिरता, सुशासन र समृद्धि पर्न जरुरी छ। तबमात्र देशले स्थिरता पाउने सँगै राजनीतिक हिसाबले पनि स्थायित्व पाउन सम्भव छ। यसका निम्ति कांग्रेस नेतृत्वमा सरकार निर्माण नै आजको प्रमुख आवश्यक्ता हो।  पराजुली, नेपाली कांग्रेस बागमती प्रदेश समितिकी सदस्य हुन्।"
उत्तर कोरियाद्वारा २ ब्यालेस्टिक मिसाइल प्रहार,उत्तर कोरिया : उत्तर कोरियाले आइतबार कोरियाली प्रायद्वीपको पूर्वी तटबाट समुद्रमा दुईवटा ब्यालेस्टिक मिसाइल प्रहार गरेको छ। समाचार एजेन्सी रोयटर्सका अनुसार दक्षिण कोरियाली सेनाले उक्त जानकारी दिएको हो । जापानका उपविदेशमन्त्री तोशिरो इनोले उत्तर कोरियाले प्रहार गरेको ब्यालेस्टिक मिसाइल जापानको विशेष आर्थिक करिडोर बाहिर खसेको हुनसक्ने बताए । जापानी रक्षा मन्त्रालयका अनुसार यी क्षेप्यास्त्र ५५० किलोमिटर (३४२ माइल) को उचाइमा उडेका र २५० किलोमिटर (५३ माइल) को दूरी तय गरेका थिए। हालसम्म कुनै क्षतिको खबर नआएको उप रक्षामन्त्रीले बताए । उत्तर कोरियाले बिहीबार उच्च थ्रस्ट ठोस इन्धन इन्जिनको पनि परीक्षण गरेको छ । विज्ञहरूका अनुसार यसले ब्यालेस्टिक मिसाइललाई छिटो प्रक्षेपण गर्न मद्दत गर्छ। यो परीक्षणमा उत्तर कोरियाका सर्वोच्च नेता किम जोङ उनको पनि नजर थियो । उत्तर कोरियाले यो वर्ष अन्तरमहादेशीय ब्यालेस्टिक मिसाइल सहित धेरै क्षेप्यास्त्र परीक्षण गरेको छ। उक्त क्षेप्यास्त्र अमेरिकी भूमिसम्म पुग्न सक्ने क्षमताको भएको बताइएको छ । अन्तर्राष्ट्रिय प्रतिबन्धका बाबजुद उत्तर कोरियाले यी परीक्षणहरू गरिरहेको छ। बीबीसी
फिफाले प्रिमियर लिगका क्लबलाई कति पैसा तिर्छ ?,"जुरिच : फिफाले युरोपेली फुटबलको सिजनको बीचमा विश्कप गरेबापत क्लबहरूलाई खेलाडीको सहभातिाको आधारमा पैसा तिर्छ। कतारमा जारी विश्वकपबाट सबैभन्दा फाइदा इङ्लिस क्लब म्यानचेस्टर सिटीलाई हुने भएको छ। सिटीले विश्व फुटबलको सर्वोच्च निकायबाट करिब ४५ मिलियन पाउन्ड प्राप्त गर्नेछ। कतारमा जारी विश्वकपमा सिटीका १६ खेलाडी सहभागी छन्। त्यसैले सबैभन्दा फाइदा सिटीलाई नै हुने भएको हो। फिफाले करिब एक सय ६९ मिलियन पाउन्ड पुरस्कार राशीबाट खेलाडी कति लामो सयमसम्म सहभागी हुन्छन्, त्यहीअनुसार क्लबलाई पैसा दिन्छ। यो नियमअनुसार विश्वकपमा खेल खेलाडीको प्रत्येक दिन आठ हजार एक सय पाउन्ड क्लबले पाउँछ। र, सिटीका धेरै खेलाडी लामो सयमसम्म विश्वकपमा आवद्ध रहेकाले त्यसको फाइदा हुने भएको हो। स्पेनिस क्लब बार्सिलोनाले सिटीभन्दा करिब ४ लाख पाउन्ड थोरै कमाउने छ। बार्सिलोनाका १७ खेलाडी सहभागी छन्। बार्सिलोनाले धेरै कमाउने थियो। तर, आठ स्पेनिस खेलाडी अन्तिम १६ बाटै बाहिरिएपछि क्लबको आम्दानी पनि खुम्चिएको हो। टोटनहमले पनि हुगो लोरिस, ह्यारी केन र रिचार्लिसनले कम्तिमा क्वार्टरफाइनल यात्रा तय गर्दा लाभ उठाउने छ। दी टाइम्स अखबारका अनुसार म्यानचेस्टर युनाइटेडले २९२ मिलियन पाउन्ड पाउने छ। जुन, इङ्लिस क्लबले पाउने दोस्रो सर्वाधिक मुल्य हो। युनाइटेडका १३ खेलाडी विश्वकपमा सहभागी छन्। यस्तै १२ खेलाडी सहभागी भएको चेल्सीले २४७ मिलियन पाउन्ड पाउने छ भने टोटनहमले २३३ मिलियन पाउन्ड कमाउने छ। टोटनहमका ११ खेलाडी विश्वकपमा सहभागी थिए। प्रिमियर लिगमा सबैभन्दा कम लाभ हुने क्लबमा बर्नमाउथ, क्रिस्टल प्यालेस, साउथह्याम्टन छन्। यी क्लबका कुनै पनि खेलाडीले समूह चरण पार गर्न सकेका थिएनन्। चार वर्षपछि अमेरिकामा हुने विश्वकपको अर्को संस्करणमा फिफाले अझै धेरै रकम क्लबलाई दिनेछ। अमेरिका, क्यानडा र मेक्सिकोमा हुने विश्वकपमा ४८ मुलुक सहभागी हुँदा धेरै क्लबका खेलाडी प्रयोग हुनेछन्। त्यति मात्रै नभएर आगामी विश्वकपमा कम्तिमा एक सय खेल हुनेछन्। प्रिमियर लिग कहिले सुरु हुन्छ ? विश्वकप फाइनलको आठ दिनपछि अर्थात् डिसेम्बर १८ (बक्सिङ डे)बाट प्रिमियर लिगका खेलहरू फेरि सुरु हुनेछन्। यो विश्वकपको ब्रेकपछि बाध्यकारी आराम समय हो। प्रिमियर लिगले सिजन पुनः सुरु भएपछि सुरुआती तीन खेलमा कम्तिमा ४८ घण्टाको फरक राख्ने बताइसकेको छ। त्यसपछि खेलाडीलाई कति आराम दिने भन्ने प्रशिक्षकमा निहित रहने छ। जारी विश्वकपमा इङ्लिस प्रिमियर लिगबाट एक सय ३३ खेलाडी सहभागी छन्। त्यसमध्ये दुई तिहाई खेलाडी विश्वकपबाट बाहिरिसकेका छन्। यद्यपि, अझै पनि एस्टन भिल्ला, टोटनहम, म्यानचेस्टर युनाइटेड, ब्राइटन, म्यानचेस्टर सिटी, चेल्सी, वेस्ट ह्याम, आर्सनल र लिभरपुलका खेलाडी अझै पनि विश्वकप खेलिरहेका छन्। कतारमा जारी विश्वकप आज सकिँदैछ। लुसेल रंगशलाामा राति ८ ४५४ बजे साविक विजेता फ्रान्स र अर्जेन्टिना विश्वकपको उपाधिका लागि भिड्दै छन्। अर्जेन्टिनाले सेमिफाइनलमा क्रोएसियालाई ३० ले पराजित गरेको थियो। फ्रान्सले मोरक्कोलाई २० ले हराएको थियो।"
प्री ओपन सेसनमा १ अंकले बढ्यो नेप्से,काठमाडौं : प्री ओपन सेसनमा नेप्से परिसूचक १०४ अंकले बढेको छ। सो सेसनमा नेप्से १०४ अंकले बढेर १८८३६५ विन्दुमा पुगेको छ। यस्तै सेन्सेटिभ इण्डेक्स ०३१ अंकले बढेको हो। आज प्री ओपन सेसनमा १७ कम्पनीको सेयर कारोबार भयो। ६ लाख २९ हजार ५३६ रुपैयाँ बराबरको सेयर खरिदबिक्री भयो। कारोबार आएका १७ कम्पनीमध्ये ७ को मूल्य बढ्यो भने ८ को घट्यो। बाँकी २ कम्पनीको मूल्य स्थिर रह्यो।
पाकिस्तानी मन्त्रीद्वारा भारतलाई परमाणु बमको धम्की,"इस्लामावाद : पाकिस्तानकी मन्त्री शाजिया मारीले भारतलाई परमाणु बम प्रहार गर्न सक्ने धम्की दिएकी छन् । उनले पाकिस्तानको आणविक अवस्था चुप लागेर बस्न स्थानमा नभएको बताइन् । समाचार एजेन्सी एएनआईका अनुसार पाकिस्तान पिपुल्स पार्टीकी नेतृ शाजिया मारीले बोल न्यूजसँगको पत्रकार सम्मेलनमा यी कुराहरू बताएकी हुन्। शाजियाले भनिन्, भारतले हामीसँग एटम बम छ भन्ने कुरा बिर्सनु हुँदैन । हाम्रो आणविक स्थिति मौन बस्नने अवस्थाको छैन। आवश्यक परेमा हामी पछि हट्ने छैनौं।' उनले भनिन्, मोदी सरकारका कुनै पनि फोरममा भारतका मन्त्री यति अन्धो बनेर पाकिस्तान जस्तो आणवि शक्ति सम्पन्न राष्ट्रका लागि बकवास कुरा गर्न सक्छन् भने त्यो उनको दोष हो ।' मैले धेरै फोरमहरूमा मोदी सरकारले पठाएको कूटनीतिज्ञहरूको सामना गरेको छु। जहाँ यी मन्त्रीले संयुक्त राष्ट्र संघमा बोलेका शब्दहरू नै भनिएका छन्। पाकिस्तानलाई आतंकवादको केन्द्र भनिन्छ । यो उनीहरुको एक षड्यन्त्र हो।' यद्यपि शाजियाले आफ्नो बयानपछि एएनआईको समाचारलाई रिट्वीट गर्दै लेखेकी छन्, पाकिस्तान एक जिम्मेवार आणविक देश हो। भारतीय सञ्चारमाध्यमका कतिपय तत्वले हंगामा मच्चाउन खोजिरहेका छन् । भारतीय मन्त्रीको भड्कावपूर्ण भनाइप्रति पाकिस्तानी विदेशमन्त्रीले प्रतिक्रिया दिएका थिए । आतंकवादविरुद्धको लडाइमा पाकिस्तानले भारतभन्दा धेरै गुमाएको छ । मोदी सरकारले अतिवाद र फासीवादलाई बढावा दिइरहेको छ ।' पाकिस्तानका विदेशमन्त्री बिलावल भुट्टोले भारतका प्रधानमन्त्री नरेन्द्र मोदीलाई लिएर दिएको विवादास्पद बयानपछि शाजियाको बयान आएको हो । उनले भुट्टोको भनाइको समर्थन गरेकी छन् । बिलावल भुट्टोले भनेका थिए, ओसामा बिन लादेन मरेका छन् तर गुजरातका कसाई जीवित छन् । र उनी भारतका प्रधानमन्त्री हुन् । प्रधानमन्त्री नहुँदासम्म उनलाई अमेरिका आउन प्रतिबन्ध लगाइएको थियो ।' उक्त वक्तव्यको भारतमा चर्को विरोध भएको थियो र भाजपाले पाकिस्तानी दूतावास अगाडि विरोध प्रदर्शन गरेको थियो। यसअघि संयुक्त राष्ट्र संघमा भारतका विदेशमन्त्री एस जयशंकरले पाकिस्तानलाई आतंकवादको केन्द्र भएको भन्दै आलोचना गरेका थिए । बिलावल भुट्टोको भनाइको जवाफमा भारतीय विदेश मन्त्रालयले भनेको छ, यो कथन पाकिस्तानका अनुसार पनि एकदमै तल्लो तहको छ । पाकिस्तानका अल्पसंख्यकहरूको दृष्टिकोणमा खासै परिवर्तन आएको छैन। उसलाई भारतलाई दोष दिने अधिकार छैन ।' बीबीसी"
कर्णालीमा २२ दलको धरौटी जफत,"कर्णाली : कर्णाली प्रदेशसभामा बन्दसूची पेस गर्ने २२ दलको धरौटी जफत भएको छ। निर्वाचन आयोगले शनिबार कर्णाली प्रदेश प्रमुख तिलक परियारसमक्ष प्रदेशसभा सदस्य निर्वाचन, २०७९ को परिणामसहितको प्रतिवेदन बुझाउँदा यहाँका २२ दलहरुको धरौटी जफत भएको जनाएको छ। प्रदेशसभा सदस्य निर्वाचन ऐन, २०७४ अनुसार समानुपातिक निर्वाचन प्रणालीअन्तर्गत हुने निर्वाचनमा कुनै राजनीतिक दलले कम्तीमा एक सिट प्राप्त नगरेमा त्यस्तो दलले राखेको धरौटी जफत हुने व्यवस्थाबमोजिम प्रदेशसभातर्फ बन्दसूची पेस गर्ने २८ दलमध्ये कर्णाली प्रदेशमा २२ वटा राजनीतिक दलको धरौटी जफत गरिएको आयोगका सहसचिव यज्ञप्रसाद भट्टराईले जानकारी दिए। पत्रकार भेटघाटमार्फत शनिबार सहसचिव भट्टराईले निर्वाचन परिणाम प्रतिवेदनअनुसार कर्णाली प्रदेशसभातर्फ ४० जना निर्वाचित भएका छन्। यसमा पुरुष २५ जना (६२५ प्रतिशत) र महिला १५ जना (३७५ प्रतिशत) छन्। उनका अनुसार कर्णाली प्रदेशसभा सदस्य निर्वाचनमा पहिलो हुने निर्वाचित हुने निर्वाचन प्रणालीतर्फ १५ र समानुपातिक निर्वाचन प्रणालीतर्फ २८ राजनीतिक दल निर्वाचनमा सहभागी भएका थिए। 'प्रदेशसभाको पहिलो हुने निर्वाचित हुने निर्वाचन प्रणालीतर्फ एक सय १३ पुरुष र तीन महिला गरी कुल एक सय १६ जनाको अन्तिम उम्मेदवारी कायम भएको थियो', उनले भने, 'समानुपातिक निर्वाचन प्रणालीतर्फ भने कुल दुई सय जना उम्मेदवारको अन्तिम बन्दसूची कायम गरिएको थियो।' प्रदेशसभा सदस्य निर्वाचन, २०७९ मा चार लाख ९७ हजार नौ सय ८० महिला, पाँच लाख १० हजार चार २० पुरुष र अन्य तीन गरी कुल १० लाख आठ हजार चार सय तीन मतदाता कायम रहेको उनले बताए। आयोगको प्रतिवेदनअनुसार पहिलो हुने निर्वाचित हुने निर्वाचनमा छ लाख १४ हजार सात सय १७ (६०९६ प्रतिशत) मत खसेकामा पाँच लाख ८९ हजार चार सय ८४ (९५९ प्रतिशत) मत सदर र २५ हजार दुई सय ३३ (४१० प्रतिशत) मत बदर भएको छ। समानुपातिक निर्वाचनमा छ लाख १३ हजार पाँच सय नौ (६०४ प्रतिशत) मतदान भएकामा पाँच लाख ७७ हजार आठ सय २९ (९४१ प्रतिशत) मत सदर भएको छ। उक्त निर्वाचनमा ३५ हजार छ सय ८० (५८२ प्रतिशत) मत बदर भएको आयोगले जनाएको छ। प्रदेशसभा सदस्य निर्वाचन ऐन, २०७४ को दफा ६० मा प्रदेशसभामा समानुपातिक निर्वाचन प्रणालीतर्फको कुल सदर मतको १५ प्रतिशत थ्रेसहोल्ड कटाउने वा सोभन्दा बढी मत प्राप्त गर्ने दलको तर्फबाट मात्र उम्मेदवार निर्वाचित हुने व्यवस्था छ। जसअनुसार कर्णाली प्रदेशसभामा नेकपा (एमाले), नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र राष्ट्रिय प्रजातन्त्र पार्टीको समानुपातिक निर्वाचन प्रणालीतर्फ प्रतिनिधित्व भएको छ। प्रतिनिधिसभा तथा प्रदेशसभा सदस्य निर्वाचनमा ३७ राष्ट्रिय संस्थाका सात हजार पाँच सय ५३ र दुईवटा अन्तर्राष्ट्रिय संस्थाबाट १२ जना पर्यवेक्षकबाट निर्वाचन पर्यवेक्षण भएको जनाइएको छ। आयोगका अनुसार निर्वाचित प्रदेशसभा सदस्यहरूको नामावली नेपाल राजपत्रमा प्रकाशित गरिनेछ। रासस"
महालक्ष्मी विकास बैंकले गर्यो लाभांश घोषणा,काठमाडौं : महालक्ष्मी विकास बैंकले लाभांश वितरण गर्ने घोषणा गरेको छ। बैंकले आर्थिक वर्षको नाफाबाट सेयरधनीहरुलाई १०४७ प्रतिशत लाभांश दिने निर्णय गरेको हो। बैंकले हाल कायम चु्क्ता पुँजीको ४ प्रतिशत बोनस सेयर र सोको कर प्रयोजनार्थ सहित ६४७ प्रतिशत नगद लाभांश गरी कूल १०४ प्रतिशत लाभांश वितरण गर्ने घोषणा गरेको हो। पुस १ गते बसेको बैंकको सञ्चालक समितिको बैठकले सेयरधनीहरुलाई १०४७ प्रतिशत लाभांश वितरण गर्ने प्रस्ताव गरेको हो। बैंकले प्रस्ताव गरेको उक्त लाभांश नेपाल राष्ट्र बैंकबाट स्वीकृति भइ आगामी साधारण सभाले पारित गरेपछि सेयरधनीलाई वितरण गरिने कम्पनीले जनाएको छ।
बाराही हाइड्रोपावरको आइपिओ बाँडफाँड,"काठमाडौं : बाराही हाइड्रोपावर पब्लिक लिमिटेडले सर्वसाधारणका लागि निष्काशन गरेको प्रारम्भिक सार्वजनिक निष्कासन(आइपीओ)को बाँडफाँड गरिएको छ। कम्पनीको धितोपत्र निष्काशन तथा बिक्री प्रबन्धक एनआईबिएल एस क्यापिटल लिमिटेडको कार्यालयमा आज शेयरको बाँडफाँड गरिएको हो। कम्पनीले प्रति शेयर १०० अङ्कित दरका कूल पाँच लाख ५४ हजार कित्ता आइपीओ बिक्री खुला गरेको थियो। बिक्री प्रबन्धककाअनुसार साधारण शेयरमा कूल १२ लाख ५८ हजार चार सय २१ आवेदकले एक करोड ४३ लाख ५१ हजार आठ सय ३० कित्ता शेयरका लागि आवेदन दिएका थिए। कम्पनीले योग्य ११ लाख ९१ हजार दुई सय ८४ मध्ये ५१ हजार पाँच सय २२ आवेदकलाई १० कित्ताका दरले गोलाप्रथामार्फत शेयर बाँडफाँड गरिएको बिक्री प्रबन्धकले जनाएको छ। निष्कासित शेयरमा २७ हजार सात सय कित्ता सामूहिक लगानी कोषलाई ११ हजार ८० कित्ता कर्मचारीलाई बाँडफाँट गरिएको छ। लगानीकर्ताले गत मङ्सिर २१ गतेदेखि २६ गतेसम्म शेयर खरिदका लागि आवेदन दिएका थिए। बाँडफाँडको नतिजा सम्बन्धित कम्पनी, बिक्री प्रबन्धक र सिडिएस एण्ड क्लियरिङ लिमिटेडको वेवसाइट(मेरो शेयर)मार्फत हेर्न सकिने कम्पनीले जनाएको छ। रासस"
कोहलपुरमा भ्यानले ठक्कर दिँदा महिलाको मृत्यु,बाँके : बाँकेको कोहलपुरमा शनिबार राति पिकअप भ्यानको ठक्करबाट महिलाको मृत्यु भएको छ। नेपालगञ्जबाट कोहलपुरतर्फ जाँदै गरेको बा१ञ २४३८ नंको पिकप भ्यानले ठक्कर दिँदा कोहलपुर नगरपालिका११ निवासी उषा गुरुङको मृत्यु भएको इलाका प्रहरी कार्यालय कोहलपुरका प्रमुख प्रहरी नायब उपरीक्षक ऐनबहादुर मल्लले बताए। उनका अनुसार भ्यानको ठक्करले गुरुङको घटनास्थलमै मृत्यु भएको थियो। ठक्कर दिएर भागेको भ्यानलाई गए राति नै प्रहरीले नियन्त्रणमा लिएको छ। ठक्कर दिने भ्यान नेपाल विद्युत् प्राधिकरण कोहलपुरको रहेको प्रहरी नायब उपरीक्षक मल्लले बताए।
माओवादी केन्द्रका उपमहासचिव वर्षमान मंगलबार स्वदेश फर्कने,"काठमाडौं : चीनमा उपचाररत नेकपा माओवादी केन्द्रका उपमहासचिव वर्षमान पुन 'अनन्त' मंगलबार स्वदेश फर्कने भएका छन्। स्वास्थ्यमा सुधार देखिएपछि पुन मंगलबार नेपाल फर्कन लागेको पारिवारिक स्रोतले जनाएको छ। वंशाणुगत जण्डिशबाट पीडित पुन चुनावी धपेडीका कारण रोग बल्झिएपछि गत १६ मंसिरमा नेपाली चिकित्सकहरूको परामर्शमा फलोअप उपचारका लागि चीन गएका थिए। पुन सेनजेनस्थित थर्ड पिपुल्स् अस्पतालकोमा उपचार गराइरहेका छन्। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोमभनिन्छ। गत वर्ष चीनमा उपचार गरेर फर्कंदा पुनमा जन्डिसको मात्रा (बिलरुविन) ९ रहेकोमा अहिले बढेर ३५ पुगेपछि उनी चीन गएका हुन्। वर्षमान पुन आज चीन जाँदै माओवादी उपमहासचिव वर्षमान पुन चीन प्रस्थान चीन जानु अघि वर्षमानले प्रधानमन्त्रीलाई भेटेर के भने ? सेनजेनमा वर्षमान पुनको उपचार सुरु वर्षमान पुनको स्वास्थ्यमा सुधार, अर्को साता नेपाल फर्किने"
सुनको मूल्य फेरि तोलाको १ लाख ५ सय पुग्यो,काठमाडौं : साताको पहिरो कारोबार दिन सुनको मूल्य बढेको छ। नेपाल सुन चाँदी व्यवसायी महासंघका अनुसार आइतबार ६ सयले बढेर प्रतितोला सुनको मूल्य १ लाख ५ सय पुगेको हो। यसदिन सुन तोलामा ६ सय रुपैयाँले बढेको हो। यसअघि मंसिर २५ गते सुनको भाउ प्रतितोला १ लाख ५ सय पुगेको थियो। यसअघि शुक्रबार सुन तोलामा ४ सयले घटेर ९९ हजार ९ सय रुपैयाँमा कारोबार भएको थियो। आज तेजावी सुनको मूल्य १ लाख पुगेको छ। आज प्रतितोला चाँदी १३८० रुपैयाँमा कारोबार भइरहेको महासंघले जनाएको छ।
जापानको टोकियोमा एक नेपालीको मृत्यु,जापान : टोकियोमा बस्ने भोजपुरका ४२ वर्षीय दिवश राई शनिबार राति मृत अवस्थामा फेला परेका छन्। उनी टोकियोको सुगिनामी वार्ड अन्तर्गत होरिनोउची बस्दै आएका थिए। नेपालमा भोजपुर४ का रोजगारीका सिलसिलामा विगत १३ वर्षदेखि जापानमा श्रीमतीसहित बस्दै आएका रामप्रसाद राई गएराति साढे ११ बजे आफ्नै कोठामा मृत अवस्थामा भेटिएका हुन्। शनिबार राति साढे ११ बजे श्रीमती कामबाट फर्कंदा राई मृत अवस्थामा भेटिएका र तुरून्तै प्रहरीलाई खबर गरी प्रहरीको जिम्मा लगाएको पारिवारिक स्रोतले जनाएको छ। प्रहरीले जिम्मा लिए लगत्तै आवश्यक सबै सोधपुछ र अनुसन्धान पछि राईको पार्थिव शरीर अहिले पोष्ट मार्टमका लागि अस्पतालमा लैजाँदै गरेको पारिवारिक निकट स्रोतले जनाएको छ। राईको मृत्युको कारण पोष्टमार्टम पछि मात्र थाहा हुने प्रहरीले जनाएको छ। स्वर्गीय राईकी नेपालमा ७ वर्षीय एक छोरी छिन्।
"अमेरिकामा चिसोले १ करोड ५० लाख बिरामी, ९ हजार ३०० को मृत्यु",वासिङटन डिसी : संयुक्त राज्य अमेरिकामा यो मौसममा अहिलेसम्म कम्तीमा एक करोड ५० लाख मानिस चिसोको कारण बिरामी भएका अमेरिकी रोग नियन्त्रण तथा रोकथाम केन्द्र (सीडीसी) ले सार्वजनिक गरेको रिपोर्टमा जनाइएको छ। शुक्रबार सार्वजनिक रिपोर्ट अनुसार अहिले एक लाख ५० हजार अस्पताल भर्ना भएका ९ हजार ३०० जनाको मृत्यु भइसकेको शुक्रबार सार्बजनिक सीडीसीको रिपोर्टमा उल्लेख छ। अमेरिकामा मौसमी इन्फ्लुएन्जाको गतिविधि उच्च रहेको तर केही क्षेत्रमा घट्दो देखिएको सीडीसीले जनाएको छ। सीडीसीको तथ्याङ्कअनुसार पछिल्लो हप्तामा अमेरिका फ्लुका कारण २३ हजार ५०० भन्दा बढी मानिस अस्पताल भर्ना भएका छन्। इन्फ्लुएन्जासँग सम्बन्धित नौ बालबालिकाको मृत्यु यसै साता भएको छ भने यस मौसममा अहिलेसम्म ३० जनाको मृत्यु भएको छ। रासस
प्रतिबद्धताको १६ प्रतिशतमात्र लगानी,"काठमाडौं : नेपालमा हालसम्म साढे पाँच हजारभन्दा बढी उद्योगमा विदेशी लगानी स्वीकृत भएकामा पर्यटन र सेवामूलक क्षेत्रका उद्योगमा तुलनात्मक रूपमा बढी लगानी भएको देखिएको छ। उद्योग विभागको विदेशी लगानीसम्बन्धी मासिक प्रगति विवरणअनुसार गत कात्तिक मसान्तसम्म वैदेशिक लगानी भित्र्याउने उद्योगहरूमध्ये सेवा र पर्यटन क्षेत्रका उद्योगको संख्या मात्रै आधाभन्दा बढी छन्। विभागको विवरणअनुसार गत कात्तिक मसान्तसम्म पाँच हजार छ सय २८ उद्योगका लागि आएको वैदेशिक लगानी प्रस्ताव स्वीकृत भइसकेको छ। यी उद्योगमा हालसम्म कूल चार खर्ब ३० अर्ब ८६ करोड ९७ लाख ५८ हजार बराबरको वैदेशिक लगानी स्वीकृत भइसकेको विभागको तथ्यांकबाट देखिन्छ। गत कात्तिकमा मात्र विभागले तीन अर्ब ६५ करोड बराबरको वैदेशिक लगानी स्वीकृत गरेको थियो। यद्यपि, लगानी प्रस्ताव गरेका उद्योगको संख्या र रकम भने निकै बढी छ। गत असार मसान्तसम्ममा मात्र आठ हजार सात सय ६४ उद्योगका लागि कूल २६ खर्ब २७ अर्ब बराबरको लगानी प्रस्ताव भएको देखिन्छ। तर वैदेशिक लगानी प्रस्तावको तुलनामा लगानी स्वीकृत भएको रकम भने १६ प्रतिशत बराबर मात्रै हो। लगानी स्वीकृत भएकामध्ये सेवामूलक र पर्यटनका क्षेत्रका उद्योग बढी छन् । गत कात्तिक मसान्तसम्ममा सेवामूलक क्षेत्रमा एक हजार आठ सय ६७ र पर्यटन क्षेत्रमा एक हजार आठ सय ५५ प्रस्ताव स्वीकृत भइसकेको विभागले जनाएको छ। त्यस्तै, हालसम्म प्रस्ताव स्वीकृत भएका उत्पादनमूलक उद्योग एक हजार दुई सय ६९, ऊर्जामूलक उद्योग ९१, कृषिमूलक दुई सय ९५, खनिजमूलक ७२, पूर्वाधार उद्योग ५५ र सूचना प्रविधि उद्योग एक सय २४ छन् । हालसम्म वैदेशिक लगानी स्वीकृत भइसकेका उद्योगमध्ये ठूला उद्योग तीन सय २३, मझौता उद्योग छ सय २२ र साना उद्योग चार हजार छ सय ८३ छन्। हालसम्म वैदेशिक लगानी भित्रिएका साढे पाँच हजारभन्दा बढी कम्पनीबाट दुई लाख ९७ हजार नौ सय ३५ जनाले रोजगारी पाएको पनि विभागको विवरणमा उल्लेख छ । विदेशी लगानीकर्ता वा निजको आधिकारिक प्रतिनिधि र उनीहरूको परिवारका सदस्यलाई विदेशी लगानी स्वीकृत भएपछि लगानीका आधारमा उद्योग विभागले व्यावसायिक राहदानी उपलब्ध गराउँदै आएको छ। विभागले गत कात्तिकमा मात्र चार सय ५९ विदेशीलाई राहदानीका लागि सिफारिस गरेको देखिन्छ। नेपालमा वैदेशिक लगानी गरेका लगानीकर्ता तीन सय ३७, वैदेशिक लगानीकर्ताका प्रतिनिधि तीन र आश्रित भिसा ८९ जनालाई उपलब्ध गराइएको विभागले जनाएको छ । विदेशी लगानी तथा प्रविधि हस्तान्तरण ऐन २०७५ अनुसार ६ अर्ब सम्मको विदेशी लगानी उद्योग विभागबाट स्वीकृत हुन्छ। त्योभन्दा माथिको लगानी भने लगानी बोर्डको कार्यालयले स्वीकृत गर्ने प्रावधान रहेको छ।"
किन पक्राउ परिन् ईरानकी यी चर्चित नायिका?,"बग्दात : इरानमा प्रदर्शनकारीलाई समर्थन गरेको आरोपमा चर्चित अभिनेत्री तरानेह अलिदोस्ती पक्राउ परेकी छन् । ईरानको सरकारी सञ्चारमाध्यम इर्नाका अनुसार तरानेहलाई प्रदर्शनका सम्बन्धमा झुट फैलाएको आरोपमा पक्राउ गरिएको हो। गत हप्ता, तरानेह अलिदोस्तीले हिजाब विरुद्धको विरोधको समर्थनमा उनको इन्स्टाग्राममा पोस्ट गरेकी थिइन्। उनले इन्स्टाग्राममा हिजाब बिनाको आफ्नो तस्बिर राखेर आन्दोलनमा संलग्न भएको भन्दै मोहसेन शेकरी नामका व्यक्तिलाई दिइएको मृत्युदण्डको पनि आलोचना गरेकी थिइन्। मोहसेन शेखरीलाई दंगा गरेको आरोपमा फाँसी दिइएको थियो । मोहसेनले सेप्टेम्बरमा राजधानी तेहरानमा एउटा मुख्य सडक अवरुद्ध गरेर एक अर्धसैनिक सिपाहीलाई घाइते बनाए। ३८ वर्षीया तरानेह अलिदोस्ती ओस्कार विजेता फिल्म द सेल्सम्यान मा उनको भूमिकाका लागि चर्चित छिन् । आफ्नो पोस्टमा उनले मोहसेन शेखारीको सजायको विरुद्धमा केही नबोलेको भन्दै केही अन्तर्राष्ट्रिय संस्थालाई पनि निशाना बनाएकी थिइन्। उनले इन्स्टाग्राममा लेखेकी छिन्, उनको नाम मोहसेन शेकरी हो। यो रक्तपात देखेर कुनै कारबाही नगर्ने हरेक अन्तर्राष्ट्रिय संस्थाले मानवतालाई कलंकित गर्न लागेको छ ।' एर्नाको टेलिग्राम अकाउन्टमा भएको पोष्टका अनुसार तरानेहले आफ्नो दाबीको सम्बन्धमा कुनै कागजात उपलब्ध गराउन नसकेको कारण पक्राउ गरिएको हो। तरानेहको ८० लाख फलोअर्स भएको इन्स्टाग्राम अकाउन्टमा प्रतिबन्ध लगाइएको छ । इरानमा मोरालिटी प्रहरीको हिरासतमा महसा अमिनीको मृत्यु भएपछि महिला अधिकारका लागि हिंसात्मक प्रदर्शन भइरहेको छ । अभिनेत्री तरानेह आन्दोलन सुरु भएदेखि नै सरकारको कडा आलोचक हुन्। बीबीसी"
"धनुषामा बस र मोटरसाइकल ठोक्किदा एकजनाको मृत्यु, एक गम्भीर",धनुषा : धनुषामा बस र मोटरसाइकल ठोक्किदा एकजनाको मृत्यु भएको छ । दुर्घटनामा अर्का एकजना गम्भीर घाइते भएका छन् । आइतबार बिहान पूर्वपश्चिम राजमार्ग अन्तर्गत मिथिला नगरपालिका५ ढल्केवरमा बस र मोटरसाइकल ठोक्किएर दुर्घटना हुँदा एकजनाको मृत्यु भएको हो । मृत्यु हुनेमा धनुषाको मिथिला बिहारी नगरपालिका१ भुतहीपटेर्वाका अन्दाजी ६० वर्षीय चन्द्रदीप यादव रहेको रहेको प्रहरीले जनाएको छ । पूर्वतर्फ जाँदै गरेको ना ६ ख ८४२६ नम्बरको बस र विपरित दिशाबाट आउँदै गरेको ज १२ प १४९२ नम्बरको मोटरसाइकल ठोक्किदा दुर्घटना भएको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए । प्रहरीका अनुसार दुर्घटनामा गम्भीर घाइतेको परिचय खुल्न सकेको छैन । उनको जनकपुरधामस्थित काव्य हस्पिटलको सघन कक्षमा उपचार भइरहेको प्रहरी निरीक्षक सिंहले जनाए । मृतक यादवको शव पोस्टमार्टमका लागि प्रादेशिक अस्पताल जनकपुर पठाईएको ईलाका प्रहरी कार्यालय ढल्केवरले जनाएको छ ।
न्यून चापीय प्रणालीको प्रभाव : तीन दिन हल्का वर्षा र हिमपातको सम्भावना,"काठमाडौं : बिहारमा रहेको न्यून चापीय प्रणालीको सामान्य प्रभाव नेपालमा रहेको जल तथा मौसम विज्ञान विभागले जनाएको छ। देशका पहाडी भूभागमा आंशिकदेखि सामान्य बदली रही तराईका भूभागमा हुस्सुकुहिरो रहेको मौसम पूर्वानुमान महाशाखाले आइतबार जारी गरेको बुलेटिनमा उल्लेख छ। महाशाखाका अनुसार आइतबार दिउँसो प्रदेश १, बागमती प्रदेश, गण्डकी प्रदेश र लुम्बिनी प्रदेशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको छ। राती प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाको भनाई छ। सोमबार प्रदेश १, बागमती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको बुलेटिनमा उल्लेख छ। प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको छ। मंगलबार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र कर्णाली प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाले जनाएको छ। उच्च पहाडी भूभागको एकदुई स्थानमा हल्का हिमपातको पनि सम्भावना, तराईका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रमक्रमिक रूपमा घट्दै जाने सम्भावना रहेको हुनाले चिसोबाट बच्न आवश्यक सावधानी अपनाउन महाशाखाले अनुरोध गरेको छ।"
विषाक्त मदिरा सेवन गर्दा बिहारमा ३७ जनाको मृत्यु,"नयाँ दिल्ली : भारतको बिहारमा विषाक्त मदिरा सेवन गरेर कम्तिमा ३७ जनाको मृत्यु भएको छ । बिहारमा अहिले रक्सी प्रतिबन्धित छ । विभिन्न सञ्चार माध्यमले मदिरापानबाट मृत्यु हुनेको सङ्ख्या ६० भन्दा बढी रहेको उल्लेख गरेका छन् । भारतका थुप्रै भागहरूमा मदिरा बेच्न र उपभोग गर्न प्रतिबन्ध लगाइएको छ । पछिल्लो दुःखद घटनाका पीडित परिवारले सोमबार विवाह र अन्य कार्यक्रममा विभिन्न गाउँका मानिसहरूले स्थानीय रूपमा बनेका महुआ वा देशी दारु नामले चिनिने टिप्पल पिउने गरेको बताएका छन् । त्यसपछि धेरैले पेट दुख्ने, दृष्टि गुम्ने र बान्ता हुने गरेको बताएका छन् । बिहीबारसम्म २० भन्दाबढी व्यक्तिको मृत्यु भइसकेको थियो र शनिबार झन्डै एक दर्जन गम्भीर अवस्थामा अस्पतालमा भर्ना भएका छन्। गत ४८ घण्टामा दुई दर्जनभन्दा बढी मानिसले ज्यान गुमाएका प्रहरी अधिकारीले बताए। अहिलेसम्म ३७ जनाको ज्यान गएको उनले बताए। उनले ६२ जनाको मृत्यु भएको स्थानीय सञ्चार माध्यमले बताए पनि पुष्टि भने नभएको बताए। प्रहरीले पछिल्लो तीन दिनमा अवैध मदिरा उत्पादन तथा बिक्री वितरणमा संलग्न एक सयभन्दा बढीलाई पक्राउ गरेको छ भने ६ सय लिटरभन्दा बढी अवैध मदिरा बरामद गरेको छ । स्थानीय अधिकारीहरूले कालोबजारी रोक्न ड्रोन, हेलिकप्टर र मोटरबोटको प्रयोग गरिरहेका छन् । रासस"
मुस्ताङका च्याङ्ग्रापालकलाई अनुदान,"जोमसोम : मुस्ताङका च्याङ्ग्रापालक किसानले करोडौंको अनुदान पाएका छन्। विश्व बैंकको ऋण सहयोगमा नेपाल सरकार पशुपन्छी विकास मन्त्रालयअन्तर्गत नेपाल लाइभ स्टक सेक्टर इनोभेसन आयोजनाको पस्मिना प्रवर्द्धनन तथा व्यावसायिक च्याङ्ग्रापालन कार्यक्रममार्फत मुस्ताङका च्याङ्ग्रापालकले करोडौंको अनुदान पाएका हुन्। विश्व बैंकको एक सय मिलियन अमेरिकन ऋण सहयोगमा मन्त्रालयले २०७० सालदेखि आयोजना सुरु गरेको थियो। आयोजनाले आन्तरिक व्यवस्थापनमा ३ वर्ष खर्चिएपछि २०७४ सालदेखि नेपालका ७ प्रदेशका २८ जिल्लाका २ सय ९० वटा स्थानीय तहमा आयोजना कार्यान्वयनमा आएको हो। जसअन्तर्गत गण्डकी प्रदेशका ७ वटा जिल्लामा च्याङ्ग्रापालन तथा पस्मिना प्रवर्द्धनन, दूध र मासुका लागि करोडौंको अनुदान विनियोजन गरिएको हो। आयोजनाले गण्डकीमा दूध, मासु र पस्मिनामा १ अर्ब ५० करोडको अनुदान प्याकेज ल्याएको हो। गण्डकी प्रदेशको मनाङ, मुस्ताङ, म्याग्दी, कास्की, स्याङ्जा, तनहुँ र नवलपुरमा यो आयोजना कार्यान्वयनमा आएको थियो। मुस्ताङ र मनाङमा च्याङ्ग्रा तथा पस्मिना र बाँकी पाँच जिल्लामा दूध र मासुका लागि खसीबोकापालन गर्न अनुदान आएको थियो। आयोजनाले सम्बन्धित जिल्लाको सम्भावना हेरेर अनुदान प्याकेज ल्याएको बताइएको छ। हिमाली जिल्ला मुस्ताङ र मनाङमा च्याङ्ग्रापालन तथा पस्मिना प्रशोधन कार्यक्रमअन्तर्गत ५० करोड बजेटको अनुदान छुट्ट्याइएको थियो।"
तराईमा शीतलहर र बाक्लो हुस्सु,"बर्दिया : बर्दियालगायत पश्चिम तराईका जिल्लामा शीतलहर भएको छ । बाक्लो हुस्सु लाग्न थालेपछि अत्यधिक चिसो बढेको छ भने शीतलहरले गर्दा जनजीवन निकै प्रभावित भएको छ । शीतलहरसँगै जाडोका कारण जनजीवन प्रभावित बनेका छन् । शीतलहरका कारण वृद्धवृद्धा र केटाकेटी सबैभन्दा बढी प्रभावित भएका छन् । शीतलहरसँगै अत्यधिक चिसो बढेपछि बालबालिकामा निमोनिया र श्वासप्रश्वासको सङ्क्रमण बढेको छ । चिसो बढेपछि स्थानीय बासिन्दाले बिहानपख ठाउँठाउँमा आगो ताप्न सुरु गरेका छन् । दिउँसो अलिअलि घाम लागे पनि बिहानबेलुका भने चिसोले काम गर्नसमेत समस्या पारेको बर्दिया मधुवनका यामप्रसाद शर्माले बताए। शीतलहरका कारण तरकारी बालीसमेत प्रभावित भएको छ । शीतलहरले आलु, गोलभेँडा र अन्य सागपातमा समेत असर पुर्याएको मधुवन नगरपालिका८ का कृषक टोपबहादुर भाटले बताए।"
किर्ते हस्ताक्षर गरी ६६ लाख झिकेको आरोपमा महन्त जगन्नाथ दास पक्राउ,जनकपुर : मटिहानी मन्दिरका महन्त जगन्नाथ दास पक्राउ परेका छन्। आइतबार बिहान उनी मटिहानीबाट पक्राउ परेका हुन्। उनलाई किर्ते गरेको आरोपमा रुपन्देही प्रहरीले पक्राउ गरेको हो । महन्त दासले जिल्ला प्रशासन कार्यालयका सहायक प्रमुख जिल्ला अधिकारीको हस्ताक्षर किर्ते गरी रुपन्देहीको बैंकबाट ६६ लाख बढी रकम झिकेको आरोप लागेको छ ।
माओवादी केन्द्रको पदाधिकारी बैठक बस्दै : सरकार गठन र सत्ता समीकरणबारे छलफल हुने,"काठमाडौं : नेकपा माओवादी केन्द्रको पदाधिकारी बैठक बस्दैछ। नयाँ सरकार गठनका पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो। आइतबार दिउँसो २ बजे पार्टी कार्यालय पेरिसडाँडामा बस्ने पदाधिकारी बैठकमा संसदीय दलको नेता, नयाँ सरकार गठन र सत्ता समीकरण र पछिल्लो राजनीतिक घटनाक्रमको विषयमा छलफल हुने खुमलटार स्रोतले जनाएको छ। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्ता समीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरु रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। छैटौं पटक प्रधानमन्त्री बन्ने तयारीमा रहेका कांग्रेस सभापति देउवा पनि, प्रचण्डको प्रस्तावले झस्किएका छन्। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। प्रचण्ड निकटका एक नेताका अनुसार, केही दिनदेखि आँफै प्रधानमन्त्री बन्ने तयारीमा प्रचण्डले गृहकार्य थालेका छन्। त्यसका लागि प्रचण्डले पार्टीभित्र आन्तरिक छलफलाई तीब्रता दिएका छन्। पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। माओवादीले पहिलो प्राथमिकता सत्ता गठबन्धनलाई नै दिने तर कांग्रेस सहमतिमा नआएको खण्डमा एमालेलाई साथ लिएर अगाडि बढ्ने तयारीसमेत गरेको छ। यस अगाडि बसेको माओवादी केन्द्र पदाधिकारी बैठकपछि सरकार गठनका लागि सबै विकल्पमा खुला रहेको र सरकार निर्माणका लागि एमालेसँग समेत सहकार्य हुन सक्ने बताएपछि कांग्रेसमा तरंग उत्पन्न भएको थियो। केहि दिन अगाडि अध्यक्ष प्रचण्डले आफ्ना पार्टीका महासचिव देव प्रसाद गुरुङलाई एमाले अध्यक्ष केपी शर्मा ओली भेट्न बालकोट पठाएका थिए। ओली र गुरुङबीच झण्डै दुई घण्टा छलफल भएको थियो। आजको बैठकमा आगामी रणनीतिबारे थप छलफल हुने खुमलटार स्रोतले जनाएको छ। देउवालाई प्रधानमन्त्री बन्न एमालेले समर्थन गर्छ (भिडियो वार्ता) सत्ता समीकरणबारे एमालेमाओवादी केन्द्र सघन छलफलमा, ओलीलाई भेटे देव गुरुङले म छिट्टै देशको नेतृत्व गर्ने ठाउँमा पुग्दैछु : प्रचण्ड (भिडियोसहित) प्रधानमन्त्री देउवा र प्रचण्डबीच भेटवार्ता, सत्ता समीकरण र अध्यादेशबारे छलफल देउवालाई भेटेर प्रचण्डले भने म प्रधानमन्त्री बन्छु, सहयोग गर्नुहोस् कांग्रेसकै नेतृत्वमा सरकार बनाउन नवनिर्वाचित सांसदहरूको देउवालाई दबाब प्रचण्डले प्रधानमन्त्री मागेपछि देउवाले भेटे माधव कुमार नेपाल कांग्रेसको नेतृत्वमा बन्ने सरकारले नयाँपन दिनुपर्छः महामन्त्री थापा पोलिटिकल भाउ चर्को छ : केपी ओली प्रधानमन्त्री पद नछाड्ने देउवाको निष्कर्ष शीतलनिवासको चाबी कसलाई ? सत्ता गठबन्धनभित्रै सरकार गठनको गृहकार्य भइरहेको छ : महासचिव भुसाल कांग्रेसको कार्यसम्पादन समितिको बैठक बस्दै : संसदीय दलको नेता र नयाँ सरकार गठनबारे छलफल हुने"
जो आधा घण्टा घस्रँदै विद्यालय पुग्छन्,"दैलेख : रात त जसोतसो बिताउँछन्। तर, दिन बिताउन उनलाई हैरानी छ। हिँड्डुल गर्न नसक्ने भएकै कारण शौचालय जान सक्दैनन्। हातमुख धुनलाई हम्मेहम्मे पर्छ। दैनिकीको समस्या त छँदैछ, भोक लाग्दा खाना खान उत्तिकै सास्ती खेप्नुपर्छ दैलेख डुंगेश्वर गाउँपालिका३ कल्सेढुंगा बालेगाउँका ७ वर्षीय बालक झनाल रोकायमगरले। विद्यालय जाने उमेर। पढ्ने धेरै रहर भए पनि शारीरिक बनावटले सहज छैन। दायाँहात र दायाँखुट्टा बटारिएर छालामा टाँसिएको छ। दुवै चल्दैनन्। बायाँहात र बायाँखुट्टाको सहायताले दैनिकी गुजारिरहेका छन्। दिसापिसाव गर्न पनि सहयोगी चाहिन्छ। घरमा आमाबुबा र दिदीको सहारामा बिहानी समय त गुजार्छन्, जब विद्यालय जाने समय हुन्छ, भोग्नुपर्ने पीडाले उनको शरीर काप्न थाल्छन्। पढ्नुछ, एउटा खुट्टाको साहारामा उफ्रँदै र घस्रँदै जान्छन्। साथीभाइ पछिपछि हुन्छन्। एउटा खुट्टाकै भरमा अघि बढ्छन् उनी। केही दूरी पार गरेपछि थकाई मेट्न रोकिन्छन्। साथीभाइ आएपछि फेरि उठ्छन् र एउटा खुट्टाले उफ्रिँदै र घस्रँदै गन्तव्यतिर लाग्छन्। झनालले यसरी नै घरदेखि विद्यालयसम्म सानै उमेरदेखि सास्ती नै सास्ती झेलिरहेका छन्। केही दिनअघि उनै बालकको एउटा भिडियो सामाजिक सञ्जालमा सार्वजनिक भएको थियो। उनी अध्ययनरत विद्यालयकी शिक्षिकाले टिकटकमा राखेको उक्त भिडियो लाखौंले हेरे। ती बालक स्कुल जाँदै गरेको र घर फर्किंदै गरेका भिडियोले सबैका ध्यान तानिरहेको छ। झनाल गाउँकै जनक आधारभूत विद्यालयमा कक्षा एकमा अध्ययनरत छन्। बुवा बलबहादुर र आमा चन्द्रा रोकाय मगरको कोखबाट दोस्रो सन्तानका रूपमा जन्मिएका हुन्। बालकले झेलिरहेको कष्टपूर्ण दैनिकीको भिडियो सोही विद्यालयकी विज्ञान विषयको शिक्षिका करुणा बिसी (खत्री)ले सार्वजनिक गरेकी थिइन्। शिक्षिका बिसी भन्छिन्, बालक जन्मिएको १५ दिन भएको रहेछ। आमाबुबाले छोरालाई चिसोबाट बचाउन अँगेनुनजिक सुताएर घाँस काट्न गएको बेला आगो सल्किएर बालकको हातखुट्टा पोलेको रहेछ। त्यतिबेला सामान्य उपचार भएको थियो। तर, राम्रो उपचार पाएनन् र यस्तो अवस्था भएको रहेछ। त्यो समय आर्थिक अभावका कारण सुविधासम्पन्न अस्पतालमा उपचार हुन सकेन्। त्यसै कारण अहिले बालकले कष्टपूर्ण दैनिकी गुजार्नु परेको शिक्षिका बिसीले बताइन्। २०७५ सालमा शिक्षिकाको रूपमा उक्त गाउँमा पुगेकी उनले अन्नपूर्णसँग भनिन्, विद्यालय आउँदा जाँदा बाटोमा मात्र होइन, विद्यालय, कक्षाकोठा, गाउँटोलमा हिँड्दा बालकको यो अवस्थाले मन पोल्छ। उनी एक खुट्टाले उर्फिंदै, हात टेक्दै अनि ढुंगामाटोमा घस्रँदै स्कुल पुग्छन्। झनालको परिवार बसोबास गर्दै आएको गाउँलाई आलडाँडाले नामले चिनिन्छ। उनको घरदेखि स्कुलसम्म पुग्न गोरेटोबाट झन्डै ३५ मिनेट समय लाग्ने शिक्षिका बिसीले बताइन्। सडकको बाटो हुँदै गयो भने धेरै समय लाग्छ। ओरालो बाटो खोला झरेर उकालो बाटो हुँदै विद्यालय पुग्छन्। जुन बाटो साह्रै अफ्ठेरो छ, उनले भनिन्। उकालो, ओरालो र भीरको बाटो हुँदै बालक विद्यालय पुग्ने गरेका छन्। सहज रूपमा हिँड्न सक्दैनन्। कहिले एउटा खुट्टाले उफ्रीउफ्री दौडिन्छन्। फेरि थकाई मार्न भुइँमा थचक्क बस्छन्। अनि फेरि घस्रँदै, दौडिँदै दिनहुँ विद्यालय पुग्ने गरेको दृश्यले मन खिन्न हुन्छ, उनले भनिन्। बालकको पारिवारिक अवस्था नाजुक छ। एक दिदी र एक भाइ छन्। दिदी कक्षा चार र भाइ बालशिक्षामा अध्ययनरत छन्। आर्थिक अभावमा छोराको उपचार गर्न नसकेको बालकका बुबा बलबहादुर बताउँछन्। भर्खर जन्मिएको बेला आफूहरूले गरेको गल्तीको सजाय अहिले छोराले भोग्नुपर्दा उनी दुःखी छन्। गाउँघरको पाखोबारीमा उब्जनी भएको खाद्यान्नले परिवारको गर्जो टार्नसमेत हम्मेहम्मे पर्छ। पाखोबारीमा उत्पादन भएको अन्नले पुग्दैन्। किनेर बिहान साँझको छाक टार्नुपर्छ, बलबहादुरले भने। परिवारको खर्च धान्न साहूहरूसँग ऋण लिएको उनको भनाइ छ। गाउँका साहूहरूसँग लिएको ऋण तिर्न भारत जाने गरेको उनी बताउँछन्। उनले छोराको उपचार र उचित शिक्षादीक्षाका लागि कहीँकतैबाट सहयोग नपाएको बताए। यो पुषको जाडोमा उनको पूरा शरीर ढाक्ने कपडासमेत छैन। ढुंगामाटोमा घस्रँदै हिँड्ने उनको घुँडा र हातमा घाउचोटहरू भएको विद्यालयकी शिक्षिका बिसीले बताइन्। घरमा खानलाउनकै समस्या छ, शिक्षिका बिसीले भनिन्, बालकले थप उपचार र पढ्नलाई सहयोग जुटेको भए हुन्थ्यो, त्यसपछि उनको हृदयविदारक अवस्था कसैले देख्न पर्थेन्। डुंगेश्वर गाउँपालिका३ का वडाध्यक्ष कृष्णबहादुर खत्रीले बालकको अवस्थाबारे जानकारी नभएको बताए। बालकको अवस्थाबारे थाहा भएन्, अवस्था के रहेछ बुझ्छौं। पालिकाबाट गर्न सकिने सहयोग गर्छौँ, उनले भने।"
बौद्धिक सम्पत्तिमा सधैं किचलो,"काठमाडौं : स्पष्ट कानुन नहुँदा बौद्धिक सम्पत्तिमा सधै किचलो हुने गरेको छ। पछिल्लो समयमा औद्योगिक बौद्धिक सम्पत्तिका उजुरी दिनप्रतिदिन बढिरहेका छन्। तर, सरकारले बौद्धिक सम्पत्ति चोरीका विवाद मिलाउन सकेको छैन। उद्योग विकागका उपसचिव दीपक घिमिरेले कानुन फितलो भएकाले बौद्धिक सम्पत्ति विवाद प्रभावकारी रुपमा निराकरण हुन नसकेको बताए। पेटेन्ट, डिजाइन र ट्रेडमार्क ऐन २०२२ समय अनुकुल परिमार्जन नहुँदा बौद्धिक सम्पत्ति संरक्षण हुन नसकेको हो। सरकारले उक्त ऐन प्रतिस्थापन गर्दै बौद्धिक सम्पत्ति ऐन २०७९ ल्याउने तयारी गरेको छ। विभागका अनुसार चालू आर्थिक वर्षमा ४ सय बौद्धिक सम्पत्ति विवादका मुद्दा दर्ता भएका छन्। तर, यस वर्ष २५ वटा मात्रै मुद्दा फछ्र्यौट भएका छन्। अघिल्ला वर्षहरूमा समाधान हुन नसकेका ६ सय ५९ मुद्दा यस वर्षका लागि लगत सरेका थिए। हालसम्म १ हजार ५५ बौद्धिक सम्पत्तिका विवादका उजुरी दर्ता भए पनि झिनो रुपमा फैसला हुँदै आएको छ। विभागका अनुसार गत वर्ष मात्रै १ सय ७४ वटा उजुरी परेका थिए भने ५७ वटा मात्रै छिनोफानो भएका थिए। विभागका अनुसार हालसम्म ५६ हजार २७ टेडमार्क दर्ता भएका छन्। डिजाइन २ सय ८८ र पेटेन्ट ८० वटा दर्ता भएका छन्। उद्योग विभागमा प्रहरीको व्यवस्था नभएकाले तुरुन्तै एक्सनमा जान सक्ने अवस्था छैन, उपसचिव घिमिरे भन्छन् । विभागले प्रस्ताव गरेको बौद्धिक सम्पत्ति ऐनमा प्रहरीको प्रस्ताव गरिएको छ। १ लाख जरिवाना रहेकोमा अब आउने ऐनमा १० लाख जरिवाना गर्ने प्रस्ताव गरिएको छ। एक हजार राजस्व तिर्नुपर्ने व्यवस्थालाई ५ हजारको व्यवस्था गरिएको छ। ट्रेडमार्क दर्ता प्रमाणपत्र लिन यसअघि ५ हजार दस्तुर शुल्क भएकोमा अब १० हजार लिने प्रस्ताव नयाँ ऐनमा गरिएको छ। लामो समयसम्म छिनोफानो हुन नसक्दा धेरैजसो बौद्धिक सम्पत्ति चोरीका मुद्दाहरू पेन्डिङमा हुने गरेका छन्। लामो समयदेखि बौद्धिक सम्पत्तिको उजुरीमा छिनोफानो हुन नसक्दा समस्या थपिँदै गएको छ। विभागले विगत केही वर्षदेखि पुराना विवाद सल्टाउन प्रयास गरेपनि सार्थकता पाउन सकेको छैन। उजुरी छिनोफानो हुन वर्षौं लागेपछि उजुरीकर्ता निराश हुने गरेका छन्। तर, उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायतका कारण वर्षौंदेखिका उजुरीको लगत सर्दै आएको विभागका अधिकारी स्वीकार्छन्। दुई वर्ष अघिदेखिका उजुरी तामेलीमा छन्। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या रहेको उपसचिव घिमिरे बताउँछन्। विदेशी तथा चलेका स्वदेशी ब्रान्डको समेत कपी लिन खोज्ने प्रवृत्ति बढ्दै गएकाले उजुरीका चाङ लागेका हुन्। तर, विभागले चर्चित ब्राण्डको नक्कल गर्न आए थाहा पाएसम्म दर्ता नदिने गरेको घिमिरेले बताए। विभागका सूचना अधिकारी तथा निर्देशक रमिला भण्डारीले तामेलदार नहुँदा हुलाकीको भरमा पर्दा ठेगाना पत्ता नलाग्ने समस्या रहेको बताइन्। डेढसय जति ठेगाना नखुलेका उजुरी भएकाले यो वर्ष सार्वजनिक सूचना प्रकाशित गरी विवाद सल्टाउने विभागको तयारी छ। दुवै पक्ष उपस्थित नभएकामा विभागले मुद्दा सुनुवाइ गर्दैन। हप्ताको दुई दिन पेशी राख्ने गरिएको छ। तर, महानिर्देशक सधैंजसो उपलब्ध नहुँदा पेशी प्रायजसोः सर्ने गरेको पाइएको छ। ट्रेडमार्क चोरी भएको, नक्कल गरेर अरूको कपी गरिएको विषयमा ३५ दिनभित्र उजुरी हाल्न सकिने प्रावधान छ। त्यस्तै बौद्धिक सम्पत्ति बुलेटिनमा निस्केको ९० दिनभित्र अनिवार्य उजुरी दर्ता गर्नुपर्छ। प्रमाणपत्र जारी भएको एक वर्षभित्र ट्रेडमार्क प्रयोग गर्नुपर्छ। प्रयोग नभएको पाइएमा विभागले खारेज गर्न सक्ने व्यवस्था छ। पछिल्लो समयमा विभागले सूचना गरी प्रमाणपत्र अनुसार ट्रेडमार्क प्रयोग गरेको प्रमाण लिई विभागमा उपस्थित हुन निर्देशन जारी गरेको छ। प्रयोग नगरेको भए कारवाही गर्ने विभागले चेतावनी दिएको छ।"
धुजाधुजा ध्वजावाहक,"दुईजना एयर होस्टेजको करार म्याद थप्ने कि नथप्ने ? भन्ने विवाद चर्किएर बिहीबार नेपाल वायुसेवा निगमका अन्तर्राष्ट्रिय उडान ठप्प भयो। यो हुनु त यो संस्थाको फगत एउटा र पछिल्लो बेथितिको उदाहरणमात्रै हो। यस्ता बेथिति र असफलता अनि अव्यवस्था संस्थामा कति छन् कति। अघिल्लो महिनामात्रै पनि निगमको दिल्ली उडान रोकिँदा धेरै यात्रु बिचल्लीमा परेका थिए। खासमा यो संस्था आफैं बिचल्लीमा परेकोचाहिँ धेरै वर्ष भइसक्यो। बेथितिमात्रै होइन, भ्रष्टाचारले समेत यसलाई यसरी गाँजेको छ कि निगम कुन दिन पूरापूर बन्द हुन्छ भन्ने भइसक्यो। तर सरकार निगममा थिति बसाल्न असमर्थ छ। निगमका अव्यवस्था, बेथिति र भ्रष्टाचारको निर्मूल सानोतिनो प्रयासबाट सम्भव छैन। राष्ट्रिय ध्वजावाहक नेपाल वायुसेवा निगम धुजाधुजा भइसकेको छ। यसमा विशेष शल्यक्रियाकै आवश्यकता छ। त्यहाँ थिति हुन्थ्यो भने दुईजनाको नियुक्तिपत्र नवीकरण नगरेकै कारण उडान नै रोकिँदैनथ्यो। जब कि हवाई यातायात अत्यावश्यक सेवा नै हो, जहाँ बन्द, हडताल र आन्दोलन बर्जित छ। थिति बसाल्ने हो भने बेथितिको फाइदा उठाएर जागिर जोगाइराख्नेहरूबाट कारबाही सुरु गर्नुपर्छ। निगम व्यवस्थापनलाई स्वायत्त र अधिकार सम्पन्न अनि उत्तरदायी बनाउनुपर्छ। चुस्त व्यवस्थापनबिना खुलाबजारको दुनियाँमा सरकारी न निजी कम्पनी सफल हुन सम्भव छ। निगमका कार्यकारी अध्यक्ष र तालुक मन्त्रीबिचको बोलचाल बन्द पनि मूल समस्या होइन। मूल समस्या त राजनीतिक नेतृत्वले निगमलाई भर्तीकेन्द्र बनाउनु र आफ्नो खेलौना बनाउन खोज्नु हो। निगममा राजनीतिक नियुक्ति बन्द गरिनुपर्छ। जनताले तिरेको करबाट किनेका जहाजको उडान गर्नै नसक्ने, जहाज थन्क्याएर राख्ने, सहुलियत र अनुदानमा आएका जहाज पनि बिक्री गर्नुपर्ने हालतमा पुग्ने स्थिति कसरी बन्यो ? यसको गहन छानबिन हुनुपर्छ। निगमको समवयी थाई एयरलाइन्ससँग सातवटा डकोटा हुँदा निगमसँग १४ वटा थिए। थाई एयरलाइन्स कहाँ छ र निगम कहाँ छ ? प्रष्ट छ कि निगमको अव्यवस्थापनकै उपज हुन् यी सबै समस्या। त्यसको सम्पूर्ण भागीदारचाहिँ निगममा हस्तक्षेप गर्ने राजनीति हो। राजनीतिक हस्तक्षेप नरोकिँदासम्म निगममा परिवर्तनको आशा गर्न सकिन्न। पछिल्ला दिनका घटनाक्रम खुद्रा कुरा हुन्, समस्या थोकमा हल गरिनुपर्छ। कायापलट नगर्दासम्म निगमले काँचुली फेर्न असम्भव छ। घाटा खाँदै, चिनियाँ जहाज बेच्दै निगम"
सत्ता गठबन्धनभित्रै सरकार गठनको गृहकार्य भइरहेको छ : महासचिव भुसाल,काठमाडौं : नेकपा (एकीकृत समाजवादी)का महासचिव डा बेदुराम भुसालले लोकतान्त्रिकवाम गठबन्धनकै नेतृत्वमा नयाँ सरकार गठन हुने बताएका छन् । उनले सरकार गठनका लागि गठबन्धनभित्र गृहकार्यका साथै छलफल भइरहेको जानकारी दिए। महासचिव भुसालले निर्वाचन आयोगले परिणाम राष्ट्र प्रमुखलाई बुझाइसकेकाले एक महिनाभित्रमा सरकार गठन हुने बताए। कम्युनिष्ट पार्टीलाई परिणाममुखी बनाउन लाग्नुपर्ने बताउँदै उनले पार्टीले देशभर सङ्गठन विस्तार गर्दै गतिशील बनाउनुपर्नेमा जोड दिए । गत मंसिर ४ गते भएको निर्वाचनमा एकीकृत समाजवादीले थ्रेस होल्ड नकटाउँदा राष्ट्रिय पार्टी बन्न सकेन।निर्वाचनमा पार्टीको काममा निरन्तर खटेका नेता तथा कार्यकर्तालाई धन्यवाद दिँदै उनले निर्वाचन परिणामबाट हतोत्साहित नहुन आग्रह गरे। एकीकृत समाजवादी)को काठमाडौं निर्वाचन क्षेत्र नं ९ ले शनिबार आयोजना गरेको कार्यक्रममा उनले पार्टीको शक्तिलाई पुनःगठित गरी आगामी चुनावको तयारीमा थप उत्साहका साथ अहिलेदेखि क्रियाशील हुन कार्यकर्तालाई निर्देशन दिए।  रासस
तीन तारा को भिडन्त,"दोहा : कतार विश्वकप फुटबलको फाइनलमा अर्जेन्टिना र साविक विजेता फ्रान्स आमने सामने हुँदा सबैको ध्यान लियोनल मेसीमा मात्रै केन्द्रित हुने छैन, उनले अर्जेन्टिनालाई तेस्रो पटक उपाधि दिलाउन सक्लान् भन्ने उत्सुकता पनि सबैमा हुनेछ। आइतबार राति लुसेल रंगशालामा ३५ वर्षीय मेसीले विश्वकपमा कीर्तिमानी २६औं खेल खेल्दै दोस्रो पटक अर्जेन्टिनालाई उपाधि दिलाउने कोसिस गर्नेछन्। सन् २०१४ को विश्वकपमा पनि अर्जेन्टिनाले मेसीकै कप्तानीमा फाइनल खेलेको थियो। तर, उक्त विश्वकपमा अर्जेन्टिना जर्मनीसँग अतिरिक्त समयमा १० गोलले स्तब्ध बनेको थियो। सन् २०१८ को विश्वकपमा अर्जेन्टिना अन्तिम १६ बाटै बाहिरिएको थियो। फ्रान्ससँग ४३ गोलले पराजित भएपछि अर्जेन्टिना चाँडै घर फर्किएको थियो। सन् २०१८ को विश्वकप जितेको फ्रान्स तेस्रोपटक विश्वकपको उपाधि जित्ने लक्ष्यमा छ। पहिलो खेलमै एसियाली प्रतिद्वन्द्वी साउदी अरेबियासँग स्तब्ध बनेको अर्जेन्टिनाले त्यसपछि उत्कृष्ट प्रदर्शन गर्दै आएको छ। विश्वकपका सबै खेलमा मेसीले प्रेरणादायी प्रदर्शन गर्दै आएका छन्। साविक विजेता फ्रान्सविरुद्ध उनले कस्तो प्रदर्शन गर्ने छन्, अर्जेन्टिनाको उपाधि पनि त्यसमै केन्द्रित रहने छ। अर्जेन्टिना चार वर्ष अघिको नमिठो हारको बदला लिने अभियानमा छ भने फ्रान्स लगातार दोस्रो पटक उपाधि जित्ने दाउमा छ। विगतको प्रदर्शन हेर्ने हो भने फ्रान्सविरुद्ध अर्जेन्टिना हावी हुँदै आएको छ। अहिलेसम्म भएका १२ भिडन्तमा अर्जेन्टिनाले ६ खेलमा जित निकाल्न सफल भएको छ। फ्रान्सले भने जम्मा तीन खेलमा जित निकाल्न सकेको छ। विश्वकपमा तीन पटक आमनेसामने हुँदा फ्रान्सले दुई पटक नमिठो हार बेहोरिसकेको छ। तर, चार वर्ष अघि प्रतिस्पर्धात्मक खेलमा अर्जेन्टिनालाई माथ खुवाएकै कारण पनि डिडियर डेसच्याम्प्स फ्रान्सले उपाधि जित्नेमा ढुक्क देखिएका छन्। कप्तान मेसी अर्जेन्टिनालाई कतार विश्वकपको उपाधि दिलाउँदै आफ्नो खेल जीवनको पनि सुखद् अन्त्य गर्न चाहन्छन्। अर्जेन्टिनाले विश्वकपका सात नकआउट खेल जितेको छ। सन् १९६२ मा ब्राजिल र सन् १९३८ मा इटालीपछि धेरै नकआउट खेल जित्ने तेस्रो टोली बन्ने अभियानमा अर्जेन्टिना छ। यस्तै ह्युगो लोरिस लगातार विश्वकप ट्रफी उचाल्ने पहिलो कप्तान बन्ने योजना बुनिरहेका छन् भने डेसच्याम्प्स पनि उपाधि जितेर सन् १९३० को दशकका भिटोरियो पोजोपछि पहिलो प्रशिक्षक बन्ने धुनमा छन्। अर्जेन्टिना र फ्रान्स तेस्रोपल्ट उपाधि जित्ने लक्ष्यसहित आमनेसामने हुँदैछन्। फ्रान्स लगातार दोस्रोपल्ट विश्वकपको फाइनलमा प्रवेश गरेको टिम हो। सन् २०१८ को विश्वकप जितेको फ्रान्स तेस्रोपटक विश्वकपको उपाधि जित्ने लक्ष्यमा छ। फ्रान्सले पहिलो पटक सन् १९९८ मा विश्वकप फुटबलको उपाधि जितेको थियो। अर्जेन्टिना पनि तेस्रो पटक नै विश्वकप फुटबलको उपाधि जित्न चाहन्छ। सन् १९७८ मा पहिलो पटक उपाधि जितेको अर्जेन्टिनाले सन् १९८६ मा दोस्रो पटक ट्रफी घर लगेको थियो। त्यसयता विगत ३६ वर्षदेखि अर्जेन्टिनाले उपाधि जित्न सकेको छैन। त्यसैले कप्तान मेसी अर्जेन्टिनालाई कतार विश्वकपको उपाधि दिलाउँदै आफ्नो खेल जीवनको पनि सुखद् अन्त्य गर्न चाहन्छन्। पेरिस सेन्ट जर्मेन (पीएसजी) का फरवार्ड मेसीले क्लब फुटबलमा सबैतिर सफलता चुमेका छन्। तर, देशका लागि भने उनले उल्लेख्य उपलब्धि दिलाउन सकेका छैनन्। फ्रान्सका उस्मान डेम्बेले उपाधि जित्नका लागि कुनै कसर बाँकी नराख्ने बताउँछन्। हामी कतार विश्वकपको फाइनलमा पुगिसकेका छौं। फ्रान्सलाई उपाधि दिलाउन कुनै कसर छाड्ने छैनौं, डेम्बेले भन्छन्, हामी विश्वकप जित्न चाहन्छौं र जर्सीमा तेस्रो स्टार थप्न आतुर पनि छौं। मेसीले विश्वकप ट्रफी उचाल्न पाए भने राम्रो हुन्थ्यो। उनको सुखद् बिदाइ पनि हुन्थ्यो। तर, हामी उपाधि जित्न सबै प्रयत्न लगाउने छौं। मेसीलाई सफल हुन दिने छैनौं। उनले सबै खेलाडीको इच्छा विश्वकप जित्नु रहेको बताउँदै मेसीको पनि त्यति इच्छा भएको बताए। विश्वकप उपाधि जित्नु हरेक खेलाडीको सपना हुन्छ। मेसीको पनि आफ्नो कप्तानीमा विश्वकप जित्ने सपना हुन सक्छ। तर, सबैको सपना साकार हुन्छ भन्ने हुँदैन, डेम्बेले भन्छन्, हामी पनि फ्रान्सलाई उपाधि दिलाउन चाहन्छौं। मलाई विश्वास छ यस पटकको विश्वकप हामीले नै जित्ने छौं। उनले बार्सिलोनामा रहँदा मेसीका बारेमा धेरै कुरा थाहा पाएको बताउँदै उनलाई बलबाट टाढा राख्न हरदम प्रयास गर्ने बताए। मेसी गोल्डेन बुटका मुख्य दाबेदार पनि हुन्। उनले जारी विश्वकपमा पाँच गोल गरिसकेका छन्। सन् २००६ देखि २०२२ सम्म उनले लगातार पाँच विश्वकप खेल्दै ११ गोल पनि गरिसकेका छन्। फ्रान्सविरुद्धको फाइनल खेलमा मेसीले अर्को कीर्तिमान पनि बनाउँदैछन्। विश्वकपमा सर्वाधिक धेरै खेल खेल्ने खेलाडीको कीर्तिमान उनले आफ्नो नाममा गर्नेछन्। यसअघि जर्मनीका लोथर मथाउसले विश्वकपमा २५ खेल खेल्दै कीर्तिमान बनाएका थिए। क्रोएसियाविरुद्धको सेमिफाइनल खेलमा मेसीले लोथरको कीर्तिमान बराबरी गरेका थिए। अब फ्रान्सविरुद्धको खेलसँगै उनले विश्वकपमा कुल २६ खेल पुर्याउने छन्। विगतमा दुई टोली कुल खेल ः १२ अर्जेन्टिना जित ः ६ फ्रान्स जित ः ३ बराबरी : ३ ८ वर्षपछि अर्जेन्टिना फाइनलमा, क्रोएसिया बाहिरियो साविक विजेता फ्रान्स फाइनलमा, मोरक्को बाहिरियो विश्वकप फाइनल: अर्जेन्टिना भर्सेज फ्रान्स, मेसी भर्सेज एम्बाप्पे"
अफसिजनमा फूलको व्यापार,काठमाडौं तरकारी बजारमा शुक्रबार फूल बिक्री गर्दै व्यापारी । अचेल फूल व्यापारको अफसिजन भएकाले प्रतिझोला २० रुपैयाँमा फूल बिक्री भइरहेको छ । तस्बिर : अशोक दुलाल
हात्तीको आक्रमणबाट चितवनमा एक वृद्धाको मृत्यु,चितवन : हात्तीको आक्रमणबाट पश्चिम चितवनमा एक वृद्धाको मृत्यु भएको छ । शनिबार राती साढे आठ बजे भरतपुर महानगरपालिका  २८ अन्द्राउली बस्ने ७० वर्षिया भागीरथी सुवेदीको मृत्यु भएको हो । घरको आँगनमा आगो तापिरहेको समयमा एक्कासी जंगली हात्तीले आक्रमण गरेको हो । घाइते सुवेदीको उपचारक्रममा भरतपुर अस्पतालमा मृत्यु भएको जिल्ला प्रहरी कार्यालय चितवनका प्रवक्ता डीएसपी विजय पण्डितले बताए ।
शीतलनिवासको चाबी कसलाई ?,"काठमाडौं : को बन्ला राष्ट्रपति ? प्रधानमन्त्रीमा को आउला ?, चुनावपछि सबैको चासो छ। जनताले चुनावमा कुनै एक दललाई मात्रै बहुमत दिएनन्। प्रधानमन्त्री र राष्ट्रपति हात पार्न दलहरू मिल्नैपर्ने जनताको म्यान्डेड छ। त्यसैकारण दलहरू भागबन्डाको संवाद र छलफलमा व्यस्त छन्। ५ दलीय गठबन्धनका दलहरू मिलेरै यी पद भागबन्डा गर्नेतिर सक्रिय छन्। उता विपक्षी एमाले गठबन्धन भत्काएर नयाँ समीकरण बनाउने प्रयत्नमा छ। किनभने, यही समीकरण रहिरहे सत्ता र शक्तिका कुनै पनि पद एमालेले नपाउने पक्का छ। यता, ५ दलीय गठबन्धनमा पनि राष्ट्रपति र प्रधानमन्त्रीको भागबन्डा मिलिसकेको छैन। कांग्रेस दुवै पद आफूले पाउनुपर्ने अडानमा छ। गठबन्धनका अरू दलहरू प्रधानमन्त्री र राष्ट्रपति मध्ये कांग्रेसले एक रोज्नुपर्ने तर्क गर्न थालेका छन्। कांग्रेसमा पनि संसदीय दलको नेताका लागि उत्तिकै दौडधुप चलेको छ। तर, गठबन्धनमा रहेका अरू दलका नेताहरू भन्छन्, राष्ट्रपति र प्रधानमन्त्री दुवै पद कांग्रेसलाई दिन सकिन्न। कांग्रेसले दुवै पद नछोड्ने संकेत पाएपछि माओवादी केन्द्रका अध्यक्ष पुष्पकमल दाहाल प्रचण्डले नयाँ समीकरणको प्रयास थालेका छन्। कांग्रेसले दुवै पदको दाबी नछोडे एमालेसँग नयाँ समीकरण हुनसक्ने भन्दै प्रचण्डले एमालेसँग बाक्लो छलफल अघि बढाएका छन्। त्यसकै परिणाम, प्रचण्डले प्रधानमन्त्रीमा दाबी प्रस्तुत गरिसकेका छन्। दुवै पदको दाबी गर्नका लागि कांग्रेससँग बहुमत छ र ? माओवादीका एक स्थायी समिति सदस्यले भने, दुइटामध्ये एक पद कांग्रेसले छोड्नै पर्छ। नभए अनेक विकल्प छन्। यता कांग्रेसका नेताहरू भने प्रधानमन्त्री र राष्ट्रपति आफैंले लिने अडान राखिरहेका छन्। गठबन्धनमा रहेका अरू नेताहरूले पनि राष्ट्रपति बन्न चासो देखाएका छन्। एकीकृत समाजवादीका सम्मानित नेता झलनाथ खनालले त चुनाव अघि नै राष्ट्रपति र सभामुख पदको पनि भागबन्डा गर्न प्रधानमन्त्री देउवासँग प्रस्ताव गरेका थिए। तर, त्यतिबेला ठोस निर्णय भएन। राष्ट्रपतिका आकांक्षी खनाल प्रधानमन्त्री र राष्ट्रपतिमध्ये कांग्रेसले एक रोज्नुपर्ने बताउँदै आएका छन्। एकीकृत समाजवादीका अध्यक्ष माधव नेपाललाई राष्ट्रपति बन्न गठबन्धनका अरू नेताहरूले दबाब बढाइरहेका छन्। यता कांग्रेसको १४औं महाधिवेशनकै क्रममा वरिष्ठ नेता रामचन्द्र पौडेललाई भावी राष्ट्रपति मा धेरै नेताले प्रस्ताव गरेका थिए। पार्टी सभापति शेरबहादुर देउवाले राष्ट्रपति बनाउने आश्वासन दिएकै कारण महाधिवेशनमा पौडेल चुपचाप बसेको र त्यसकै लोभमा परेर देउवालाई सहयोग गरिरहेकोे कांग्रेसकै एकथरि नेताहरूको भनाइ छ। कुनै पनि गठबन्धनलाई यो निर्वाचनले सुविधाजनक बहुमत दिएन। यस्तो अवस्थामा भावी राष्ट्रपतिका लागि नेताहरूको मात्रै होइन, पूर्व प्रधानन्यायाधीशहरूको पनि दौडधुप चलिरहेको छ। आकांक्षी नेता आआफ्नो पार्टी र गठबन्धनभित्र अनुकूलता जुटाउने गृहकार्यमा छन्, भने पूर्व प्रधानन्यायाधीश निकटका दललाई रिझाउन। दलीय र गैरदलीय आकांक्षी धेरै भएपछि शीतलनिवासको चाबी हातमा पार्न अझै धेरै कसरत गर्नुपर्ने देखिन्छ। विपक्षी एमालेका तर्फबाट भावि राष्ट्रपतिमा सुवास नेम्बाङको नाम लिने गरिन्छ। वर्तमान राष्ट्रपति विद्यादेवी भण्डारीलाई राष्ट्रपतिको तेस्रो पटक उम्मेदवार बन्न संविधानले नै छेकेका कारण संविधानसभा अध्यक्ष एवं पूर्वसभामुख नेम्बाङको नाम लिने गरिन्छ। ०७२ मा संविधान जारी भएपछिको राष्ट्रपति निर्वाचनमा पनि नेम्बाङलाई राष्ट्रपति भनेर एकथरी नेताहरूले चर्चा गरेका थिए। तर, त्यतिबेला भण्डारीलाई नै राष्ट्रपतिमा दोहोर्याउने निर्णय एमालेले गरेको थियो। नेपाललाई प्रस्ताव एकीकृत समाजवादीका अध्यक्ष माधवकुमार नेपाललाई राष्ट्रपति बन्न गठबन्धनभित्रबाटै दबाब परेको नेपाल स्रोतको दाबी छ। माओवादी केन्द्रका अध्यक्ष प्रचण्डसहितका नेताहरूले राष्ट्रपति बन्न नेपाललाई प्रस्ताव गरेको बताइन्छ। राष्ट्रपति तपार्इं हुनुपर्यो भनेर प्रस्ताव आइरहेको छ, नेपाल निकट स्रोतले भन्यो। नेता नेपालले भने अझै कार्यकारी भूमिकामै काम गर्न चाहेको धारणा आफू निकट नेताहरूसँग राख्ने गरेका छन्। एकाएक खिलराजको चर्चा ०६४ को पहिलो संविधानसभा संविधान नबनाई विघटन भयो। अनि, संवैधानिक र राजनीतिक संकट (भ्याकुम) उत्पन्न भयो। निर्वाचित संसद् (संविधानसभाले संसद्को हैसियतमा पनि काम गथ्र्यो) नै नरहेपछि सरकार गठनमा संवैधानिक अड्चन देखापरे। अनि, खोजी भयो, स्वतन्त्र सरकार। संविधानमा बाधा अडकाउ फुकाउ गरियो र प्रधानन्यायाधीश खिलराज रेग्मीलाई मन्त्रिपरिषद् अध्यक्ष (प्रधानमन्त्री) बनाइयो। गैरदलीय उक्त सरकारको मुख्य कार्यभार थियो, एक वर्षभित्र अर्को संविधानसभा निर्वाचन गर्ने। रेग्मी नेतृत्वको सरकारले तोकिएको समयभित्रै कार्यभार पूरा गर्यो। दोस्रो संविधानसभा निर्वाचनपछि संविधान बन्यो, राजनीतिक कोर्ष लिक मा फक्र्यो। अनि, रेग्मीले भन्न थाले, त्यत्रो जिम्मेवारी पूरा गरेको व्यक्तिलाई जिम्मेवारी दिनुपर्दैन ? यो निर्वाचनमा कुनै पनि दलले बहुमत ल्याउन नसकेपछि (सबैको साझा) बनेर राष्ट्रपति बन्न चाहन्छन्, रेग्मी। उनले केही दिनअघि प्रधानमन्त्री शेरबहादुर देउवालाई भेटेर राष्ट्रपतिमा आफूलाई अघि सार्न प्रस्ताव गरिसकेका छन्। त्यसैकारण, सत्ता गठबन्धनमा गैरराजनीतिक व्यक्तिलाई राष्ट्रपति बनाउने कि नबनाउने भन्ने बहस सुरु भएको छ। माओवादी केन्द्रका महासचिव देव गुरुङले गैरराजनीतिक व्यक्तिलाई राष्ट्रपति बनाउन नसकिने धारणा स्पष्ट गरिसकेका छन्। कल्याणको नाममा छलफल आफ्नो पार्टीको नेताका नाममा सहमति जुट्न नसके कांग्रेसले पार्टी निकट स्वतन्त्र व्यक्तिलाई राष्ट्रपति बनाउने दाउमा छ। त्यसका लागि पूर्वप्रधानन्यायाधीश कल्याण श्रेष्ठको नामबारे बालुवाटारमा छलफल भएको स्रोतले बतायो। लोकतन्त्र, जनताका मुद्दा र मानवअधिकारका मुद्दामा पूर्वप्रधानन्यायाधीश श्रेष्ठ खुलेर बहसमा उत्रिने गर्छन्। पौडेलको चर्चा महाधिवेशन देखिकै कांग्रेसको १४ औं महाधिवेशनमै राष्ट्रपतिमा धेरै नेताको प्रस्ताव थियोरामचन्द्र पौडेल। त्यस बेला पार्टी सभापतिमा आफूलाई सघाउन आग्रह गर्दै शेखर कोइराला र प्रकाशमान सिंहले पौडेललाई राष्ट्रपतिमा प्रस्ताव गरेका थिए। पार्टीको मूल नेतृत्वबाट पन्छिँदै गएका पौडेललाई कार्यकारी (प्रधानमन्त्री) बन्न अप्ठ्यारो हुने भन्दै धेरैले सेरोमोनियल राष्ट्रपतिमै फिट हुने प्रस्ताव गर्दै आएका छन्। ०४८ देखि लगातार संसद्मा प्रतिनिधित्व गर्दै आएका पौडेल ०७४ को निर्वाचनमा पराजित भए। पार्टीको १४औं महाधिवेशनमा सभापतिको उम्मेदवार पनि बनेनन्। त्यतिबेला धेरैको अनुमान थियो, पौडेललाई देउवाले राष्ट्रपतिमा मनाएका छन्। त्यसैकारण उनी चुप बसे। पौडेलको मौन समर्थनमा पार्टी सभापति जितेका देउवाले भावी राष्ट्रपतिमा पौडेललाई अघि सार्न सक्ने अनुमान गरिँदैछ। तर, यसपटक चुनाव जितेपछि पौडेलले संसदीय दलको नेता बन्न चाहेको भनाइ सार्वजनिक गरे। पौडेलका लागि प्रधानमन्त्रीभन्दा पनि राष्ट्रपति बन्न सहज हुने कांग्रेसी नेताहरू बताउँछन्। कांग्रेसले राष्ट्रपतिमा पौडेललाई अघि सार्ने सम्भावना छ। ०७२ देखि नै झलनाथको चाहना पूर्वप्रधानमन्त्री एवं एकीकृत समाजवादीका सम्मानित नेता खनालले ०७२ सालमै राष्ट्रपति बन्ने इच्छा जनाएका थिए। पार्टीको नवौं महाधिवेशनकै क्रममा पार्टी अध्यक्ष केपी ओलीले राष्ट्रपतिको बचन आफूलाई दिएको खनालले बताउने गरेका थिए। तर, एमालेमै रहेका बेला खनाललाई राष्ट्रपतिको उम्मेदवार बनाइएन। त्यसैकारण खनाल त्यसबेला पार्टी अध्यक्ष ओलीसँग निकै असन्तुष्ट बनेका थिए। ०७४ मा पनि खनालले राष्ट्रपतिमा चाहना राखेका थिए। तर, त्यतिबेला पनि भण्डारीलाई नै राष्ट्रपतिमा दोहोर्याउने निर्णय एमाले स्थायी समितिले गर्यो। दोस्रो पटक पनि मौका नपाएपछि खनाल पार्टी अध्यक्ष ओलीसँग निकै चिढिए। एमालेभित्र विवाद बढ्दै गएपछि माधव नेपालसँगै खनाल पनि एमाले छोडेर एकीकृत समाजवादी पार्टी गठन गरे। हाल एकीकृत समाजवादी सत्ता गठबन्धनमा सहभागी छ। त्यसैकारण राष्ट्रपति एकीकृत समाजवादीले पाउने गरी लबिङ गर्नुपर्ने लबिङ खनाल र उनी निकट नेताहरूले गरिरहेका छन्। कांग्रेसले प्रधानमन्त्री लिए राष्ट्रपति छोड्नुपर्ने खनालको धारणा छ। प्रतिनिधिसभा र प्रदेशसभाको सिट बाँडफाँट सँगै राष्ट्रपति, सभामुख र अरू पदको पनि अहिले नै टुंगो लगाउनुपर्छ, खनाल निकट एकीकृत समाजवादीका एक पदाधिकारीले भने, मुख्य पद जति सबै कांग्रेसलाई सुम्पेर गठबन्धन गर्नुको अर्थ के रहन्छ र ? माओवादीबाट पुन र सापकोटा माओवादी केन्द्रको भागमा राष्ट्रपति पद परे, दुईजना आकांक्षी देखिएका छन्। हालका उपराष्ट्रपति नन्दबहादुर पुन पासाङ र पूर्वसभामुख अग्नि सापकोटा राष्ट्रपतिका आकांक्षी देखिएका छन्। उपराष्ट्रपति पुनले दुई कार्यकाल भूमिका निर्वाह गरिसकेका छन्। पूर्वसभामुख सापकोटा यसपटक चुनावमा पनि उठेनन्। हुन त, राष्ट्रपतिउपराष्ट्रपति बन्न सांसद् बनिरहनु पर्दैन। माओवादीबाट अमिक शेरचन पनि राष्ट्रपतिको आकांक्षीका रूपमा हेर्ने गरिएको छ। शेरचन हाल लुम्बिनी प्रदेश प्रमुख छन्। एमालेबाट सुवास चुनावी परिणामपछि एमालेको ध्यान छ सत्ता गठबन्धन भत्काउने र वामगठबन्धन बनाउने। ५ दलीय गठबन्धन कायमै रहे सबै राजकीय पद एमालेले गुमाउने निश्चित छ। त्यसैले एमालेमा राष्ट्रपति उम्मेदवारबारे कुनै छलफल नै नभएको नेताहरू बताउँछन्। हामीसँग राष्ट्रपति निर्वाचित हुन बहुमत नै छैन, एमाले प्रचार विभाग उपप्रमुख विष्णु रिजाल भन्छन्, सत्ता गठबन्धन कसरी प्रस्तुत हुन्छ, त्यसअनुसार अघि बढौला। एमालेको भागमा राष्ट्रपति आइलागे सम्भावित पात्रका रूपमा हेरिन्छन्, उपाध्यक्ष सुवास नेम्बाङ। नरम स्वभाव, व्यवहार र कार्यशैलीका कारण पनि नेम्बाङलाई राष्ट्रपति बनाउनुपर्ने मत एमालेमा बलियो छ। नेम्बाङले राष्ट्रिय मुद्दामा सिंगो मुलुक एक ढिक्का हुनुपर्ने धारणा पनि राख्दै आएका छन्। मधेसी समुदाय र महिलापछि अब जनजाति समुदायबाट राष्ट्रपति बन्नुपर्ने तर्क केही नेताहरूले गर्दै आएका छन्। त्यसका लागि नेम्बाङलाई अघि सार्नुपर्ने उनीहरूको तर्क छ। नेम्बाङको भित्रि चाहना पनि राष्ट्रपति बन्ने नै रहेको उनी निकट नेताहरू बताउँछन्। तर, नेम्बाङ भने, विवादरहित ढंगले पार्टीले सर्वसम्मत निर्णय नगरेसम्म राष्ट्रपतिका लागि इच्छासम्म व्यक्त गर्ने स्थितिमा नरहेको उनी निकट नेताहरू बताउँछन्। कसरी हुन्छ राष्ट्रपतिको निर्वाचन ? राष्ट्रपति निर्वाचनका मतदाता हुन्छन्, संघीय संसद् (प्रतिनिधिसभाराष्ट्रियसभा)का सांसद र प्रदेशसभाका सदस्यहरू। प्रतिनिधिसभा २ सय ७५, राष्ट्रियसभा ५९ र प्रदेशसभाका ५ सय ५० जना सदस्य गरी ८ सय ८४ जनाले राष्ट्रपति निर्वाचनमा मत हाल्न पाउँछन्। उनीहरूले दिने मतको भार भने फरक हुन्छ। संघीय सांसदको मतभार ७९ र प्रदेशसभाका सांसदको मतभार ४८ हुन्छ। कुल मतको बहुमत प्राप्त गर्ने व्यक्ति राष्ट्रपतिमा निर्वाचित हुन्छ। त्यसकारण राष्ट्रपति निर्वाचनका मतदाता पहिल्यै निश्चित हुन्छन्। संविधानको धारा ६३ को उपधारा (१) मा राष्ट्रपतिको पदावधि निर्वाचित भएको मितिले पाँच वर्षको हुने व्यवस्था गरेको छ। र, कानुनअनुसार राष्ट्रपतिको पदावधि सकिनु कम्तीमा एक महिनाअघि निर्वाचन आयोगले त्यसको जानकारी सरकारलाई दिनुपर्ने व्यवस्था छ। ०७४ फागुन २९ गते राष्ट्रपतिको निर्वाचन भएको थियो। उक्त चुनावबाट विद्यादेवी भण्डारी दोस्रो कार्यकालका लागि राष्ट्रपतिमा निर्वाचित भएकी थिइन्। राष्ट्रपति भण्डारी तत्कालीन वामगठबन्धनकी साझा उम्मेदवार थिइन्। त्यसकारण उनले झन्डै दुईतिहाइ मत ल्याएकी थिइन्। उनको मतभार ३९ हजार २ सय ७५ थियो। राष्ट्रपतिमा पराजित कांग्रेसकी कुमारी लक्ष्मी राईको मतभार ११ हजार ७ सय ३० मात्रै थियो। भण्डारी संविधान जारी भएपछि २०७२ कात्तिक १२ गते पहिलोपटक राष्ट्रपति बनेकी थिइन्। त्यसअघि ०६५ मा डा रामवरण यादव राष्ट्रपतिमा निर्वाचित भएका थिए। राष्ट्रपतिको योग्यता संविधानको धारा ६४ अनुसार संघीय संसद्को सदस्य हुन योग्य भएको व्यक्ति। ४५ वर्ष उमेर पूरा भएको नेपाली नागरिक। कुनै कानुनले अयोग्य ठहर नगरेको व्यक्ति। सबै योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन। उपराष्ट्रपतिका हकमा पनि सोही योग्यता लागू हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिंग वा समुदायको हुने व्यवस्था गरेको छ।"
कांग्रेसको कार्यसम्पादन समितिको बैठक बस्दै : संसदीय दलको नेता र नयाँ सरकार गठनबारे छलफल हुने,"काठमाडौं : कांग्रेसका नवनिर्वाचित सांसदहरूले पार्टीकै नेतृत्वमा सरकार बनाउन सभापतिसमेत रहेका प्रधानमन्त्री शेरबहादुर देउवालाई दबाब दिएका छन्। शनिबार बालुवाटारमा आयोजित चियापन कार्यक्रममा नवनिर्वाचित सांसदहरूले प्रधानमन्त्री देउवालाई सरकारको नेतृत्व कांग्रेसले नै गर्नुपर्ने बताए। माओवादी केन्द्रका अध्यक्ष पुष्पकमल दाहाल प्रचण्डले आफ्नो नेतृत्वमा सरकार गठन हुनुपर्ने धारणा सार्वजनिक गरेका छन्। तर, निर्वाचनबाट पहिलो दल बनेको कांग्रेसले नै सरकारको नेतृत्व गर्न पाउनुपर्ने अडान कांग्रेसका सांसदहरूको छ। प्रचण्डजीले प्रधानमन्त्री दाबी गर्नुभएको छ। यसलाई हामीले स्वाभाविक रूपमा लिएका छौं। तर, ठूलो दलको हैसियतले कांग्रेस नेतृत्व पाउनु उपयुक्त हुन्छ, पार्टी प्रवक्ता प्रकाशशरण महतले भने। उनले गठबन्धनभित्र अन्य दलहरू भएकाले दाबी विरोध हुनु स्वाभाविक भएको बताए। धेरै दल सम्बद्ध भएपछि पदका लागि दाबी पेस गर्नु स्वाभाविक कुरा हो। तर, जनताले कांग्रेसलाई ठूलो दल बनाएको छ। सरकारको नेतृत्व पनि पहिले कांग्रेसले पाउनुपर्छ, उनले भने। नेता एनपी साउदले पनि पहिले कांग्रेसकै नेतृत्वमा सरकार बन्नुपर्ने बताए। प्रधानमन्त्री पदमा आलोपालो हुनुपर्छ। यसमा कांग्रेस लचक छ। तर, ठूलो दलको हैसियतले पहिले कांग्रेसले नेतृत्व पाउनुपर्छ, उनले भने। कांग्रेस नेता रामहरि खतिवडाले भने कांग्रेसकै नेतृत्वमा सरकार बन्ने ठोकुवा गरे। कांग्रेसको नेतृत्वमा सरकार बन्छ। यसमा दुई मत छैन, उनले भने। संसदीय दलको नेता को ? संसदीय दलको नेता छान्न कांग्रेसले कार्यसम्पादन समितिको बैठक सोमबार बोलाएको छ। बुधबार हुने संसदीय दलको निर्वाचनका लागि समिति बनाउन बैठक बोलाएको महामन्त्री गगनकुमार थापाले जानकारी दिए। संसदीय दलको नेता छान्ने प्रक्रिया सुरु भइरहँदा कांग्रेसभित्र को दलको नेता बन्ने विषय रोचक बन्दै गएको छ। बालुवाटारको चियापान कार्यक्रममा संसदीय दलको नेता को बन्ने विषयमा पनि टीकाटिप्पणी भएको थियो। सहभागी अधिकांश सांसदहरूले देउवाकै नेतृत्वमा सरकार बन्नुपर्ने बताइरहँदा महामन्त्री थापा र शेखर कोइरालासमेत संसदीय दलको नेता बन्ने दौडमा छन्। उनीहरूले सार्वजनिक रूपमै संसदीय दलको नेता बन्ने दौडमा रहेका बताइसकेका छन्। कोइरालाले भने संसदीय दलको नेता को भन्ने कुरा नितान्त पार्टीको कुरा भएको बताएका छन्। उनले आफू त्यसको दौडमा रहेको वा नरहेकाबारे खुलाउन चाहेनन्। पार्टी प्रवक्ता महतले एकताको सन्देश दिन संसदीय दलको नेता सर्वसम्मत तरिकाले चयन हुने बताए। संसदीय दलको निर्वाचन केही दिनमै हुन्छ। अरू दलको सहयोग लिएर सरकार बनाउने भएकाले एकताको सन्देश दिन पनि सर्वसम्मत नेता चयनको प्रयास हुन्छ, उनले भने।"
धुजाधुजा ध्वजावाहक,"दुईजना एयर होस्टेजको करार म्याद थप्ने कि नथप्ने ? भन्ने विवाद चर्किएर बिहीबार नेपाल वायुसेवा निगमका अन्तर्राष्ट्रिय उडान ठप्प भयो। यो हुनु त यो संस्थाको फगत एउटा र पछिल्लो बेथितिको उदाहरणमात्रै हो। यस्ता बेथिति र असफलता अनि अव्यवस्था संस्थामा कति छन् कति। अघिल्लो महिनामात्रै पनि निगमको दिल्ली उडान रोकिँदा धेरै यात्रु बिचल्लीमा परेका थिए। खासमा यो संस्था आफैं बिचल्लीमा परेकोचाहिँ धेरै वर्ष भइसक्यो। बेथितिमात्रै होइन, भ्रष्टाचारले समेत यसलाई यसरी गाँजेको छ कि निगम कुन दिन पूरापूर बन्द हुन्छ भन्ने भइसक्यो। तर सरकार निगममा थिति बसाल्न असमर्थ छ। निगमका अव्यवस्था, बेथिति र भ्रष्टाचारको निर्मूल सानोतिनो प्रयासबाट सम्भव छैन। राष्ट्रिय ध्वजावाहक नेपाल वायुसेवा निगम धुजाधुजा भइसकेको छ। यसमा विशेष शल्यक्रियाकै आवश्यकता छ। त्यहाँ थिति हुन्थ्यो भने दुईजनाको नियुक्तिपत्र नवीकरण नगरेकै कारण उडान नै रोकिँदैनथ्यो। जब कि हवाई यातायात अत्यावश्यक सेवा नै हो, जहाँ बन्द, हडताल र आन्दोलन बर्जित छ। थिति बसाल्ने हो भने बेथितिको फाइदा उठाएर जागिर जोगाइराख्नेहरूबाट कारबाही सुरु गर्नुपर्छ। निगम व्यवस्थापनलाई स्वायत्त र अधिकार सम्पन्न अनि उत्तरदायी बनाउनुपर्छ। चुस्त व्यवस्थापनबिना खुलाबजारको दुनियाँमा सरकारी न निजी कम्पनी सफल हुन सम्भव छ। निगमका कार्यकारी अध्यक्ष र तालुक मन्त्रीबिचको बोलचाल बन्द पनि मूल समस्या होइन। मूल समस्या त राजनीतिक नेतृत्वले निगमलाई भर्तीकेन्द्र बनाउनु र आफ्नो खेलौना बनाउन खोज्नु हो। निगममा राजनीतिक नियुक्ति बन्द गरिनुपर्छ। जनताले तिरेको करबाट किनेका जहाजको उडान गर्नै नसक्ने, जहाज थन्क्याएर राख्ने, सहुलियत र अनुदानमा आएका जहाज पनि बिक्री गर्नुपर्ने हालतमा पुग्ने स्थिति कसरी बन्यो ? यसको गहन छानबिन हुनुपर्छ। निगमको समवयी थाई एयरलाइन्ससँग सातवटा डकोटा हुँदा निगमसँग १४ वटा थिए। थाई एयरलाइन्स कहाँ छ र निगम कहाँ छ ? प्रष्ट छ कि निगमको अव्यवस्थापनकै उपज हुन् यी सबै समस्या। त्यसको सम्पूर्ण भागीदारचाहिँ निगममा हस्तक्षेप गर्ने राजनीति हो। राजनीतिक हस्तक्षेप नरोकिँदासम्म निगममा परिवर्तनको आशा गर्न सकिन्न। पछिल्ला दिनका घटनाक्रम खुद्रा कुरा हुन्, समस्या थोकमा हल गरिनुपर्छ। कायापलट नगर्दासम्म निगमले काँचुली फेर्न असम्भव छ।"
जो आधा घण्टा घस्रँदै विद्यालय पुग्छन्,"दैलेख : रात त जसोतसो बिताउँछन्। तर, दिन बिताउन उनलाई हैरानी छ। हिँड्डुल गर्न नसक्ने भएकै कारण शौचालय जान सक्दैनन्। हातमुख धुनलाई हम्मेहम्मे पर्छ। दैनिकीको समस्या त छँदैछ, भोक लाग्दा खाना खान उत्तिकै सास्ती खेप्नुपर्छ दैलेख डुंगेश्वर गाउँपालिका३ कल्सेढुंगा बालेगाउँका ७ वर्षीय बालक झनाल रोकायमगरले। विद्यालय जाने उमेर। पढ्ने धेरै रहर भए पनि शारीरिक बनावटले सहज छैन। दायाँहात र दायाँखुट्टा बटारिएर छालामा टाँसिएको छ। दुवै चल्दैनन्। बायाँहात र बायाँखुट्टाको सहायताले दैनिकी गुजारिरहेका छन्। दिसापिसाव गर्न पनि सहयोगी चाहिन्छ। घरमा आमाबुबा र दिदीको सहारामा बिहानी समय त गुजार्छन्, जब विद्यालय जाने समय हुन्छ, भोग्नुपर्ने पीडाले उनको शरीर काप्न थाल्छन्। पढ्नुछ, एउटा खुट्टाको साहारामा उफ्रँदै र घस्रँदै जान्छन्। साथीभाइ पछिपछि हुन्छन्। एउटा खुट्टाकै भरमा अघि बढ्छन् उनी। केही दूरी पार गरेपछि थकाई मेट्न रोकिन्छन्। साथीभाइ आएपछि फेरि उठ्छन् र एउटा खुट्टाले उफ्रिँदै र घस्रँदै गन्तव्यतिर लाग्छन्। झनालले यसरी नै घरदेखि विद्यालयसम्म सानै उमेरदेखि सास्ती नै सास्ती झेलिरहेका छन्। केही दिनअघि उनै बालकको एउटा भिडियो सामाजिक सञ्जालमा सार्वजनिक भएको थियो। उनी अध्ययनरत विद्यालयकी शिक्षिकाले टिकटकमा राखेको उक्त भिडियो लाखौंले हेरे। ती बालक स्कुल जाँदै गरेको र घर फर्किंदै गरेका भिडियोले सबैका ध्यान तानिरहेको छ। झनाल गाउँकै जनक आधारभूत विद्यालयमा कक्षा एकमा अध्ययनरत छन्। बुवा बलबहादुर र आमा चन्द्रा रोकाय मगरको कोखबाट दोस्रो सन्तानका रूपमा जन्मिएका हुन्। बालकले झेलिरहेको कष्टपूर्ण दैनिकीको भिडियो सोही विद्यालयकी विज्ञान विषयको शिक्षिका करुणा बिसी (खत्री)ले सार्वजनिक गरेकी थिइन्। शिक्षिका बिसी भन्छिन्, बालक जन्मिएको १५ दिन भएको रहेछ। आमाबुबाले छोरालाई चिसोबाट बचाउन अँगेनुनजिक सुताएर घाँस काट्न गएको बेला आगो सल्किएर बालकको हातखुट्टा पोलेको रहेछ। त्यतिबेला सामान्य उपचार भएको थियो। तर, राम्रो उपचार पाएनन् र यस्तो अवस्था भएको रहेछ। त्यो समय आर्थिक अभावका कारण सुविधासम्पन्न अस्पतालमा उपचार हुन सकेन्। त्यसै कारण अहिले बालकले कष्टपूर्ण दैनिकी गुजार्नु परेको शिक्षिका बिसीले बताइन्। २०७५ सालमा शिक्षिकाको रूपमा उक्त गाउँमा पुगेकी उनले अन्नपूर्णसँग भनिन्, विद्यालय आउँदा जाँदा बाटोमा मात्र होइन, विद्यालय, कक्षाकोठा, गाउँटोलमा हिँड्दा बालकको यो अवस्थाले मन पोल्छ। उनी एक खुट्टाले उर्फिंदै, हात टेक्दै अनि ढुंगामाटोमा घस्रँदै स्कुल पुग्छन्। झनालको परिवार बसोबास गर्दै आएको गाउँलाई आलडाँडाले नामले चिनिन्छ। उनको घरदेखि स्कुलसम्म पुग्न गोरेटोबाट झन्डै ३५ मिनेट समय लाग्ने शिक्षिका बिसीले बताइन्। सडकको बाटो हुँदै गयो भने धेरै समय लाग्छ। ओरालो बाटो खोला झरेर उकालो बाटो हुँदै विद्यालय पुग्छन्। जुन बाटो साह्रै अफ्ठेरो छ, उनले भनिन्। उकालो, ओरालो र भीरको बाटो हुँदै बालक विद्यालय पुग्ने गरेका छन्। सहज रूपमा हिँड्न सक्दैनन्। कहिले एउटा खुट्टाले उफ्रीउफ्री दौडिन्छन्। फेरि थकाई मार्न भुइँमा थचक्क बस्छन्। अनि फेरि घस्रँदै, दौडिँदै दिनहुँ विद्यालय पुग्ने गरेको दृश्यले मन खिन्न हुन्छ, उनले भनिन्। बालकको पारिवारिक अवस्था नाजुक छ। एक दिदी र एक भाइ छन्। दिदी कक्षा चार र भाइ बालशिक्षामा अध्ययनरत छन्। आर्थिक अभावमा छोराको उपचार गर्न नसकेको बालकका बुबा बलबहादुर बताउँछन्। भर्खर जन्मिएको बेला आफूहरूले गरेको गल्तीको सजाय अहिले छोराले भोग्नुपर्दा उनी दुःखी छन्। गाउँघरको पाखोबारीमा उब्जनी भएको खाद्यान्नले परिवारको गर्जो टार्नसमेत हम्मेहम्मे पर्छ। पाखोबारीमा उत्पादन भएको अन्नले पुग्दैन्। किनेर बिहान साँझको छाक टार्नुपर्छ, बलबहादुरले भने। परिवारको खर्च धान्न साहूहरूसँग ऋण लिएको उनको भनाइ छ। गाउँका साहूहरूसँग लिएको ऋण तिर्न भारत जाने गरेको उनी बताउँछन्। उनले छोराको उपचार र उचित शिक्षादीक्षाका लागि कहीँकतैबाट सहयोग नपाएको बताए। यो पुषको जाडोमा उनको पूरा शरीर ढाक्ने कपडासमेत छैन। ढुंगामाटोमा घस्रँदै हिँड्ने उनको घुँडा र हातमा घाउचोटहरू भएको विद्यालयकी शिक्षिका बिसीले बताइन्। घरमा खानलाउनकै समस्या छ, शिक्षिका बिसीले भनिन्, बालकले थप उपचार र पढ्नलाई सहयोग जुटेको भए हुन्थ्यो, त्यसपछि उनको हृदयविदारक अवस्था कसैले देख्न पर्थेन्। डुंगेश्वर गाउँपालिका३ का वडाध्यक्ष कृष्णबहादुर खत्रीले बालकको अवस्थाबारे जानकारी नभएको बताए। बालकको अवस्थाबारे थाहा भएन्, अवस्था के रहेछ बुझ्छौं। पालिकाबाट गर्न सकिने सहयोग गर्छौँ, उनले भने।"
शीतलनिवासको चाबी कसलाई ?,"काठमाडौं : को बन्ला राष्ट्रपति ? प्रधानमन्त्रीमा को आउला ?, चुनावपछि सबैको चासो छ। जनताले चुनावमा कुनै एक दललाई मात्रै बहुमत दिएनन्। प्रधानमन्त्री र राष्ट्रपति हात पार्न दलहरू मिल्नैपर्ने जनताको म्यान्डेड छ। त्यसैकारण दलहरू भागबन्डाको संवाद र छलफलमा व्यस्त छन्। ५ दलीय गठबन्धनका दलहरू मिलेरै यी पद भागबन्डा गर्नेतिर सक्रिय छन्। उता विपक्षी एमाले गठबन्धन भत्काएर नयाँ समीकरण बनाउने प्रयत्नमा छ। किनभने, यही समीकरण रहिरहे सत्ता र शक्तिका कुनै पनि पद एमालेले नपाउने पक्का छ। यता, ५ दलीय गठबन्धनमा पनि राष्ट्रपति र प्रधानमन्त्रीको भागबन्डा मिलिसकेको छैन। कांग्रेस दुवै पद आफूले पाउनुपर्ने अडानमा छ। गठबन्धनका अरू दलहरू प्रधानमन्त्री र राष्ट्रपति मध्ये कांग्रेसले एक रोज्नुपर्ने तर्क गर्न थालेका छन्। कांग्रेसमा पनि संसदीय दलको नेताका लागि उत्तिकै दौडधुप चलेको छ। तर, गठबन्धनमा रहेका अरू दलका नेताहरू भन्छन्, राष्ट्रपति र प्रधानमन्त्री दुवै पद कांग्रेसलाई दिन सकिन्न। कांग्रेसले दुवै पद नछोड्ने संकेत पाएपछि माओवादी केन्द्रका अध्यक्ष पुष्पकमल दाहाल प्रचण्डले नयाँ समीकरणको प्रयास थालेका छन्। कांग्रेसले दुवै पदको दाबी नछोडे एमालेसँग नयाँ समीकरण हुनसक्ने भन्दै प्रचण्डले एमालेसँग बाक्लो छलफल अघि बढाएका छन्। त्यसकै परिणाम, प्रचण्डले प्रधानमन्त्रीमा दाबी प्रस्तुत गरिसकेका छन्। दुवै पदको दाबी गर्नका लागि कांग्रेससँग बहुमत छ र ? माओवादीका एक स्थायी समिति सदस्यले भने, दुइटामध्ये एक पद कांग्रेसले छोड्नै पर्छ। नभए अनेक विकल्प छन्। यता कांग्रेसका नेताहरू भने प्रधानमन्त्री र राष्ट्रपति आफैंले लिने अडान राखिरहेका छन्। गठबन्धनमा रहेका अरू नेताहरूले पनि राष्ट्रपति बन्न चासो देखाएका छन्। एकीकृत समाजवादीका सम्मानित नेता झलनाथ खनालले त चुनाव अघि नै राष्ट्रपति र सभामुख पदको पनि भागबन्डा गर्न प्रधानमन्त्री देउवासँग प्रस्ताव गरेका थिए। तर, त्यतिबेला ठोस निर्णय भएन। राष्ट्रपतिका आकांक्षी खनाल प्रधानमन्त्री र राष्ट्रपतिमध्ये कांग्रेसले एक रोज्नुपर्ने बताउँदै आएका छन्। एकीकृत समाजवादीका अध्यक्ष माधव नेपाललाई राष्ट्रपति बन्न गठबन्धनका अरू नेताहरूले दबाब बढाइरहेका छन्। यता कांग्रेसको १४औं महाधिवेशनकै क्रममा वरिष्ठ नेता रामचन्द्र पौडेललाई भावी राष्ट्रपति मा धेरै नेताले प्रस्ताव गरेका थिए। पार्टी सभापति शेरबहादुर देउवाले राष्ट्रपति बनाउने आश्वासन दिएकै कारण महाधिवेशनमा पौडेल चुपचाप बसेको र त्यसकै लोभमा परेर देउवालाई सहयोग गरिरहेकोे कांग्रेसकै एकथरि नेताहरूको भनाइ छ। कुनै पनि गठबन्धनलाई यो निर्वाचनले सुविधाजनक बहुमत दिएन। यस्तो अवस्थामा भावी राष्ट्रपतिका लागि नेताहरूको मात्रै होइन, पूर्व प्रधानन्यायाधीशहरूको पनि दौडधुप चलिरहेको छ। आकांक्षी नेता आआफ्नो पार्टी र गठबन्धनभित्र अनुकूलता जुटाउने गृहकार्यमा छन्, भने पूर्व प्रधानन्यायाधीश निकटका दललाई रिझाउन। दलीय र गैरदलीय आकांक्षी धेरै भएपछि शीतलनिवासको चाबी हातमा पार्न अझै धेरै कसरत गर्नुपर्ने देखिन्छ। विपक्षी एमालेका तर्फबाट भावि राष्ट्रपतिमा सुवास नेम्बाङको नाम लिने गरिन्छ। वर्तमान राष्ट्रपति विद्यादेवी भण्डारीलाई राष्ट्रपतिको तेस्रो पटक उम्मेदवार बन्न संविधानले नै छेकेका कारण संविधानसभा अध्यक्ष एवं पूर्वसभामुख नेम्बाङको नाम लिने गरिन्छ। ०७२ मा संविधान जारी भएपछिको राष्ट्रपति निर्वाचनमा पनि नेम्बाङलाई राष्ट्रपति भनेर एकथरी नेताहरूले चर्चा गरेका थिए। तर, त्यतिबेला भण्डारीलाई नै राष्ट्रपतिमा दोहोर्याउने निर्णय एमालेले गरेको थियो। एकीकृत समाजवादीका अध्यक्ष माधवकुमार नेपाललाई राष्ट्रपति बन्न गठबन्धनभित्रबाटै दबाब परेको नेपाल स्रोतको दाबी छ। माओवादी केन्द्रका अध्यक्ष प्रचण्डसहितका नेताहरूले राष्ट्रपति बन्न नेपाललाई प्रस्ताव गरेको बताइन्छ। राष्ट्रपति तपार्इं हुनुपर्यो भनेर प्रस्ताव आइरहेको छ, नेपाल निकट स्रोतले भन्यो। नेता नेपालले भने अझै कार्यकारी भूमिकामै काम गर्न चाहेको धारणा आफू निकट नेताहरूसँग राख्ने गरेका छन्। ०६४ को पहिलो संविधानसभा संविधान नबनाई विघटन भयो। अनि, संवैधानिक र राजनीतिक संकट (भ्याकुम) उत्पन्न भयो। निर्वाचित संसद् (संविधानसभाले संसद्को हैसियतमा पनि काम गथ्र्यो) नै नरहेपछि सरकार गठनमा संवैधानिक अड्चन देखापरे। अनि, खोजी भयो, स्वतन्त्र सरकार। संविधानमा बाधा अडकाउ फुकाउ गरियो र प्रधानन्यायाधीश खिलराज रेग्मीलाई मन्त्रिपरिषद् अध्यक्ष (प्रधानमन्त्री) बनाइयो। गैरदलीय उक्त सरकारको मुख्य कार्यभार थियो, एक वर्षभित्र अर्को संविधानसभा निर्वाचन गर्ने। रेग्मी नेतृत्वको सरकारले तोकिएको समयभित्रै कार्यभार पूरा गर्यो। दोस्रो संविधानसभा निर्वाचनपछि संविधान बन्यो, राजनीतिक कोर्ष लिक मा फक्र्यो। अनि, रेग्मीले भन्न थाले, त्यत्रो जिम्मेवारी पूरा गरेको व्यक्तिलाई जिम्मेवारी दिनुपर्दैन ? यो निर्वाचनमा कुनै पनि दलले बहुमत ल्याउन नसकेपछि (सबैको साझा) बनेर राष्ट्रपति बन्न चाहन्छन्, रेग्मी। उनले केही दिनअघि प्रधानमन्त्री शेरबहादुर देउवालाई भेटेर राष्ट्रपतिमा आफूलाई अघि सार्न प्रस्ताव गरिसकेका छन्। त्यसैकारण, सत्ता गठबन्धनमा गैरराजनीतिक व्यक्तिलाई राष्ट्रपति बनाउने कि नबनाउने भन्ने बहस सुरु भएको छ। माओवादी केन्द्रका महासचिव देव गुरुङले गैरराजनीतिक व्यक्तिलाई राष्ट्रपति बनाउन नसकिने धारणा स्पष्ट गरिसकेका छन्। आफ्नो पार्टीको नेताका नाममा सहमति जुट्न नसके कांग्रेसले पार्टी निकट स्वतन्त्र व्यक्तिलाई राष्ट्रपति बनाउने दाउमा छ। त्यसका लागि पूर्वप्रधानन्यायाधीश कल्याण श्रेष्ठको नामबारे बालुवाटारमा छलफल भएको स्रोतले बतायो। लोकतन्त्र, जनताका मुद्दा र मानवअधिकारका मुद्दामा पूर्वप्रधानन्यायाधीश श्रेष्ठ खुलेर बहसमा उत्रिने गर्छन्। कांग्रेसको १४ औं महाधिवेशनमै राष्ट्रपतिमा धेरै नेताको प्रस्ताव थियोरामचन्द्र पौडेल। त्यस बेला पार्टी सभापतिमा आफूलाई सघाउन आग्रह गर्दै शेखर कोइराला र प्रकाशमान सिंहले पौडेललाई राष्ट्रपतिमा प्रस्ताव गरेका थिए। पार्टीको मूल नेतृत्वबाट पन्छिँदै गएका पौडेललाई कार्यकारी (प्रधानमन्त्री) बन्न अप्ठ्यारो हुने भन्दै धेरैले सेरोमोनियल राष्ट्रपतिमै फिट हुने प्रस्ताव गर्दै आएका छन्। ०४८ देखि लगातार संसद्मा प्रतिनिधित्व गर्दै आएका पौडेल ०७४ को निर्वाचनमा पराजित भए। पार्टीको १४औं महाधिवेशनमा सभापतिको उम्मेदवार पनि बनेनन्। त्यतिबेला धेरैको अनुमान थियो, पौडेललाई देउवाले राष्ट्रपतिमा मनाएका छन्। त्यसैकारण उनी चुप बसे। पौडेलको मौन समर्थनमा पार्टी सभापति जितेका देउवाले भावी राष्ट्रपतिमा पौडेललाई अघि सार्न सक्ने अनुमान गरिँदैछ। तर, यसपटक चुनाव जितेपछि पौडेलले संसदीय दलको नेता बन्न चाहेको भनाइ सार्वजनिक गरे। पौडेलका लागि प्रधानमन्त्रीभन्दा पनि राष्ट्रपति बन्न सहज हुने कांग्रेसी नेताहरू बताउँछन्। कांग्रेसले राष्ट्रपतिमा पौडेललाई अघि सार्ने सम्भावना छ। पूर्वप्रधानमन्त्री एवं एकीकृत समाजवादीका सम्मानित नेता खनालले ०७२ सालमै राष्ट्रपति बन्ने इच्छा जनाएका थिए। पार्टीको नवौं महाधिवेशनकै क्रममा पार्टी अध्यक्ष केपी ओलीले राष्ट्रपतिको बचन आफूलाई दिएको खनालले बताउने गरेका थिए। तर, एमालेमै रहेका बेला खनाललाई राष्ट्रपतिको उम्मेदवार बनाइएन। त्यसैकारण खनाल त्यसबेला पार्टी अध्यक्ष ओलीसँग निकै असन्तुष्ट बनेका थिए। ०७४ मा पनि खनालले राष्ट्रपतिमा चाहना राखेका थिए। तर, त्यतिबेला पनि भण्डारीलाई नै राष्ट्रपतिमा दोहोर्याउने निर्णय एमाले स्थायी समितिले गर्यो। दोस्रो पटक पनि मौका नपाएपछि खनाल पार्टी अध्यक्ष ओलीसँग निकै चिढिए। एमालेभित्र विवाद बढ्दै गएपछि माधव नेपालसँगै खनाल पनि एमाले छोडेर एकीकृत समाजवादी पार्टी गठन गरे। हाल एकीकृत समाजवादी सत्ता गठबन्धनमा सहभागी छ। त्यसैकारण राष्ट्रपति एकीकृत समाजवादीले पाउने गरी लबिङ गर्नुपर्ने लबिङ खनाल र उनी निकट नेताहरूले गरिरहेका छन्। कांग्रेसले प्रधानमन्त्री लिए राष्ट्रपति छोड्नुपर्ने खनालको धारणा छ। प्रतिनिधिसभा र प्रदेशसभाको सिट बाँडफाँट सँगै राष्ट्रपति, सभामुख र अरू पदको पनि अहिले नै टुंगो लगाउनुपर्छ, खनाल निकट एकीकृत समाजवादीका एक पदाधिकारीले भने, मुख्य पद जति सबै कांग्रेसलाई सुम्पेर गठबन्धन गर्नुको अर्थ के रहन्छ र ? माओवादी केन्द्रको भागमा राष्ट्रपति पद परे, दुईजना आकांक्षी देखिएका छन्। हालका उपराष्ट्रपति नन्दबहादुर पुन पासाङ र पूर्वसभामुख अग्नि सापकोटा राष्ट्रपतिका आकांक्षी देखिएका छन्। उपराष्ट्रपति पुनले दुई कार्यकाल भूमिका निर्वाह गरिसकेका छन्। पूर्वसभामुख सापकोटा यसपटक चुनावमा पनि उठेनन्। हुन त, राष्ट्रपतिउपराष्ट्रपति बन्न सांसद् बनिरहनु पर्दैन। माओवादीबाट अमिक शेरचन पनि राष्ट्रपतिको आकांक्षीका रूपमा हेर्ने गरिएको छ। शेरचन हाल लुम्बिनी प्रदेश प्रमुख छन्। चुनावी परिणामपछि एमालेको ध्यान छ सत्ता गठबन्धन भत्काउने र वामगठबन्धन बनाउने। ५ दलीय गठबन्धन कायमै रहे सबै राजकीय पद एमालेले गुमाउने निश्चित छ। त्यसैले एमालेमा राष्ट्रपति उम्मेदवारबारे कुनै छलफल नै नभएको नेताहरू बताउँछन्। हामीसँग राष्ट्रपति निर्वाचित हुन बहुमत नै छैन, एमाले प्रचार विभाग उपप्रमुख विष्णु रिजाल भन्छन्, सत्ता गठबन्धन कसरी प्रस्तुत हुन्छ, त्यसअनुसार अघि बढौला। एमालेको भागमा राष्ट्रपति आइलागे सम्भावित पात्रका रूपमा हेरिन्छन्, उपाध्यक्ष सुवास नेम्बाङ। नरम स्वभाव, व्यवहार र कार्यशैलीका कारण पनि नेम्बाङलाई राष्ट्रपति बनाउनुपर्ने मत एमालेमा बलियो छ। नेम्बाङले राष्ट्रिय मुद्दामा सिंगो मुलुक एक ढिक्का हुनुपर्ने धारणा पनि राख्दै आएका छन्। मधेसी समुदाय र महिलापछि अब जनजाति समुदायबाट राष्ट्रपति बन्नुपर्ने तर्क केही नेताहरूले गर्दै आएका छन्। त्यसका लागि नेम्बाङलाई अघि सार्नुपर्ने उनीहरूको तर्क छ। नेम्बाङको भित्रि चाहना पनि राष्ट्रपति बन्ने नै रहेको उनी निकट नेताहरू बताउँछन्। तर, नेम्बाङ भने, विवादरहित ढंगले पार्टीले सर्वसम्मत निर्णय नगरेसम्म राष्ट्रपतिका लागि इच्छासम्म व्यक्त गर्ने स्थितिमा नरहेको उनी निकट नेताहरू बताउँछन्। राष्ट्रपति निर्वाचनका मतदाता हुन्छन्, संघीय संसद् (प्रतिनिधिसभाराष्ट्रियसभा)का सांसद र प्रदेशसभाका सदस्यहरू। प्रतिनिधिसभा २ सय ७५, राष्ट्रियसभा ५९ र प्रदेशसभाका ५ सय ५० जना सदस्य गरी ८ सय ८४ जनाले राष्ट्रपति निर्वाचनमा मत हाल्न पाउँछन्। उनीहरूले दिने मतको भार भने फरक हुन्छ। संघीय सांसदको मतभार ७९ र प्रदेशसभाका सांसदको मतभार ४८ हुन्छ। कुल मतको बहुमत प्राप्त गर्ने व्यक्ति राष्ट्रपतिमा निर्वाचित हुन्छ। त्यसकारण राष्ट्रपति निर्वाचनका मतदाता पहिल्यै निश्चित हुन्छन्। संविधानको धारा ६३ को उपधारा (१) मा राष्ट्रपतिको पदावधि निर्वाचित भएको मितिले पाँच वर्षको हुने व्यवस्था गरेको छ। र, कानुनअनुसार राष्ट्रपतिको पदावधि सकिनु कम्तीमा एक महिनाअघि निर्वाचन आयोगले त्यसको जानकारी सरकारलाई दिनुपर्ने व्यवस्था छ। ०७४ फागुन २९ गते राष्ट्रपतिको निर्वाचन भएको थियो। उक्त चुनावबाट विद्यादेवी भण्डारी दोस्रो कार्यकालका लागि राष्ट्रपतिमा निर्वाचित भएकी थिइन्। राष्ट्रपति भण्डारी तत्कालीन वामगठबन्धनकी साझा उम्मेदवार थिइन्। त्यसकारण उनले झन्डै दुईतिहाइ मत ल्याएकी थिइन्। उनको मतभार ३९ हजार २ सय ७५ थियो। राष्ट्रपतिमा पराजित कांग्रेसकी कुमारी लक्ष्मी राईको मतभार ११ हजार ७ सय ३० मात्रै थियो। भण्डारी संविधान जारी भएपछि २०७२ कात्तिक १२ गते पहिलोपटक राष्ट्रपति बनेकी थिइन्। त्यसअघि ०६५ मा डा रामवरण यादव राष्ट्रपतिमा निर्वाचित भएका थिए। राष्ट्रपतिको योग्यता"
तीन तारा को भिडन्त,"दोहा : कतार विश्वकप फुटबलको फाइनलमा अर्जेन्टिना र साविक विजेता फ्रान्स आमने सामने हुँदा सबैको ध्यान लियोनल मेसीमा मात्रै केन्द्रित हुने छैन, उनले अर्जेन्टिनालाई तेस्रो पटक उपाधि दिलाउन सक्लान् भन्ने उत्सुकता पनि सबैमा हुनेछ। आइतबार राति लुसेल रंगशालामा ३५ वर्षीय मेसीले विश्वकपमा कीर्तिमानी २६औं खेल खेल्दै दोस्रो पटक अर्जेन्टिनालाई उपाधि दिलाउने कोसिस गर्नेछन्। सन् २०१४ को विश्वकपमा पनि अर्जेन्टिनाले मेसीकै कप्तानीमा फाइनल खेलेको थियो। तर, उक्त विश्वकपमा अर्जेन्टिना जर्मनीसँग अतिरिक्त समयमा १० गोलले स्तब्ध बनेको थियो। सन् २०१८ को विश्वकपमा अर्जेन्टिना अन्तिम १६ बाटै बाहिरिएको थियो। फ्रान्ससँग ४३ गोलले पराजित भएपछि अर्जेन्टिना चाँडै घर फर्किएको थियो। सन् २०१८ को विश्वकप जितेको फ्रान्स तेस्रोपटक विश्वकपको उपाधि जित्ने लक्ष्यमा छ। पहिलो खेलमै एसियाली प्रतिद्वन्द्वी साउदी अरेबियासँग स्तब्ध बनेको अर्जेन्टिनाले त्यसपछि उत्कृष्ट प्रदर्शन गर्दै आएको छ। विश्वकपका सबै खेलमा मेसीले प्रेरणादायी प्रदर्शन गर्दै आएका छन्। साविक विजेता फ्रान्सविरुद्ध उनले कस्तो प्रदर्शन गर्ने छन्, अर्जेन्टिनाको उपाधि पनि त्यसमै केन्द्रित रहने छ। अर्जेन्टिना चार वर्ष अघिको नमिठो हारको बदला लिने अभियानमा छ भने फ्रान्स लगातार दोस्रो पटक उपाधि जित्ने दाउमा छ। विगतको प्रदर्शन हेर्ने हो भने फ्रान्सविरुद्ध अर्जेन्टिना हावी हुँदै आएको छ। अहिलेसम्म भएका १२ भिडन्तमा अर्जेन्टिनाले ६ खेलमा जित निकाल्न सफल भएको छ। फ्रान्सले भने जम्मा तीन खेलमा जित निकाल्न सकेको छ। विश्वकपमा तीन पटक आमनेसामने हुँदा फ्रान्सले दुई पटक नमिठो हार बेहोरिसकेको छ। तर, चार वर्ष अघि प्रतिस्पर्धात्मक खेलमा अर्जेन्टिनालाई माथ खुवाएकै कारण पनि डिडियर डेसच्याम्प्स फ्रान्सले उपाधि जित्नेमा ढुक्क देखिएका छन्। कप्तान मेसी अर्जेन्टिनालाई कतार विश्वकपको उपाधि दिलाउँदै आफ्नो खेल जीवनको पनि सुखद् अन्त्य गर्न चाहन्छन्। अर्जेन्टिनाले विश्वकपका सात नकआउट खेल जितेको छ। सन् १९६२ मा ब्राजिल र सन् १९३८ मा इटालीपछि धेरै नकआउट खेल जित्ने तेस्रो टोली बन्ने अभियानमा अर्जेन्टिना छ। यस्तै ह्युगो लोरिस लगातार विश्वकप ट्रफी उचाल्ने पहिलो कप्तान बन्ने योजना बुनिरहेका छन् भने डेसच्याम्प्स पनि उपाधि जितेर सन् १९३० को दशकका भिटोरियो पोजोपछि पहिलो प्रशिक्षक बन्ने धुनमा छन्। अर्जेन्टिना र फ्रान्स तेस्रोपल्ट उपाधि जित्ने लक्ष्यसहित आमनेसामने हुँदैछन्। फ्रान्स लगातार दोस्रोपल्ट विश्वकपको फाइनलमा प्रवेश गरेको टिम हो। सन् २०१८ को विश्वकप जितेको फ्रान्स तेस्रोपटक विश्वकपको उपाधि जित्ने लक्ष्यमा छ। फ्रान्सले पहिलो पटक सन् १९९८ मा विश्वकप फुटबलको उपाधि जितेको थियो। अर्जेन्टिना पनि तेस्रो पटक नै विश्वकप फुटबलको उपाधि जित्न चाहन्छ। सन् १९७८ मा पहिलो पटक उपाधि जितेको अर्जेन्टिनाले सन् १९८६ मा दोस्रो पटक ट्रफी घर लगेको थियो। त्यसयता विगत ३६ वर्षदेखि अर्जेन्टिनाले उपाधि जित्न सकेको छैन। त्यसैले कप्तान मेसी अर्जेन्टिनालाई कतार विश्वकपको उपाधि दिलाउँदै आफ्नो खेल जीवनको पनि सुखद् अन्त्य गर्न चाहन्छन्। पेरिस सेन्ट जर्मेन (पीएसजी) का फरवार्ड मेसीले क्लब फुटबलमा सबैतिर सफलता चुमेका छन्। तर, देशका लागि भने उनले उल्लेख्य उपलब्धि दिलाउन सकेका छैनन्। फ्रान्सका उस्मान डेम्बेले उपाधि जित्नका लागि कुनै कसर बाँकी नराख्ने बताउँछन्। हामी कतार विश्वकपको फाइनलमा पुगिसकेका छौं। फ्रान्सलाई उपाधि दिलाउन कुनै कसर छाड्ने छैनौं, डेम्बेले भन्छन्, हामी विश्वकप जित्न चाहन्छौं र जर्सीमा तेस्रो स्टार थप्न आतुर पनि छौं। मेसीले विश्वकप ट्रफी उचाल्न पाए भने राम्रो हुन्थ्यो। उनको सुखद् बिदाइ पनि हुन्थ्यो। तर, हामी उपाधि जित्न सबै प्रयत्न लगाउने छौं। मेसीलाई सफल हुन दिने छैनौं। उनले सबै खेलाडीको इच्छा विश्वकप जित्नु रहेको बताउँदै मेसीको पनि त्यति इच्छा भएको बताए। विश्वकप उपाधि जित्नु हरेक खेलाडीको सपना हुन्छ। मेसीको पनि आफ्नो कप्तानीमा विश्वकप जित्ने सपना हुन सक्छ। तर, सबैको सपना साकार हुन्छ भन्ने हुँदैन, डेम्बेले भन्छन्, हामी पनि फ्रान्सलाई उपाधि दिलाउन चाहन्छौं। मलाई विश्वास छ यस पटकको विश्वकप हामीले नै जित्ने छौं। उनले बार्सिलोनामा रहँदा मेसीका बारेमा धेरै कुरा थाहा पाएको बताउँदै उनलाई बलबाट टाढा राख्न हरदम प्रयास गर्ने बताए। मेसी गोल्डेन बुटका मुख्य दाबेदार पनि हुन्। उनले जारी विश्वकपमा पाँच गोल गरिसकेका छन्। सन् २००६ देखि २०२२ सम्म उनले लगातार पाँच विश्वकप खेल्दै ११ गोल पनि गरिसकेका छन्। फ्रान्सविरुद्धको फाइनल खेलमा मेसीले अर्को कीर्तिमान पनि बनाउँदैछन्। विश्वकपमा सर्वाधिक धेरै खेल खेल्ने खेलाडीको कीर्तिमान उनले आफ्नो नाममा गर्नेछन्। यसअघि जर्मनीका लोथर मथाउसले विश्वकपमा २५ खेल खेल्दै कीर्तिमान बनाएका थिए। क्रोएसियाविरुद्धको सेमिफाइनल खेलमा मेसीले लोथरको कीर्तिमान बराबरी गरेका थिए। अब फ्रान्सविरुद्धको खेलसँगै उनले विश्वकपमा कुल २६ खेल पुर्याउने छन्। विगतमा दुई टोलीकुल खेल ः १२अर्जेन्टिना जित ः ६फ्रान्स जित ः ३बराबरी : ३"
धुजाधुजा ध्वजावाहक,"दुईजना एयर होस्टेजको करार म्याद थप्ने कि नथप्ने ? भन्ने विवाद चर्किएर बिहीबार नेपाल वायुसेवा निगमका अन्तर्राष्ट्रिय उडान ठप्प भयो। यो हुनु त यो संस्थाको फगत एउटा र पछिल्लो बेथितिको उदाहरणमात्रै हो। यस्ता बेथिति र असफलता अनि अव्यवस्था संस्थामा कति छन् कति। अघिल्लो महिनामात्रै पनि निगमको दिल्ली उडान रोकिँदा धेरै यात्रु बिचल्लीमा परेका थिए। खासमा यो संस्था आफैं बिचल्लीमा परेकोचाहिँ धेरै वर्ष भइसक्यो। बेथितिमात्रै होइन, भ्रष्टाचारले समेत यसलाई यसरी गाँजेको छ कि निगम कुन दिन पूरापूर बन्द हुन्छ भन्ने भइसक्यो। तर सरकार निगममा थिति बसाल्न असमर्थ छ। निगमका अव्यवस्था, बेथिति र भ्रष्टाचारको निर्मूल सानोतिनो प्रयासबाट सम्भव छैन। राष्ट्रिय ध्वजावाहक नेपाल वायुसेवा निगम धुजाधुजा भइसकेको छ। यसमा विशेष शल्यक्रियाकै आवश्यकता छ। त्यहाँ थिति हुन्थ्यो भने दुईजनाको नियुक्तिपत्र नवीकरण नगरेकै कारण उडान नै रोकिँदैनथ्यो। जब कि हवाई यातायात अत्यावश्यक सेवा नै हो, जहाँ बन्द, हडताल र आन्दोलन बर्जित छ। थिति बसाल्ने हो भने बेथितिको फाइदा उठाएर जागिर जोगाइराख्नेहरूबाट कारबाही सुरु गर्नुपर्छ। निगम व्यवस्थापनलाई स्वायत्त र अधिकार सम्पन्न अनि उत्तरदायी बनाउनुपर्छ। चुस्त व्यवस्थापनबिना खुलाबजारको दुनियाँमा सरकारी न निजी कम्पनी सफल हुन सम्भव छ। निगमका कार्यकारी अध्यक्ष र तालुक मन्त्रीबिचको बोलचाल बन्द पनि मूल समस्या होइन। मूल समस्या त राजनीतिक नेतृत्वले निगमलाई भर्तीकेन्द्र बनाउनु र आफ्नो खेलौना बनाउन खोज्नु हो। निगममा राजनीतिक नियुक्ति बन्द गरिनुपर्छ। जनताले तिरेको करबाट किनेका जहाजको उडान गर्नै नसक्ने, जहाज थन्क्याएर राख्ने, सहुलियत र अनुदानमा आएका जहाज पनि बिक्री गर्नुपर्ने हालतमा पुग्ने स्थिति कसरी बन्यो ? यसको गहन छानबिन हुनुपर्छ। निगमको समवयी थाई एयरलाइन्ससँग सातवटा डकोटा हुँदा निगमसँग १४ वटा थिए। थाई एयरलाइन्स कहाँ छ र निगम कहाँ छ ? प्रष्ट छ कि निगमको अव्यवस्थापनकै उपज हुन् यी सबै समस्या। त्यसको सम्पूर्ण भागीदारचाहिँ निगममा हस्तक्षेप गर्ने राजनीति हो। राजनीतिक हस्तक्षेप नरोकिँदासम्म निगममा परिवर्तनको आशा गर्न सकिन्न। पछिल्ला दिनका घटनाक्रम खुद्रा कुरा हुन्, समस्या थोकमा हल गरिनुपर्छ। कायापलट नगर्दासम्म निगमले काँचुली फेर्न असम्भव छ।"
बौद्धिक सम्पत्तिमा सधैं किचलो,"काठमाडौं : स्पष्ट कानुन नहुँदा बौद्धिक सम्पत्तिमा सधै किचलो हुने गरेको छ। पछिल्लो समयमा औद्योगिक बौद्धिक सम्पत्तिका उजुरी दिनप्रतिदिन बढिरहेका छन्। तर, सरकारले बौद्धिक सम्पत्ति चोरीका विवाद मिलाउन सकेको छैन। उद्योग विकागका उपसचिव दीपक घिमिरेले कानुन फितलो भएकाले बौद्धिक सम्पत्ति विवाद प्रभावकारी रुपमा निराकरण हुन नसकेको बताए। पेटेन्ट, डिजाइन र ट्रेडमार्क ऐन २०२२ समय अनुकुल परिमार्जन नहुँदा बौद्धिक सम्पत्ति संरक्षण हुन नसकेको हो। सरकारले उक्त ऐन प्रतिस्थापन गर्दै बौद्धिक सम्पत्ति ऐन २०७९ ल्याउने तयारी गरेको छ। विभागका अनुसार चालू आर्थिक वर्षमा ४ सय बौद्धिक सम्पत्ति विवादका मुद्दा दर्ता भएका छन्। तर, यस वर्ष २५ वटा मात्रै मुद्दा फछ्र्यौट भएका छन्। अघिल्ला वर्षहरूमा समाधान हुन नसकेका ६ सय ५९ मुद्दा यस वर्षका लागि लगत सरेका थिए। हालसम्म १ हजार ५५ बौद्धिक सम्पत्तिका विवादका उजुरी दर्ता भए पनि झिनो रुपमा फैसला हुँदै आएको छ। विभागका अनुसार गत वर्ष मात्रै १ सय ७४ वटा उजुरी परेका थिए भने ५७ वटा मात्रै छिनोफानो भएका थिए। विभागका अनुसार हालसम्म ५६ हजार २७ टेडमार्क दर्ता भएका छन्। डिजाइन २ सय ८८ र पेटेन्ट ८० वटा दर्ता भएका छन्। उद्योग विभागमा प्रहरीको व्यवस्था नभएकाले तुरुन्तै एक्सनमा जान सक्ने अवस्था छैन, उपसचिव घिमिरे भन्छन् । विभागले प्रस्ताव गरेको बौद्धिक सम्पत्ति ऐनमा प्रहरीको प्रस्ताव गरिएको छ। १ लाख जरिवाना रहेकोमा अब आउने ऐनमा १० लाख जरिवाना गर्ने प्रस्ताव गरिएको छ। एक हजार राजस्व तिर्नुपर्ने व्यवस्थालाई ५ हजारको व्यवस्था गरिएको छ। ट्रेडमार्क दर्ता प्रमाणपत्र लिन यसअघि ५ हजार दस्तुर शुल्क भएकोमा अब १० हजार लिने प्रस्ताव नयाँ ऐनमा गरिएको छ।लामो समयसम्म छिनोफानो हुन नसक्दा धेरैजसो बौद्धिक सम्पत्ति चोरीका मुद्दाहरू पेन्डिङमा हुने गरेका छन्। लामो समयदेखि बौद्धिक सम्पत्तिको उजुरीमा छिनोफानो हुन नसक्दा समस्या थपिँदै गएको छ। विभागले विगत केही वर्षदेखि पुराना विवाद सल्टाउन प्रयास गरेपनि सार्थकता पाउन सकेको छैन। उजुरी छिनोफानो हुन वर्षौं लागेपछि उजुरीकर्ता निराश हुने गरेका छन्। तर, उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायतका कारण वर्षौंदेखिका उजुरीको लगत सर्दै आएको विभागका अधिकारी स्वीकार्छन्। दुई वर्ष अघिदेखिका उजुरी तामेलीमा छन्। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या रहेको उपसचिव घिमिरे बताउँछन्। विदेशी तथा चलेका स्वदेशी ब्रान्डको समेत कपी लिन खोज्ने प्रवृत्ति बढ्दै गएकाले उजुरीका चाङ लागेका हुन्। तर, विभागले चर्चित ब्राण्डको नक्कल गर्न आए थाहा पाएसम्म दर्ता नदिने गरेको घिमिरेले बताए। विभागका सूचना अधिकारी तथा निर्देशक रमिला भण्डारीले तामेलदार नहुँदा हुलाकीको भरमा पर्दा ठेगाना पत्ता नलाग्ने समस्या रहेको बताइन्। डेढसय जति ठेगाना नखुलेका उजुरी भएकाले यो वर्ष सार्वजनिक सूचना प्रकाशित गरी विवाद सल्टाउने विभागको तयारी छ। दुवै पक्ष उपस्थित नभएकामा विभागले मुद्दा सुनुवाइ गर्दैन। हप्ताको दुई दिन पेशी राख्ने गरिएको छ। तर, महानिर्देशक सधैंजसो उपलब्ध नहुँदा पेशी प्रायजसोः सर्ने गरेको पाइएको छ। ट्रेडमार्क चोरी भएको, नक्कल गरेर अरूको कपी गरिएको विषयमा ३५ दिनभित्र उजुरी हाल्न सकिने प्रावधान छ। त्यस्तै बौद्धिक सम्पत्ति बुलेटिनमा निस्केको ९० दिनभित्र अनिवार्य उजुरी दर्ता गर्नुपर्छ। प्रमाणपत्र जारी भएको एक वर्षभित्र ट्रेडमार्क प्रयोग गर्नुपर्छ। प्रयोग नभएको पाइएमा विभागले खारेज गर्न सक्ने व्यवस्था छ। पछिल्लो समयमा विभागले सूचना गरी प्रमाणपत्र अनुसार ट्रेडमार्क प्रयोग गरेको प्रमाण लिई विभागमा उपस्थित हुन निर्देशन जारी गरेको छ। प्रयोग नगरेको भए कारवाही गर्ने विभागले चेतावनी दिएको छ।"
प्रचण्डले भनेः शपथपछि मात्रै सरकार निर्माणको प्रक्रिया अघि बढ्छ,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले सांसदहरुको शपथपछि सरकार निर्माणबारे निष्कर्षमा पुग्न सकिने बताएका छन् । नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रले आइतबार पदाधिकारी बैठक बोलाएको थियो। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्तासमीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरू रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिए पनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए।
संघीय संसदका महासचिव गौतमले सर्वोच्चलाई पठाए लिखित जवाफ,"काठमाडौं: संघीय संसद सचिवालयका महासिचव डा भरतराज गौतमले सर्वोच्च अदालतलाई लिखित जवाफ पेस गरेका छन्। गौतमले महान्यायाधिवक्ताको कार्यालयमार्फत सर्वोच्चलाई लिखित जवाफ पेस गरेका हुन्। सर्वोच्च अदालतको संवैधानिक इजलासमा लिखित जवाफ पेस गरेका गौतमले प्रतिनिधि सभाको कार्यकाल सकिएपछि अन्य बिजनेससँगै महाभियोग प्रस्ताव पनि निष्प्रभावी हुने दावी गरेका छन्। विधेयक नै निष्क्रिय हुने भएकाले प्रतिनिधि सभाका अरु बिजनेस महाभियोगको प्रस्ताव पनि अर्को प्रतिनिधि सभामा नजाने दावीसहितको जवाफ गौतमको छ। पूर्वप्रधानन्यायाधीश चोलेन्द्रशमशेर राणाको महाभियोग प्रस्ताव निष्प्रभावी भएको पत्र दिएपछि विवादमा तानिएका गौतमलाई सर्वोच्च अदालतको फुल कोर्ट र संवैधानिक इजलासले निलम्बन फुकुवाको पत्र दिनुको कारणबारे जवाफ मागेको थियो। मंसिर २६ गते गौतमलाई जवाफ माग्दै पत्र लेखेको थियो। सोही पत्रको जवाफमा गौतमले लेखेका छन्, 'तत्कालिन प्रतिनिधि सभामा विचाराधीन रहेका विधेयक एवं प्रस्ताव लगायतका सबै विषयहरू नयाँ निर्वाचनमार्फत गठन हुने प्रतिनिधि सभाको विषयवस्तु नहुने सैद्धान्तिक मान्यता रहेको र यसै अनुरुप नेपालको संसदीय अभ्यासमा एक कार्यकालमा दर्ता भएको विधेयक र प्रस्ताव अर्को प्रतिनिधि सभाको छलफलको विषयवस्तु नबनेको सन्दर्भ समेतका आधारमा यस्ता कुनै पनि प्रस्ताव जिवित रहेको अर्थ गर्न मिल्दैन।' यस्तो छ गौतमले सर्वोच्चलाई पठाएको लिखित जवाफ"
राष्ट्रपतिबाट सरकार गठनको आह्वान,काठमाडौं : राष्ट्रपति विद्यादेवी भण्डारीले सरकार गठनका लागि आह्वान गरेकी छन्। राष्ट्रपति भण्डारीले आइतबार राजनीतिक दलहरुलाई सात दिनको म्याद दिएर सरकार गठनका लागि आह्वान गरेकी हुन्। निर्वाचन आयोगले मंसिर ४ मा सम्पन्न प्रतिनिधि सभा तथा प्रदेश सभा निर्वाचनको परिणाम बुझाएपछि राष्ट्रपतिले सरकार गठन गर्न आह्वान गरेकी हुन्।
"माओवादी केन्द्रको पदाधिकारी बैठक सुरु, सत्ता समीकरणबारे छलफल","काठमाडौंः नेकपा माओवादी केन्द्रको पदाधिकारी बैठक सुरु भएको छ। सत्ता समीकरण, संसदीय दलको नेता र भावी रणनीति तय गर्न बैठक पार्टी कार्यालय पेरीसडाँडाँमा सुरु भएको हो। नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्ता समीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरू रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए।"
साइप्रसका लागि गैरआवासीय राजदूतमा रिजाल नियुक्त,काठमाडौं : राष्ट्रपति विद्यादेवी भण्डारीले इजरायलका लागि नेपालको आवासीय राजदूत कान्ता रिजाललाई गणतन्त्र साइप्रसका लागि गैरआवासीय नेपाली राजदूतमा नियुक्त गरेकी छन्। राष्ट्रपति भण्डारीले नेपालको संविधानको धारा २८२ को उपधारा (१) बमोजिम राजदूत रिजाललाई आइतबार गणतन्त्र साइप्रसका लागि गैरआवासीय नेपाली राजदूत पदमा नियुक्त गरेको राष्ट्रपति कार्यालयले जनाएको छ।
"सरकार गठनका लागि दललाई सात दिनको म्याद, के छ राष्ट्रपति कार्यालयको पत्रमा ?","काठमाडौं : राष्ट्रपति विद्यादेवी भण्डारीले सरकार गठनका लागि सात दिनको समय दिएकी छन् । आइतबार राष्ट्रपति भण्डारीले सरकार गठनको आह्वान गर्दै राजनीतिक दललाई सात दिनको समय दिएकी हुन् । राष्ट्रपति भण्डारीले जारी गरेको विज्ञप्तिमा भनिएको छ, प्रधानमन्त्री नियुक्त गर्नको लागि नेपालको संविधानको धारा ७६ को उपधारा (१) बमोजिम कुनै पनि दलले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि मिति २०७९ पुस १० गते आइतबार ५ बजे बजे भित्र दावी पेश गर्न आव्हान गरिएको छ । दलहरुसँग स्पष्ट बहुमत नभएकाले सरकार गठन थप पेचिलो बन्दै गएको छ।"
सत्ता गठबन्धन जोगाउन माओवादीलाई प्रधानमन्त्री दिनुपर्ने प्रचण्डको अडान,"काठमाडौंः नेपाली कांग्रेसका उपसभापति पूर्णबहादुर खड्काले नेकपा माओवादी केन्द्रका अध्यक्ष पुष्पकमल दाहाल प्रचण्डसँग भेटवार्ता गरेका छन् । कांग्रेसको पदाधिकारी बैठक अघि उपसभापति खडकाले प्रचण्डलाई भेट गरेको स्रोतले जनाएको छ। प्रचण्ड भेट्नमा खड्का आइतबार खुमलटार पुगेका थिए । भेटमा खड्काले कांग्रेसको नेतृत्वमा सरकार गठन हुने र त्यसका लागि सहयोग गर्न प्रचण्डलाई आग्रह गरेका थिए। प्रचण्डले शनिबार प्रधानमन्त्री देउवालाई भेटी आफूलाई प्रधानमन्त्री बन्न सहयोग गर्न आग्रह गरेका थिए। प्रधानमन्त्री देउवाले प्रचण्डसँग कुरा गर्न खड्कालाई खुमलटार पठाएको बालुवाटार स्रोत जनाएको छ। उपसभापति खड्काले दोस्रो चरणमा प्रचण्डलाई प्रधानमन्त्री बनाउन कांग्रेसले सहयोग गर्ने बताएका थिए। जवाफमा प्रचण्डले वर्तमान सत्ता गठबन्धन जोगाउन कांग्रेसले आफूलाई प्रधानमन्त्री बनाउन सहयोग गर्नुपर्ने अडान राखेको स्रोतले जनाएको छ। 'वर्तमान सत्ता गठबन्धन जोगाउने हो भने मलाई प्रधानमन्त्री बनाउनुहोस्,' प्रचण्ड र खड्काको भेटलाई उदृत गर्दै स्रोतले जनाएको छ। प्रचण्डले दोस्रो चरणमा माओवादी केन्द्रले कांग्रेसलाई प्रधानमन्त्रीमा सघाउने जवाफ खड्कालाई दिएका थिए।"
"सरकार गठनको प्रक्रिया सुरु, दलहरू बहुमत जुटाउने कसरतमा","काठमाडौंः सरकार गठनको प्रक्रिया सुरु भएको छ। राष्ट्रपति विद्यादेवी भण्डारीले सरकार गठनको आह्वान गरेसँगै सरकार निर्माणको प्रक्रिया सुरु भएको हो। प्रतिनिधि सभामा कुनै पनि दलले स्पष्ट बहुमत प्राप्त गरेका छैनन् । राष्ट्रपति विद्यादेवी भण्डारीले कुनै पनि दलले स्पष्ट बहुमत प्राप्त नगरेको भन्दै संविधानको धारा ७६ को उपधारा(२)लाई टेकेर सरकार गठनको आह्वान गरेकी छन्। अब दलहरूले सात दिनभित्र १३८ सिट पुर्याएर सरकारको दावी गर्नुपर्ने हुन्छ। वर्तमान सत्ता गठबन्धनमा नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा छन् । यस्तै, लोकतान्त्रिक समाजवादी पार्टीले कांग्रेससँग तालमेल गरेको थियो। सत्ता गठबन्धनसँग १३२ मत छ। गठबन्धनलाई अझै ६ सिटको आवश्यकता पर्छ। कसैसँग स्पष्ट बहुमत नभएको बेला बाम तालमेलसहित सत्ता सञ्चालनको नेतृत्वबारे चर्चा समेत सुरु भएको छ। दलहरू आआफूले सत्ताको नेतृत्व गर्ने दावी गरिरहेको बेला प्रधानमन्त्री को बन्ने भन्नेबारे छलफल थप पेचिलो बनेको हो। प्रधानमन्त्रीमा सत्ता गठबन्धनभित्रैबाट नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले दावी पेस गरेपछि गठबन्धनको भविष्य बारे प्रश्न उठेको छ । माओवादी केन्द्रका दोस्रो तहका नेताहरू देवप्रसाद गुरुङ, जनार्दन शर्मालगायत र एमालेका पृथ्विसुब्बा गुरुङ, महेश बस्नेतलगायतका नेताहरू वान टु वान छलफलमा छन् । प्रचण्डले सत्तागठबन्धन भित्र पहिलो चरणमा प्रधानमन्त्री माओवादीबाट बनाउन कांग्रेस सभापति देउवालाई आग्रह गरेपछि कांग्रेसभित्र तरगं पैदा भएको छ। आइतबार कांग्रेस नेता पूर्णबहादुर खड्कालाई पनि प्रचण्डले पहिलो प्रधानमन्त्री माओवादी केन्द्रबाट बन्नुपर्ने र दोस्रो पटक माओवादी केन्द्रले कांग्रेसलाई सघाउने बताए पछि गठबन्धनभित्रको बहस फरक बनेको छ। सरकार बनाउन दलहरू कसरत गरिरहेको बेला बाम गठबन्धनको चर्चा पनि चलिरहेको छ । नेकपा एमालेको ७८, नेकपा माओवादी केन्द्रको ३२ (नेपाल समाजवादी १ सिट सहित), नेकपा एकीकृत समाजवादीको १०, राष्ट्रिय जनमोर्चा र नेपाल मजदुर किसान पार्टीको ११ जोड्दा १२२ पुग्छ । सरकार बनाउन बामपन्थी दलबाहेकको थप १६ सिट चाहिन्छ । त्यसका लागि २० सिटको राष्ट्रिय स्वतन्त्र पार्टी वा अन्य दलको साथ लिनुपर्ने हुन्छ।"
"माधव नेपाल र वामदेव गौतमबीच भेट, वाम सरकार बनाउनेबारे छलफल",काठमाडौं : नेकपा एकीकृत समाजवादी पार्टीका अध्यक्ष माधव कुमार नेपाल र नेकपा एकता राष्ट्रिय अभियानका संयोजक बामदेव गौतमबीच भेट भएको छ । एकीकृत समाजवादी पार्टीका अध्यक्ष माधव कुमार नेपालाई भेट्न गौतम आलोकनगरस्थित पार्टी कार्यालय पुगेका थिए । उनीहरुबीच आइतबार बिहान भेट भएको स्रोतले बताएको छ । उनीहरुबीच सत्तासमीकरण र सम्भावित वामगठबन्धनबारे छलफल भएको बताइएको छ। एकता राष्ट्रिय अभियानका संयोजक गौतम कम्युनिष्ट शक्तिहरुलाई एक गराउने अभियनमा जुटेका छन् । नेकपा माओवादी केन्द्रका अध्यक्ष पुष्पकमल दाहाल प्रचण्डले शनिबार बिहान प्रधानमन्त्री शेरबहादुर देउवालाई भेटी आफूलाई प्रधानमन्त्री बन्न सहयोग गर्न आग्रह गरेका थिए । प्रचण्ड आफू प्रधानमन्त्री बन्नका लागि एमालेलगायत अन्य साना दलसँग समेत नियमित छलफलमा छन् । नेपाली कांग्रेसले प्रधानमन्त्रीमा आलोपालो गर्न सकिने बताएपछि पहिलो चरणमा प्रचण्डलाई प्रधानमन्त्री बनाउन नसकिने स्पष्ट पारिसकेको छ ।
"संसदीय दलको नेता बन्न रस्साकस्सी, यी हुन् १० दलका सम्भावित अनुहार","काठमाडौंः निर्वाचनपछि अहिले राजनीतिक दलका नेता कसलाई संसदीय दलको नेता बनाउने भन्ने दौडधुपमा छन्। संसदीय दलको नेता नै प्रधानमन्त्री बन्ने भएकाले पनि यो विषय राजनीतिक दलका लागि पेचिलो बन्दै गएको छ। विगतमा पार्टीको नेतृत्वकर्ता नै संसदीय दलको नेता बन्ने गरेपनि यसपटकको परिदृश्य अलिक फरक छ। सत्ता गठबन्धनको नेतृत्वकर्ता दल नेपाली कांग्रेसमै को संसदीय दलको नेता बन्ने भन्ने तीव्र बहस छ। यो बहसलाई सभापतिसमेत रहेका प्रधानमन्त्री शेरबहादुर देउवाबाहेक अन्यले सतहमै ल्याएर छलफल गरिरहेका छन्। राजनीतिक भेटवार्ताका क्रममा पनि प्रधानमन्त्रीमा सघाउन एकले अर्कोलाई सहयोग माग्नेक्रम जारी छ। निर्वाचन आयोगले समानुपातिकतर्फका सांसदलाई आज (आइतबार) प्रमाणपत्र बाँडेको छ। अब सांसदहरूको पहिलो काम नै संसदीय दलको नेता चुन्नेमै केन्द्रित हुन्छ। राजनीतिक दल सम्बन्धी ऐन २०७३ मा संघीय संसद वा प्रदेश सभाको निर्वाचनमा कम्तीमा दुई स्थानमा निर्वाचित भई प्रतिनिधित्व गर्ने दलले संघीय संसदीय वा प्रदेश संसदीय दल गठन गर्न सक्ने व्यवस्था छ। यो व्यवस्था अनुसार नेपालमा यस पटक १० पार्टीले संघीय संसदमा संसदीय दल गठन गर्न पाउनेछन्। पार्टीको नीति सदनमा पुर्याउन संसदीय दलका नेताको भूमिका अग्रणी हुन्छ। संसदीय राजनीतिमा दलको नेता बन्नु भनेको अवसर पाउँदा प्रधानमन्त्री हुनसक्ने अवस्था पनि हो। संसदीय दलको नेतालाई आफ्ना पार्टीका सांसदहरूलाई निर्देशन दिनेदेखि कारबाही गर्नेसम्मको अधिकार छ। यी हुन् संसदीय दलको नेता बन्ने सम्भावित अनुहार संसदको सबैभन्दा ठूलो दल नेपाली कांग्रेसबाट पार्टी सभापतिसमेत रहेका प्रधानमन्त्री शेरबहादुर देउवा संसदीय दलको नेताका प्रमुख दावेदार हुन्। देउवाले आफ्नो दावेदारीलाई आफैँले प्रस्तुत गर्नुबाहेक देउवा खेमाका कांग्रेस नेताले कांग्रेसमा संसदीय दलको नेताको निर्विकल्प उम्मेदवार पार्टी सभापति नै रहेको बताउँदै आएका छन्। कांग्रेसकै बरिष्ठ नेता रामचन्द्र पौडेल पनि संसदीय दलको नेता बन्ने होडमा छन्। आफ्नो समूहमा भएका छलफलमा उनले खुलेरै संसदीय दलको नेता बन्ने योजना सुनाउने गरेका पौडेलले सभापति देउवालाई भेटेर कुराकानी गरेका छन्। देउवासँगको भेटमा पौडेलले गठबन्धन निर्माणमा आफूले भूमिका खेलेको भन्दै गठबन्धन टिकाउन पनि आफ्नो भूमिका चाहिने आसयसहित संसदीय दलको नेता बन्ने संकेत सुनाएका थिए। यता महामन्त्री गगन थापाले पनि आफू प्रधानमन्त्री हुने दावीमात्र गरेका छैनन्। अब संसदीय दलको नेता बन्ने गृहकार्यमा लाग्ने संकेत गर्दै सार्वजनिक रुपमै दिएका छन्। अहिले पार्टीमा आफ्नो उपस्थितिलाई मजबुद बनाउन थापा पनि आन्तरिक गृहकार्यमा लागेको बुझिन्छ। संस्थापन इत्तरको समूहका नेता डा शेखर कोइरालाको नाम पनि संसदीय दलको नेतामा आउने गरेको छ। संसदीय दललाई नै लक्षित गरेर पार्टी सभापति देउवाले कांग्रेसका सांसदहरूलाई बालुवाटारमा चियापान कार्यक्रम गराएका थिए। चियापानमा सहभागीले कांग्रेसकै नेतृत्वमा आगामी सरकार बन्नुपर्ने बताएका थिए। चियापानमा सहभागी कांग्रेस नेता डा शेखर कोइरालाले भने सरकारको नेतृत्व कांग्रेसले नै बन्नुपर्ने तर संसदीय दलको नेतामा भने अझै निर्क्यौल नभएको बताएका थिए। बुधबारभित्रमा संसदीय दलको नेतृत्व चयन गर्ने जनाएको कांग्रेसले आज (आइतबार) पार्टीको केन्द्रीय सम्पादन समितिको बैठक बोलाएको छ। एमालेबाट संसदीय दलको नेताका प्रमुख दावेदार पार्टी अध्यक्ष केपी शर्मा ओली नै हुन्। उनी पार्टी भित्रका निर्विकल्प दलको नेता हुन्। एमालेले चुनावी प्रचारकै क्रममा ओलीलाई भावी प्रधानमन्त्रीका रुपमा प्रस्तुत गरेको थियो। संसदको तेस्रो ठूलो दल नेकपा माओवादी केन्द्रमा पार्टी अध्यक्ष पुष्पकमल दाहाल प्रचण्ड संसदीय दलको नेता बन्ने निश्चित नै छ। उनले अहिले आफू प्रधानमन्त्री बन्न आन्तरिक गृहकार्य पनि गरिरहेका छन्। गठबन्धनमा प्रभावशाली नेता प्रचण्डले कांग्रेस सभापति देउवालाई भेटेर प्रधानमन्त्रीमा सहयोग गर्न आग्रह गरिसकेका छन्। उनले वर्तमान सत्ता गठबन्धनमात्र होइन समानान्तर गठबन्धन बनाउने गृहकार्य गरिरहेको पनि बुझिन्छ। एमालेसँगको सहकार्यका लागि दोस्रो तहका नेतालाई प्रचण्डले परिचालन गर्दै आएका छन्। यस्तै राष्ट्रिय स्वतन्त्र पार्टीमा रवि लामीछाने संसदीय दलको नेताका उम्मेदवार हुन्। रास्वपाले अहिलेसम्म संसदीय दलको नेताबारे निर्णय गरिसकेको छैन। लामिछानेको नागरिकता प्रकरणमा फेरि बाहिरिएपछि उनी विवादमा तानिएका छन्। त्यसैले पनि रास्वपाबाट संसदीय दलको नेता को भन्ने अझै टुंगो लागेको छैन। नेकपा एकीकृत समाजवादीवाट पार्टी अध्यक्ष माधवकुमार नेपाल निर्विकल्प संसदीय दलको नेताका उम्मेदवार हुन्। राष्ट्रिय प्रजातन्त्र पार्टीबाट पार्टी अध्यक्ष राजेन्द्र लिङ्देन संसदीय दलको नेताका दावेदार हुन्। जनमत पार्टीबाट पार्टी अध्यक्ष सीके राउत संसदीय दलको नेता हुने सम्भावना छ। यस्तै, जनता समाजवादी पार्टीबाट पार्टीका बरिष्ठ नेता अशोक राई संसदीय दलको नेताका दावेदार हुन्। तर, पार्टीभित्र प्रदीप यादव र राजकिशोर यादवको पनि दावी छ। लोसपामा अध्यक्ष महन्थ ठाकुर, नागरिक उन्मुक्तिबाट पार्टी अध्यक्ष रन्जिता श्रेष्ठ संसदीय दलको नेता बन्ने तयारीमा छन्। निर्वाचनबाट कांग्रेसले प्रत्यक्ष र समानुपातिक गरी ८९ सिट जितेको छ। प्रत्यक्षतर्फ ५७ र समानुपातिकतर्फ ३२ सिट जितेर संसदको ठूलो दल कांग्रेस बनेको छ। यस्तै नेकपा एमाले संसदमा प्रतिनिधित्व गर्ने दोस्रो ठूलो दल बनेको छ। एमालेबाट प्रत्यक्षतर्फ ४४ र समानुपातिकमा ३४ गरी कुल ७८ सांसद बनेका छन्। माओवादी केन्द्रका ३२ सांसदले संसदमा प्रतिनिधित्व गर्नेछन्। माओवादीबाट प्रत्यक्षमा १८ र समानुपातिकमा १४ गरी ३२ सांसद संसदमा सहभागी हुनेछन्। ती मध्ये महेन्द्रराय यादव नेपाल समाजवादी पार्टीका हुन्। उनले माओवादी केन्द्रको चिन्ह हंसिया हथौडा लिएर निर्वाचन जितेका हुन्। राष्ट्रिय स्वतन्त्र पार्टीका २० जना, राष्ट्रिय प्रजातन्त्र पार्टीका १४ जना सांसदले संसदमा प्रतिनिधित्व गर्नेछन्। रास्वपबाट ७ सांसद प्रत्यक्ष र १३ सांसद समानुपातिकतर्फ चुनिएका छन्। राप्रपाबाट ७ जना प्रत्यक्ष र ७ जना समानुपातिक तर्फ निर्वाचित भएका छन्। जनता समाजवादी पार्टीका १२ जना, यस्तै, नेपाल जनमत पार्टीका ६ जनाले संसदमा सहभागी जनाउनेछन्। जसपाबाट ७ जना प्रत्यक्ष र ५ जना समानुपातिक तर्फबाट समेटिएका छन्। नेकपा एकीकृत समाजवादीका १० जना सांसदले प्रतिनिधित्व गर्नेछन्। नागरिक उन्मुक्ति पार्टीका ३ जना, स्वतन्त्र तर्फका ५ जना, नेपाल मजदुर किसान पार्टी र राष्ट्रिय जनमोर्चाका ११ जनाले संसदमा प्रतिनिधित्व गर्नेछन्।"
"सांसदलाई कडाइ गरिँदै, हाजिरी रेकर्ड राख्न विद्युतीय मेसिन राखिने","काठमाडौंः संघीय संसद सचिवालयले सांसदको हाजिरी रेकर्ड राख्ने भएको छ। हस्तलिखित हाजिरीलाई व्यवस्थित गर्दै सांसदको उपस्थितिलाई रेकर्ड राख्न विद्युतीय हाजिरी यन्त्र जडान गर्ने तयारी भएको हो। संसद् सचिवालयका प्रवक्ता डा रोजनाथ पाण्डेले कोरोना सङ्क्रमण हटेको औपचारिक घोषणा भइनसकेको तर, सांसदको उपस्थितिको अभिलेख राख्नुपर्ने पक्षलाई दृष्टिगत गरी हातको औँला वा मुखाकृति वा हस्ताक्षरबाट हाजिरी जनाउने गृहकार्य भइरहेको जानकारी दिए । संसद् र संसदीय समितिका बैठकमा कुर्सी खाली राखेर सांसदले हाजिर गर्नासाथ बाहिर जानेक्रम बढेपछि त्यसलाई व्यवस्थित बनाउन र सांसदको उपस्थितिलाई प्रभावकारी बनाउन विद्युतीय हाजिरीको व्यवस्थापन गर्न लागिएको बताइएको छ। राष्ट्रियसभा अध्यक्ष गणेशप्रसाद तिमिल्सिनाले आफ्नो सदनको कार्य व्यवस्था परामर्श समितिको सुझाव प्रतिवेदनका आधारमा यसअघि नै विद्युतीय हाजिरीको व्यवस्थापन गर्न सचिवालयलाई निर्देशन दिएका थिए । पछिल्ला अधिवेशन बैठकमा जनप्रतिनिधि सदनमा आउने तर उपस्थिति जनाएर अन्यत्र हिँड्नेलगायत प्रवृत्तिले प्रश्रय पाउन थालेपछि सचिवालयले विद्युतीय हाजिरी व्यवस्थापनको पहल गर्न लागेको हो । जनप्रतिनिधिले विधेयक र प्रस्तावमाथि गहन एवम् मसिनोसँग छलफल र बहस नगरी बनेका कानून र लिएका निर्णय गुणस्तरीय हुन नसक्ने विज्ञको तर्क छ । सदनका बैठक कोरम नपुगेर स्थगन हुने तर विधायक भने गैरसरकारी संस्थाका कार्यक्रममा खचाखच हुने कार्य लोकतान्त्रिक शासन व्यवस्थामा शोभनीय नभएको विज्ञ बताउँछन् । विद्युतीय हाजिरको व्यवस्थापन हुन सकेमा जनप्रतिनिधिले सदन र संसदीय समितिलाई कति समय प्रदान गर्छन् भन्ने स्पष्ट भई बैठक सकिएपछि भत्ताका लागि आएर हाजिर गर्ने चलन अन्त्य हुनेछ।"
आफ्नै नेतृत्वमा सरकार गठनका लागि संवाद गर्ने कांग्रेसको निर्णय,"काठमाडौंः नेपाली कांग्रेसले आफ्नै नेतृत्वमा सरकार गठन गर्न संवादलाई अघि बढाउने निर्णय गरेको छ। आइतबार पार्टी कार्यालय सानेपामा बसेको बैठकले संसदको ठूलो दलको हैसियतले आफ्नै नेतृत्वमा सरकार गठनका लागि सत्ता गठबन्धनका दलसँग संवादलाई अघि बढाउने निर्णय गरेको पार्टी प्रवक्ता प्रकाशशरण महतले जानकारी दिए। गठबन्धनमा कांग्रेससहित माओवादी केन्द्र, एकीकृत समाजवादी, राष्ट्रिय जनमोर्चा रहेका छन्। यस्तै बैठकले सातै प्रदेशमा संसदीय दलको नेता चयनका लागि प्रदेश कार्य समितिलाई निर्देशन दिने निर्णय गरेको छ। बैठकले संसदीय दलको नेता चुन्न सहमहामन्त्री भीष्मराज याङदेम्बेको नेतृत्वमा निर्वाचन समिति गठन गरेको छ।"
अहिलेकै सत्ता गठबन्धनको सरकार बने २ वर्षमा संसद भंगको खतरा (भिडियो वार्ता),"काठमाडौं: राष्ट्रपति विद्यादेवी भण्डारीले सात दिन भित्र सरकार गठन गर्न आग्रह गरेसँगै राजनीतिक वृत्तमा नयाँ सरकार गठनको विषयले थप पेचिलो बनेको छ। आन्तरिक छलफलमा जुटेका दल र दलका शीर्ष नेताको दौडधुप पनि बाक्लिएको छ। अबको सत्ता समीकरण र आगामी राजनीतिक दलका एजेण्डाबारे फरक फरक बहस पनि भइरहेको छ। नेपाली कांग्रेस, नेकपा माओवादी केन्द्र आआफ्नै नेतृत्वमा सरकार बनाउने गृहकार्यमा छन्। वर्तमान गठबन्धनकै नेताबीच फरकमत रहेका बेला नेकपा एमालेका नेता विशाल भट्टराईले भने अहिलेकै सत्ता गठबन्धनको सरकार बनेमा २ वर्षपछि संसद भंगको खतरा रहेको बताएका छन्। उनले मुलुक मध्यावधीमा जाने वा एमालेको नेतृत्वमा सरकार बन्ने सम्भावनामा पुग्ने भट्टराई तर्क गर्छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै भट्टराईले परिस्थिति आइलागे एमालेले आफ्नै नेतृत्वमा सरकार बनाउने बताए । अध्यक्ष केपी शर्मा ओलीसँग बालकोटमा केही दिनयता कांग्रेसमाओवादीराष्ट्रिय स्वतन्त्र पार्टीका नेताहरूले गरेको भेटघाट केपी ओलीको इच्छामा नभइ उनीहरूकै इच्छामा भएको भट्टराईले बताए । ओलीसँगको भेटमा सरकार गठन, मुलुकलाई निकास दिने मामिलामा छलफल भएको बताउँदै उनले रवि लामिछानेसँग भएको भेट पनि त्यसैको शिलशिला भएको दाबी गरे। सरकारले ल्याएको अध्यादेशमा एमालेले दोहोरो चरित्र देखाएको आरोपको खण्डन गर्दै उलने एमालेले रेशमलाई जेलमुक्त गर्न चाहेको तर अदालतमा विचाराधिन मुद्दा फिर्ता लिँदा कानूनी प्रश्न उठ्ने भएकाले व्याक भएको बताए । राष्ट्रपतिमार्फत एमालेले राजनीति गर्न खोजेको भन्नु सर्वथा गलत भएको भन्दै उनले राष्ट्रपतिको निजी विषयमा एमालेलाई जोड्नू वाञ्छनीय नहुने बताए। राष्ट्रपति राजनीतिमा आउने कुरा नकार्न सकिन्न भन्दै उनले एमालेको अध्यक्ष बन्न चाहँदा विद्यादेवी भण्डारीलाई एमालेको बहुसंख्यक पंक्तिले स्वीकार्ने उनले बताए। भट्टराईसँगको वार्ता हेर्नुहोस्।"
समानुपातिक सांसदले पाए प्रमाणपत्र (फोटोफिचर),"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनको समानुपातिकतर्फका सांसदलाई प्रमाणपत्र वितरण गरेको छ। समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा ९माओवादी केन्द्र०ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेको छ।"
"पेरिसडाँडामा माओवादी केन्द्रको पदाधिकारी बैठक, सत्तासमीकरणबारे छलफल हुँदै","काठमाडौंः नेकपा माओवादी केन्द्रको पदाधिकारी बैठक सुरु भएको छ । सत्तासमीकरण, संसदीय दलको नेता र भावी रणनीति तय गर्न बैठक पार्टी कार्यालय पेरिसडाँडामा सुरु भएको हो । नयाँ सरकार गठनका लागि पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो । शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए । सत्तासमीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरु रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिए पनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए ।"
चौतर्फी घेराबन्दी बीच एमाले जनताको पहिलो पार्टी बन्यो: पोखरेल,काठमाडौं: नेकपा एमालेका महासचिव शंकर पोखरेलले चौतर्फी घेराबन्दी र आक्रमणबीच एमाले जनताको पहिलो पार्टीका रूपमा स्थापित भएको बताएका छन्। आइतबार एमाले निकट नेपाल उत्पीडित जातीय मुक्ति समाजको ३५ औँ स्थापना दिवसको अवसरमा आयोजित कार्यक्रममा पोखरेलले समानुपातिकतर्फ कांग्रेसको तुलनामा एमालेले धेरै मत पाएको बताए। एमाले धेरै जिल्लामा क्लीन स्वीप गर्ने पार्टी बनेको पोखरेलको तर्क छ। अहिलेको निर्वाचनमा पार्टी अध्यक्ष केपी शर्मा ओलीकाविरुद्ध घेराबन्दी गरिएपनि अत्यधिक मत ल्याएर म्यान अफ दी इलेक्सन बनेको जिकिर गरे। चौतर्फी घेराबन्दीका बाबजुद एमालेले लोकप्रिय मत पाएकाले राष्ट्रको नेतृत्व गर्न सक्षम रहेको पोखरेलको दाबी छ। महासचिव पोखरेलले आफ्नो पार्टीलाई सरकार गठनको जनादेश प्राप्त नभएकाले पर्ख र हेरको पक्षमा रहेको उल्लेख गरे।
"कांग्रेस कार्य सम्पादन बैठक सुरु, संसदीय दलको निर्वाचनका लागि समिति बनाउने",काठमाडौंः नेपाली कांग्रेसको केन्द्रीय कार्यसम्पादन समितिको बैठक सुरु भएको छ । पार्टी केन्द्रीय कार्यालयमा सुरु भएको बैठकमा केन्द्रीय कार्यसम्पादन समितिका पदाधिकारी र सदस्यको उपस्थिती छ । आजको बैठकले संसदीय दलको नेता चयनका लागि निर्वाचन समिति चयन गर्ने बताइएको छ । सत्ता समीकरणको बहस जारी रहेका बेला नेपाली कांग्रेसले आन्तरिक छलफललाई तीव्रता दिएको छ । शनिबार पनि प्रधानमन्त्रीसमेत रहेका पार्टी सभापति शेरबहादुर देउवाले कांग्रेसका नवनिर्वाचित सांसदसँग बालुवाटारमा छलफल गरेका थिए। चियापान कार्यक्रमको आयोजना गरी देउवाले सांसदहरूलाई बालुवाटार बोलाएका थिए। बालुवाटारको भेलामा पनि सत्ता समीकरण र आगामी सरकारका विषयमा छलफल भएको थिए । सांसदले कांग्रेसकै नेतृत्वमा सरकार बनाउन सभापति देउवालाई दवाव दिएका थिए। भोलिको केन्द्रीय कार्यसम्पादन समितिको बैठकमा पनि सत्ता समीकरण र कांग्रेसको आगामी कार्यदिशाका विषयमा छलफल हुने बताइएको छ।
संसदीय दलको नेता चुन्न सहमहामन्त्री भीष्मराज आङदाम्वेको नेतृत्वमा निर्वाचन समिति,"काठमाडौंः नेपाली कांग्रेसको संसदीय दलको नेता चुन्न पार्टी सहमहामन्त्री भीष्मराज आङदाम्वेको नेतृत्वमा निर्वाचन समिति गठन भएको छ। बुधबारभित्र संसदीय दलको नेता चुन्ने बताउँदै आएको कांग्रेसले आङदाम्बेको नेतृत्वमा निर्वाचन समिति गठन गर्ने निर्णय गरेको हो। समितिको सदस्यहरूमा पुष्पा भुसाल र प्रकाश स्नेही रहेका छन्। कांग्रेस केन्द्रीय सम्पादन समिति बैठकले यस्तो निर्णय गरेको हो। कांग्रेसभित्र पार्टी सभापति शेरबहादुर देउवा, पार्टी वरिष्ठ नेता रामचन्द्र पौडेल, शेखर कोइराला र गगन थापा संसदीय दलको नेतामा आकांक्षी छन्। नेपाली कांग्रेस प्रतिनिधि सभामा ८९ सिटसहित पहिलो दल बनेको छ।"
वर्षभर राजधानीबासीलाई मेलम्चीको पानी खुवाउन के गर्न सकिन्छ भनेर अध्ययन भइरहेको छ : प्रधानमन्त्री,"काठमाडौं : प्रधानमन्त्री शेरबहादुर देउवाले सरकारले मेलम्ची खानेपानी आयोजनालाई दिर्घकालिन रुपमा सञ्चालन गर्न प्राथमिकतामा राखेको बताएका छन्। प्रधानमन्त्री देउवा मेलम्ची खानेपानी आयोजनाका जन्मदाता स्वर्गीय कृष्णप्रसाद भट्टराईको सम्मानमा आयोजनास्थल सुन्दरीजलमा निर्माण गरिएको भट्टराईको पूर्ण कदको सालिक अनावरण गर्न त्यहाँ गएका हुन्। भट्टराईको सालिक अनावरण गर्ने क्रममा प्रधानमन्त्री देउवाले नेपालको संविधानमा खानेपानी र सरसफाईलाई मौलिक हकको रुपमा संरक्षण गरेकाले सरकारले मेलम्ची खानेपानी आयोजना दिर्घकालिन रुपमा सञ्चालन गर्न प्राथमिकतामा राखेको बताए अब काठमाडौं उपत्यकाबासीलाई सधैं पानी वितरण गर्नसक्नेगरी आवश्यक तयारी गरिने प्रधानमन्त्री देउवाले बताए। 'राजधानीबासीलाई मेलम्चीको पानी खुवाउने सन्त नेता भट्टराईको सपना पूरा भएकोमा खुसी लागेको छ, सबै नेपालीलाई स्वच्छ खानेपानी खुवाउन सरकार लागिपरेको छ, वर्षभर राजधानीबासीलाई मेलम्चीको पानी खुवाउन के गर्न सकिन्छ भनेर सरकारले अध्ययन गरिरहेको छ,' प्रधानमन्त्रीले भने। विसं २०४६ को जनआन्दोलनपछि गठित अन्तरिम मन्त्रिपरिषद्का प्रधानमन्त्री स्वर्गीय भट्टराईले ३० वर्षअघि मेलम्चीको पानी काठमाडौं ल्याउने परिकल्पना गरेका थिए। उनले मेलम्ची आयोजना बाह्रै महिना सञ्चालन गर्न खानेपानी मन्त्रालयअन्तर्गत विभिन्न निकायले अध्ययन गरिरहेको जानकारी दिए। प्रधानमन्त्री देउवाले स्वर्गीय भट्टराईले २०४८ सालमा निर्वाचन प्रचारका क्रममा उपत्यकाबासीलाई मेलम्चीको पानी खुवाउछु भनेको कुरा पूरा भएको भन्दै भट्टराईले सार्वजनिक रुपमा नै मेलम्चीको पानी ल्याउने प्रतिबद्धता जाहेर गरेकै कारण आयोजनाले थप महत्व र प्रचार पाएको उल्लेख गरे। उनले २०७८ साल असारमा आएको बाढीले आयोजनामा अकल्पनिय क्षति पुगेपनि सरकारले आयोजनाको पुननिर्माणलाई प्राथकिमता राखेर काठमाडौ उपत्यकामा पुनः पानी वितरण गर्न सफल भएको दाबी गरे। कार्यक्रमा खानेपानीमन्त्री उमाकान्त चौधरीले पूर्वप्रधानमन्त्री भट्टराईको मेलम्चीको पानी खुवाउने संकल्पलाई वर्तमान सरकारले पूरा गरेको दाबी गरे। उनले हतार हतारमा मेलम्चीको सुरुङमा पानी पथान्तरण गरी काठमाडौं उपत्यकाबासीलाई वितरण गर्न तत्कालिन प्रधानमन्त्री केपी ओलीले उद्घाटन गर्दा मेलम्ची आयोजनाका जन्मदाता कृष्णप्रसाद भट्टराईको नाम समेत नलिएको भन्दै खेद प्रकट गरेका थिए। त्यस्तै कांग्रेसका नेता तथा सिन्धुपाल्चोक २ बाट निर्वाचित सांसद मोहनबहादुर बस्नेतले मेलम्ची आयोजना स्थलका स्थानीय जनताको माग सम्बोधन नगरेसम्म खानेपानीको स्थायी रुपमा समस्या समाधान नहुने बताए।"
देश विकास र समृद्धिको हित विपरीत गठबन्धन गर्नेसँग एमालेले सहकार्य गर्दैन : गोकर्ण विष्ट,"काठमाडौं : नेकपा एमालेका सचिव गोकर्ण विष्टले एमाले सरकार बाहिर बसेर देश र जनताको लागि काम गर्ने बताएका छन्। उनले एमाले सरकार निर्माणमा सामेल हुने विषय एमालेको प्राथमिकताको विषय नभए पनि आवश्यकता आए सरकार गठनको प्रक्रियाबाट टाढा नभाग्ने उल्लेख गरे। विष्टले लोकतन्त्रको मर्यादा र भूमिकालाई कायम राखेर संसदीय अभ्यासलाई आत्मसाथ गर्दै जनताको भावना विपरित काम नगर्ने विश्वास व्यक्त गरे। गुल्मीबाट प्रतिनिधिसभा सदस्यमा चौथोपटक निर्वाचित भएका बिष्टले मंसिर ४ मा भएकाले निर्वाचनले एमालेलाई प्रतिपक्षमा बस्ने म्यान्डेट दिएकोले यो निर्वाचनले बाम आन्दोलन, राष्ट्र र जनताको हितको लागि महत्वपूर्ण सन्देश दिएको तर्क गरे। उनले एमालेको भूमिका कमजोर बनाउन चौतर्फी घेराबन्दी गरिए पनि जनताले एमालेलाई समानुपातिकमा पहिलो पार्टीको रुपमा अनुमोदन गरेको जिकिर गरे। सचिव बिष्टले बाम पार्टीको नामबाट राष्ट्रियता, स्वतन्त्रता स्वाधिनताको अपमान गर्ने,देश विकास र समृद्धिको हित विपरीत लाग्ने तथा दक्षिणपन्थीसँग गठबन्धन गर्नेहरुसँग गठबन्धन गरेर सरकार बनाउन एमालेले सहयोग नगर्ने बताए। उनले जनताको आशा र भरोसालाई माथि उठाउने गरी जनपक्षीय सरकार बनाउने काममा लाग्ने बताए।"
निर्वाचन आयोगले समानुपातिक सांसदहरुलाई प्रमाणपत्र उपलब्ध गराउँदै,"काठमाडौंः निर्वाचन आयोगले ४ मंसिरमा सम्पन्न प्रतिनिधिसभा तथा प्रदेशसभा निर्वाचनतर्फको समानुपातिक सांसदलाई प्रमाणपत्र उपलब्ध गराउँदैछ । आयोगले प्रतिनिधिसभा र प्रदेशसभाका समानुपातिक सांसदलाई प्रमाणपत्र उपलब्ध गराउन लागेको हो । समानुपातिक निर्वाचन प्रणालीमार्फत निर्वाचित प्रतिनिधिसभाका ११० जना र सातवटै प्रदेशसभाका २२० जना सांसदलाई प्रमाणपत्र दिन लागेको हो । प्रतिनिधिसभामा सात राजनीतिक दलले राष्ट्रिय दलको मान्यता पाएका छन् । नेकपा एमालेले ३४, नेपाली कांग्रेसले ३२ , नेकपा (माओवादी केन्द्र)ले १४, राष्ट्रिय स्वतन्त्र पार्टीले १३, राष्ट्रिय प्रजातन्त्र पार्टीले ७, जनता समाजवादी पार्टीले ५ र जनमत पार्टीले ५ सिट प्राप्त गरेका छन्।"
कांग्रेसको कार्यसम्पादन समितिको बैठक बस्दै : संसदीय दलको नेता र नयाँ सरकार गठनबारे छलफल हुने,"काठमाडौं : कांग्रेसका नवनिर्वाचित सांसदहरूले पार्टीकै नेतृत्वमा सरकार बनाउन सभापतिसमेत रहेका प्रधानमन्त्री शेरबहादुर देउवालाई दबाब दिएका छन्। शनिबार बालुवाटारमा आयोजित चियापन कार्यक्रममा नवनिर्वाचित सांसदहरूले प्रधानमन्त्री देउवालाई सरकारको नेतृत्व कांग्रेसले नै गर्नुपर्ने बताए। माओवादी केन्द्रका अध्यक्ष पुष्पकमल दाहाल प्रचण्डले आफ्नो नेतृत्वमा सरकार गठन हुनुपर्ने धारणा सार्वजनिक गरेका छन्। तर, निर्वाचनबाट पहिलो दल बनेको कांग्रेसले नै सरकारको नेतृत्व गर्न पाउनुपर्ने अडान कांग्रेसका सांसदहरूको छ। प्रचण्डजीले प्रधानमन्त्री दाबी गर्नुभएको छ। यसलाई हामीले स्वाभाविक रूपमा लिएका छौं। तर, ठूलो दलको हैसियतले कांग्रेस नेतृत्व पाउनु उपयुक्त हुन्छ, पार्टी प्रवक्ता प्रकाशशरण महतले भने। उनले गठबन्धनभित्र अन्य दलहरू भएकाले दाबी विरोध हुनु स्वाभाविक भएको बताए। धेरै दल सम्बद्ध भएपछि पदका लागि दाबी पेस गर्नु स्वाभाविक कुरा हो। तर, जनताले कांग्रेसलाई ठूलो दल बनाएको छ। सरकारको नेतृत्व पनि पहिले कांग्रेसले पाउनुपर्छ, उनले भने। नेता एनपी साउदले पनि पहिले कांग्रेसकै नेतृत्वमा सरकार बन्नुपर्ने बताए। प्रधानमन्त्री पदमा आलोपालो हुनुपर्छ। यसमा कांग्रेस लचक छ। तर, ठूलो दलको हैसियतले पहिले कांग्रेसले नेतृत्व पाउनुपर्छ, उनले भने। कांग्रेस नेता रामहरि खतिवडाले भने कांग्रेसकै नेतृत्वमा सरकार बन्ने ठोकुवा गरे। कांग्रेसको नेतृत्वमा सरकार बन्छ। यसमा दुई मत छैन, उनले भने। संसदीय दलको नेता छान्न कांग्रेसले कार्यसम्पादन समितिको बैठक सोमबार बोलाएको छ। बुधबार हुने संसदीय दलको निर्वाचनका लागि समिति बनाउन बैठक बोलाएको महामन्त्री गगनकुमार थापाले जानकारी दिए। संसदीय दलको नेता छान्ने प्रक्रिया सुरु भइरहँदा कांग्रेसभित्र को दलको नेता बन्ने विषय रोचक बन्दै गएको छ। बालुवाटारको चियापान कार्यक्रममा संसदीय दलको नेता को बन्ने विषयमा पनि टीकाटिप्पणी भएको थियो। सहभागी अधिकांश सांसदहरूले देउवाकै नेतृत्वमा सरकार बन्नुपर्ने बताइरहँदा महामन्त्री थापा र शेखर कोइरालासमेत संसदीय दलको नेता बन्ने दौडमा छन्। उनीहरूले सार्वजनिक रूपमै संसदीय दलको नेता बन्ने दौडमा रहेका बताइसकेका छन्। कोइरालाले भने संसदीय दलको नेता को भन्ने कुरा नितान्त पार्टीको कुरा भएको बताएका छन्। उनले आफू त्यसको दौडमा रहेको वा नरहेकाबारे खुलाउन चाहेनन्। पार्टी प्रवक्ता महतले एकताको सन्देश दिन संसदीय दलको नेता सर्वसम्मत तरिकाले चयन हुने बताए। संसदीय दलको निर्वाचन केही दिनमै हुन्छ। अरू दलको सहयोग लिएर सरकार बनाउने भएकाले एकताको सन्देश दिन पनि सर्वसम्मत नेता चयनको प्रयास हुन्छ, उनले भने।"
शीतलनिवासको चाबी कसलाई ?,"काठमाडौं : को बन्ला राष्ट्रपति ? प्रधानमन्त्रीमा को आउला ?, चुनावपछि सबैको चासो छ। जनताले चुनावमा कुनै एक दललाई मात्रै बहुमत दिएनन्। प्रधानमन्त्री र राष्ट्रपति हात पार्न दलहरू मिल्नैपर्ने जनताको म्यान्डेड छ। त्यसैकारण दलहरू भागबन्डाको संवाद र छलफलमा व्यस्त छन्। ५ दलीय गठबन्धनका दलहरू मिलेरै यी पद भागबन्डा गर्नेतिर सक्रिय छन्। उता विपक्षी एमाले गठबन्धन भत्काएर नयाँ समीकरण बनाउने प्रयत्नमा छ। किनभने, यही समीकरण रहिरहे सत्ता र शक्तिका कुनै पनि पद एमालेले नपाउने पक्का छ। यता, ५ दलीय गठबन्धनमा पनि राष्ट्रपति र प्रधानमन्त्रीको भागबन्डा मिलिसकेको छैन। कांग्रेस दुवै पद आफूले पाउनुपर्ने अडानमा छ। गठबन्धनका अरू दलहरू प्रधानमन्त्री र राष्ट्रपति मध्ये कांग्रेसले एक रोज्नुपर्ने तर्क गर्न थालेका छन्। कांग्रेसमा पनि संसदीय दलको नेताका लागि उत्तिकै दौडधुप चलेको छ। तर, गठबन्धनमा रहेका अरू दलका नेताहरू भन्छन्, राष्ट्रपति र प्रधानमन्त्री दुवै पद कांग्रेसलाई दिन सकिन्न। कांग्रेसले दुवै पद नछोड्ने संकेत पाएपछि माओवादी केन्द्रका अध्यक्ष पुष्पकमल दाहाल प्रचण्डले नयाँ समीकरणको प्रयास थालेका छन्। कांग्रेसले दुवै पदको दाबी नछोडे एमालेसँग नयाँ समीकरण हुनसक्ने भन्दै प्रचण्डले एमालेसँग बाक्लो छलफल अघि बढाएका छन्। त्यसकै परिणाम, प्रचण्डले प्रधानमन्त्रीमा दाबी प्रस्तुत गरिसकेका छन्। दुवै पदको दाबी गर्नका लागि कांग्रेससँग बहुमत छ र ? माओवादीका एक स्थायी समिति सदस्यले भने, दुइटामध्ये एक पद कांग्रेसले छोड्नै पर्छ। नभए अनेक विकल्प छन्। यता कांग्रेसका नेताहरू भने प्रधानमन्त्री र राष्ट्रपति आफैंले लिने अडान राखिरहेका छन्। गठबन्धनमा रहेका अरू नेताहरूले पनि राष्ट्रपति बन्न चासो देखाएका छन्। एकीकृत समाजवादीका सम्मानित नेता झलनाथ खनालले त चुनाव अघि नै राष्ट्रपति र सभामुख पदको पनि भागबन्डा गर्न प्रधानमन्त्री देउवासँग प्रस्ताव गरेका थिए। तर, त्यतिबेला ठोस निर्णय भएन। राष्ट्रपतिका आकांक्षी खनाल प्रधानमन्त्री र राष्ट्रपतिमध्ये कांग्रेसले एक रोज्नुपर्ने बताउँदै आएका छन्। एकीकृत समाजवादीका अध्यक्ष माधव नेपाललाई राष्ट्रपति बन्न गठबन्धनका अरू नेताहरूले दबाब बढाइरहेका छन्। यता कांग्रेसको १४औं महाधिवेशनकै क्रममा वरिष्ठ नेता रामचन्द्र पौडेललाई भावी राष्ट्रपति मा धेरै नेताले प्रस्ताव गरेका थिए। पार्टी सभापति शेरबहादुर देउवाले राष्ट्रपति बनाउने आश्वासन दिएकै कारण महाधिवेशनमा पौडेल चुपचाप बसेको र त्यसकै लोभमा परेर देउवालाई सहयोग गरिरहेकोे कांग्रेसकै एकथरि नेताहरूको भनाइ छ। कुनै पनि गठबन्धनलाई यो निर्वाचनले सुविधाजनक बहुमत दिएन। यस्तो अवस्थामा भावी राष्ट्रपतिका लागि नेताहरूको मात्रै होइन, पूर्व प्रधानन्यायाधीशहरूको पनि दौडधुप चलिरहेको छ। आकांक्षी नेता आआफ्नो पार्टी र गठबन्धनभित्र अनुकूलता जुटाउने गृहकार्यमा छन्, भने पूर्व प्रधानन्यायाधीश निकटका दललाई रिझाउन। दलीय र गैरदलीय आकांक्षी धेरै भएपछि शीतलनिवासको चाबी हातमा पार्न अझै धेरै कसरत गर्नुपर्ने देखिन्छ। विपक्षी एमालेका तर्फबाट भावि राष्ट्रपतिमा सुवास नेम्बाङको नाम लिने गरिन्छ। वर्तमान राष्ट्रपति विद्यादेवी भण्डारीलाई राष्ट्रपतिको तेस्रो पटक उम्मेदवार बन्न संविधानले नै छेकेका कारण संविधानसभा अध्यक्ष एवं पूर्वसभामुख नेम्बाङको नाम लिने गरिन्छ। ०७२ मा संविधान जारी भएपछिको राष्ट्रपति निर्वाचनमा पनि नेम्बाङलाई राष्ट्रपति भनेर एकथरी नेताहरूले चर्चा गरेका थिए। तर, त्यतिबेला भण्डारीलाई नै राष्ट्रपतिमा दोहोर्याउने निर्णय एमालेले गरेको थियो। एकीकृत समाजवादीका अध्यक्ष माधवकुमार नेपाललाई राष्ट्रपति बन्न गठबन्धनभित्रबाटै दबाब परेको नेपाल स्रोतको दाबी छ। माओवादी केन्द्रका अध्यक्ष प्रचण्डसहितका नेताहरूले राष्ट्रपति बन्न नेपाललाई प्रस्ताव गरेको बताइन्छ। राष्ट्रपति तपार्इं हुनुपर्यो भनेर प्रस्ताव आइरहेको छ, नेपाल निकट स्रोतले भन्यो। नेता नेपालले भने अझै कार्यकारी भूमिकामै काम गर्न चाहेको धारणा आफू निकट नेताहरूसँग राख्ने गरेका छन्। ०६४ को पहिलो संविधानसभा संविधान नबनाई विघटन भयो। अनि, संवैधानिक र राजनीतिक संकट (भ्याकुम) उत्पन्न भयो। निर्वाचित संसद् (संविधानसभाले संसद्को हैसियतमा पनि काम गथ्र्यो) नै नरहेपछि सरकार गठनमा संवैधानिक अड्चन देखापरे। अनि, खोजी भयो, स्वतन्त्र सरकार। संविधानमा बाधा अडकाउ फुकाउ गरियो र प्रधानन्यायाधीश खिलराज रेग्मीलाई मन्त्रिपरिषद् अध्यक्ष (प्रधानमन्त्री) बनाइयो। गैरदलीय उक्त सरकारको मुख्य कार्यभार थियो, एक वर्षभित्र अर्को संविधानसभा निर्वाचन गर्ने। रेग्मी नेतृत्वको सरकारले तोकिएको समयभित्रै कार्यभार पूरा गर्यो। दोस्रो संविधानसभा निर्वाचनपछि संविधान बन्यो, राजनीतिक कोर्ष लिक मा फक्र्यो। अनि, रेग्मीले भन्न थाले, त्यत्रो जिम्मेवारी पूरा गरेको व्यक्तिलाई जिम्मेवारी दिनुपर्दैन ? यो निर्वाचनमा कुनै पनि दलले बहुमत ल्याउन नसकेपछि (सबैको साझा) बनेर राष्ट्रपति बन्न चाहन्छन्, रेग्मी। उनले केही दिनअघि प्रधानमन्त्री शेरबहादुर देउवालाई भेटेर राष्ट्रपतिमा आफूलाई अघि सार्न प्रस्ताव गरिसकेका छन्। त्यसैकारण, सत्ता गठबन्धनमा गैरराजनीतिक व्यक्तिलाई राष्ट्रपति बनाउने कि नबनाउने भन्ने बहस सुरु भएको छ। माओवादी केन्द्रका महासचिव देव गुरुङले गैरराजनीतिक व्यक्तिलाई राष्ट्रपति बनाउन नसकिने धारणा स्पष्ट गरिसकेका छन्। आफ्नो पार्टीको नेताका नाममा सहमति जुट्न नसके कांग्रेसले पार्टी निकट स्वतन्त्र व्यक्तिलाई राष्ट्रपति बनाउने दाउमा छ। त्यसका लागि पूर्वप्रधानन्यायाधीश कल्याण श्रेष्ठको नामबारे बालुवाटारमा छलफल भएको स्रोतले बतायो। लोकतन्त्र, जनताका मुद्दा र मानवअधिकारका मुद्दामा पूर्वप्रधानन्यायाधीश श्रेष्ठ खुलेर बहसमा उत्रिने गर्छन्। कांग्रेसको १४ औं महाधिवेशनमै राष्ट्रपतिमा धेरै नेताको प्रस्ताव थियोरामचन्द्र पौडेल। त्यस बेला पार्टी सभापतिमा आफूलाई सघाउन आग्रह गर्दै शेखर कोइराला र प्रकाशमान सिंहले पौडेललाई राष्ट्रपतिमा प्रस्ताव गरेका थिए। पार्टीको मूल नेतृत्वबाट पन्छिँदै गएका पौडेललाई कार्यकारी (प्रधानमन्त्री) बन्न अप्ठ्यारो हुने भन्दै धेरैले सेरोमोनियल राष्ट्रपतिमै फिट हुने प्रस्ताव गर्दै आएका छन्। ०४८ देखि लगातार संसद्मा प्रतिनिधित्व गर्दै आएका पौडेल ०७४ को निर्वाचनमा पराजित भए। पार्टीको १४औं महाधिवेशनमा सभापतिको उम्मेदवार पनि बनेनन्। त्यतिबेला धेरैको अनुमान थियो, पौडेललाई देउवाले राष्ट्रपतिमा मनाएका छन्। त्यसैकारण उनी चुप बसे। पौडेलको मौन समर्थनमा पार्टी सभापति जितेका देउवाले भावी राष्ट्रपतिमा पौडेललाई अघि सार्न सक्ने अनुमान गरिँदैछ। तर, यसपटक चुनाव जितेपछि पौडेलले संसदीय दलको नेता बन्न चाहेको भनाइ सार्वजनिक गरे। पौडेलका लागि प्रधानमन्त्रीभन्दा पनि राष्ट्रपति बन्न सहज हुने कांग्रेसी नेताहरू बताउँछन्। कांग्रेसले राष्ट्रपतिमा पौडेललाई अघि सार्ने सम्भावना छ। पूर्वप्रधानमन्त्री एवं एकीकृत समाजवादीका सम्मानित नेता खनालले ०७२ सालमै राष्ट्रपति बन्ने इच्छा जनाएका थिए। पार्टीको नवौं महाधिवेशनकै क्रममा पार्टी अध्यक्ष केपी ओलीले राष्ट्रपतिको बचन आफूलाई दिएको खनालले बताउने गरेका थिए। तर, एमालेमै रहेका बेला खनाललाई राष्ट्रपतिको उम्मेदवार बनाइएन। त्यसैकारण खनाल त्यसबेला पार्टी अध्यक्ष ओलीसँग निकै असन्तुष्ट बनेका थिए। ०७४ मा पनि खनालले राष्ट्रपतिमा चाहना राखेका थिए। तर, त्यतिबेला पनि भण्डारीलाई नै राष्ट्रपतिमा दोहोर्याउने निर्णय एमाले स्थायी समितिले गर्यो। दोस्रो पटक पनि मौका नपाएपछि खनाल पार्टी अध्यक्ष ओलीसँग निकै चिढिए। एमालेभित्र विवाद बढ्दै गएपछि माधव नेपालसँगै खनाल पनि एमाले छोडेर एकीकृत समाजवादी पार्टी गठन गरे। हाल एकीकृत समाजवादी सत्ता गठबन्धनमा सहभागी छ। त्यसैकारण राष्ट्रपति एकीकृत समाजवादीले पाउने गरी लबिङ गर्नुपर्ने लबिङ खनाल र उनी निकट नेताहरूले गरिरहेका छन्। कांग्रेसले प्रधानमन्त्री लिए राष्ट्रपति छोड्नुपर्ने खनालको धारणा छ। प्रतिनिधिसभा र प्रदेशसभाको सिट बाँडफाँट सँगै राष्ट्रपति, सभामुख र अरू पदको पनि अहिले नै टुंगो लगाउनुपर्छ, खनाल निकट एकीकृत समाजवादीका एक पदाधिकारीले भने, मुख्य पद जति सबै कांग्रेसलाई सुम्पेर गठबन्धन गर्नुको अर्थ के रहन्छ र ? माओवादी केन्द्रको भागमा राष्ट्रपति पद परे, दुईजना आकांक्षी देखिएका छन्। हालका उपराष्ट्रपति नन्दबहादुर पुन पासाङ र पूर्वसभामुख अग्नि सापकोटा राष्ट्रपतिका आकांक्षी देखिएका छन्। उपराष्ट्रपति पुनले दुई कार्यकाल भूमिका निर्वाह गरिसकेका छन्। पूर्वसभामुख सापकोटा यसपटक चुनावमा पनि उठेनन्। हुन त, राष्ट्रपतिउपराष्ट्रपति बन्न सांसद् बनिरहनु पर्दैन। माओवादीबाट अमिक शेरचन पनि राष्ट्रपतिको आकांक्षीका रूपमा हेर्ने गरिएको छ। शेरचन हाल लुम्बिनी प्रदेश प्रमुख छन्। चुनावी परिणामपछि एमालेको ध्यान छ सत्ता गठबन्धन भत्काउने र वामगठबन्धन बनाउने। ५ दलीय गठबन्धन कायमै रहे सबै राजकीय पद एमालेले गुमाउने निश्चित छ। त्यसैले एमालेमा राष्ट्रपति उम्मेदवारबारे कुनै छलफल नै नभएको नेताहरू बताउँछन्। हामीसँग राष्ट्रपति निर्वाचित हुन बहुमत नै छैन, एमाले प्रचार विभाग उपप्रमुख विष्णु रिजाल भन्छन्, सत्ता गठबन्धन कसरी प्रस्तुत हुन्छ, त्यसअनुसार अघि बढौला। एमालेको भागमा राष्ट्रपति आइलागे सम्भावित पात्रका रूपमा हेरिन्छन्, उपाध्यक्ष सुवास नेम्बाङ। नरम स्वभाव, व्यवहार र कार्यशैलीका कारण पनि नेम्बाङलाई राष्ट्रपति बनाउनुपर्ने मत एमालेमा बलियो छ। नेम्बाङले राष्ट्रिय मुद्दामा सिंगो मुलुक एक ढिक्का हुनुपर्ने धारणा पनि राख्दै आएका छन्। मधेसी समुदाय र महिलापछि अब जनजाति समुदायबाट राष्ट्रपति बन्नुपर्ने तर्क केही नेताहरूले गर्दै आएका छन्। त्यसका लागि नेम्बाङलाई अघि सार्नुपर्ने उनीहरूको तर्क छ। नेम्बाङको भित्रि चाहना पनि राष्ट्रपति बन्ने नै रहेको उनी निकट नेताहरू बताउँछन्। तर, नेम्बाङ भने, विवादरहित ढंगले पार्टीले सर्वसम्मत निर्णय नगरेसम्म राष्ट्रपतिका लागि इच्छासम्म व्यक्त गर्ने स्थितिमा नरहेको उनी निकट नेताहरू बताउँछन्। राष्ट्रपति निर्वाचनका मतदाता हुन्छन्, संघीय संसद् (प्रतिनिधिसभाराष्ट्रियसभा)का सांसद र प्रदेशसभाका सदस्यहरू। प्रतिनिधिसभा २ सय ७५, राष्ट्रियसभा ५९ र प्रदेशसभाका ५ सय ५० जना सदस्य गरी ८ सय ८४ जनाले राष्ट्रपति निर्वाचनमा मत हाल्न पाउँछन्। उनीहरूले दिने मतको भार भने फरक हुन्छ। संघीय सांसदको मतभार ७९ र प्रदेशसभाका सांसदको मतभार ४८ हुन्छ। कुल मतको बहुमत प्राप्त गर्ने व्यक्ति राष्ट्रपतिमा निर्वाचित हुन्छ। त्यसकारण राष्ट्रपति निर्वाचनका मतदाता पहिल्यै निश्चित हुन्छन्। संविधानको धारा ६३ को उपधारा (१) मा राष्ट्रपतिको पदावधि निर्वाचित भएको मितिले पाँच वर्षको हुने व्यवस्था गरेको छ। र, कानुनअनुसार राष्ट्रपतिको पदावधि सकिनु कम्तीमा एक महिनाअघि निर्वाचन आयोगले त्यसको जानकारी सरकारलाई दिनुपर्ने व्यवस्था छ। ०७४ फागुन २९ गते राष्ट्रपतिको निर्वाचन भएको थियो। उक्त चुनावबाट विद्यादेवी भण्डारी दोस्रो कार्यकालका लागि राष्ट्रपतिमा निर्वाचित भएकी थिइन्। राष्ट्रपति भण्डारी तत्कालीन वामगठबन्धनकी साझा उम्मेदवार थिइन्। त्यसकारण उनले झन्डै दुईतिहाइ मत ल्याएकी थिइन्। उनको मतभार ३९ हजार २ सय ७५ थियो। राष्ट्रपतिमा पराजित कांग्रेसकी कुमारी लक्ष्मी राईको मतभार ११ हजार ७ सय ३० मात्रै थियो। भण्डारी संविधान जारी भएपछि २०७२ कात्तिक १२ गते पहिलोपटक राष्ट्रपति बनेकी थिइन्। त्यसअघि ०६५ मा डा रामवरण यादव राष्ट्रपतिमा निर्वाचित भएका थिए। राष्ट्रपतिको योग्यता"
माओवादी केन्द्रका उपमहासचिव वर्षमान मंगलबार स्वदेश फर्कने,काठमाडौं : चीनमा उपचाररत नेकपा माओवादी केन्द्रका उपमहासचिव वर्षमान पुन 'अनन्त' मंगलबार स्वदेश फर्कने भएका छन्। स्वास्थ्यमा सुधार देखिएपछि पुन मंगलबार नेपाल फर्कन लागेको पारिवारिक स्रोतले जनाएको छ। वंशाणुगत जण्डिशबाट पीडित पुन चुनावी धपेडीका कारण रोग बल्झिएपछि गत १६ मंसिरमा नेपाली चिकित्सकहरूको परामर्शमा फलोअप उपचारका लागि चीन गएका थिए। पुन सेनजेनस्थित थर्ड पिपुल्स् अस्पतालकोमा उपचार गराइरहेका छन्। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोमभनिन्छ। गत वर्ष चीनमा उपचार गरेर फर्कंदा पुनमा जन्डिसको मात्रा (बिलरुविन) ९ रहेकोमा अहिले बढेर ३५ पुगेपछि उनी चीन गएका हुन्।
पक्राउ परेका महन्थ जग्गनाथ दासलाई अनुसन्धानका लागि रुपन्देही लगियो,महोत्तरी : महोत्तरी प्रहरीले किर्ते गरेको आरोपमा महिटानीस्थित लक्ष्मी नारायण मठका मान महन्थ जग्गनाथ दास वैष्णवलाई पक्राउ गरेको हो । आइतबार महिटानीस्थित मठबाट महन्थलाई पक्राउ गरिएको जिल्ला प्रहरी कार्यालय महोत्तरीले जनाएको छ । रुपन्देहीका प्रमुख जिल्ला अधिकारी भरतमणि पाण्डेयका अनुसार रोक्का गरि राखिएको खाता फुकुवा गर्नका लागि किर्ते कागज बनाएको आरोपमा प्रहरीले महन्थलाई पक्राउ गरि अनुसन्धान अगाडि बढाएको जनाएको छ । पक्राउ परेका महन्थले रुपन्देहीका सहायक प्रमुख जिल्ला अधिकारी रामचन्द्र अर्यालको नक्कली हस्ताक्षर गरि रुपन्देहीस्थित मेगा बैंकबाट ७० लाख ८२ हजार ५१० रुपैयाँ ३५ पैसा निकालिएको उनीमाथि आरोप रहेको प्रमुख जिल्ला अधिकारी पाण्डेयले बताए । बैंकबाट निकालिएको सो रकम उनले जनकपुरका श्रवण यादवको खातामा जम्मा गरेको अनुसन्धानको क्रममा पाइएको छ । उनलाई थप अनुसन्धानको लागि रुपन्देही पठाईएको महोत्तरीका एसपी कृष्ण पंगेनीले बताए ।
माओवादी केन्द्रको पदाधिकारी बैठक बस्दै : सरकार गठन र सत्ता समीकरणबारे छलफल हुने,"काठमाडौं : नेकपा माओवादी केन्द्रको पदाधिकारी बैठक बस्दैछ। नयाँ सरकार गठनका पार्टी अध्यक्ष पुष्पकमल दाहाल (प्रचण्ड) ले कसरत गरिरहेका बेला माओवादी केन्द्रको पदाधिकारी बैठक बोलाइएको हो। आइतबार दिउँसो २ बजे पार्टी कार्यालय पेरिसडाँडामा बस्ने पदाधिकारी बैठकमा संसदीय दलको नेता, नयाँ सरकार गठन र सत्ता समीकरण र पछिल्लो राजनीतिक घटनाक्रमको विषयमा छलफल हुने खुमलटार स्रोतले जनाएको छ। शनिबार प्रचण्डले बालुवाटार पुगेर आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका थिए। सत्ता समीकरण निर्माणबारे एमालेसँग समेत समानान्तर वार्तामा माओवादी केन्द्रका दोस्रो तहका नेताहरु रहेको समयमा अध्यक्ष प्रचण्डले देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। छैटौं पटक प्रधानमन्त्री बन्ने तयारीमा रहेका कांग्रेस सभापति देउवा पनि, प्रचण्डको प्रस्तावले झस्किएका छन्। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। प्रचण्ड निकटका एक नेताका अनुसार, केही दिनदेखि आँफै प्रधानमन्त्री बन्ने तयारीमा प्रचण्डले गृहकार्य थालेका छन्। त्यसका लागि प्रचण्डले पार्टीभित्र आन्तरिक छलफलाई तीब्रता दिएका छन्। पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। माओवादीले पहिलो प्राथमिकता सत्ता गठबन्धनलाई नै दिने तर कांग्रेस सहमतिमा नआएको खण्डमा एमालेलाई साथ लिएर अगाडि बढ्ने तयारीसमेत गरेको छ। यस अगाडि बसेको माओवादी केन्द्र पदाधिकारी बैठकपछि सरकार गठनका लागि सबै विकल्पमा खुला रहेको र सरकार निर्माणका लागि एमालेसँग समेत सहकार्य हुन सक्ने बताएपछि कांग्रेसमा तरंग उत्पन्न भएको थियो। केहि दिन अगाडि अध्यक्ष प्रचण्डले आफ्ना पार्टीका महासचिव देव प्रसाद गुरुङलाई एमाले अध्यक्ष केपी शर्मा ओली भेट्न बालकोट पठाएका थिए। ओली र गुरुङबीच झण्डै दुई घण्टा छलफल भएको थियो। आजको बैठकमा आगामी रणनीतिबारे थप छलफल हुने खुमलटार स्रोतले जनाएको छ।"
सत्ता गठबन्धनभित्रै सरकार गठनको गृहकार्य भइरहेको छ : महासचिव भुसाल,काठमाडौं : नेकपा (एकीकृत समाजवादी)का महासचिव डा बेदुराम भुसालले लोकतान्त्रिकवाम गठबन्धनकै नेतृत्वमा नयाँ सरकार गठन हुने बताएका छन् । उनले सरकार गठनका लागि गठबन्धनभित्र गृहकार्यका साथै छलफल भइरहेको जानकारी दिए। महासचिव भुसालले निर्वाचन आयोगले परिणाम राष्ट्र प्रमुखलाई बुझाइसकेकाले एक महिनाभित्रमा सरकार गठन हुने बताए। कम्युनिष्ट पार्टीलाई परिणाममुखी बनाउन लाग्नुपर्ने बताउँदै उनले पार्टीले देशभर सङ्गठन विस्तार गर्दै गतिशील बनाउनुपर्नेमा जोड दिए । गत मंसिर ४ गते भएको निर्वाचनमा एकीकृत समाजवादीले थ्रेस होल्ड नकटाउँदा राष्ट्रिय पार्टी बन्न सकेन।निर्वाचनमा पार्टीको काममा निरन्तर खटेका नेता तथा कार्यकर्तालाई धन्यवाद दिँदै उनले निर्वाचन परिणामबाट हतोत्साहित नहुन आग्रह गरे। एकीकृत समाजवादी)को काठमाडौं निर्वाचन क्षेत्र नं ९ ले शनिबार आयोजना गरेको कार्यक्रममा उनले पार्टीको शक्तिलाई पुनःगठित गरी आगामी चुनावको तयारीमा थप उत्साहका साथ अहिलेदेखि क्रियाशील हुन कार्यकर्तालाई निर्देशन दिए।  रासस
कर्णालीमा २२ दलको धरौटी जफत,"कर्णाली : कर्णाली प्रदेशसभामा बन्दसूची पेस गर्ने २२ दलको धरौटी जफत भएको छ। निर्वाचन आयोगले शनिबार कर्णाली प्रदेश प्रमुख तिलक परियारसमक्ष प्रदेशसभा सदस्य निर्वाचन, २०७९ को परिणामसहितको प्रतिवेदन बुझाउँदा यहाँका २२ दलहरुको धरौटी जफत भएको जनाएको छ। प्रदेशसभा सदस्य निर्वाचन ऐन, २०७४ अनुसार समानुपातिक निर्वाचन प्रणालीअन्तर्गत हुने निर्वाचनमा कुनै राजनीतिक दलले कम्तीमा एक सिट प्राप्त नगरेमा त्यस्तो दलले राखेको धरौटी जफत हुने व्यवस्थाबमोजिम प्रदेशसभातर्फ बन्दसूची पेस गर्ने २८ दलमध्ये कर्णाली प्रदेशमा २२ वटा राजनीतिक दलको धरौटी जफत गरिएको आयोगका सहसचिव यज्ञप्रसाद भट्टराईले जानकारी दिए। पत्रकार भेटघाटमार्फत शनिबार सहसचिव भट्टराईले निर्वाचन परिणाम प्रतिवेदनअनुसार कर्णाली प्रदेशसभातर्फ ४० जना निर्वाचित भएका छन्। यसमा पुरुष २५ जना (६२५ प्रतिशत) र महिला १५ जना (३७५ प्रतिशत) छन्। उनका अनुसार कर्णाली प्रदेशसभा सदस्य निर्वाचनमा पहिलो हुने निर्वाचित हुने निर्वाचन प्रणालीतर्फ १५ र समानुपातिक निर्वाचन प्रणालीतर्फ २८ राजनीतिक दल निर्वाचनमा सहभागी भएका थिए। 'प्रदेशसभाको पहिलो हुने निर्वाचित हुने निर्वाचन प्रणालीतर्फ एक सय १३ पुरुष र तीन महिला गरी कुल एक सय १६ जनाको अन्तिम उम्मेदवारी कायम भएको थियो', उनले भने, 'समानुपातिक निर्वाचन प्रणालीतर्फ भने कुल दुई सय जना उम्मेदवारको अन्तिम बन्दसूची कायम गरिएको थियो।' प्रदेशसभा सदस्य निर्वाचन, २०७९ मा चार लाख ९७ हजार नौ सय ८० महिला, पाँच लाख १० हजार चार २० पुरुष र अन्य तीन गरी कुल १० लाख आठ हजार चार सय तीन मतदाता कायम रहेको उनले बताए। आयोगको प्रतिवेदनअनुसार पहिलो हुने निर्वाचित हुने निर्वाचनमा छ लाख १४ हजार सात सय १७ (६०९६ प्रतिशत) मत खसेकामा पाँच लाख ८९ हजार चार सय ८४ (९५९ प्रतिशत) मत सदर र २५ हजार दुई सय ३३ (४१० प्रतिशत) मत बदर भएको छ। समानुपातिक निर्वाचनमा छ लाख १३ हजार पाँच सय नौ (६०४ प्रतिशत) मतदान भएकामा पाँच लाख ७७ हजार आठ सय २९ (९४१ प्रतिशत) मत सदर भएको छ। उक्त निर्वाचनमा ३५ हजार छ सय ८० (५८२ प्रतिशत) मत बदर भएको आयोगले जनाएको छ। प्रदेशसभा सदस्य निर्वाचन ऐन, २०७४ को दफा ६० मा प्रदेशसभामा समानुपातिक निर्वाचन प्रणालीतर्फको कुल सदर मतको १५ प्रतिशत थ्रेसहोल्ड कटाउने वा सोभन्दा बढी मत प्राप्त गर्ने दलको तर्फबाट मात्र उम्मेदवार निर्वाचित हुने व्यवस्था छ। जसअनुसार कर्णाली प्रदेशसभामा नेकपा (एमाले), नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र राष्ट्रिय प्रजातन्त्र पार्टीको समानुपातिक निर्वाचन प्रणालीतर्फ प्रतिनिधित्व भएको छ। प्रतिनिधिसभा तथा प्रदेशसभा सदस्य निर्वाचनमा ३७ राष्ट्रिय संस्थाका सात हजार पाँच सय ५३ र दुईवटा अन्तर्राष्ट्रिय संस्थाबाट १२ जना पर्यवेक्षकबाट निर्वाचन पर्यवेक्षण भएको जनाइएको छ। आयोगका अनुसार निर्वाचित प्रदेशसभा सदस्यहरूको नामावली नेपाल राजपत्रमा प्रकाशित गरिनेछ। रासस"
सोमबार दिउँसो देशका तीनवटा प्रदेशमा वर्षा हुने,"काठमाडौं : सोमबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार प्रदेश १, बागमती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। साथै प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाले जनाएको छ। रातको समयमा प्रदेश १, बागमती प्रदेश र गण्डकी प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको पनि सम्भावना रहेको छ।"
ढुंगा खसेर लाग्दा एक जनाको मृत्यु,पाँचथर : जिल्लाको याङबरक गाउँपालिका३ सामाखुस्थित इङवा हाइड्रोपावर जाने बाटझ खन्ने क्रममा ढुंगा खसेर लाग्दा एक जनाको मृत्यु भएको छ। जेसीबीले हाइड्रोपावर जाने बाटो खन्ने क्रममा अचानक ढुंगा खसेर लाग्दा सोही हाईड्रोमा काम गर्ने बर्दिया बारबर्दिया गाउँपालिका८ बस्ने ३३ वर्षीय लाल बहादुर थारुको मृत्यु भएको हो। ढुंगा खसेर लाग्दा गम्भीर घाइते भएका उनको जिल्ला अस्पतालमा उपचारको क्रममा मृत्यु भएको हो। यस सम्बन्धमा प्रहरीले थप अनुसन्धान गरिरहेको छ।
काठमाडौंमा भूकम्पको धक्का,काठमाडौं : काठमाडौंमा भूकम्पको धक्का महसुस भएको छ। आइतबार राति १० बजेर ५३ मिनेट जाँदा भूकम्पको धक्का महसुस भएको हो। राष्ट्रिय भूकम्प मापन तथा अनुसन्धान केन्द्रका अनुसार धादिङ केन्द्रविन्दु भएर ४५ म्याग्निच्युडको भूकम्प गएको हो।
तनहुँमा हल गोरु पाल्ने किसानलाई १० हजार दिइने,"तनहुँ : तनहुँको म्याग्दे गाउँपालिकाले हल गोरु पाल्ने किसानलाई प्रोत्साहनस्वरुप १० हजार अनुदान दिने भएको छ। कृषि उत्पादनमा आत्मनिर्भर बनाउने उद्देश्यले किसानलाई अनुदान दिने कार्यक्रम ल्याएको हो। 'गाउँपालिकाभित्र हल गोरु पाल्ने किसानको तथ्याङ्क सङ्कलन गर्ने काम भइरहेको छ', गाउँपालिकाका प्रमुख प्रशासकीय अधिकृत नारायणप्रसाद अधिकारीले भने। गाउँपालिकाले किसानलाई ५० प्रतिशत अनुदानमा हाते ट्याक्टरलगायत सामग्रीसमेत प्रदान गर्दै आएको छ। औजार खरिद गर्न नसक्ने किसानलाई हल गोरु पाल्न अनुदान दिन लागेको गाउँपालिकाका अध्यक्ष श्रीप्रसाद श्रेष्ठले बताए। गोरु पाल्ने र जोत्ने परम्परा हट्दै जान थालेपछि यसको संरक्षण गर्नका लागि उक्त कार्यक्रम अघि बढाएको हो। गाउँपालिकाले असहाय रोगीलाई १० हजार प्रदान गर्दै आएकामा चालु आवदेखि १५ हजार आर्थिक सहायता प्रदान गर्दैआएको श्रेष्ठले जानकारी दिए। चालु आवको प्रथम चौमासिक सामाजिक सुरक्षा भत्ताअन्तर्गत तीन हजार चार सय एघार लाभग्राहीलाई २९ लाख ८६ हजार रकम वितरण गरिएको छ। आकस्मिक बाली संरक्षण सेवा कार्यक्रमअन्तर्गत ५५ किसानलाई करिब एक सय बीस रोपनी क्षेत्रफलको धानमा लागेको कीरा नियन्त्रणका लागि विषादी वितरण गरिएको छ। किसानलाई उत्पादनसँग जोड्न १६ हजार छ सय ५० किलो आलुको बीउ ५० प्रतिशत अनुदानमा वितरण गरिएको गाउँपालिकाले जनाएको छ। रासस"
भारतबाट आँखाको लेन्स तस्करी,"विराटनगर : मोतियाविन्दुको शल्यक्रिया गरेका बिरामीको आँखामा प्रयोग गरिने लेन्स भारतबाट नेपालतिर तस्करी हुने गरेको पाइएको छ। भारतको जोगवनीबाट विराटनगर भित्राइएको लेन्स इलाका प्रहरी कार्यालय रानीका प्रहरी निरीक्षक महेन्द्र दर्नाल र सीमा प्रहरी चौकीका प्रहरी वरिष्ठ नायव निरीक्षक चन्द्रशेखर शिवकोटी नेतृत्वको संयुक्त टोलीले बरामद गरेपछि तस्करी हुने गरेको खुलेको हो। भन्सार छली गरेर ल्याइएको आँखाको लेन्स प्रहरीले आइतबार बिहानका राति १ बजेतिर विराटनगर महानगरपालिका१६ जुट मिल्सनजिकबाट बरामद गरेको छ। एउटा लेन्सको मूल्य ५ हजारदेखि ४० हजार रुपैयाँसम्म पर्ने आँखा अस्पतालहरूले जनाएका छन्। आठ लाख ६४ हजार मूल्य बराबरको १ सय २० वटा लेन्स र ३४ हजार ८ सय रुपैयाँ बराबरको औषधि बरामद भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार भारतदेखि तस्करी गरेर ल्याइएको लेन्स आँखा अस्पतालहरूले प्रयोग गर्ने गरेको आशंका छ। भन्सार तिरेर ल्याउँदा महँगो पर्ने भएपछि अवैध तरिकाले ल्याइएको लेन्स बिरामीका लागि प्रयोग गर्ने गरिएको प्रहरीको बुझाइ छ। एउटा लेन्सको मूल्य ५ हजारदेखि ४० हजार रुपैयाँसम्म पर्ने आँखा अस्पतालहरूले जनाएका छन्। खपत हुनेमध्ये ६० प्रतिशतभन्दा बढी लेन्स नेपालमै उत्पादन हुन्छ, प्रसाईंले भने, त्यसबाहेक भारत, अमेरिका, जापान, जर्मन लगायतका मुलुकमा उत्पादन भएको लेन्स आधिकारिक बिक्रेतामार्फत खरिद गर्ने गरिएको छ। अस्पतालहरूका अनुसार मोतियाविन्दुको शल्यक्रियापछि आँखामा उक्त लेन्स प्रयोग गरिन्छ। मोतियाविन्दुका कारण प्राकृतिक लेन्स सडेपछि शल्यक्रिया गरेर आँखामा कृतिम लेन्स लगाउने गरिएको विराट आँखा अस्पतालका सञ्चालक एवं पूर्वप्रशासक राजेश प्रसाईंले बताए। सडेको लेन्स शल्यक्रिया गरेर निकालिन्छ। त्यसपछि आँखा देख्नसक्ने बनाउन कृतिम लेन्सको प्रयोग गरिन्छ, उनले भने। प्रसाईंका अनुसार नेपालमा सम्बन्धित कम्पनीका आधिकारिक बिक्रेतामार्फत लेन्स खरिद गरी बिरामीका लागि प्रयोग गर्ने गरेका छन्। आँखा अस्पतालहरूले तस्करीको लेन्सको प्रयोग गर्ने गरेको कुरा आफूलाई थाहा नभएको उनले बताए। उनका अनुसार अष्ट्रेलियन प्रविधिको प्रयोग गरेर तिलगंगा आँखा अस्पतालले आफैँ लेन्स उत्पादन गर्छ। खपत हुनेमध्ये ६० प्रतिशतभन्दा बढी लेन्स नेपालमै उत्पादन हुन्छ, प्रसाईंले भने, त्यसबाहेक भारत, अमेरिका, जापान, जर्मन लगायतका मुलुकमा उत्पादन भएको लेन्स आधिकारिक बिक्रेतामार्फत खरिद गर्ने गरिएको छ। प्रहरीले लेन्ससहित भारतबाट तस्करी गरेर ल्याइको चाबी (साँचो), थान कपडा, चिया छान्ने जाली, साडीलगायतका सामान बरामद गरेको छ। भन्सार छली गरेर ल्याउँदै गरेको अवस्थामा १२ लाख ३ हजार ४ सय मूल्य बराबरको सामान नियन्त्रणमा लिइएको डीएसपी श्रेष्ठले बताए। उनका अनुसार प्रहरीलाई देख्नासाथ तस्करीमा संलग्नहरू सामान छाडेर फरार बनेका थिए। बरामद गरिएको सामान प्रहरीले आवश्यक अनुसन्धान र कारबाहीका लागि आइतबार विराटनगर भन्सार कार्यालयमा बुझाएको छ। चोरी तस्करी नियन्त्रणका लागि नेपालभारत सीमा क्षेत्रमा उच्च सतर्कता अपनाइएको मोरङ प्रहरी प्रमुख एसपी शान्तिराज कोइरालाले बताए। उनका अनुसार चोरी तस्करीलगायतका अवैध धन्दा नियन्त्रणलाई प्राथमिकतामा राखेर सीमा क्षेत्रमा निगरानी बढाइएको छ।"
सुन व्यवसायीमाथि गोली प्रहार,कैलाली : कैलालीको अत्तरियामा गोली चलेको छ। सुन व्यवसाय सञ्चालन गर्ने घोडाघोडी नगरापलिका१ बस्ने २८ वर्षीय विकास सुनारमाथि गोली चलेको हो। मोटरसाइकलमा यात्रा गरिरहेका विकासमाथि अत्तरियाको पूर्व रोडमा रहेको सशस्त्र प्रहरी कार्यालय नजिकै गोली प्रहार भएको जिल्ला प्रहरी कार्यालयका प्रहरी नायव उपरीक्षक वेदप्रकाश जोशीले जानकारी दिए। सुनारमाथि दुईवटा गोली लागेको र विकासको मायामेट्रो अस्पताल धनगढीमा उपचार भइरहेको छ। गोली लागेका विकासको अवस्था सामान्य रहेको र उनलाई अत्तरियामा रहेको पद्मा अस्पतालबाट रिफर गरी अहिले धनगढीस्थित मायामेट्रो अस्पताल पठाइएको जिल्ला प्रहरी कार्यालयका प्रवक्ता एवं नायव उपरीक्षक जोशीले बताए।
हिमालमा चिप्लिएर खुट्टा मर्किएका स्पेनी आरोहीको सिम्रीक एयरले उद्धार गर्यो,"काठमाडौं: सोलुखुम्बुस्थित आमादब्लम हिमाल आरोहणका क्रममा चिप्लिएर खुट्टा मर्किएका स्पेनी ओरोहीको सिम्रीक एयरले उद्धार गरेको छ। स्पेनी नागरिक जापाता लोपेज सोजे म्यानुएललाई आमादब्लम हिमालको ६ हजार ३०० मिटरको उचाइबाट उद्धार गरिएको हो। सिम्रीक एयरले लङ लाइन(डोरीको प्रयोग) रेस्क्यु गरेर उनलाई बेसक्याम्प झारेको थियो। बेसक्याम्पबाट उनलाई उपचारका लागि सिम्रीक एयरको हेलिकोप्टरबाट काठमाडौं ल्याइएको छ। म्यानुएल आइतबार आमादब्लम हिमालको आरोहण गर्दै थिए। पहिलो क्याम्पबाट समीट जाने क्रममा दोस्रो र तेस्रो क्याम्पका बीचमा म्यानुएल चिप्लिएका थिए। सो क्रममा उनको खुट्टा ठोक्किएर मर्किएको थियो। म्यानुएल एट के() एक्सपिडिसनबाट आमादब्लम हिमाल आरोहण गर्न गएका थिए। स्रिमीक एयरका पाइलट सिद्धार्थ गुरुङ, उद्धार विशेषज्ञ छिरिङ डेन्डुप भोटे र आङ तासी शेर्पाले लङ लाइनमार्फत आमादब्लम हिमालबाट म्यानुएलको उद्धार गरेका हुन्। सो स्थानमा हेलिकप्टर अवतरण गर्न असम्भव भएकाले लङ लाइन (डोरी) मार्फत म्यानुएलको उद्धार गरिएको हो। उद्धारमा खटिएका शेर्पाले निकै कठिनकाबीच म्यानुएलको उद्धार गर्न सफल भएको बताए। शेर्पाले अन्नपूर्णसँग भने, हावाको वहावका कारण उद्धारमा कठिनाइ भएको थियो । कठिन भएपनि उद्धारका प्रयासहरु निरन्तर गर्यौं।"
हराएका सवारी साधन फेला पार्न किन कठिन हुन्छ?,"काठमाडौं : नेपालका विभिन्न क्षेत्रबाट चोरिएका अधिकांश मोटरसाइकलको नम्बर र स्वरूप परिवर्तन गरेर चिन्नै नसक्ने गरी सञ्चालन हुने गरेको पाइएको छ। काठमाडौं उपत्यका ट्राफिक प्रहरी कार्यालयका अनुसार यसरी स्वरूप नै परिवर्तन गरेर मोटरसाइकल सञ्चालन भएकाले पनि मोटरसाइकल फेला पार्न निक्कै कठिनाइ हुने गरेको छ। यद्यपि प्रहरीले मोटरसाइकलको इन्जिनको नम्बरका आधारमा धेरै मोटरसाइकल फेला पारेर धनीलाई बुझाउने गरेको छ। चालु आर्थिक वर्षको मङ्सिरसम्मको पाँच महिना मसान्तसम्ममा मात्रै ट्राफिक प्रहरीले काठमाडौं उपत्यकाका विभिन्न स्थानबाट हराएका एक सय ९४ वटा मोटरसाइकल तथा स्कुटर फेला पारी सम्बन्धित धनीलाई हस्तान्तरण गरेको कार्यालयका प्रवक्ता एवं प्रहरी वरीष्ठ उपरीक्षक राजेन्द्रप्रसाद भट्टले जानकारी दिए। उक्त अवधिमा मोटरसाइकल चोरीमा संलग्न १९ जनालाई आवश्यक कारबाहीका लागि सम्बन्धित प्रहरी परिसर र वृत्तमा बुझाइएको उनले बताए। उनीहरू मोटरसाइकलको नम्बर र स्वरूप परिवर्तन गरेर चलाइरहेको अवस्थामा पक्राउ परेका थिए। यसरी पक्राउ पर्नेमा रामेछापको दोरम्बा५ घर भई हाल भक्तपुर बस्ने २२ वर्षीय रिदमबहादुर थापा मगर र सोही स्थान घर भई हाल काठमाडौंको सुन्धारा बस्ने २१ वर्षीय प्रेम थापामगर पनि रहेका छन्। उनीहरूलाई चोरीको मोटरसाइकलसहित आवश्यक कारबाहीको लागि आज जिल्ला प्रहरी परिसर ललितपुरमा बुझाएको भट्टले जानकारी दिए। प्रवक्ता भट्टका अनुसार मोटरसाइकल चोरी गरेको अभियोगमा काठमाडौंको जरङ्खु बस्ने बझाङ दुर्गाथलीका २४ वर्षीय जैबहादुर बोहरा, काठमाडौं कोटेश्वर बस्ने सर्लाही बरथहवाका २३ वर्षीय मनोज मुखीया र कञ्चनपुर पुनर्वासका ३५ वर्षीय दुर्गा लामा स्याङ्तान पनि पक्राउ परेका छन्। प्रहरीले सुरुमा जैबहादुरलाई बाप्र०२०२३ प ९६९६ नम्बरको मोटरसाइकलसहित पक्राउ गरेको थियो। उनीसँगको थप अनुसन्धानका क्रममा मनोज र दुर्गा समेतलाई नयाँ बसपार्कबाट प्र ०२०३० प ४५८० नम्बरको मोटरसाइकलसहित पक्राउ गरेको हो। उनीहरूले मोटरसाइकलको नम्बर परिवर्तन गरी चलाएको अनुसन्धानबाट खुल्न आएको भट्टले बताए। यसैगरी बाग्मती प्रदेश०२०१६ प ६०२९ नम्बरको मोटरसाइकल चोरी गरेको अभियोगमा भक्तपुर बस्ने रामेछाप दोरम्बाका २२ वर्षीय रिदमबहादुर थापा मगर र सोही ठाउँ घर भई काठमाडौं सुन्धारा बस्ने २१ वर्षीय प्रेम थापामगरले ललितपुर महानगरपालिका९ मङ्गल बजार बस्ने धादिङ थाक्रे गाउँपालिका७ का कञ्चन खत्रीको मोटरसाइकल चोरी गरेको पाइएको छ। उनीहरूले उक्त मोटरसाइकलको नम्बर परिवर्तन गरी बाप्र ०२०१९ प ९५६४ नम्बर राखेर प्रयोग गरी हिँडिरहेका बेला ललितपुर ताल्छिखेलबाट पक्राउ गरेको भट्टले बताए। काठमाडौं उपत्यकाको विभिन्न स्थानबाट मोटरसाइकल चोरी गरेको भन्ने सूचनाको आधारमा काठमाडौं उपत्यका अपराध अनुसन्धान कार्यालयको सहयोगमा ट्राफिक प्रहरीले खोजी अभियान तीव्र पारिरहेको छ।"
स्थानीय तहका अधिकारीले बिदा बस्दा मन्त्रालयको स्वीकृति लिनुपर्ने,काठमाडौं : स्थानीय तहका प्रमुख प्रशासकीय अधिकृत अब बिदामा बस्दा अनिवार्य स्वीकृति लिनुपर्ने भएको छ। संघीय मामिला तथा सामान्य प्रशासन मन्त्रालयले जनाए अनुसार जिल्ला समन्वय समितिका अधिकारी र स्थानीय तहका प्रमुख प्रशासकीय अधिकृतले बिदामा बस्दा अनिवार्य मन्त्रालयबाट स्वीकृति गराउनुपर्ने उक्त मन्त्रालयको संघीय तथा प्रादेशिक कर्मचारी प्रशासन शाखाका प्रमुख रवीन्द्रजङ्ग थापाले जानकारी दिए। उनले जानकारीविना कार्यक्षेत्र छाडेर जाँदा सेवा प्रवाहमा समस्या देखिएकाले अबदेखि मन्त्रालयको स्वीकृति बेगर बिदा पनि बस्न नपाइने बताए। आफूखुशी कार्यलय छाडेर बाहिर जाने गरेको गुनासो आएकाले जानकारीविना कार्यालय छाडेर नजान उनीहरूलाई निर्देशन दिइएको छ। मन्त्रालयले ७७ जिल्ला समन्वय समिति र सात सय ५३ वटै स्थानीय तहलाई पत्र पठाइ अब उप्रान्त मन्त्रालयको पूर्वस्वीकृति विना जिल्ला र कार्यक्षेत्र नछाड्न पनि निर्देशनमा उल्लेख गरेको छ।
चोरीको मोटरसाइकलसहित दुई जना पक्राउ,काठमाडौं : चोरीको मोटरसाइकलसहित दुई जना पक्राउ परेका छन्। पक्राउ पर्नेमा रामेछापको दोरम्बा५ घर भई हाल भक्तपुर बस्ने २२ वर्षीय रिदमबहादुर थापा मगर र सोही स्थान घर भई हाल काठमाडौंको सुन्धारा बस्ने २१ वर्षीय प्रेम थापा मगर रहेका छन्। चोरीको मोटरसाइकलसहित आवश्यक कारबाहीका लागि आजै परीसर जावलाखेल बुझाइएको काठमाडौँ उपत्यका प्रहरी कार्यालय रामशाहपथका प्रवक्ता एवंम् प्रहरी वरीष्ठ उपरीक्षक राजेन्द्र प्रसाद भट्टले जानकारी दिए। धादिङको थाक्रे गाउँपालिका७ घर भइ हाल ललितपुरको ललितपुर महानगरपालिका९ मंगलबजार बस्ने कञ्चन खत्रीले बागमती प्रदेश०२०१६ प ६०२९ नम्बरको पल्सर २२० सिसिको मोटरसाइकल हराएको भनि २०७९ असोज ६ गते निवेदन दर्ता गराएका थिए । खोजतलास गर्ने क्रममा वास्तबिक नम्बर परिवर्तन गरी बागमती प्रदेश०२०१९ प ९५६४ नम्बर प्रयोग गरी चलाउँदै गर्दा शनिबार अपरान्ह साढे ४ बजे ललितपुरको ताल्छिखेलबाट उनिहरूलाई नियन्त्रणमा लिएको थियो।
"वीर अस्पताल बेथिति: डाक्टर हाजिरी गरेर हिँड्ने, सम्पर्कमा छैनन् कर्मचारी","काठमाडौंः देशको पुरानो अस्पताल वीरमा उपचार गर्ने योजनासहित देशका कुनाकुनाबाट बिरामी आउँछन्। अस्पताल आएका बिरामीले वीरको हालत त बुझ्छन् तर आउने योजना बनाएका बिरामी र आफन्तले अस्पतालको सेवाबारे धेरै ठूलो आसा राखेर आउँछन्। अस्पताल आउने योजनामा रहेका बिरामीको सोच जस्तो अस्पताल प्रशासनको काम भने चित्त बुझ्दो छैन। अस्पतालमा बढेको बेथिति नियन्त्रण गर्न अस्पताल प्रशासनले विज्ञप्ति नै जारी गर्नुपर्ने अवस्था आएको छ। यहाँ कार्यरत कर्मचारी सम्पर्कमा छैनन् भने कार्यरत डाक्टर पनि हाजिरी गर्दै आफ्नो काम नै नगरी हिँड्ने गरेको पाइएको छ। वीर अस्पताल चिकित्सा विज्ञान राष्ट्रिय प्रतिष्ठान (न्याम्स) र कोभिड१९ युनिफाइड केन्द्रीय अस्पताल अन्तर्गत हो। जहाँ अस्पतालबाट बिदा स्वीकृत नगराई कार्यालयमा अनुपस्थित रहेकाले अस्पतालको सम्पर्कमा नआएका डाक्टर, नर्स र अनमीको खोजी गर्नुपर्ने अवस्था आएको छ। आज (आइतबार) सार्वजनिक सूचना जारी गर्दै अस्पतालले न्याम्सअन्तर्गत एक जना चिकित्सक र पाँच जना स्टाफ नर्ससहित ६ जनाको नाममा ३० दिनभित्र हाजिर हुन निर्देश जारी गरेको छ। न्याम्सले सूचना जारी गरेका स्टाफमा रजिष्टार ट्युटर डा सृष्टि शाह र स्टाफ नर्सहरु पाँचौँ तहका जमूना सिटौला, ओमदेवी पुन, शान्ति लम्साल, सम्झना श्रेष्ठ र सुशीला ढकाल छन् । तोकिएको अवधिमा उपस्थित नभए प्रतिष्ठानको कर्मचारी सेवाका सर्त तथा सुविधा सम्बन्धी नियमावली, २०६५ को नियम १३३ को उपनियम (घ) बमोजिम कारवाही गर्ने अस्पतालले जनाएको छ । यस्तै, यस अस्पतालमा कार्यरत चिकित्सकसमेत हाजिर गरेर निजी अस्पताल धाउने गरेका छन्। उनीहरू हाजिर मात्रै गर्न अस्पताल पुग्छन् त्यसपछि निजी क्लिीनीक धाउँछन् । एक कर्मचारीले नाम उल्लेख नगर्ने सर्तमा अन्नपूर्णसँग भने, चिकित्सकहरू त झन् हाजिर गर्न मात्रै अस्पताल आउने गर्नुभएको छ। काम भने निजी अस्पतालमा गर्नुहुन्छ। वीर अस्पतालमा हुने यस्ता घटना नौला भने होइनन्। विगतमा पनि अस्पतालले यस्ता सूचना जारी गर्दै आएको छ। कहिले सेवामा चिकित्सक नहुने, कहिले कर्मचारी नहुने, कहिले अस्पतालमा औषधि नै हुने समस्या पनि दोहोरिरहने गरेको छ। आम नागरिकको स्वास्थ्य सेवासँग जोडिएको अस्पताल प्रशासन भित्रको यस्तो दुर्दशा समाधान गर्न सरोकार वाला निकाय गम्भीर बन्न आवश्यक छ।"
चोरी तथा डाँका सम्बन्धी कसूरमा संलग्न १० जना कारागार चलान,"काठमाडौं : चोरी तथा डाँका सम्बन्धी कसूरमा संलग्न १० जना पुर्पक्षका लागि कारागार चलान भएका छन्। काठमाडौं महानगरपालिका३ बसुन्धारास्थित बंगलादेश राजदूतावास पछाडि मधुरबिक्रम खनालको घरमा आएर नगद, सुन तथा हिराका बहुमुल्य गरगहना लगायतको धनमाल लुटी लगेको आरोपमा उनीहरू पक्राउ परेका थिए। कारागार चलान हुनेमा जुम्लाको हिमा गाउँपालिका१ घर भई हाल सुन्धारा बस्ने २० वर्षीय विशाल शाही, कालीकोटको तिलागुफा ११ घर भई काठमाडौं२६ मा बस्ने २४ वर्षीय तिलकबहादुर शाही, रामेछापको दोरम्बा६ घर भई हाल बानेश्वर बस्ने २४ वर्षीय सुवर्ण मगर, कालीकोटको खाणाचक्र९ घर भई हाल भक्तपुरको कौशलटार बस्ने २९ वर्षीय धनबहादुर शाही रहेका छन्। यसैगरी कालीकोटको महाबै २ घर भई हाल काठमाडौं२६ बस्ने ३२ वर्षीय पर्वराज सिंह, तिलागुफा,११ घर भई हाल काठमाडौं २६ बस्ने २३ वर्षीय गंगबहादुर शाही, खाडाचक्र१० घर भई हाल भक्तपुरको सल्लाघारी बस्ने २६ वर्षीय नेत्रबहादुर शाही, सुर्खेतको विरेन्द्रनगर ९ घरभई हाल जिल्ला काठमाडौ सुन्धारा बस्ने १९ वर्षीया कविता बुढा, कालीकोट महाबै२ घर भई हाल भक्तपुरको सूर्यविनायक२ बस्ने २७ वर्षीय पवन भन्ने पञ्चबहादुर सिंह र सुर्खेतको वीरेन्द्रनगर९ घर भई हाल भोटेबहाल बस्ने २१ वर्षीया दिपिका मल्ल शाही कारागार चलान भएका हुन्। जिल्ला प्रहरी परिसर काठमाडौंका अनुसार उनीहरूबाट २ लाख १३ हजार ५ सय रुपैयाँ नगदसहित सुनको गिलास, सुनको तिलहरी, सुनको नौगेडी लगायतका सामग्री बरामद गरिएको छ।"
प्रहरी नायव निरीक्षकविरुद्ध भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले प्रहरी नायव निरीक्षक देवकी लाल चौधरीविरुद्ध भ्रष्टाचार मुद्दा दायर गरेको छ। धनुषामा कार्यरत प्रहरी नायव निरीक्षक चौधरीलाई अख्तियारको टोलीले मंसिर १७ गते घुस रकमसहित पक्राउ गरेको थियो। अनुसन्धानका क्रममा प्रहरी नायव निरीक्षक चौधरीले घुस रकम माग गरी लिएको देखिएकाले आइतबार विशेष अदालत काठमाडौंमा मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिएका छन्। धनुषा नगराइन नगरपालिका२ स्थित एक पसलका सञ्चालकसँग पसल सञ्चालन गर्न महिनावारी रुपमा रकम दिनुपर्ने र अन्यथा सञ्चालन गर्न नदिने भनी उनीविरुद्ध उजुरी आएको र सोही उजुरीका आधारमा अनुसन्धान गर्दा ९ हजार घुस रकम बुझिलिएको अख्तियारको ठहर छ।
बजेट नल्याउने पालिकालाई मन्त्रालयको परिपत्र,"काठमाडौं : चालु आर्थिक वर्ष २०७९८० को पाँच महिना बितिसक्दा पनि बजेट नल्याएका आठ स्थानीय तहलाई चाँडो बजेट ल्याउन संघीय मामिला तथा सामान्य प्रशासन मन्त्रालयले परिपत्र गरेको छ। सिराहाको औरही गाउँपालिका र कर्जन्हा नगरपालिका, धनुषाको नगराइन नगरपालिका र कमला नगरपालिका, सर्लाहीको विष्णु गाउँपालिका र बौधीमाई नगरपालिका, रौतहटको यमुनामाई गाउँपालिका र बाँकेको डुडुवा गाउँपालिकालाई मन्त्रालयले पत्र पठाउँदै बजेटबारे जानकारी गराउन भनेको हो। गत मङ्सिर २८ गतेको सचिवस्तरीय निर्णयबाट ती पालिकालाई बजेटबारे परिपत्र गर्ने निर्णय भएको मन्त्रालयले जनाएको छ। बजेट नल्याउने पालिकाबारे विभिन्न निकायबाट चासो भई आएको पनि परिपत्रमा उल्लेख छ। 'अख्तियार दुरुपयोग अनुसन्धान आयोगलगायत विभिन्न नियमनकारी निकायबाट गत आर्थिक वर्षको बजेट हालसम्म पारित नगरेका विषयमा सोधनी भई आएकाले नेपालको संविधान, स्थानीय तहलाई प्राप्त अधिकार तथा प्रचलित कानूनको पूर्ण पालना गरी जनतालाई प्रदान गरिने सेवा प्रवाहमा सुशासन कायम गर्न गराउन हुन मङ्सिर २८ गतेको सचिवस्तरीय निर्णयअनुसार अनुरोध छ', मन्त्रालयको परिपत्रमा भनिएको छ। बजेट नल्याएका पालिकाबारे अख्तियारलगायत निकायमा उजुरी परेका कारण त्यसबारे ती निकायबाट सोधखोज भएको मन्त्रालयका प्रवक्ता रुद्रसिंह तामाङले बताए। 'अहिलेसम्म बजेट नल्याएपछि ती पालिकाबारे विभिन्न निकायमा उजुरी परेका हुन सक्छन्। त्यसैले अख्तियारलगायत निकायबाट मन्त्रालयमा सोधीखोजी भएको हो', उनले भने। मधेस प्रदेशका सात र लुम्बिनी प्रदेशको एउटा पालिकाले आफ्नो वार्षिक बजेट मन्त्रालयको प्रणालीमा प्रविष्ट गरेको देखिँदैन। यद्यपि, त्यस्ता पालिकामध्ये सिराहाको औरही गाउँपालिका तथा कर्जन्हा नगरपालिकाका र रौतहटको यमुनामाई गाउँपालिकाले बजेट ल्याइसकेका जनाएका छन्। यी पालिकाको वार्षिक बजेट गाउँसभाबाट पारित भइसकेको भए पनि मन्त्रालयको प्रणालीमा प्रविष्ट गर्न समय लागेको जनाएका छन्। वार्षिक बजेट नआएपछि ती पालिकामा विकास निर्माणका काम ठप्प छन्। कर्मचारीको तलब भत्ता रोकिएको छ। दैनिक कार्यालय सञ्चालनमा समस्या देखिएको छ। गाउँसभा र नगरसभाबाट बजेट पारित नभएका पालिकाका लागि सम्बन्धित जिल्लाको कोष तथा लेखा नियन्त्रक कार्यालय (कोलेनिका)ले बजेट रोक्ने गर्छ। असार दोस्रो साताभित्र ल्याइसक्नुपर्ने बजेट मङ्सिर मसान्तसम्म पनि आउन नसक्नुको मुख्य कारण गाउँ तथा नगरसभामा राजनीतिक दलबीचको किचलो तथा प्रमुख र उपप्रमुखबीचको मनमुटाव देखिएको छ। बजेट पारित नहुँदा तलब सुविधासमेत नपाएपछि धनुषाको नगराइन नगरपालिकाका कर्मचारी आन्दोलन उत्रिएका छन्। नेपालको संविधान २०७२ को धारा २२१ ले स्थानीय तहको व्यवस्थापकीय अधिकार गाउँ र नगरसभालाई प्रदान गरेको छ। साथै स्थानीय सरकार सञ्चालन ऐन २०७४ को दफा ७१ मा गाउँ तथा नगरसभाले असार मसान्तसम्म आगामी आर्थिक वर्षको बजेट पारित गरिसक्नुपर्ने व्यवस्था छ। यो व्यवस्थाबमोजिम गाउँसभा र नगरसभाबाट बजेट पारित गरी सोको विवरण अनिवार्यरुपमा संघीय मामिला तथा सामान्य प्रशासन मन्त्रालयको पोर्टलमा प्रविष्ट गर्नुपर्छ। अन्तरसरकारी वित्त व्यवस्थापन ऐन, २०७४ को दफा २१ को उपदफा तीनमा गाउँ कार्यपालिका र नगर कार्यपालिकाले प्रत्येक वर्ष असार महिनाको १० गतेभित्र आगामी आर्थिक वर्षको राजस्व र व्ययको अनुमान सम्बन्धित गाउँ वा नगरसभामा पेस गर्नुपर्नेछ', उल्लेख छ। तर बजेट नआएका कारण ती पालिकामा आर्थिक गतिविधि चलायमान हुन सकेका छैनन्। पालिकाले वार्षिक बजेट नल्याउँदा उनीहरूका विकास निर्माणका काम ठप्प हुनेदेखि कर्मचारीले तलब नपाउने सम्मका समस्या देखिएका छन्।"
वन्यजन्तुको चोरी शिकार गरेको आरोपमा दुई जना पक्राउ,"जोमसोम : वन्यजन्तुको चोरी शिकार गरेको आरोपमा दुई जना पक्राउ परेका छन्। वन्यजन्तुको चोरी शिकारमा संलग्न रहेको आरोपमा म्याग्दी जिल्ला अन्नपूर्ण३ दाना बस्ने ७८ वर्षीय शंकरमान गौचन र सोही स्थानमा बस्ने ३६ वर्षीय यामबहादुर थापालाई हतियारसहित पक्राउ गरेको जिल्ला प्रहरी कार्यालय मुस्ताङले जनाएको छ। त्यहाँ घोरल मृत अवस्थामा फेला परेको छ। घटनास्थलबाट शिकार खैल्न प्रयोग गरिएको २२ हर्नेट राईफल एक,सोही हतियारमा प्रयोग हुने म्याग्जीन र गोली बरामद भएको जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले जानकारी दिए। पक्राउ परेका व्यक्तिहरुलाई हातहतियार तथा खरखजना कसुरमा जिल्ला अदालत मुस्ताङमा पेश गरी थप अनुसन्धान भइरहेको छ। पक्राउ परेका व्यक्तिलाई वन्यजन्तुको अवैध चोरी शिकारअन्तर्गत अन्नपूर्ण संरक्षण आयोजनाबाट समेत अनुसन्धान भइरहेको प्रहरी निरीक्षक सुवेदीले बताए ।"
सोलुमा भरुवा बन्दुकसहित दुई युवा पक्राउ,सोलुखुम्बु : सोलुखुम्बुको सोलुदुधकुण्ड नगरपालिका१ बाट भरुवा बन्दुकसहित दुई युवा पक्राउ परेका छन्। पक्राउ पर्नेमा जिल्लाको माप्यदुधकोशी गाउँपालिका २ का ३२ वर्षीय खगेन्द्र राई र सोही ठेगानाका २४ वर्षीय प्रवेश राई रहेका छन्। उनीहरूलाई शनिबार साँझ एक थान भरुवा बन्दुक र एक थान खुकुरीसहित पक्राउ गरिएको जिल्ला प्रहरी कार्यालय सोलुखुम्बुले जनाएको छ। कार्यालयका सूचना अधिकारी प्रहरी निरीक्षक राम किशोर शाहका अनुसार सोलुदुधकुण्ड नगरपालिका१ छिर्दीस्थित निर्माणाधीन पुलको कामदारहरूलाई धाकधम्की दिँदै गरेको अवस्थामा उनीहरूलाई प्रहरीले पक्राउ गरेको हो। उनीहरूलाई जिल्ला प्रहरी कार्यालयको हिरासतमा राखेर अनुसन्धान सुरु गरिएको प्रहरीले जनाएको छ।
गाउँपालिकाका अध्यक्षसहित ७ जनाविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले काभ्रेपलाञ्चोक तेमाल गाउँपालिकाका तल्कालीन अध्यक्षसहित सातजनाविरुद्ध भ्रष्टाचार मुद्दा दायर गरेको छ। तेमाल गाउँपालिकाका अध्यक्ष सलामसिंह लामा,प्रमुख प्रशासकीय अधिकृत शर्मिला लामिछाने,कन्ष्ट्रक्सन एण्ड सप्लायर्स प्रालिका संचालकसहित ७ जनाविरुद्ध आइतबार भ्रष्टाचार मु्द्दा दायर गरेको अख्तियारका प्रवक्ता श्यामप्रसाद भण्डारीले जानकारी दिएका छन्। प्रवक्ता भण्डारीका अनुसार उनीहरुले व्यवसायीसँगको मिलेमतोमा नदीजन्य पदार्थ उत्खनन्सम्बन्धी ठेक्कामा कबोल अंक र सम्झौता अंक फरक पारी राजश्व चुहावट गरेको अनुसन्धानबाट खुलेकाले सातैजनाविरुद्ध विशेष अदालत काठमाडौंमा मुद्दा दायर गरेको हो। घटनाबारे थप अनुसन्धान भइरहेको अख्तियारले जनाएको छ।"
अध्यादेश प्रमाणीकरणको माग गर्दै प्रशासनमा धर्ना,गुलरिया : सरकारले ल्याउन लागेको मुलुकी फौजदारी संहितासम्बन्धी अध्यादेश तत्काल प्रमाणीकरणको माग गर्दै थारू कल्याणकारी सभा बर्दियाले जिल्ला प्रशासन कार्यालय बर्दियाको मुल गेटमा धर्ना दिएको छ। विधेयकको स्वागतसहित सरकारलाई धन्यवाद दिँदै सभाका नेताहरूले सरकारलाई अध्यादेश प्रमाणीकरणका लागि दबाब दिन र्यालीसँगै धर्ना दिएका हुन्। अध्यादेशको पूर्ण समर्थन गर्दै प्रमाणीकरणका लागि माग गर्दै पूर्व निर्धारित कार्यक्रम अनुसार जिल्ला प्रशासन कार्यालयको मुलगेटमा धर्ना दिएको थारु कल्याणकारीणी सभा बर्दियाका अध्यक्ष वीरबहादुर चौधरीले जानकारी दिए । आफूहरुको माग कार्यान्वयन नभए सशक्त आन्दोन गर्न बाध्य हुने उनले बताए।
बसले मोटरसाइकललाई ठक्कर दिँदा एक जनाको मृत्यु,धनुषा : बसले मोटरसाइकललाई ठक्कर दिँदा एक जनाको मृत्यु भएको छ। मिथिला नगरपालिका५ श्रीपुरस्थित सडकमा ना६ ख ८४२४ नम्बरको बसले ज१२ प १४९२ नम्बरको मोटरसाइकललाई ठक्कर दिँदा मोटरसाइकलमा सवार सोही नगरपालिका१ भुतही पटेर्वा बस्ने ६० वर्षीय चन्द्र दिप यादवको मृत्यु भएको हो। दुर्घटनामा गम्भीर घाइते भएका उनको ढल्केबर अस्पतालमा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकको काब्या अस्पताल जनकपुरमा उपचार भइरहेको छ। बस चालकलाई प्रहरीले नियन्त्रणमा लिनुका साथै यस सम्बन्धमा आवश्यक अनुसन्धान गरिरहेको छ।
ज्वालामाई मन्दिर जाने बाटो स्तरोन्नति गरिँदै,"सोलुखुम्बु: सोलुखुम्बु सदरमुकाम सल्लेरीबाट तामाखानी स्थित ज्वालामाई मन्दिर जाने सडक ग्रावेलको काम सुरु भएको छ। प्रदेश सरकार पूर्वाधार विकास तथा शहरी विकास मन्त्रालयको ४२ करोडको लागत स्टिमेटमा बिहीबारबाट सल्लेरी थापाटोलको जेरोपोइन्टबाट तामाखानी जाने सडक ग्रावेलको काम सुरु भएको हो। प्रदेश सरकारको चालु आर्थिक वर्षको करिब ४२ करोडको योजनामा ओसेस इन्जिनियर एण्ड बिल्डर्स प्रालि काठमाडौले २१ करोड २३ लाखमा ठेक्का पारेको पूर्वाधार विकास कार्यालय ओखलढुंगाका सवइन्जिनियर भरुमान राईले जानकारी दिए। १३ किलोमिटर सडकमा ग्रावेलसहित स्ट्रक्चर, ग्याविङ, साईड कटिङ लगायतका काम हुने राईले बताए। कम्पनीले करिब डेढ वर्ष भित्रमा काम सम्पन्न गर्ने गरी गत असारमा सम्झौता गरेको छ । ग्राबेल कालोपत्रेको अन्तिम चरणको काम भएकाले ग्रावेलपछि कालोपत्रे गरिने पूर्वधार विकास कार्यालय ओखलढुंगाले जनाएको छ । सोलुदुधकुण्ड नगरपालिका ३ तामाखानीमा अवस्थित सोलुकै प्रसिद्ध धार्मिकस्थल ज्वालामाई मन्दिरमा वर्षेनी हजारौँ भक्तजन पुग्ने गर्छन्। हिन्दु र बौद्ध धर्मवलम्बीको आस्थाको केन्द्र ज्वालामाई मन्दिरमा काठमाडौंदेखि, झापा, मोरङ, सुनसरी, कास्कीसहित भारतका विभिन्न ठाउँबाट पनि भक्तजन पुग्ने गरेका छन्। सदरमुकाम सल्लेरीबाट मन्दिर पुग्ने सडक भरपर्दो नहुँदा भक्तजनले सास्ती खेप्दै आएका छन्।"
तलब माग्दै कोसी अस्पतालका चिकित्सक र कर्मचारी आन्दोलित,"विराटनगर : नियमित काम गर्दापनि समयमा तलब नपाएको भन्दै विराटनगरको कोसी अस्पतालमा कार्यरत चिकित्सक र कर्मचारी आइतबारदेखि आन्दोलित बनेका छन्। अस्पताल विकास समितिबाट करारमा नियुक्त भएका १ सय २१ जना चिकित्सक र कर्मचारीले कात्तिक र मंसिर महिनाको तलब पाएका छैनन्। नियमित काम गर्दापनि तलब नपाएको भन्दै उनीहरूले आइतबार बिहान १ घण्टा अस्पताल प्रशासनअगाडि धर्ना दिएका छन्। आन्दोलनका कारण बिहान १० बजेदेखि ११ बजेसम्म अस्पतालको ओपीडी सेवा बन्द रहयो। करार अवधि थप नहुँदासमेत अस्पतालमा उपस्थित भएर उनीहरूले नियमित काम गरिरहेका छन्। विकास समितिले चिकित्सक, स्टाफ नर्स, हेल्थ असिस्टेन, अनमी, फार्मेसी सहायक, ल्याब टेक्निसियन, खरिदार, मुखिया, चालक, कार्यालय सहयोगीसहित गरेर १ सय २१ जनालाई करारमा नियुक्त गरेको थियो। समितिको नियमित बैठक बस्न नसक्दा उनीहरूको करार अवधि पनि थप हुन सकेको छैन। करार अवधि थप नहुँदासमेत अस्पतालमा उपस्थित भएर उनीहरूले नियमित काम गरिरहेका छन्। चिकित्सक र कर्मचारी आन्दोलित बनेपछि अस्पतालको सेवा प्रभावित बनेको छ। अस्पतालका फिजिसियन डा रोशन खड्काले २ महिनासम्म तलब नपाएपछि बाध्य भएर आन्दोलन गर्नु परेको बताए। काम गरेको दुई महिना पूरा भइसक्दा पनि तलब पाइएन। करारकाले मात्रै तलब नपाएपछि बाध्य भएर आन्दोलनमा उत्रिनु परेको हो, उनले भने, पहिलो दिन सांकेतिक आन्दोलन स्वरूप १ घण्टा धर्ना दिएका छौँ। तत्काल तलबको व्यवस्था नगरिए चरणबद्ध आन्दोलनमा उत्रने तयारी छ। अस्पतालले विगत ७ वर्षदेखि स्वास्थ्यकर्मीलाई प्रोत्साहन भत्ता दिएको छैन। डा खड्काका अनुसार अस्पतालको सेवा प्रभावित हुन नदिन चिकित्सक र कर्मचारीलाई तत्काल तलबको व्यवस्था हुनुपर्छ। आन्दोलनअन्तर्गत सोमबार हातमा कालोपट्टि बाँधेर र मंगलबार अस्पताल परिषरमै बिरामीको उपचार गर्ने चिकित्सकको तयारी छ। अस्पतालले विगत ७ वर्षदेखि स्वास्थ्यकर्मीलाई प्रोत्साहन भत्ता दिएको छैन। भत्ता नदिएको लामो समय भइसक्यो। करारमा नियुक्त गरिएकाको म्याद पछिल्लो समय थपिएको छैन। कामबाट निकालिएको पनि छैन। अर्कोतर्फ काम गरेको सेवा सुविधा लिन पनि आन्दोलनमा उत्रिनुपर्ने अवस्था आएको छ, डा खड्काले भने। कोसी अस्पताल विकास समितिको बैठक २ महिनादेखि बस्न सकिरहेको छैन। बैठक नबस्दा करारमा नियुक्त भएकाको म्याद थप हुन नसकेको हो। जसका कारण नियमित काम गरिरहेकाहरूले तलब पाउन सकिरहेका छैनन्। विकास समितिको बैठकले करारमा नियुक्त भएका चिकित्सक र कर्मचारीको म्याद थप गरेपछि उनीहरूले तलब पाउने व्यवस्था छ। म्याद थप नभएपनि चिकित्सक र कर्मचारीले नियमित काम भने गरिरहेको अस्पताल स्रोतले बतायो। अस्पतालका निमित्त मेडिकल सुपरिटेन्डेन्ट डा लक्ष्मीनारायण यादव अहिले काठमाडौंमा छन्। यादव फर्किएपछि करारमा नियुक्त भएका कर्मचारीको हकमा कुनै निर्णय हुनसक्ने र उनीहरूले तलब पाउने वातावरण बन्ने स्रोतको भनाइ छ। अस्पताल विकास समितिका अध्यक्ष महेश भट्राईका अनुसार समितिको सदस्य सचिव मेडिकल सुपरिटेन्डेन्ट हुने व्यवस्था छ। सदस्य सचिवले समितिको बैठक नबोलाउँदा समस्या निम्तिएको उनले बताए। लामो समयदेखि करारमा काम गर्दै आएकाहरूले २ महिनादेखि तलब नपाएकै हुन्। विकास समितिले म्याद थप नगरेसम्म उनीहरूले तलब लिन पाउँदैनन्, भट्टराईले भने, अस्पताल प्रशासनको बेवास्ता र राजनीतिक स्वार्थका कारण विकास समितिको बैठक बस्न सकेको छैन। यसको असर अस्पतालको सेवा प्रवाहमा पर्ने देखिन्छ। उनका अनुसार राजनीतिक खिचातानी धेरै हुँदा अस्पतालको अवस्था भद्रगोल बनेको छ। अस्पताल धराशायी बन्दै छ। बारम्बार दबाब दिँदा पनि सदस्य सचिवले बैठक बोलाउन नचाहेको उनको भनाइ छ। अब कुनै न कुनै हिसाबले चाँडै बैठक बस्ने र यस विषयमा आवश्यकता निर्णय लिइने अध्यक्ष भट्टराई बताउँछन्। प्रदेश १ कै सबैभन्दा ठूलो सरकारी स्वास्थ्य संस्था कोसी अस्पतालमा चिकित्सक र कर्मचारी गरेर ६ सय १ जना कार्यरत छन्। तीमध्ये तलब नपाएका १ सय २१ जना विकास समितिले करारमा नियुक्त गरेकाहरू हुन्।"
विश्व प्रजातान्त्रिक युवा महासंघको साधारण सभामा नेपाली विद्यार्थी सहभागी,"काठमाडौंः विश्व प्रजातान्त्रिक युवा महासंघको २१औं साधारण सभामा नेपाली विद्यार्थीको सहभागी भएका छन्। लेवनानमा जारी सभामा अनेरास्ववीयूका अध्यक्ष सुदेश पराजुलीले पुँजीवादले शिक्षा क्षेत्रलाई आफ्नो नियन्त्रण गर्न लगानी गरिरहेकोले त्यसको विरुद्ध विश्व समुदाय एक हुन आग्रह गरे। उनले संसारभरिका अल्पविकसित देशमा अमेरिकी हस्तक्षेप गरिरहेको भन्दै त्यसको विरुद्धमा सबै एक भएर लाग्नुपर्ने बताए। सभामा अनेरास्ववियूको तर्फबाट संगठनका अध्यक्ष पराजुलीसहित उपाध्यक्षद्वय माधव पन्त, सुदीप शर्मा र महासचिव आरती लामाको टिम सहभागी छ। सभामा एक सय २० देशका एक सय ५० भन्दा बढी संगठनको सहभागिता छ। लेवनानमा भइरहेको सभा मंगलबारसम्म चल्ने छ।"
साढे ३ घण्टापछि खुल्यो अवरुद्ध पृथ्वी राजमार्ग,"तनहुँ : पृथ्वी राजमार्गअन्तर्गत तनहुँको आँबुखैरेनी२ स्थित खानीखोलाको पुल भासिदा अवरुद्ध बनेको राजमार्ग खुलेको छ । बिहान १० बजेतिर सडक निर्माणको क्रममा पुल भासिएर दुईतर्फी सवारी आवागमन बन्द हुँदा थुप्रै सवारी साधन जाममा परेका थिए । जिल्ला प्रहरी कार्यालय तनहुँका प्रहरी नायब उपरीक्षक युवराज खड्का अनुसार १:२५ बजेदेखि सडक सुचारु भएको छ । भासिएको स्थानमा ग्राबेल हालेर सडक सुचारु भएपछि अहिले ठूला सवारी साधन एकतर्फी रुपमा सञ्चालनमा आएको खडकाले जानकारी दिए । साना सवारी साधन भने दुईतर्फी नै चलेका छन्,'उनले भने । यो सडक खण्डमा अहिले चार लेन सडक विस्तारको काम भइरहेको छ । सडक अवरुद्ध हुँदा अलपत्र परेका सयौँ सवारी साधन अहिल गन्तव्यतर्फ लागेका छन् ।"
"धनुषामा बस र मोटरसाइकल ठोक्किदा एकजनाको मृत्यु, एक गम्भीर",धनुषा : धनुषामा बस र मोटरसाइकल ठोक्किदा एकजनाको मृत्यु भएको छ । दुर्घटनामा अर्का एकजना गम्भीर घाइते भएका छन् । आइतबार बिहान पूर्वपश्चिम राजमार्ग अन्तर्गत मिथिला नगरपालिका५ ढल्केवरमा बस र मोटरसाइकल ठोक्किएर दुर्घटना हुँदा एकजनाको मृत्यु भएको हो । मृत्यु हुनेमा धनुषाको मिथिला बिहारी नगरपालिका१ भुतहीपटेर्वाका अन्दाजी ६० वर्षीय चन्द्रदीप यादव रहेको रहेको प्रहरीले जनाएको छ । पूर्वतर्फ जाँदै गरेको ना ६ ख ८४२६ नम्बरको बस र विपरित दिशाबाट आउँदै गरेको ज १२ प १४९२ नम्बरको मोटरसाइकल ठोक्किदा दुर्घटना भएको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए । प्रहरीका अनुसार दुर्घटनामा गम्भीर घाइतेको परिचय खुल्न सकेको छैन । उनको जनकपुरधामस्थित काव्य हस्पिटलको सघन कक्षमा उपचार भइरहेको प्रहरी निरीक्षक सिंहले जनाए । मृतक यादवको शव पोस्टमार्टमका लागि प्रादेशिक अस्पताल जनकपुर पठाईएको ईलाका प्रहरी कार्यालय ढल्केवरले जनाएको छ ।
जो आधा घण्टा घस्रँदै विद्यालय पुग्छन्,"दैलेख : रात त जसोतसो बिताउँछन्। तर, दिन बिताउन उनलाई हैरानी छ। हिँड्डुल गर्न नसक्ने भएकै कारण शौचालय जान सक्दैनन्। हातमुख धुनलाई हम्मेहम्मे पर्छ। दैनिकीको समस्या त छँदैछ, भोक लाग्दा खाना खान उत्तिकै सास्ती खेप्नुपर्छ दैलेख डुंगेश्वर गाउँपालिका३ कल्सेढुंगा बालेगाउँका ७ वर्षीय बालक झनाल रोकायमगरले। विद्यालय जाने उमेर। पढ्ने धेरै रहर भए पनि शारीरिक बनावटले सहज छैन। दायाँहात र दायाँखुट्टा बटारिएर छालामा टाँसिएको छ। दुवै चल्दैनन्। बायाँहात र बायाँखुट्टाको सहायताले दैनिकी गुजारिरहेका छन्। दिसापिसाव गर्न पनि सहयोगी चाहिन्छ। घरमा आमाबुबा र दिदीको सहारामा बिहानी समय त गुजार्छन्, जब विद्यालय जाने समय हुन्छ, भोग्नुपर्ने पीडाले उनको शरीर काप्न थाल्छन्। पढ्नुछ, एउटा खुट्टाको साहारामा उफ्रँदै र घस्रँदै जान्छन्। साथीभाइ पछिपछि हुन्छन्। एउटा खुट्टाकै भरमा अघि बढ्छन् उनी। केही दूरी पार गरेपछि थकाई मेट्न रोकिन्छन्। साथीभाइ आएपछि फेरि उठ्छन् र एउटा खुट्टाले उफ्रिँदै र घस्रँदै गन्तव्यतिर लाग्छन्। झनालले यसरी नै घरदेखि विद्यालयसम्म सानै उमेरदेखि सास्ती नै सास्ती झेलिरहेका छन्। केही दिनअघि उनै बालकको एउटा भिडियो सामाजिक सञ्जालमा सार्वजनिक भएको थियो। उनी अध्ययनरत विद्यालयकी शिक्षिकाले टिकटकमा राखेको उक्त भिडियो लाखौंले हेरे। ती बालक स्कुल जाँदै गरेको र घर फर्किंदै गरेका भिडियोले सबैका ध्यान तानिरहेको छ। झनाल गाउँकै जनक आधारभूत विद्यालयमा कक्षा एकमा अध्ययनरत छन्। बुवा बलबहादुर र आमा चन्द्रा रोकाय मगरको कोखबाट दोस्रो सन्तानका रूपमा जन्मिएका हुन्। बालकले झेलिरहेको कष्टपूर्ण दैनिकीको भिडियो सोही विद्यालयकी विज्ञान विषयको शिक्षिका करुणा बिसी (खत्री)ले सार्वजनिक गरेकी थिइन्। शिक्षिका बिसी भन्छिन्, बालक जन्मिएको १५ दिन भएको रहेछ। आमाबुबाले छोरालाई चिसोबाट बचाउन अँगेनुनजिक सुताएर घाँस काट्न गएको बेला आगो सल्किएर बालकको हातखुट्टा पोलेको रहेछ। त्यतिबेला सामान्य उपचार भएको थियो। तर, राम्रो उपचार पाएनन् र यस्तो अवस्था भएको रहेछ। त्यो समय आर्थिक अभावका कारण सुविधासम्पन्न अस्पतालमा उपचार हुन सकेन्। त्यसै कारण अहिले बालकले कष्टपूर्ण दैनिकी गुजार्नु परेको शिक्षिका बिसीले बताइन्। २०७५ सालमा शिक्षिकाको रूपमा उक्त गाउँमा पुगेकी उनले अन्नपूर्णसँग भनिन्, विद्यालय आउँदा जाँदा बाटोमा मात्र होइन, विद्यालय, कक्षाकोठा, गाउँटोलमा हिँड्दा बालकको यो अवस्थाले मन पोल्छ। उनी एक खुट्टाले उर्फिंदै, हात टेक्दै अनि ढुंगामाटोमा घस्रँदै स्कुल पुग्छन्। झनालको परिवार बसोबास गर्दै आएको गाउँलाई आलडाँडाले नामले चिनिन्छ। उनको घरदेखि स्कुलसम्म पुग्न गोरेटोबाट झन्डै ३५ मिनेट समय लाग्ने शिक्षिका बिसीले बताइन्। सडकको बाटो हुँदै गयो भने धेरै समय लाग्छ। ओरालो बाटो खोला झरेर उकालो बाटो हुँदै विद्यालय पुग्छन्। जुन बाटो साह्रै अफ्ठेरो छ, उनले भनिन्। उकालो, ओरालो र भीरको बाटो हुँदै बालक विद्यालय पुग्ने गरेका छन्। सहज रूपमा हिँड्न सक्दैनन्। कहिले एउटा खुट्टाले उफ्रीउफ्री दौडिन्छन्। फेरि थकाई मार्न भुइँमा थचक्क बस्छन्। अनि फेरि घस्रँदै, दौडिँदै दिनहुँ विद्यालय पुग्ने गरेको दृश्यले मन खिन्न हुन्छ, उनले भनिन्। बालकको पारिवारिक अवस्था नाजुक छ। एक दिदी र एक भाइ छन्। दिदी कक्षा चार र भाइ बालशिक्षामा अध्ययनरत छन्। आर्थिक अभावमा छोराको उपचार गर्न नसकेको बालकका बुबा बलबहादुर बताउँछन्। भर्खर जन्मिएको बेला आफूहरूले गरेको गल्तीको सजाय अहिले छोराले भोग्नुपर्दा उनी दुःखी छन्। गाउँघरको पाखोबारीमा उब्जनी भएको खाद्यान्नले परिवारको गर्जो टार्नसमेत हम्मेहम्मे पर्छ। पाखोबारीमा उत्पादन भएको अन्नले पुग्दैन्। किनेर बिहान साँझको छाक टार्नुपर्छ, बलबहादुरले भने। परिवारको खर्च धान्न साहूहरूसँग ऋण लिएको उनको भनाइ छ। गाउँका साहूहरूसँग लिएको ऋण तिर्न भारत जाने गरेको उनी बताउँछन्। उनले छोराको उपचार र उचित शिक्षादीक्षाका लागि कहीँकतैबाट सहयोग नपाएको बताए। यो पुषको जाडोमा उनको पूरा शरीर ढाक्ने कपडासमेत छैन। ढुंगामाटोमा घस्रँदै हिँड्ने उनको घुँडा र हातमा घाउचोटहरू भएको विद्यालयकी शिक्षिका बिसीले बताइन्। घरमा खानलाउनकै समस्या छ, शिक्षिका बिसीले भनिन्, बालकले थप उपचार र पढ्नलाई सहयोग जुटेको भए हुन्थ्यो, त्यसपछि उनको हृदयविदारक अवस्था कसैले देख्न पर्थेन्। डुंगेश्वर गाउँपालिका३ का वडाध्यक्ष कृष्णबहादुर खत्रीले बालकको अवस्थाबारे जानकारी नभएको बताए। बालकको अवस्थाबारे थाहा भएन्, अवस्था के रहेछ बुझ्छौं। पालिकाबाट गर्न सकिने सहयोग गर्छौँ, उनले भने।"
तराईमा शीतलहर र बाक्लो हुस्सु,"बर्दिया : बर्दियालगायत पश्चिम तराईका जिल्लामा शीतलहर भएको छ । बाक्लो हुस्सु लाग्न थालेपछि अत्यधिक चिसो बढेको छ भने शीतलहरले गर्दा जनजीवन निकै प्रभावित भएको छ । शीतलहरसँगै जाडोका कारण जनजीवन प्रभावित बनेका छन् । शीतलहरका कारण वृद्धवृद्धा र केटाकेटी सबैभन्दा बढी प्रभावित भएका छन् । शीतलहरसँगै अत्यधिक चिसो बढेपछि बालबालिकामा निमोनिया र श्वासप्रश्वासको सङ्क्रमण बढेको छ । चिसो बढेपछि स्थानीय बासिन्दाले बिहानपख ठाउँठाउँमा आगो ताप्न सुरु गरेका छन् । दिउँसो अलिअलि घाम लागे पनि बिहानबेलुका भने चिसोले काम गर्नसमेत समस्या पारेको बर्दिया मधुवनका यामप्रसाद शर्माले बताए। शीतलहरका कारण तरकारी बालीसमेत प्रभावित भएको छ । शीतलहरले आलु, गोलभेँडा र अन्य सागपातमा समेत असर पुर्याएको मधुवन नगरपालिका८ का कृषक टोपबहादुर भाटले बताए।"
होटल व्यवसायी संघको अध्यक्षमा पुनः राजभण्डारी चयन,"बागलुङ : होटल व्यवसायी संघ बागलुङको अध्यक्षमा पुनः निलेश राजभण्डारी सर्वसम्मत निर्वाचित भएका छन् । संघको शनिबार भएको सातौं साधारणसभा तथा पाँचौं अधिवेशनले राजभण्डारीलाई अध्यक्षमा पुनः दोहोराएको हो । संघको उपाध्यक्षमा तालबहादुर कुँवर र ललिता थापा, सचिवमा कविता बस्नेत, कोषाध्यक्षमा सविता आचार्य कँडेल र सहसचिवमा लक्ष्मीप्रसाद सापकोटा भूमिश्वर रहेका छन् । सदस्यहरुमा हिमाल शर्मा, सन्दिपा गुरुङ, कृष्ण खड्का चयन भएका छन् । साधारणसभा तथा अधिवेशनको उद्घाटन सत्रमा होटल व्यवसायी संघ गण्डकी प्रदेशका उपाध्यक्ष अर्जुन चोखालले कोरोना महामारीले थला परेको होटल व्यवसाय भर्खर तङ्ग्रीन थालेकोले नयाँ नयाँ स्कीमहरु ल्याएर पर्यकलाई थप आकर्षित गर्न व्यवसायीहरु एकजुट हुनुपर्ने बताए ।"
कोहलपुरमा भ्यानले ठक्कर दिँदा महिलाको मृत्यु,बाँके : बाँकेको कोहलपुरमा शनिबार राति पिकअप भ्यानको ठक्करबाट महिलाको मृत्यु भएको छ। नेपालगञ्जबाट कोहलपुरतर्फ जाँदै गरेको बा१ञ २४३८ नंको पिकप भ्यानले ठक्कर दिँदा कोहलपुर नगरपालिका११ निवासी उषा गुरुङको मृत्यु भएको इलाका प्रहरी कार्यालय कोहलपुरका प्रमुख प्रहरी नायब उपरीक्षक ऐनबहादुर मल्लले बताए। उनका अनुसार भ्यानको ठक्करले गुरुङको घटनास्थलमै मृत्यु भएको थियो। ठक्कर दिएर भागेको भ्यानलाई गए राति नै प्रहरीले नियन्त्रणमा लिएको छ। ठक्कर दिने भ्यान नेपाल विद्युत् प्राधिकरण कोहलपुरको रहेको प्रहरी नायब उपरीक्षक मल्लले बताए।
चिन्तारहित हुने कि ?,"पहाडको किनारमा देवदारको एक रूख थियो। त्यसको वरिपरि झाडीहरू उम्रेका थिए। रूख झाडीहरूलाई सधैं घृणाको दृष्टिले हेथ्र्यो र भन्थ्यो, तिमीहरू कुनै पनि प्रकारले लाभकारी छैनौ। त्यो रूख आफ्नो अग्लो व्यक्तित्वमाथि घमण्ड गथ्र्यो। अनि झाडीहरूलाई सानोपनको खिल्ली उडाउँथ्यो। एकदिन अहंकारको नशामा चूर भएको देवदारको रूखले एक झाडीलाई भन्यो, तिमीहरू सबै व्यर्थका बिरूवाहरू हौ, किनकि तिमीहरूबाट कसैलाई पनि कुनै लाभ छैन। यतिमात्र होइन, तिमीहरू आफ्नो नजिकबाट जानेहरूलाई काँडा बिझाएर उनीहरूलाई दुःख पनि दिन्छौ। रुखले निकै फूर्तिसाथ बोल्यो। उसलाई लाग्यो कि मै विशेष हुँ। झाडीसँग यसको कुनै उत्तर थिएन। तैपनि उसले नम्रतापूर्वक भन्यो, तपाईंको कुरा बिल्कुल सत्य छ, देवदार साहेब। तर तपाईंलाई सधैं बञ्चरो तथा आरीको भय हुन्छ। हामीलाई त्यस्तो कुनै भय हुँदैन। झाडी बोल्न थालेपछि रुख झस्कियो। उसले थप्यो, यहाँसम्म कि मानिसहरू पनि हाम्रो छेउबाट सम्हालिएर जान्छन् ताकि हाम्रो काँडा उनीहरूलाई नबिझाओस्। रुखको मुखमा बुझो लाग्यो। नैतिक शिक्षा : चिन्तारहित निर्धनता चिन्तायुक्त धनाढ्यताभन्दा निकै राम्रो हुन्छ। चिन्तातुर रहनुभन्दा निर्धन राम्रो हो।"
किर्ते हस्ताक्षर गरी ६६ लाख झिकेको आरोपमा महन्त जगन्नाथ दास पक्राउ,जनकपुर : मटिहानी मन्दिरका महन्त जगन्नाथ दास पक्राउ परेका छन्। आइतबार बिहान उनी मटिहानीबाट पक्राउ परेका हुन्। उनलाई किर्ते गरेको आरोपमा रुपन्देही प्रहरीले पक्राउ गरेको हो । महन्त दासले जिल्ला प्रशासन कार्यालयका सहायक प्रमुख जिल्ला अधिकारीको हस्ताक्षर किर्ते गरी रुपन्देहीको बैंकबाट ६६ लाख बढी रकम झिकेको आरोप लागेको छ ।
हात्तीको आक्रमणबाट चितवनमा एक वृद्धाको मृत्यु,चितवन : हात्तीको आक्रमणबाट पश्चिम चितवनमा एक वृद्धाको मृत्यु भएको छ । शनिबार राती साढे आठ बजे भरतपुर महानगरपालिका  २८ अन्द्राउली बस्ने ७० वर्षिया भागीरथी सुवेदीको मृत्यु भएको हो । घरको आँगनमा आगो तापिरहेको समयमा एक्कासी जंगली हात्तीले आक्रमण गरेको हो । घाइते सुवेदीको उपचारक्रममा भरतपुर अस्पतालमा मृत्यु भएको जिल्ला प्रहरी कार्यालय चितवनका प्रवक्ता डीएसपी विजय पण्डितले बताए ।
बौद्धिक सम्पत्तिमा सधैं किचलो,"काठमाडौं : स्पष्ट कानुन नहुँदा बौद्धिक सम्पत्तिमा सधै किचलो हुने गरेको छ। पछिल्लो समयमा औद्योगिक बौद्धिक सम्पत्तिका उजुरी दिनप्रतिदिन बढिरहेका छन्। तर, सरकारले बौद्धिक सम्पत्ति चोरीका विवाद मिलाउन सकेको छैन। उद्योग विकागका उपसचिव दीपक घिमिरेले कानुन फितलो भएकाले बौद्धिक सम्पत्ति विवाद प्रभावकारी रुपमा निराकरण हुन नसकेको बताए। पेटेन्ट, डिजाइन र ट्रेडमार्क ऐन २०२२ समय अनुकुल परिमार्जन नहुँदा बौद्धिक सम्पत्ति संरक्षण हुन नसकेको हो। सरकारले उक्त ऐन प्रतिस्थापन गर्दै बौद्धिक सम्पत्ति ऐन २०७९ ल्याउने तयारी गरेको छ। विभागका अनुसार चालू आर्थिक वर्षमा ४ सय बौद्धिक सम्पत्ति विवादका मुद्दा दर्ता भएका छन्। तर, यस वर्ष २५ वटा मात्रै मुद्दा फछ्र्यौट भएका छन्। अघिल्ला वर्षहरूमा समाधान हुन नसकेका ६ सय ५९ मुद्दा यस वर्षका लागि लगत सरेका थिए। हालसम्म १ हजार ५५ बौद्धिक सम्पत्तिका विवादका उजुरी दर्ता भए पनि झिनो रुपमा फैसला हुँदै आएको छ। विभागका अनुसार गत वर्ष मात्रै १ सय ७४ वटा उजुरी परेका थिए भने ५७ वटा मात्रै छिनोफानो भएका थिए। विभागका अनुसार हालसम्म ५६ हजार २७ टेडमार्क दर्ता भएका छन्। डिजाइन २ सय ८८ र पेटेन्ट ८० वटा दर्ता भएका छन्। उद्योग विभागमा प्रहरीको व्यवस्था नभएकाले तुरुन्तै एक्सनमा जान सक्ने अवस्था छैन, उपसचिव घिमिरे भन्छन् । विभागले प्रस्ताव गरेको बौद्धिक सम्पत्ति ऐनमा प्रहरीको प्रस्ताव गरिएको छ। १ लाख जरिवाना रहेकोमा अब आउने ऐनमा १० लाख जरिवाना गर्ने प्रस्ताव गरिएको छ। एक हजार राजस्व तिर्नुपर्ने व्यवस्थालाई ५ हजारको व्यवस्था गरिएको छ। ट्रेडमार्क दर्ता प्रमाणपत्र लिन यसअघि ५ हजार दस्तुर शुल्क भएकोमा अब १० हजार लिने प्रस्ताव नयाँ ऐनमा गरिएको छ। लामो समयसम्म छिनोफानो हुन नसक्दा धेरैजसो बौद्धिक सम्पत्ति चोरीका मुद्दाहरू पेन्डिङमा हुने गरेका छन्। लामो समयदेखि बौद्धिक सम्पत्तिको उजुरीमा छिनोफानो हुन नसक्दा समस्या थपिँदै गएको छ। विभागले विगत केही वर्षदेखि पुराना विवाद सल्टाउन प्रयास गरेपनि सार्थकता पाउन सकेको छैन। उजुरी छिनोफानो हुन वर्षौं लागेपछि उजुरीकर्ता निराश हुने गरेका छन्। तर, उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायतका कारण वर्षौंदेखिका उजुरीको लगत सर्दै आएको विभागका अधिकारी स्वीकार्छन्। दुई वर्ष अघिदेखिका उजुरी तामेलीमा छन्। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या रहेको उपसचिव घिमिरे बताउँछन्। विदेशी तथा चलेका स्वदेशी ब्रान्डको समेत कपी लिन खोज्ने प्रवृत्ति बढ्दै गएकाले उजुरीका चाङ लागेका हुन्। तर, विभागले चर्चित ब्राण्डको नक्कल गर्न आए थाहा पाएसम्म दर्ता नदिने गरेको घिमिरेले बताए। विभागका सूचना अधिकारी तथा निर्देशक रमिला भण्डारीले तामेलदार नहुँदा हुलाकीको भरमा पर्दा ठेगाना पत्ता नलाग्ने समस्या रहेको बताइन्। डेढसय जति ठेगाना नखुलेका उजुरी भएकाले यो वर्ष सार्वजनिक सूचना प्रकाशित गरी विवाद सल्टाउने विभागको तयारी छ। दुवै पक्ष उपस्थित नभएकामा विभागले मुद्दा सुनुवाइ गर्दैन। हप्ताको दुई दिन पेशी राख्ने गरिएको छ। तर, महानिर्देशक सधैंजसो उपलब्ध नहुँदा पेशी प्रायजसोः सर्ने गरेको पाइएको छ। ट्रेडमार्क चोरी भएको, नक्कल गरेर अरूको कपी गरिएको विषयमा ३५ दिनभित्र उजुरी हाल्न सकिने प्रावधान छ। त्यस्तै बौद्धिक सम्पत्ति बुलेटिनमा निस्केको ९० दिनभित्र अनिवार्य उजुरी दर्ता गर्नुपर्छ। प्रमाणपत्र जारी भएको एक वर्षभित्र ट्रेडमार्क प्रयोग गर्नुपर्छ। प्रयोग नभएको पाइएमा विभागले खारेज गर्न सक्ने व्यवस्था छ। पछिल्लो समयमा विभागले सूचना गरी प्रमाणपत्र अनुसार ट्रेडमार्क प्रयोग गरेको प्रमाण लिई विभागमा उपस्थित हुन निर्देशन जारी गरेको छ। प्रयोग नगरेको भए कारवाही गर्ने विभागले चेतावनी दिएको छ।"
न्यून चापीय प्रणालीको प्रभाव : तीन दिन हल्का वर्षा र हिमपातको सम्भावना,"काठमाडौं : बिहारमा रहेको न्यून चापीय प्रणालीको सामान्य प्रभाव नेपालमा रहेको जल तथा मौसम विज्ञान विभागले जनाएको छ। देशका पहाडी भूभागमा आंशिकदेखि सामान्य बदली रही तराईका भूभागमा हुस्सुकुहिरो रहेको मौसम पूर्वानुमान महाशाखाले आइतबार जारी गरेको बुलेटिनमा उल्लेख छ। महाशाखाका अनुसार आइतबार दिउँसो प्रदेश १, बागमती प्रदेश, गण्डकी प्रदेश र लुम्बिनी प्रदेशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको छ। राती प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाको भनाई छ। सोमबार प्रदेश १, बागमती प्रदेश र गण्डकी प्रदेशको पहाडी भूभागको एकदुई स्थानमा हल्का वर्षाको सम्भावना रहेको बुलेटिनमा उल्लेख छ। प्रदेश १, बागमती प्रदेश र गण्डकी प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको छ। मंगलबार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र कर्णाली प्रदेशको उच्च पहाडी भूभागको एकदुई स्थानमा हल्का हिमपातको पनि सम्भावना रहेको महाशाखाले जनाएको छ। उच्च पहाडी भूभागको एकदुई स्थानमा हल्का हिमपातको पनि सम्भावना, तराईका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रमक्रमिक रूपमा घट्दै जाने सम्भावना रहेको हुनाले चिसोबाट बच्न आवश्यक सावधानी अपनाउन महाशाखाले अनुरोध गरेको छ।"
