शीर्षक,विवरण
"सुरु भयो फिफा विश्वकप,आयोजक कतार र इक्वेडर भिड्दै","दोहा : कतारको दोहामा फिफा विश्वकप २०२२ औपचारिकरुपमा सुरुआत भएको छ। आइतबारदेखि सुरु भएर एक महिना चल्ने विश्वकपको उद्घाटन खेलमा आयोजक कतार र इक्वेडर भिड्दै छन्। केही बेरअघि सुरु भएको विश्वपको उद्घाटन समारोह सकिएर अहिले किकअफको तयारी हुँदैछ। चर्चित हलिउड अभिनेता मोर्गन फ्रिम्यानले संसारका विभिन्न कुनाबाट फुटबलको महाकुम्भ अवलोकन गर्न कतार पुगेका दर्शकलाई अल बायट रंगशालामा सम्बोधन गरे। यस्तै, उद्घाटन समारोहकै क्रममा कतारले यसअघिका विश्वकपलाई पनि मस्कट प्रदर्शन गरेर सम्झिएको छ। दक्षिण कोरियाली म्युजिक ब्यान्ड बीटीएसका जङ कुकले ड्रिमर गीतमा प्रदर्शनसमेत गरेका छन्। उनको त्यो गीत विश्वपकको आधिकारिक गीतमध्ये एक हो। कतारका राजा तामिम बिन हमाद अल थानीले सबैलाई स्वागत गर्दै विश्वकप सुरु भएको घोषणा गरेका थिए। नेपाली समयअनुसार ९ : ४५ बजे रेफ्री ड्यानियल ओर्साटोले ह्विसल बजाएपछि कतार र इक्वेडरबीचको खेल सुरु हुनेछ।"
"उद्घाटन खेल हार्ने पहिलो आयोजक बन्यो कतार, इक्वेडर २० ले विजयी","दोहा : इनर भ्यालेन्सियाको दुई गोलप्रेरित इक्वेडरसँग २० को नतिजामा पराजित भएसँगै कतार विश्वकपको इतिहासमै उद्घाटन खेलमा पराजित हुने पहिलो आयोजक टिम बनेको छ। आइतबारदेखि कतारमा सुरु भएको विश्वकपको उद्घाटन खेलको पहिलो हाफमै २० को अग्रता बनाएको दक्षिण अमेरिकी टिम इक्वेडर दोस्रो हाफमा त्यसको बचाऊ गर्दै सहज जित सुनिश्चित गर्यो। आयोजक राष्ट्रकारूपमा पहिलो पटक विश्वकप खेल्ने मौका पाएको कतारमाथि निरन्तर आक्रमण गरेको इक्वेडर दुई पटक मात्र फिनिसिङमा सफल भएको थियो। कतारका गोलकिपर साद अल शीबले भ्रमणकारी टिमका कप्तान इनर भ्यालेन्सियालाई १८ यार्ड बक्समा लडाएपछि इक्वेडरले पेनाल्टी पाएको थियो। कप्तान भ्यालेन्सियाले सोही पेनाल्टीमार्फत गोल गर्दै १६औं मिनेटमा इक्वेडरलाई अग्रता दिलाएका थिए। प्रेसियाडोले ३१औं मिनेटमा दायाँतर्फबाट गरेको क्रसमा भ्यालेन्सियाले हेडरमार्फत उत्कृष्ट गोल गर्दै इक्वेडरको अग्रता दोब्बर पारेका थिए। भ्यालेन्सियाले विश्वकपमा इक्वेडरबाट गरेको यो पाँचौं गोल हो। यसअघि उनले सन् २०१४ मा ब्राजिलमा भएको विश्वकपमा तीन गोल गरेका थिए। ब्राजिलमा उनले समूह 'ई'अन्तर्गत होन्डुरसविरुद्ध दुई र स्वीट्जरल्यान्डविरुद्ध एक गोल गरेका थिए। खेलको तेस्रो मिनेटमै भ्यालेन्सियाले हेडरमार्फत गरेको गोल अफसाइडका कारण रद्द भएको थियो। कतारका प्रमुख स्ट्राइकर अल्मोज अली पहिलो हाफको इन्जुरी समयमा गोल गर्ने सुवर्ण अवसरबाट चुकेका थिए। अल बायट रंगशालामा इक्वेडरलाई समूह 'ए'मा शानदार सुरुआत दिलाएका भ्यालेन्सिया ७७औं मिनेटमा चोटका कारण सब्स्टिच्युट भएका थिए। पहिलो पटक जाडोयाममा आयोजित विश्वकपको पहिलो खेलमा कतार दुर्गभाग्यशाली रह्यो। विश्वकपको ९२ वर्षको इतिहासमा आयोजक राष्ट्र उद्घाटन खेलमा पराजित भएको थिएन। यसअघि सन् २०१८ मा भएको विश्वकपको उद्घाटन खेलमा रुसले साउदी अरबलाई ५० गोलको नतिजामा पराजित गरेको थियो। यस्तै २०१४ मा आयोजक ब्राजिलले उद्घाटन खेलमा क्रोएसियालाई ३१ गोलको नतिजामा पराजित गरेको थियो। यो विश्वकपमा ३२ राष्ट्र सहभागी हुने अन्तिम संस्करण हो। सन् २०२६ मा अमेरिका, मेक्सिको र क्यानडामा हुने विश्वकपमा ४८ देश सहभागी हुनेछन्।"
सुरक्षाकर्मीको संयमताले बाजुरामा ठूलो दुर्घटना हुनबाट रोकियो : गृह मन्त्रालय,"काठमाडौं : गृहमन्त्रालयले सुरक्षाकर्मीको संयमताले बाजुरामा ठूलो दुर्घटना हुन नपाएको बताएको छ। गृह सचिव विनोदप्रकाश सिंहले बाजुराको त्रिवेणी नगरपालिका७ स्थित नाटेश्वरी आधारभूत विद्यालयको मतदान केन्द्रमा मतपेटिका खोस्न थालेपछिको उत्पन्न परिस्थिति नियन्त्रणमा लिने क्रममा संयमता अपनाउँदा अपनाउँदै एक जनाको मृत्यु भएको र प्रहरीसहित केही व्यक्ति घाइते भएको जानकारी दिए। मृत्यु हुनेमा स्थानीय सञ्जीव ऐडी रहेको जनाइएको छ। आठ प्रहरी र आठजना निर्वाचन कर्मचारीलाई घेराउ गरेर ढुङ्गामुढा गरी मतपेटिका खोस्न थालेपछि प्रहरीले बाध्य भएर स्थिति नियन्त्रणमा लिन खोज्दा गोली लागेर एक जनाको मृत्यु भएको सूचना आएको जानकारी दिँदै उनले घटनाको अनुसन्धानपछि सत्यतथ्य सार्वजनिक हुने बताए। उनले प्रहरीले पूर्ण अधिकार प्राप्त हुँदाहुँदै पनि धेरै संयमता अपनाएका कारण ठूलो दुर्घटना हुन नपाएको पनि बताए। दुई पक्षीय विवाद भएको र मतपेटिका नै खोस्न थालेपछि घटना हुन पुगेको उनको भनाइ छ। स्थानीयले ढुङ्गा र बाँसले हानेर केही प्रहरीसमेत घाइते भएका उनले बताए। उनले बाजुरा, सुर्खेतलगायत केही क्षेत्रमा मतदान स्थगित भएको र कतै दुई पक्षीय झडप, त कतै विवाद भएको जानकारी आएको पनि बताए। अन्य क्षेत्रमा शान्तिपूर्ण रूपमा मतदान भएको तर सबै जिल्लाको विस्तृत विवरण भने आउने क्रममा रहेको सचिव सिंहले जानकारी दिए। बाजुराका सहायक प्रजिअ लोकेन्द्रबहादुर विष्टले उक्त घटनामा एकजनाको मृत्यु भएको र दुई घाइतेलाई हेलिकप्टरमार्फत उद्धार गरी सुर्खेत पठाइएको जानकारी दिए। सो क्षेत्रमा अहिले नेपाली सेनाको टोलीसमेत पठाइएको गृहमन्त्रालयले जनाएको छ।"
"विश्वकप: पहिलो हाफमा इक्वेडर २० ले अगाडि, भ्यालेन्सियाको दुई गोल",दोहा : आइतबारदेखि कतारमा सुरु भएको विश्वकपको उद्घाटन खेलको पहिलो हाफमा घरेलु टिमविरुद्ध दक्षिण अमेरिकी टिम इक्वेडरले २० गोलको अग्रता लिएको छ। आयोजक राष्ट्रकारूपमा पहिलो पटक विश्वकप खेल्ने मौका पाएको कतारमाथि निरन्तर आक्रमण गरेको इक्वेडर दुई पटक फिनिसिङमा पनि सफल भयो। कतारका गोलकिपर साद अल शीबले भ्रमणकारी टिमका कप्तान इनर भ्यालेन्सियालाई १८ यार्ड बक्समा लडाएपछि इक्वेडरले पेनाल्टी पाएको थियो। कप्तान भ्यालेन्सियाले सोही पेनाल्टीमार्फत गोल गर्दै १६औं मिनेटमा इक्वेडरलाई अग्रता दिलाएका थिए। प्रेसियाडोले ३१औं मिनेटमा दायाँतर्फबाट गरेको क्रसमा भ्यालेन्सियाले हेडरमार्फत उत्कृष्ट गोल गर्दै इक्वेडरको अग्रता दोब्बर पारेका थिए। भ्यालेन्सियाले विश्वकपका इक्वेडरबाट गरेको यो पाँचौं गोल हो। यसअघि उनले सन् २०१४ मा ब्राजिलमा भएको विश्वकपमा तीन गोल गरेका थिए। त्यसअघि तेस्रो मिनेटमा भ्यालेन्सियाले हेडरमार्फत गरेको गोल अफसाइडका कारण रद्द भएको थियो। विश्वकपको ९२ वर्षको इतिहासमा आयोजक राष्ट्र उद्घाटन खेलमा पराजित भएको छैन। यसअघि सन् २०१८ मा भएको विश्वकपको उद्घाटन खेलमा रुसले साउदी अरबलाई ५० गोलको नतिजामा पराजित गरेको थियो।
फर्जी मत खसाल्न खोज्ने २ जना पक्राउ,मलंगवा : सर्लाहीको दक्षिणी क्षेत्र बलरा र उत्तरी क्षेत्र बागमतीमा अर्काको नाममा मत खसाल्न खोज्ने २ जनालाई आइतबार प्रहरीले पक्राउ गरेको छ। बलरा नगरपालिका४ जब्दी प्रावि मतदान केन्द्रबाट स्थानीय २८ वर्षीय आदित्य सिंह र बागमती नगरपालिका१२ बथनिय प्रावि मतदान केन्द्रबाट २० वर्षीय मुस्कान मोक्तानलाई प्रहरीले पक्राउ गरेको हो। पक्राउ परेका दुवैलाई नै नियन्त्रणमा राखिएको र निर्वाचन ऐनअनुसार कारवाही गरिने जिल्ला प्रहरी कार्यालय मलंगवाका प्रमुख प्रहरी उपरीक्षक प्रवीण पोखरेलले जानकारी दिए।
भक्तपुरमा ७० प्रतिशतभन्दा बढी मत खस्यो,"भक्तपुर : भक्तपुरमा शान्तिपूर्ण रूपमा निर्वाचन सम्पन्न भएको छ। भक्तपुरमा प्रतिनिधिसभातर्फ दुई र प्रदेश सभातर्फ ४ वटा निर्वाचन क्षेत्र रहेका छन्। यसअन्तर्गत दुई सय २२ वटा मतदान केन्द्रको व्यवस्था थियो। त्यहाँ एक लाख ९४ हजार चार सय ३९ जना मतदाता रहेका छन्। भक्तपुरका मतदातामध्ये महिलाको संख्या बढी छ। महिला मतदाता ९९ हजार सात सय ५१, पुरुष ९४ हजार ६ सय ८३ र अन्य पाँच जना रहेका छन्। खसेको मतको आधिकारिक प्रतिशत सार्वजनिक हुन सकेको छैन। तैपनि ७० देखि ८० प्रतिशतको हाराहारीमा मत खसेको अनुमान छ। जिल्लामा एक हजार सात सय ७६ जना निर्वाचन कर्मचारी खटिएका थिए। त्यस्तै आठ सय ८६ जना म्यादी प्रहरीसहित दुई हजार दुई सय १८ जना सुरक्षाकर्मी परिचालन भएका छन्। निर्वाचन कर्मचारीसँगै प्रतिमतदान केन्द्र ३ देखि ५ जनासम्म स्वयंसेवक खटिएका थिए। दुई सय २२ मतदान केन्द्रमध्ये १० वटालाई अपांगता मैत्री बनाइएको थियो।"
बैतडीमा मतपेटिका ढुवानी सुरु,बैतडी : बैतडीमा ५२ प्रतिशत मत खसेको छ। आइतबार सम्पन्न प्रतिनिधिसभा तथा प्रदेशसभा सदस्य निर्वाचनमा बैतडीमा ७८ हजार ३६९ मत खसेको जिल्ला प्रशासन कार्यालयले जनाएको छ। जिल्लाका २११ वटै मतदान केन्द्रबाट ३८ हजार २७७ पुरुष र ४० हजार ९२ महिलागरी ७८ हजार ३६९ मत खसेको जिल्ला निर्वाचन कार्यालय बैतडीले जनाएको छ। बैतडीमा १ लाख ५० हजार १५६ मतदाता रहेका थिए। जिल्लामा शान्त वातावरणमा मतदान भएकाले मतपेटिका ढुवानीको काम सुरु भएको जिल्ला प्रहरी कार्यालय बैतडीका प्रमुख डीएसपी प्रेम शाहीले जानकारी दिए। जिल्ला सदरमुकाम आसपासका मतदान केन्द्रबाट मतपेटिका सदरमुकाम पुर्याइएको छ। अन्य ठाउँबाट ढुवानीको काम भइरहेको उनले बताए। भोलि १० बजेभित्रै मतपटिका जिल्ला सदरमुकाम पुग्ने जिल्ला निर्वाचन कार्यालय बैतडीका प्रमुख माधवप्रसाद फुयाँलले जानकारी दिए। भोलिदेखि नै मत गणना सुरु गरिने पनि उनले बताए।
बागलुङमा ५३ प्रतिशत मतदान,बागलुङ : प्रतिनिधिसभा र प्रदेशसभा निर्वाचनमा बागलुङमा ५३ दशमलव ५६ प्रतिशत मतदान भएको छ। यहाँ दुई प्रतिनिधिसभा सदस्य र चार प्रदेशसभा निर्वाचन क्षेत्र छ। एक लाख ९२ हजार २२७ मतदातामध्ये एक लाख २ हजार ९६३ मतदाताले मतदान गरेको जिल्ला निर्वाचन कार्यालय बागलुङका प्रमुख यज्ञ रिजालले जानकारी दिए। जिल्लाभरी शान्तिपूर्ण रूपमा चुनाव सम्पन्न भएको मुख्य निर्वाचन अधिकृत डा दिवाकर भट्टले बताए। मुख्य निर्वाचन अधिकृत भट्टले मतदानस्थलबाट मतपेटिकाहरू मतगणनास्थलमा ल्याउने कार्य भइरहेको बताए। उनले सर्वदलीय बैठक बसेपछि दुवै स्थानमा मतगणना सुरु हुने जानकारी दिए। उनले भोलि (सोमबार) बिहानदेखि मतगणना हुन सक्ने जानकारी दिए। बागलुङमा दुई प्रतिनिधिसभा सदस्यका र चार प्रदेशसभा सदस्यका लागि ३१ जना उम्मेदवार चुनावी मैदानमा छन्।
काठमाडौं उपत्यकाको मतगणना आज रातिदेखि नै हुन्छ : निर्वाचन आयोग,"काठमाडौं : निर्वाचन आयोगले काठमाडौं उपत्यकालगायत केही जिल्लामा आज रातिदेखि नै मतगणना हुने बताएको छ। प्रमुख निर्वाचन आयुक्त दिनेशकुमार थपलियाले काठमाडौं उपत्यकासहित केही जिल्लाहरुमा मतपेटिका ल्याउने काम भइरहेको र मतपेटिका ल्याइसकेपछि सर्वदलीय बैठक बसेर आजैदेखि मतगणना सुरु गरिने बताए। 'निर्वाचन सम्पन्न भएलगत्तै मतपेटिका ल्याउने काम तीव्र पारिएको छ। मतपेटिका ल्याइसकेपछि काठमाडौं उपत्यकालगायत केही जिल्लामा आज रातिदेखि नै मतगणना सुरु गर्न निर्देशन दिएका छौं,' पत्रकार सम्मेलनमा उनले भने। उनले प्रतिनिधिसभा र प्रदेशसभातर्फको मतपत्र मतपेटिकामा अदल बदल भएको गुनासो आएकाले त्यसलाई बदर नहुनेगरी दलीय समतिमा गणना गरिने बताए। त्यस्तै हिमाली क्षेत्रका ७ जिल्लमा नेपाली सेनाको हेलिकोप्टरबाट मतपेटिका सदरमुकाम ल्याउने काम भइरहेको उनको भनाइ छ। बिहान ४ बजेसम्म मतपेटिका ल्याइ ती क्षेत्रमा मतगणनाको काम सुरु गरिने उनले बताए।"
निर्वाचन आयोगले भन्यो सोचेभन्दा कम मत खस्यो,"काठमाडौं : निर्वाचन आयोगले प्रतिनिधिसभा र प्रदेशसभा निर्वाचनमा सोचेजस्तो मत नखसेको बताएका छन्। निर्वाचन आयोगका प्रमुख निर्वाचन आयुक्त दिनेशकुमार थपलियाले प्रारम्भिक विवरणअनुसार ६१ प्रतिशत मत खसेको बताए। जुन आयोगले सोचेभन्दा कम रहेको उनको भनाइ छ। 'विवरण आउने क्रम अहिले पनि जारी छ। हालसम्म प्राप्त विवरणअनुसार ६१ प्रतिशत मतदान भएको देखिन्छ। सम्पूर्ण विवरण आएपछि यो केही प्रतिशत बढ्न सक्छ। तर यो हाम्रो अपेक्षाभन्दा कम हो,' पत्रकार सम्मेलनमा उनले भने। उनले सुर्खेत, नवलपरासी, बाजुरा र गुल्मीका १५ स्थानमा मतदान रोकिएको बताए। सामान्य विवादपछि स्थगित भएको ती स्थानहरुमा सर्वदलीय छलफलबाट पनि पुनः मतदान गर्न नसकिएको उनको भनाइ छ। ती स्थानहरुमा दुई दिनभित्रै मतदा गराउन निर्देशन दिइएको प्रमुख निर्वाचन आयुक्त थपलियाले बताए।"
"काठमाडौं १ मा मतगणना गर्ने तयारी, मतपेटिका संसद भवन ल्याइँदै","काठमाडौं : काठमाडौं क्षेत्र नं १ को मतपेटिका नयाँ बानेश्वरस्थित संसद भवनमा ल्याउन लागिएको छ। निर्वाचन सम्पन्न भएसँगै मतपेटिकाहरू संसद भवनस्थित गणनास्थलमा ल्याउन लागिएको हो। जिल्ला निर्वाचन अधिकृतका अनुसार कतिपय मतदान केन्द्रबाट मतपेटिका संसद भवन ल्याइसकिएको छ। मतपेटिका ल्याइसकेपछि सर्वदलीय बैठक बसेर सकेसम्म आजदेखि नै मतगणना गर्ने तयारी भएको निर्वाचन अधिकृतको कार्यालयले जनाएको छ। संसद भवनस्थित मतगणनास्थलमा सीसी क्यामेरा र तारजाली लगाइएको छ। मतगणनाका लागि पूरा तयारी भएको निर्वाचना कार्यालयले जनाएको छ। काठमाडौं क्षेत्र नं १ मा नेपाली कांग्रेसका प्रकाशमान सिंह, एमालेका किरण पौडेल, राप्रपाका रविन्द्र मिश्र, पुकार बम, रमेश खरेल लगायत प्रतिस्पर्धामा रहेका छन्।"
पर्सामा आइतबार रातिबाटै मतगणना गर्ने तयारी,"वीरगन्ज : पर्सामा आइतबार रातिबाटै मतगणना गर्ने तयारी गरिएको छ। पर्सा क्षेत्र नम्बर १ र २ को मतगणना वीरगन्जस्थित ठाकुरराम बहुमुखी क्याम्पसमा र क्षेत्र नम्बर ३ र ४ को पोखरीयास्थित जिल्ला उच्चांगल रामदेव कलवार माविमा गरिनेछ । साँझ ५ बजे मतगणना सकिए लगत्तै आवश्यक प्रक्रिया पूरा गरी मतपेटीकाहरू अहिले मतगणना स्थलमा पुर्याउने काम भइरहेको पर्साका मुख्य निर्वाचन अधिकृत विनोद पोखरेलले बताए। मतगणनास्थलमा मतपेटिका पुगेपछि उम्मेदवारहरूका प्रतिनिधिहरूको सहमतिमा मतगणना सुरु गरिने उनले जानकारी दिए। आइतबार भएको निर्वाचनमा पर्सामा करिब ५२ प्रतिशत मत खसेको छ। पर्सामा १ लाख ९४ हजार ९ सय ४ पुरुष, १ लाख ५१ हजार ८ महिला र अन्य १६ गरी ३ लाख ४५ हजार ९ सय २८ मतदाता छन्।"
"मकवानपुरमा ५९३ प्रतिशतले गरे मतदान, मतगणना भोलि","हेटौंडा : मकवानपुरमा मतदान सम्पन्न भएको छ। दुई प्रतिनिधि र चार प्रदेश निर्वाचन क्षेत्र रहेको मकवानपुरमा कूल मतदाता संख्याको ५९३ प्रतिशत मतदाता मात्रै सहभागी भएका मुख्य निर्वाचन अधिकृत ऋषिराम निरौलाले जानकारी दिए। कूल ३ लाख ७३३ मतदाता रहेकोमा पुरुष ९२ हजार ८७७, महिला ८५ हजार ४०० र अन्य ५ गरी कूल १ लाख ७८ हजार २८२ जनाले मात्रै मतदान गरेको मुख्य निर्वाचन अधिकृतको कार्यालयको प्रारम्भिक तथ्याङ्क छ। जिल्लाको ३६४ वटै मतदान केन्द्रबाट हेटौंडा२ स्थित सिद्धार्थ स्कुलमा रहेको मतगणनास्थलमा मतपेटिका ल्याउने कार्य भइरहेको पनि मुख्य निर्वाचन अधिकृत निरौलाले बताए। भौगोलिक रूपमा केही मतदान केन्द्रहरू निकै टाढा रहेको र राति अबेरसम्ममा मात्रै मतपेटिका संकलन कार्य पूरा हुने बताउँदै उनले भोलि बिहान १० बजेबाट मात्रै मतगणना प्रारम्भ हुने जानकारी दिए। मतगणनालाई प्रभावकारी र विश्वसनीय बनाउन गणनास्थलमा तारजाली र सीसीटीभी क्यामेरा जडान गरिएको उनले बताए। चार समूहले एकै पटक प्रत्यक्षतर्फको मत गणना गर्ने र यसको नतिजा आएपछि मात्रै समानुपातिकतर्फको मत गणना गर्ने उनले बताए।"
"६० प्रतिशत मत खसेको निर्वाचन आयोगको प्रारम्भिक प्रक्षेपण, १५ स्थानमा मतदान स्थगित","काठमाडौं : देशभर १५ स्थानमा मतदान स्थगित भएको छ। निर्वाचनका आयोगका अनुसार सुर्खेत, नवलपरासी पूर्व, बाजुरा र गुल्मीका १५ केन्द्रमा मतदान स्थगित भएको हो। विभिन्न विवादपछि सो स्थानको मतदान स्थगित भएको आयोगले जनाएको छ। यसबारे जानकारी गराउन आयोगले केही बेरमा पत्रकार सम्मेलन आयोजना गर्दैछ। त्यसअघि आयोगका पदाधिकारीहरू स्थगित गरिएका स्थानमा कहिले र कसरी पुनः मतदान गराउने भन्ने विषयमा छलफल गरिरहेका छन्। आयोगले छिटफुट घटनाबाहेक शान्तिपूर्णरूपमा निर्वाचन सम्पन्न भएको बताएको छ। आयोगको प्रारम्भिक रिपोर्टअनुसार देशभर करिब ६० प्रतिशत मत खसेको स्रोतको भनाइ छ। यद्यपि यसबारे अझै एकीन तथ्यांक आइनसकेको स्रोतको भनाइ छ। निर्वाचनमा उत्साहजनक सहभागिता नहुनुमा प्रमुख राजनीतिक दलहरू नै मुख्य कारण भएको पूर्व प्रमुख निर्वाचन आयुक्त सूर्यप्रसाद श्रेष्ठले जानकारी दिए। उनले दलहरूले गठबन्धन गरेका कारण मतदाताहरूले भोट नहालेको बताए। 'पहिलो कुरा नेपालको राजनीतिले युवा पुस्तामा वितृष्णा जागेको छ। जसका कारण उनीहरू भोट नै हालेनन्। अर्को कुरा गठबन्धनका कारण पनि मतदाताहरू मतदान गर्न रुचाएनन्,' उनले अन्नपूर्णसँग भने। त्यस्तै पूर्व निर्वाचन आयुक्त वीरेन्द्रप्रसाद मिश्रले कुनै पनि दलले बहुमत नल्याउने बताए। उनले अब पनि साझा सरकार नै बन्ने बताए। 'गठबन्धन दलको पनि बहुमत पुग्ने नपुग्नेमा शंका गर्न सकिन्छ। दलहरुले सोचेजस्तो मत नपाउनुमा उनीहरुको संकुचित सोच नै मुख्य कारण हो। गठबन्धनले दलका कार्यकर्ताहरु अलमलमा पनि परेकाले निर्वाचनमा उत्साहजनक सहभागिता देखिएन,' उनले भने।"
"सर्लाहीको गोडैतामा झडप, एकको मृत्यु",मलंगवा : सर्लाहीको गोडैता नगरपालिका६ मा शनिबार राति झडप हुँदा एक जनाको मृत्यु भएको छ। ४ जना घाइते भएका छन्। अबेर राति झडप हुँदा ६५ वर्षीय रामकेवल रायको मृत्यु भएको छ। झडपमा ढुङ्गा हानाहानमा भएको थियो। ढुङ्गा लागेर गम्भीर घाइते भएका रायको आइतबार बिहान मृत्यु भएको प्रहरीले जनाएको छ। घाइते भएका अन्य ४ जनाको अवस्थामा सामान्य रहेको जिल्ला प्रहरी कार्यालय सर्लाहीले जनाएको छ। घटनामा संलग्न रहेको आरोपमा प्रहरीले एक जनालाई पक्राउ गरेको छ।
हेलिकोप्टरको व्यवस्था नहुँदा तीन पालिकाका मतपेटिका पैदलमार्फत,"मुगु : मुगुको तीनवटा पालिकाका मतपेटिका सदरमुकाम ल्याउन समय लाग्ने भएको छ। छाँयानाथ रारा नगरपालिकाबाहेक अन्य पालिकाको मतपेटिका हेलिकोप्टरमार्फत ल्याउने भनिएपनि व्यवस्था नभएपछि पैदलमार्फत ल्याउन लागिएको हो। प्रमुख जिल्ला अधिकारी रोमबहादुर महतका अनुसार छाँयानाथ रारा नगरपालिका भित्रका मतदान केन्द्रका मतपेटिकालाई आजै गाडीमार्फत गमगढी पुर्याइने छ। खत्याड, सोरु र मुगुम कार्मारोङपालिकाका मतदान केन्द्रका मतपेटिका पालिकाको केन्द्रहरूमा जम्मा गरी पैदल मार्गबाट ल्याइने छ। मुगुमा ७४ दशमलव ४९ प्रतिशत मत खसेको छ।"
निर्वाचन शान्तिपूर्ण रूपमा सम्पन्न भएकामा प्रधानमन्त्रीको धन्यवाद,"काठमाडौं : प्रधानमन्त्री शेरबहादुर देउवाले प्रतिनिधिसभा र प्रदेशसभाको निर्वाचन शान्तिपूर्ण रूपमा सम्पन्न भएकोमा निर्वाचन आयोगलाई धन्यवाद दिएका छन्। प्रधानमन्त्री देउवाले आज साँझ ट्वीट गर्दै देशभर शान्तिपूर्ण रूपमा मतदान सम्पन्न भएकोमा आयोगलाई विशेष धन्यवाद दिएका हुन्। उनले निर्वाचन सफल बनाउने कार्यमा खटिने कर्मचारी, सुरक्षा निकाय, राजनीतिक दल, पर्यवेक्षक, सञ्चारकर्मीलगायतलाई पनि धन्यवाद दिएका छन्। 'निर्वाचन शान्तिपूर्ण रूपमा सम्पन्न भएको छ। यसका लागि निर्वाचन आयोगलाई विशेष धन्यवाद दिन चाहन्छु। साथै निर्वाचन सफल गराउन अहोरात्र खटिनुभएका राष्ट्रसेवक कर्मचारी, सुरक्षा निकाय, राजनीतिक दल, सञ्चारकर्मी र पर्ववेक्षकहरूमा धन्यवाद तथा आभार व्यक्त गर्दछु', प्रधानमन्त्री देउवाले ट्वीटरमा लेखेका छन्।"
प्रदेश १ मा ६०४९ प्रतिशत मतदान,"विराटनगर : प्रदेश १ मा ६०४९ प्रतिशत मत खसेको प्रारम्भिक विवरण छ। सबैभन्दा धेरै मोरङमा ६६२२ र थोरै खोटाङमा ४७४६ मत खसेको अनुमान छ। १४ जिल्ला रहेको प्रदेशमा खसेको मत संख्या थपघट हुनसक्ने प्रदेश निर्वाचन कार्यालय विराटनगरले जनाएको छ। प्रारम्भिक हिसाबमा संकलन गरिएको तथ्यांक अनुसार प्रदेशमा ३३ लाख ९६ हजार ८ सय ६५ मतदाता रहेकामा २० लाख ५४ हजार ६ सय ३३ मत खसेको हो। निर्वाचन आयोगले यो प्रदेशमा अपेक्षा गरिएको भन्दा कम मतदान भएको जनाएको छ। १ हजार ८ सय ९७ मतदानस्थल तोकिएको प्रदेशमा ४ हजार ९९ स्थायी र २५ वटा अस्थायी मतदान केन्द्रमा मतदान भएको थियो। छिटफुट घटनाबाहेक मतदान शान्तिपूर्ण रूपमा सम्पन्न भएको प्रदेश प्रहरी कार्यालय विराटनगरका प्रवक्ता एसपी नवीनराज राईले जानकारी दिए। सुनसरीको क्षेत्र नम्बर ३ मा पर्ने बर्जु गाउँपालिका५ मा रहेको नेपाल राष्ट्रिय माध्यमिक विद्यालयमा मतदानका क्रममा विष्फोट भएको थियो। विष्फोटमा परेर ८ वर्षीया बालिका पुजन ऋषिदेव सामान्य घाइते भइन। ४० मिनेटजति रोकिएको मतदान सेना परिचालन गरेर सुचारु गरिएको थियो। मोरङमा ७ लाख ३५ हजार ५ सय २५ मतदाता रहेकामा ४ लाख ८७ हजार ४७ (६६२२ प्रतिशत), झापामा ६ लाख ६३ हजार ३ सय ११ मतदाता रहेकामा ४ लाख ३६ हजार ७७ ( ६५७४ प्रतिशत), सुनसरीमा ५ लाख ४४ हजार ९ सय ४१ जना मतदाता रहेकामा ३ लाख ४६ हजार ६ सय ९३ (६३६२ प्रतिशत) मत खसेको प्रारम्भिक विवरण छ। त्यस्तै ताप्लेजुङमा ८८ हजार २ सय ८५ मतदाता रहेकामा ४८ हजार ५ सय ७३ (५५०२ प्रतिशत), पाँचथरमा १ लाख ३८ हजार ९ सय ३२ मतदाता रहेकामा ७४ हजार ८ सय ९८ (५३९१ प्रतिशत), इलाममा २ लाख २४ हजार ८ सय ७७ मतदाता रहेकामा १ लाख २९ हजार १७५ (५७४४ प्रतिशत) मत खसेको अनुमान गरिएको छ। संखुवासभामा १ लाख १७ हजार ५ सय ५४ मतदाता रहेकामा ६५ हजार ७ सय ८३ ( ५५९६ प्रतिशत), तेह्रथुममा ७१ हजार ९ सय ३३ मतदाता रहेकामा ४१ हजार ८ सय ७४ (५८२१ प्रतिशत), भोजपुरमा १ लाख २३ हजार ३ सय ७९ मतदाता रहेकामा ६२ हजार १५ (५०२६ प्रतिशत), धनकुटामा १ लाख १६ हजार ९ सय ९१ जना मतदाता रहेकामा ६९ हजार ४ सय ९६ (५९४० प्रतिशत) मत खसेको विवरण प्राप्त भएको छ। त्यस्तै सोलुखुम्बुमा ८१ हजार ५ सय २ जना मतदाता रहेकामा ४० हजार २ सय १७ (४९३४ प्रतिशत), खोटाङमा १ लाख ४२ हजार ७ सय ९२ जना मतदाता रहेकामा ६७ हजार ७ सय ७० (४७४६ प्रतिशत), ओखलढुंगामा १ लाख १७ हजार ८ सय ९७ जना मतदाता रहेकामा ६३ हजार ३ सय ६२ (५३७४ प्रतिशत) र उदयपुरमा २ लाख २८ हजार ९ सय ४६ जना मतदाता रहेकामा १ लाख २१ हजार ६ सय ५३ (५३१४ प्रतिशत) मत खसेको अनुमान छ। मतदान सम्पन्न गराउन प्रदेशमा ३२ हजार ७ सय ९२ जना कर्मचारी र १६ हजार ३ सय ९६ जना स्वयंसेवक परिचालन गरिएको प्रदेश निर्वाचन कार्यालय विराटनगरका प्रमुख लेवन काश्यप अधिकारीले जानकारी दिए। निर्वाचन सम्पन्न गराउन नेपाल तथा म्यादी र सशस्त्र प्रहरी गरेर ३६ हजारभन्दा बढी सुरक्षाकर्मी परिचालनन गरिएको थियो। मोरङमा मतगणना सोमबारदेखि प्रतिनिधिसभातर्फ ६ वटा र प्रदेशसभातर्फ १२ वटा निर्वाचन क्षेत्र रहेको मोरङमा सोमबारदेखि मात्रै मतगणना हुने भएको छ। मतदानस्थल ३ सय ६ वटा रहेको मोरङमा ८ सय ३९ वटा स्थायी र २ वटा अस्थायी मतदान केन्द्रमा मतदान भएको थियो। मतदाता ७ लाख ३५ हजार ५ सय २५ थिए। मतदान सकिएपछि मतपेटिका संकलनको काम भइरहेको प्रमुख जिल्ला अधिकारी काशीराज दाहालले बताए। उनका अनुसार मतपेटिका संकलनमा समय लाग्ने भएकाले आइतबार रातिबाट मतगणना सुरु हुने सम्भावना छैन। मतगणनास्थल भने व्यवस्थित बनाएर तयारी अवस्थामा राखिएको उनको भनाइ छ। सुगम स्थानमा रहेका मतदान केन्द्रबाट मतपेटिका संकलन सहज भए पनि दुर्गमका पेटिका संकलनमा समय लाग्ने भयो, दाहालले भने, त्यही भएकाले रातिबाट मतगणना सुरु हुने सम्भावना छैन। मोरङको निर्वाचन क्षेत्र नम्बर १ को उर्लाबारी नगरपालिका, २ को रतुवामाई नगरपालिकाको विश्वनाथ मन्दिर र ३ को बेलबारी नगरपालिकाको भगवती माध्यमिक विद्यालयमा मतगणना हुने छ। क्षेत्र नम्बर ४, ५ र ६ को मतगणनास्थल विराटनगरस्थित आदर्श विद्यालयमा तोकिएको छ।"
"देशभर ६९ राउण्ड हवाइ फायर, २८ मध्ये ८ ठाउँमा बम विस्फोट","काठमाडौं : प्रतिनिधिसभा तथा प्रदेशसभा निर्वाचनको सुरक्षा व्यवस्था खलबलिएपछि नियन्त्रणमा लिनका लागि देशभरिका विभिन्न मतदान केन्द्रमा सुरक्षाकर्मीले ६९ राउण्ड हवाइ फायर गरेका छन्। मतदान स्थलमा दलका प्रतिनिधिहरूबीच विवाद उत्पन्न भएपछि सुरक्षाकर्मीले हवाई फायर गरेको अनौपचारिक क्षेत्र सेवा केन्द्र इन्सकले जारी गरेको प्रतिवेदनमा उल्लेख छ। प्रतिवेदनअनुसार सबैभन्दा धेरै दोलखामा २६ राउण्ड, हुम्लामा १८ राउण्ड, बाजुरामा ५ राउण्ड, डोटी र ताप्लेजुङमा ४४ राउण्ड, दार्चुला, रौतहट र सिरहामा ३३ राउण्ड, स्याङ्जामा २ राउण्ड र चितवनमा १ राउण्ड हवाइ फायर भएको भएको हो। त्यस्तै निर्वाचनका क्रममा देशभरि २८ स्थानमा बम फेला परेको प्रतिवेदनमा उल्लेख छ। त्यसमध्ये ८ वटा विस्फोट हुँदा दुई जना घाइते भएका छन्। इन्सेकले देशभरि पर्यवेक्षकमार्फत् प्रतिवेदन तयार पारेको थियो। इन्सेकका कार्यकारी निर्देशक विजयराज गौतमले उक्त प्रतिवेदन आज प्रमुख निर्वाचन आयुक्त दिनेशकुमार थपलियालाई बुझाएका छन्। कार्यकारी निर्देशकका अनुसार देशभरि करिब ६२ प्रतिशत मत खसेको हो। जसमा युवाहरुको सहभागिता एकदमै न्युन रहेको उनको भनाइ छ। प्रतिवेदन बुझ्दै प्रमुख निर्वाचन आयुक्त थपलियाले मतदाता शिक्षालाई पाठ्यक्रममै समावेश गराउनुपर्ने बताएका थिए। उनले चार वटा मतपत्र भएकाले पनि केही कठिनाई आएको र त्यसलाई आगामी दिनमा परिस्कृत बनाउँदै लैजाने उनले बताए।"
नामिबिया भ्रमण गर्ने नेपाली टिम घोषणा,"काठमाडौं: आईसीसी विश्वकप लिग२ अन्तर्गत त्रिदेशीय एकदिवसीय शृंखलाका लागि नेपाली टिमको घोषणा भएको छ। रोहित पौडेलको कप्तानीमा आइतबार घोषित टिमले स्कटल्यान्ड र नामिबियासँग डिसेम्बर पहिलो साता खेल्ने छ। नेपालले डिसेम्बर २ मा नामिबियासँग खेल्ने छ। यस्तै, डिसेम्बर ४ मा स्कटल्यान्ड, डिसेम्बर ७ मा नामिबिया र डिसेम्बर ८ मा स्कटल्यान्डसँग खेलेर भ्रमण टुङ्ग्याउने छ। नेपाली टिम: रोहित पौडेल (कप्तान), आसिफ शेख, दीपेन्द्रसिंह ऐरी, कुशल भुर्तेल, ललित राजवंशी, सोमपाल कामी, सागर ढकाल, अर्जुन साउद, ज्ञानेन्द्र मल्ल, आरिफ शेख, गुल्शन झा, करण केसी, हरिशंकर साह, नन्दन यादव ।"
"रसुवामा करिब ७३ प्रतिशत मत खस्यो, सोमबार बिहानबाट मतगणना गर्ने तयारी","काठमाडौं : आइतबार भएको प्रतिनिधिसभा तथा प्रदेशसभा निर्वाचनमा रसुवामा करिब ७३ प्रतिशत मत खसेको छ। मुख्य निर्वाचन अधिकृतको कार्यालयका अनुसार गोसाइँकुण्डमा ४ हजार २८३, आमाछोदिङ्मोमा ३ हजार ७९८, उत्तरगयामा ६ हजार ३५२, कालिका ६ हजार ७४० र नौकुण्ड ७ हजार ५३९ मत खसेको हो। जिल्लामा ३९ हजार ४ सय ५९ मतदाता रहेका छन्। जसमध्ये महिला १९ हजार ३ सय ४०, पुरुष २० हजार १ सय १८ र अन्य १ जना छन्। मतदानका लागि अस्थायी र स्थायी गरी ३६ मतदानस्थल र ५४ वटा मतदान केन्द्र राखिएको थियो। जिल्लामा शान्तिपूर्ण तरिकाले मतदान सम्पन्न भएको मुख्य निर्वाचन अधिकृत रामचन्द्र पौडेलले बताए। जिल्लामा एक प्रतिनिधिसभा र २ वटा प्रदेशसभा निर्वाचन क्षेत्र रहेका छन्। प्रतिनिधिसभा तथा प्रदेशसभा सदस्य निर्वाचनका लागि जिल्लामा विभिन्न १० दलले उम्मेदवारी दिएका छन्। दलबाट २१ र पाँच स्वतन्त्र गरी प्रतिनिधिसभा तथा प्रदेशसभा सदस्य निर्वाचनमा २६ जना उम्मेदवार छन्। मतदान केन्द्रहरूबाट मतपेटिका संकलन गरी सदरमुकाम ल्याउने काम भइरहेको कार्यालयले जनाएको छ। लाङटाङको मतपेटिका सोमबार बिहान हेलिकोप्टरबाट ल्याउने तयारी छ। त्यहाँको मतपेटिका आएपछि मतगणना सुरु हुने छ।"
धनकुटामा ६० प्रतिशत मत खसेको प्रारम्भिक अनुमान,धनकुटा : प्रतिनिधिसभा र प्रदेशसभा सदस्य निर्वाचनमा धनकुटाबाट ६० प्रतिशत मत खसेको प्रारम्भिक अनुमान गरिएको छ। जिल्ला निर्वाचन कार्यालय धनकुटाले दिएको जानकारी अनुसार जिल्लाभरिका १ सय १९ मतदान स्थलका १ सय ६२ मतदान केन्द्रबाट ६० प्रतिशत मत खसेको प्रारम्भिक अनुमान गरिएको हो। जिल्लामा महिला ५८ हजार ५ सय ४६ र पुरुष ५८ हजार ४ सय ४५ गरी कुल १ लाख १६ हजार ९ सय ९१ जना मतदाता थिए। बिहान ७ बजेदेखि भएको मतदान कार्य साँझ ५ बजे सम्पन्न भएको थियो। अहिले सर्जिमिन मुचुल्का उठाएर मतपेटिकालाई सिल गरी सदरमुकामस्थित सामुदायिक भवनको रहेको मतगणना स्थलमा ल्याउने क्रम जारी छ। सामुदायिक भवनमा मुख्य निर्वाचन अधिकृतको कार्यालय रहेको छ। मतगणना स्थलमा सबै मतपेटिका राति १२ बजेभित्र आइपुग्ने जिल्ला निर्वाचन कार्यालयका सूचना अधिकारी सुरज श्रेष्ठले बताए। उनका अनुसार भौगोलिक विकटता कारण कतिपय मतदान स्थलबाट मतपेटिका ल्याउन कठिन छ। उनका अनुसार सबैभन्दा टाढा रहेको मतदान स्थल छ नं बुधवारे हो। मतगणना स्थललाई तारजालीले घेरावार गरिएको छ भने सीसीटीभी जडान गरिएको उनले बताए। त्यस्तै धनकुटा कारागारमा रहेको अस्थायी मतदान केन्द्रमा ४२ जनाले मतदान गरेका छन्। कारागारमा ८८ जना कैदीबन्दी छन्। तीमध्ये ४० जना कैदीबन्दी र त्यहाँ खटिएका दुई जना गरी ४२ जनाले मतदान गरेका हुन्। यसैगरी धनकुटा सदरमुकामस्थित गोकुण्डेश्वर माध्यमिक विद्यालयमा रहेको अस्थायी मतदान केन्द्रमा ७२ जनाले मतदान गरेका छन्। ९ सय ३१ जना मतदाता थिए। यो केन्द्रमा धनकुटा सदरमुकाममा रहेका कर्मचारीलाई मतदान गर्ने व्यवस्था गरिएको थियो।
प्रत्यक्ष र समानुपातिकर्फको मत एकसाथ गणना हुने,काठमाडौं : निर्वाचन आयोगले आइतबार सम्पन्न प्रतिनिधिसभा सदस्य तथा प्रदेशसभा सदस्य निर्वाचनको मतगणना गर्दा प्रत्यक्ष र समानुपातिकर्फको मतलाई एकै पटक चार स्थानमा गणना गर्न निर्देशन दिएको छ। मतदानका क्रममा कतिपय मतदान केन्द्रमा कर्मचारी र मतदाताको असावधानीका कारण प्रतिनिधिसभा सदस्य र प्रदेशसभा सदस्यको केही मतपत्र तोकिएको मतपेटिकामा नखसी अर्को मतपेटिकामा खसेको भन्ने गुनासो आएपछि मतगणनाका लागि उक्त निर्देशन दिएको हो। यसरी गणना गर्दा आठ दिनभित्र परिणामबाहिर ल्याउने आयोगको योजना रहेको छ। प्रमुख निर्वाचन आयुक्त दिनेशकुमार थपलियाले मतदान सम्पन्न भएका सबै मतदानस्थलबाट आज साँझदेखि नै मतपेटिका निर्वाचन अधिकृतको कार्यालयमा ढुवानी भइरहेको र मतपेटिका मतगणनास्थलमा ल्याइसकेपछि दलीय सहमति जुटाई काठमाडौँ उपत्यकालगायतका क्षेत्रमा आज रातिदेखि नै मतगणना सुरु गर्ने बताए। दुर्गम स्थानमा मतपेटिका सुरक्षित साथ सङ्कलनका लागि हेलिकोप्टरसमेत प्रयोग गरिनेछ। सङ्कलन भएपछि तत्काल मतगणना प्रारम्भ गर्न आयोगले निर्देशन दिएको छ।
"मतपेटिका खोस्न खोज्दा बाजुरामा गोली चल्यो, एकको मृत्यु",बाजुरा : बाजुराको त्रिवेणी नगरपालिका७ स्थित नाट्यस्वरी आधारभूत विद्यालय दम्था मदतान स्थलमा मतपेटिका खोस्न खोज्दा प्रहरीले चलाएको गोली लागेर एक जनाको मृत्यु भएको छ। तीन जना घाइते भएका छन्। गोली लाग्दा २५ वर्षीय सञ्जिव अएडीको मृत्यु भएको हो। घाइते हुनेमा स्थानीय पर्शुराम पाध्याया र खडक अएडी र प्रहरी हवल्दार कृष्ण कुँवर घाइते भएका हु्न्। घाइतेलाई अहिले नेपाली सेनाको हेलिकोप्टरबाट सुर्खेत लगेको जिल्ला प्रहरी कार्यालयका प्रमुख सूर्य थापाले बताए। एक जना स्थानीयले मतपेटिका खोस्न खोज्दा उत्पन्न विवादपछि झडप हुँदा प्रहरीले हवाइ फायर गरेको बुझिएको प्रहरी प्रमुखले बताए।
महोत्तरीको विषहरपुरमा सकसपूर्ण ढंगले निर्वाचन सम्पन्न,"महोत्तरी : महोत्तरीको गौशाला नगरपालिका९ स्थित आधारभूत विद्यालय कनकपुर विषहरपुर निर्वाचन केन्द्रमा सकसपूर्ण तवरले मतदाताले मतदान गरेका छन्। आज प्रतिनिधिसभा र प्रदेशसभा सदस्य पदका लागि सम्पन्न भएको निर्वाचनका क्रममा मतदान गर्न आएका आममतदाताको बन्दोबस्त ठाँउको अभावमा सकसपूर्ण रूपमा जसोतसो प्रवन्ध गरिएको हो। सडकको छेउमा लामो लामबद्ध लाइनमा उभिएर क्रमिक रूपमा मतदानमा सहभागी भएको थियो। ठाँउको अभावमा मतदातालाई मतपत्र वितरण गर्ने, मतदाताले स्वस्तिक चिह्न लगाउने र मतदान गर्ने वाक्स क्रमिक रूपमा छेउमा लहरै राखिएर मतदान गर्ने व्यवस्था मिलाइएको थियो। यहाँ हरेक निर्वाचनमा यसरी नै सर्वसधारणलाई मतदान गर्नुपर्ने वाध्यता रहेको स्थानीय प्राध्यापक दुर्गाप्रसाद सिंहले बताए। प्राध्यापक सिंहका अनुसार देशमा अनेकौ परिवर्तन भएतापनि विषहरपुरवासीको मतदान गर्ने प्रक्रियामा परिवर्तन हुन नसकेको धारणा राखे।सर्तकता अपनाएकै कारण मतदान केन्द्रमा कुनै घटना नघटेको उनको भनाइ छ। आफूले सुरुमै अन्य स्थानमा मतदान केन्द्र कायम गर्नका लागि गरिएको अनुरोधलाई स्थानीय सरोकारवाला निकायले कुनै ध्यान नदिएको मतदान अधिकृत शम्भु कुमार मिश्रले बताए। सो मतदान केन्द्रमा १ हजार २ सय ५० मतदाता छन्।"
भोट हाल्न गाउँ हिँडेका वृद्धको भीरबाट लडेर मृत्यु,मुगु : मुगुमा भोट हाल्न गाउँ हिँडेका वृद्धको भीरबाट लडेर मृत्यु भएको छ। जिल्लाको छाँयानाथ रारा नगरपालिका२ बागबजारमा बस्दै आएका खत्याड गाउँपालिका३ का ६७ वर्षीय जोखे परियारको खत्याड गाउँपालिका२ सेरी भन्ने स्थानमा भीरबाट लडेर मृत्यु भएको हो। उनी सोही वडाका ६५ वर्षीय कल्से नेपालीसँग सदरमुकाम गमगढीको बागबजारमा बस्दै आएका थिए। कल्से अपाङ्गता भएका व्यक्ति हुन। जोखेले कल्सेलाई डोराएर मतदान गर्न सदरमुकामबाट आफ्नो गाउँ लैजादै थिए। आफ्नो गाउँ पुग्न एक घण्टा बाँकी रहँदा शनिबार साँझ ६ बजे लडेर परियारको मृत्यु भएको हो। परिवारसहित सदरमुकाम गमगढीमा बस्दै आएका कल्से नेपालीसँग बसेका दुवै जना बुधबार मतदान गर्नका लागि सदरमुकामबाट हिँडेका थिए। अगाडि डोराउँदै हिँडेका जोखेको मृत्यु भएको भएपनी कल्सेलाई केही नभएकाले आज उनले मतदान केन्द्रमा मतदान गर्न आएको खत्याड गाउँपालिका३ का कुसल शाहीले बताएका छन। भिरालो स्थानबाट लडेर मृत्यु भएको भन्ने कुनै खाले जानकारी आफूलाई नआएको जिल्ला प्रहरी कार्यालयका डीएसपी शुभाष हमाले बताएका छन्।
ताप्लेजुङको आठराई त्रिवेणीमा झडपपछि मतदान अवरुद्ध,"ताप्लेजुङ : आठराई त्रिवेणी गाउँपालिका२ फूलबारी मतदान केन्द्रमा मतदान अवरुद्ध भएको छ। दिउँसो ३ बजेपछि मतदान अवरुद्ध भएको हो। एमाले र सत्ता गठबन्धनका कार्यकर्ताहरूको विवादका कारण मतदान अवरुद्ध भएको हो। तीनवटा मतदान केन्द्र रहेको यहाँ २८ प्रतिशत मत खसेको थियो। यहाँ २ हजार ४ सय १९ मतदाता रहेका थिए। सत्ता गठबन्धनको तर्फबाट कांग्रेस उम्मेदवार खगेनसिंह हाङगाम मतदान केन्द्रमा पुगेका बेला झडप भएको स्थानीयले बताएका छन्। प्रमुख जिल्ला अधिकारी महेश कुमार पोखरेलका अनुसार मतदान रोकिएपछि सहमतिको प्रयास भइरहेको छ। बाहिरबाट सुरक्षाकर्मीको दस्ता पुगिसकेको छ, प्रजिअ पोखरेलले भने, दलहरूबीच सहमतिका लागि पनि अनुरोध गरेका छौं। विवादको स्थिति नियन्त्रणमा लिन प्रहरीले हवाइ फायरसमेत गरेको थियो। दिउँसो ३ बजेसम्म जिल्लामा ४० प्रतिशत मत खसेको पोखरेलले बताएका छन्।"
तनहुँमा ४० प्रतिशत मत खस्यो,"तनहुँ: दुई निर्वाचन क्षेत्र रहेको तनहुँमा दिउँसो ३:१५ बजेसम्म ४० प्रतिशत मत खसेको छ । यसपालीको निर्वाचनमा जिल्लाका हरेक मतदानदान केन्द्रमा मतदाताहरुको उपस्थिति उत्साहजन नदेखिएपनि हालसम्म ४० प्रतिशत मत खसेको निर्वाचन कार्यालय तनहुँका प्रमुख हरिप्रसाद ढकालले जानकारी दिए । उनका अनुसार तनहुँमा सौहादपुर्ण वातावरण मतदान भइरहेको छ । किरियापुत्री गरे मतदान जिल्लाको शुक्लागण्डकी नगरपालिका२ स्थित शिला प्राथमिक विद्यालय मतदान केन्द्रमा किरिया बसेकाहरुले पनि मतदान गरेका छन् । दुई दिन अघि आमाको किरिया बसेका शिव पन्त, विष्णु पन्त, सुनिता पन्त र सिर्जना पन्तले मतदान गरेका हुन् । आफुहरुका कारण योग्य र सक्षम उम्मेदवारले नहारुन् भनेर आफुहरु पीडाको घडीमा पनि मतदान गर्न आएको सुनिता पन्तले बताइन् । यस अघि जितेका उम्मेदवारले जे जस्तो गरे पनि अहिले जित्ने उम्मेदवारलाई जनपक्षीय र राष्ट्रहितमा काम गर्न शिव पन्तले आग्रह गरे । जिल्लाका विभिन्न मतदान केन्द्रमा सहभागी ज्येष्ठ तथा अशक्त, अपाङ्गता भएका मतदाताहरुले पनि सहज रुपमा मतदान गरेको प्रतिक्रिया दिएका छन् । तनहुँमा २ लाख ४८ हजार २९५ जनाले मतदान गर्दैछन् । स्थानीय तह निर्वाचनपछि तनहुँमा ४ हजार १५५ मतदाता थपिएका छन् । तनहुँ क्षेत्र नम्बर १ तर्फ १ लाख २३ हजार ९० र क्षेत्र नम्बर २ तर्फ १ लाख २५ हजार ५ मतदाता छन् । २०७४ सालको आम निर्वाचनमा जिल्लामा २ लाख ११ हजार ३९६ मतदाता थिए । तनहुँ क्षेत्र नम्बर १ प्रदेश सभा (१) मा ६७ हजार एक सय ४४ र प्रदेश सभा (२) मा ५६ हजार तीन सय ४६ मतदाता छन् । तनहुँ क्षेत्र नम्बर २ प्रदेश (१) मा ६७ हजार ३२ र प्रदेश (२) मा ५७ हजार नौ सय ७३ मतदाता छन् । जिल्लामा १४२ मतदानस्थलका ३०५ मतदान केन्द्र छन् । तनहुँ क्षेत्र नम्बर १ मा ६९ मतदानस्थल र एक सय ५२ मतदान केन्द्र छन् । क्षेत्र नम्बर २ तर्फ ७३ मतदानस्थल र एक सय ५३ मतदान केन्द्र छन् । क्षेत्र नम्बर १ प्रदेश (१) तर्फ ३६ मतदानस्थल र ८२ मतदान केन्द्र, प्रदेश (२) तर्फ ३३ मतदानस्थल र ७० मतदान केन्द्र कायम छन् । क्षेत्र नम्बर २ प्रदेश (१) तर्फ ३७ मतदानस्थल र ८० मतदान केन्द्र तथा प्रदेश (२) तर्फ ३६ मतदानस्थल र ७३ मतदान केन्द्र छन् । तनहुँ १ मा प्रतिनिधिसभातर्फ १५ जना उम्मेदवार मैदानमा छन् । १क मा ११ जना र १ ख मा ७ जना उम्मेदवार रहेका छन् । तनहुँ २ मा १० जनाले प्रतिष्पर्धा गर्दैछन् । २क मा ८ जना र २ ख मा ६ जनालाई मतदाताले मतदान गर्नेछन् । २०७४ सालको निर्वाचनमा तनहुँ वाम गठबन्धनले क्लिन स्विप पारेको थियो । दुई प्रतिनिधिसभासँगै दुई प्रदेशसभा नेकपा एमालले र दुई प्रदेशसभा नेकपा माओवादी केन्द्रले जितेको थियो ।"
धनुषामा मतदानको उल्लास (फोटो फिचर),"जनकपुरधाम: धनुषा जिल्लामा मतदान निकै उल्लासमय वातावरणमा भईरहेको छ । केही सानातिना विवाद बाहेक जिल्लामा मतदान शान्तिपूर्वक भईरहेको सुरक्षा अधिकारीहरुले बताएका छन् । धनुषाका मुख्य निर्वाचन अधिकृत ब्रजेश प्याकुरेलले जिल्लाको चारवटै निर्वाचन क्षेत्रमा मतदान प्रक्रिया निकै प्रभावकारी रुपमा भईरहेको बताएका छन् । जिल्लामा निर्वाचन सामग्री, निर्वाचन कर्मचारी, मतदाताहरु र उम्मेदवारलाई अहिलेसम्म कुनै किसिमको क्षति नपुगेको अधिकृत प्याकुरेलले बताएका छन् । मतपेटिका ढुवानीका लागि आवश्यकता अनुसारका सवारीसाधन तैनाथ राखिएको उनले जानकारी दिए । जिल्लाको ३२३ मतदानस्थलमा ६०६ मतदान केन्द्रमार्फत शान्तिपूर्ण रुपमा मतदान कार्य जारी रहेको छ । यस जिल्लामा २ लाख ५२ हजार ९१५ पुरुष, २ लाख २१ हजार ६६५ महिला र अन्य ७ गरी जम्मा ४ लाख ७४ हजार ५८७ मतदाता छन् ।"
इलाम र पाँचथरमा ११५ वर्षे वृद्धवृद्धाले गरे मतदान,"इलाम : इलाम र पाँचथरमा ११५ वर्षीय नागरिकले मतदान गरेका छन् । प्रतिनिधि सभा तथा प्रदेश सभाको आइतबारको निर्वाचनमा ११५ वर्षीय मतदाता सहभागी भएका हुन् । इलामको फाकफोकथुम गाउँपालिका७, शिकारी भञ्ज्याङस्थित सिंहदेवी माध्यमिक विद्यालय केन्द्रका ११५ वर्षे मानबहादुर राईले मतदान गरेको जिल्ला प्रहरी कार्यालय इलामले जनाएको छ । उनको नागरिकतामा जन्म मिति १९६४ साल लेखिएको छ। तत्कालीन एकतप्पा गाउँ पञ्चायत वडा ५ मा उनको जन्म भएको हो । पाँचथरको फाल्गुनन्द गाउँपालिका १ कि ११५ वर्षीया मनरानी आङदेम्बेले पनि मतदान गरेकी छन् । उनले तिर्तिरे आधारभुत विद्यालयमा मतदान गरेकी हुन् । उनको नागरिकतामा जन्म मिति १९६४ साल जेष्ठ ११ गते उल्लेख छ । के भन्छन् उम्मेदवार ? नेकपा (एकीकृत समाजवादी)का नेता तथा पूर्वप्रधानमन्त्री झलनाथ खनालले बीचमै गठबन्धन नटुट्ने बताएका छन् । आफ्नो निर्वाचन क्षेत्रमा मतदान गरेपछि खनालले संविधान र गणतन्त्र सुनिश्चित नहुञ्जेल अहिलेको गठबन्धन कायमै रहने बताए । इलामको सूर्योदय नगरपालिका९, रम्फोकस्थित राष्ट्रिय आधारभूत विद्यालयमा मतदान गरेपछि खनालले गणतन्त्र र आउँदो निर्वाचित प्रतिनिधि सभाको आयुको सुनिश्चितता समेतका लागि गठबन्धन रहने बताए । क्षेत्र १ का उम्मेदवार तथा एमाले जिल्ला अध्यक्ष महेश बस्नेत र क्षेत्र २ का उम्मेदवार सुवासचन्द्र नेम्बाङ र गठबन्धनका तर्फबाट क्षेत्र न २ मा उम्मेदवार रहेका नेपाली कांग्रेसका जिल्ला सभापति डम्बर खड्काले सदरमुकामको महेन्द्ररत्न बहुमुखी क्याम्पस केन्द्रबाट मतदान गरे । उम्मेदवार नेम्वाङले निर्वाचनले देशलाई सहि दिशामा हिँडाएको बताए । उनले निर्वाचन पछि देशमा संवृद्धिको नयाँ ढोका खुल्ने बताए । उम्मेदवार बस्नेतले मतदानपछि देश लोकतन्त्रको बाटोमा अघि बढेको बताए । उनले जनताले देखेको समृद्ध नेपालसुखी नेपालीको सपना लोकतन्त्रका माध्यमबाट प्राप्त गर्न आवधिक निर्वाचन महत्वपूर्ण रहेको बताए । उम्मेदवार खड्काले निर्वाचनपछि आउने सरकारले देशमा आमूल परिवर्तन ल्याउने दावी गरे । जिल्लामा प्रतिनिधि सभाका २ र प्रदेश सभाका ४ निर्वाचन क्षेत्र छन् । २ लाख २४ हजार ८ सय ७७ मतदाता छन् । प्रतिनिधिसभा क्षेत्र १ मा १ लाख ९ हजार ५ सय ३५ मतदाता छन् । प्रतिनिधिसभा क्षेत्र २ मा १ लाख १५ हजार ३ सय ४२ मतदाता छन् । बिहान मतदाताको उपस्थिति निरासा जनक रहेपनि चार बजे सम्ममा ४५ प्रतिशत मतदान भएको छ । निर्वाचन शूरु भएको केही समयमा इलामको माइजोगमाई गाउँपालिका५, सोयाङको शिरिसे मावि मतदान केन्द्रनजिक बम विस्फोट गराइएको थियो । मतदान चलिरहेकै बेला केही तल बारीमा विस्फोटको ठूलो आवाज आएको थियो । माटोमुनि पुरेको अवस्थामा रहेको वस्तु पड्किएको बताइएको छ । बिहान ९ बजेतिर विस्फोट भएको थियो ।"
अन्नपूर्ण पोस्ट् डटकममा हेर्नुस् निर्वाचनको ताजा मतपरिणाम,काठमाडौं : अन्नपूर्ण पोस्ट् डटकमको निर्वाचन पोर्टल सार्वजनिक भएको छ। प्रतिनिधिसभा र प्रदेशसभा निर्वाचनको मतपरिणाम छिटोछरितो पाठकमाझ पुर्याउने उद्देश्यले अन्नपूर्ण मिडिया नेटवर्कले निर्वाचन पोर्टल सार्वजनिक गरेको हो। इलेक्सन डट अन्नपूर्ण पोस्ट् डटकममा गएर चुनावको ताजा मतपरिणाम र छिनछिनको समाचार हेर्नपढ्न सकिन्छ। निर्वाचनको मतगणना सुरु भएसँगै पाठकहरूले ताजा मतपरिणाम हेर्न सक्नुहुनेछ।
रसुवामा ६४ प्रतिशत मतदान,काडमाडौं : रसुवामा दिउँसो साढे ३ बजेसम्मम ६४ प्रतिशत मत खसेको छ। प्रतिनिधिसभा र प्रदेशसभा निर्वाचनमा आज जारी मतदानमा यो अवधिमा ६४ प्रतिशत मत खसेको हो। ३९ हजार चार सय ५९ मतदातामध्ये ६४ प्रतिशतले मत हालिसकेका हुन्। जिल्लामा मतदान शान्तिपूर्ण रूपमा भइरहेको छ। यहाँ ३४ मतदानस्थलमा ५४ वटा मतदान केन्द्र छन्। एक प्रतिनिधिसभा निर्वाचन क्षेत्र रहेको रसुवामा प्रतिनिधिसभा सदस्यका लागि सात वटा राजनीतिक दल र तीन जना स्वतन्त्र उम्मेदवार प्रतिस्पर्धामा छन्।
युवा मतदाताको सहभागिता न्यून देखियो: निर्वाचन पर्यवेक्षण समिति,"काठमाडौं: निर्वाचन पर्यवेक्षण समिति नेपालले यस पटकको प्रतिनिधि सभा तथा प्रदेश सभा निर्वाचनमा युवा सहभागिता न्यून देखिएको निष्कर्ष निकालेको छ । मतदान अवधि सकिएपछि समितिले विज्ञप्ति जारी गर्दै मतदाताको सक्रिय उत्साहमा कमी देखिएको जनाएको छ । मुलुकभर एकै चरणमा सम्पन्न निर्वाचन छिटफूट बाहेक समग्रमा शान्तिपूर्ण रुपमा सम्पन्न भएको समितिले जनाएको छ । यो निर्वाचनमा पर्यवेक्षणका लागि ७७ जिल्लामा ५२३ जना राष्ट्रिय पर्यवेक्षक परिचालन गरिएको थियो । सार्वजनिक सेवामा महत्वपूर्ण योगदान गरेका, सामाजिक कार्यमा सक्रिय, शैक्षिक जगतका व्यक्तिलाई पर्यवेक्षकका रुपमा परिचालन गरिएको समितिले जनाएको छ । समितिले विज्ञप्तिमा भनेको छ, 'स्थलगत पर्यवेक्षणबाट आज अपरान्हसम्म प्राप्त भएको तथ्य, प्रमाण र विवरणलाई आधार मानेर विश्लेषण गर्दा निष्कर्षमा निर्वाचन अनपेक्षित रुपमा केही मतदान केन्द्रमा द्वन्द्व, झडप, मुठभेड, र विवादको कारणले असर गरेता पनि निर्वाचनको बृहत उद्धेश्य प्राप्तिमा अपेक्षाकृत रुपमा निर्वाचन शान्तिपूर्ण वातावरणमा नै सम्पन्न भएको देखिन्छ । साथै यो निर्वाचनमा केही मूलभूत दृष्य सामुन्ने आएको आएको छ । प्रकट रुपमा मतदाताको सक्रिय उत्साहमा कमी देखियो भने पर्यवेक्षणको अवधिमा युवा मतदाताको सहभागिता समेत न्यून देखियो ।'"
मुस्ताङमा ५८ प्रतिशत मत खस्यो,"जोमसोम: हिमाली जिल्ला मुस्ताङमा ५८ प्रतिशत मतदान सम्पन्न भएको छ । जिल्ला मुख्य निर्वाचन अधिकृत ईश्वर पराजुलीका अनुसार मुस्ताङका ३९ मतदान केन्द्रमा दिउँसो २ बजेसम्म ६ हजार ४३७ जनाले मतदान गरेका हुन् । यसअघि दिउँसो १ बजेसम्म ५१ प्रतिशत मतदान भएकोमा त्यसपछिको १ घण्टामा ७ प्रतिशतले थप मतदान गरेको जनाईएको छ । प्रतिनिधि र प्रदेशसभा निर्वाचनका लागि मतदान गर्न जिल्लाका ३९ वटै मतदान केन्द्रमा मतदाताको उत्साहजनक उपस्थिति थियो । औसतमा ५८ प्रतिशत मतदानले गरेपनि कतिपय मतदान केन्द्रमा ८० प्रतिशतसम्म मतदान भएको छ । यस्तै, एक अस्थायी मतदान केन्द्र रहेको जिल्ला कारागार मुस्ताङमा मतदाता सुचिमा नाम समावेश भएका ५ कैदी बन्दी मध्ये २ जनाले मात्र मतदान गरेको मतदान अधिकृत रामचन्द्र ढकालले जानकारी दिए । उनले ३ कैदी बन्दीबन्दीले मतदान गर्न नचाहेको मतदान अधिकृत ढकालको भनाइ छ । मुस्ताङ कारागारको अस्थायी मतदान केन्द्रमा मतदाता सुचिमा नाम भएका २१६ जना मतदाता मध्ये अहिलेसम्म ८९ जनाले मतदान गरेका छन् । मुस्ताङको ५ स्थानीय तहमा कुल १०९५७ मतदाता छन् ।"
नेपालगन्जमा यस्तो देखियो चुनावी माहोल,नेपालगन्ज: नेपालगन्ज उपमहानगरपालिकाका मतदान केन्द्रमा उत्साहजक रुपमा मतदान भइरहेको छ । बाँके क्षेत्र नं २ मा पर्ने नेपालगन्ज १२ मा रहेको उपमहानगरको कार्यालय परिसरको मतदान केन्द्र र नेपालगन्ज ४ को सल्यानी बागस्थित नेपालगन्ज कन्या माध्यमिक विद्यालय परिसरमा मतदाता उत्साहका साथ मतदानमा सहभागी भएका थिए । जिल्ला निर्वाचन कार्यालय बाँकेका प्रमुख रमा पन्तका अनुसार बाँके क्षेत्र नं २ मा ९७ हजार ८०९ मतदाता छन् ।
"मदिरा सेवन गरेर मतदान, मतपत्र च्यात्दा पक्राउ",झापा : झापामा मतपत्र च्यात्ने एकजना मतदाता पक्राउ परेका छन् । पक्राउ पर्ने बिर्तामोड नगरपालिका ५ किरात चोक निवासी ४८ वर्षीय भुपेन्द्र खतिवडा रहेको प्रहरी कार्यालय झापाका डीएसपी वसन्त पाठकले जानकारी दिए । बिर्तामोडको देवी मावि केन्द्रमा मतदान गर्ने क्रममा खतिवडाले प्रतिनिधिसभाको प्रत्यक्ष र समानुपातिक मतपत्रमा मत हालेर प्रदेशसभाको प्रत्यक्षतर्फको मतपत्र च्यातेका थिए । उनी मदिरा सेवन गरेर मतदान गर्न गएका थिए । मतपत्र च्यात्नेलाई १ लाखसम्म जरिवाना र २ वर्षसम्मको कैद हुन सक्ने कानुनी व्यवस्था छ ।
मतपत्र च्यातेपछि बागलुङको सर्कुवामा मतदान स्थगित,"बागलुङ : बागलुङ जिल्लाको जैमिनी नगरपालिका४ सर्कुवाको जनता मावि मतदान केन्द्रमा मतदान स्थगित भएको छ। बिहान ७ बजे शान्तीपूर्ण रूपमा मतदान सुरु भएको जनता माविमा दिउँसो २ बजे एक पक्षले मतदानस्थलमा प्रवेश गरेर मतपत्र च्यातेपछि मतदान स्थगित भएको मतदान अधिकृत कृष्ण प्रसाद ढकालले बताए। उनले हस्ताक्षरविना मतदान भएको भन्ने हल्ला भएपछि एक समूह मतदानस्थलमा प्रवेश गरेर मतपत्र च्यातेको बताए। अहिले मतदान स्थगित भएको छ, मतदान अधिकृत ढकालले भने,अहिले मतदानस्थल प्रहरीको नियन्त्रणमा छ। हामी पनि मतदान भित्रै छौं। मत च्यात्नेहरू मतदानस्थल बाहिर छन्। मतपत्र च्यात्ने कुन पार्टी र समूहको हो भन्ने थाहा नभएको मतदान अधिकृत ढकालले बताए। मतदान अधिकृत ढकालले कति मतपत्र च्यातिएको भन्ने एकीन हुन नसकेको बताए। उनले मतपत्र च्यातिएपछि होहल्ला हुँदा केही मत मतपेटिकामा पनि हालेको हुन सक्ने आशंका गरे। मतदान अधिकृत ढकालले हल्ला भएजस्तो हस्ताक्षर विनाको मतपत्र नरहेको बताउँदै पुनः मतदान सुरु गर्न सर्वदलीय बैठक बस्ने तयारीमा रहेको बताए। मतदान अधिकृत ढकालले मुख्य निर्वाचन अधिकृत र प्रमुख जिल्ला अधिकारीसँग नियमित सम्पर्कमा रहेको र उहाँहरूको सल्लाह बमोजिमअगाडि बढ्ने बताए।"
सूर्यकुमारको शतकमा भारत विजयी,वेलिङ्टन : सूर्यकुमार यादवको अविजित शतकप्रेरित भारतले न्युजिल्यान्डविरुद्धको टीट्वेन्टी अन्तर्राष्ट्रियको पहिलो खेलमा घरेलु टिमलाई ६५ रनले पराजित गरेको छ। बे ओभल क्रिकेट मैदानमा टस हारेर ब्याटिङ थालेको भारतले ६ विकेटको क्षतिमा एक सय ९१ रनको योगफल तयार गरेको थियो। दोस्रो इनिङमा एक सय ९२ रनको लक्ष्य पछ्याएको न्युजिल्यान्डलाई १८५ ओभरमा एक सय २६ रनमा अलआउट गर्दै भारतले पहिलो जित निकाल्यो। भारतका लागि सूर्यकुमारले ५१ बलमा ११ चौका र सात छक्कासहित एक सय ११ रनको शानदार शतकीय इनिङ खेले। यस्तै ओपनर इशान किशन ३१ बलमा ३६ रन बनाएर पेभेलियन फर्केका थिए। अन्य ब्याटरले उल्लेख्य प्रदर्शन गर्न सकेनन्। न्युजिल्यान्डका लागि टिम साउथीले सर्वाधिक तीन तथा ल्युक फर्ग्युसनले दुई र इश सोधीले एक विकेट लिए। न्युजिल्यान्डका लागि कप्तान केन विलियमसनले ५२ बलमा चार चौका र दुई छक्कासहित ६१ रनको अर्धशतकीय इनिङ खेले। डेभोन कोनवेले २५ बाहेक अन्य ब्याटरले उल्लेख्य प्रदर्शन गर्न नसक्दा न्युजिल्यान्डले घरेलु मैदानमा हार टार्न सकेन। बलिङतर्फ भारतका लागि दीपक हुडाले सर्वाधिक चार तथा युजभेन्द्र चहल र मोहम्मद सिराजले दुईदुई विकेट लिँदा भुवनेश्वक कुमारको नाममा एक विकेट रह्यो। पहिलो खेल वर्षाका कारण रद्द भएको थियो। अर्को निर्णायक खेल शुक्रबार अक्ल्यान्डमा हुनेछ।
अभिनेत्री एन्ड्रिला शर्माको २४ वर्षको उमेरमा निधन,एजेन्सी : बंगाली अभिनेत्री एन्ड्रिला शर्माको २४ वर्षको उमेरमा निधन भएको छ। लामो समयदेखि कोमामा रहेकी अभिनेत्री शर्माको उपचारका क्रममा आइतबार निधन भएको हो। उनी लामो समयदेखि क्यान्सरबाट पीडित थिइन्। उनलाई १ नोभेम्बरमा ब्रेन स्ट्रोक भएको थियो। सोही दिन उनलाई अस्पताल भर्ना गरिएको थियो। बंगाली फिल्म क्षेत्रकी चर्चित अभिनेत्री शर्माले टिभी शो झुमुरबाट अभिनयमा डेब्यु गरेकी थिइन्। यसबाहेक उनले कयौं शोहरुमा आफ्नो दमदार प्रस्तुति दिएकी छन्।
देशभरि १५ स्थानमा रोकियो मतदान,काठमाडौं : निर्वाचन आयोगले देशभरका १५ स्थानमा मतदान रोकिएको जनाएको छ। आयोगका अनुसार प्रतिनिधिसभा तथा प्रदेशसभा निर्वाचन अन्तर्गत १५ मतदान केन्द्रमा मतदान रोकिएको हो। रोकिएका मतदान केन्द्रमा मतदान कार्य सुरु गर्ने प्रयास भइरहेको आयोगले बताएको छ।
"थप २ जनामा कोरोना पुष्टि, १४ डिस्चार्ज",काठमाडौं : थप २ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २४० नमूना परीक्षण गर्दा २ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट २४० नमूनाको परीक्षण गर्दा २ नमूनाको रिपोर्ट पोजिटिभ आएको हो। मन्त्रालयका अनुसार थप १४ जना कोरोनामुक्त भएका छन्। हाल सक्रिय कोरोना संक्रमितको संख्या ४२० पुगेको छ।
बेल्वामा रोकिएको मतदान पुनः सुरु,वीरगन्ज : पर्साको पटेर्वासुगौली गाउँपालिका२ गादीको बेल्वास्थित थारु सेवा सदनस्थित मतदान केन्द्रमा रोकिएको मतदान पुनः सुरु भएको छ। प्रत्यक्षतर्फ प्रतिनिधिसभा सदस्यका लागि दिनुपर्ने मतपत्रको सट्टा प्रदेश सभा सदस्यको मतपत्र दिएको पाइएपछि आइतबार दिउँसो १ बजेदेखि मतदान स्थगित भएको थियो। ७ सय ५७ मतदाता रहेको मतदान केन्द्रमा ४ सय ७४ जनाले मत खसिसकेको अवस्थामा मतदान स्थगित भएको थियो। मतपत्र बदलिएपछि पहिलोमा ५४ जना र तेस्रो मतपेटिकामा ५१ जना मतदाताले मत हालेसकेका थिए। मतपत्र ठेली बदल्दा फरक परेपछि समस्या उत्पन्न भएको थियो। प्रतिनिधिसभातर्फ प्रत्यक्षका लागि भनेर हालिएको मत प्रदेशसभामा र प्रदेश सभालाई भनेर हालिएको मत प्रदेश सभाका लागि परेको भन्दै विवाद भएपछि मतदान स्थगित भएको थियो। मतदाता पहिचान गरेर उनीहरूलाई पुनः मतदान गर्न लगाउने सहमितपछि अपरान्ह पौने ४ बजेदेखि पुनः मतदान सुरु भएको पटेर्वासुगौली गाउँपालिका२ का वडाध्यक्ष विजय गैरेले जानकारी दिए। पर्सा क्षेत्र नम्बर ३ का निर्वाचन अधिकृत योगनाथ ढकालले मतपत्र बदलिनु सामान्य समस्या भएको बताए।
मतदानको समय सकियो,"काठमाडौं: मतदानको घोषित समय सकिएको छ । आज बिहान ७ बजेदेखि साँझ ५ बजेसम्मलाई निर्वाचन आयोगले मतदानको समय तोकेको थियो । सोही अनुसार अहिले ५ बजेदेखि मतदानको समय सकिएको हो । निर्वाचन आयोगले तोकेको समय अनुसार धेरै ठाउँमा मतदान सकिएको छ भने केही स्थानमा मतदान अझै जारी छ । देशभरका १५ स्थानको मतदान कार्य भने स्थगित भएको छ । बिहान ७ बजे नै सञ्चालन हुन नसकेका मतदान केन्द्र, आन्तरिक विवादले केहीबेर मतदान स्थगित भएका केन्द्र तथा ५ बजेभित्र केन्द्र आइपुगेका मतदाताले मत हाल्न नसकेसम्म मतदान जारी रहने आयोगले जनाएको छ । दल र उम्मेदवारबीचको विवादले बाजुरा, सुर्खेत, ताप्लेजुङ, नवलपरासी पूर्व, गुल्मी, दोलखालगायतका जिल्लाका केही मतदान केन्द्रमा मतदान अवरुद्ध भएको छ । निर्वाचनमा एक करोड ७९ लाख ८८ हजार पाँच सय ७० मतदाता थिए भने निर्वाचनका लागि १० हजार आठ सय ९२ मतदानस्थलमा रहेका २२ हजार दुई सय २७ मतदान केन्द्र कायम गरिएको थियो । मतदान सम्पन्न भएलगतै मटपेटिका सिल गरी सम्बन्धीत मतगणना स्थलमा लगिएको छ ।"
रामेछापमा मतदान गरेर फर्किएका एक वृद्धको मृत्यु,"काठमाडौं : रामेछापको लिखु तामाकोसी गाउँपालिकामा मतदान गरेर फर्किएका एक वृद्धको मृत्यु भएको छ। लिखु तामाकोसी गाउँपालिका४ बिजुलीकोट दुसिमका ७१ वर्षीय ठगबहादुर सुनुवारको मतदान पश्चात मृत्यु भएको गाउँपालिका अध्यक्ष केशव महतले जानकारी दिए। उनका अनुसार मतदान गरिपश्चात अचानक बेहोस भएका सुनुवारलाई उपचारको लागि अस्पताल लगिएको थियो। अस्पताल लैजाँदै गर्दा सुनुवारको बाटोमा ज्यान गएको महतले बताए। महतले भने, नेपाली कांग्रेसका सक्रिय व्यक्तित्व ७१ वर्षका ठगबहादुर सुनुवार मतदान गरिसक पश्चात् अचानक बेहास भई अस्पताल लैजादा लैजादै बाटोमा देहबसान भएको छ।"
झापामा ४० प्रतिशत मत खस्यो,"झापा : झापामा ४० प्रतिशत मत खसेको छ। जिल्ला निर्वाचन कार्यालय झापाका अनुसार दिउँसो पौने २ बजेसम्म ४० प्रतिशत मत खसेको छ। दिउँसो १२ बजेसम्म अधिकांश मतदान स्थलहरूमा सुनसान जस्तै थियो। १२ बजे पछाडि मतदान केन्द्रमा भीड बढेको जनाइएको छ। अहिले सबै मतदान केन्द्रमा मतदान भइरहेको जिल्ला निर्वाचन अधिकारी तुलसी नेपालले जानकारी दिए। जिल्लाका पाँच निर्वाचन क्षेत्रमा २८५ मतदान स्थलमा ७६६ मतदान केन्द्र रहेको छ। मेची रङ्गशाला भद्रपुर र झापा कारागारलाई अस्थायी मतदान केन्द्र तोकिएको छ। जिल्लामा ६ लाख ६३ हजार ३ सय ११ जना रहेको उनले बताए। जसमा ३ लाख ३१ हजार ४४ जना पुरुष, ३ लाख ३२ हजार २ सय ५९ महिला र अन्य ८ रहेको छ।"
युद्धको निन्दा गर्दै खुला व्यापार प्रवर्द्धनमा एपेक नेतृत्वको जोड,"ब्याङकक : एशियाप्रशान्त क्षेत्रका नेताहरूले युक्रेन युद्ध अन्त्यको आह्वान गर्दै यस क्षेत्रको दिगो आर्थिक उन्नयन तथा खुला व्यापार प्रवर्द्धनका निम्ति काम गर्ने प्रतिबद्धता व्यक्त गरेका छन्। एशियाप्रशान्त आर्थिक सहयोग (एपेक) का प्रमुख कार्यकारी अधिकृतहरूको शिखर सम्मेलन समापनका अवसरमा सम्मेलन आयोजक देश थाइल्याण्डले युक्रेनमाथि रुसले गरेको आक्रमणको निन्दा गरेको जनाएको छ। एक्काइस सदस्यीय एपेकका सदस्य चीन र रुस पनि हुन्। यद्यपि चीनले रुसी आक्रमणको आलोचना गरेको छैन। शिखर सम्मेलन समाप्तिपछि जारी घोषणापत्रमा युद्धका बारेमा एपेक नेतृत्वको मत बाझिएको छ। एपेकले आर्थिक सम्ब्न्ध विस्तार र व्यापार प्रवर्द्धनलाई नै जोड दिएको तथा एपेक द्वन्द्व समाधानको मञ्च नभएको जनाइएको छ। मञ्चले युद्ध र द्वन्द्वबाट आर्थिक विकासका मार्गमा अकल्पनीय परिणाम ल्याउन सक्नेतर्फ सचेत गराएको छ। एपेकका अधिकांश सदस्यले युक्रेनमाथि भएको आक्रमणको कडा शव्दमा निन्दा गरेका थिए। युक्रेन युद्धले ठूलो मानवीय पीडा निम्त्याएको, विश्व बजारमा महँगी बढेको, आपूर्ति शुङ्खलामा समस्या उत्पन्न भएको, खाद्य असुरक्षा र वित्तीय जोखिम निम्त्याएकामा गम्भीर चिन्ता व्यक्त गरेका थिए। यसअघि इन्डोनेसियाको बालीमा भएको विश्वका प्रमुख विकसित एवम् उदीयमान अर्थतन्त्रलाई जोड्ने रणनीतिक बहुपक्षीय मञ्च जी ट्वेन्टीले पनि संयुक्त राष्ट्रसङ्घीय महासभाले प्रस्तुत गरेको प्रस्तावप्रति समर्थन जनाउँदै युक्रेनविरुद्ध रुसले गरेको आक्रमणको निन्दा गरेको थियो। उक्त अन्तरसरकारी समूहले युक्रेनी भूभाग रुसले विनाशर्त फिर्ता गर्नुपर्नेमा जोड दिएको थियो। सम्मेलन समापनका क्रममा दक्षिणपूर्वी एशियाली देशमा भएका घटनाको समीक्षा पनि भएको थियो। कोभिड१९ को महामारीका कारण दुई वर्षसम्म आमनेसामने वार्ताको अवसर नपाएका नेताले साइड लाइन वार्तामा क्षेत्रीय र अन्तर्राष्ट्रि चासोका विविध विषयमा विचारविमर्श गरेका थिए। शिखर सम्मेलन समापन समारोहलाई सम्बोधन गर्दै चीनका राष्ट्रपति सी चिनफिङले खुला व्यापार र लगानीका निम्ति आह्वान गरेका थिए। उनले बहुपक्षीयतालाई वास्तविक रुपमा कायम राख्नुपर्ने, बहुपक्षीय व्यापार प्रणालीको रक्षा गर्नुपर्ने, विधिमा आधारित बहुपक्षीय व्यापार प्रणालीको संरक्षण गर्न तथा विश्वव्यापी औद्योगिक एवम् आपूर्ति शृङ्खलालाई सुरक्षित एवम् स्थिर राख्न साझा प्रयास हुनुपर्नेमा विशेष जोड दिए।"
मनाङमा ७० दशमलव ६७ प्रतिशत मत खस्यो,"मनाङ : प्रतिनिधिसभा र प्रदेशसभाको निर्वाचनका लागि जारी मतदानमा मनाङमा दिउँसो ३ : १५ बजेसम्म ७० दशमलव ६७ प्रतिशत मत खसेको छ । जिल्ला निर्वाचन अधिकारी पुष्पराज शर्माका अनुसार दिउँसो ३: १५ बजेसम्म यहाँ चार हजार सात सय ९१ मत खसेको हो । 'दिउँसो सवा तीन बजेसम्म ७० दशमलव ६७ प्रतिशत मत खसेको छ,' उनले भने। कुल २९ वटा मतदान केन्द्र रहेको मनाङमा एक प्रतिनिधिसभा र दुई प्रदेशसभा निर्वाचन क्षेत्र छन् । यहाँ कुल छ हजार सात सय ७९ मतदाता छन् ।"
बाजुरामा मतपेटिकामा आगो लागेपछि मतदान स्थगित,बाजुरा : स्वामीकार्तिक खापर गाउँपालिकाका१ मा रहेको भगवती आधारभुत विद्यालयमा मतपेटिकामा आगजनी भएको छ । प्रदेश सभाको समानुपातिक तर्फको मतपेटीमा आगजनी भएपछि निर्वाचन स्थगित भएको हो । आगजनि कस्ले गरेको भन्ने अन्योल रहेको जिल्ला प्रहरी कार्यालयका प्रमुख सुर्य थापाले जानकारी दिए । देशभर एकैचरणमा आज बिहान ७ बजेदेखि बेलुका ५ बजेसम्म मतदान गर्न पाइने निर्वाचन आयोगले जनाएको छ। नेपाल सङ्घीय लोकतान्त्रिक गणतन्त्रमा प्रवेश गरेपछि प्रतिनिधिसभा र प्रदेशसभाको यो दोस्रो निर्वाचन हो। यसअघि २०७४ सालमा प्रतिनिधिसभा र प्रदेशसभाको निर्वाचन भएको थियो। प्रतिनिधिसभाको प्रत्यक्ष र समानुपातिक गरी २७५ सिटका लागि निर्वाचन भएको हो। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्।
सुशासन र समतामूलक समृद्धिको नयाँ युग सुरू होस् : भट्टराई,"गोरखा : पूर्वप्रधानमन्त्री बाबुराम भट्टराईले समतामूलक समृद्धिको नयाँ युग सुरू हुने अपेक्षा गरेका छन्। गोरखा पानपा१ अन्नपूर्ण मावि निर्वाचन केन्द्रबाट मतदान गरेका हुन्। मतदानपश्चात उनले संघीय लोकतान्त्रिक गणतन्त्रमाथि कुनै छेडछाड नहोस् भन्ने कामना गरेका छन्। गोरखा पानपा१ अन्नपूर्ण मावि निर्वाचन केन्द्रबाट आफ्नो मताधिकार प्रयोग गरियो।भट्टराईले फेसबुकमा लेखेका छन्, राम्रा उम्मेदवारहरूले जितून्। संघीय लोकतान्त्रिक गणतन्त्रमाथि कुनै छेडछाड नहोस् । भष्मासुर प्रवृत्तिको उदय नहोस् । सुशासन र समतामूलक समृद्धिको नयाँ युग सुरू होस् । भट्टराईको क्षेत्रबाट माओवादी केन्द्रका अध्यक्ष पुष्पकमल दाहालले निर्वाचन लडेका छन्।"
इलाम २ मा नेम्वाङ र खड्काले गरे मतदान,इलाम: नेकपा एमालेका उपाध्यक्ष तथा इलाम क्षेत्र नम्बर २ बाट प्रतिनिधिसभा सदस्य उम्मेदवार सुवासचन्द्र नेम्वाङले मतदान गरेका छन् । नेम्वाङले बिहान ८ बजे इलाम नगरपालिका७ स्थित महेन्द्र रत्न बहुमुखी क्याम्पस मतदान केन्द्रमा मतदान गरेका हुन् । त्यसैगरी नेम्वाङका प्रतिस्पर्धी रहेका नेपाली कांग्रेसका उम्मेदवार डम्बरबहादुर खड्काले पनि सोही मतदान केन्द्रमा मतदान गरेका छन् । खड्का पाँच दलीय गठबन्धनतर्फका उम्मेदवार हुन् । उनले बिहान ७ बजे मतदान गरेका थिए ।
१२ वर्षको कडा मेहनतपछि उद्घाटनको संघारमा कतार विश्वकप,"दोहा : आइतबार राति अल बायट रंगशालामा जब कतार र इक्वेडरबीचको खेलमा किकअफ हुन्छ। त्यसपछि १२ वर्षको कडा मेहनत र तयारीले पूर्णता पाउँछ। मध्यपूर्वको सानो देशका लागि यो ऐतिहासिक दिन हुनेछ। विशेषगरी पछिल्लो एक महिनादेखि आकर्षणका केन्द्रमा रहेको कतारमा आज ड्यानियल ओर्साटोले ह्विसल बजाएपछि इतिहास रचिनेछ। विश्वकप आयोजना गर्ने तेस्रो एसियाली मुलुक बन्नेछ कतार। एकलौटीरूपमा आयोजना गर्ने त पहिलो एसियाली मुलुक नै बन्ने छ। तर, यो सहजै सम्भव भएको होइन। सन् २०१० मा आयोजनाको अधिकार पाएको कतारले आइतबारसम्म गरेको अथक मेहनत तयारीबाट मात्रै सम्भव भएको हो। विश्वकपका लागि सबै टिम कतार पुगिसकेका छन्। फूटबलको सबैभन्दा ठूलो महाकुम्भ प्रत्यक्ष अवलोकन गर्न विश्वभरबाट पुगेका दर्शकले कतारलाई झन् रंगीन बनाएका छन्। वास्तविक फूटबलको माहोल आइतबारदेखि एक महिनासम्म कतारमा जारी रहनेछ । विश्वकपमा सम्भवत: अन्तिम पटक क्रिस्टियानो रोनाल्डो र लियोनेल मेसीलाई देखिने भएकाले पनि यो संस्करणको उत्साह छुट्टै छ। मेसीको अर्जेन्टिना प्रतियोगिताको सबैभन्दा बलियो टिमका रूपमा मध्यपूर्व पुगेको छ भने रोनाल्डोको पोर्चुगल पनि बलियो छ। कतारका लागि यो यात्रा सहज भएन। आयोजनाको अधिकार पाए लगत्तैदेखि शृंखलावद्ध विवाद आजसम्म पनि जारी छन्। पूर्वाधार र त्यसको निर्माण, मानवअधिकार, प्रवासी कामदारका मुद्दा, लैंगिक विवाद लगायत विषयले कतार विश्वकपलाई पटकपटक विवादको भूमरीमा धकेलेका थिए। तर, अन्तत: आइतबार राति ९ : ४५ बजे किकअफ भएपछि यी सबै विवाद छायामा पर्नेछन्, र विश्व फूटबलको सबैभन्दा ठूलो कुम्भमेलाको नयाँ अध्याय सुरु हुनेछ। फिफाले कतार विश्वकप मध्यपूर्वको तापक्रमका कारण जाडोयाममा हुन्छ भन्ने घोषणा भएपछि तरङ्ग फैलिएको थियो। त्यति मात्रै होइन, फूटबलप्रति कतारको लगाव र घुसखोरीको चर्चाले पनि फूटबल जगत तरङ्गित बन्यो। कतारले छिमेकी मुलुकबाट तीन वर्षको आर्थिक नाकाबन्दीबाट पनि गुज्रिनुपर्यो। तर, मध्यपूर्वको सानो देश यी सबै चुनौतीलाई पार गर्दै विश्वकपको किकअफका लागि तयार छ। आइतबार राति ९ : ४५ बजे ओर्साटोले ह्विसल बजाएसँगै कतारले १२ वर्षदेखि प्रत्येक पल देख्दै आएको ठूलो सपना पूरा गर्नेछ। दोहा कतार छ, कतार तयार छ, निश्चय नै यो विश्वकप हालसम्ममै उत्कृष्ट हुनेछ, फिफाका अध्यक्ष जियानी इन्फान्टिनोले भनेका छन्। कतार तयार भइसकेको छ, पहिलो खेलका लागि आयोजक र इक्वेडरले पनि उद्घाटन खेलका लागि रणनीति तयार गरिसकेका छन्, र फूटबलमा ध्यान दिने बेला भएको छ।"
"स्याङ्जामा हवाई फायर, डेढ घन्टा मतदान स्थगित",स्याङ्जा : एमाले र कांग्रेसका कार्यकर्ताबीच झडप हुँदा स्याङ्जाको चापाकोट नगरपालिका१ को मतदान स्थलमा हवाई फायर भएको छ। मतदानको विषयलाई लिएर दुई पक्षबीच झडप हुँदा स्थिति नियन्त्रण लिन हवाई फायर गर्नुपरेको एसपी राजीवबहादुर बस्नेतले अन्नपूर्णलाई जानकारी दिए। चापाकोट नगरपालिका १ को आधिचौघेरास्थित भानु मावी मतदान केन्द्रमा विवाद हुँदा करिब डेढ घन्टा मतदान स्थगित भएको थियो। अहिले स्थिति नियन्त्रणमा आएको र मतदान प्रक्रिया अघि बढेको एसपी बस्नेतले बताए।
सरकार कसको नेतृत्वमा भन्ने कुरा निर्वाचनपछि मात्र थाहा हुन्छ : अध्यक्ष यादव,काठमाडौं : जनता समाजवादी पार्टी नेपालका अध्यक्ष उपेन्द्र यादवले निर्वाचनको परिणामपछि नै कसको नेतृत्वमा सरकार गठन हुन्छ भन्ने निर्णय हुने बताएका छन्। उनले यस विषयमा अहिले नै प्रतिक्रिया दिनु हतार हुने बताए। दलबीच विभिन्न गठबन्धन हुनु पनि लोकतन्त्रको अभ्यास भएको उनको टिप्पणी थियो। विराटनगर१४ स्थित स्नातकोत्तर क्याम्पसको विज्ञान भवन मतदान केन्द्रमा आज मतदानपछि सञ्चारकर्मीसँग कुरा गर्दै उनले मुलुकको राजनीतिक उतारचढावबाट नै लोकतन्त्र परिपक्व र संस्थागत हुने बताए। अध्यक्ष यादवले नेपालीको भविष्य राम्रो रहेकामा आफू आशावादी रहेको बताए ।
यी शीर्ष नेताले कुनकुन ठाउँबाट गरे मतदान?,"काठमाडौंः देशभर मतदान कार्य जारी छ। अहिलेसम्म विभिन्न राजनीतिक दलका शीर्षस्थ नेताहरुले मत खसालेका छन्। प्रधानमन्त्री शेरबहादुर देउवाले आफ्नै जन्मथलो गन्यापधुरा गाउँपालिका १ को अशिग्राम माध्यमिक विद्यालय रूवाखोलामा रहेको मतदान केन्द्रमा मतदान गरेका छन्। नेकपा एमालेका अध्यक्ष केपी शर्मा ओलीले मतदान गरेका छन्। ओलीले भक्तपुरको सूर्यविनायक नगरपालिका२ बालकोटस्थित महेन्द्र शान्ति माध्यमिक विद्यालयको मतदान केन्द्रबाट मतदान गरेका हुन्। माओवादी केन्द्रका अध्यक्ष पुष्पकमल दाहाल प्रचण्डले चितवनबाट मतदान गरेका छन्। अध्यक्ष प्रचण्डले चितवनको नेपाल पुलिस स्कुल, शान्तिपुर क केन्द्रबाट मतदान गरेका हुन्। नेकपा एकीकृत समाजवादीका अध्यक्ष तथा पूर्वप्रधानमन्त्री माधवकुमार नेपालले रौतहट सदरमुकाम गौरस्थित श्रीराम जानकी कन्या आधारभुत विधालयमा रहेको मतदान केन्द्रबाट मतदान गरेका छन्। गौरस्थित राम जानकी प्रावि नेता नेपालले बिहान मतदान गरेका हुन्। पूर्वप्रधानमन्त्री एवं नेकपा (एकीकृत समाजवादी) का सम्मानित नेता झलनाथ खनालले इलामको सूर्योदय नगरपालिका९ रम्फोकस्थित राष्ट्रिय आधारभूत विद्यालयको मतदान केन्द्रबाट मतदान गरेका छन्। त्यस्तै जसपा अध्यक्ष उपेन्द्र यादवले विराटनगर १४ स्थित स्नातकोत्तर क्याम्पसको विज्ञानभवन मतदान केन्द्रबाट मतदान गरेका छन्। राप्रपा अध्यक्ष राजेन्द्र लिङदेनले पनि मतदान गरेका छन्। नेकपा एमालेसँग चुनावी तालमेल गरेर झापा क्षेत्र नम्बर ३ बाट प्रतिनिधिसभा सदस्य उम्मेदवार बनेका लिङदेनले हल्दिबारी गाउँपालिका१ नम्बर वडा कार्यालय गोलधाप मतदान केन्द्र (ख) बाट मतदान गरेका हुन्। नेपाल मजदुर किसान पार्टीका अध्यक्ष नारायणमान विजुक्छेले भक्तपुर५ स्थित विद्यार्थी निकेतन मावि केन्द्रबाट मतदान गरेका छन्। राष्ट्रिय स्वतन्त्र पार्टीका अध्यक्ष रवी लामीछानेले काठमाडौंको महांकाल चौरस्थित मतदान केन्द्रबाट मतदान गरेका छन्।"
दार्चुलाको आगर बगौरा मतदान केन्द्रमा हवाई फायर,दार्चुला : दार्चुलाको शैल्यशिखर नगरपालिका५ मालिकार्जुन मावि आगर बगौरा मतदान केन्द्रमा हवाई फायर भएको छ। मत हाल्न पुगेका एक जना मतदाताको मत पहिल्यै अरूले हालेको पाएपछि सामान्य विवादका क्रममा प्रहरीले सम्झाउने क्रममा एक जना महिलाको टाउकोमा लठ्ठीले लागेको थियो। स्थानीयले आक्रोशित हुँदै ढुंगामुठा गर्न थालेपछि ३ राउण्ड हवाई फायर गर्नु परेको छ। हवाई फायरपछि अहिले मतदान रोकिएको छ र मतदान सञ्चालनका लागि पहल भइरहेको छ।
रुकुम पूर्वको सिस्ने गाउँपालिका५ मा मतदान प्रकिया पुनः सुरु,"रुकुम पूर्व : रुकुम पूर्वको सिस्ने गाउँपालिका ५ मा मतदान प्रकिया पुनः सुरु भएको छ। वारेस मतदान गर्ने कुरालाई लिएर विवाद हुँदा मतदान प्रक्रिया रोकिएको थियो। रुकुमकोटको रुक्मिणि माविको मतदान केन्द्रमा वारेसमार्फत मतदान गर्ने विषयलाई लिएर विवाद भएको थियो। वारेस भोट हाल्ने कुरामा एक वडाको व्यक्तिले अर्को वडामा आएर हाल्ने, सवल र अधवैंसेलाई वारेसको सहायता दिनु र एकजना व्यक्तिले धेरै जनाको वारेस भोट हालेको भनेर विवाद भएपछि मतदान रोकिएको थियो। प्रदेश निर्वाचन क्षेत्र नम्बर (ख) का स्वतन्त्र उम्मेदवार केशव रावलले उक्त विषयलाई उठाएका हुन्।"
रुकुम पूर्वमा विवाद हुँदा मतदान रोकियो,"रुकुम पूर्व : रुकुम पूर्वको सिस्ने गाउँपालिका ५ वारेस मतदान गर्ने कुरालाई लिएर विवाद हुँदा मतदान प्रक्रिया रोकिएको छ । रुकुमकोटको रुक्मिणि माविको मतदान केन्द्रमा वारेसमार्फत मतदान गर्ने विषयलाई लिएर विवाद भएको हो। वारेस भोट हाल्ने कुरामा एक वडाको व्यक्तिले अर्को वडामा आएर हाल्ने, सवल र अधवैंसेलाई वारेसको सहायता दिनु र एकजना व्यक्तिले धेरै जनाको वारेस भोट हालेको भनेर विवाद भएपछि मतदान रोकिएको हो । प्रदेश निर्वाचन क्षेत्र नम्बर (ख) का स्वतन्त्र उम्मेदवार केशव रावलले उक्त विषयलाई उठाएका हुन्। अहिले पनि विवाद भइरहेको छ । जिल्लाका मुख्य निर्वाचन अधिकृत, प्रमुख जिल्ला अधिकारी र जिल्ला निर्वाचन अधिकारी लगाएतको टिमले यतिवेला विवाद मिलाउन खोजिरहेको छ।"
'चुनावपछि औषधि उपचारको पैसा नलागे हुन्थ्यो',"काठमाडौं : देशभर उत्साहपूर्वक मतदान भइरहेको छ। मतदानमा १८ वर्षदेखि ११३ वर्षसम्मका जेष्ठ नागरिक सहभागी भएका हुन्। देशको नीति निर्माण गर्ने नेतृत्व चयन गर्न र गाउँको विकासका लागि भन्दै मतदाताहरू उल्लासपूर्ण रूपमा मतदानमा सहभागी भएका छन्। बैतडीको पाटन नगरपालिका ४ की ११३ वर्षीया मानमतिदेवी भट्टले मतदान गरेकी छन्। आइतबार प्रदेश तथा प्रतिनिधिसभा सदस्यको निर्वाचमा उनले मत खसालेकी हुन्। पाटन ४ कै उदयदेव आधारभूत विद्यालयमा रहेको मतदान केन्द्रबाट उनले खसालेकी हुन्। अब आउने नयाँ चुनिने प्रतिनिधि र नयाँ बन्ने सरकारले समाज विकासको योजनालाई प्राथमिकतामा राख्नुपर्ने उनले सुनाइन्। मैले देशको अवस्था र व्यवस्थाका लागि भएका घटनाक्रम नजिकेबाट देखेकी छु, अब देशमा स्थायित्व होस, गरिबका दिन पनि आउन भन्ने चाहेकी छु, उनले भनिन्। जनताको दुःख बुझ्न सक्ने नेत्तृत्व चुनियोस् भन्ने चाहेको उनले दोहोर्याइन्। स्याङ्जा सदरमुकामस्थित त्रिभुवन आर्दश माध्यमिक विद्यालयको मतदान केन्द्रबाट १०२ वर्षीय गणेशमान श्रेष्ठले पहिलो मतदान गरे। छोरा सुर्दशन श्रेष्ठको सहयोगमा उनले मतदान गरेका हुन्। यस्तै, धनकुटामा १ सय १ वर्षीया हर्कमाया अधिकारीले मतदान गरेकी छिन्। धनकुटा नगरपालिका१० सिद्धदेवी आधारभूत विद्यालयको मतदान केन्द्र उनले मतदान गरेकी हुन्। शारीरिक रूपमा असक्त रहेकी उनलाई परिवारका सदस्यहरूले स्ट्रेचरमा राखेर मतदान स्थलसम्म ल्याएका थिए। उनको घर मतदान स्थलभन्दा करिब डेढ सय मिटर टाढा छ। ज्येष्ठ नागरिक अधिकारीले बिहान साढे ८ बजे मतदान गरेको प्रत्यक्षदर्शी बलराम दाहालले बताए। मत हाल्न पाउँदा उनको अनुहार हसिलो देखिएको उनले बताए। दाङमा १०२ वर्षीया हरिकला अधिकारीले मतदान गरिन्। उनले भनिन्, छोराले मेरो मतदान गर्दियो। हाम्रो भत्ता बढाइदिए हुन्थ्यो सरकारले। चुनावपछि औषधि उपचारको पैसा नलगे हुन्थ्यो। यता रामेछाप जिल्लाको चिसापानी मतदान केन्द्रमा १०४ वर्षकी सानुमाया श्रेष्ठले मतदान गरेकी छन्।"
काभ्रेमा ३ बजे सम्ममा ४० प्रतिशत मतदान,काभ्रे: काभ्रेमा दिउँसो ३ बजेसम्म ४० प्रतिशत मत खसेको जिल्ला निर्वाचन कार्यालय काभ्रेले जनाएको छ । बिहान ७ बजे देखि दिउँसो ३ बजेसम्मा जिल्लामा ४० प्रतिशत मात्र मत खसेको निर्वाचन अधिकृत उमेश राइले जानकारी दिए । काभ्रेमा २ प्रतिनिधि सभा र ४ प्रदेश सभा छन । कुल ३ लाख १० हजार ६३ मतदाता छन् । स्थानीय तहमा जस्तो मतदातामा उत्साह देखिएको छैन । काभ्रेमा १३ स्थानीय तह रहेकोमा तुलानत्मक रुपमा शहरी इलाकाको मतदान केन्द्रहरुमा मात्र मत धेरै खसेको जिल्ला निर्वाचन कार्यालयले जनाएको छ । कुल ३ सय ८९ मतदान केन्द्रहरुमा मतदान हुँदै गरिएको निर्वाचन अधिकृत राइले जानकारी दिए ।
माओवादी केन्द्रका महासचिव गुरुङद्वारा मतदान,काठमाडौं : नेकपा माओवादी केन्द्रका महासचिव तथा पूर्वमन्त्री देवप्रसाद गुरुङले मतदान गरेका छन्। लमजुङ जिल्लाबाट सत्ता गठबन्धनका तर्फबाट प्रतिनिधिसभा सदस्यका उमेदवार गुरुङले सुन्दरबजार नगरपालिका८ स्थित भारती सदन माध्यमिक विद्यालय मतदान केन्द्र (क) बाट मतदान गरेका हुन्। गुरुङले बिहान ७:४५ मिनेटमा मतदान गरेका हुन्।
पोखरामा यसरी भइरहेको छ निर्वाचन,पोखरा : प्रतिनिधिसभा र प्रदेश सभाको निर्वाचन अन्तर्गत पोखरामा मतदाताहरू मतदान गर्न व्यस्त छन्। बिहानी पख कम संख्यामा मतदाता मतदान गर्न पुगे पनि दिउँसो भने मतदाताको उत्साहाजनक सहभागिता देखिएको छ। कास्कीमा तीन निर्वाचन क्षेत्र छन्। तीन निर्वाचन क्षेत्रमै मतदाता उत्साहाजनक रूपमा सहभागिता जनाएका छन्। कास्कीको माछापुच्छ्रे गाउँपालिकामा नेकपा बहुमतका एक कार्यकताले मतपेटिका फुटाएका थिए। अन्यत्र भने शान्तिपूर्ण रूपमा मतदान भइरहेको छ। माछापुच्छ्रे गाउँपालिका८ तारेबराह आधारभूत विद्यालय लुम्रे मतदान केन्द्रमा सूर्य परियारले मतपेटिका फुटाएका हुन्। ३२ वर्षीय परियाल माछापुच्छ्रे ९ का स्थानीय हुन्। मतपेटिका फुटाएपछि केहीबेर रोकिएको मतदान सवा ११ बजे तिर पुनः सुरु भएको जिल्ला प्रहरी कार्यालय कास्कीले जनाएको छ। मतपेटिका फुटाएका परियारलाई प्रहरीले नियन्त्रण लिएको छ। कास्कीमा उत्साहजनक रूपमा मतदानमा मतदाना सभागी भएको र दिउँसो १ बजे सम्म ४२ प्रतिशत मतदान भएको गण्डकी प्रदेश निर्वाचन कार्यालयका सुचना अधिकारी रुद्र न्यौपानेले जानकारी दिए। कास्कीमा १ सय ५० मतदान स्थलमा ३ सय ४४ मतदान केन्द्र रहेका छन्। ती मतदान केन्द्रबाट २ लाख ९१ हजार ५ सय ६८ जना मतदाताले मतदान गर्ने छन्। एउटा केन्द्रमा स्वयम सेवकसहित ११ जना कर्मचारी खटिएका छन्।
सङ्खुवासभाको दुई मतदान केन्द्रको मतदान फेरि सुरु,सङ्खुवासभा : सङ्खुवासभाको चैनपुर र खाँदबारी नगरपालिकाको मतदान सुरु भएको छ। चैनपुर६ को सरस्वती माविको ख केन्द्रमा र खाँदबारी नगरपालिका३ स्थित महेन्द्र मावि मानेभञ्ज्याङ ख केन्द्रमा मतपत्र फरक परेपछि मतदान स्थगित भएको थियो। महेन्द्र माविको ख केन्द्रमा ३१ वटा मतपत्र र सरस्वती माविको ख केन्द्रमा ४१ वटा मतपत्र साटफेर भएपछि मतदान रोकिएको मुख्य निर्वाचन अधिकृतको कार्यालय सङ्खुवासभाले जनाएको छ। महेन्द्र माविमा प्रतिनिधि सभाको मतपत्र प्रदेशसभामा र प्रदेश सभाको प्रतिनिधि सभामा साटीएको थियो। त्यसैगरी सरस्वती माविमा प्रतिनिधिसभाको मतपत्र प्रदेशसभामा साटिएपछि मतदान रोकिएको निर्वाचन अधिकृतको कार्यालयले जनाएको छ। महेन्द्र माविको त्यसअघि भएको मतदानलाई त्यही अवस्थामा सिल गरी नयाँ मतपेटिका मतदान गर्ने सहमति भएपछि मतदान सुरु भएको हो। चैनपुरमा मतपत्र नं ०७७४२०१ दखि ०७७४२४१ सम्मको मतपत्र बदर गरी यसअघिको मतपेटिका परिर्वतन गर्ने सहमतिपछि पुनः मतदान सुरु भएको छ। मतदान अधिकृत उमेश अधिकारीले हस्ताक्षर गरिसकेको मतपत्र प्रयोग गरिसकेपछि बाँकी मतपत्रमा सहायक मतदान अधिकृत उमाकान्त ढकालको हस्ताक्षरबाट सञ्चालन गर्ने समेत सहमति भएको मुख्य निर्वाचन अधिकृतको कार्यालयले जनाएको छ। प्रतिनिधिसभा सदस्यका लागि पुरुष ६० हजार ८ सय ६४ र ५६ हजार ६ सय ९० महिलासहित १ लाख १६ हजार ५ सय ५४ मतदाता रहेका छन्। प्रदेशसभा (१) मा पुरुष ३० हजार ६ सय ६३ र महिला २८ हजार ३ सय ६६ सहित ५९ हजार २९ मतदाता रहेका छन्। त्यस्तै गरी प्रदेशसभा (२) मा पुरुष ३० हजार २ सय १ र महिला २८ हजार २८ हजार ३ सय २४ सहित ५८ हजार ५ सय २५ मतदाता रहेका छन्। प्रतिनिधिसभा सदस्यमा दुई स्वतन्त्रसहित १२ जना चुनावी प्रतिस्पर्धामा छन्। त्यस्तै गरी प्रदेश सभा (१) मा एक एक स्वतन्त्र सहित ८ जनाको उम्मेदवार छन्। प्रदेश सभा (२) तर्फ २ स्वतन्त्र सहित ९ जना उम्मेदवार छन्।
बागलुङमा मतगणना स्थल तयार,"बागलुङ : बागलुङमा निर्वाचनको मतगणना स्थल तयार पारिएको छ। मुख्य निर्वाचन अधिकृतको कार्यालयले जिल्ला समन्वय समितिको कार्यालय बागलुङ बजार र निर्वाचन अधिकृतको कार्यालयले बुर्तिबाङ नयाँ शहर आयोजनाको कार्यालयमा तयार पारेको छ। यो पटक जिल्लामा दुई स्थानमा मतगणना हुन लागेको हो। मतगणना स्थानमा सुरक्षा चुनौतीलाई मध्यनजर गरेर तारजाली र सीसीटीभी क्यामरा जडान गरिएको मुख्य निर्वाचन अधिकृत डा दिवाकर भट्टले जानकारी दिए। उनले मतपेटिका राख्ने कोठा र मतगणना गर्ने कोठामा सीसीटीभी क्यामेरा जडान गरिएको बताए। यस्तै मतगणनास्थलमा दलका उम्मेदवार र प्रतिनिधिलाई बस्ने व्यवस्था तारजालीभन्दा बाहिर बनाइएको छ। मतदानस्थानमा हुने असुरक्षा र हुनसक्ने धाँधलीलगायतका काम रोक्न तारजाली र सीसीटीभी क्यामेराबाट निगरानी गर्नुपरेको मुख्य निर्वाचन अधिकृत भट्टले बताए। मुख्य निर्वाचन अधिकृतको कार्यालयले मतगणनाको लागि जिल्ला समन्वय समितिको सभाहलमा तीन स्थानमा र निर्वाचन अधिकृतको कार्यालयले बुर्तिबाङ नयाँ शहर आयोजनाको कार्यालयमा दुई स्थान मतगणना गर्ने जनाएका छन्। मुख्य निर्वाचन अधिकृत भट्टले क्षेत्र नम्बर १ को प्रतिनिधिसभा र प्रदेशसभा सदस्य र समानुपातिक तर्फको मतगणना जिल्ला समन्वय समितिको सभाहलमा गरिने बताए। उनले सभाहल भित्र तीन स्थानमा मतगणना गर्नेगरी व्यवस्था मिलाएको जानकारी दिए। मुख्य निर्वाचन अधिकृत शर्माले मतगणना स्थानमा प्रत्येक टोलीमा १ जना निर्वाचन अकिृत, दुई जना गणक र एक जना कार्यालय सहयोगीको व्यवस्था गरिएको बताए। उनले मतगणना स्थलको सुरक्षाको लागि १० जनाको नेपाल प्रहरीको टोली र त्यस बाहिर शसस्त्र प्रहरी र नेपाली सेनाको टोलीले सुरक्षा गर्ने बताए। यस्तै निर्वाचन अधिकृतको कार्यालय बुर्तिबाङका सहायक निर्वाचन अधिकृत ऋषिराम रिजालले बुर्तिबाङ नयाँ शहर आयोजनाको सभाहल क्षेत्र नम्बर २ तर्फको मतगणना गर्ने व्यवस्था मिलाइएको बताए। उनले उक्त हलमा दुई स्थानमा मतगणना गरिने बताए। दुवै स्थानमा मतगणनाको लागि तयारी सम्पन्न भएको बताइएको छ। मुख्य निर्वाचन अधिकृत भट्टले मतदान सम्पन्न भएपछि मतदान केन्द्रमा सुरक्षाको टोली पठाएर मतपेटिका ल्याइने बताए। सहायक निर्वाचन अधिकृत रिजालले भूगोल टाढा भएकोले मतदान सम्पन्न भएपछि जति सक्दो चाडो मतपेटिका गणनास्थलसम्म ल्याइने बताए। जिल्लामा दुई निर्वाचन क्षेत्रमा १ लाख ९२ हजार २२७ मतदाता रहेका छन्। दुई प्रतिनिधिसभा सदस्य र चार प्रदेशसभा सदस्यको लागि ३१ जना चुनावी मैदानमा रहेका छन्।"
धनुषामा शान्तिपूर्ण मतदान हुँदै (फोटोफिचर),ढल्केवर(धनुषा) : प्रतिनिधि र प्रदेशसभा सदस्य निर्वाचनको मतदान अहिले देशैभर जारी छ। धनुषामा पनि उत्साहपूर्ण वातावरणमा मतदान भइरहेको छ। केही स्थानमा सामान्य विवाद भएपनि साम्य पारेर शान्तिपूर्ण मतदान भइरहेको छ। पहिलो पटक मतदान गर्ने युवा मतदाताहरू मतदान कार्यमा बढी उत्साहित देखिएका छन्। बिरामी र अशक्त पनि अरूको सहयोगमा मतदान केन्द्र पुगेका छन्। तस्बिरहरू : विजय कुमार सिंह
मधेस प्रदेशमा सुरक्षा व्यवस्था कडा,महोत्तरी: मधेस प्रदेशका गृह तथा सञ्चारमन्त्री भरतप्रसाद साहले शान्तिपुर्ण तवरले मतदान भईरहेको बताएका छन् । मतदानका लागि गौशाला नगरपालिका ६ फुलकाहास्थित राष्ट्रिय मावि भेडियाही मतदान केन्द्र पु्गेका मन्त्री साहले सञ्चारकर्मीसँग कुरा गर्दै प्रदेश भर शान्तिपूर्ण रुपमा मतदान भइरहेको बताए । मन्त्री साहका अनुसार यसपटकको निर्वाचनमा गत स्थानीय तहको निर्वाचनमा भएको कमी कमजोरीलाई मनन गर्दै सुरक्षा रणनीति अपनाईएको हो । प्रतिनिधि सभा र प्रदेश सभाका लागि हुन लागेको निर्वाचनलाई ध्यानमा राख्दै प्रदेशभर नै विशेष रुपमा सुरक्षासँग सम्बन्धित निकायलाई परिचालन गरिएको जनाएको छ ।
१०१ वर्षीया हर्कमाया अधिकारीले मतदान गरिन्,"धनकुटा : १ सय १ वर्षीया हर्कमाया अधिकारीले मतदान गरेकी छिन्। धनकुटा नगरपालिका१० सिद्धदेवी आधारभूत विद्यालयको मतदान केन्द्र उनले मतदान गरेकी हुन्। शारीरिक रूपमा असक्त रहेकी उनलाई परिवारका सदस्यहरुले स्ट्रेचरमा राखेर मतदान स्थलसम्म ल्याएका थिए। उनको घर मतदान स्थलभन्दा करिब डेढ सय मिटर टाढा छ। ज्येष्ठ नागरिक अधिकारीले बिहान साढे ८ बजे मतदान गरेको प्रत्यक्षदर्शी बलराम दाहालले बताए। मत हाल्न पाउँदा उनको अनुहार हसिलो देखिएको उनले बताए। तर, त्यहाँको मतदान केन्द्र ज्येष्ठ नागरिक मैत्रीपूर्ण नहुँदा असहज भएको देखिएको उनले बताए।"
यो निर्वाचन आम मतदाता र देशको भविष्य जोडिएको छः राजेन्द्र लिङदेन्,"झापाः राप्रपा अध्यक्ष राजेन्द्र लिङदेनले मतदान गरेका छन् । नेकपा एमालेसँग चुनावी तालमेल गरेर झापा क्षेत्र नम्बर ३ बाट प्रतिनिधि सभा सदस्य उम्मेदवार बनेका लिङदेनले हल्दिबारी गाउँपालिका १ नम्बर वडा कार्यालय गोलधाप मतदान केन्द्र (ख) बाट मतदान गरेका हुन् । उनले बिहान ११ :३५ मिनेटमा मतदान गरे । मतदानपछि पत्रकारसँग गरेको संक्षिप्त कुराकानीमा उनले भने, मतदाता उत्साहित छन् । यो निर्वाचन एउटा व्यक्ति चुन्ने र पार्टी चुन्ने मतदान होइन । यो मतदान आम मतदाता र देशको भविष्यसँग जोडिएको छ । ' नेपाली कांग्रेसका नेता कृष्णप्रसाद सिटौला उनका प्रतिस्पर्धीका रुपमा रहेका छन्। दुवै उम्मेदवारबीच कडा प्रतिस्पर्धा देखिएको छ।"
झापाको कुवाडीदेवी मतदान केन्द्रमा सुतली बम विस्फोट,झापा : झापा गाउँपालिकाको एउटा मतदान स्थल परिसरभित्र अज्ञात समूहले सुतली बम विस्फोट गराएको छ। झापा२ स्थित कुवाडीदेवी मावि मतदान स्थलमा आज विहान साढे ९ बजे बम विस्फोट गराएको हो। मतपेटिकादेखि करिब ३० मिटर नजिकै बम विस्फोट भएको स्थानीय प्रल्हादकुमार राजवंशीले बताए। विस्फोट पछि मतदान स्थगतसँगै त्रसित बनेका थिए। घटनास्थल नेपाली सेनाको टोली पुगेको आधा घण्टापछि मात्र मतदान सुरू भएको थियो।
माइतीघरबाट नेकपा बहुमतका कार्यकर्ता पक्राउ,काठमाडौं : निर्वाचनको बिरोध गर्दै काठमाडौंको माइतीघरमा प्रदर्शन गर्ने नेकपा बहुमतका कार्यकर्तालाई प्रहरीले नियन्त्रणमा लिएको छ। देशभर मतदान भइरहेका बेला निर्वाचनको विरोधमा प्रदर्शन गर्ने समूहलाई प्रहरीले नियन्त्रणमा लिएको हो । निर्वाचन बहिष्कार गर्नुपर्ने भन्दै नाराबाजीसहित प्रदर्शनमा उत्रिएका उनीहरुलाई प्रहरीले पक्राउ गरेको हो।
बम विष्फोट भएपछि स्थगित नेपाल राष्ट्रिय माविको मतदान सुरु,विराटनगर : सुनसरीको बर्जु गाउँपालिका५ स्थित मतदान केन्द्रमा मतदान सुरु भएको छ। मतदान जारी रहेका बेला नेपाल राष्ट्रिय माध्यमिक विद्यालय रहेको मतदान केन्द्रको गेटनजिकै बम विष्फोट भएपछि स्थगित मतदान सुरु भएको हो। करिब ४० मिनेट स्थगित भएको उक्त मतदान केन्द्रमा सेना परिचालन गरेर मतदान सुरु गरिएको छ । प्रदेश १ प्रहरी कार्यालय विराटनगरका अनुसार विष्फोटमा परेर ८ वर्षीया बालिका पुजन ऋषिदेव घाइते भएकी छन्। उनको स्थानीय स्वास्थ्य संस्थामा उपचार भइरहेको छ। मतदानस्थलमा विष्फोट भएपछि मतदाता त्रसित बनेका छन्। उक्त मतदान केन्द्र सुनसरीको क्षेत्र नम्बर ३ मा पर्छ। यो क्षेत्रबाट प्रतिनिधिसभा सदस्य पदका लागि नेपाली कांग्रेसका विजयकुमार गच्छदार र एमालेकी भगवती चौधरी प्रतिस्पर्धामा छन्।
धनकुटा कारागारमा मतदान सकियो,धनकुटा : धनकुटा कारागारमा मतदान सकिएको छ। कारागारमा रहेका रहेका ८८ कैदीबन्दीमध्ये ४० जनाले मतदान गरेका छन्। प्रतिनिधिसभा समानुपातिकमा उनीहरूले मतदान गरेका हुन्। जिल्ला कारागार धनकुटाका प्रमुख तथा मतदान अधिकृत शिवकुमार श्रेष्ठले बताए।
पूर्वसहमति नलिइ मतदान स्थगित नगर्न आयोगको निर्देशन,काठमाडौं: निर्वाचन आयोगले मतदान केन्द्रमा भएको सामान्य विवादका कारण केही समय स्थगन भएको मतदान कार्य पुनः सञ्चालन निर्देशन दिएको छ । यसैगरी आयोगले कुनै मतदान केन्द्रमा मतदान कार्य स्थगित गर्नुपरे साँझ ५ बजेपछि मात्र सूचना टाँस्न मतदान अधिकृतहरुलाई निर्देशन दिएको छ । मतदान कार्य स्थगित गर्नैपर्ने भएमा आयोगको पूर्वसहमति लिनुपर्ने सूचना आयोगले जारी गरेको छ ।
गोरखामा मतदाताको उत्साहजनक उपस्थिति देखिएन : प्रचण्ड,"गोरखा : गोरखा २ बाट उम्मेदवार बनेका माओवादी केन्द्रका अध्यक्ष पुष्पकमल दाहाल 'प्रचण्ड' ले चुनावमा मतदाताको उत्साहजनक सहभागिता नरहेको टिप्पणी गरेका छन् । चितवनमा मतदान गरेर गोरखा पुगेका प्रचण्डले पत्रकारहरुसँग कुराकानी गर्दै मतदाता कम सहभागी भएकोप्रति आश्चर्य प्रकट गरेका हुन् । मतदाता जति उत्साहजनक रुपमा मतदान गर्नुपर्ने हो, त्यति भएकोजस्तो मलाई फिलभएन,' उनले भने, खै किन हो, मान्छेको चहलपहल कम छ नि भनेर यताउता सोधें पनि । बिहान पनि भयो, हुस्सु पनि लाग्यो । मान्छेहरु धेरैजसो खाना खाएर आउँछन् भन्ने जवाफ पाइयो । दिउँसो घाम लाग्दै गएपछि मान्छेहरु आउँछन् भन्ने नै थियो ।' यस्तो स्थिति आउन सक्नेतर्फ आफूले प्रचारप्रसारका बेला अनुमान गरेर सतर्क गराएको सम्झना गरे । जे भए पनि मैले के महशुस गरें । गोरखाको मतदाताले एक खालको सहज लिएको जस्तो ठानेँ । एकखालको रिजल्ट भइसकेको छ भन्या जस्तो, प्रतिस्पर्धा धेरै छैन भन्या जस्तो सहज रुपमा लिएर पनि मतदानमा तत्परता नदेखाएका होलान्,' उनले भने, 'यहाँ नेपाली कांग्रेस र माओवादी नै मुख्य प्रतिस्पर्धी, दुइटै तालमेल गरेर आइदिइसकेपछि यसै नि जित्छ भनेर मतदाताहरुमा तत्परता नआउन सक्छ है भनेर मैले चुनाव प्रचारमा हिँड्दा भोलि भनेको थिएँ । दुईतीनवटा केन्द्र हेर्न हिँड्दा त्यस्तै अनुभूति भयो । यस्तै हुन्छ भनेर सबै चुनाव एकैचोटी गरौं भनेर आफूले प्रस्ताब गरेको उनले बताए । साथै उनले यो पटकको निर्वाचन झण्डैझण्डै जनमत संग्रह जस्तो रहेको बताए । संविधानलाई पटकपटक आक्रमण गर्ने प्रवृत्ति एकातिर र यसलाई रक्षा गर्नुपर्छ, स्थिरता यसैबाट ल्याउनुपर्छ । विकास सम्वृद्धिको यात्रा पनि यसैबाट सुरु गर्नुपर्छ भन्ने दुईटा प्रवृत्तीबीच जनमत संग्रह जस्तो फिल हुन्छ यो चुनाव,' प्रचण्ले भने, संविधानको रक्षा, स्थिरता र सम्वृद्धिका लागि गठबन्धन पनि भनेका छौं, निर्वाचन पनि भनेका छौं। हाम्रो मुख्य लक्ष्य त्यही हो । तर अर्कोतर्फ यो उपलब्धीभन्दा अल्लि पछाडि जानुपर्छ भन्ने प्रवृत्ति पनि देखियो । राजतन्त्र पुनस्थापना गर्नुपर्छ भन्ने, याचाहिँ राष्ट्रियता धेरै छन् नेपालमा भनेर मधेशलाई अर्को गर्न खोज्ने प्रवृत्ति देखियो । यो दुईबीचको जनमतसंग्रह जस्तो यो चुनाव हो । साथै उनले सरकारको नेतृत्व जसले गरे पनि केही फरक पर्दैन भन्नेबारे कांग्रेसका सभापति र आफ्नो समान धारणा रहेको बताए । सरकारको नेतृत्व गर्ने भन्ने विषय त्यति समस्याग्रस्त विषय होइन,' उनले भने, जो प्रधानमन्त्री बनेपनि गठबन्धनचाहिं लानुपर्छ भन्ने मेरो पनि धारणा हो । शेरबहादुरजीले पनि पश्चिम गएर बोलेको चाहिं हामी एकैछिन बसेर टुंगिने विषय हो, 'प्रधानमन्त्री जो भए पनि केही फरक पर्दैन भनेर भन्नु भएको छ । समस्याग्रस्त विषय हामीलाई लागेको छैन । त्यही कारणले गठबन्धन टुट्छ कि भन्नेचाहिं होइन । अहिले कुनै खालको छलफल नभए पनि आखिर हुनेचाहिं पावर सेयरिङ नै हो ।"
केपी ओलीले बालकोटमा गरे मतदान,काठमाडौं: नेकपा एमालेका अध्यक्ष केपी शर्मा ओलीले मतदान गरेका छन् । ओलीले भक्तपुरको सूर्यविनायक नगरपालिका२ बालकोटस्थित महेन्द्र शान्ति माध्यमिक विद्यालयको मतदान केन्द्रबाट मतदान गरेका हुन् । तस्बिर: अभिषेक महर्जन
दक्षिण सुडानको हिंसाप्रति संयुक्त राष्ट्रसङ्घको चासो,जुबा : दक्षिण सुडानमा जारी रहेको हिंसाप्रति संयुक्त राष्ट्रसङ्घले चासो व्यक्त गरेको छ। संयुक्त राष्ट्रसङ्घले दक्षिण सुडानको अपर नाइल राज्यमा सुरु भएको पछिल्लो हिंसा निकै चिन्ताजनक रहेको भन्दै त्यसप्रति चासो व्यक्त गरेको हो। अपर नाइलको फासोदा जिल्लामा यहाँका सिलक सशस्त्र समूह र नुइर विद्रोही समूहका बीचमा केही दिन यतादेखि हिंसा सुरु भएको बताइएको छ। संयुक्त राष्ट्रसङ्घले सो हिंसाका कारण यस क्षेत्रको वरपरका नगरहरुमा पनि असर गरेको त्यहाँका नागरिकहरु घर छोडेर भाग्ने क्रम बढ्दै गएकाले सो हिंसा रोक्न सबै पक्षका आवश्यक सहयोग र समन्वयको अपेक्षा गरिएको जनाएको छ। गएको अगष्ट महिनामा यहाँका स्थानीय कैयौँ हिंसात्मक समूहहरुका कारण ठूलो सङ्ख्याका मानिसहरु पनि विस्थापित हुन पुगेका भन्दै यसबाट यहाँका नागरिकमा त्रास बढेको बताइएको छ। संयुक्त राष्ट्रसङ्घले सो हिंसामा परेर यहाँका सयौँ मानिस मारिएका छन् भने हजारौँ जना विस्थापित भएका छन्। विस्थापित व्यक्तिहरुको बसोबासको अवस्था नरहेको र उनीहरु देशभित्रै शरणार्थी बनिरहेकाले हिंसा रोक्नेतर्फ पहल हुनुपर्ने बताएको छ। दक्षिण सुडानी सुरक्षा निकायहरुले यहाँको हिंसा रोक्ने प्रयत्न गरेका भए पनि धेरै युवाहरुको संलग्नता विद्रोही समूहहरुमा रहेका र उनीहरुले निकै क्रुर हिंसामा संलग्न हुदै गएकाले समस्या उत्पन्न भएको संयुक्त राष्ट्रसङ्घले जनाएको छ। दक्षिणी सुडानमा रहेको संयुक्त राष्ट्रसङ्घीय मिसनले यहाँको हिंसाको अन्त्यका लागि सबैसँग आग्रह गरेको हो। ती विद्रोही समूहहरुलाई हिंसात्मक आक्रमणको काम तत्कालै रोकेर शान्तिपूर्ण वार्ताका माध्यमबाट सबै समस्याको समाधान गर्न आग्रह गरेको हो। रासस
झापामा स्थगन भएका चार वटै मतदान केन्द्रमा मतदान सुचारु,झापा : झापामा स्थगन भएको चार वटै मतदान केन्द्रमा मतदान पुनः सुचारु भएको छ। झापा क्षेत्र नम्बर १ अन्तर्गत मेचीनगर नगरपालिका १४ स्थित बालसुबोधिनी मावि केन्द्रमा लफडा भएपछि मतदान रोकिएको थियो। प्रतिनिधिसभाको मतपत्र सकिएको स्थानमा प्रदेशसभाको मतपत्र मतदातालाई दिएर भोट हाल्न लगाएपछि त्यहाँ विवाद उत्पन्न भएको थियो। प्रतिनिधिसभाको मतपेटिकामा मतदाताले थाहै नपाइ प्रदेशसभाको मत खसालेका थिए। सोही कारणले विवाद उत्पन्न भएपछि मतदान रोकिएको र अहिले छलफलको माध्यमबाट पुनः मतदान सुचारु गरिएको जिल्ला निर्वाचन कार्यालय झापाका निर्वाचन अधिकारी तुलसी नेपालले जानकारी दिए। त्यस्तै झापा क्षेत्र नं ४ अन्तरगत शिवसताक्षी नगरपालिका १० स्थित बाल निकुञ्ज माविको (ग) मतदान केन्द्रमा मतदान स्थगित भएको थियो। प्रतिनिधिसभा सदस्यको मतपत्र मतदाताले समानुपातिक मतपेटिकामा खसालेपछि मतदान अवरुद्ध भएको थियो। सर्वदलीय छलफल गरी त्यहाँ मतदान सुचारु गरिएको छ। त्यस्तै झापा १ अन्तरगतको मेचीनगरको सरस्वती आधारभूत विद्यालय मतदान केन्द्रमा पनि मतदान रोकिएको थियो। त्यहाँ पनि सुचारु गरिएको निर्वाचन अधिकारी नेपालले जानकारी दिए। त्यसैगरी अर्जुनधारा नगरपालिका नव दुर्गा माविमा पनि मतदान रोकिएको थियो। त्यहाँ पनि छलफलको माध्यमबाट विवाद समाधान गरी सुचारु गरिएको उनले बताए।
३२ प्रतिशत मतदान सकियो : निर्वाचन आयोग,"काठमाडौं : निर्वाचन आयोगले पछिल्लो जानकारीअनुसार ३२ प्रतिशत मतदान सकेको जनाएको छ। आयोगका प्रवक्ता शालिग्राम शर्मा पौडेलले १२:४५ बजेसम्म ३२ प्रतिशत मत खसेको जानकारी दिए। उनले देशभरि छिटफुट घटनाबाहेक उत्साहपूर्ण मतदान भइरहेको बताए। 'छिटफुट घटनाबाहेक देशभरि उत्साहपूर्ण मतदान भइरहेको छ। कतिपय ठाउँमा स्थगित भएको मतदान पुनः सुरु भएको छ। कतिपय ठाउँमा भने सर्वदलीय बैठक बसेर पुनः मतदान गर्ने तयारी भइरहेको छ,' पत्रकार सम्मेलनमा प्रवक्ता पौडेलले भने। उनले मतदान अधिकृतहरुलाई आफूखुसी मतदान स्थगित नगर्न निर्देशनसमेत दिएको बताए। 'हामीले सबै मतदान केन्द्रमा आयोगको समन्वय बिना मतदान स्थगित नगर्न निर्देशन दिएका छौं। हामीले ५ बजेभित्र मतदान स्थल खुला राख्न भनेका छौं,' उनले भने।"
"प्रतिनिधिसभाको सट्टा प्रदेशसभाको मतपत्र दिएपछि विवाद, प्युठान नगरपालिका ८ मा मतदान स्थगित",प्युठान : प्युठान नगरपालिका ८ स्थित बालज्योती प्रावि मतदान केन्द्रमा खटिएका कर्मचारीले प्रतिनिधिसभा सदस्यको मतपत्र नदिएर प्रदेश सभा सदस्यको मतपत्र दिएपछि विवाद भएको छ। अहिले मतदान रोकिएको छ । कर्मचारीले ४६ वटा प्रतिनिधिसभाका मतपत्र दिएका छैनन् । यो प्रदेशसभा सदस्य निर्वाचन क्षेत्र नम्बर २ हो । यहाँ गठबन्धनबाट काङ्ग्रेसका सरोज थापा (रोज राणा) र एमालेबाट हरि रिजाल उम्मेदवार छन । विवादपछि छलफल चलिरहेको छ ।
राजेन्द्र लिङदेनले गोलधाप मतदान केन्द्रबाट मतदान गरे,"झापा : राप्रपा अध्यक्ष राजेन्द्र लिङदेनले मतदान गरेका छन्। नेकपा एमालेसँग चुनावी तालमेल गरेर झापा क्षेत्र नम्बर ३ बाट प्रतिनिधिसभा सदस्य उम्मेदवार बनेका लिङदेनले हल्दिबारी गाउँपालिका१ नम्बर वडा कार्यालय गोलधाप मतदान केन्द्र (ख) बाट मतदान गरेका हुन । उनले आज बिहान ११:३५ मिनेटमा मतदान गरे। मतदान पश्चात् पत्रकारहरूसँग संक्षिप्त कुराकानीमा उनले भने, 'मतदाता उत्साहित छन्। यो निर्वाचन एउटा व्यक्ति चुन्ने र पार्टी चुन्ने मतदान होइन,उनले, यो मतदान आम मतदाता र देशको भविष्य जोडिएको छ। नेपाली कांग्रेसका नेता कृष्णप्रसाद सिटौला उनका प्रतिस्पर्धी हुन्। दुवै उम्मेदवारबीच कडा प्रतिस्पर्धा हुने अनुमान गरिएको छ।"
"हुम्लाको सर्केगाडमा झडप, सहायक मतदान अधिकृतसहित म्यादी प्रहरी घाइते",हुम्ला : हुम्लाको सर्केगाड गाउँपालिका ३ देवकोटा आधारभूत विद्यालय उनापानी मतदान स्थलमा झडप हुँदा सहायक मतदान अधिकृतिसहित तीनजना घाइते भएका छन्। घाइते हुनेमा सहायक मतदान अधिकृत प्रेम भण्डारी र दुईजना म्यादी प्रहरी रहेको डीएसपी कृष्णाराज ओझाले अन्नपूर्णलाई जानकारी दिए। झडपको स्थिति नियन्त्रणमा लिन प्रहरीले १७ राउण्ड हवाई फायर गरेको थियो। बिहान करिब ८ बजेतिर सत्ता गठबन्धनका उम्मेदवार र स्वतन्त्रका उम्मेदवारका कार्यकर्ताबीच विवाद भएको हो। सोही क्रममा सहायक मतदान अधिकृत भण्डारी घाइते भएका हुन्। दुवै पक्षबीच झडप हुँदा केही मतपत्र समेत च्यातिएको प्रहरीले जनाएको छ। स्थिति नियन्त्रणमा लिन थप प्रहरी परिचालन गरिएको प्रहरीले जनाएको छ।
"मकवानपुरमा मतगणनास्थल तयार, सीसीटीभी र तारजाली जडान","हेटौंडा : आज भइरहेको प्रतिनिधि सभा र प्रदेश सभा सदस्य पदको निर्वाचनको मतगणनालाई सुरक्षित एवम् विश्वसनीय बनाउन मतगणना कक्षमा तारजाली सीसीटीभी जडान गरिएको छ । हेटौंडा२ स्थित सिद्धार्थ माध्यमिक विद्यालयको ८ वटा कोठामा तारजाली र सीसीटीभी क्यामेरा जडान गर्ने कार्य पूरा भएको मकवानपुरका मुख्य निर्वाचन अधिकृत ऋषिराम निरौलाले जानकारी दिए । मतगणना कार्य सुरक्षित होस् र उम्मेदवारका प्रतिनिधिले मतगणनाको प्रत्यक्ष अवलोकन गर्न सकुन् भनेर हामीले मतगणना कक्षमा तारजाली लगाएका हौं । मतगणना विश्वसनीय होस् भन्नका लागि हामीले सबै कक्षमा सीसीटीभी पनि जडान गरेका छौं,'निरौलाले भने । दुईवटा निर्वाचन क्षेत्र रहेको मकवानपुरको ३६४ वटै मतदान केन्द्रबाट मतपेटिका संकलन गरी सिद्धार्थ माविकै भवनमा एकैसाथ मतगणना गरिने उनले बताए । मतगणनाका लागि प्रत्यक समूहमा अधिकृतस्तरको कर्मचारीसहित अन्य ५ जना कर्मचारी रहने गरी ४ वटा समूह बनाइएको छ । ४ गते रातिसम्ममा मतपेटिका संकलन गरी ५ गते बिहान सर्वपक्षीय बैठक आह्वान गरी दिउँसो १२ बजेबाट मतगणना प्रारम्भ गरिने निरौलाले बताए । सुरुमा प्रदेश सभा र प्रतिनिधि सभा दुवैको प्रत्यक्षतर्फको मतगणना गर्छौं । प्रत्यक्षतर्फको मतगणना सकिएपछि मात्रै हामी समानुपातिकतर्फको मतगणना गर्छौं,' उनले भने । मकवानपुरमा क्षेत्र नम्वर १ (क) मा ७७ हजार ९८९ (ख) ७२ हजार १६६ मतदाता रहेका छन् । त्यस्तै क्षेत्र नम्वर २ (क) मा ८३ हजार ०९९ र (ख) मा ६७ हजार ४ सय ७९ गरी कूल ३ लाख ७ सय ३३ मतदाता छन् । निर्वाचनलाई स्वच्छ निश्पक्ष र शान्तिपूर्ण वातावरणमा सम्पन्न गर्ने उद्देश्यले नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी कूल ३ हजार ५ सय सुरक्षाकर्मी परिचालिन छन् ।"
अर्घाखाँची कारागार केन्द्रमा शतप्रतिशत मत खस्यो,सन्धिखर्क: अर्घाखाँचीको अस्थायी मतदान केन्द्र रहेको जिल्ला कारागार कार्यालयमा शत प्रतिशत मत खसेको छ । ७१ जना कैदी बन्दी रहेको अर्घाखाँची कारागारमा २८ जना कैदी बन्दीको अस्थायी मतादाता नामावलीमा नाम रहेको र सबै कैदी बन्दीले मत खसाली सकेको जिल्ला कारागार कार्यलयका प्रमुख जेलर तथा मतदान अधिकृत रचना बुढाथोकीले जानकारी दिइन । अस्थायी मतदान केन्द्र रहेको कारागार कार्यालयमा २८ जना कैदी बन्दी र ३ जना कर्मचारी गरी ३१ मत खसेको र मतदान प्रकृया सम्पन्न भै सकेको छ । जिल्लाका ९७ मतदान स्थलका २ सय २ मतदान केन्द्रमा शान्ती पुर्ब तवरमा निर्बाचन चलिरहेको अर्घाखाँचीका मुख्य निर्बाचन अधिकृत डाक्टर श्रीकृष्ण भट्टराईले बताए । अहिले १ बजे सम्मको समयमा जिल्लाभर २५ प्रतिशत मत खसेको जिल्ला निर्बाचन अधिकृत सुरेस भण्डारीले बताए । एक प्रतिनिधि सभा र २ प्रदेश सभा रहेको अर्घाखाँची जिल्लामा १ लाख ६४ हजार ७ सय ६८ मतदाता छन् ।
मुगुमा १२ बजेसम्म २८ प्रतिशत मतदान,मुगु : बिहान ७ बजेबाट सुरु भएको प्रदेश तथा प्रतिनिधि सभा सदस्य निवार्चनमा मुगुमा दिउँसो १२ बजेसम्म २८ प्रतिशत मत खसेको छ। जिल्लाका चारवटै स्थानीय तहका ६४ मतदान स्थल र ६६ वटा मतदान केन्द्रमा बिहान ७ बजेदेखि मध्याहान्न १२ बजेसम्म २८ प्रतिशत मत खसेको जिल्ला प्रहरी कार्यालय मुगुका प्रहरी नायव उपरीक्षक सुवास हमालले बताए। मुगुमा ३५ हजार ४ सय ८५ मतदाता रहेका छन्। मध्यान्न १२ बजेसम्म २८ प्रतिशत मतदान भएको छ। पाँच बजे्सम्म ५६ देखि ६० प्रतिशत मत खस्ने अनुमान गरिएको प्रनाउ हमालले बताए। अपाङ्गदेखि वृद्धवृद्धा मतदानमा सहभागी जिल्लाका सबै मतदान केन्द्रमा शान्तिपूर्ण तवरले निर्वाचन भइरहेको प्रमुख जिल्ला अधिकारी रोमबहादुर महतले बताएका छन्। खत्याड गाँउपालिकाका ६ मतदान केन्द्रमा शंकासपद वस्तु भेटाएको भएपनि उक्त शंकास्पद वस्तुलाई सेनाले डिस्पोज गरिसकेको छ। सबै मतदान केन्द्रमा बिहान ७ बजेदेखि मतदान प्रक्रिया सुरु भएपछि वृद्धवृद्धादेखि आपाङ्गता भएका व्यक्तिहरुले मतदानमा सहभागी भएको मुख्य निर्वाचन कार्यालयका सहायक निर्वाचन अधिकृत गोविन्द्र आर्चायाले बताए। छाँयानाथ रारा नगरपालिका५ स्थित श्री नेपाल राष्ट्रिय आधारभूत विद्यालयमा ९२ वर्षीया पार्वती रोकायालाई नाति दिपक रोकायले बोकेरै मतदान केन्द्रमा पुर्याए। मतदान केन्द्रमा पुगेकी ९२ वर्षीया पार्वतीले मतदान केन्द्रको (क)मा मतदान गरेकी हुन्। सोही वडाका ९६ वर्षीय सुर्प बुढाले सोही मतदान केन्द्रको (ख)मा मतदान गरे। भाइको साहारमा सोही वडाकी ३६ वर्षीया अपाङ्गता भाउ विकले मतदान गरिन्।
मंसिर १५ मा एमाले नेतृत्वको बहुमत सरकार बन्छ: केपी ओली,काठमाडौं: नेकपा एमालेका अध्यक्ष केपी शर्मा ओलीले निर्वाचनमा एमालेको बहुमत आउने र मंसिर १५ सम्ममा एमालेको नेतृत्वमा सरकार बन्ने दावी गरेका छन् । भक्तपुरको बालकोटस्थित महेन्द्र शान्ति माध्यमिक विद्यालयको मतदान केन्द्रमा मतदानपछि सञ्चारकर्मीसंग कुरा गर्दै ओलीले निर्वाचनमा एमालेको बहुमत आउने र मंसिर १५ गतेसम्ममा सरकारको नेतृत्व गर्ने बताए । एमालेको सरकार बनेपछि सहकार्य गरेका दललाई समेत सरकारमा ल्याउने ओलीको भनाइ छ । ओलीले एमालेको बहुमत आउने देखेर नै विभिन्न शक्तिहरु एमालेविरुद्धमा लागेको टिप्पणी गरे । युवालाई भड्काउने र राजनीतिक दिशाविमुख गर्ने काम भएपनि जनताले सचेत भएर मतदान गर्ने उनको भनाइ छ ।
काठमाडौंका मतदान केन्द्रका दृश्य,काठमाडौं: अहिले देशभर निर्वाचन भइरहेको छ । काठमाडौंका अधिकांश मतदान केन्द्रमा उत्साहजनक सहभागिता छ । मतदानका लागि वृद्धवृद्धा पनि मतदानस्थल पुगेका छन् । तस्बिरमा हेर्नुहोस् काठमाडौंका विभिन्न मतदान केन्द्रको दृश्य: तस्बिर: सुनिला डंगोल दिपेन श्रेष्ठअभिषेक महर्जन
बालन डीअर विजेता बेन्जिमाले विश्वकप गुमाउने,"दोहा : फ्रेन्च फरवार्ड कबिम बेन्जिमाले तिघ्राको समस्याका कारण आजदेखि कतारमा सुरु हुने विश्वकप गुमाउने भएका छन्। शनिबार जसिम बिन हमाद रंगशालामा भएको ट्रेनिङबाट बेन्जिमा बाहिरिएका छन्। यसअघि उनले फ्रान्स र अस्ट्रेलियाबीचको खेल गुमाउने तय थियो। तर, अब विश्वकप नै गुमाउने तय भएको छ। यो करिम बेन्जिमाले गुमाउने तेस्रो विश्वकप हुनेछ। पहिलो रोजाईमा रियाल मड्रिडका फरवार्ड बेन्जिमाको स्थान ओलिभर जिरुडले लिने भएका छन्। उनी सर्वकालिन सर्वाधिक गोलकर्ताको सूचीमा थिएरी अन्रीभन्दा तीन गोलले मात्रै पछाडि छन्। फ्रान्सका मिडफिल्डरद्वय एनगोलो कान्टे र पौल पोग्बा पनि चोटका कारण कतारमा हुने छैनन्। सन् १९८२ यता प्रत्येक वर्ष बालन डीअर विजेताले विश्वकप खेलेका छन्। तर, यसपाली भने बेन्जिमा दुर्भाग्यशाली साबित भए। उनको स्थानमा अब म्यानचेस्टर युनाइटेडका फरवार्ड एन्थोनी मार्सियलले लिनेछन्। समूह डीमा फ्रान्सले अस्ट्रेलिया, डेनमार्क र ट्युनिसियासँग खेल्ने छ।"
मतदानपछि नारायणमान विजुक्छेले भने : देश र जनताको हितमा अन्य पार्टीभन्दा अघि छौं,"काठमाडौं : नेपाल मजदुर किसान पार्टीका अध्यक्ष नारायणमान विजुक्छेले निस्वार्थ रुपमा देश र जनताको सेवा गर्ने बताएका छन्। भक्तपुर५ स्थित विद्यार्थी निकेतन मावि केन्द्रबाट मतदान गरेपछि सञ्चारकर्मीसँग कुरा गर्दै विजुक्छेले नेमकीपाले सचेततापूर्वक उम्मेदवार र पार्टी चयन नगरेसम्म देशको अवस्था राम्रो बन्न नसक्ने बताएका हुन्। उनले देश र जनताको पक्षमा रहेको आफ्नो पार्टीले ५८ जिल्लाबाट उम्मेदवारी दिएको बताए। आफ्नो पार्टी राष्ट्रियता रक्षाका लागि आवाज उठाउँदै आएकाले जनताले विश्वास गर्ने बताए। उनले भने, मतदाताले हाम्रा उम्मेदवारहरुलाई बहुमत दिनुहुनेछ भन्ने आशा छ। हाम्रा साथीहरुप्रति अरु पार्टीको जस्तो गुनसो छैन। देश र जनताको हितमा अरु पार्टीभन्दा हामी अघि छौं। विदेशी हस्तक्षेपको विरोधमा अघि छौं। निस्वार्थ रुपमा देश र जनताको सेवा गर्छौं। समाजमा विभिन्न प्रभावहरु छन्। पूर्ण रुपले देश स्वस्थ भयो भन्ने स्थीति छैन।' यस्तै नेमकिपाका सचिव एवं प्रतिनिधि सभा सदस्य उम्मेदवार प्रेम सुवालले निर्वाचनमा जनता उत्साहित भएर लागेको पाइएको बताए।"
झलनाथ खनालले गरे मतदान,"इलाम : पूर्वप्रधानमन्त्री एवं नेकपा (एकीकृत समाजवादी) का सम्मानित नेता झलनाथ खनालले निर्वाचनमा मताधिकारको प्रयोग गर्न आग्रह गरेका छन्। इलामको सूर्योदय नगरपालिका९ रम्फोकस्थित राष्ट्रिय आधारभूत विद्यालयको मतदान केन्द्रबाट मतदान गरेपछि सञ्चारकर्मीसँग भने, ' मुलुकको नेतृत्व पहिचान निर्वाचनले गर्ने भएकाले सबैले मतदान गर्नुपर्छ ।' नेता खनाल प्रतिनिधिसभा सदस्यका लागि इलाम क्षेत्र नं १ बाट गठबन्धनका उम्मेदवार हुन्।"
तोसिमा कार्कीले गरिन् मतदान (तस्बिर),काठमाडौं : राष्ट्रिय स्वतन्त्र पार्टीकी तोसिमा कार्कीले मतदान गरेकी छिन् । कार्कीले भैंसेपाटी 'ख' मतदान केन्द्रबाट मतदान गरेकी हुन् । कार्की ललीतपुर३ मा चुनावी मैदानमा होमिएकी छिन्। उनले आफ्नो जीत सुनिश्चित भएको बताउँदै आएकी छन्।
कञ्चनपुरबाट नेकपा बहुमतका जिल्ला इन्चार्जसहित ८ जना प्रहरी नियन्त्रणमा,कञ्चनपुर : कञ्चनपुरमा प्रहरीले नेकपा (बहुमत) का जिल्ला इन्चार्जसहित ८ जनालाई नियन्त्रणमा लिएको छ। भीमदत्त नगरपालिका४ स्थित भृकुटी माध्यमिक विद्यालय मतदान केन्द्र बाहिरबाट इन्चार्ज हरिश दयालसहित ८ जनालाई नियन्त्रणमा लिइएको जिल्ला प्रहरी कार्यालय कञ्चनपुरले जनाएको छ।
कांग्रेसको नेतृत्वमा गठबन्धनको सरकार बन्छ : डा कोइराला,"विराटनगर : नेपाली कांग्रेसका नेता डा शेखर कोइरालाले कांग्रेसकै नेतृत्वमा गठबन्धनको सरकार निर्माण हुने बताएका छन्। विराटनगर७ स्थित आर्दश माध्यमिक विद्यालयमा मतदान पश्चात पत्रकारहरूसँग छोटो कुराकानी गर्दै डा कोइरालाले यस्तो बताएका हुन्। नेपाली कांग्रेस संविधान रक्षा, राजनीतिक स्थिरता र भ्रष्ट्राचार न्यूनीकरणको पक्षधर रहेकाले कांग्रेसकै नेतृत्वमा सरकार निर्माण हुनुपर्ने उनले जिकिर गरे। आम मतदाताले पनि कांग्रेसलाई नै मतदान गर्ने विषयमा आफू विश्वस्त रहेको उनले दाबी गरे। हामीले सुशासन, पारदर्शीता र जवाफदेहिता लगायतका विषयलाई अघि सारेका छौं, उनले भने, यो गर्न सकेनौं भने सरकार परिवर्तन हुन्छ। निर्वाचनपश्चात राजनीतिक स्थायित्वका निम्ति वर्तमान गठबन्धनले नै निरन्तरता पाउने डा कोइरालाले बताए। आगामी निर्वाचन पश्चात कांग्रेस पहिलो र एमाले दोस्रो दलका रूपमा आउने उनले तर्क गरे। कांग्रेसले सुशासन दिने विषयमा ढुक्क हुन उनले आग्रह समेत गरे। डा कोइराला भने मोरङ क्षेत्र नं ६ बाट प्रतिनिधिसभा सदस्य पदका उम्मेदवार हुन्।"
"बाजुराका तीन मतदान केन्द्रमा विवाद, मतदान स्थगित","बाजुरा : जिल्लाका तीनवटा मतदान केन्द्रमा विवाद हुँदा मतदान स्थगित भएको छ । जिल्लाको बुढिगंगा नगरपालिका  ८ को मतदान केन्द्र, बुढिनन्दा वडा न ५ र स्वामिकार्तिक खापर गाउँपालिका वडा ४ को मतदान स्थगित भएको छ। विभिन्न राजनीतिक दलहरुको विवावपछि ती मतदान केन्द्रको मतदान प्रक्रिय अहिले स्थगित भएको जिल्ला प्रहरी कार्यालय बाजुराका प्रमुख प्रहरी नयाव उपरीक्षक सूर्य थापाले जानकारी दिए।"
निर्वाचनका दिन सुनसान सडक,काठमाडौं: देशभर निर्वाचनको महौल छ । मतदाता मतदान केन्द्र पुगेका छन् । आज देशभर सार्वजनिक सवारीका साधन सञ्चालन भएका छैनन् । त्यसैले पनि सडकमा सवारीको जाम छैन । धेरै सडक खुला र सुनसान बनेका छन् । काठमाडौं उपत्यकाका सडक प्राय: खाली देखिन्छन् । तस्बिर: दिपेन श्रेष्ठ
इन्द्र चौधरीको नयाँ बनपाले सार्वजनिक,"काठमाडौं : रंगकर्मी तथा सञ्चारकर्मी इन्द्र चौधरीको बालकथा नयाँ बनपाले(चित्रकथा) सार्वजनिक भएको छ। बालबालिकाको क्षेत्रमा लामो समयदेखि काम गर्दै आएको संस्था रुम टु रिडले सो बालकथा प्रकाशन गरेको हो। वर्तमान समयमा जलवायु परिवर्तनको समस्या दिन प्रतिदिन बढ्दै गइरहेको छ। सो समस्यालाई न्यूनीकरण गर्न बालबालिकालाई सानैदेखि वातावरण संरक्षणसम्बन्धी ज्ञान वा चेतना जगाउने उद्देश्यले यो बालकथा सिर्जना गरिएको लेखक चौधरीले बताए। यसको मुख्य विषयवस्तु वातावरण संरक्षण कसरी गर्नुपर्छ भन्ने नै हो, चौधरीले भने, यस विषयमा बालबालिकालाई सानैदेखि जलवायु परिवर्तनको समस्या बुझाउन र वातावरण संरक्षण गर्न उत्प्रेरित गर्नु हो। लेखक चौधरीका अनुसार रानाथारू जातिमा प्रचलित एक लोककथाबाट विषयवस्तु तथा पात्रलाई लिएर यो बालकथा सिर्जना गरिएको हो। यसमा रानाथारू जातिमा प्रचलित लोककथाका पात्र र विषयवस्तुलाई बालशैलीमा ढालेर सरल भाषामा नयाँपन ल्याइएको छ, उनले भने। अनन्त वाग्लेको सम्पादन रहेको यस बालकथाको चित्र अनुश्री लामाले बनाएकी हुन् भने यसको डिजाइन विपिन सोडारीले गरेका हुन्। सम्पादक वाग्लेले अहिलेको जल्दोबल्दो समस्या जलवायु परिवर्तनको कारण के हो ? भन्नेबारे जानकारी दिन र यसलाई जोगाउन के गर्नुपर्छ भन्नेबारे बालबालिकालाई सचेत गराउन यो बालकथाले महत्वपूर्ण भूमिका खेल्ने बताए। रंगकर्मी र पत्रकारका रूपमा काम गरिरहेका चौधरीले यो पुस्तक प्रकाशनसँगै बालकथाकारका रूपमा अर्को परिचय थपेका छन्। यो उनको यो दोस्रो बालकथा हो भने पुस्तकाकारका रूपमा प्रकाशित पहिलो बालकथा हो। यसअघि उनको द एसिया फाउन्डेसनद्वारा ढोला फर्कियो त ? नामक बालकथा प्रकाशित छ। जुन लेट्स रिड नेपालको वेबसाइटमा पढ्न सकिन्छ। त्यसैगरी चौधरीको नेपाल प्रज्ञा प्रतिष्ठानबाट रानाथारू समुदायमा प्रचलित लोककथा तथा मिथक नामक अनुसन्धानात्मक पुस्तक पनि प्रकाशित छ।"
आफ्नै गाउँ फर्की आएँ,"काठमाडौं : आज आइतबार, मंसिर ४ गते। प्रतिनिधिसभा तथा प्रदेशसभाको निर्वाचनको दिन अर्थात् देशको भविष्य फैसला गर्ने दिन। निर्वाचनलाई आगामी पाँच वर्षका लागि राज्यसत्ता गलत व्यक्तिको हातमा नदिन सर्वसाधारणले सोच्न पाउने दिनका रूपमा पनि लिइन्छ। निर्वाचनकै लागि आफ्नो कार्यक्षेत्रबाट युवाहरू धमाधम गृहक्षेत्र पुगेका छन्। काठमाडौं उपत्यमा रहेका अधिकांश मतदाताहरू शनिबार बेलुकासम्म मतदान गर्न आफ्नो निर्वाचन क्षेत्रसम्म पुगिसकेका छन्। दाङका प्रमोद रिजाल मतदानका लागि शुक्रबार घर हिँडेका छन्। उनी काठमाडौंबाट दाङ गएका हुन्। एक निजी कम्पनीमा कार्यरत रिजाल केही दिन बिदा मागेर घर गएको बताए। मलाई मन परेको उम्मेदवार र पार्टीलाई मतदान गर्न ५६ हजार खर्च गरेरै भए पनि घर जाँदै छु, भन्छन्, हामीजस्ता युवाले मतदान नगरे कसले मतदान गर्छ ? रिजाललाई केही दिनअघि आउजाउ टिकट, खाना खर्च जोड्दा ६ हजार जति लाग्ने भएकाले किन जाने भोट हाल्न भन्ने लागेको थियो। तर, ५ वर्षमा एकचोटी आउने मतदानमा केको हिसाब गरेर बस्ने भनेर म मतदान गर्न जाने निर्णय गरेको हुँ रिजाल भन्छन्। रोल्पाकी शर्मिला मगर पनि आफैं टिकट खर्च गरेर भोट हाल्न शुक्रबार घर हिँडिन्। मतदान गर्न पाउनु हाम्रो लागि भाग्यको कुरा हो, मगर भन्छिन्, विदेश हुनेहरूले त मतदान गर्न पाउँदैनन्। भोट हाल्न जानु उचित लागेर उनी शुक्रबार काठमाडौंबाट लिबाङ हिँडेकी थिइन्। मत खेर नजानेमा उनी आशावादी छिन्। नुवकोटका रमेश सिलवाल मतदान गर्न आफ्नै साधनमा शनिबार घर गएका छन्। व्यवसायीसमेत रहेका सहकारीकर्मी सिलवाल मत खेर नफाल्न उनी शनिबार गृह जिल्ला हिँडेका हुन्। सम्भव भएसम्म र अनुकूल मिलेसम्म भोट हाल्न इच्छुक हुने सिलवाल यसपालि चलनचल्तीका राजनीतिक दल तथा उम्मेदवारभन्दा नयाँ दल र उम्मेदवारको उदय हुने सम्भावना देख्छन्। विगतको कुनै समयको चुनावमा एक भोट दाइ, एक भोट गाई भन्ने चर्चित थियो, सिलवाल भन्छन्, अहिले प्रत्यक्षमा जसलाई हाले पनि समानुपातिकमा एक भोट घण्टीलाई जाने सम्भावना देखिएको छ। कञ्चनपुरका रामबहादुर भट्ट मतदानकै लागि केही दिनअघि गृह जिल्ला पुगेका छन्। मत हाल्न पाउने अधिकार प्रयोग गर्न उनी काठमाडौंबाट घर गएका हुन्। काठमाडौंमा जागिरे भट्ट प्रायःजसो निर्वाचनका बेला गृह जिल्ला जाने गर्छन्। मनले खाएको उम्मेदवार र पार्टीलाई एक मत भए पनि जितका लागि आधार भन्छ भनेर उनी मतदान गर्न कञ्चनपुरको यात्रा तय गरेका हुन्। आचार्य, मगर, सिलवाल र भट्ट नमूना प्रतिनिधि मात्र हुन्। चुनावका लागि लाखौं युवाहरू आफ्नो क्षेत्रमा मतदान गर्न गएका छन्। ट्राफिक प्रहरीका अनुसार ८१० दिनयता १० लाखभन्दा बढीले उपत्यका छाडेका छन्। शनिबार ७५ हजारले उपत्यका छाडे। शुक्रबार ६५ हजार १४२ ले र बिहीबार ५८ हजार ३ सयले उपत्यका छाडेको ट्राफिक प्रहरीले जनाएको छ। काठमाडौं उपत्यका ट्राफिक प्रहरी कार्यालयका प्रवक्ता प्रबउ राजेन्द्रप्रसाद भट्टले चुनाव लक्षित गरेर शुक्रबार र शनिबार यात्रु अत्याधिक बाहिरिएको बताए। पछिल्लो एक हप्तायता यात्रु बाहिरिने क्रम बढेको उनले बताए। सामान्य समयमा भन्दा मतदानकै लागि बाहिरिने यात्रु ८१० दिनयता बढेका छन् भट्टले भने। बस रिजर्भ गरेर पनि मतदान गर्न गृह जिल्ला पुगेका छन्। खासगरी राजनीतिक दलमा प्रतिबद्ध मतदाताहरू पैसा उठाएर भए पनि गाडी रिजर्ब गरी आफ्नो क्षेत्रमा पुगेका छन्। कतिपय उम्मेदवार तथा पार्टीले नै गाडी संयोजन गरी आफ्ना मतदाता लगेका छन्। पार्टीले सम्पर्क मञ्चमार्फत आफ्ना कार्यकर्ता लैजान्छन्। काम तथा पढाइको सिलसिलामा काठमाडौं उपत्यकामा रहेका मतादालाई उम्मेदवारले आफ्नै खर्चमा लैजाने गरेको पार्टीका अगुवाहरू बताउँछन्। शनिबार बिहान राजधानीबाट मतदानका लागि पूर्वतिर घर फर्किनेहरूको लाम तीनकुनेबाट लोकन्थलीसम्म देखिएको थियो। बसपार्क र कलंकी क्षेत्रमा पनि उस्तै भीड देखिन्थ्यो। सरकारले निर्वाचनका लागि मंसिर ४ र ५ गते सार्वजनिक बिदा दिएको छ। मतदानस्थल रहेका शिक्षण संस्थाविद्यालयमा मंसिर २ देखि ५ गतेसम्म बन्द छन्। काठमाडौंमा जागिर गर्दै आएका धेरैजसोले थप एकदुई दिन बिदा मिलाएर भोट हाल्नकै लागि उपत्यका छाडेका छन्। कलेजका विद्यार्थी, व्यवसायी र विभिन्न पेसामा रहेकाहरू शनिबारसम्म गाउँ पुगिसकेका छन्। राष्ट्रिय यातायात व्यवसायी महासंघका उपाध्यक्ष पुष्पा श्रेष्ठले चुनावलाई लक्षित गरी दलहरूले गाडी बुक गरेको बताउँछन्। एक हप्तायता अन्य समयको तुलनामा दोब्बर गाडी रिजर्ब भएका छन्। मिनीबस तथा साना गाडी पनि रिजर्बमा बाहिरिने गरेको उनले सुनाइन्। मतदाता आफैं पनि नियमित बसमा चढेर मतदान गर्न गएको श्रेष्ठले बताइन्। पार्टीहरूले पनि आफ्ना कार्यकर्ता तथा शुभेच्छुकका गाडी खोजेर रिजर्भ गर्ने गरेको पाइएको छ। निर्वाचन आयोगका अनुसार १ करोड ७९ लाख ८८ हजार ५७० जना मतदाता छन्। पुरुषभन्दा महिला मतदाता ३ लाख बढी छन्। ९१ लाख ४० हजार ८०६ महिला मतदाता सूचीकृत हुँदा ८८ लाख ४७ हजार ५७९ जना पुरुष र १८५ जना अन्य मतदाता छन्। देशमा रोजगारी नहुँदा अधिकांश पुरुष वैदेशिक रोजगारीमा जान बाध्य छन्। जसले गर्दा पुरुषभन्दा महिला मतदाता बढी भएका हुन्। केन्द्रीय तथ्यांक विभागका अनुसार २२ लाख नेपाली वैदेशिक रोजगारीमा छन्। गैरआवासीय नेपाली संघका अनुसार करिब ८० लाख नेपाली देश बाहिर छन्। वैदेशिक रोजगारीमा रहेका अनुकूल मिल्ने केही मतदाता निर्वाचन लागि नेपाल आएका छन्। तर, गन्तव्य मुलुकमै छन्। त्यस्तै, स्वदेशमै निजी तथा सहकारी क्षेत्रमा काम गर्ने सबै आफ्नो मतदान क्षेत्रमा जान पाएका छैनन्। सरकारी कर्मचारी, सेना, प्रहरी, सशस्त तथा कैदीबन्दीले भने यसपटक समानुपातिकतर्फ भोट हाल्न पाउने भएका छन्। २०७४ को निर्वाचनमा सरकारी कर्मचारीले समानुपातिकमा मतदान गर्न पाएका थिएनन्। निजामती, सुरक्षा निकाय (सेना, सशस्त्र र प्रहरी) गरी ४ लाख सरकारी कर्मचारी छन्। उनीहरूले आफ्नो क्षेत्रको प्रतिनिधिसभातर्फको उम्मेदवार चुन्न नपाए पनि आफूलाई मन पर्ने दल चुन्न पाउनेछन्। पूर्वप्रमुख निर्वाचन आयुक्त सूर्यप्रसाद श्रेष्ठले निर्वाचनमा शतप्रतिशत भोट नखस्ने बताउँछन्। प्रायःजसो निर्वाचनमा ६० देखि ७० प्रतिशत मत खस्ने गरेको छ। यस वर्ष पनि यहीँ वरिपरि मत खस्न सक्ने आँकलन गरिएको छ। अनिवार्य मतदान गर्नुपर्ने, नगरे कारबाही हुने व्यवस्था नभएकाले अनुकूल नमिल्नेले भोट नहाल्न सक्ने श्रेष्ठ बताउँछन्। संविधानविद निलाम्बर आचार्य ६५ प्रतिशतले मतदान गर्नुलाई निर्वाचनप्रति वितृष्णा भएको र अस्वीकृत गरेको भन्न नमिल्ने बताउँछन्। मतदाता भोट हाल्ने क्रममा उत्कृष्ट मध्येबाट छानेर हाल्छन् आचार्य भन्छन्, राजनीतिप्रति मतदाता उदासिन भए पनि कतिपयले चाहँदाचाहँदै पनि नभ्याएर मतदान नगर्न सक्छन्। यसलाई अन्यथा लिनुहुन्न। यसपालि पनि मतदान सूचीमा रहेकामध्ये ३० प्रतिशत जतिले आफ्नो अधिकार प्रयोग गर्नबाट वञ्चित हुने आँकलन गरिएको छ। संविधानविद् भीमार्जुन आचार्यले यसपटकको निर्वाचनमा मतदाताले दलप्रति खुलेरै असन्तुष्टी जनाएकाले नतिजामा करेक्सन हुने बताउँछन्। दलप्रति वितृष्णा छ। दल, नेताको कार्यशैली र उनीहरूले उठाएका मुद्दाप्रति असहमति देखिँदै गए पनि विगतको निर्वाचन हेर्दा ६० देखि ७० प्रतिशत मत खस्नु राम्रो हो आचार्यले भने। निर्वाचन आयोगका प्रमुख निर्वाचन आयुक्त दिनेशकुमार थपलियाले निर्धक्कसँग भोट हाल्न सर्वसाधारणलाई आह्वान गरेका छन्। सबै प्रकारका सुरक्षा प्रबन्ध मिलाइसकेको भन्दै थपलियाले कुनै पनि डर, त्रास, धम्कीमुक्त भई मत दिन आग्रह गरेका हुन्। आइतबार बिहान ७ बजेदेखि ५ बेलुकी ५ बजेसम्म मतदान हुनेछ।"
प्रदेश १ मा आधा घण्टामा ३३९ प्रतिशत मत खस्यो,"विराटनगर : प्रतिनिधि तथा प्रदेशसभा सदस्यका लागि जारी मतदानका क्रममा प्रदेश १ मा आधा घण्टामा ३३९ प्रतिशत मतदान भएको छ । १४ जिल्ला रहेको प्रदेश १ मा ३३ लाख ९६ हजार ८६५ मतदातामध्ये १ लाख १५ हजार ५७ जनाले मतदान गरिसकेका हुन् । यो बिहान ११:३० बजेसम्मको तथ्यांक हो । प्रदेश १ निर्वाचन कार्यालय विराटनगरका अनुसार सबै जिल्लामा शान्तिपूर्ण रुपमा मतदान भइरहेको छ । ताप्लेजुङमा ८८ हजार २८५ मतदाता रहेकामा १ हजार ३९६ जना अर्थात १५८ प्रतिशतले मतदान गरेका छन् । पाँचथरमा १ लाख ३८ हजार ९३२ मतदाता रहेकामा ८ हजार ९ सय ३७ जना अर्थात ६४३ प्रतिशतले मतदान गरिसकेका छन् । इलाममा २ लाख २४ हजार ८७७ जना मतदाता रहेकामा ३ हजार ६ सय अर्थात १६० प्रतिशतले मतदान गरेका छन् । झापामा ६ लाख ६३ हजार ३११ मतदाता रहेकामा ९ हजार ५७६ (९९१४४) प्रतिशतले मतदान गरेका छन् । संखुवासभामा १ लाख १७ हजार ५५४ जना मतदाता रहेकामा ७ हजार ८७८ जना ९६७०० प्रतिशतले मतदान गरेका छन् । तेह्रथुममा ७१ हजार ९ सय ३३ जना मतदाता रहेकामा ४ हजार ५५७ ९६३४० प्रतिशतले मतदान गरेका छन् । भोजपुरमा १ लाख २३ हजार ३७९ जना मतदाता रहेकामा ७ हजार ९६८ (९६४६०) प्रतिशतले मतदान गरेका छन् । धनकुटामा १ लाख १६ हजार ९९१ जना मतदाता रहेकामा ३ हजार ११७ (९२६६०) प्रतिशतले मतदान गरिसकेका छन् । मोरङमा ७ लाख ३५ हजार ५२५ जना मतदाता रहेकामा २० हजार ७२६ (९२८२०) प्रतिशतले मतदान गरेका छन् । सुनसरीमा ५ लाख ४४ हजार ९४१ जना मतदाता रहेकामा २२ हजार ६७१ (९४१६०) प्रतिशतले मतदान गरेका छन् । सोलुखुम्बुमा ८१ हजार ५०२ जना मतदाता रहेकामा ३ हजार ६४८ जना ( ९४४८) प्रतिशतले मतदान गरिसकेको निर्वाचन कार्यालयले जनाएको छ । खोटाङमा १ लाख ४२ हजार ७९२ जना मतदाता रहेकामा ३ हजार ४०० (९२३८०) प्रतिशतले मतदान गरेका छन् । ओखलढुंगामा १ लाख १७ हजार ८९७ जना मतदाता रहेकामा ५ हजार २१५ (९४४२०) प्रतिशतले मतदान गरिसकेका छन् । यसैगरी, उदयपुरमा २ लाख २८ हजार ९४६ जना मतदाता रहेकामा १२ हजार ३६८ (९५४००) प्रतिशतले मतदान गरिसकेको निर्वाचन कार्यालयले जनाएको छ ।"
बागलुङ कारागारमा ९८ दशमलव ५ प्रतिशत मतदान,बागलुङ : अस्थायी मतदान केन्द्र रहेको बागलुङ जिल्ला कारागारमा ९८ दशमलव ५ प्रतिशत मत खसेको छ। बागलुङ नगरपालिका१ मा रहेको बागलुङ जिल्ला कारगारमा कायम गरिएको अस्थायी मतदान केन्द्रमा ६६ जना कैदीबन्दी र अस्थायी मतदाताले मतदान गरेका छन्। कारागार प्रमुख तथा निर्वाचन अधिकारी दिलबहादुर केसीले ९८५ प्रतिशत मत खसेको बताए। उनले ६७ जना अस्थायी मतदातामध्ये ५१ जना कैदीबन्दी र १५ (कर्मचारी) अस्थायी मतदाता नामावलीमा नाम समावेश रहेको समेत गरी ६६ मत खसेको बताए। उनले १ जना कैदीबन्दी जिल्ला बाहिर रहेकाले मतदान गर्न नआएको बताए। बागलुङ जिल्ला कारागारमा हाल ११ महिलासहित १७२ जना कैदीबन्दी रहेका छन्। अन्य कैदीबन्दीको मतदाता नामावलीमा नाम नभएपछि मतदान गर्न पाएनन्। कारागारमा रहेका कैदीबन्दीहरुका लागि कारागारमै अस्थायी मतदान केन्द्र कायम गरिएको थियो। कारागार प्रमुख तथा निर्वाचन अधिकारी केसीले १ जना मतदाता जिल्ला बाहिर रहेकाले मतपेटिका भने बेलुकी ५ बजेसम्म नै मतदान केन्द्रमा राखिने बताए। उनले कारागारमा दलका प्रतिनिधिहरुको रोहवरमा मतदान कार्य सम्पन्न गरिएको बताए।
मतदानपछि घनश्याम भुसालले भने निर्वाचनले मुलुकको व्यवस्थालाई थप बलियो बनाउँछ,रुपन्देही : रुपन्देही क्षेत्र नं १ का प्रतिनिधिसभा सदस्य पदका स्वतन्त्र उम्मेदवार घनश्याम भुसालले निर्वाचनले मुलुकको व्यवस्थालाई थप बलियो बनाउने बताएका छन्। रुपन्देहीको तिलोत्तमा ९ स्थित श्री गौतमबुद्ध आदर्श शिशु सदन आधारभूत विद्यालयमा रहेको केन्द्रबाट मतदान गर्दै भुसालले निर्वाचनले संविधान र संघीय गणतन्त्र लिकमा आएको भन्दै मुलुकको व्यवस्थालाई थप बलियो बनाउने बताए । उनले यसअघिको तुलनामा यसपटक शान्तिपूर्ण तवरले निर्वाचन भएको पाइएको उल्लेख गरे। स्वतन्त्र उम्मेदवार भुसाललाई गठबन्धनको समर्थन छ ।
मतदानपछि पूर्वमन्त्री यादवले भने : मधेसका जनता पहिचान र अधिकारका लागि लड्नेको पक्षमा छन्,वीरगन्ज : पूर्व वन तथा वातावरण मन्त्री प्रदीप यादवले आइतबार वीरगन्ज महानगरपालिका वडा नम्बर २२ मनियार स्थित मतदान केन्द्रमा मतदान गरेका छन्। पर्सा क्षेत्र नम्बर १ का जसपाएमाले गठबन्धनका तर्फबाट साझा उम्मेदवार समेत रहेका यादवले मनियारी स्थित नेपाल राष्ट्रिय माध्यमिक विधालयको मतदान केन्द्रमा मतदान गरेका हुन्। मतदान पछि प्रतिकृया दिंदै यादवले मधेसका जनता मधेसको पहिचान र अधिकारका लागि संघर्ष गरेको दलको पक्षमा रहेको बताए। उनले मतदानमा भाग लिन सम्पूर्ण मतदातालाई आह्वान पनि गरे।
भिमसेनदास प्रधानले गरे मतदान,काठमाडौं : नेपाली कांग्रेसका नेता तथा पूर्व रक्षा मन्त्री भिमसेनदास प्रधानले काठमाडौं महानगरपालिका २७ स्थित ज्याठामा रहेको छुसेबहाल मतदान केन्द्रबाट मतदान गरेका छन्। काठमाडौं क्षेत्र नम्बर ६ का लागि प्रतिनिधि सभातर्फ उनी नेपाली कांग्रेसबाट प्रत्यक्ष तर्फ उमेदवार छन्। उनले आफ्नै टोलमा रहेको छुसेबहाल मतदान केन्द्रबाट आइतबार बिहान साढें १० बजे मतदान गर्ने भएका हुन्। सो क्षेत्रबाट प्रधान यसअघि २०७४ को प्रतिनिधि सभा सदस्य निर्वाचनमा १३ सय मतान्तरले नेकपा एमाले र नेकपा माओवादी केन्द्रका साझा उम्मेदवार बनेका झक्कु सुवेदिलाई हराउदै निर्वाचित भएका थिए।
"आज दिनभर मौसम सफा रहने, हिमाली जिल्लामा हल्का हिमपातको सम्भावना",काठमाडौं आज देशभर निर्वाचन भइरहेको छ । निर्वाचनको दिनको मौसम कस्तो हुने भन्ने विशेष चासो हुन्छ । जल तथा मौसम पूर्वानुमान महाशाखाले हिमाली जिल्लाका केही स्थान बाहेक देशभर मौसम सफा हुने जनाएको छ । अहिले नेपालमा पश्चिमी वायुको सामान्य प्रभाव छ। यही प्रभावले प्रदेश १ र गण्डकी प्रदेशका पहाडी भूभागमा आंशिक बदली रहने सम्भावना छ । बाँकी भूभागमा मौसम सामान्यतया सफा रहेको महाशाखाले जनाएको छ । तापक्रम क्रमिक रुपमा घट्दै जाने सम्भावना भएकाले चिसो भने बढ्ने छ ।
"सुनसरीको मतदान केन्द्रमा विष्फोट : बालिका घाइते, मतदान स्थगित",विराटनगर : सुनसरीको बर्जु गाउँपालिका५ स्थित मतदान केन्द्रमा विष्फोट भएको छ। धमाधम मतदान जारी रहेका बेला ठूलो आवाजसहित विष्फोट भएको हो। नेपाल राष्ट्रिय माध्यमिक विद्यालय रहेको मतदान केन्द्रको गेटनजिकै बम विष्फोट भएको प्रहरीले जनाएको छ। कुन बम विष्फोट भएको हो भन्ने प्रहरीले यकिन गरिसकेको छैन। विष्फोटपछि मतदाताबीच भागदौड मच्चिएको थियो। प्रदेश १ प्रहरी कार्यालय विराटनगरका अनुसार विष्फोटमा परेर एक जना बालिका घाइते भएकी छन्। पहिचान खुल्न बाँकी रहेकी बालिकाको स्थानीय स्वास्थ्य संस्थामा उपचार भइरहेको छ। सोही मतदान केन्द्रको गेटनजिकै अर्को पनि बम रहेको आशंकामा नेपाली सेनाको टोलीले सर्ट गरिरहेको छ। मतदानस्थलमा विष्फोट भएपछि मतदाता त्रसित बनेका छन्। त्यहाँको मतदान तत्कालका लागि स्थगित गरिएको छ। उक्त मतदान केन्द्र सुनसरीको क्षेत्र नम्बर ३ मा पर्छ। यो क्षेत्रबाट प्रतिनिधिसभा सदस्य पदका लागि नेपाली कांग्रेसका विजयकुमार गच्छदार र एमालेकी भगवती चौधरी प्रतिस्पर्धामा छन्।
निर्वाचनले मुलुकलाई समृद्धितर्फ लैजान्छः विष्णु पौडेल,काठमाडौंः नेकपा एमालेका उपाध्यक्ष विष्णु पौडेलले अहिलको निर्वाचनले मुलुकलाई स्थायित्वतर्फ लैजाने बताएका छन् । रुपन्देहीको बुटवल उपमहानगरपालिका वडा नम्बर ८ स्थित पश्चिमाञ्चल सडक डिभिजन कार्यालयको मतदान केन्द्रबाट मतदान गरेपछि पौडेलले निर्वाचनले मुलुकलाई समृद्धितर्फ लैजाने बताएका हुन् । विगतका तीता मिठा कुराहरुलाई बिर्सेर यो निर्वाचनले मुलुकलाई समृद्धि र विकासको बाटोमा लैजाने उनको भनाइ छ । उनले मतदानमा जनताको उत्साहपूर्ण सहभागीता रहेको बताए । पौडेलले बिहान साढे १० बजेतिर मतदान गरेका हुन्।
बर्दियाको शम्भुशरण माविमा स्थगित भएको मतदान सुरु,"गुलरिया : बर्दियाको शम्भुशरण माध्यमिक विद्यालय खैरापुर मतदान स्थलमा रोकिएको मतदान कार्य सुरु गरिएको छ। अज्ञात समूहले मतदान स्थल बाहिर विष्फोट गराएपछि मतदाताको माग अनुसार मतदान स्थल सर्चका लागि करिव १ घण्टा मतदान रोकिएको थियो। बर्दियाको गुलरिया नगरपालिका खैरापुरस्थित शम्भुशरण माध्यमिक विद्यालय मतदान स्थल बाहिर सुतली बम विष्फोट भएपछि मतदान कार्य रोकेर सर्च गरेपश्चात मतदान कार्य सुरु गरिएको बन्धुप्रसाद वास्तोलाले जानकारी दिए। गुलरिया नगरपालिकाको खैरापुर, राजापुरको धोविनपुर, ठाकुरबाबाको आम्वासा र बढैयाताल गाउँपालिकाको मैनापोखरमा प्रेसर कुकरभित्र शंकास्पद वस्तु भेटिएको प्रमुख जिल्ला अधिकारी बन्धुप्रसाद बास्तोलाले जानकारी दिए। गुलरियाको भैसाहीमा भेटिएको शंकास्पद वस्तु फोहरको थुप्रो पुष्टि भयो। अन्य स्थानमा रहेका शंकास्पद वस्तु निष्कृय पारिएको छ। प्रतिनिधि तथा प्रदेसभा सदस्य निर्वाचनका दिन जिल्लाका विभिन्न स्थानहरूमा राखिएका शंकास्पद वस्तु नेपाली सेनाको बम डिस्पोजल टोलीले निष्क्रिय पारेको हो। बर्दियाको बढैयाताल, गुलरिया, ठाकुरबाबा र राजापुर नगरपालिकाको विभिन्न स्थानमा शंकास्पद वस्तु फेला परेका हुन्। बर्दियाको १ सय ५४ मतदान स्थलका ३ सय ७६ मतदान केन्द्रमा शान्तिपूर्ण तरिकाले मतदान भैरहेको प्रजिअ बास्तोलाले बताएका छन्।"
भक्तपुरमा उत्साहपूर्ण मतदान (फोटो फिचर),भक्तपुर: मतदाता बिहानैदेखि मतदान केन्द्र पुगेर भोट हाल्दै छन् । यो उत्साह देशभर देखिएको छ । भक्तपुरमा पनि मतदाताले उत्साहका साथ मतदान गरिरहेका छन् । तस्बिरमा हेर्नुहोस भक्तपुरबासीले गरेको मतदान ।
मकवानपुरका १० मतदान केन्द्रमा अपाङ्गता भएका व्यक्तिलाई छुट्टै प्रवेशद्वार,"हेटौंडा : मकवानपुरको ३६४ मध्ये १० वटा मतदान केन्द्र अपाङ्गमैत्री बनाइएको छ। ती सबै केन्द्र हेटौंडा उपमहानगरपालिकाभित्र रहेको मुख्य निर्वाचन अधिकृत ऋषिराम निरौलाले जानकारी दिए। भौगोलिक विविधताका कारण अन्य केन्द्रहरू भने अपाङ्गमैत्री बनाउन नसकिएको उनले बताए। उनका अनुसार रोप वे भवन हेटौंडा१, सिद्धार्थ मावि हेटौंडा२, महेन्द्र किरण मावि हेटौंडा३, भुटनदेवी मावि हेटौंडा४, बालज्योति मावि हेटौंडा ५, नवज्योति मावि हेटौंडा७, हेटौंडा १५ नम्वर वडा कार्यालय रातोमाटे, जनप्रिय उच्च मावि हेटौंडा१६, विष्णुज्योति आधारभूत विद्यालय हेटौंडा१२ र ज्ञानदा मावि हेटौंडा१० स्थित मतदान केन्द्र अपाङ्गमैत्री बनाइएको हो। अपाङ्गता भएका व्यक्तिहरूलाई मतदान गर्ने ठाउँसम्म पुग्न र मतदानपश्चात बाहिर निस्कन छुट्टै द्वारको व्यवस्था गरिएको छ। अपाङ्गमैत्री प्रवेशद्वारबाट अपाङ्गता भएका व्यक्तिका साथै वृद्ध, अशक्त, गर्भवती र बिरामी भएका व्यक्तिहरूलाई समेत सजिलोसँग मतदान गराउने व्यवस्था मिलाइएको मुख्य निर्वाचन अधिकृत निरौलाले बताए। दुई वटा निर्वाचन क्षेत्र रहेको मकवानपुरमा कूल ३ लाख ७७८ मतदाता रहेका छन्।"
"बैतडीमा ११३ वर्षीया वृद्धाले गरिन् मतदान, भन्छिन् चुनिने नेताले गरिबका दु:ख बुझून","बैतडी : बैतडीको पाटन नगरपालिका ४ की ११३ वर्षीया मानमतिदेवी भट्टले मतदान गरेकी छन् । आइतबार प्रदेश तथा प्रतिनिधिसभा सदस्यको निर्वाचमा उनले मत खसालेकी हुन् । पाटन ४ कै उदयदेव आधारभूत विद्यालयमा रहेको मतदान केन्द्रबाट उनले मत खसालेकी हुन् । अब आउने नयाँ चुनिने प्रतिनिधि र नयाँ बन्ने सरकारले समाज विकासको योजनालाई प्राथमिकतामा राख्नुपर्ने उनले सुनाइन् । 'मैले देशको अवस्था र व्यवस्थाका लागि भएका घटनाक्रम नजिकेबाट देखेकी छु, अब देशमा स्थायित्व होस्, गरिबका दिन पनि आउन भन्ने चाहेकी छु,'उनले भनिन् । जनताको दुःख बुझ्न सक्ने नेतृत्व चुनियोस् भन्ने चाहेको उनले दोर्याइन्।"
निर्वाचनमा १ लाख सुरक्षाकर्मी,"नेपालगन्ज : बाँकेको नेपालगन्ज उपमहानगरपालिका१० भृकुटीनगरमा गत ३० कात्तिकमा प्रेसरकुकर बम बनाउँदै गर्दा विस्फोेटनमा परी विप्लवका दुई जना कार्यकर्ता घाइते भए। जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार विस्फोटनमा परी सल्यानको बागचौर नगरपालिका२ घर भएका २७ वर्षीय डिल्लीबहादुर बीसी र कैलालीको घोडाघोडी नगरपालिका१ घर भएका ३३ वर्षीय धर्मबहादुर सुनार घाइते भए। दुवै जनाको अहिले पनि नेपालगन्ज मेडिकल कलेज शिक्षण अस्पताल नेपालगन्जको आईसीयूमा राखेर उपचार भइरहेको छ। सो घरबाट नेपाली सेनाको बम डिस्पोजल टोलीले थप दुई वटा तयारी अवस्थाका प्रेसरकुकर बम निष्क्रिय पार्यो। बम विस्फोटको घटनाबाट नेपालगन्जवासी आतंकित भए तर कडा सुरक्षा व्यवस्थाका कारण थप घटना हुन पाएनन्। दार्चुलामा शुक्रबार प्रेसरकुकर राखेर आतंकित पारियो। बैतडी र दार्चुलाको सीमामा रहेको गोकुलेश्वर बजार नजिकैको पुलमा शुक्रबार राति प्रेसरकुकर फेला पर्यो। नेपाली सेनाको टोलीले शनिबार बिहान निष्क्रिय पार्दा प्रेसर बम नभएर प्रेसरकुकरमा माटो मात्र फेला पारेको इलाका प्रहरी कार्यालय गोकुलेश्वरलाई उद्दृत गर्दै अन्नपूर्ण सहकर्मी सुन्दरसिंह धामीले जनाएका छन्। पुलमा प्रेसरकुकर भेटिएपछि रातिदेखि सवारी आवागमन ठप्प भएको थियो। पश्चिम नेपालका ३१ जिल्लामा नेपाली सेना, सशस्त्र प्रहरी बल, नेपाल प्रहरी र म्यादी प्रहरी गरी झन्डै एक लाख सुरक्षाकर्मी परिचालन गरिएको सम्बद्ध सुरक्षा निकायको हेडक्वाटरले जनाएका छन्। मतदान केन्द्र र मतदान स्थल र केन्द्रभित्र नेपाल प्रहरी र म्यादी प्रहरी खटाइएको छ। सशस्त्र प्रहरी बल र नेपाली सेनाले बाहिरको सुरक्षा दिने गरी मतदानको दिनका सुरक्षा व्यवस्था गरिएको छ। नेपाल प्रहरीका केन्द्रीय प्रवक्ता डीआईजी टेकप्रसाद राईका अनुसार यी तीन प्रदेशमा २१ हजार २ सय ६४ नेपाल प्रहरी र ३९ हजार २ सय ४१ जना म्यादी प्रहरी परिचालन गरिएका छन्। नेपाल प्रहरी सबैभन्दा धेरै १० हजार २ सय ४६ लुम्बिनी प्रदेशमा परिचालन गरिएको छ। सुदूरपश्चिममा ६ हजार २ सय ४६ र कर्णाली प्रदेशमा ४ हजार ८ सय ७२ परिचालन गरिएको छ। म्यादी प्रहरी पनि लुम्बिनी प्रदेशमा सबैभन्दा बढी १८ हजार ६ सय ११ परिचालन भएका छन्। सुदूरपश्चिममा ११ हजार ५ सय ५२ र कर्णाली प्रदेशमा ८ हजार ७८ जना म्यादी प्रहरी खटाइएको छ। प्रवक्ता राई तराईका जिल्लामा डीएसपीको कमान्डमा २५ जना र इन्सपेक्टरको नेतृत्वमा अर्को १५ जनाको टोली खटाइएको छ। कुनै घटना हुनेबित्तिकै प्रहरी १० मिनेटभित्र पुग्नेछ। जिल्लामा कम्तीमा ५० जना प्रहरीलाई रिर्जबमा राखेर तत्काल खटाउने व्यवस्था गरिएको छ। हरेक मतदान केन्द्रमा कम्तीमा तीन प्रहरी र बढीमा ९ म्यादी प्रहरी खटाइएको छ। सुरक्षा संवेदनशीलताका आधारमा प्रहरी र म्यादी प्रहरी खटाउने, आवश्यक पर्दा नेपाली सेना र सशस्त्र प्रहरी बलको तत्कालै सहयोग पाउने गरी सुरक्षा व्यवस्था गरिएको राईले प्रष्ट पारे। पश्चिम नेपालका ३१ जिल्लामा नेपाली सेना, सशस्त्र प्रहरी बल, नेपाल प्रहरी र म्यादी प्रहरी गरी झन्डै एक लाख सुरक्षाकर्मी परिचालन विगत चुनावका गतिविधि, भौगोलिक विकटता, सञ्चार तथा प्राविधिक समस्या, उम्मेदवारको पृष्ठभूमिजस्ता विषयलाई सरकारले सुरक्षा चुनौती ठान्दै निर्वाचन स्थललाई अति संवेदनशील, संवेदनशील र सामान्य गरी तीन खण्डमा वर्गीकरण गरेर सुरक्षा व्यवस्था मिलाएको नेपाल प्रहरीका प्रवक्ता राईले बताए। सशस्त्र प्रहरी बल मुख्यालयका सूचना शाखा प्रमुखसहायक प्रवक्ता डीएसपी शैलेन्द्र थापाका अनुसार तीन प्रदेशमा ११ हजार ६ सय २० सशस्त्र प्रहरीलाई निर्वाचनमा खटाइएको छ। सबैभन्दा धेरै प्रदेश लुम्बिनी प्रदेशमा ५ हजार ३ सय ८०, सुदूरपश्चिममा ३ हजार ६ सय ९० र कर्णाली प्रदेशमा २ हजार ५ सय ५० सशस्त्र प्रहरी खटाइएको छ। सहायक प्रवक्ता डीएसपी थापाले भने, निर्वाचनमा सशस्त्र प्रहरीको दोस्रो घेरा हो। मुख्य निर्वाचन अधिकृतको कार्यालयको सुरक्षा, गस्ती, मतपत्र ढुवानीलगायतका काममा सशस्त्र प्रहरीको टोली खटेको छ। नेपाली सेना मुख्यालय भद्रकाली काठमाडौंका सूचना अधिकारी सहायकरथी नारायण सिलवालका अनुसार देशभरि ७५ हजार नेपाली सेनालाई परिचालन गरिएको छ। सहायकरथी सिलवालले यी तीन प्रदेशमा परिचालन गरिएका सैनिकको यकिन संख्या नबताए पनि देशभरमा परिचालन गरेका सेनालाई सात प्रदेश र उपत्यका गरी कम्तीमा ८ भागमा बाँडफाँड गर्दा एक प्रदेशमा औसत ९ हजारको हाराहारीमा परिचालन गरेको अनुमान गर्न सकिन्छ। मुख्य निर्वाचन अधिकृत वा जिल्ला सुरक्षा समितिले नेपाली सेनाको सहयोग मागेको बेलामा कुनै पनि घटनास्थलमा ३० मिनेटभित्र पुग्न सक्ने गरी हाम्रो तैनाथी रहेको छ, सूचना अधिकारी सिलवाल भन्छन्, केन्द्रदेखि देशका ७७ वटै जिल्लामा रहेका पृतना, बाहिनी, गण, गुल्मबाट सैनिक निर्वाचनमा खटेका छन्। त्यसका अलावा निर्वाचन लक्षित अस्थायी ७ सय ७९ स्थानमा अप्रेसन बेस स्थापना गरेका छौं। नेपाली सेनाको हरेक टोलीसँग गरी ९ सय ३ वटा बम डिस्पोजल टोली पनि छ। पोखरा, सुर्खेत, इटहरी, बर्दिवास र काठमाडौंमा हेलिकोप्टरसहितको टोली तयारी अवस्थामा छ। पैदल, मोबाइल र हवाई सेवाको रूपमा आवश्यक परेको बेला पनि परिचालन गर्ने गरी सेना तयारी अवस्थामा रहेको उनले प्रष्ट पारे। लुम्बिनी प्रदेशमा ३२ लाख ४९ हजार, सुदूरपश्चिममा १६ लाख ५८ हजार र कर्णाली प्रदेशमा १० लाख ८ हजार मतदाता छन्। यी तीन प्रदेशमा ३ हजार ७ सय ४४ मतदानस्थल र ७ हजार ४ सय ११ मतदान केन्द्र रहेका छन्। प्रदेशका ३१ जिल्लाका कुल ३ हजार ६ सय ४४ मतदान केन्द्रमध्ये १५ सय मतदान केन्द्र अति संवेदनशील छन्। विगतमा जस्तो सशस्त्र समूहको खतरा नभए पनि अन्तरपार्टी विवाद र पार्टीगत बाहुल्यलाई सुरक्षा चुनौती ठानेको छ। नेपाल प्रहरीका प्रवक्ता राई भन्छन्, निर्वाचनमा खटेको सुरक्षाकर्मीलाई अत्यावश्यक परेको बेला गोली चलाउने अधिकार छ।"
निर्वाचनपछिका जनअपेक्षा,"संविधान जारी भएपछि प्रतिनिधिसभा र प्रदेशसभाका सदस्यहरूको पहिलो कार्यकाल सकिएर दोस्रो कार्यकालका लागि देश निर्वाचनको सन्मुखमा छ। शरद् ऋतु सकिएर हेमन्ततिरको जाडोमय मौसम सुरु भए पनि देशैभरको राजनीतिक सरगर्मी बढेको छ। संविधान जारीपश्चात् पहिलो कार्यकालको समीक्षामा औसत कार्यसम्पादन, राजनीतिक अस्थिरता, संसद् विघटन, संक्रमणकालीन राजनीति, मौलाउँदो भ्रष्टाचार र खस्किँदो सुशासन, संवैधानिक संकट, राष्ट्रिय पूर्वाधार निर्माणमा ढिलासुस्ती, कानुन निर्माण र कार्यान्वयनका चुनौतीहरूको अवस्थाले आमजनतामा निर्वाचनप्रति उत्साह, आशा र भरोसा घट्दो छ।समयानुकूल नागरिकका आधारभूत चाहनाहरूको उचित सम्बोधन हुन नसक्दा राजनीतिप्रति अधिकांश जनतामा वितृष्णा थपिएको छ। निर्वाचन लोकतन्त्रको सुन्दर पक्ष हो। लोकतन्त्रले कानुनी शासनको अवलम्बन गरेको हुन्छ। तर, राजनीतिक दलहरूको भाषण र कार्यशैलीलाई नियाल्दा लोकतन्त्रको भ्रम र यथार्थबाट मुक्त हुन नसकेको जस्तो देखिन्छ। विगतका पाँच वर्षलाई मूल्यांकन गरेर हेर्ने हो भने लोकतन्त्रप्रतिको प्रतिबद्धताबाट राजनीतिक दलहरू बिमुख भइरहेका हुन् कि भन्ने आभास हुन्छ। चुनावी स्वार्थ पूरा गर्न राजनीतिक दलहरू प्राकृतिक, अप्राकृतिक रूपमा नै गठबन्धन गरेर निर्वाचनमा होमिएका छन्। यसले जनअपेक्षाको सम्बोधनभन्दा पनि सत्ता प्राप्ति र संघर्षलाई मात्र केन्द्रीकृत गरिरहेको छ। नेपालको संसदीय निर्वाचनको ६५ बर्से इतिहासलाई अध्ययन गर्दा महत्त्वपूर्ण चरणहरू पार गर्दै मुलुकको व्यवस्था परिवर्तनसहित संस्थागत गर्नेतर्फ उन्मुख भएको देखाउँछ। पहिलो निर्वाचन भएको २०१५ सालदेखि २०७४ सम्मको करिब ६० वर्षमा सातवटा निर्वाचन भएका छन्। आसन्न मंसिर ४ मा हुने निर्वाचन आठौं निर्वाचन हो। प्रजातन्त्र प्राप्तिपछिका आमचुनाव, ३० वर्ष पञ्चायत र दलविहीन व्यवस्थापछिको जनमतसंग्रह, बहुदलीय व्यवस्था प्रारम्भको बिन्दुदेखि संविधानसभासम्मको चरण, संविधानसभापछिका चुनावी एजेन्डा र अभियानले फरकफरक विशेषतासहित उपलब्धिदेखिएका छन्। अहिलेको चुनावी आवश्यकता र एजेन्डा जनताका जनप्रतिनिधिहरूले निर्माण गरी लागू भएको संविधानबमोजिमको तीन तहको संघीय शासकीय संरचना र लोकतान्त्रिक निर्वाचनको व्यवस्थाको कार्यान्वयनको संघीन घडी हो। जनताको चाहनाबमोजिमका स्वच्छ, निष्पक्ष र स्वतन्त्र रूपमा आह्वान गरिएको लोकतान्त्रिक विधि हो। जसले व्यवस्थालाई बलियो र अवस्थालाई सकारात्मक रूपान्तरणको अहम् एजेन्डा बोकेको छ। तर, समयानुकूल राजनीतिक दलले भने त्यी एजेन्डाहरूलाई सम्बोधन गर्न भने सकिरहेका छैनन्। निर्वाचन आयोगले नागरिकको मतदानको अधिकारलाई सही सदुपयोग गरी लोकतान्त्रिक व्यवस्थालाई संस्थागत गर्न, मुलुकलाई सुशासनको मार्गमा हिँडाउन, प्रणालीको उचित व्यवस्थापन, कानुनी राज्यको सुनिश्चितता, शासकीय सुधार, संविधानको कार्यान्वयन गर्न गराउन प्रयास गरेको छ। यस्तै समुन्नत मुलुक निर्माणका लागि नागरिकका कर्तव्य र अधिकारको वकालत गरेको छ। तर पनि किन आम मतदाताप्रति उत्साह थपिएन ? किन आममतदाता आफ्नो मतमा विश्वस्त हुन सकिरहेका छैनन् ? तपाईंको भोट केमा ? भन्ने प्रश्नमा किन आम मतदाता निरुत्तर छन् ? यो समयानुकूल गम्भीर प्रश्न हो ? यो लोकतन्त्रको मर्म र युगले खोजेको सत्य जवाफ मतपत्रभित्रका चिह्नमा गरिएको गोप्य आशा, विश्वास र भविष्यको कल्पना हो। राजनीतिक दलको आन्तरिक लोकतन्त्रलाई नियाल्ने हो भने त्यहाँ झन् बढी नातावाद, स्वार्थपन र चरम गुटबन्दी देखिन्छन्। समानता, सामाजिक न्याय, समावेशी र समानुपातिक व्यवस्थाका बारेमा चर्को बहस गर्ने दलहरू नै त्यी प्रणालीको अवलम्बन र सुनिश्चितताबाट टाढिएका छन्। दलका सक्षम योग्यभन्दा पनि धन, दौलत र चाकडीपना मौलाउँदै गइरहँदा राजनीतिक बिचौलियाहरू लोकतन्त्रलाई नै धरापमा पारेर फाइदा लिन प्रयासरत देखिन्छन्। यहाँ लोकतन्त्रको गुनगान र भाष्य निर्माण गरी नक्कली राष्ट्रवादी बन्ने होडबाजी मौलाउँदो छ। खासमा भुइँमान्छेका लागि लोकतन्त्रको उपयोगिता पाँच वर्षमा एक पटकको निर्वाचनमा मात्र केन्द्रित देखिन्छन्। अहिले खर्चिलो चुनावले त झन् लोकतन्त्रलाई गिजाइरहेको जस्तो देखिन्छ। चुनावमा नवधनाढ्य, ठेकेदारजस्ता वर्गहरूको उदयले झन् लोकतन्त्रलाई धरापमा पार्ने हो कि भन्ने संशय छ। विगतका चुनाव र अहिलेको चुनावको प्रचारप्रसारलाई नियालेर हेर्दा झन बढी नैराश्यता देखिन्छन्। महँगिँदो निर्वाचनले भ्रष्टाचारलाई प्रश्रय दिने र सुशासनलाई चुनौती थप्ने संकेत देखिन्छन्। राज्यका निकायहरूमा शासकीय कौशलतामा सुधार, उपलब्धिमूलक कार्ययोजना, नतिजा र डेलिभरिमा भन्दा पनि कर्मकाण्डी प्रक्रियामा मात्रै अल्झिएको प्रशस्त काण्डहरू मच्चिरहेका छन्। राज्यका मुख्य अंगहरू व्यवस्थापिका, न्यायपालिका र कार्यापालिकाका पछिल्ला केही कार्यसम्पादनलाई सूक्ष्म रूपमा मूल्यांकन गर्दा लोकतान्त्रिक शासन व्यवस्थालाई नै खिल्ली उडाइरहेको जस्तो देखिन्छ। संघीयता प्रदेश सरकारका कार्यसम्पादन र वित्तीय दुरुपयोग, निर्वाचन प्रणालीमा देखिएका खर्चिलो परिदृश्य, मौलाउँदो भ्रष्टाचार, खस्किँदो सुशासन, संवैधानिक संकट, शक्ति सन्तुलनमा देखिएका विचलन, विश्वव्यापी रूपमा देखिएको आर्थिक मन्दीलगायतले निर्वाचनपछिका राजनीतिक परिदृश्यलाई झन् बढी संवेदनशील बनाएको छ। मुलुकमा सात दशकमा छ किसिमका व्यवस्था परिवर्तन भयो, के अवस्था उस्तै हो ? राजतन्त्र, प्रजातन्त्र, पञ्चायत, बहुदलीय व्यवस्था, लोकतन्त्र, गणतन्त्र, संघीय लोकतान्त्रिक गणतन्त्रसम्म व्यवस्थाहरूको परिर्वतन हँुदै आउँदा नागरिकको अवस्थामा के परिर्वतन आएकै छैन भन्न सकिन्छ ? पक्कै पनि सकारात्मक रूपान्तरण भएका छन्।समयानुकूल आम नागरिकको चाहना अनुरूप भएका भने छैनन्। किन चाहना अनुरूपका रूपान्तरण हुन सकिरहेका छैनन्? के राजनीतिक अस्थिरता मात्र त्यसको कारण हो त ? के हामीले जिम्मेवारी र अधिकारहरूलाई कति आत्मसात् गर्न सकिरहेका छौं? राजनीतिक स्वार्थ र खिचातानीले नयाँ दलको गठन र विघटन चलिरहेकै छ। जनतामा समर्पित राजनीतिभन्दा पनि व्यत्तिागत स्वार्थकेन्द्रित राजनीतिको हाबी बढिरहेको छ। आम जनताको यो प्रश्न छ कि व्यवस्था त जनताले चाए जस्तो परिर्वतन भयो तर किन जनताको अवस्था चाहिँ परिर्वतन हुन सकिरहेको छैन त ? आज अझै पनि कर्णालीका बस्तीहरूमा भोकमरी र अभाव उस्तै छ। मधेसका बस्ती बस्तीहरूमा शिक्षा र सचेतनाको कमी छ। गरिबी र बेरोजगारीले युवाहरूलाई बिदेसिन बाध्य पारेको छ। महिला, जातजाति, पिछडिएका समुदाय, अल्पसंख्यक, लोपोन्मुख जनतालाई अझै पनि वास्तविक रूपमा लोकतन्त्र आएकै छैन। गरिब परिवारका विद्यार्थीहरू शैक्षिक अवसरबाट वञ्चित छन्। गुणस्तरीय र आधारभूत स्वास्थ्य अभावले कयौं जनता अझै पनि सुविधाबाट विमुख छन्। मुलुकले बहुदलीय व्यवस्था प्रारम्भ भएदेखि संघीय लोकतान्त्रिक गणतन्त्रसम्म आइपुग्दा राजनीतिक संक्रमणबाट मुक्त भए पनि राजनीतिक अस्थिरताबाट भने मुक्त हुन सकेको छैन। बहुदलीय व्यवस्थापछिका कुनै पनि सरकार स्थायी रूपमा पाँच वर्षसम्म निरन्तर सरकारमा छैनन्। राजनीतिक स्वार्थ र खिचातानीले नयाँ दलको गठन र विघटन चलिरहेकै छ। जनतामा समर्पित राजनीतिभन्दा पनि व्यक्तिगत स्वार्थकेन्द्रित राजनीतिको हाबी बढिरहेको छ। राज्यका संवैधानिक निकायहरू अझै पनि स्वच्छ, स्वतन्त्र र पूर्ण रूपमा संस्थागत भई कार्यसम्पादन गर्न सकिरहेका छैनन्। विश्वकै उत्कृष्ट व्यवस्थालाई अभ्यास गरिरहँदा किन अवस्थामा परिर्वतन हुन सकेन त ? सरकार नेतृत्वमा नातावाद, परिवारवाद, कार्यसम्पादनमा भ्रष्टाचार र बढ्दो महँगीले पनि व्यवस्थाप्रति प्रश्नहरू उब्जिएका छन्। शान्ति प्रक्रियाको संक्रमणकालीन अवस्था, परिवर्तनका तथ्यांकहरूमा सुस्तताका, संघीयतामा वित्तीय अनियमितता, राज्य कोषको चरम दुरुपयोग, समयानुकूल कानुनी अभाव साथै लोकतन्त्रको संस्थागत नहुनुले पनि जनताका अवस्थाले व्यवस्थालाई गिज्याइरहेको जस्तो देखिन्छ। व्यवस्थाले परिकल्पना गरेका वास्तविक पक्षहरू आमजनतासमक्ष पुग्न नसक्दा व्यवस्था र अवस्थाको दोसाँध फराकिलो हँुदै गएजस्तो देखिन्छ। राजनीतिमा एकातिर नयाँ पुस्ताको आकर्षण बढेको छ भने अर्कातिर वितृष्णा पनि चुलिँदै छ। लोकतन्त्रको सुन्दर पक्ष भनेको नै मानवीय स्वतन्त्रता हो। नयाँ पुस्तामा राजनीतिक स्वतन्त्रताको सचेतना अभिवृद्धि हुनुका साथै संकुचित चिन्तनको राजनीतिक संस्कारलाई बदलेर खुल्ला र विधिको शासनलाई वकालत गर्नु पनि राजनीतिक सामाजिक रूपान्तरणभित्रैको आयाम हो भन्न सकिन्छ। तर, नेतृत्व पुस्तान्तरण र अवसरबाट विमुख हँुदै जाँदा भने युवा पुस्तामा देखिएका आकर्षण पनि वितृष्णातर्फ उद्देलित छन्। पछिल्ला निर्वाचनहरूमा बदलिँदो मतदाता सचेतना र नयाँ पुस्ताको आगमनले नवीनता र परिष्कृत राजनीतिक परिवेश खोजिरहेको छ। स्थानीय तहको निर्वाचनमा राजनीतिक दल र स्वतन्त्रमा उमेदवारी दिएकामध्येमा ४२ प्रतिशत निर्वाचित युवाको प्रतिनिधित्वले राजनीतिमा लयबद्ध रूपान्तरणको खोजी गरिरहेको प्रतीत हुन्छ।तर, विडम्बना यो छ कि स्थानीय तहमा करिब ४५ प्रतिशत युवा उमेदवार देखिए पनि अहिलेको प्रतिनिधिसभा र प्रदेशसभाको चुनावी प्रतिस्पर्धामा भने जम्मा ३१३३ प्रतिशत युवा उमेदवार छन्।अर्कातर्फ, देशमा महिलाको जनसंख्या ५१ प्रतिशत छ तर चुनावी मनोनयनमा जम्मा ९ प्रतिशत मात्र महिलाको सहभागिता छ। संविधानले सुनिश्चितता गरेको ३३ प्रतिशतसमेत पुग्न नसक्नु चुनौतीसमेत हो। सूचना र सञ्चार साथै सामाजिक सञ्जालको बढ्दो प्रयोगसँगै राजनीतिक गतिविधिलाई नयाँ पुस्ताले नजिकबाट नियालिरहेका पनि छन्। सरकारका आवधिक योजना र राजनीतिक दलले गरेका घोषणापत्रका प्रतिबद्धताप्रति यो पुस्ता अझै पनि आश्वस्त हुन सकिरहेका छैनन्। सरकार र शासन पद्धतिमा देखिएका दुरुपयोग, कुशासन र भ्रष्टाचार साथै आलोचनात्मक संकथनमा शंका र उपशंकाप्रति अहिलेको पुस्ता निकै नै अनास्था, अविश्वास रआक्रोशित देखिन्छन्।विकास, समृद्धि र सुशासनका एजेन्डासहितको महत्त्वाकांक्षी घोषणापत्र सार्वजनिक गरेका राजनीतिक दलहरूले आफ्ना संकल्पका विषयमा छलफल भएको छ। त्योभन्दा पनि प्रमुख दलका शीर्ष नेताहरू आरोपप्रत्यारोपमा नै समय व्यतित गरिरहेका छन्। अधिकांश युवा पुस्ताले यो कुरा पटक्कै मन पराएका छैनन्। नागरिकमा उपयुक्त प्रतिनिधि छनोटको अधिकार सुनिश्चित छ। समस्याहरूबाट पछाडि सरेर होइन, समाधान खोजेर नै अगाडि बढ्नु अपरिहार्यता छ। जसका लागि मुलुकले कोल्टे फेर्ने दिनका रूपमा सुनौलो अवसर हुन सक्छ। निर्वाचन राजनीतिक रूपान्तरणमा एउटा अवसर पनि हो भने साथै पुस्तान्तरणमा सकारात्मक पहल पनि हो। संविधान र लोकतन्त्रको रक्षाका लागि निर्वाचन सर्वमान्य मान्यता हो भने सुन्दर व्यवस्थासमेत हो। मेरो एक भोटले के फरक पार्छ र ? भन्दा पनि म जस्तैको एक एक भोटले देशको रूपान्तरणमा सहयोगसिद्ध जग निर्धारण हुन सक्छ। मताधिकार हरेक जनताको अधिकार र कर्तव्य हो। यसै निर्वाचनले लोकतन्त्रको मर्मलाई, आमनागरिकका अवस्था, सुदृढ व्यवस्था, जनअपेक्षाको सम्बोधनका लागि विवेकपूर्ण मतदान गरी सम्मुनतिको आधार बनोस्।"
किरियापुत्री तीन दाजुभाइले गरे मतदान,"हेटौंडा : मकवानपुरमा किरियापुत्रीले मतदान गरेका छन्। आइतबार मनहरी गाउँपालिका वडा नम्बर४ पशुपतिनाथ माद्यमिक विद्यालयस्थित मतदान केन्द्रमा किरियापुत्री तीन दाजुभाईले मतदान गरेका हुन्। किरियापुत्रीहरू बलराम खड्काले मतदान केन्द्र (क), राजकुमार खड्का र राम खड्काले मतदान केन्द्र (ख) मा भोट हालेको मतदान अधिकृत बहादुर कुमालले अन्नपूर्ण पोष्ट्लाई जानकारी दिए। आफ्नी आमा मैया खड्काको निधनको चौथो दिन उनीहरूले किरियापुत्रीको पहिरनमै बिहान मतदान गरेका हुन्।"
रौतहटका दुई मतदान स्थलमा गोली चल्यो,रौतहट : रौतहटको दुईवटा मतदान केन्द्रमा गोली चलेको छ । रौतहटको गुजरा नगरपालिका ४ को मतदान केन्द्र र गरुडा नपाको अमरपट्टीमा गोली चलेको हो। स्वतन्त्र उम्मेद्वार प्रभु साह र ओम प्रकाश जयसवाल पक्षबीच विवाद पछि झडप हुँदा एक राउण्ड हवाइफायर भएको प्रहरीले जनाएको छ । सो मतदान केन्द्रमा अहिले स्थिति सामान्य बनिसकेको छैन। यस्तै गरुडा नगरपालिकाको अमरपट्टीमा प्रहरीले २ राउण्ड हवाइफायर गरेको छ।
धनकुटामा शान्तिपूर्ण तरिकाले मतदान हुँदै,"धनकुटा : धनकुटामा पनि मतदान सुरु भएको छ। जिल्लाका १ सय १९ मतदान स्थलका १ सय ६२ केन्द्रमा बिहान ७ बजेदेखि मतदान सुरु भएको जिल्ला निर्वाचन कार्यालय धनकुटाका सूचना अधिकारी सुरज श्रेष्ठले बताए। शान्तिपुर्ण तरिकाले मतदान कार्य भइरहेको उनको भनाइ छ। मतदान स्थलहरूमा बिहानैदेखि मतदाताको भीड लागेको छ। मतदाताहरू मतदान गर्न उत्साहित देखिएका छन्। प्रतिनिधिसभामा एक र प्रदेश सभाका दुई क्षेत्रका लागि मतदान हुँदैछ। जिल्लामा १ लाख १६ हजार ९ सय ९१ जना कुल मतदाता रहेका छन्। जसमध्ये महिला ५८ हजार ४ सय ४५ र पुरुष ५८ हजार ५ सय ४६ जना रहेका छन्। मतदान प्रक्रिया साँझ पाँच बजेसम्म हुनेछ। निर्वाचनका लागि १३ सय २ जना कर्मचारी खटिएका छन्। मतपत्रहरू गणनाका लागि जिल्ला सदरमुकामस्थित सामुदायिक भवनमा ल्याइनेछ। सामुदायिक भवन र मतगणनाको दूरी ६ घण्टाको रहेको उनले बताए। उनका अनुसार सबैभन्दा टाढा रहेको स्थल ६ नं बुधवारेको हो। बेलुका १२ बजेभित्र सबै स्थानबाट मतपेटिका आइपुग्ने र त्यसपछि सर्वदलीय बैठक हुने छ। कम्तीमा पनि सोमबार बिहान ३ बजेदेखि मतगणना कार्य सुरु हुने उनको भनाइ छ। प्रतिनिधिसभाका लागि लोकतान्त्रिक बाम गठबन्धनबाट सुनीलबहादुर थापा, नेकपा एमालेबाट राजेन्द्रकुमार राई, स्वतन्त्र हेमराज भण्डारी, राप्रपाबाट कुमारबहादुर थापा, मंगोल नेशनल अर्गनाइजेशनका विश्वमित्र लावती, संघीय लोकतान्त्रिक राष्ट्रिय मञ्चका आरामकुमार लिम्बु, एकीकृत शक्ति नेपालका रमेश राई उम्मेदवार छन्। त्यस्तै प्रदेशसभातर्फ 'क' क्षेत्रमा नेकपा एमालेबाट निरन राई, लोकतान्त्रिक वाम गठवन्धनबाट अर्जुन राई, जसपाबाट रकम चेम्जोङ, संघीय लोकतान्त्रिक राष्ट्रिय मञ्चबाट मनकुमार राई उम्मेदवार छन्। यसै गरी प्रदेशसभा तर्फ 'ख' मा नेकपा एमालेबाट इन्द्रमणी पराजुली, लोकतान्त्रिक बाम गठबन्धनबाट कुसुमकुमारी श्रेष्ठ, जसपाबाट डम्बर कटुवाल, स्वतन्त्रबाट बालानन्द दाहाल, स्वतन्त्रबाट जितेन्द्र राई, राप्रपा नेपालबाट सोमबहादुर घिसिङ, राप्रपाबाट श्यामबहादुर गुरुङ चुनावी प्रतिस्पर्धामा छन्।"
विद्यालय तोकियो मतगणनास्थल,"विराटनगर : विद्यालयलाई शान्तिक्षेत्र घोषणा गरिए भए पनि मोरङका तीन निर्वाचन क्षेत्रको मतगणना विराटनगर७ स्थित आदर्श विद्यालयमा हुने भएको छ। विद्यालयको नियमित अध्ययन अध्यापन प्रभावित हुने गरी पुनः यो विद्यालयलाई मतगणना केन्द्र बनाइएको हो। वैकल्पिक गणनास्थल नभएकाले स्थानीय निर्वाचनपछि पुनः आर्दशमै मतगणना गर्नुपर्ने अवस्था सिर्जना भएको प्रदेश निर्वाचन कार्यालयले जनाएको छ। कार्यालयका अनुसार मोरङको क्षेत्र नम्बर ४, ५ र ६ को गणना आदर्श स्कुलमा हुने भएको हो। मतपेटिकाको सुरक्षा व्यवस्थालगायतका दृष्टिकोणले अर्को गणनास्थल नभएका कारण विद्यालयमै गणना गर्नुपर्ने भएको प्रदेश निर्वाचन कार्यालयका प्रमुख लेवन काश्यप अधिकारीले बताए। मोरङ क्षेत्र नं ४, ५ र ६ बाहेकका बाँकी ३ निर्वाचन क्षेत्रको मतगणना भने सम्बन्धित क्षेत्रमै हुने निर्वाचन कार्यालयले जनाएको छ। कार्यालयका अनुसार आदर्शमा तीनवटा निर्वाचन क्षेत्रको प्रतिनिधि र प्रदेशसभा सदस्यको प्रत्यक्ष र समानुपातिकतर्फको मतगणना हुने भएको हो। आदर्शलाई मतगणना केन्द्र बनाइएपछि हाल नियमित अध्ययन अध्यापनलाई निरन्तरता दिन नजिकका ३ वटा विद्यालयमा कक्षा सञ्चालनको तयारी गरिएको छ। एकै शैक्षिक सत्रमा आदर्शलाई दुईपटक मतगणना केन्द्र बनाइएपछि विद्यार्थीहरूको शिक्षण सिकाइ पछाडि धकेलिएको विद्यालयका प्राचार्य सन्तोष पोखरेलले बताए। नेपाल सरकार मन्त्रिपरिषद्को २०६८ जेठ ११ गते बसेको बैठकले विद्यालयलाई शान्तिक्षेत्र घोषणा गर्ने निर्णय गरेको थियो। सोही घोषणाको कार्यान्वयनका निम्त्ति सरकारले विद्यालय शान्तिक्षेत्र राष्ट्रिय ढाँचा र कार्यान्वयन निर्देशिका २०६८ समेत तयार पारेको थियो। निर्देशिकामा उल्लेखित विषयवस्तुको पूर्ण कार्यान्वयनका लागि विद्यार्थी, शिक्षक, अभिभावक, नागरिक समाज, राजनीतिक क्षेत्र र सरकारी निकायलगायतलाई सरोकारवाला बनाइएको थियो। तर, विद्यालयलाई शान्तिक्षेत्र भनी घोषणा गरेको भए पनि पटकपटकको राजनीतिक हस्तक्षेपका कारण विद्यार्थीहरूको पठनपाठन प्रभावित बन्दै गएको छ। मंसिर ४ गते हुने संसदीय निर्वाचनका निम्त्ति आदर्श स्कुललाई मतगणना केन्द्र बनाइएपछि नियमित शिक्षण सिकाइलाई निरन्तरता दिन विद्यालयले अन्य ३ विद्यालयमा पठनपाठनको व्यवस्था मिलाइएको छ। मतदान सकिएलगत्तै तीनवटा निर्वाचन क्षेत्रको मतपेटिका आदर्श विद्यालयमै संकलन हुने र त्यसपछि सुरू हुने मतगणना नसकिउन्जेल विद्यालयको शैक्षिक गतिविधि प्रभावित हुने भएपछि अरु विद्यालयको कक्षाकोठा प्रयोग गर्ने गरी पठनपाठनको व्यवस्था मिलाइएको आदर्श माविका प्राचार्य सन्तोष पोखरेलले बताए। विद्यालयका अनुसार कक्षा १० का करिब साढे चार सय विद्यार्थीलाई विराटनगर२ स्थित जनता नमूना मावि, कक्षा ८ लाई विराट महेन्द्र रात्री मावि र कक्षा ९ तथा ११ र १२ को विज्ञान संकायका विद्यार्थीहरूलाई आदर्श बालिका माविमा अध्यापनको तयारी रहेको छ। दिवा सत्रमा विद्यालयको आफ्नै कक्षा सञ्चालन हुने भएकाले आदर्शका विद्यार्थीहरूलाई बिहानको समयमा पढाउने प्रबन्ध मिलाइएको जनाइएको छ। कक्षा १ देखि ५ सम्मको अध्ययन अध्यापन भने मतगणना अवधिभर बन्द गर्ने तयारी गरेको बताइएको छ। आदर्श विद्यालयमा हाल कक्षा १ देखि १२ सम्म भने ३ हजार २ सय विद्यार्थी अध्ययनरत रहेका छन् ।"
मतदानपछि प्रचण्डले भने : प्रधानमन्त्रीकै विवादले गठबन्धन टुट्दैन (भिडियो),"चितवन : माओवादी केन्द्रका अध्यक्ष पुष्पकमल दाहाल प्रचण्डले चितवनबाट मतदान गरेका छन्। अध्यक्ष प्रचण्डले चितवनको नेपाल पुलिस स्कुल , शान्तिपुर 'क' केन्द्रबाट मतदान गरेका हुन्। मतदानपछि पत्रकारहरुको प्रश्नको जवाफ दिंदै उनले गठबन्धन प्रधानमन्त्रीकै विवादले नटुट्ने बताए। उनले भने, 'प्रधानमन्त्रीको उम्मेद्वार धेरै छन्। निर्वाचन सकिएपछि प्रधानमन्त्री समस्याको विषय हुँदैन। गठबन्धनमा राम्ररी सल्लाह भएर सहजता साथ प्रधानमन्त्री छनौट गरिन्छ।' उनले संविधानसभाबाट संविधान घोषणा भएपछिको दोस्रो चरणको निर्वाचन भएकोले यसलाई आफूले ऐतिहासिक महत्त्वको ठानेको बताए। जीत हार भन्दा पनि निर्वाचन राम्ररी सम्पन्न हुनु ठूलो कुरा भएको उनको भनाइ छ। उनले भने, ' विगतमा संविधानमाथि नै घात हुने हो कि भन्ने अवस्था आएको थियो। अहिले कुन पाटीले कति भोट ल्यायो भन्दा पनि स्वच्छ धाधलीरहित निस्पक्ष निर्वाचन हुन ठूलो कुरा हो। संविधानमाथि नै प्रश्न उठाउनेको लागि यो निर्वाचन ठूलो जवाफ हो।' यो चुनावले देशलाई नयाँ प्रक्रियामा लाने कुरामा आफू विश्वस्थ भएको उनले बताए। गोरखाको निर्वाचन क्षेत्र न २ बाट उठेको भए पनि चितवन गृहजिल्ला भएकोले आफूले चितवन नछाडेको बताए।"
धनुषाका दुई हेभिवेटले आफैंलाई मतदान गर्न पाएनन्,"धनुषा : धनुषा क्षेत्र नं ३ का दुई हेभिवेट उम्मेदवारले आफैंलाई मतदान गर्नबाट वञ्चित भएका छन्। उम्मेदवार बनेका धनुषा ३ का नेकपा एमालेका उम्मेदवार जूली महतो र लोकतान्त्रिक समाजवादी पार्टीका अनिल झाले आफैंले आफैंलाई मतदानबाट वञ्चित भएका हुन्। मतदाता नामावलीमा नाम भएको क्षेत्रभन्दा बाहिर उम्मेदवार बन्दा उनीहरु दुवै जना मत खसाउनबाट वञ्चित भएका हुन्। धनुषा निर्वाचन क्षेत्र नं ३ मा दुई पूर्वमन्त्री सहित ३१ जना चुनावी मैदानमा रहे पनि मुख्य प्रतिस्पर्धीले नै आफैंलाई मतदान गर्नबाट वञ्चित भएका छन्। प्रतिनिधिसभा सदस्य पदकी उम्मेदवार महतो धनुषा क्षेत्र नं ४ को भोटर हुन्। तर, उम्मेदवारी धनुषा ३ बाट दिएकी छन्। यस्तै, झा पनि रौतहट क्षेत्र १ का मतदाता हुन्। तर, उनको उम्मेदवारी धनुषा ३ बाट परेको हो। जुलीले धनुषाको निर्वाचन क्षेत्र नं ४ को जनकपुरधाम९ स्थित सुहृदय पुस्तकालयको मतदान केन्द्र पुगेर मत खसालेकी छन्। यस्तै नेकपा एमालेका केन्द्रीय सचिव समेत रहेका धनुषा ४ का प्रतिनिधिसभा सदस्यका उम्मेदवार रघुवीर महासेठ पनि सोही मतदान केन्द्र पुगेर मतदान गरेका छन्। धनुषा ३ मा राष्ट्रिय राजनीतिका दुई हेभिवेट उम्मेदवारबीच प्रतिस्पर्धाले यहाँको माहोललाई रोचक देखिएको छ। जुलीलाई एमाले र जसपाको समर्थन छ भने अर्का नेता अनिललाई सत्ता गठबन्धनको समर्थन छ।"
मोरङमा भेटिएको शंकास्पद वस्तु बम नभएको पुष्टि,"विराटनगर : मोरङको बेलबारी नगरपालिका२ लालभित्तीमा फेला परेको शंकास्पद वस्तु बम नरहेको पुष्टि भएको छ। टिनको बट्टाबाट तार बाहिर निकालेर छाडेको अवस्थामा बमजस्तो देखिने शंकास्पद वस्तु आइतबार बिहान ८:३० बजेतिर फेला परेको थियो। उक्त वस्तु नेपाली सेनाको बम डिस्पोजल टोलीले डिस्पोज गरेको छ। तर बम नरहेको पुष्टि भएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार मतदानका दिन मतदातालाई त्रसित बनाउनका लागि निर्वाचन विरोधी गतिविधि गर्दै आएको समूहले उक्त वस्तु राखेको हुनसक्ने आशंका गरिएको छ। सबै मतदान केन्द्रमा सुरक्षा सतर्कता बढाइएको जानकारी उनले दिए। सबैतिरको सुरक्षा व्यवस्था कडा पारिएका कारण ढुक्क भएर मतदान गर्न मतदातालाई उनको आग्रह छ। मतदाता, उम्मेदवार र मतदानमा खटिने कर्मचारी सबैको सुरक्षाको ग्यारेन्टी गरिएको छ, एसपी कोइरालाले भने। यसैबीच मोरङमा उत्साहपूर्ण हिसाबले मतदान जारी छ। मतदाताहरु बिहानैदेखि मत खसाल्न लाइनमा बसेका छन्। मतदानस्थल ३ सय ६ वटा रहेको मोरङमा ८ सय ३९ वटा स्थायी र २ वटा अस्थायी केन्द्र छन्। सबै केन्द्रमा मतदान जारी रहेको प्रमुख जिल्ला अधिकारी काशीराज दाहालले बताए। मोरङमा ७ लाख ३५ हजार ५ सय २५ मतदाता छन्। अहिलेसम्म २० हजार ७ सय २६ जनाले मतदान गरिसकेका छन्। हालसम्म मोरङमा २८२ प्रतिशत मतदान भइसकेको छ।"
संसदीय निर्वाचन जारी : आज कस्ता सवारीसाधनलाई पास चाहिँदैन ?,"काठमाडौं : प्रतिनिधिसभा तथा प्रदेशसभाको चुनावका दिन यातायात सञ्चालनका लागि निर्वाचन आयोगले मापदण्ड बनाएको छ। उम्मेदवार तथा उम्मेदवारका निर्वाचन प्रतिनिधिले आज सवारीसाधन प्रयोग गर्नका लागि तोकिएको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनेले सवारी सञ्चालन गर्न पाउनेछन्। आज जारी निर्वाचनमा आयोगले स्वीकृत गरेको आवागमन व्यवस्थापनसम्बन्धी मापदण्ड, २०७९ अनुसार मतदानका दिन अन्तर्राष्ट्रिय तथा आन्तरिक हवाई उडानबाट यात्रा गर्नेले सजिलै उड्न पाउने छन्। त्यसका लागि यात्रुको पासपोर्ट, भिसा, हवाई टिकटका आधारमा बासस्थानदेखि विमानस्थलसम्म र विमानस्थलदेखि यात्रुको बासस्थानसम्मको आवागमनका लागि सम्बन्धित जिल्लाको प्रमुख जिल्ला अधिकारीले सहजीकरण गर्नुपर्नेछ। विभिन्न निकाय तथा संस्थाले मतदानका दिन सवारीसाधन प्रयोग गर्न सम्बन्धित निकाय वा संस्थाको आधिकारिक लेटरप्याडमा सवारीसाधन नम्बर, सवारीसाधनको किसिम र सवारीसाधन प्रयोगकर्ताको नामसमेत उल्लेख गरी अनुमति जारी गर्ने अधिकारीसमक्ष निवेदन दिनुपर्ने आयोगका सहप्रवक्ता कमल भट्टराईले बताए। अपांगता भइ आफैं हिँडडुल गर्न नसक्ने व्यक्तिका लागि बासस्थानदेखि मतदान केन्द्रसम्म र मतदान केन्द्रदेखि बासस्थानसम्म आवतजावत गर्न सहज गरिएको छ। त्यसका लागि पूर्ण अशक्त वा अति अशक्त अपांगता परिचयपत्रका आधारमा सवारीसाधनको प्रयोग गर्न सकिनेछ। मापदण्डविपरीत सवारीसाधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारीसाधन कब्जामा लिइ आवश्यक कानुनी कारबाही गरिने र मतदानको काम सम्पन्न भएपछि मात्र फिर्ता दिने व्यवस्था गरिएको आयोगले जनाएको छ। मतदानका दिन सीमित सवारीसाधनलाई सवारी अनुमति पत्र (पास) लिनु नपर्ने व्यवस्था गरेको आयोगले जनाएको छ। कस्ता सवारीलाई पास चाहिँदैन ? एम्बुलेन्स, शव वाहन, दमकल खानेपानीको ट्यांकर, दूध बोक्ने गाडी, फोहोरमैला ओसारपसार गर्ने सवारीसाधन नियामक निकायबाट जारी गरिएको प्रेस पास वा प्रचलित कानुनबमोजिम दर्ता र प्रेस काउन्सिल नेपालमा सूचीकृत भई सञ्चालनमा रहेका सम्बन्धित सञ्चारगृहबाट जारी परिचय पत्र बाहक सञ्चारकर्मीले प्रयोग गर्ने सवारीसाधन दूरसञ्चार तथा केवल सेवाका लागि प्रयोग हुने सवारीसाधन अस्पतालमा कार्यरत परिचयपत्र प्राप्त चिकित्सक, स्वास्थ्यकर्मी तथा कर्मचारीको आवागमनका लागि प्रयोग हुने सवारीसाधन निर्वाचन आयोगबाट जारी परिचयपत्र वाहक पर्यवेक्षक, अवलोकनकर्ता, अनुगमनकर्ताले प्रयोग गर्ने सवारीसाधन तरकारी, फलफूल तथा विद्युत् सेवाका लागि प्रयोग हुने सवारीसाधन कूटनीतिक नियोग, यूएन एजेन्सी र द्विपक्षीय तथा बहुपक्षीय विकास साझेदार संस्थाहरूमा कार्यरत पदाधिकारी एवं कर्मचारीले प्रयोग गर्ने नीलो नम्बर प्लेट भएका सवारीसाधन विदेशी पर्यटक बोक्ने हरियो नम्बर प्लेट भएका सवारीसाधन सुरक्षाकर्मीले प्रयोग गर्ने सुरक्षा निकायका सवारीसाधन मतदान कार्यमा खटिने कर्मचारी तथा स्वयंसेवकले प्रयोग गर्ने सवारीसाधन।"
चुनाव जित्नेमा ढुक्क छु : प्रकाशमान सिंह,काठमाडौंः नेपाली कांग्रेसका नेता एवं काठमाडौं क्षेत्र नम्बर १ का गठबन्धन उम्मेदवार प्रकाशमान सिंहले आफ्नो पक्षमा जनमत आउने दावी गरेका छन् । आइतबार काठमाडौंको पकनाजोलस्थित मतदान केन्द्रमा मतदान गर्दै नेता सिंहले चुनावी प्रचारप्रसारका क्रममा जनताले दिएको साथले आफू चुनाव जित्नेमा ढुक्क रहेको बताएका हुन् । उनले यसअघिको संविधान सभाबाट संविधान निर्माण र पहिलो प्रतिनिधिसभा संविधानलाई रक्षा गर्नमा नै बितेकाले अबको प्रतिनिधिसभाबाट संविधान कार्यान्वयका साथै मुलुकको विकास र समृद्धिमा ध्यान केन्द्रित गर्ने बताए । नेपालको राष्ट्रिय राजनीतिलाई स्थिरता दिनका लागि पनि म्यान्डेड मागेको उनको भनाइ छ ।
गोरखामा सेनाले यसरी गर्यो बम डिस्पोज,गोरखा : द वल्ड क्यापिटल मतदान केन्द्रमा राखिएको बम नेपाली सेनाको टोलीले डिस्पोज गरेको छ। गोरखा सदरमुकामस्थित उक्त मतदान केन्द्रमा भेटिएको बम डिस्पोज गरिएको हो । नेपाली सेनाको रिपुमर्दन गणबाट खटिएको बम डिस्पोजल टोलीले बिहान सवा ९ बजे बम डिस्पोज गरेको हो । अज्ञात समूहले सो केन्द्रमा कुकर बम राखेको थियो । जसका कारण ४५ मिनेट मतदान स्थगित भएको थियो । अहिले मतदान पुनः सुरु भएको छ ।
प्रधानमन्त्री देउवाले गरे मतदान,डडेल्धुरा : प्रधानमन्त्री तथा कांग्रेस सभापति शेरबहादुर देउवाले आफ्नै जन्मथलो गन्यापधुरा गाउँपालिका १ को अशिग्राम माध्यमिक विद्यालय रुवाखोलामा रहेको मतदान केन्द्रमा मतदान गरेका छन् । मतदानपछि सञ्चारकर्मीसँग कुरा गर्दै प्रधानमन्त्री देउवाले शान्त र भयरहित वतावरणमा ढुक्क भएर मतदान गर्न अनुरोध गरेका छन् । देउवा हरेक निर्वाचनमा जन्मथलो रूवाखोलाबाट नै मतदान गर्दै आएका छन्।
"मैले मतदान गरें, तपाईहरु पनि ढुक्क भएर मतदान गर्नुहोस् : प्रधानमन्त्री","डडेलधुरा : प्रधानमन्त्री शेरबहादुर देउवाले मतदानमा सहभागी हुन आम मतदातालाई अपील गरेका छन् । देउवाले आफ्नै जन्मथलो गन्यापधुरा गाउँपालिका १ को अशिग्राम माध्यमिक विद्यालय रूवाखोलामा रहेको मतदान केन्द्रमा मतदान गरेका हुन् । देउवाले आफूले मतदान गरेको भन्दै आम मतदातलाई मतदानमा सहभागी हुन अनुरोध गरे । देउवाले मतदानपछि सामाजिक सञ्जालमा भनेका छन्, मैले मतदान गरें, तपाईहरु पनि मतदानमा सहभागी हुनुहोला । देउवाले मतदानपछि स्थानीयसँग छलफल गरेका छन् । देउवा हरेक निर्वाचनमा जन्मथलो रूवाखोलाबाट नै मतदान गर्दै आएका छन् । प्रधानमन्त्री देउवाले गरे मतदान"
राजनीतिको जटिल मनोविज्ञान,"हामी सनातन हिन्दू धर्म ॐकारका अनुयायीहरू समभावले सबै दलहरूले आफ्नो देशको राष्ट्रियता र सनातन धर्मसंस्कृतिप्रति दर्शाएको इमान र आस्थाका आधारमा समीक्षा गर्छैं। हाम्रो संस्था कुनै राजनीतिक दल विशेषको भ्रातृभगिनी संस्था होइन। यो स्वतन्त्र तटस्थ धार्मिक संस्था हो। तथ्ययुक्त फरक मत सुन्ने र त्यसको सम्मान गर्ने हिन्दू धर्म दर्शनको महानताबाट नै लोकतन्त्रको जन्म भएको मानिन्छ। हामी लोकतान्त्रिक आर्दशको मूलधारबाट बाम वा दक्षिण कुनै पन्थतिर झुक्न चाहँदैनौं। धर्म गम्भीर रहस्य हो भने राजनीति जटिल मनोविज्ञान । यसको कुनै प्रयोगशालाले परीक्षण गरेर ठोस नतिजा निकाल्न सक्दैन। संसारको एकमात्र हिन्दू राष्ट्र नेपालको गौरवमय परिचय मेटेर २०७२ को संविधानमा धर्मनिरपेक्षता लेखेपछि राजनीतिक दलका केही नेता र तिनका कार्यकर्ताहरूमा स्वधर्मप्रतिको निष्ठा र आस्था घट्दै गएको पाइन्छ। नेता पदको शपथ लिँदासमेत ईश्वरको नाम छल्न खोज्छन्। मानव समाजको एकीकरणात्मक शक्ति भनेको धर्म हो। आफ्नो धर्मलाई रुढीवाद र अन्धविश्वास भन्दै घृणा गर्नेहरू ती देश भक्त होइनन्। जुन धर्मको स्थापना र विकासमा जसको कुनै योगदान छैन, त्यस्तालाई धर्म मास्ने अधिकार छैन। आफैंले जन्माएका सन्तान मार्न पाइँदैन, आफैंले लगाएको चौतारो भत्काउन पाइँदैन। ती समाजका साझा सम्पती हुन्छन्। त्यस्तै समाजको साझा आस्थाका रूपमा रहेको सनातन हिन्दू धर्म मास्ने अधिकार कसैलाई छैन। वैदिक वाङ्मयअनुसार ह भनेको सूर्य र इन्दु भनेको चन्द्रमा हो। जुन दिन सूर्य चन्द्र उदाए, सृष्टि सुरु भयो, त्यही दिनदेखि संसारमा हिन्दू धर्म प्रारम्भ भयो, पछि केही विद्वानहरूले सिन्धुघाँटीको सभ्यतासँग जोडेर सिन्धुबाट हिन्दू भएको व्याख्या गरे पनि हिन्दू सनातनदेखि चल्दै आएको धर्म हो। सूर्यतातो, चन्द्रमा चिसो, तातो चिसोको सन्तुलनबाट चराचर जगत् सञ्चालित छ। जुन दिनसम्म सूर्यचन्द्र रहन्छन् सृष्टि चलिरहन्छ। सनातन हिन्दू धर्म पनि कायम रहन्छ। यो कसैले मासेर मासिँदैन यो शाश्वतसनातन हो। जसले हिन्दू धर्म मास्न खोज्छ ऊ आफैं मासिन्छ। देशका राजनीतिक पार्टीहरूभन्दा देश ठूलो हो। देश सुरक्षित रह्यो भनेमात्र राजनीति गर्ने हो। लोकतन्त्रमा पार्टीहरू चाहिन्छन् तर तिनको नेतृत्व देशको अखण्डतामा आघात पार्ने र सनातन धर्म संस्कृति द्वेषी हुनु भएन। पार्टीहरू भनेका समग्र देश होइनन् । ती त केवल हिस्सा (पार्ट)मात्र हुन्। तिनले नेपाली जनताको एकता स्थापित गर्न सकेका छैनन। सत्तास्वार्थले गर्दा जनतालाई फुटाएर आआफ्ना पार्टीमा सामेल गराएका छन्। त्यसकारण हामी धर्मसंस्कृतिका माध्यमले हिमाल, पहाड, तराई सबै क्षेत्रका जनताको देशभक्तिको भावना, धर्मसंस्कृतिप्रति तिनको आस्था र प्रतिबद्धताको सम्मान गर्दै नेपाली जनताको बृहत्तर एकता कायम गरेर देशको अखण्डता र सार्वभौमिकताको रक्षा गर्दै सनातन धर्म संस्कृतिको संरक्षण संवद्र्धन गर्न चाहन्र्छौं। देशको राष्ट्रियता र सनातन धर्म संस्कृति हाम्रो जीवनको आधार हो। कुनै पनि देश बन्न र टिक्नका लागि चार आधार चाहिन्छन्। सामाजिक, भौगोलिक, आर्थिक र सांस्कृतिक। सांस्कृतिक आधार खल्बलियो भने हाम्रो अपनत्व हराउँदै जान्छ। देश कमजोर बन्छ। अन्त्यमा देशको अस्तित्व माथि नै प्रश्न उठ्न सक्छ । प्रजातन्त्रका पिता नेलसन मन्डेला, बेलायती पूर्वप्रधानमन्त्री मार्गरेट थेचर, अमेरिकाका पूर्वराष्ट्रपतिद्वय वाराक ओभामा र डोनाल्ड ट्रम्पसमेतले हामी इसाई भए पनि विश्वमा सद्भाव र शान्ति कायम गर्नका लागि सनातन हिन्दू धर्म दर्शन नै उत्कृष्ट रहेछ भनेका छन्। हिन्दू, बौद्ध, शिख, जैन आदि ॐकार केन्द्रित धर्म अहिंसा, शान्ति, सद्भाव र प्रेमबाट स्थापित भएको इतिहास भेटिन्छ। हाम्रो धर्म संस्कृति जागरणको अभियान कुनै धर्मविरुद्ध लक्षित होइन। पक्कै पनि हामी हिन्दू, बौद्ध, शिख जैनसहितका ॐकार परिवारमाथि परधर्मीहरूद्वारा भइरहेको धार्मिक अतिक्रमण रुचाउँदैनौ। धर्म परिवर्तनजस्तो गलत अभ्यास रोकिनुपर्छ भन्ने हाम्रो आग्रह छ। हामी अरू धर्म संस्कृतिमाथि अतिक्रमण गर्दैनौ। हामी आफ्नै धर्म संस्कृतिको प्रतिरक्षाका लागि संगठित र जागरुक रहनुपर्छ भन्ने ठान्छौं। हामी प्रचलित सबै धर्मको सम्मान गर्छौं। धार्मिक स्वतन्त्रतामा विश्वास गछौं। धर्मलाई हेर्ने सकारात्मक सोच र वैदिक दृष्टिकोणको खाँचो रहेको ठान्छौं। धर्म परिवर्तनद्वारा तिनीहरूले चाहेको राजनीतिक अभीष्ट पूरा हुन नदिने हाम्रो अभियानको लक्ष्य हो। धर्म र राजनीति एकअर्काका परिपूरक हुन्। धर्मले राजनीतिलाई मार्गदर्शन गर्छ। सही बाटोमा हिँड्न प्रेरित गर्छ। समाजमा अनुशासन मर्यादा कायम राख्दछ। तर धर्मबिनाको राजनीति विवेकहीन, क्रूर, स्वार्थी, अनुशासनहीन र अराजक हुन्छ । त्यसले अधिकार मात्र खोज्छ, कर्तव्य तिर ध्यान दिँदैन, दायित्वबोध गर्दैन। त्यस्तो अवस्थामा राजनीति पार्टी नेतृत्वको नियन्त्रणभन्दा बाहिर पुग्ने सम्भावना रहन्छ। स्थापित सिद्धान्त र व्यवस्था नै खल्बलिन सक्छ। सृष्टिसंसार नियममा चलेको छ। सूर्य चन्द्र पृथ्वी तारा गण सबै नियममा चलेका छन्। एक सेकेन्ड पनि नियम भंग हुँदा संसारमा प्रलय हुन सक्छ। सृष्टिको क्रम भंग गर्ने सामथ्र्य कसैसँग छैन। क्रमभंगका गफ बकवास मात्र हुन्। सशस्त्र द्वन्द्वकालमा क्रान्तिकारी कहलिएका नेताहरूले पश्चिमा इसाई साम्राज्यवाद र भारतीय विस्तारवाद नेपालका लागि घातक हुन् भन्दै त्यसको खुलेर विरोध गरेका थिए। यतिबेला संविधानमा रहेका ती दुई घातक प्रावधानमध्ये धर्म निरपेक्षताका कारण मुलुक इसाईकरणको खतरनाक धार्मिक द्वन्द्वतिर फस्दै गएको छ भने संघीयताको प्रयोगले राष्ट्रिय अखण्डता माथि सिक्किमीकरणको खतरा बढ्दै गएको छ। यतिबेला देश संसदीय निर्वाचनको संघारमा छ। गोरखाको गौरव मेट्न खोज्नेहरूनै गोरखाका नेता बनेका छन्। कतिपय वीर गोर्खालीहरू क्ायर बनेर तिनकै पछि लागेर हिँडिरहेको अवस्था छ तिनीहरूले आफ्नो आत्मगौरव र स्वाभिमान भुलेका छन्। सत्ता स्वार्थका लागि चुनावी गठबन्धन गरेका पार्टी नेता र उम्मेदवारहरूले सिद्धान्त आदर्श पहिचान बिर्सिएर आफ्नो पार्टीगत आस्थाको चुनाव चिह्न छाडेर फरक चिह्नमा मत माग्दै मतदाताहरूलाई आआफ्नो आस्था र रुचिविपरितका चिह्नमा मत दिन दबाब दिइरहेका छन्। यस्तो अवस्था कहिलेसम्म रहने हो भन्ने यकिन नहँुदा स्थिति अन्योलपूर्ण देखिन्छ। तत्कालीन सरकार र विद्रोही माओवादीबीच १७, १८ वर्षपहिले भएको शान्ति सम्झौता अहिलेसम्म पूर्णरूपमा कार्यान्वयन हुन सकेको छैन। पीडितहरू झन्झन् पीडित हुँदा पीडकहरू उन्मुक्त र पुरस्कृत भइरहेको अवस्था छ। यतिबेला द्वन्द्वलाई न्यायपूर्ण तरिकाले समाधान गरी दिगो शान्तिको उपाय अपनाउनुको विकल्प छैन।"
ईश्वर पोखरेलको दावी : मतपरिणाम एमालेको पक्षमा आउँछ,काठमाडौं : नेकपा एमालेका वरिष्ठ उपाध्यक्ष एवं काठमाडौं क्षेत्र नम्बर ५ का प्रतिनिधिसभा सदस्यका उम्मेदवार ईश्वर पोखरेलले आफूले पार्टीको केन्द्रीय घोषणा पत्रलाई कार्यान्वयन गर्ने बताएका छन्। काठमाडौंको टोखा नगरपालिका वडा नम्बर ६ कार्यालयस्थित धापासी बुथमा मतदान पछि सञ्चारकर्मीसँग कुरा गर्दै पोखरेलले आफूले पार्टीको केन्द्रीय घोषणा पत्र र काठमाडौं क्षेत्र नम्बर ५ को विकाससँग सम्बन्धित रहेर जारी गरिएका २८ वटा प्रतिबद्धतालाई कार्यान्वयन गर्ने बताए । उनले चुनावी अभियानका क्रममा मतदाताहरुले प्रकट गरेको उत्साह मतदानमा पनि प्रकट हुने बताए। उनले मतपरिणाम नेकपा (एमाले)को पक्षमा आउने विश्वास व्यक्त गरे। पोखरेल २०७४ सालको निर्वाचनमा पनि काठमाडौं क्षेत्र नम्बर ५ बाट विजयी भएका थिए।
गोरखा कारागारमा मतदान सकियो,गोरखा : गोरखा कारागारस्थित अस्थायी मतदान केन्द्रमा मतदान सम्पन्न भएको छ । बिहान ७ बजेदेखि सुरु भएको मतदान बिहान १० बजे सम्पन्न भएको सहायक मतदान अधिकृत युवराज अधिकारीले जानकारी दिए । सो केन्द्रमा पाँचजना(पुरुषमात्रै) कैदीबन्दी मतदाताले मतदान गरेका थिए । ९७ जना कैदीबन्दी रहेको गोरखा कारागारमा पाँचजनाको नाम मात्र निर्वाचन आयोगबाट प्रमाणीकरण भएर आएको थियो । सतप्रतिशत मतदान भएकाले मतपेटिका लगायतका सामग्री निर्वाचन क्षेत्र नं १ को कार्यालयमा ल्याउने तयारी भएको अधिकारीले जानकारी दिए ।
रवि लामिछानेले प्रदेशसभाको मतपत्रमा स्वस्तिक छाप लगाएनन्,"काठमाडौं : राष्ट्रिय स्वतन्त्र पार्टीका सभापति रवि लामिछानेले प्रदेश सभा सदस्यको मतपत्रमा स्वस्तिक छाप नलगाई मत खसालेका छन् । काठमाडौंको महांकाल चौरस्थित मतदान केन्द्रबाट मतदान गरेका लामिछानेले प्रदेश सभा सदस्यको मतपत्रमा स्वस्तिक छाप नलगाएका हुन् । कोहि अन्यायमा नपर्ने, सवैका लागि न्यायको पहुच, अन्य मुलुकजस्तै समृद्धिको बाटोमा पुग्ने आफुले देखेको सपना भएको उनको भनाई छ । उनले चितवन क्षेत्र नं २ बाट प्रतिनिधि सभा सदस्यमा उम्मेदवारी दिएका छन्।"
मानुषी यमी भट्टराईले गरिन् मतदान,काठमाडौंः नेपाल समाजबादी पार्टीका मानुषी यमी भट्टराईले मतदान गरेकी छन् । भट्टराईले नरदेवी आयुर्वेद चिकित्सालय माविबाट मतदान गरेकी हुन् । मानुषी काठमाडौं ७ मा सत्ता गठबन्धनको तर्फबाट चुनावी मैदानमा होमिएकी छिन् ।
मधेस प्रदेशमा २३ हजारभन्दा बढि म्यादी प्रहरी खटिए,"महोत्तरी: मधेस प्रदेश प्रहरी कार्यालय जनकपुरधामले आजको प्रतिनिधि सभा र प्रदेश सभा निर्वाचनलाई लक्षित गर्दै २३ हजारभन्दा बढि म्यादी प्रहरीलाई निर्वाचनस्थलमा खटाईएको छ। निर्वाचनलाई स्वच्छ, निष्पक्ष र भयरहित वातावरणमा सम्पन्न गर्न प्रदेशभर २३ हजार ७७१ म्यादी प्रहरीलाई खटाईएको छ । प्रदेश प्रहरी कार्यालयका स्रोतका अनुसार सबैभन्दा धेरै धुनषामा ३ हजार ४८६ म्यादी प्रहरी खटाईएको छ । त्यस्तै सबैभन्दा कम पर्सामा २ हजार ७ जना म्यादी प्रहरीलाई खटाइएको छ । सर्लाहीमा ३ हजार ३०७, सप्तरीमा ३ हजार २७८, बारामा ३ हजार १४४, रौतहटमा २ हजार ९३९, सिरहामा २ हजार ८०९, महोत्तरीमा २ हजार ८०१ म्यादी प्रहरी खटाईएको मधेस प्रदेश प्रहरी कार्यालयका प्रहरी प्रवक्ता प्रहरी उपरिक्षक सुमन कुमार तिम्लिसिनाले जानकारी दिए । निर्वाचन सुरक्षा निकायले मधेस प्रदेशमा २ हजार १५६ मतदानस्थल र ४ हजार २३५ मतदानकेन्द्र निर्धारण गरिएकोमा अधिकांश मतदानस्थल र मतदान केन्द्रलाई अतिसंवेदनशीलको सूचीमा राखिएको छ । सुरक्षा निकायले मधेस प्रदेशका मतदानस्थल र मतदानकेन्द्रलाई तीन समूहमा वर्गीकरण गर्दा १ हजार २३० वटा मतदानस्थल र २ हजार ४७२ मतदान केन्द्रलाई अतिसंवेदनशीलमा वर्गीकृत गरिएको मधेस प्रदेश प्रहरी कार्यालयले जनाएको छ। यस्तै, ७७९ मतदानस्थल र १ हजार ४९८ मतदानकेन्द्र संवेदनशील, १४७ मतदानस्थल र २६५ मतदानकेन्द्र सामान्य रहेको प्रवक्ता प्रहरी उपरीक्षक सुमन कुमार तिम्सिनाले जानकारी दिए। सुरक्षा निकायले विगतको चुनावमा भएको गतिविधिलगायत विभिन्न आधारमा मतदानकेन्द्र र मतदानस्थलको वर्गीकरण गरेका हुन्। मधेस प्रदेशमा निर्वाचन सुरक्षाका लागि नेपाल प्रहरी, सशस्त्र प्रहरी तथा नेपाली सेनालाई खटाइएको मधेस प्रदेश प्रहरी कार्यालय जनकपुरधामले जनाएको छ ।"
मुस्ताङको दुई मतदान केन्द्रमा सञ्चार सम्पर्क हुन सकेन,जोमसोम: हिमाली जिल्ला मुस्ताङका एक अस्थायीसहित ४० वटै मतदान केन्द्रमा अहिले मतदान प्रक्रिया सुरु भईसकेको मुख्य निर्वाचन अधिकृत ईश्वर पराजुलीले जानकारी दिए । मतदान प्रक्रिया सुरु भएको घण्टा बितिसक्दा भने मुस्ताङका दुई मतदान केन्द्रमा सञ्चार सम्पर्क हुन नुसकेको मुख्य निर्वाचन अधिकृत पराजुलीले बताए । भौगोलिक रुपले विकट मुस्ताङको वारागुङ मुक्तिक्षेत्र५ साङ्ताको हिमाली आधारभुत मतदान केन्द्र र चीनसँग सीमान जोडिएको सम्जुङ आधारभुत मतदान केन्द्रमा टेलिफोन संम्पर्क हुन नसकेको हो । सम्जुङ मतदान केन्द्र सदरमुकाम जोमसोमदेखि ११० किमी टाढा छ भने साङ्ता मतदान केन्द्र मुस्ताङडोल्पा सडकको सीमाना हो । यहाँ पुग्न जोमसोमबाट ४० किमी टाढा पर्छ ।
मतपेटिका खोसाखोस गरेपछि सिराहामा गोली चल्यो,सिराहा : सिराहाको कर्जन्हा नगरपालिकाका ६ को जनता मावि बडहरामाल बुथमा गोली चलेको छ। जनता समाजवादी पार्टी (जसपा) र नेकपा (एकीकृत समाजवादी) पार्टीका कार्यकर्ताबीच मतपेटिका खोसाखोस हुनथालेपछि प्रहरीले ३ राउन्ड गोली चलाएको हो । स्थितिलाई नियन्त्रणमा लिन गोली चलाउनुपरेको जिल्ला प्रहरी कार्यालय सिराहाका डीएसपी सुवास बुढाथोकीले बताए । मतपेटिका तानातानले केहीबेर तनाव भएको मतदान केन्द्रमा समस्या समाधान गरी मतदान सुरु गरिएको छ।
प्रतिनिधि सभाका उम्मेदवारलाई भोट हाल्न प्रदेश सभा तर्फको मतपत्र दिएपछि,गुल्मी: गुल्मीको मालिका गाउँपालिका ५ छापहिलेस्थित छापहिले मावीको मतदान केन्द्रमा मतदाताले प्रदेश सभा तर्फको मात्र मतपत्र पाएपछि केहीबेर विवाद भएको छ । यो मतदान केन्द्रमा प्रदेश सभाका ५४ मत खस्दा प्रतिनिधि सभातर्फ एक मत पनि नखसेपछि यो विषय बाहिरिएको हो । छापहिले माविका मतदान अधिकृत बाबुराम पोखरेलका अनुसार प्रदेश सभाका ५४ मतपत्र खस्दा प्रतिनिधि सभाको मतपत्र नै नदिएपछि मतदान स्थगित गरिएको हो । मतदान स्थगित भएपछि समस्या समाधान गर्न सर्वदलीय बैठक बोलाइएको थियो । सर्वदलीय बैठकमा प्रदेश सभामा मतदान गरिएका मतदातालाई पुन: प्रतिनिधि सभामा मतदान गर्न दिईने सहमति भएपछि मतदान सुरु भएको छ।
चुनावले मुलुकलाई सही दिशा निर्धारण गर्छ : राजन भट्टराई,काठमाडौं : नेकपा एमालेका नेता एवं काठमाडौं क्षेत्र नम्बर ४ का उम्मेदवार राजन भट्टराईले लोकतान्त्रिक व्यवस्थालाई संस्थागत गर्न निर्वाचन महत्वपूर्ण हुने भएकाले सक्रिय सहभागीता जनाउन मतदातालाई अनुरोध गरेका छन् । आफ्नो निर्वाचन क्षेत्रमा मतदानको अवस्था बुझ्न निस्किएका भट्टराईले मैतिदेवीमा सञ्चारकर्मीसँग कुरा गर्दै नियमित चुनावले मुलुकलाई दिशा निर्धारण गर्ने र लोकतान्त्रिक व्यवस्थालाई संस्थागत गराउने भएकाले सक्रिय सहभागीता जनाउन अनुरोध गरेका हुन् । उनले निर्वाचनका माध्यमबाट बन्ने सरकाररले मुलुकलाई विकास र समृद्धिको बाटोमा अघि बढाउने र सुशासनको बाटोमा समेत अघि बढाउने भएकाले मतदाताले मताधिकार प्रयोग गर्नुपर्ने जिकिर गरे । उनले निर्वाचनमा आफ्नो विजय सुनिश्चित भएको बताए ।
केन्द्रीय कारागारका सात कैदीबन्दीले गरे मतदान,काठमाडौं : केन्द्रीय कारागार जगन्नाथदेवल मतदान केन्द्रबाट सात कैदीबन्दीले मतदान गरेका छन् । आठ कैदन्दीको मतदाता नामावलीमा नाम रहे पनि सात कैदीबन्दीले मतदान गरिसकेको मतदान अधिकृत ईश्वरीप्रसाद अर्यालले जानकारी दिए । एक कैदीबन्दीको भने यसअघि नै अर्को कारागारमा स्थानान्तरण भएको थियो । बिहान ७ बजे नै मतदान सुरु भएमा ८ बजे अगावै उनीहरुले मतदान गरेका हुन् । सो मतदान केन्द्रमा आठ कैदीबन्दी र १२ कर्मचारी गरी २० जनाको मतदाता नामावली कायम थियो । मतदाता सूचीमा रहेका १२ मध्ये ११ कर्मचारी निर्वाचनमा खटिइएकाले मतदान अधिकृत पाण्डेले मात्र सो केन्द्रबाट मतदान गरे । उनहरुले प्रतिनिधिसभाको समानुपातिकतर्फमात्र मतदान गरेका छन् । समानुपातिकको मत आयोगमा दर्ता भएका राजनीतिक दलले मात्र पाउने प्रावधान छ । केन्द्रीय कारागार मातहत रहेका तीनवटा कारागारमध्ये केन्द्रीय कारागारमा चार र भद्र बन्दीगृहका तीन बन्दीले मतदान गरेका हुन् । महिला कारागारमा रहेका कैदीबन्दीको भने मतदाता नमावलीमा नाम नरहेको बताइएको छ । केन्द्रीय कारागारमा तीन हजार चार सय बढी कैदीबन्दी रहेका छन् । निर्वाचन आयोगले पहिलोपटक मतदाता नामावलीमा नाम समावेश भएका कैदीबन्दीलाई मतदान गर्ने व्यवस्था गरेको थियो । रासस
मुगुका ६ मतदान केन्द्रमा शंकास्पद वस्तु फेला,मुगुः मुगुका ६ मतदान केन्द्रमा शंकास्पद वस्तु फेला परेका छन् । मुगुका प्रमुख जिल्ला अधिकारी रोमबहादुर महतका अनुसार खत्याड गाउँपालिकामा रहेका ६ मतदान केन्द्रमा शंकास्पद वस्तु फेला परेका हुन् । शंकास्पद वस्तु मतदान सुरु हुनुअघि नेपाली सेनाको टोलीले डिस्पोज गरिसकेको छ । अहिले मतदान भइरहेको छ ।
नुवाकोट जिल्ला कारागारमा एक घन्टामै सकियो मतदान,नुवाकोट : अस्थायी मतदान केन्द्र रहेको नुवाकोट जिल्ला कारागारमा शतप्रतिशत मत खसेको छ । विदुर नगरपालिका १ ढुंगेमा रहेको नुवाकोट जिल्ला कारगारमा कायम गरिएको अस्थायी मतदान केन्द्रमा २४ जना कैदीबन्दीले मतदान गरेका छन् । कारागारमा रहेका कैदीबन्दीहरुका लागि कारागारमै अस्थायी मतदान केन्द्र कायम गरिएको थियो । एक घण्टामै शतप्रतिशत मत खसेको कारागारका प्रमुख तथा निर्वाचन अधिकारी गंगालाल योगीले जानकारी दिए । उनका अनुसार मतदान शतप्रतिशत भएपछि निर्वाचन आयोगको निर्देशन अनुसार कार्य सम्पादन गरिएको छ । नुवाकोट कारागारमा २४ कैदीबन्दी र दुईजना अस्थायी मतदाता नामावलीमा नाम समावेश रहेको समेत गरी २६ मत खसेको छ । नुवाकोट जिल्ला कारागारमा हाल १६ महिलासहित एकसय ६६ जना कैदीबन्दी रहेका छन् । अन्य कैदीबन्दीको मतदाता नामावलीमा नाम नभएपछि मतदान गर्न पाएनन्। रसुवाको धुन्चेस्थित जिल्ला कारागारमासमेत शतप्रतिशत मत खसेको छ । यहाँ पनि एक घण्टामै शतप्रतिशत मत खसेको हो । सो कारागारमा १३ जना कैदीबन्दी र अन्य चारजना अस्थायी मतदाता नामावलीमा नाम समावेश रहेका कर्मचारीसमेत गरी १७ जनाले मतदान गरेको रसुवा कारागारका जेलर तथा सहायक मतदान अधिकृत हरिराम न्यौपानेले जानकारी दिए । उनका अनुसार मतपेटिका भने बेलुकी ५ बजेसम्म नै मतदान केन्द्रमा राखिनेछ । धुन्चेमा रहेको रसुवा कारागारमा हाल विभिन्न मुद्दामा आठ महिलासहित ८१ जना कैदीबन्दी रहेका छन् । कारागारमा दलका प्रतिनिधिहरुको रोहवरमा मतदान कार्य सम्पन्न गरिएको हो ।
पटका पड्काइएपछि मतदान स्थगित,"विराटनगर : मतदान केन्द्रभित्रै पटका पड्काइएपछि मोरङको एउटा मतदान केन्द्रमा मतदान स्थगित भएको छ । बूढीगंगा गाउँपालिका१ स्थित करैया देवीस्थान केन्द्रमा मतदान स्थगित भएको हो । लाइनमा बसेर मतदाताले मतदान गरिरहेका बेला केन्द्रभित्रै विष्फोटको ठूलो आवाज आएको थियो । विष्फोटको आवाजसँगै मतदाताबीच भगदौड मच्चिएको थियो । बम विष्फोट गराइएको भनेर त्रसित हुँदै मतदाता भागेपछि मतदान स्थगित भएको प्रमुख जिल्ला अधिकारी काशीराज दाहालले जानकारी दिए । सुरुमा बम विष्फोटको हल्ला चलेको थियो । बुझ्ने क्रममा पटका पड्काएको पाइएको छ, उनले भने, मतदाताबीच भगदौड मच्चिएपछि केहीबेरका लागि मतदान स्थगित भएको छ । पुनः मतदान सुरु गर्ने तयारी हुँदै छ । मतदान केन्द्रभित्र कसले पटका लग्यो र पड्कायो भन्ने बारेमा यकिन हुन बाँकी रहेको दाहालले बताए । घटनामा संलग्नको खोजी भइरहेको जानकारी उनले दिए । सबै मतदान केन्द्रको सुरक्षा व्यवस्था कडा पारिएका कारण ढुक्कसँग मतदानमा सहभागी हुन प्रजिअ दाहालले सबैमा आग्रह गरेका छन् ।"
मतदानपछि मिलन पाण्डेले भनेः निर्वाचनले लोकतन्त्रलाई बलियो बनाउँछ,"काठमाडौंः काठमाडौं निर्वाचन क्षेत्र नम्बर ९ प्रतिनिधि सभा सदस्यका उम्मेदवार मिलन पाण्डेले मतदान गरेका छन् । पाण्डेले बिहान ७:२० बजे काठमाडौं क्षेत्र न ९ को नवयुग माध्यमिक विद्यालय, ज्याबहालबाट मतदान गरेका हुन् । पाण्डेले मतदान गर्दै निर्वाचनले लोकतन्त्रलाई बलियो बनाउने बताए । साथै, आम नागरिकहरूलाई आफ्नो पीडा, अपेक्षा र आशा सही नेतृत्व चुनेर मतदान गर्न पनि अपिल गरे ।"
गिरिराजमणी पोखरेलले गरे मतदान,महोत्तरीः नेकपा माओवादी केन्द्रका उपमहासचिव गिरिराजमणी पोखरेलले मतदान गरेका छन् । पोखरेलले महोत्तरीको दुधेश्वर आधारभूत विद्यालय वर्दिवास मतदान केन्द्रबाट मतदान गरेका हुन् । पोखरेल महोत्तरी क्षेत्र नम्बर १ बाट सत्ता गठबन्धनबाट प्रतिनिधिसभा सदस्य पदका उम्मेदवार हुन् ।
विप्लव समूहले चितवनमा मतपेटिका जलायो,"काठमाडौं : नेत्रविक्रम चन्द विप्लव नेतृत्वको नेकपाले चितवनमा मतदान विथोल्न खोजेपछि प्रहरीले हवाइ फायर गरेको छ। चितवन निर्वाचन क्षेत्र नम्बर १ मा विप्लव नेकपाले मतपेटिका जलाउने प्रयास गरेपछि प्रहरीले हवाइ फायर गरेको हो। राप्ती नगरपालिका८ मा रहेको ब्रह्मास्थान राष्ट्रिय आधारभुत विद्यालयको ख मतदान केन्द्र विप्लव नेतृत्वको नेकपाका कार्यकर्ताले मतपेटिका जलाएका हुन्। चितवनका डीएसपी सुदन आचार्यका अनुसार उनीहरुले ख मतदान केन्द्रका चार मतपेटिकामध्ये एउटा जलाएका छन्। ख मतदान केन्द्रका चार वटा मतपेटिकामध्ये एउटा मतपेटिका जलेको छ। तर, मतपत्र भने जलेको छैन। आचार्यले भने, करिब ४५ मिनेट रोकिएको मतदान पुनः सुरु भएको छ। १०१२ जनाको समूहमा आएका उनीहरुले मतपेटिका एउटा मतपेटिका जलाएपछि भागेका हुन्। उनीहरु पर्खाल नाघेर भागेका छन्।"
नवलपरासीमा २ लाख ४० हजार ९३० मतदाताले मनदान गर्दै,परासी : नवलपरासीमा पनि शान्तिपूर्ण रुपमा मतदान सुरु भएको छ । जिल्लाकाक २ निर्वाचन क्षेत्र र ४ प्रदेशसभामा १ सय २० मतदान स्थल र २ सय ८७ मतदान केन्द्र छन् । त्यस्तै कैदीबन्दी र कर्मचारीका लागि कारागार कार्यालयमा १ अस्थायी मतदान केन्द्र छन् । जिल्लामा कुल २ लाख ४० हजार ९३० मतदाता रहेका छन् । प्रतिनिधिसभा र प्रदेशसभामा विभिन्न राजनीतिक दल र स्वतन्त्र गरी जिल्लामा कुल ८८ जनाले उम्मेदवारी दिएका छन् ।
कांग्रेस पहिलो पार्टी बन्छ : विश्वप्रकाश शर्मा,"झापा : नेपाली कांग्रेसका महामन्त्री विश्वप्रकाश शर्माले मतदान गरेका छन्। प्रतिनिधिसभा सदस्यका लागि झापा क्षेत्र नम्बर १ मा गठबन्धनबाट साझा उम्मेदवार बनेका कांग्रेस महामन्त्री शर्माले मेचीनगर नगरपालिका ९ स्थित कविशिरोमणि मतदान केन्द्र (२) मतदान गरेका हुन्। उनले आइतबार बिहान ९ बजेर १५ मिनेटमा मतदान गरेका हुन् । मतदानपछि सञ्चारकर्मीसँग बोल्दै शर्माले भने, 'देशभर गठबन्धनको उत्साहजनक माहौल छ । स्थानीय तहमा जसरी पहिलो पार्टी बन्न सफल भइयो, आम निर्वाचनमा पनि पहिलो पार्टी बन्छौं।'"
मतदानपछि गगनले भने सांसद भएपछि पार्टीभित्र संसदीय दलको निर्वाचनको तयारी गर्छु,काठमाडौं : नेपाली कांग्रेसका महामन्त्री गगन कुमार थापाले सांसद भएपछि पार्टीभित्र संसदीय दलको निर्वाचनको तयारी गर्ने बताएका छन्। काठमाडौंको मैतिदेवीमा मतदान पछि प्रतिक्रिया दिँदै थापाले अहिलेको मत परिणामले सांसदमात्रै दिने नभएर नेपाललाई कसले हाक्ने भन्ने निर्धारण समेत गर्ने र त्यसको तयारी आफूले गर्ने बताए। उनले संसदीय व्यवस्थाभित्र ठूलो परिवर्तन ल्याउनका लागि मुलधारका राजनीतिक दलहरुलाई पनि परिवर्तन गर्नुपर्ने जिकिर गरे। निर्वाचनपछि आउने सरकारले दिनरात नभनी काम गरे अप्ठरो नहुने तर विगतकै निरन्तरतालाई कायमै गरे समस्या आउन सक्ने उनले बताए। उनले जनताको परिवर्तनको आकांक्षालाई पुरा गर्नका लागि गरेका प्रतिबद्धतालाई कार्यान्वयन गर्ने धारणा राखे।
राष्ट्रिय सभा अध्यक्ष तिमिल्सिनाले राम्जाको पशुपति मावि क केन्द्रबाट गरे मतदान,"कुश्मा: राष्ट्रिय सभा अध्यक्ष गणेशप्रसाद तिमिल्सिनाले पर्वतको मोदी गाउँपालिका स्थित वडा नं ७ राम्जाको पशुपति मावि क केन्द्रबाट मतदान गरेका छन् । प्रतिनिधि सभा तथा प्रदेश सभा निर्वाचनमा अध्यक्ष तिमिल्सिनाले पशुपति माविबाट मतदान गरेका हुन् । तिमिल्सिनाले निर्वाचनमा निर्भिकताका साथ मतदान केन्द्रमा पुगेर आफ्नो मताधिकार प्रयोग गर्न सम्पूर्ण नेपालीलाई अनुरोध गर्दै निर्वाचन सफलताको शुभकामना व्यक्त गरे । पर्वतमा मुख्य निर्वाचन अधिकृत आनन्दप्रसाद श्रेष्ठले पहिलो मतदान गरी जिल्ला भर मतदान प्रक्रियाको शुभारम्भ गरे । उनले कुश्मा नगरपालिका स्थित कुश्मा बजारमा रहेको अस्थायी मतदान केन्द्रबाट प्रतिनिधि सभा सदस्यको समानुपातिक मतपत्रमा मतदान गरी मतदान कार्यक्रमको शुरुवात गरेका हुन् । पर्वतमा ७६ मतदान स्थलका १ सय ५० मतदान केन्द्र तय गरिएका छन् । यस पटकको निर्वाचनमा पर्वतमा ६० हजार ६ सय ५१ पुरुष र ६१ हजार ९ सय ९८ महिला गरी कुल १ लाख २२ हजार ६ सय ४९ मतदाता छन् । मुख्य निर्वाचन अधिकृतको कार्यालय सहितको सुरक्षा संयन्त्रले पर्वतमा ३५ मतदान स्थल अति संवेदनशील, ३१ मतदान स्थल संवेदनशील र १० मतदान स्थललाई सामान्य सुचीमा वर्गीकरण गरेको छ ।"
विरोध खतिवडाले भुटनदेवी स्कुलमा मतदान गरे,हेटौंडा: मकवानपुर प्रतिनिधिसभा क्षेत्र नम्बर२ मा लोकतान्त्रिक बाम गठबन्धनका उम्मेदवार विरोध खतिवडाले मतदान गरेका छन् । पूर्वस्वास्थ्यमन्त्री एवम् नेकपा एकीकृत समाजवादीका उपमहासचिवसमेत रहेका खतिवडाले हेटौंडा४ भुटनदेवी स्कुलस्थित मतदान केन्द्रमा बिहान ७:१० बजे मतदान गरेका हुन् । उनी क्षेत्र नम्वर२ का उम्मेदवार भएपनि मतदान भने क्षेत्र नम्वर१ मा गरेका हुन् । मतदानपश्चात अन्नपूर्ण पोष्टलाई प्रतिक्रिया दिँदै खतिवडाले संघीय लोकतान्त्रिक गणतन्त्र र संविधानको रक्षा गर्दै आम नेपाली जनताको हित एवम् समृद्धीका लागि बनेको साझा गठबन्धनको पक्षमा मतदान गरेको बताए । त्यस्तै क्षेत्र नम्वर२ मा नेकपा एमालेका उम्मेदवार महेश वर्तौलाले भीमफेदी९ स्थित बाख्रा फारम मतदान केन्द्रबाट दिउँसो मतदान गर्ने बताएका छन् ।
जनताले स्थायी सरकार चाहेका छन् : लालबाबु,"विराटनगर : नेकपा (एमाले)का स्थायी कमिटी सदस्य लालबाबु पण्डितले जनताले मुलुकमा स्थायी सरकार चाहेको बताएका छन् । मोरङ निर्वाचन क्षेत्र नम्बर ६ बाट प्रतिनिधिसभा सदस्यका उम्मेदवारसमेत रहेका पण्डितले मतदानपछि संचारकर्मीलाई संक्षिप्त प्रतिक्रिया दिँदै यस्तो बताएका हुन् । जनताले मुलुकमा स्थायी सरकार बनाउन चाहेका छन् । सरकार बनाउन छिनाझपटी गर्ने र च्याँखो थाप्नेहरुको दिन गए, उनले भने, व्यक्तिगत स्वार्थलाई राजनीतिमा लैजानेहरुको समय सकियो । त्यस्तालाई चुनावका माध्यमबाट जनताले झापट हान्दैछन् । मतदान गर्दै प्रदेशसभा सदस्य उम्मेदवार पर्शुराम बस्नेत । नेता पण्डितले आइतबारको निर्वाचनबाट एमालेले बहुमत ल्याउने र मुलुकमा एकल सरकार बनाउने पनि बताए । उनले विराटनगर महानगरपालिका१२ स्थित महेन्द्र मोरङ क्याम्पस छ मतदान केन्द्रबाट बिहान ७:३० बजे मतदान गरेका छन् । त्यस्तै मोरङको निर्वाचन क्षेत्र नम्बर ६ खका प्रदेशसभा सदस्यका उम्मेदवार पर्शुराम बस्नेत (कृष्ण)ले पनि मतदान गरेका छन् । उनले जनपथ माध्यमिक विद्यालय मतदान केन्द्रबाट बिहान ७:३० बजेतिर मतदान गरेका हुन् । बस्नेतले पनि जनताले मुलुकमा एमालेको बहुमत चाहेको बताए । सत्ता र स्वार्थका लागि जनतालाई अलमल्याउन गठबन्धन बनाइएको छ । यो कुरा जनताले राम्ररी बुझेका छन्, उनले भने, अब एमालेको नेतृत्वमा मुलुकमा ५ वर्षको स्थायी सरकार बन्छ । जनताका सबै समस्याको सम्बोधन एमाले सरकारले नै गर्छ ।"
विश्वकप फुटबल आजदेखि,"कतार : विश्व फुटबलको महाकुम्भ मानिने विश्वकप फुटबल आइतबारदेखि कतारमा सुरु हुँदैछ। करिब एक महिना चल्ने विश्वकपमा साविक विजेता फ्रान्ससहित ३२ राष्ट्रको सहभागिता रहेको छ। सहभागी ३२ टोलीलाई आठ समूहमा विभाजन गरिएको छ। विश्वकप फुटबल २०२२ को औपचारिक उद्घाटन समारोह कतारको राजधानी दोहाबाट ४० किलोमिटरको दूरीमा रहेको अल बायत रंगशालामा आयोजना हुँदैछ। ६० हजार क्षमताको रंगशालामा विभिन्न देशका चर्चित कलाकारहरूले आफ्नो प्रस्तुति दिने छन्। जसमा दक्षिण कोरियाको रक ब्यान्ड बीटीएसका सात सदस्यमध्येका जंग कुकले उद्घाटन समारोहमा आफ्नो प्रस्तुति दिने छन्। यस्तै कोलम्बियाकी रक स्टार साकिरा, जे बल्विन, साँगीतिक समूह ब्ल्याक आइड पिज, रोवि विलियम्स, लिल बेबी र भारतीय अभिनेत्री नोरा फतेहीले पनि उद्घाटन समारोहमा आफ्नो प्रस्तुति दिने छन्। कोलम्बियन रक स्टार साकिराले सन् २०१० को विश्वकपको आधिकारिक गीत वाक वाक गाएकी थिइन्। फिफा विश्वकप फुटबल आयोजक कतारले विश्वकप अवधिभर रंगशाला वरपर मदिरा बिक्रीमा प्रतिबन्ध लगाएको छ। तर, अल्कोहलमुक्त बियर भने विश्वकपको ६४ वटै खेलमा रंगशालामा बिक्री गरिने जनाएको छ। विश्वकप हेर्न टिकट काटेकाहरूले अल्कोहल नभएको बियर किन्न पाउने छन्। स्याम्पेन, वाइन, ह्विस्कीलगायतका मदिरा भने रंगशालाको लक्जरी आतिथ्य क्षेत्रमा पिउन पाइने छ। उद्घाटन खेलमा आयोजक कतार र इक्वेडरले प्रतिस्पर्धा गर्दै छन्। कतार आयोजकका नाताले पहिलो पटक विश्वकप फुटबल खेल्दैछ भने इक्वेडरको भने चौथो सहभागिता हो। सन् २०१९ मा एएफसी एसियन कपको विजेता बन्नु नै कतारको अहिलेसम्मकै ठूलो सफलता हो। एसियाको पावर हाउस जापानलाई हराउँदै एसियन कपको उपाधि जितेको थियो। विश्व प्रसिद्ध अस्पाएर एकेडेमीबाट खेलाडी उत्पादन थालेको कतारले स्पेनिस प्रशिक्षक फेलिक्स सान्चेजको नेतृत्वमा उच्च प्रदर्शन गरिरहेको छ। समूह एमा इक्वेडर, नेदरल्यान्ड्स र सेनेगलविरुद्ध टोलीको आक्रमणभन्दा डिफेन्सको परीक्षा धेरै हुनेछ। अल बायत कतारका लागि भाग्यशाली रंगशाला पनि हो। यस रंगशालामा कतारले पछिल्लो तीन खेलमै जित निकालेको छ। त्यो पनि ९० को औसतमा। इक्वेडरको भने विश्वकपमा चौथो सहभागिता हो। सन् २००६ मा दोस्रो चरण पुग्नु नै इक्वेडरको अहिलेसम्मकै ठूलो सफलता हो। यस्तै सन् १९५९ र १९९३ मा कोपा अमेरिकामा चौथो स्थान हासिल गरेको थियो। अर्जेन्टिनी प्रशिक्षक गुस्ताभो अल्फारोको प्रशिक्षणमा इक्वेडरले उत्कृष्ट प्रदर्शन गर्ने विश्वास गरिएको छ। सन् २०२० को अगस्टमा योर्डी क्राएफलाई स्थानान्तरण गर्दै अल्फारो इक्वेडरको प्रशिक्षक बनेका थिए। उनको प्रशिक्षणमा इक्वेडरले अर्जेन्टिना र ब्राजिललाई घरेलु भूमिमा रोक्दै कतार विश्वकपका लागि छानिएको थियो। इक्वेडर २०२१ को कोपा अमेरिकामा एउटै खेल नजिते पनि क्वार्टरफाइनल पुगेको थियो। पछिल्लो फिफा वरीयता अनुसार इक्वेडर ४४औं स्थानमा छ। कतार भने इन्वेडरभन्दा ६ स्थानमाथि ५०औं स्थानमा छ। चौथोपल्ट विश्वकपमा छनोट भएको इक्वेडरलाई समूहमा अन्डर डग मानिएको छ। कतार र इक्वेडरले अहिलेसम्म जम्मा तीन खेल खेलेका छन्। जसमा दुवै टोलीले एकएक खेल जितेका छन् भने एउटा खेल बराबरीमा टुंगिएको छ। जसको पहलमा विश्वकप विश्व फुटबल महासंघ (फिफा)का तेस्रो अध्यक्ष हुन्, जुल्स रिमेट। उनी सबैभन्दा लामो समयसम्म फिफाका अध्यक्ष बनेका व्यक्ति पनि हुन्। उनले सन् १९२१ देखि सन् १९५४ सम्म फिफामा बिताएका थिए। सन् १८७३ को अक्टोबर १४ मा जन्मिएका फ्रान्सेली नागरिक रिमेट सन् १९१९ देखि सन् १९४२ सम्म फ्रान्सेली फुटबल संघको अध्यक्षको जिम्मेवारीमा पनि रहेका थिए। विश्वकप फुटबल सुरु गर्नुमा रिमेटको महत्त्वपूर्ण भूमिका छ। सन् १९३० मा आफू अध्यक्ष हुँदा रिमेटले नै विश्वकप फुटबल सुरु गरेका थिए। त्यसैले पनि विश्वकप विजेतालाई दिइने ट्रफीको नाम नै जुल्स रिमेट ट्रफी राखिएको थियो। उनले सन् १९२८ मा विश्वकप फुटबलको अवधारणा अगाडि सारेका थिए। सन् १९३० मा पहिलो विश्वकप आयोजनाको अधिकार उरुग्वेलाई दिइएपछि युरोपेली राष्ट्रहरूले असन्तुष्टिसमेत जनाएका थिए। त्यसैले विश्वकप सुरु हुनुभन्दा दुई महिना अघिसम्म पनि युरोपेली राष्ट्रहरूले विश्वकपमा सहभागिता पक्का गरेका थिएनन्। तर, रिमेटकै अग्रसरतमा पछि फ्रान्स, बेल्जियम, रोमानिया र युगोस्लाभियाले प्रतियोगितामा भाग लिने निर्णय गरेका थिए। फुटबलको माध्यमबाट विश्व भाइचारा र आपसी सद्भाव बढाउन महत्त्वपूर्ण योगदान पुर्याएका कारण रिमेटको नाम सन् १९५६ को नोबल शान्ति पुरस्कारका लागि मनोयनमा समेत परेको थियो। सन् १९५६ को अक्टोबर १६ मा आफ्नो ८३औं जन्मदिन मनाएको दुई दिनपछि उनको निधन भएको थियो। उनलाई मरणोपरान्त सन् २००४ मा फिफाले फिफा अर्डर अफ मेरिटसमेत प्रदान गरेको थियो।"
मतपेटिका लुट्न खोजे गोली हानिने,"काठमाडौं : सरकारले निर्वाचनको दिन बुथ कब्जा गर्न खोज्ने र मतपेटिका लुट्न खोज्नेमाथि गोली हान्नेसम्मको अधिकार प्रहरीलाई दिएको छ। गृह मन्त्रालयका प्रवक्ता फणिन्द्रमणी पोखरेलले निर्वाचन सुरक्षार्थ खटिएको सुरक्षाकर्मीले जिम्मेवारी वहन नगरेर कुनै अप्रिय घटना घटेमा त्यस्तो प्रहरी अधिकारीमाथि पनि सजाय हुने बताए। मतपेटिका लुटेको देख्दादेख्दै गोली नचलाउने प्रहरीलाई पनि कारबाही हुन्छ। मतदान केन्द्र तथा हरेक बुथको सुरक्षामा हतियारसहित प्रहरी तैनाथ हुन्छ, उनले भने, शंकास्पद गतिविधि गर्ने, बुथ कब्जा गर्ने खोज्ने, मतपेटिका लुट्ने तथा च्यात्ने व्यक्तिलाई प्रहरीले सिधै गोली चलाउन पाउने अधिकार प्रत्यायोजन भइसकेको छ। नेपाल प्रहरीका आईजीपी धीरजप्रताप सिंहले ७ वटै प्रदेश सबै जिल्लाका सुरक्षा प्रमुखलाई फोन गरी मतदान केन्द्र र मतपेटिकाको उच्चतम सुरक्षा गर्न निर्देशन दिएका छन्। नेपाल प्रहरीका प्रवक्ता टेकप्रसाद राईका अनुसार निर्वाचनका लागि बनाइएको एकीकृत सुरक्षा योजनामा लिखित रूपमै यो अधिकार प्रदान गरिएको छ। राई भन्छन्, मतदान स्थलमा मतपेटिका लुट्ने, अवान्छित क्रियाकलाप गर्ने तथा बुथमा आक्रमण गर्नेविरुद्ध स्थानीय प्रशासन ऐनअन्तर्गत अत्यधिक बल प्रयोग गर्ने तथा गोली हान्न सक्ने अधिकार छ। गत स्थानीय निर्वाचनमा बल प्रयोग गर्ने अवस्था आउँदा पनि गोली नहान्ने प्रहरी कारबाहीमा परेको प्रवक्ता राईले बताए। उनी भन्छन्, प्रत्येक मतदानस्थल र मतपेटिकाको पहिलो सुरक्षाको जिम्मा नेपाल प्रहरीको हो। म्यादी प्रहरीले नेपाल प्रहरीलाई सहयोग गर्ने मात्रै हो। हरेक बुथमा एक हतियारधारी प्रहरी प्रहरी प्रवक्ताका अनुसार मतदान केन्द्रको हरेक बुथमा हतियारधारी प्रहरी परिचालन हुनेछन्। मतपेटिकाको जिम्मा सम्बन्धित पक्षले नलिँदासम्म एक सेकेन्ड पनि उक्त प्रहरीले बुथ छाड्न पाउँदैन। उसले बुथमा आक्रमण गर्ने जोकोहीलाई सिधै गाली हान्न सक्छ। मतदान केन्द्रमा खटिएको सुरक्षा नेतृत्वलाई अनुमति लिइराख्नु पर्दैन। आवश्यक परेको खण्डमा उसले स्वविवेक प्रयोग गर्न सक्छ। तीनदेखि ४ वटा मतदान केन्द्रलाई हेर्ने गरी प्रहरीको मोबाइल गस्ती टोली घुमिरहेको हुन्छ। कहीँ कतै घटना हुनासाथ पाँचदेखि १० मिनेटभित्र सबै निर्वाचन केन्द्रमा पुग्ने गरी यो टोली तयारी अवस्थामा हुन्छ। जिल्ला प्रहरी कार्यालयमा रिजव टोली पनि तयारी अवस्थामै हुन्छ। प्रहरीले सुरक्षा दिँदादिँदै भीड नियन्त्रण भएन र शंकास्पद गतिविधि रोकिएन भने सशस्त्र प्रहरी मतदान केन्द्रमा आइपुग्छ। उसले पनि नसकेको र आवश्यक परेको खण्डमा नेपाली सेनाले सुरक्षा पद्रान गर्छ। मतदान स्थलमा राष्ट्रिय अनुसन्धान विभागका कर्मचारी पनि सिभिल ड्रेसमा खटिनेछन्। सूचना संकलन गर्ने र प्रहरीलाई खबर गर्नेे टोलीको जिम्मेवारी हो। निर्वाचनलाई शान्तिपूर्ण र भयरहित तरिकाले सम्पन्न गर्न नेपाल प्रहरीको सिभिल डेेसमा खटिने समूह पनि सक्रिय हुनेछ। निर्वाचन सकिएपछि निर्वाचन अधिकृतसहित, दलका प्रतिनिधिसहितको समूहले मतपेटिका जिम्मा लिन्छ। जिल्ला प्रशासन कार्यालयको सवारीसाधनमा राखेर मतपेटिका गणनास्थलमा लगिनेछ। मतपेटिका बोकेको गाडीलाई प्रहरीले स्कटिङ गर्छ। गृह मन्त्रालयका अनुसार आगामी निर्वाचनमा देशभर करिब ४ लाखको हाराहारीमा सुरक्षाकर्मी परिचालन भएका छन्। जसमा ७४ हजार ८४९ जना नेपाली सेना, ७१ हजार ६९३ जना प्रहरी, ३५ हजार सशस्त्र प्रहरी, २ हजार राष्ट्रिय अनुसन्धान विभागका कर्मचारी तथा १ लाख १५ हजार म्यादी प्रहरी खटिएका छन्। ३ हजार ६५ मतदानस्थल अतिसंवेदनशिल सरकारले सुरक्षा चुनौतीका आधारमा मतदान स्थलको वर्गीकरण गरेको छ। छिमेकी मुलुकसँग सीमानाका जोडिएको तथा सुरक्षाका हिसाबले चुनौतीपूर्ण देखिएका ३ हजार ६५ निर्वाचन स्थललाई अतिसंवेदनशिल स्थानका रूपमा राखिएको छ। प्रहरी प्रवक्ता डीआईजी टेकप्रसाद राईका अनुसार २ हजार ४३८ मतदानस्थल संवेदनशिल स्थल र अन्यलाई सामान्य अवस्थाका रूपमा हेरिएको छ। डीआईजी राई भन्छन्, सुरक्षालाई प्राथमिकताका आधारमा अतिसंवेदनशिल स्थलमा ६ देखि १२ जना प्रहरीसहित आवश्यक मात्रामा म्यादी पनि खटिनेछन्। यस्तै, संवेदनशिलमा ६ देखि ९ जना प्रहरीसहित म्यादी पनि खटिनेछन्। त्यसैगरी, सामान्य मतदान स्थलमा ३ देखि ६ जना प्रहरीसहित केही म्यादी प्रहरी पनि परिचालन हुनेछन्। निर्वाचन सुरक्षाका लागि प्रदेशमा एसएसपीको नेतृत्वमा प्रदेशस्तरीय निर्वाचन सेल र जिल्लामा डीएसपीको नेतृत्वमा जिल्ला स्तरीय निर्वाचन सेल गठन गरेर निर्वाचनका लागि सुरक्षा तयारी गरिएको छ। गृह प्रवक्ता फणिन्द्रमणी पोखरेलकै संयोजकत्वमा गृह मन्त्रालय, निर्वाचन सेल निर्माण गरिएको छ। प्रत्येक प्रदेशका लागि सम्पर्क र समन्वय गर्न गृह मन्त्रालयका सहसचिवको नेतृत्वमा रहने गरी प्रदेश समन्वय तथा सम्पर्क सेल गठन गरेर सुरक्षाफोर्स परिचालन गरिएको छ। प्रदेश स्तरमा कमान्ड पोस्ट तथा प्रदेश निर्वाचन सेल र जिल्ला स्तरमा जिल्ला कमान्ड पोस्ट तथा जिल्ला निर्वाचन सेल निर्माण गरिएको छ। नेपाल प्रहरी, सशस्त्र प्रहरी बल र राष्ट्रिय अनुसन्धान विभागका केन्द्रीय कार्यालय, प्रदेश कार्यालय र जिल्ला कार्यालयहरूमा सांगठनिक आवश्यकताअनुसार निर्वाचन सेल बनाएर काम गरिएको छ।"
यो निर्वाचन सुशासन र आर्थिक समृद्धिको लागि कोशेढुङ्गा : थापा,"हेटौंडाः राप्रपा नेपालका अध्यक्ष कमल थापाले हेटौंडा६ स्थित बंशगोपाल मतदान केन्द्रबाट मतदान गरेका छन् । उनले आइतबार बिहान ८:२० बजे मतदान गरेका हुन् । मतदानपछि सञ्चारकर्मीहरूसंग प्रतिक्रिया दिंदै थापाले यो निर्वाचन सुशासन र आर्थिक समृद्धिको लागि कोषेढुङ्गा सावित हुने विश्वास व्यक्त गरे। राष्ट्रियताको संरक्षण,सुशासन,लोकतन्त्रको रक्षाकाको लागि यो निर्वाचनले विशेष भूमिका खेल्ने उनको भनाइ छ । उनी मकवानपुर प्रतिनिधिसभा १ मा नेकपा एमालेबाट उम्मेदवार छन् ।"
माओवादी केन्द्रका वरिष्ठ उपाध्यक्ष श्रेष्ठले गरे मतदान,गोरखा : माओवादी केन्द्रका वरिष्ठ उपाध्यक्ष नारायणकाजी श्रेष्ठले मतदान गरेका छन् जन्मस्थल सिरानचोक गाउँपालिकाको परोपकार आदर्श मावि मतदान केन्द्रमा बिहान ७:५७ बजे मतदान गरेका हुन् । देशभर एकैचरणमा आज बिहान ७ बजेदेखि सुरु भएको मतदान बेलुका ५ बजेसम्म जारी रहने निर्वाचन आयोगले जनाएको छ। नेपाल सङ्घीय लोकतान्त्रिक गणतन्त्रमा प्रवेश गरेपछि प्रतिनिधिसभा र प्रदेशसभाको यो दोस्रो निर्वाचन हो। यसअघि २०७४ सालमा प्रतिनिधिसभा र प्रदेशसभाको निर्वाचन भएको थियो। प्रतिनिधिसभाको प्रत्यक्ष र समानुपातिक गरी २७५ सिटका लागि निर्वाचन भएको हो। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्। प्रतिनिधिसभाकै समानुपातिकतर्फको ११० सिटका लागि २ हजार ४०२ उम्मेदवार प्रतिस्पर्धामा छन्। त्यसैगरी प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ।
लमजुङमा पृथ्वीसुब्बा गुरूङ र देवप्रसाद गुरूङले गरे मतदान,"बेंसीसहर : निर्वाचन आयुक्त जानकी कुमारी तुलाधरले गृह जिल्ला लमजुङमा मतदान गरेकी छन्। आयुक्त तुलाधरले सुन्दरबजार नगरपालिका२ को महेन्द्र मावि मतदान केन्द्रबाट मतदान गरेकी हुन्। लमजुङमा प्रतिनिधिसभा सदस्य उम्मेदवार नेकपा माओवादी केन्द्रका महासचिव देवप्रसाद गुरूङले सुन्दरबजार नगरपालिका२ भाटेओडारस्थित भारती सदन मावि मतदान केन्द्रमा मतदान गरे। सोहि मतदान केन्द्रमा नेकपा समाजवादी पार्टीका केन्द्रीय अध्यक्ष राजु कार्कीले पनि मतदान गरेका छन्। प्रतिनिधिसभा सदस्य उम्मेदवार एमाले उपमहासचिव पृथ्वीसुब्बा गुरूङले क्ब्होँलासोथर गाउँपालिका९ बुद्धोदय मावि गिलुङमा मतदान गरेका छन्। मुख्य निर्वाचन अधिकृत शिवप्रसाद खनालका अनुसार लमजुङमा १ लाख ३३ हजार ५ सय ५९ जना मतदाता छन्। प्रदेश१ मा ६३ हजार ५ सय ७५ र प्रदेश२ मा ६९ हजार ९ सय ८४ मतदाता छन्। स्थानीय चुनावपछि २ हजार ६५ मतदाता नयाँ थपिएका छन्। निर्वाचन कार्यालयका अनुसार निर्वाचनका लागि सुरक्षाकर्मीबाहेक १ हजार ४ सय ९७ जना कर्मचारी खटिएका छन्। जिल्ला निर्वाचन अधिकृत नारायणप्रसाद सापकोटाले मतदान अधिकृत, सहायक मतदान अधिकृत, सहायक कर्मचारी र कार्यालय सहयोगी कर्मचारी खटिएको बताए। निर्वाचनमा सहयोग गर्न ७ सय २८ जना स्वयंसेवक खटिएका छन्। लमजुङमा २ वटा अस्थायीसहित १ सय ३० मतदान स्थल छन्। सबै मतदान केन्द्रहरूमा शान्तिपूर्ण रूपमा मतदान भएको प्रमुख जिल्ला अधिकारी सुशील वैद्यले जानकारी दिए।"
माधव नेपालले मतदानपछि भनेः निरंकुश व्यवस्था लागू गर्ने प्रयासलाई असफल बनायौं,रौतहटः नेकपा एकीकृत समाजवादीका अध्यक्ष तथा पूर्वप्रधानमन्त्री माधव कुमार नेपालले रौतहट सदरमुकाम गौरस्थित श्रीराम जानकी कन्या आधारभुत विधालयमा रहेको मतदान केन्द्रबाट मतदान गरेका छन्। गौरस्थित राम जानकी प्रावि नेता नेपालले बिहान मतदान गरेका हुन्। मतदानपछि अध्यक्ष नेपालले लोकतान्त्रिक व्यवस्थालाई संस्थागत गर्न निर्वाचन नै महत्वपूर्ण माध्यम भएको बताए। मतदान गर्दै अध्यक्ष नेपालले निर्वाचनका माध्यमबाट आफैंलाई शासन गर्ने व्यक्ति जनता आफैंले रोज्नुपर्ने भएकाले ध्यानपूर्वक मतदान गर्नुपर्ने बताए। सत्ताको आडमा निरंकुश लादेर कहिले पनि जनताको सामना गर्न नपर्ने दिनहरु अब फर्केर नआउने उनको भनाइ छ। अध्यक्ष नेपालले मुलुकमा निरंकुश व्यवस्था लागू गर्ने प्रयासहरुलाई आफूहरुले असफल बनाएको बताए। आफ्नै जिल्लामा मतदाताकोबीचमा मत खसाल्नुपाउदा खुसी लागेको नेपालको भनाइ छ।
अग्नि सापकोटाले गरे मतदान,सिन्धुपाल्चोक : निवर्तमान सभामुख अग्निप्रसाद सापकोटाले सिन्धुपाल्चोकको चौतारा साँगाचोकगढी नगरपालिकास्थित सेतीदेवी पञ्चकन्या मावि कुविण्डे मतदान केन्द्रबाट मतदान गरेका छन्। सभामुख सापकोटा मतदानका लागि शनिबार मात्रै सिन्धुपाल्चोक पुगेका हुन्।
मधेसमा दलित मत निर्णायक,"जनकपुरधाम : राज्यका सबै निकायमा मधेसी का लागि २२ प्रतिशत आरक्षणको व्यवस्था छ। तर, मधेसमा १७ प्रतिशत जनसंख्या भएको मधेसी दलित समुदाय उक्त आरक्षण कोटाबाट सधैं वञ्चित छ। त्यसैकारण नीति निर्माण तहमा मधेसी दलितको प्रतिनिधित्व निकै कम छ। जनसंख्यामा आधारमा समानुपातिक समावेशी सिद्धान्त लागू हुनुपर्ने यहाँका दलित अगुवाहरू बताउँछन्। जनसंख्या र राजनीतिक सचेतनाका कारण आगामी दिनमा मधेसमा दलित, जनजाति र मुस्लिमहरू हाबी हुने उनीहरूको तर्क छ। राज्यसँग जनसंख्याका अनुपातमा आरक्षण र प्रतिनिधित्व माग गर्ने मधेसी नेताहरूले मधेसमा पनि स्थानीय समावेशी र समानुपातिक लागू गर्नुपर्ने बताउँछन्, राजनीतिक विश्लेषक नित्यानन्दन मण्डल। संविधानमा जनसंख्याको आधारमा समावेशी र समानुपातिकको माग गर्ने मधेसी नेताहरूले स्थानीय तहमा त्यो सिद्धान्त लागू गराउनु पर्दैन ?, मण्डलले प्रतिप्रश्न गर्दै भने, आफूले माग्ने तर आफू मातहत चाहिँ अरूलाई नदिने कुरा हुँदैन। त्यो बाध्यकारी जस्तै हुन्छ। दलित, जनजाति, मुस्लिम, थारूलाई पनि जनसंख्याको अनुपातमा प्रतिनिधित्व गराउन आनाकानी गरे मधेसमा पुनः अर्को विद्रोह हुने उनको विश्लेषण छ। राजनीतिक सचेतना बढ्यो र आर्थिक रूपमा समुन्नत हुन सक्यो भने मधेसमा अबको राजनीतिक वर्चश्व दलित समुदायको हुनेमा शंका छैन, पूर्वमन्त्री महेन्द्र पासवान भन्छन्, मधेसमा २५ प्रतिशत दलित समुदायहरू एकजुट हुनुको विकल्प छैन। मधेसमा समानुपातिक समावेशी सिद्धान्त लागू भए दलित पहिलो शक्ति हुने उनको तर्क छ। मधेसी दलित समुदायको जनसंख्या करिब १७ प्रतिशतको हाराहारीमा छ। तर, यहाँको राजनीति करिब ३ प्रतिशत जनसंख्या भएको कथित उच्च जातको हातमा छ। अबको मधेसको राजनीतिमा मधेसी दलित र जनजातिलाई विश्वासमा नलिए अब कसैको पनि राजनीति अघि नबढ्ने बताउँछन, जनकपुरका युवा रामप्रवेश मण्डल। मण्डलले भने, दलित र जनजाति एकै ठाउँमा उभिन जरुरी छ। मधेसी आरक्षण कोटामा मधेसीबाहेककै समुदायको मात्रै हालीमुहाली रहेको भन्दै दलित अधिकारकर्मी असन्तुष्ट छन्। २०७८ को प्रारम्भिक जनगणनाअनुसार मधेसको जनसंख्या ६१ लाख २६ हजार २८८ छ। त्यसमध्ये ९ लाख अर्थात् कुल जनसंख्याको १६५० प्रतिशत दलित समुदायको छ। त्यसकारण मधेसमा दलितको मत नै निर्णायक हुने बताउँछन्, मानव अधिकारकर्मी विनोद महरा। दलितको क्षमता बढाउन भन्दै मधेसमा थुप्रै राष्ट्रियअन्तर्राष्ट्रिय गैरसरकारी संघ संस्था क्रियाशील छन्। केही समयअघि क्षमा अभियान पनि चलेको थियो। गैरदलितका अगुवाहरूले दलितका मत र मनलाई प्रभाव पार्न क्षमा अभियान सञ्चालन गरेका थिए। तर, दलितसँग क्षमा माग्ने भन्दा पनि उनीहरूलाई अधिकार सम्पन्न बनाउन लाग्नुपर्ने अधिकारकर्मी महराको भनाइ छ। दलित समुदायको धेरै जनसंख्या मुख्य गरी सप्तरी र सिरहामा छ। यी दुई जिल्लामा दलित मत निर्णायक हुने पूर्वसचिव तथा दलित अधिकारकर्मी मानबहादुर विश्वकर्मा बताउँछन्। राजनीतिक सचेतनाका कारण आगामी दिनमा मधेसमा दलित मत निर्णायक हुनेमा अब कुनै शंका छैन, विश्वकर्माले भने, मधेसी दलले उठाएको मागले दलित समुदायलाई फाइदा हुन सक्ने अनुभूति मधेसका दलितहरूले गरेका छैनन्। त्यसैले दलितहरूको अलग्गै आन्दोलन हुन सक्छ। मधेसका दलित अगुवाहरू आफ्नो समुदायको मत निर्णायक हुने स्थिति हुनु राम्रो पक्ष मान्छन्। तर, गरिबी र विपन्नताका कारण आर्थिक लोभप्रलोभनमा फसेर मुद्दा नै बिक्ने गरेको उनीहरूको गुसासो छ। सप्तरीमा सबैभन्दा बढी दलितहरूको जनसंख्या छ। जहाँ दलित समुदायको जनसंख्या १ लाख ५५ हजारको हाराहारीमा छ। यो भनेको जिल्लाको कुल जनसंख्याको २५ प्रतिशत हो। २०७८ को प्रारम्भिक जनसंख्या गणनाले सिरहामा पनि दलितको जनसंख्या उच्च छ। जहाँको कुल जनसंख्या ६ लाख ३७ हजार छ। १ लाख ४० हजार ४७३ दलितको छ। सिरहामा २२ प्रतिशतको हिस्सा दलितले ओगटेका छन्। त्यसैगरी, धनुषामा १७५ प्रतिशत, महोत्तरीमा १६५, सर्लाहीमा १४५, रौतहटमा १४, बारामा १३ र पर्सामा १४ प्रतिशत जनसंख्या दलित समुदायको छ। यसैगरी, मुस्लिम समुदाय पनि मधेसको राजनीतिको निर्णायक मतदाता हुन्। मधेसमा मुस्लिमको जनसंख्या १२ प्रतिशत छ। यादवको जनसंख्या झण्डै १५ प्रतिशत छ। आदिवासी मधेसी ९ प्रतिशत छ। उक्त प्रदेशमा तेली कोइरी (कुशवाहा) को जनसंख्या ६ प्रतिशत छ। पहाडी समुदायको जनसंख्या १२२५ प्रतिशत छ। यस्तै कथित उच्च जातभित्र पर्ने ब्राह्मण, कायस्थ, भूमिहारको जनसंख्या भने २५ प्रतिशतको हाराहारीमा छ। मधेसको हरेक परिवर्तनको आन्दोलनमा सक्रिय सहभागिता रहेको दलित समुदायलाई अघि बढाउन राजनीतिक सचेतना बढाउनुपर्ने पूर्वमन्त्री पासवानको भनाइ छ। दलित समुदायमा राजनीतिक सचेतना बढेको तथा आर्थिक उन्नति पनि क्रमशः हुँदै गएकाले दलित समुदाय हावी हुने पक्का रहेको दाबी गर्छन्। मधेसमा दलित उम्मेदार मधेसका ८ जिल्लामा ५९० उम्मेदवार चुनावी मैदानमा छन्। तीमध्ये ७ जना मात्रै मधेसी दलित समुदायका छन्। राष्ट्रिय राजनीतिका ठूला कुनै पनि दलले मधेसी दलित समुदायबाट उम्मेदवार खडा गरेका छैनन्। नेमकिपाले रौतहट३ मा रफिक दर्जीलाई उम्मेदवार बनाएको छ। राप्रपाले सिराहा१ मा हरिराम दास र नेपाल जनमत पार्टीले बारा३ मा गोपाल दासलाई टिकट दिएको छ। दलित समुदायबाट ४ जना स्वतन्त्र उम्मेदवार छन्। सिराहा२ मा लक्ष्मणकुमार दास, धनुषा३ मा मात्रिकाप्रसाद दास, रौतहट१ मा अनिलकुमार लाल दास र रौतहट३ मा उमेशकुमार तत्मा चुनावी मैदानमा छन्।"
गगन थापाले गरे मतदान,काठमाडौंः नेपाली कांग्रेसका महामन्त्री गगन थापाले मतदान गरेका छन् । थापाले मैतीदेवी मन्दीरको मतदान केन्द्रबाट मतदान गरेका हुन् । थापाले लोकतन्त्रको सबैभन्दा ठूलो उत्सव आवधिक निर्वाचनमा अधिकतम सहभागिताले मात्र दल र समग्र मुलुकले खोजेको परिवर्तन सम्भव हुने बताए । विवेकपूर्ण निर्णयमा विश्वस्त हुँदै उत्सवमा उत्साहपूर्वक सहभागी हुन अनुरोध गरे ।
प्रतिनिधिसभा तथा प्रदेशसभा सदस्यका लागि देशभर मतदान सुरु,काठमाडौं : प्रतिनिधिसभा तथा प्रदेशसभा सदस्य निर्वाचन सदस्य चयनका लागि मतदान सुरु भएको छ। देशभर एकैचरणमा आज बिहान ७ बजेदेखि बेलुका ५ बजेसम्म मतदान गर्न पाइने निर्वाचन आयोगले जनाएको छ। नेपाल सङ्घीय लोकतान्त्रिक गणतन्त्रमा प्रवेश गरेपछि प्रतिनिधिसभा र प्रदेशसभाको यो दोस्रो निर्वाचन हो। यसअघि २०७४ सालमा प्रतिनिधिसभा र प्रदेशसभाको निर्वाचन भएको थियो। प्रतिनिधिसभाको प्रत्यक्ष र समानुपातिक गरी २७५ सिटका लागि निर्वाचन भएको हो। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्। प्रतिनिधिसभाकै समानुपातिकतर्फको ११० सिटका लागि २ हजार ४०२ उम्मेदवार प्रतिस्पर्धामा छन्। त्यसैगरी प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ। निर्वाचनका लागि १ करोड ७९ लाख ८८ हजार ५७० मतदाताको नामावली यसअघि आयोगले सार्वजनिक गरेको थियो। प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५७० जना मतदाताले मताधिकार प्रयोग गर्नेछन। आयोगको तथ्यांकअनुसार यसपटक १२ हजार ९३ उम्मेदवार छन्। प्रतिनिधि तथा प्रदेशसभाको पहिलो हुने निर्वाचित हुने निर्वाचन प्रणालीका लागि ३ करोड ९९ लाख ६२ हजार ५ सय मतपत्र र प्रतिनिधिसभा तथा प्रदेशसभाको समानुपातिक निर्वाचन प्रणालीका लागि ४ करोड ६ लाख ५ हजार गरी कुल ८ करोड ५ लाख ६७ हजार ५ सय मतपत्र छापिएको थियो। देशैभरीका मतदाताका लागि १० हजार ८९२ मतदान स्थलका २२ हजार २२७ मतदान केन्द्रको व्यवस्थान गरिएको छ। यसैगरी १४१ अस्थायी मतदान केन्द्र र आफूलाई पायक पर्ने तथा आफू खटिएका मतदान केन्द्रबाट करिब ४ लाख ५० हजार अस्थायी मतदाताले प्रतिनिधिसभाको समानुपातिक निर्वाचन प्रणालीतर्फ मतदान गर्न लागेको आयोगले जनाएको छ।
कांग्रेसका नेता कृष्णप्रसाद सिटौलाले गरे मतदान,झापा : नेपाली कांग्रेसका नेता कृष्णप्रसाद सिटौलाले मतदान गरेका छन्। प्रतिनिधिसभा सदस्यका लागि झापा क्षेत्र नम्बर ३ बाट गठबन्धनका साझा उम्मेदवार बनेका कांग्रेस नेता सिटौलाले भद्रपुर नगरपालिका१० स्थित कलवलगुढी आधारभूत विद्यालयको (क) मतदान केन्द्रबाट आज बिहान ७ बजेर २० मिनेटमा मतदान गरेका हुन्। सिटौलासँगै उनकी श्रीमती कविताले पनि त्यही केन्द्रमा मतदान गरेकी थिइन्। सिटौलाको झापा क्षेत्र नम्बर ३ निर्वाचन क्षेत्र भएकाले उनले आफुलाई मतदान गर्न पाएनन्। उनले झापा १ का उम्मेदवारलाई मतदान गरे। ७ बजे नै मतदान स्थल पुगेका सिटौला १५ मिनेट लाइनमा बस्नु परेको थियो। कर्मचारीलाई मतदान व्यवस्थापन मिलाउन केही ढिला भएको थियो।
झापाको एउटा मतदान केन्द्रमा मतदान स्थगित,"झापा : झापाको एउटा मतदान केन्द्रमा मतदान स्थगित भएको छ। झापा क्षेत्र नम्बर ४ अन्तरगत शिवसताक्षी नगरपालिका १० स्थित बाल निकुञ्ज माविको (ग) मतदान केन्द्रमा मतदान स्थगित बनेको जिल्ला निर्वाचन कार्यालय झापाका निर्वाचन अधिकारी तुलसी नेपालले जानकारी दिए। सो मतदान केन्द्रमा मतदान सुरु भएको थियो। प्रतिनिधिसभा सदस्यको मतपत्र मतदाताले समानुपातिक मतपेटिकामा खसालेपछि मतदान अवरुद्ध भएको उनले बताए। अहिले सोही विषयमा सर्वदलीय छलफल भइरहेको उनले बताए। मतदान अधिकृतको कमजोरीले त्यसो भएको हुन सक्ने अनुमान गरिएको छ। यता जिल्लाका ७६६ मतदान केन्द्र र दुई अस्थायी मतदान केन्द्र रहेको छ। केही मतदान केन्द्रमा व्यवस्थापनमा ढिलासुस्ती हुँदा समयमा मतदान सुरु हुन सकेको थिएन। कतै १५ मिनेट त कतै ३० मिनेटसम्म ढिला भएको थियो। झापामा ६ लाख ६३ हजार ३ सय ११ मतदाता रहेको छ। गत वैशाखमा सम्पन्न भएको स्थानीय तहको निर्वाचनपछि झापामा १३ हजार भन्दा बढी नयाँ मतदाता थपिएका छन्। निर्वाचनको सुरक्षाका लागि जिल्लामा ३४ सय म्यादीसहित नेपाल प्रहरी ५५ सय, सशस्त्र प्रहरी १ हजार ७२, नेपाली सेना र अनुसन्धान गरी करिब ७ हजार सुरक्षाकर्मी परिचालन गरिएको जिल्ला प्रशासन कार्यालय झापाले जनाएको छ। अहिले जिल्लाभर त्यस्तो कुनै अप्रिय घटना नघटेको प्रहरी कार्यालय झापाका एसपी विश्वमणि पोखरेलले जानकारी दिए। अहिले शान्तिपूर्ण रुपमा मतदान सुचारु भइरहेको उनले बताए।"
वर्षमान पुनले गरे रोल्पामा मतदान,रोल्पा : माओवादी केन्द्रका उपमहासचिव वर्षमान पुन अनन्तले गृह जिल्ला रोल्पामा मतदान गरेका छन् । पुनले बिहान ७:३० बजे रोल्पा नगरपालिका७ स्थित बालउदय मा वि केन्द्रबाट मतदान गरेका हुन् । पुन सत्तारुढ गठबन्धनका तर्फबाट रोल्पाबाट प्रतिनिधिसभा सदस्य उम्मेदवार छन् । देशभर एकैचरणमा आज बिहान ७ बजेदेखि बेलुका ५ बजेसम्म मतदान गर्न पाइने निर्वाचन आयोगले जनाएको छ। नेपाल सङ्घीय लोकतान्त्रिक गणतन्त्रमा प्रवेश गरेपछि प्रतिनिधिसभा र प्रदेशसभाको यो दोस्रो निर्वाचन हो। यसअघि २०७४ सालमा प्रतिनिधिसभा र प्रदेशसभाको निर्वाचन भएको थियो। प्रतिनिधिसभाको प्रत्यक्ष र समानुपातिक गरी २७५ सिटका लागि निर्वाचन भएको हो। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्। प्रतिनिधिसभाकै समानुपातिकतर्फको ११० सिटका लागि २ हजार ४०२ उम्मेदवार प्रतिस्पर्धामा छन्। त्यसैगरी प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ।
"सोलुमा मतदान सुरु, चिसोले मतदाताको उपस्थिति न्यून",सोलुखुम्बु : हिमाली जिल्ला सोलुखुम्बुमा पनि प्रतिनिधिसभा तथा प्रदेशसभा सदस्य चुनावको मतदान सुरु भएको छ । अन्य जिल्लाहरुमा जस्तै बिहान ७ बजेबाटै यहाँका धेरै जसो केन्द्रहरुमा मतदान सुरु भएको मुख्य निर्वाचन अधिकृतको कार्यालयले जनाएको छ । यद्यपी चिसोका कारण मतदाताहरुको संख्या अत्यन्त न्यून रहेको छ। बिहानको अत्यन्त चिसो भएकाले सदरमुकाम सल्लेरी आसपासकै मतदान केन्द्रहरुमा समेत मतदाताको उपस्थिति न्यून रहेको मतदान अधिकृतहरुले बताएका छन् । तर विस्तारै मतदाताहरु आउने क्रम बढ्ने बाइएको छ । जिल्लाको सबै भन्दा अग्लो स्थानमा रहेको पाङबोचे आवि मतदान केन्द्रमा पनि अहिले मतदान सुरु भइसकेको मतदान अधिकृत ङवाङ दोर्जी बाहिङले जानकारी दिए । जिल्लामा १२२ मतदानस्थल र १३६ वटा मतदान केन्द्र छन् । ८१ हजार ५ सय २ जना मतदाता रहेको जिल्लामा प्रतिनिधिसभा र प्रदेशसभा सदस्यमा गरि २० जना उम्मेद्वार चुनावी प्रतिस्पर्धामा छन् ।
"मोरङको बेलबारीमा शंकास्पद वस्तु फेला, सबै मतदान केन्द्रमा मतदान सुरु","विराटनगर : सबैतिर मतदान जारी रहेका बेला मोरङको बेलबारी नगरपालिका२ लालभित्तीमा शंकास्पद वस्तु फेला परेको छ। टिनको बट्टाबाट तार बाहिर निकालेर छाडेको अवस्थामा बमजस्तो देखिने शंकास्पद वस्तु आइतबार बिहान ८:३० बजेतिर फेला परेको हो। मोरङ प्रहरी प्रमुख एसपी शान्तिराज कोइरालाले शंकास्पद वस्तु फेला परेपछि सुरक्षा सतर्कता बढाइएको जानकारी दिए। उनका अनुसार मानिसको आवतजावत बन्द गरेर उक्त स्थानलाई प्रहरीले सुरक्षित राखेको छ। उक्त वस्तु डिस्पोज गर्नका लागि नेपाली सेनाको टोली घटनास्थलतर्फ जाँदै छ। एसपी कोइरालाले निर्वाचन बहिष्कार गरेको समूहले मतदानलाई प्रभावित पार्नका लागि शंकास्पद वस्तु राखेको हुनसक्ने बताए। तर सबैतिरको सुरक्षा व्यवस्था कडा पारिएका कारण ढुक्क भएर मतदान गर्न मतदातालाई उनको आग्रह छ। मतदाता, उम्मेदवार र मतदानमा खटिने कर्मचारी सबैको सुरक्षाको ग्यारेन्टी गरिएको छ, एसपी कोइरालाले भने। यसैबीच मोरङका सबै मतदान केन्द्रमा बिहानैदेखि मतदान सुरु भएको छ। मतदाताहरु बिहानैदेखि मत खसाल्न लाइनमा बसेका छन्। मतदानस्थल ३ सय ६ वटा रहेको मोरङमा ८ सय ३९ वटा स्थायी र २ वटा अस्थायी केन्द्र छन्। सबै केन्द्रमा मतदान सुरु भएको प्रमुख जिल्ला अधिकारी काशीराज दाहालले बताए। उनका अनुसार कुनै पनि अवरोध बिना निर्वाध रूपमा मतदान गर्ने क्रम जारी छ। भयरहित, स्वतन्त्र, निष्पक्ष, मर्यादित र धाँधलीरहित हिसाबबाट निर्वाचन सम्पन्न गर्न उच्च सुरक्षा सतर्कता बढाइएको छ, प्रजिअ दाहालले भने, सबै खालका त्रासबाट मुक्त भएर स्वविवेकले मतदान गर्न मतदातामा आग्रह गरिएको छ। मोरङको जहदा गाउँपालिका३ स्थित श्री लक्ष्मी आधारभूति विद्यालयमा मतदान केन्द्रमा मत खसाल्न लाइनमा बसेकाहरु। मोरङको धनपालथान गाउँपालिका७ स्थित नवजीवन विद्यालय मतदान केन्द्रमा मत खसाल्न लाइनमा बसेकाहरु।"
भोट र भोकको तितो फरक,"प्रतिनिधि सभा र प्रदेश सभा निर्वाचनको आज महत्त्वपूर्ण दिन हो। निर्वाचनको मुख्य काम नै मतदान हो, जुन आज हुँदैछ। देशको भविष्यको निर्धारण गर्ने दिन हो मतदानको दिन भनेको। मतदानबाट चुनिएका व्यक्ति नै देशको नीति नियम र सरकार निर्माणको काममा लाग्नेछन्। यही बेला थुप्रै युवा भने देशको भन्दा आफ्नै भविष्यका लागि विदेश यात्रामा लागेका छन्। मतदानको अघिल्लो दिन त्रिभुवन अन्तर्राष्ट्रिय विमानस्थलमार्फत विदेशिने युवाको लर्काे थियो। भोटको चिन्ता पटक्कै उनीहरूमा थिएन। केवल थियो त भोकको। देशमा रोजगारी छैन। भोक मेटाउन अर्थात् रोजीरोटीका लागि विदेशिनुका उपाय उनीहरूसँग भएन। अझ एक युवा यस्ता पनि भेटिए जसकी श्रीमतीलाई ब्लड क्यान्सर छ र उनी उपचारका लागि खर्च जुटाउन विदेशिन बाध्य थिए। बिरामी श्रीमती र आमाबाबालाई छोडेर अनि घर परिवारका सदस्य साथै नातापाताबाट टाढा हुनु कसैको रहर किन हुन्थ्यो र ? विवशता नै त्यस्तै छ, रोजगारीका लागि विदेशिनुको विकल्प छैन। यही चुनावमा प्रमुख दलहरूले रोजगारीको नारा खुबै दिएका छन्। तर, थुप्रैलाई विश्वास भएन कि देशमा रोजगारी सिर्जना हुन्छ। यसपालिमात्रै होइन, हरेक चुनावमा दलहरूले दिने नारामा रोजगारी छुट्दैन। तर जुनसुकै सरकार बने पनि जसले जिते पनि रोजगारी सिर्जना हुँदैन। युवाले स्वदेशमा इलम गर्ने वातावरण छैन। जागिर दिने कुनै व्यापार, व्यवसाय र उद्योग धन्दा छैन। दिनहुँ त्रिभुवन अन्तर्राष्ट्रिय विमानस्थलमार्फत विदेशिने र वैदेशिक रोजगारीमा जानेहरू हजारभन्दा बेसी हुन्छन्। तिनको भोकले, तिनको आँसुले हाम्रा राजनीतिकर्मीलाई भने कहिल्यै छोएको छैन। वैदेशिक रोजगारीको पीडा कतिसम्म भने कोही उतै अंगभंग भए उपचारको बाटो हुँदैन। त्यतिमात्रै होइन कथं मृत्यु भइहाले सरकारले लाससम्म ल्याइदिन सक्दैन, अरु के कुरा ! दलहरूलाई, उम्मेदवारहरू र तिनका नेताहरूलाई भोटको चिन्ता छ। कसरी जितिएला भनेर उनीहरूले गर्नु नगर्नु अनेक बाचा गरेका छन्। अनेक हत्कण्ठा पनि यसबीचमा अपनाएका छन्। तर, जितिसकेपछि गर्ने के भने कसरी हुन्छ सरकारमा जाने र आफू र आफ्नाहरूलाई पोस्ने। त्यही बिडम्वनाबाट आजित नेपालीले यसपालि चुनावमा धेरै नयाँ अनुहारको पनि खोजी गरेका थिए। ठूला भनिने दलहरूले नयाँ अनुहारलाई उम्मेदवारसम्म पनि खास रूपमा बनाएनन्। आलोपालो सरकारमा जानेर राष्ट्रिय ढुकुटी बाँडीचुँडी गर्ने सिवाय केही हुन्न भन्ने नेपाली जनतालाई परिसकेको छ। तै उनीहरू चुनावमा भाग लिएर कमसल र खराबभन्दा केही न केही असल उम्मेदवार छनोट गर्न भने लालायितै छन्। लोकतन्त्रको मेरुदण्ड निर्वाचन हो। तर निर्वाचनबाट चुनिएर सरकार गठन गर्नुमात्रै पनि पूरापूर लोकतन्त्र होइन भन्ने नेपाली जनतालाई थाहा भइसकेको छ। लोकतन्त्र भनेको उत्तरदायी शासन व्यवस्था हो। जनताको पीरमर्काको सम्बोधन गर्ने सरकारमात्रै लोकतान्त्रिक हो। जो, आफ्ना नागरिकका समस्या सम्बोधन गर्न केन्द्रित बन्छ, त्यो लोकतान्त्रिक सरकार हो। हाम्रो देशको हकमा भने सरकार चुन्ने प्रक्रियामा बाहेक जनताले वास्तविक लोकतन्त्र अनुभूत गर्न पाएका छैनन्। सरकारमा जानेहरूकै आसेपासेहरूको भलो हुने, उन्नति प्रगति हुने कुरूपतन्त्र जो मौलाएको छ। त्यसको मारमा नै युवाहरू परेका छन् र तिनले देशमा कुनै इलम गर्न पाएका छैनन्, रोजगारीको अवसर पाएका छैनन्। यस्तो दुरावस्थाको अन्त्य नभएसम्म, देशमै रोजागारी सिर्जना नभएसम्म युवाहरूको विदेश पलायन रोकिन्न। हाम्रो लोकतन्त्र पनि वास्तविक लोकतन्त्र हुन सक्दैन। आजको मतदानले जनउत्तरदायी जनप्रतिनिधिहरू चुन्न सकोस् र देशको अर्थतन्त्रमा परिवर्तन ल्याएर देशलाई समृद्धिको दिशामा अघि बढाओस्। भोटले भोकको पीडा सम्बोधन गरोस्। जनताको रोजाइ : नेताको क्षमता र आचरण भोट हाल्नै सिकाएनन् मत हाल्न ८ घण्टा पैदल भोटले पेट भरेन, कसैले केही गरेन"
देशैभरको निर्वाचनको अनुमगन केन्द्रबाट भइरहेको छ : प्रमुख निर्वाचन आयुक्त थपलिया,काठमाडौं : प्रमुख निर्वाचन आयुक्त दिनेश कुमार थपलियाले देशैभरको निर्वाचनको अनुमगन केन्द्रबाट भइरहेको बताएका छन्। भक्तपुरको लोकन्थलिस्थित मतदान केन्द्रमा मतदानपछि सञ्चारकर्मीसँग कुरा गर्दै उनले प्रतिनिधिसभा र प्रदेशसभा निर्वाचनमा ७० प्रतिशत भन्दा बढी मत खस्ने अनुमान गरेको बताएका छन्। थपलियाले देशैभर मतदान सुरु भइसकेको भन्दै विवेकताका साथ मताधिकार गर्न मतदातालाई आग्रह गरे। अहिलेसम्मको सुरक्षा व्यवस्था र व्यवस्थापकिय तयारीमा कुनै कमी कमजोरी हुन नदिइएको र शान्तिपूर्ण रुपमा निर्वाचन सम्पन्न हुने उनको विश्वास छ। उनले मतदान गर्न केहि समय लागेकाले व्यवस्थापकिय कामलाई थप सहजिकरण गर्न निर्वाचन अधिकृतहरुलाई आग्रह गरे। निर्वाचन सकिएलगतै मतपेटिका संकलन भएपछि मतगणना सुरु हुने उनको भनाई छ। थपलियाले मंसिर २२ गतेसम्म निर्वाचनको सम्पूर्ण काम सम्पन्न गर्ने दावी गरे। मतपेटिका संकलन हुने बित्तिकै मतगणना सुरु हुन्छ : प्रमुख निर्वाचन आयुक्त थपलिया
मतपेटिका संकलन हुने बित्तिकै मतगणना सुरु हुन्छ : प्रमुख निर्वाचन आयुक्त थपलिया,"काठमाडौं : प्रमुख निर्वाचन आयुक्त दिनेशकुमार थपलियाले सबै मतदातालाई आजको निर्वाचनमा सहभागी भई मताधिकार प्रयोग गर्न आह्वान गरेका छन्। आइतबार भक्तपुरमा मतदान गरेपश्चात थपलियाले निर्वाचनलाई स्वच्छ, निष्पक्ष र व्यवस्थित गर्न निर्वाचनमा खटिएका कर्मचारीहरूलाई निर्देशन दिएका छन्। उनले निर्वाचनलाई स्वच्छ, स्वतन्त्र, निष्पक्ष र भयमुक्त वातावरणमा सम्पन्न गराउन सबैलाई आग्रह गरेका छन्। निर्वाचनको कार्य सम्पादन गर्ने सिलसिलामा प्रभाव, दबाब, भनसुन, धम्कीमा रहेर काम नगर्न निर्वाचन आयोगले कर्मचारीलाई सचेत गराएका छन्। उनले ७० प्रतिशत मतदाताले मतदान गर्ने अपेक्षा लिएको बताए। 'आज ५ बजे मतदान कार्य सम्पन्न भएपछि मतपेटिका संकलन हुन्छ। त्यसपश्चात केहि समय छलफलपश्चात मत गणनाको कार्य हुन्छ।' थपलियाले भने,' हिमाली जिल्लामा आज राति नै सबै मतपेटिका आउन सम्भव नभएकाले हेलिकप्टरबाट पनि ल्याइने छ। ' थपलियाले मतगणना छिटो सम्पन्न गराउने कर्मचारीलाई पुरस्कारको समेत व्यवस्था गरेका छन्।"
यी हुन् ७० वर्ष नाघेका प्रमुख पार्टीका शीर्षस्थ उम्मेदवारहरू,काठमाडौं : प्रतिनिधिसभातर्फ ३५ जनाभन्दा बढी उम्मेदवारहरूको उमेर ७० वर्ष कटेको छ। निर्वाचन आयोगले प्रकाशन गरेको अन्तिम नामावलीमा ७० वर्षदेखि ९९ वर्ष उमेर समूहका ३५ जना रहेका छन्। तीमध्ये अधिकांश शीर्षस्थ नेताहरू नै छन्। कूल २ हजार ४१२ उम्मेदवारमध्ये ३५ जना देशकै ठूलो पार्टी एमालेदेखि स्वतन्त्रसम्म रहेका छन्। सबैभन्दा धेरै उमेरका उम्मेदवार रहेका छन् गोरखा २ का टीकादत्त पोखरेल। उनको उमेर ९९ वर्ष रहेको छ। उनले कांग्रेस बीपीबाट उम्मेदवारी दिएका हुन्। सो क्षेत्रमा प्रचण्डसहित १२ जनाको उम्मेदवारी परेको छ। त्यस्तै प्रधानमन्त्री शेरबहादुर देउवाले पनि ७७ वर्षको उमेरमा डडेलधुराबाट उम्मेदवारी दिएका छन्। पूर्व प्रधानमन्त्री एवं नेकपा एमालेका अध्यक्ष केपी शर्मा ओलीले ७० वर्षको उमेरमा झापा ५ बाट उम्मेदवारी दिएका छन्। नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनाल ७२ वर्षको उमेरमा इलाम १ बाट उम्मेदवारी दिएका छन्। कांग्रेस वरिष्ठ नेता रामचन्द्र पौडेलले पनि तनहुँ १ बाट ७८ वर्षको उमेरमा उम्मेदवार बनेका छन्। कांग्रेस नेता कृष्णप्रसाद सिटौलाले ७२ वर्षको उमेरमा झापा ३ बाट उम्मेदवारी दिएका छन्। कांग्रेस नेता डा शेखर कोइरालाले ७२ वर्षको उमेरमा उम्मेदवारी दिएका छन्। तनहुँ १ मा गोविन्दराज जोशीले स्वतन्त्र तर्फबाट ७३ वर्षको उमेरमा उम्मेदवारी दिएका छन्। त्यस्तै लोकतान्त्रिक समाजवादी पार्टीका अध्यक्ष महन्थ ठाकुरले ८० वर्षको उमेरमा उम्मेदवारी दिएका छन्। निर्वाचन आयोगका अनुसार लोसपाकै नेता सर्वेन्द्रनाथ शुक्लले ७२ वर्षको उमेरमा रुपन्देही ४ बाट उम्मेदवारी दिएका छन्। राप्रपा नेता दीपक बोहोराले रुपन्देही ४ बाट ७१ वर्षको उमेरमा उम्मेदवारी दिएका छन्।
निर्वाचनमा उत्साहपूर्वक भाग लिनुहोस् : राष्ट्रपति,"काठमाडौं : राष्ट्रपति विद्यादेवी भण्डारीले मतदान गर्नु नागरिक अधिकारको उच्चतम अभ्यास भएकाले यस निर्वाचनमा उत्साहपूर्वक सहभागिता जनाउन अनुरोध गरेकी छन्। जनताले निर्वाचित गरेका प्रतिनिधिबाट मुलुकको शासन सञ्चालन हुनु लोकतन्त्रको सबैभन्दा सुन्दर पक्ष हो, राष्ट्रपति भण्डारीले शनिबार निर्वाचनसम्बन्धी सन्देशमा भनेकी छन्, आवधिक निर्वाचनले जनतामा निहित सार्वभौमसत्तालाई औपचारिक रूपले अभिव्यक्त गर्दै राज्यशक्तिको वास्तविक स्रोत जनतामा रहेको यथार्थलाई व्यवहारमा अभिव्यक्त गर्दछ। जननिर्वाचित संविधानसभाद्वारा निर्मित नेपालको संविधानले सुनिश्चित गरेको संघीय लोकतान्त्रिक गणतन्त्रलाई संस्थागत गर्न यस निर्वाचनको ऐतिहासिक महत्व रहेको सन्देशमा उल्लेख छ। निष्पक्ष भयरहित र स्वतन्त्र वातावरणमा नागरिकले मताधिकार प्रयोग गर्दै सम्पन्न हुने आमनिर्वाचनबाट लोकतान्त्रिक प्रणाली र संस्थाहरू क्रमशः जनउत्तरदायी हुँदै जान्छन्। यसबाट शासन प्रणालीमा जनताले खोजेको सुशासन र पारदर्शिता स्थापित गर्न मद्दत पुग्दछ, सन्देशमा लेखिएको छ, स्वस्थ र सबल लोकतन्त्रबाट नै शान्ति स्थायित्व र समृद्धिको राष्ट्रिय लक्ष्य हासिल गर्न सकिन्छ। उनले यस निर्वाचनलाई स्वतन्त्र, निष्पक्ष र भयरहित वातावरण कायम गरी सफल बनाउन निर्वाचन आयोग, सुरक्षा निकाय, राष्ट्रसेवक तथा सम्बद्ध सबैमा सधन्यवाद आह्वान गरेकी छन्।"
नागरिक परीक्षाको शुभसाइत,"उन्नाइसौं शताब्दीका अमेरिकी नाटकसमीक्षक एवं म्यागेजिन सम्पादक जर्ज जिन नाथनले भनेका थिए, खराब जनप्रतिनिधि असल नागरिकबाटै चुनिन्छन्, जसले भोट हाल्दैनन्। आज हामी अर्को पाँच वर्षका लागि राज्य सञ्चालनको राजनीतिक नक्सा कोर्दै छौं। नक्सा जति सिर्जनशील भयो, संरचना उति गतिलोदर्बिलो हुन्छ। यसघडी हुने मौनता वा अनुपयुक्त छनोट हाम्रै लागि घातक हुनेछन्। आसन्न अनिष्टमा पछुताउने आधार बन्नेछन्। त्यसैले हरेक बालिगले निर्धक्क भोट हालौं। र, यस्ता जनप्रतिनिधि छानौं, जसले यो देशको भाग्य र भविष्य बदल्न सकून्। त्यसैले राजनीतिक दल वा उम्मेदवारहरूको जाँच होइन, हामी आमनागरिकको दिव्यपरीक्षा हो यो। सम्भावित जनप्रतिनिधिका योग्यता, दक्षता, विशेषता एवं सामथ्र्य पारख गरौं। बोल्ने होइन, गर्ने र सक्ने रोजौं। नापौं। जाँचौं। तौलिऔं। जोखौं। छामौं। हेरौं। पहिल्याऔं। र, ढुक्क भएर उत्कृष्टलाई मतदान गरौं। राष्ट्रलाई समृद्धिको गन्तव्यमा पुर्याउन स्वविवेक प्रयोग गर्ने अनुपम शुभसाइतको अधिकतम उपयोग गरौं। यो मौका फर्किएर आउँदैन। यो अवसर दोहोर्याएर पाइँदैन। छिन यही हो। दिन यही हो। जम्बो संविधानसभाले बनाएको संविधान मुताविक भइरहेको यो दोस्रो आमनिर्वाचन हो। यसप्रति जनता जति उत्साही छन्, देशको राजनीतिक दुरवस्थाले उति निराश छन्। यो पवित्र मुहूर्तमा यति वास्तविकता बोल्नैपर्छ। कहाँ टुट्यो शासकीय स्थिरताको नागरिक अभिलाषा ? कहाँ छुट्यो सुशासन र विकासको प्रतिबद्धता ? जवाफ खोज्ने थलो पनि अन्ततः मतपत्र नै हो। सोचौं, भ्रष्टले खुट्टा घुमाएर ढलीमली गर्न नपाऊन्। चुनावलाई लगानी ठानेर उठाउन आतुरहरूका रहर पूरा नहून्। देश बनाउने निर्मल मनहरू नेतृत्वमा पुग्न सकून्। त्यसका लागि निःसन्देह हामीले विवेकसम्मत मतदान गर्नैपर्छ। मतदान नै राष्ट्रको जीवनदान हो। अन्त्यमा, अमेरिकाका तेस्रा राष्ट्रपति थोमस जेफर्सनको अभिव्यक्ति यहाँ स्मरणीय ठहर्छ, हामीसँग बहुमत नागरिकको सरकार हुँदैन। हामीसँग त्यस्तो बहुमतको सरकार हुन्छ, जो मतदानमा सहभागी हुन्छन्। अर्थात्, मतदानमा सामेल नहुनु सरकार निर्माणमा पन्छिनु हो। परिणामतः गलत सरकारको शासन पाँच वर्षका लागि भोग्नु हो। अतः हामी नागरिक यो अमूल्य परीक्षाबाट कदापि नभागौं। आफ्नै हातले आफूले चाहेका प्रतिनिधि छानौं। रोजेकोखोजेको सरकार बनाऔं। आजको दिनको श्रेष्ठता यसमै छ।"
"मतदान गरेपछि वरिष्ठ उपाध्यक्ष पोखरेलले भने, मत परिणाम एमालेको पक्षमा आउँछ",काठमाडौं : नेकपा (एमाले)का वरिष्ठ उपाध्यक्ष एवं काठमाडौं क्षेत्र नम्बर ५ का प्रतिनिधिसभा सदस्यका उम्मेदवार ईश्वर पोखरेलले आफूले पार्टीको केन्द्रीय घोषणा पत्रलाई कार्यान्वयन गर्ने बताएका छन् । काठमाडौंको टोखा नगरपालिका वडा नम्बर ६ कार्यालयस्थित धापासी बुथमा मतदान पछि सञ्चारकर्मीसंग कुरा गर्दै पोखरेलले मतपरिणाम नेकपा (एमाले)को पक्षमा आउने विश्वास व्यक्त गरेका हुन् । आफूले पार्टीको केन्द्रीय घोषणा पत्र र काठमाडौं क्षेत्र नम्बर ५ को विकाससँग सम्बन्धित रहेर जारी गरिएका २८ वटा प्रतिबद्धतालाई कार्यान्वयन गर्ने बताए । उनले चुनावी अभियानका क्रममा मतदाताहरुले प्रकट गरेको उत्साह मतदानमा पनि प्रकट हुने बताए। पोखरेल २०७४ सालको निर्वाचनमा पनि काठमाडौं क्षेत्र नम्बर ५ बाट विजयी भएका थिए।
