शीर्षक,विवरण
मंसिर २३ गतेदेखि लुम्बिनी राष्ट्रिय महोत्सव हुने,"काठमाडौं : पर्यटन, कृषि र उद्योगको बृहत्तर विकास, राष्ट्रिय समृद्धिको आधार भन्ने नाराका साथ भैरहवामा आठौँ लुम्बिनी राष्ट्रिय महोत्सव हुने भएको छ। सिद्धार्थनगर उद्योग वाणिज्य संघको आयोजनामा यही मङ्सिर २३ गतेदेखि पुस ४ गतेसम्म मेला हुने आयोजकले पत्रकार सम्मेलनको आयोजना गरी जानकारी गराएको छ। संघका अध्यक्ष भीष्मप्रसाद न्यौपानेले स्वदेशी, गुणस्तरीय वस्तु तथा सेवाहरूको उपभोगप्रति उपभोक्ताहरूलाई जागरुक बनाई सीमावर्ती बजारमा पाइने सामानहरू बीचको तुलनात्मक मूल्यका बारेमा उपभोक्ताहरूलाई जानकारी दिन मेलाको आयोजना गरिएको बताए। यसका साथै वर्तमान आर्थिक तरलताको अवस्थामा आर्थिक गतिविधि बढाउने पनि मेलाको उद्देश्य रहेको न्यौपानेको भनाइ छ। विभिन्न उद्योग तथा व्यापारिक प्रतिष्ठान, स्थानीय घरेलु तथा साना उद्योग, महिला उद्यमी व्यवसायीहरूले भाग लिने लुम्बिनी महोत्सव, २०७९ मा दुई सय ५० स्टल रहने छन्। मेलामा आउने दर्शकलाई लुम्बिनीसँग सम्बन्धित तिलौराकोट, देवदह, रामग्राममा अवस्थित पुरातात्विक पर्यटकीय क्षेत्रहरूमा विशेष प्याकेज बनाई भ्रमणको व्यवस्था गराइने न्यौपानेले बताए। संघका वरिष्ठ उपाध्यक्ष ठाकुरकुमार श्रेष्ठले उपभोक्ता र उत्पादक एवं किसानहरूको प्रत्यक्ष भेटघाट हुने महोत्सवबाट यस भेगमा उत्पादित कृषिजन्य वस्तुहरू माछा तथा यस क्षेत्रका कुटिर, घरेलु एवं राष्ट्रियस्तरका उद्योगहरूबाट उत्पादित उत्पादनहरूको विशेष प्रस्तुतीकरण गरिने जानकारी दिए। करिब दुई लाख ५० हजार दर्शकले अवलोकन गर्ने अपेक्षा गरिएको १० दिने मेलामा करिब रु १० करोड बराबरको कारोबार हुने अनुमान गरिएको श्रेष्ठले बताए। यसले महोत्सबाट थप अर्थिक गतिविधि चलायमान हुने उनको भनाइ छ। २०६१ सालदेखि दुई वर्षको अन्तरालमा उद्योग वाणिज्य संघको आयोजनामा भैरहवामा लुम्बिनी पर्यटन महोत्सव हुँदै आएको छ। भूकम्प, मधेस आन्दोलन तथा गत वर्ष कोभिडका कारण निरन्तरता दिन नसकिए पनि अबका दिनमा यसलाई निरन्तरता दिने संघका अध्यक्ष न्यौपानेले बताए। भैरहवाको अञ्चलपुरमा सञ्चालन गरिने मेलाको प्रवेश शुल्क ५० तोकिएको छ। विद्यार्थीसँग ३० मात्र शुल्क लिने आयोजकले जनाएको छ।"
निर्वाचनमा सेनाको भूमिका के हुन्छ ?,"काठमाडौं: जंगी अड्डाले अन्य सुरक्षा निकायका प्रतिनिधिसहित एकीकृत सुरक्षा कक्षको स्थापना गरेको छ । नेपाली सेनाले कमाण्ड तहमा निर्वाचन सुरक्षा नियन्त्रण कक्ष र प्रदेश समन्वय गर्ने वाहिनी अड्डामा सुरक्षा केन्द्रको स्थापना गरेको छ । सरकारले प्रतिनिधि र प्रदेशसभा निर्वाचनका लागि ७४ हजार ८ सय ४९ जना सैनिक फौज खटाएको छ । जिल्ला तहमा समेत उसले अन्य सुरक्षा निकायका प्रतिनिधिसहितको सुरक्षा केन्द्रको स्थापना गरेको छ । मतदान केन्द्रको भुगोल र जनसंख्याको आधारमा नेपाली सेनाले सुरक्षा स्थितिलाई मध्यजनर गरी ३० मिनेटमा पुग्ने गरी फौज तयारी अवस्थामा राखेको छ । नेपाली सेनाले प्रत्येक मतदान केन्द्रलाई लक्षित गरी बम डिस्पोजल टोली गरिचालन गरेको छ । सेनाले नियमित गस्ती गरिरहेको छ भने संदेनशिल मानिएका मतदानकेन्द्रहरुको निगरानी गरिरहेको छ । नेपाली सेनाले रिजर्भ फोर्स समेत तयार गरेको छ । केन्द्रीय तहको रिजर्भ फोर्स विशेष फौज वाहिनीबाट खटिने छन् । काभ्रेको पाँचखालस्थित वीरेन्द्र शान्ति कार्य तालिम केन्द्रमा रिजर्भ फोर्स रहने सैनिक स्रोतले बताएको छ । उनीहरुलाई सुरक्षा संवेदनशिलताको आधारमा खटाइने छ । नेपाली सेनाले हवाई गस्तीका लागि इटहरी, वर्दिवास, पोखरा र सुर्खेतमा हेलिकोप्टर तयारी अवस्थामा राखेको छ । उसले नियमित रुपमा हवाइगस्ती समेत गर्नेछ । आपतकालिन उद्धारमा समेत सेनाले आफ्नो हेटिकोप्टर प्रयोग गर्ने छ । आवश्यक परे निजी हेलिकोप्टर समेत प्रयोग गरिने गृह मन्त्रालयले जनाएको छ । सेनाका एक उच्च अधिकारीले अन्नपूर्णसँग भने, संवेदनशिलताको आधारमा सुरक्षा अवस्थाको मुल्याङकन गरी फौज परिचालन गरिएको छ । युद्धभैरव गणसँग समन्वय गरी हतियारसहितका फौजलाई समेत संवेदनशिल स्थानमा खटाइसकेका छौं ।"
निर्वाचनमा ७१ प्रतिशत मत खस्छ : निर्वाचन आयुक्त तुलाधर,"नुवाकोट : निर्वाचन आयुक्त डा जानकीकुमारी तुलाधरले मंसिर ४ गतेको प्रतिनिधि तथा प्रदेश सभा निर्वाचनमा देशभर ७१ प्रतिशत मत खस्ने अनुमान गरिएको बताएकी छन्। उनले यस निर्वाचनमा बढीभन्दा बढी मतदाताले आफ्नो मताधिकार उपभोग गर्नेसमेत बताइन्। नुवाकोटमा मतदान प्रक्रियाको स्थलगत अनुगमनका लागि विदुर आइपुगेकी आयुक्त डा तुलाधरले पत्रकार सम्मेलन गरेर यस निर्वाचन ऐतिहासिक तथा महत्वपूर्ण हुने भएको हुँदा सर्वसाधारणलाई निष्पक्ष, स्वतन्त्र, भय तथा धाँधलिरहित रूपमा मतदान गर्न आग्रह गरिन्। सर्वसाधारणको मताधिकारको सम्मान गरेर बढीभन्दा बढी मत खस्ने वातावरण सिर्जना गर्न उनले मतदानमा खटिएका अधिकारीहरूलाई निर्देशन दिइन्। उनले मतदानमा खसेको मत बदर नहोस् भन्ने आयोगको लक्ष्य रहेको उल्लेख गर्दै सञ्चारजगतले निर्वाचनलाई सफल बनाउन भूमिका खेलेकोसमेत बताइन्। बदर मत घटाउने कार्यमा सघाउन समुदायस्तरमा मतदातालाई उचित सूचना दिन उनले आग्रह गरिन्। निर्वाचनलाई स्वतन्त्र, निष्पक्ष र भयरहितरूपमा सम्पन्न गराउन आयोग लागिरहेको बताउँदै डा तुलाधरले निर्वाचन आचारसंहिताको अनुगमन र पालनामा सञ्चार क्षेत्रको महत्वपूर्ण भूमिका रहने उल्लेख गरिन्। सञ्चारकर्मीप्रति निर्वाचन आयोगको ठूलो विश्वास रहेकाले आयोगले आचारसंहिताको अनुगमन लगायतका संरचनामा सञ्चार क्षेत्रको प्रतिनिधित्वलाई अभिन्न अंगका रूपमा व्यवस्था गरेको बताइन्। पत्रकारहरूले जिल्ला प्रशासनको समन्वयमा मतदानको दिनमा स्वतन्त्र र निष्पक्ष रूपमा समाचार संकलन र रिर्पोर्टिङ गर्ने व्यवस्था मिलाइएको समेत बताइन्। कारागारमा रहेका कैदीबन्दीलाई पनि मतदान गर्न पाउने प्रबन्ध मिलाइएको उनको भनाइ छ। स्थायी मतदाता नामावलीमा नाम समावेश भएका कैदीबन्दीलगायत कानुनले निर्दिष्ट गरेका व्यक्तिहरूलाई अस्थायी मतदाता कायम गरिएको आयुक्त तुलाधरले बताइन्। यस निर्वाचन विशेष पर्व र उत्सवका रूपमा मनाउन सबै नागरिकले मताधिकार प्रयोगगर्न तुलाधरले अनुरोध गरेकी छिन्। उनले निर्वाचनको सञ्चालन, व्यवस्थापन, नियन्त्रण र रेखदेखका लागि संविधानले दिएको जिम्मेवारी पूरा गर्न आयोग कटिबद्ध रहेको र आचारसंहिता नियमनको व्यवस्था गरिएको बताइन्। सडकमार्ग हुँदै स्थलगत रूपमा निर्वाचनसँग सम्बन्धित विषयको अनुगमन गर्न नुवाकोट आइपुगेकी आयुक्त डा तुलाधरले शुक्रबारै प्रमुख जिल्ला अधिकारी नारायणप्रसाद रिसाललगायतको सुरक्षा टोलीलाई निर्वाचन शान्त, सुरक्षित, सभ्य, भयरहित र स्वतन्त्र पूर्वक सम्पन्न गर्न निर्देशन दिइन्। उनले निर्वाचनमार्फत जनप्रतिनिधि चुन्न पाउने मतदाताको अधिकार सदैब सम्मानित रहेको र यसको सफल सम्पन्नताका लागि आयोगले सबै कार्य पूरा गरेकोसमेत बताइन्।"
निर्वाचनका लागि देशभर ३४ हजार आठ सय ३८ सशस्त्र प्रहरी परिचालन,"काठमाडौं : आगामी मङ्सिर ४ गते देशभर हुन लागेको प्रतिनिधिसभा र प्रदेशसभा सदस्य निर्वाचनका लागि ३४ हजार आठ सय ३८ सशस्त्र प्रहरी परिचालन हुने भएको छ। निर्वाचनमा दोस्रो घेरामा रहने सशस्त्र प्रहरीले प्रतिनिधिसभा र प्रदेशसभा सदस्य निर्वाचनलाई स्वच्छ, शान्त र भयरहित रूपमा सम्पन्न गर्नका लागि देशभर उक्त सङ्ख्यामा जनशक्ति परिचालन गरेको हो। सशस्त्र प्रहरी बलका केन्द्रीय प्रवक्ता, प्रहरी वरिष्ठ उपरीक्षक पुरुषोत्तम थापाले मङ्सिर ४ गते हुन लागेको प्रतिनिधिसभा र प्रदेशसभा सदस्य निर्वाचनमा देशभरका एक सय ६५ वटै निर्वाचन क्षेत्रमा प्रहरी नायब उपरीक्षक (डीएसपी)को कमान्डमा निर्वाचन क्षेत्र सुरक्षा बेस तयार गरेको जानकारी दिए। जिल्ला निर्वाचन कार्यालय, मुख्य निर्वाचन अधिकृत, निर्वाचन अधिकृतको सुरक्षा गर्ने जिम्मा पाएको सशस्त्र प्रहरीले मोबाइल गस्ती, स्ट्राइकिङ, रिजर्भ र क्युआरटीसमेत खडा गरेको छ। यस्तै, जिल्ला कमान्ड पोष्ट, निर्वाचन सेलमा समेत सशस्त्रको टोली खटिने प्रवक्ता थापाले बताए। निर्वाचन नजिकिएसँगै सशस्त्र प्रहरीले सीमा नाकामा तैनाथी बढाउनाका साथै स्थिर अवधिमा हुनसक्ने निर्वाचन विरोधी गतिविधिको सूचना संकलनसमेत गरिरहेको छ। निर्वाचनका लागि गए राति १२ बजदेखि ७२ घण्टाका लागि सीमा नाका सिल भइसकेको छ। निर्वाचनको दिनमा सुरक्षित वातावरणमा आम मतदातालाई मतदान गर्ने व्यवस्था मिलाउनका लागि सशस्त्र प्रहरी मतदान केन्द्र र मतदानस्थलको बाहिरी घेरामा खटिनेछ। सशस्त्र प्रहरीले मतदान सकिएसँगै मतपेटिकालाई सुरक्षित तवरले मतगणनास्थलसम्म लैजानका लागि नेपाल प्रहरी र म्यादी प्रहरीलाई सघाउनेछ। यस्तै, मतगणना सुरु भएपछि मतगणनास्थलको बाह्य घेराको सुरक्षाको जिम्मेवारीसमेत सशस्त्र प्रहरीले लिएको प्रवक्ता थापाले बताए।"
भोट हाल्न गाउँ फर्किँदै मतदाता,जोमसोम : पोखरा तथा काठमाडौं बस्ने तथा जाडो छल्न बेसी झरेका मुस्ताङका मतदाता भोट हाल्न गाउँ फर्किएका छन्। आफ्ना रोजाइका उम्मेदवारलाई भोट हाल्न बुधबारदेखि बसको बुकिङ सुरु भएको मुस्ताङमुक्तिनाथ यातायातका कर्मचारी भरत बानियाले जानकारी दिए घाँसा प्रहरी चौकीका अनुसार कात्तिक ३० गतेदेखि विभिन्न सवारी साधन तथा पैदलयात्रा मार्फत घर फर्कनेको भीड लागेको छ। यो अवधिमा करिब २ हजार मतदाता गाउँ फर्किएका छन्। हवाइसेवा प्रयोग गर्नेको संख्या पनि बढेको छ। केही आफैं जिल्ला आएका छन् धेरैलाई राजनीतिक दलले ल्याएका छन्। मुस्ताङमा चार राजनीतिक दलका ९ उम्मेदवार चुनावी प्रतिस्पर्धामा छन्। मुस्ताङमा १० हजार ९५७ जना मतदाता छन्। मुस्ताङमा एक अस्थायीसहित ३९ मतदान केन्द्र छन्।
हिउँ पन्छ्याउँदै कर्मचारीलाई मतदान केन्द्र पुर्याइयो,जोमसोम : मुस्ताङको वारागुङ मुक्तिक्षेत्र५ साङ्ता गाउँस्थित हिमाली आधारभूत मतदान केन्द्रमा शुक्रबार मात्रै कर्मचारी पुगेका छन्। निर्वाचन आयोगले तोकेको समयसीमाभन्दा एकदिन ढिलो गरी उनीहरू शुक्रबार मतदान केन्द्रसम्म पुगेका हुन्। मुस्ताङडोल्पा सडक माथिको करिव एकसय मिटर दूरीमा रहेको बाँक्लो हिउँ डोजर र सुरक्षाकर्मीको सहयोगमा हिउँ पन्छ्याउँदै उनीहरूलाई मतदान केन्द्रसम्म पुर्याइएको हो। सडक माथिको हिउँ पन्छ्याइएसँगै मतदानका लागि खटाइएका कर्मचारी केन्द्रमा पुगेका प्रमुख जिल्ला अधिकारी नेत्रप्रसाद शर्माले जानकारी दिए। उनका अनुसार उक्त मतदान केन्द्रमा मतदान अधिकृतसहित सात जना कर्मचारी र सात जना सुरक्षाकर्मी पुगिसकेको बताए। ३८ मतदान केन्द्रमा बिहीबार नै मतदान अधिकृतसहित कर्मचारी मतपत्र तथा सामग्री बुझेर सम्बन्धित मतदान केन्द्रमा पुगेका थिए।
पाल्पामा मतदानको तयारी पूरा,"पाल्पा : पाल्पामा मतदानको तयारी पूरा भएको छ। जिल्लाका ११८ मतदान स्थलका २४६ वटै मतदान केन्द्र कर्मचारी तथा सुरक्षाकर्मी पुगिसकेका छन्। मतदान केन्द्रमामा खटिएका मतदान अधिकृत तथा कर्मचारीले सर्वदलीय बैठक राख्ने काम गरेका छन्। सबै मतदान केन्द्रमा मतदानका लागि संरचना निर्माण गरिएका छन्। सबैजसो मतदान केन्द्रमा मतदाताहरूलाई लाइनमा लगाउने, अपाङ्गता भएका व्यक्ति, जेष्ठ नागरिक, महिला, फरक क्षमता भएका व्यक्तिका लागि छुट्टाछुट्टै लाइन लाग्ने व्यवस्था मिलाइएको छ। मतगणना स्थलमा सीसीटीभी जडान गर्ने, तारबार जाली लगाउने काम भइरहेको मुख्य निर्वाचन अधिकृत कमलराज विष्टले बताए। पाल्पामा २ लाख १ हजार ३ सय मतदाता रहेका छन। ११८ मतदान स्थल, २४६ वटा मतदान केन्द्र र २ वटा अस्थायी मतदान केन्द्र रहेका छन्।"
मतदान गर्न काठमाडौंबाट गाउँ फर्किनेहरूको भीड (फोटो फिचर),काठमाडौं : प्रतिनिधिसभा र प्रदेशसभा निर्वाचनको पूर्वसन्ध्यामा काठमाडौंबाट गाउँ फर्किनेहरूको भीड लागेको छ। केन्द्रीय राजधानीबाट मतदानका लागि गाउँ फर्किनेहरूको लाम यतिबेला बसपार्क र कलंकी क्षेत्रमा देख्न सकिन्छ। मंसिर ४ गते देशभरि प्रतिनिधिसभा र प्रदेशसभाको निर्वाचन हुँदैछ। विभिन्न काम तथा पढाइको सिलसिलामा काठमाडौं उपत्यकामा रहेका मतादाहरू घर फर्किन लागेका हुन्। आफ्नो मतको सदुपयोग गर्न उनीहरू घर फर्किन लागेका हुन्। सरकारले मंसिर ४ गते सार्वजनिक विदासमेत दिएको छ।
निर्वाचनलाई निष्पक्ष रूपमा सम्पन्न गर्न दलहरूको ऐक्यबद्धता,"बैतडी : मतदान केन्द्रमा सर्वदलीय तथा सर्वपक्षीय बैठकहरू शुक्रबार सम्पन्न भएका छन्। बैतडीका २१० वटै मतदान केन्द्रमा बैठक सम्पन्न भएका हुन्। मंसिर ४ गते आइतबार हुने प्रदेश तथा प्रतिनिधिसभा सदस्यको निर्वाचनलाई निष्पक्ष रूपमा सम्पन्न गर्न विभिन्न निर्णय गरिएको सम्बन्धित मतदान केन्द्रका अधिकृतहरूले जनाएका छन्। मतदानको दिन अपनाउनुपर्ने सावधानी, पालना गर्नुपर्ने नियम लगायतका विषयमा राजनितिक दलका प्रतिनिधि तथा सरोकारवाला निकाय एकमत देखिएको र आवश्यक सुरक्षा सतर्कता पनि अपनाइएको सिगास२ स्थित अर्जुन माविमा रहेको मतदान केन्द्राका मतदान अधिकृत योगेशप्रसाद भट्टले बताए। मतदान केन्द्रको ३ सय मिटर वरपर राखिएका प्रचारप्रसारका सामग्री हटाउने, मदिरा पूर्ण रूपमा निषेध गर्ने, निर्वाचनलाई निष्पक्ष र विवादरहित बनाउने लगायतका निर्णय गरिएको छ।"
शनिबार दिउँसो देशका दुईवटा प्रदेशमा हिमपात हुने,"काठमाडौं : शनिबार दिउँसो देशका दुईवटा प्रदेशमा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको हो। साथै प्रदेश १, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। शनिबार रातको समयमा गण्डकी प्रदेशको हिमाली भूभागका एक वा दुई स्थानमा हल्का हिमपातको सम्भावना रहेको विभागले जनाएको छ।"
स्वतन्त्र उम्मेदवार डेढ लाख रुपैयाँसहित पक्राउ,जनकपुरधाम : महोत्तरीको क्षेत्र नं १ (ख) का स्वतन्त्र उम्मेदवार विष्णुबहादुर योञ्जन डेढ लाख नगदसहित पक्राउ परेका छन्। उनी चढेको गाडीमा डेढ लाख नगद फेला परेपछि उनलाई पक्राउ गरिएको हो। महोत्तरी बर्दिवास नगरपालिका ११ खयरमारा स्थित पाँचे टोलबाट स्वतन्त्र उम्मेदवार योन्जन चढेको गाडीबाट प्रहरीले डेढ लाख रुपैयाँ बरामद गरेको छ। उम्मेदवार योन्जनले आचारसंहिता विपरीत मतदातालाई प्रलोभनमा पार्ने हिसाबले पैसा बोकेर हिँडेको पाइएपछि उनलाई पक्राउ गरिएको महोत्तरीका प्रहरी प्रमुख एसपी कृष्ण पंगेनिले जानकारी दिए। शुक्रबार साँझ पाँचे टोलमा पुगेका योन्जनको गाडीबाट रकम फेला पारी बरामद गरिएको महोत्तरी प्रहरीले जनाएको छ। बा १४ च ८८७४ नम्बरको स्कार्पियोमा अन्य व्यक्तिहरूलाई लिएर हिँडेका योन्जनसहितका व्यक्तिलाई प्रहरीले पक्राउ गरिएको छ। पाँचे टोलका स्थानीयको घरमा गएर कुरा गर्दै मतदातालाई प्रलोभन पार्न प्रयास गरिरहेको सूचनाका आधारमा खानतलासी गर्दा स्वतन्त्र उम्मेदवार योन्जनबाट उक्त रकम फेला परेको जिल्ला प्रहरी कार्यालय महोत्तरीले जनाएको छ।
माछापुच्छ्रे हिमालको काखमा स्काइड्राइभ,"पोखरा : माछापुच्छ्रे हिमालको काखमा १३ हजार फिट उचाइबाट साहसिक खेल स्काइड्राइभ गरिएको छ। स्काइड्राइभमा सहभागीहरूले कास्कीको माछापुच्छ्रे गाउँपालिकाको ल्वाङको आकाशबाट सिम्रिक एयरको हेलिकोप्टरबाट हामफालेर हावामा कावा खाँदै प्यारासुटमा ल्याङमै अवतरण गरेका थिए। माछापुच्छ्रे हिमालको काखमा बिहीबार र शुक्रबार गरी दुई दिन स्काइड्राइभ भएको हो। बिहीबार ९ र शुक्रबार ८ गरी १७ जनाले स्काइड्राइभ गरेको सिम्रिक एयरका पश्चिमाञ्चल प्रमुख कमल गौतमले बताए। जेन जात्रा एडभान्चरको सहकार्यमा स्काइड्राइभ भएको हो। सगरमाथाको खुम्बु, पोखराको पामे लगायत क्षेत्रको आकाशमा हुँदै आएको स्काइड्राइभ पहिलो पटक सिम्रिक एयरको हेलिकोप्टरले माछापुच्छ्रेको काख ल्वाङमा पनि आयोजना गरेको हो। मंसिर ८ गते पनि कास्कीको माछापुच्छ्रे गाउँपालिकाको ल्वाङमा स्काइड्राइभ हुने सिम्रिक एयरका पश्चिमाञ्चल प्रमुख गौतमले जानकारी दिए। पोखरा साहसिक खेलको राजधानी सहर हो। यहाँ हुने प्याराग्लाइडिङ, अल्ट्रालाइट, हटएयर बेलुन, जीप लाइन, बञ्जिजम्प लगायतका साहसिक खेलले स्वदेशी र विदेशी पर्यटकलाई थप आकर्षण गरेको छ। हेलिकोप्टरबाट प्यारासुटको सहायताले माछापुच्छ्रे, अन्नपूर्ण हिमाललाई पृष्ठभूमिमा पारेर १३ हजार फिट माथीबाट हामफालेर आकाशमा कावा खानुको रमाइलो शब्दमा बयान गर्न नसकिने स्काइड्राइभमा सहभागीले बताए।"
सुत्केरीले पाएनन् पोषण भत्ता,"दाङ: तुलसीपुर उपमहानगरपालिका आर्थिक संकटमा पर्दा सुत्केरी पोषण भत्ता वितरण कार्य प्रभावित भएको छ । आर्थिक संकटले उपमहानगरको निर्धारित कार्यक्रम अनुसारको सुत्केरी पोषण भत्ता वितरण गर्न सकेको छैन । सुत्केरीलाई दिदै आएको ५ हजार रुपैयाँ पोषण भत्ता उपमहानगर घाटामा गएपछि एक वर्षदेखि बन्द भएको छ । सुत्केरी भएको सयममा पोषण युक्त खानाका लागि उपमहानगरले भत्ता दिने नीति लिएको छ । तुलसीपुर७ कि पार्वती बस्नेत सुत्केरी भएको ११ महिना भयो । उपमहानगरले सुत्केरी आमाहरुका लागि दिदै आएको पोषणभत्ता उनले अहिलेसम्म पाउन सकेकी छैनन् । गत वर्ष मंसिर ९ गते सुत्केरी भएकी पार्वतीले आवश्यक सबै प्रकृया पुरा गरिसक्दा पनि स्थानीय सरकारबाट पाउनुपर्ने पोषण भत्ताको सेवा अहिलेसम्म पाउन सकेकी छैनन् । पाउनुपर्ने प्रोत्साहन भत्ताकै पटकपटक स्वास्थ्य चौकी धाउँदा पनि पाउनुपर्ने रकम नपाएको उनी बताउँछिन् । यो सरदर ३५ दिन भित्रमा दिने प्राबधान गरिएको छ । आवश्यक प्रकृया पुरा गरिसकेपछि पनि तुलसीपुर उपमहानगरपालिकाले नेपाल सरकारले दिदै आएको १८ सय रुपैयामा ३ हजार २ सय थपेर ५ हजार दिने नीति बनाएको थियो । पहिले हामीलाई पैसा पाइन्छ, आवेदन दिनुपर्छ भनेर सबै प्रकृया पुरा गर्न लगाउनु भयो । तर अहिलेसम्म हामीले पैसा पाएका छैनौँ,' उनले भनिन्, वडामा आयो भने हामी बोलाउँछौँ, दिन्छाँ भन्नु हुन्छ तर पैसा नै दिनुहुन्न । स्थानीय सरकारले दिने सेवा सहजै पाउन नसकेपछि आफु जस्तै अन्य सुत्केरी महिलाहरुले हैरानी खेप्नु परेको उनी बताउँछिन् । तुलसीपुर उपमहानगरपालिका११ कटाहा बस्ने अनिता डाँगीले पनि समयमै पोषणभत्ता नपाएको बताइन । उनले पोषणभत्ता कै लागि पटकपटक स्वास्थ्य चौकी धाउने गरेको तर पैसा नपाएको गुनासो गरिन । स्वास्थ्य संस्थाका कर्मचारीहरुलाई आफुले पाउनुपर्ने पैसा कहिले पाइन्छ भन्दै पटकपटक उनले फोन गर्नेगरी पनि जवाफ भने पैसा छैन भन्ने मात्र आउँछ । सँधै पैसा छैन भन्ने जवाफ आउँदा कहिलेकाँही स्वास्थ्यका कर्मचारीसंग उनको फोनमा झगडा पनि पर्ने गरेको सुनाइन । भन्नेबेलामा ३५ दिनभित्रमा पोषणभत्ता पाइन्छ है भनेर भन्नुभयो, तर अहिलेसम्म पैसा पाइएको छैन,' उनले भनिन, पैसा नै नदिने भए किन आश्वासन मात्र देखाउने ? नदिने भए आश पनि लाग्दैनथ्यो, पैसाकै लागि पटकपटक टाउको दुखाउन पनि पर्दैनथ्यो । आफुसंगै सुत्केरी भएका गाउँका अन्य महिलाहरुले पनि सुत्केरी पोषणभत्ता नपाएको उनले बताइन् । आउँछ, अनि बोलाउँछौँ भन्दा भन्दै महिनौँ बितिसकेको उनी बताउँछिन् । पार्वती र अनिता पोषणभत्ता नपाएका र त्यसकै लागि पटकपटक सास्ती खेप्नुपरेका प्रतिनिधिमुलक पात्र मात्रै हुन् । ८ सय ६५ जनासुत्केरी आमाले पोषणभत्ता अहिले पाएका छैनन । तर बच्चा हुर्कनेबेलासम्म पनि उपमहानगरपालिकाले उनीहरुलाई उक्त रकम वितरण गर्न सकेको छैनन् । यसको एउटा मात्रै कारण आर्थिक संकट हो । उपमहानगरपालिकाले पैसा नभएकै कारण सुत्केरी भत्ता समयमा दिन नसकेको बताएको छ । निवर्तमान मेयर घनश्याम पाण्डेले उपमहानगरपालिकालाई घाटामा लैजादा यसको असर सुत्केरी आमाहरुलाई परेको छ । तुलसीपुर उपमहानगरपालिका घाटामा हुँदा र आन्तरिक श्रोतको रकम शुन्य हुँदा ३५ गत वर्षको असोज महिनादेखिको सुत्केरी पोषणभत्ता रोकिएको स्वास्थ्यकेन्द्रका कर्मचारीहरु बताउँछन् । समयमै राजस्व संकलन नहुँदा र आन्तरीक श्रोतबाट बजेट जुटाउन नसक्दा त्यसको प्रभाव पोषणभत्ता कार्यक्रममा परेको हो स्वाथ्यकर्मीहको भनाई छ । सुत्केरी भत्ता कहिले आउँछ भन्दा, नगर घाटामा छ, पैसा छैन भन्छ एक स्वास्थ्यकर्मीले भने, पटक पटक कुरा उठाउदा घाटाकै कुरो आउछ । अहिले सुत्केरी भत्ताको रकम २९ लाख रुपैया आबश्यउक पर्छ । त्यहि रकम पनि दिन सकेको छैनन । तुलसीपुर उपमहानगरपालिकाको जनस्वास्थ्य प्रवद्र्धन शाखाका अनुसार आर्थिक वर्ष २०७८८९ मा सुत्केरी पोषणभन्दा पाउनुपर्ने आमाहरुको कुल सँख्या १ हजा २ सय २ रहेको थियो । जसमा ७ सय ३७ जना आमाहरुले सोही आर्थिक वर्षमा पोषणभत्ता पाइसकेका छन् । भने ४ सय ६५ जना आमाहरुले अँझैसम्म पोषण भत्ता पाउन सकेका छैनन् । चालु आर्थिक वर्षमा ४ सय जना सुत्केरी आमाहरुले पोषण भत्ता पाउन सकेका छैनन । दुई आर्थिक वर्षको गरेर आड सय ६५ जनाले भत्ता पाउन सकेका छैन । त्यसका लागि २९ लाख रुपैया आबश्यक पर्छ । स्थानीय सरकार ऋणमा हुँदा त्यसको प्रभाव सुत्केरी आमाहरुले पाउने सेवामा परेको नगर स्वास्थ्य केन्द्र पर्सेनीका अनमी मधु रानाले बताइन् । पालिकाले पैसा उपलव्ध नगराउँदा गत वर्षको असोज महिनादेखि सुत्केरी भएका आमाहरुले पोषणभत्ता पाउन नसकेको उनले जानकारी दिइन् । समयमै पोषणभत्ता नपाउँदा स्वास्थ्थ्यकर्मी र सेवाग्राहीहरुविच विवाद नै हुने गरेको उनी बताउँछिन् । उनका अनुसार पर्सेनी नगरस्वास्थ्य केन्द्रमा आर्थिक वर्ष २०७८७९ को असोज महिनादेखि असार मसान्तसम्म पोषणभत्ता नपाएका आमाहरुको संख्या ३६ छ । भने कार्तिक महिनाको हालसम्म २३ जना आमाहरुले पोषणभत्ता पाउन सकेका छैनन् । प्रत्येक महिना स्वास्थ्य शाखामा रिर्पोट बुझाँदा यसबारे कुरा उठाएपनि पैसा छैन भन्ने जवाफ आउने गरेको उनले बताइन् । उपमहानगरपालिकाले समयमै रुकम उपलव्ध नगराउँदा फिल्डमा गएर कामगर्ने स्वास्थ्कर्मीहरुले विभिन्न आरोप खेप्नु परेको उरहरी स्वास्थ्यचौकीका एक स्वास्थ्यकर्मीले बताए । समयमै रकम उपलव्ध नगराउने, रकम नहुदा भोग्नुपरेको समस्याबारे बोल्न पनि नदिने र स्थानीय सरकार आफै गैरजिम्मेवार बनेका कारण महिनौँसम्म पनि सुत्केरी आमाहरुले पोषणभत्ता पाउन नसकेको स्वास्थ्यकर्मीहरुले बताए । उनका अनुसार उरहरी स्वास्थ्य चौकीमा हालसम्म ७४ जना आमाहरुलाई पोषणभत्ता दिन बाँकी रहेको छ । उनीहरुमध्ये ५२ जना गतवर्ष सुत्केरी भएका आमाहरु हुन् । भने २२ जना साउन देखि कार्तिक १५ सम्म सुत्केरी भएका आमाहरु हुन् । उपमहानगरपालिका घाटामा हुँदा केहिसमय पालिकाको खाता नै वन्द भएपछि यो कार्यक्रम प्रभावित बनेको नगरस्वास्थ्य केन्द्र प्रतापकोटका प्रमुख बसन्त वलीले जानकारी दिए । उनले गत वर्षको मात्रै १८ हजार भन्दा बढी रकम प्रसुती पोषण भत्ताका लागि उपलव्ध गराउन बाँकी रहेको बताए । उनका अनुसार ६ जना सुत्केरी आमाहरु गत माघ महिनादेखि पोषणभत्ता कुरिरहेका छन् । रकम उपलव्ध गराईदिन भन्दै पालिकामा पटकपटक अनुरोध गर्दापनि खाता बन्द भएको कारण देखाउँदै रकम उपलव्ध नगराउँदा सेवाग्राहीहरु मारमा परेका छन् । जनप्रतिनिधि गैरजिम्मेवार बन्दा पालिका घाटामा गई लामो समयसम्म पनि खाता सञ्चालन हुन नसक्नु, पोषणभत्ताका लागि विनियोजन गरिएको रकम व्यवस्थापन गर्न नसक्नु, समयमै राजस्व संकलन नहुँदा आन्तरिक श्रोतको रकम शुन्य हुँदा पालिकालाई अहिले आफैले सञ्चालन गरेको उक्त कार्यक्रम आफैँका लागि भार परेको हो । तुलसीपुर उपमहानगरपालिकाका नगरप्रमुख टीकाराम खड्काले नगरमा पैसा नहुदा सुत्केरी भत्ता दिन नसकेको बताए । 'उपमहानगर घाँटामा हुँदा पैसा छैनन्', नगरप्रमुख खडकाले भने, 'पोषणभत्ता वाफतको रकम समयमै वितरण गर्न नसकिएको पक्का हो, अव छिटै गर्छौ ।' 'पालिकासँग पैसा नहुँदा हामीलाई समस्या भएको हो, रकम व्यवस्थापन गर्दा केही समय ढिलो हुन गएको हो', उनले भने, आवश्यक सबै प्रकृयाहरु पुरा गरी छिट्टै दिनुपर्ने सबै रकम हामी दिन्छौँ ।"
'मतदानस्थल र मतदान केन्द्रहरू मतदाताका लागि पहुँचयोग्य र सहज छन्',काठमाडौं : प्रमुख आयुक्त दिनेशकुमार थपलियाले गत स्थानीय तहको निर्वाचनका क्रममा पर्यवेक्षक संस्थाहरूबाट प्राप्त सुझावका आधारमा मतदानस्थल र मतदान केन्द्रहरू मतदाताका लागि पहुँचयोग्य र सहज तुल्याइएको बताएका छन्। यही मंसिर मङ्सिर ४ गते हुने प्रतिनिधिसभा सदस्य तथा प्रदेशसभा सदस्य निर्वाचनमा मतदानस्थल र मतदान केन्द्रहरू मतदाताका लागि पहुँचयोग्य र सहज तुल्याइएको बताएका हु्न्। निर्वाचनको प्रारम्भिक पर्यवेक्षण प्रतिवेदनको समीक्षाका लागि आम निर्वाचन पर्यवेक्षण समिति (जियोक) ले आयोजना गरेको कार्यक्रममा सम्बोधन गर्दै उक्त कुरा बताएका हुन्। प्रमुख आयुक्त थपलियाले आयोगले सबै पर्यवेक्षक संस्थाहरूबाट प्राप्त वस्तुगत सुझावलाई आयोगले मार्गदर्शकरूपमा ग्रहण गर्ने स्पष्ट गर्दै निर्वाचनमा तोकिएको कार्यक्षेत्रमा तटस्थ र व्यावसायिकरूपमा पर्यवेक्षण गरिदिन आग्रह गरे। उनले आयोगको क्षमताले भ्याएसम्म मतदान स्थल र केन्द्रलाई मतदाताका लागि कम दूरीमा पार्ने गरी व्यवस्था गरिएको तथा मतदाता नामावलीलाई सकेसम्म शुद्ध बनाइएको उल्लेख गरे।
नेपाल र युएइबीचको क्रिकेट खेलमा सट्टेबाजी गर्ने ४४ जना पक्राउ,काठमाडौं : नेपाल र युएईबीचको क्रिकेट सिरिजमा सट्टेबाजी गर्ने ४४ भारतीय नागरिकलाई प्रहरीले आज पक्राउ गरेको छ। उक्त एक दिवसीय क्रिकेट सिरिज भइरहेको स्थान कीर्तिपूरमा भारतमा दर्ता रहेका विभिन्न अनलाइन साइटमार्फत पेशेवर रूपमा अनलाइन सट्टेबाजी (जुवा) खेलिरहेको अवस्थामा उनीहरूलाई पक्राउ गरिएको प्रहरीको केन्द्रीय अनुसन्धान ब्यूरोले जनाएको छ। विशेष सूचनाको आधारमा ब्यूरोको टोलीले उनीहरूलाई आज पक्राउ गरी थप अनुसन्धान जारी रहेको ब्यूरोका प्रहरी उपरीक्षक कमल थापाले जानकारी दिए। उनका अनुसार खेल हेर्ने बहानामा उनीहरू सट्टेबाजीमा संलग्न रहेका पाइएको छ। यसअघि पहिलो खेलमा यस्ता शङ्कास्पद गतिविधिमा संलग्न व्यक्तिमाथि निगरानी गरी अनुसन्धान गर्ने क्रममा उनीहरू पक्राउ परेका हुन्।
नेपाल एयरलाइन्सको आन्तरिक उडान ठप्प,काठमाडौं : नेपाल वायुसेवा निगम (नेपाल एयरलाइन्स) को आन्तरिक उडानमा रहेको ट्वीनअटर जहाजमा प्राविधिक समस्याका कारण उडान प्रभावित भएको छ। काठमाडौँबाट भोजपुर उडेको जहाजमा प्राविधिक समस्या देखिएपछि बीचबाटै फर्काइएको निगमका प्रवक्ता अर्चना खड्काले जानकारी दिए। जहाजमा १५ जना सवार थिए। आन्तरिक उडानमा उडानयोग्य एक मात्रै जहाजमा प्राविधिक समस्या आएपछि निगमका सम्पूर्ण आन्तरिक उडान रद्द भएका छन्। जहाज ग्राउन्डेड भएपछि शुक्रबार र शनिबार निर्धारित उडान समेत रद्द भएको छ। गन्तव्यमा जान नपाएका यात्रुको भाडा फिर्ता गरिने निगमले जनाएको छ। निगमसँग आन्तरिक उडानमा तीन थान ट्वीनअटर जहाज रहेकामा एउटा जहाज मर्मत नै गर्न नसकिने अवस्थामा छ र अर्को जहाज लामो समयदेखि प्राविधिक मर्मतमा रहेको निगमले जनाएको छ।
सहरी विकासले स्वीकृत गरेका सात योजनाको निर्णय बदर गर्न निर्देशन,"काठमाडौं : निर्वाचन आयोगले सहरी विकास मन्त्रालयले हालै स्वीकृत गरेको सातवटा विभिन्न योजनाहरू बदर गर्ने निर्देशन दिएको छ। शुक्रबार सहरी विकास मन्त्रालयका सचिवलाई पत्र लेख्दै आयोगले उक्त निर्णय बदर गर्न निर्देशन दिएको हो। मन्त्रालयले यही मंसिर १ गते सचिव स्तरीय निर्णयबाट विभिन्न सातवटा योजनाहरू स्वीकृत गरेको आयोगलाई जानकारी गराएको थियो । आयोगको पत्रमा भनिएको छ 'यस विषयमा बहुवर्षीय खरिद गुरुयोजना स्वीकृत गर्ने गरी त्यस मन्त्रालयको मिति मंसिर १ को सचिव स्तरबाट भएको निर्णय बदर गरी सो को जानकारी ढिलोमा मंसिर ३ गते बिहान ११ बजेसम्म आयोगको इमेल ठेगाना  मा वा निर्वाचन आयोग नेपाल, कान्तिपथ, काठमाडौंमा प्राप्त हुने गरी पठाउन अनुरोध छ।' पत्र प्राप्त भएको २४ घण्टाभित्र निर्वाचन आयोग नेपाल कान्तिपथमा स्वयं उपस्थित भइ देहायका विषयमा लिखित स्पष्टीकरण पेश गर्नु हुन आयोगले अनुरोध गरेको हो। अन्यथा निर्णय गर्ने अधिकारी उपर निर्वाचन आयोग नेपालबाटै कारवाही प्रक्रिया अगाडि बढाइने आयोगले जनाएको छ।"
मतदानको दिन सदर चिडियाखाना बन्द हुने,"काठमाडौं : यही मङ्सिर ४ गते हुने प्रतिनिधिसभा र प्रदेशसभा सदस्य निर्वाचनको दिन जावलाखेलस्थित सदर चिडियाखाना बन्द हुने भएको छ। हरेक दिन बिहान १० देखि साँझ ५ बजेसम्म सर्वसाधारणका लागि अवलोकन गर्न खुला रहने गरेको चिडियाखाना निर्वाचनको मतदानको दिनलाई ध्यानमा राखी बन्द गर्ने निर्णय गरिएको चिडियाखाना व्यवस्थापन पक्षले जनाएको छ। हाल चिडियाखानामा विभिन्न ११० प्रजातिका एक हजार एक वन्यजन्तु छन्। अवलोकन गर्न विदेशीका लागि रु एक हजार, सार्क राष्ट्रका व्यक्तिका लागि ५०० रुपैयाँ र नेपालीलाई २०० रुपैयाँ शुल्क निर्धारण गरिएको छ। चिडियाखानामा वार्षिक करिब ११ लाख दर्शक अवलोकन गर्न आउने गरेका छन्। यहाँ वन्यजन्तुको रेखदेख र स्याहारका लागि हाल ६५ कर्मचारी रहेका छन्। तत्कालीन राणा प्रधानमन्त्री जुद्ध शम्शेरद्वारा विसं १९८९ मा निजीरूपमा स्थापना गरिएको सदर चिडियाखाना २०११ सालदेखि मात्र सर्वसाधारणलाई खुला गरिएको थियो। चिडियाखाना २०५२ सालदेखि भने राष्ट्रिय प्रकृति संरक्षण कोषद्वारा व्यवस्थापन गरिएको हो।"
मुस्ताङको दुई मतदान केन्द्रमा महिला कर्मचारी मात्रै,जोमसोम: मुस्ताङका दुई मतदान केन्द्रमा महिला कर्मचारी मात्र परिचालन भएका छन् । वारागुङ मुक्तिक्षेत्रका दुई मतदान केन्द्रमा महिला कर्मचारीलाई मात्र परिचालन गरिएको मुख्य निर्वाचन अधिकृतको कार्यालय मुस्ताङले जनाएको छ । मंसिर ४ गते हुने प्रतिनिधि सभा र प्रदेश सभा निर्वाचनका लागि वारागुङ मुक्तिक्षेत्र१ लुप्राको लुप्रा आधारभुत मतदान केन्द्र र वारागुङ मुक्तिक्षेत्र३ समरको समर आधारभुत मतदान केन्द्रमा महिला कर्मचारी मात्र खटाईएको मुख्य निर्वाचन अधिकृत ईश्वर पराजुलीले जानकारी दिए ।
एक वर्षमा ९ लाख ३३ हजार ईपासपोर्ट जारी,"काठमाडौं : सरकारले एक वर्षमा ९ लाख ३३ हजार ईपासपोर्ट जारी गरेको छ। राहदानी विभागका अनुसार विद्युतीय राहदानी जारी गर्न सुरु भएको एक वर्षमा ९ लाख ३३ हजार २९३ थान ईपासपोर्ट जारी भएको हो। २०७८ मंसिर १ गतेबाट २०७९ कात्तिक ३० सम्ममा राहदानी विभागबाट ३ लाख ३४ हजार ५८३, जिल्ला तथा इलाका प्रशासन कार्यालयहरूबाट ५ लाख १६ हजार ८०५ र विदेशस्थित नियोगहरूबाट ८१ हजार ९०५ थान विद्युतीय राहदानी जारी भएको छ। हाल सबै जिल्ला प्रशासन कार्यालय, १७ इलाका प्रशासन कार्यालय र ३८ कूटनीतिक नियोगबाट विद्युतीय राहदानी जारी गर्ने कार्य भइरहेको विभागले जनाएको छ। २०७८ असोजमा विद्युतीय राहदानीको परीक्षण सुरु भएको थियो। विभिन्न जिल्ला प्रशासन कार्यालय र इलाका प्रशासन कार्यालयहरूबाट लाइभ इनरोलमेन्ट भई विभागमा छपाइ भएका विद्युतीय राहदानीहरू सम्बन्धित कार्यालयहरूमा यथाशीघ्र पुग्ने व्यवस्था मिलाइएको छ। राहदानीवापत सेवाग्राहीले तिर्नुपर्ने राजस्व अनलाइनबाट समेत तिर्नसक्ने व्यवस्था मिलाएर सेवा प्रवाहमा सहजता ल्याउने प्रयास गरिएको विभागले जनाएको छ। त्यस्तै, सेवा प्रवाहमा सहजता ल्याउन नेपाल ईपासपोर्ट मोबाइल एपको निर्माण गरिएको छ। साथै, सफ्टवेयरमा आवश्यक सुधार गरी अनलाइन प्रणालीलाई थप सेवाग्राहीमैत्री बनाउन प्रयास समेत भइरहेको विभागले जानकारी दिएको छ। राहदानी छिटो बनाइदिने, एफोइन्टमेन्ट डेट अगाडि सारिदिने जस्ता विभिन्न बहानामा सेवाग्राहीहरूलाई ठगी गर्ने बिचौलियाहरूलाई विभाग, नेपाल प्रहरी र सेवाग्राहीसमेतको संयुक्त प्रयासमा पहिचान गरी आवश्यक अनुसन्धान तथा कारवाहीको लागि सम्बन्धित प्रहरी कार्यालयहरुमा पठाउने गरिएको छ।"
मकवानपुरका सबै मतदान केन्द्रमा पुगे सुरक्षाकर्मी र कर्मचारी,"हेटौंडा : यही मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि मकवानपुरको ३६४ वटै मतदान केन्द्रमा कर्मचारी र सुरक्षाकर्मी पुगेका छन्। निर्वाचनलाई स्वच्छ, निश्पक्ष र भयरहित तवरबाट सम्पन्न गर्न सबै मतदान केन्द्रमा आवश्यक जनशक्ति र सुरक्षाकर्मी पुगिसकेको मुख्य निर्वाचन अधिकृत ऋषिराम निरौलाले जानकारी दिए। मतदान केन्द्रमाहरूमा मतपत्र, मतदान पेटिकासँगै अन्य आवश्यक सामग्रीहरू पुगिसकेको र मतदान केन्द्रहरूमा मतदान स्थल निर्माण तथा व्यवस्थापनका लागि कर्मचारी र सुरक्षाकर्मी खटिइरहेको निरौलाले बताए। जिल्लामा निर्वाचनका लागि नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी ३ हजार ५ सय भन्दा बढी सुरक्षाकर्मी परिचालन गरिएको छ। निर्वाचनलाई शान्तिपूर्ण वातावरणमा पारदर्शी ढंगबाट सम्पन्न गर्न जिल्ला सुरक्षा समितिको बैठक बसी आवश्यक निर्देशन जारी गरिएको जिल्ला प्रशासन कार्यालय मकवानपुरका सूचना अधिकारी हरिदत्त कंडेलले जानकारी दिए। दुईवटा निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
'भेलुबाजे'लाई २ हजार दिएर प्रचार गर्न लाएपछि सूर्य थापालाई आयोगले फेरि सोध्यो स्पष्टीकरण,"काठमाडौं: निर्वाचन आयोगले प्यूठानमा नेकपा एमालेका तर्फबाट प्रतिनिधि सभा सदस्यका उम्मेदवार सूर्यबहादुर थापालाई फेरि स्पष्टीकरण सोधेको छ । मीनबहादुर बुढा (भेलुबाजे)लाई दुई हजार रुपैयाँ दिई आफ्नो निर्वाचन प्रचारप्रसार गराएको भन्ने व्यहोराको समाचार प्रकाशन भएको प्रति आयोगको ध्यानाकर्षण भई स्पष्टीकरण सोधिएको आयोगले जनाएको छ । निर्वाचन (कसूर तथा सजाय) ऐन, २०७३ को दफा २१ को उपदफा (१) मा 'उम्मेदवार वा निर्वाचन प्रतिनिधि वा अन्य कुनै व्यक्तिले निर्वाचन अवधिभित्र कुनै मतदातालाई निजको मतदानको अधिकार प्रयोग गर्न वा नगर्नको लागि वा मतदानको अधिकार प्रयोग गरे वा नगरे वापत उपहार, पुरस्कार, इनाम, दानदातव्य वा वकसको रुपमा नगद वा जिन्सी दिन वा दिन मञ्जुर गर्न वा सार्वजनिक भोज आयोजना गर्न र मतदाताले पनि त्यस्तो प्रयोजनको लागि त्यस्तो नगद वा जिन्सीलिन वा लिन मञ्जुर गर्न र सार्वजनिक भोजमा सहभागी हुन हुँदैन' भन्ने व्यवस्था छ । निर्वाचन आचारसंहिता, २०७९ को दफा १३ को उपदफा (१) को खण्ड (झ) मा राजनीतिक दल, उम्मेदवार, दलको भातृ संगठन तथा सम्बन्धित व्यक्तिले जुलुस, आमसभा, कोणसभा, बैठक, भेला वा निर्वाचन प्रचारप्रसार सम्बन्धी कार्य गर्दा पालना गर्नुपर्ने आचरण अन्तर्गत 'विभिन्न क्लब, सामाजिक संस्था, धार्मिक संस्था, आमा समूह, गैरसरकारी संस्था, आश्रम जस्ता संस्था वा कुनै व्यक्तिलाई नगद वा जिन्सी वितरण गर्न, अनुदान, आर्थिक सहायता, चन्दा, पुरस्कार वा निर्वाचन खर्च वा बुथ खर्च दिन वा दिने घोषणा गर्न नहुने' व्यवस्था छ। स्पष्टीकरणमा भनिएको छ, 'उपरोक्त बमोजिम निर्वाचन आचारसंहिताका उल्लेखित व्यवस्थाको प्रतिकूल हुने गरी तपाईंले मीनबहादुर बुढा (भेलुबाजे) लाई नगद वितरण गर्नु भएको हो, होईन? तपाईंले निज मीनबहादुर बुढा (भेलुबाजे) लाई नगद रकम वितरण गरेको भए निर्वाचन आचारसंहिताको उल्लंघनमा तपाईंलाई किन कारवाही हुनु नपर्ने हो? यो पत्र प्राप्त भएको २४ घण्टाभित्र निर्वाचन आयोगको इमेल ठेगाना  मा वा जिल्ला निर्वाचन कार्यालय प्यूठानमा प्राप्त हुने गरी लिखित स्पष्टीकरण पेश गर्नुहुन निर्णयानुसार निर्देशन दिइएको छ ।"
यात्रु अलपत्र पारेपछि निगमलाई स्पष्टीकरण,"काठमाडौं : नेपाल वायुसेवा निगमले हवाइजहाजको सिट क्षमताभन्दा बढी टिकट काटेर यात्रु अलपत्र पारेपछि नेपाल नागरिक उड्डयन प्राधिकरणले स्पष्टीकरण सोधेको छ। यात्रु क्षमताभन्दा बढी टिकट काट्नुको कारणसहित तीन दिनभित्र स्पष्टीकरण पेश गर्न र अलपत्र परेका यात्रुलाई शनिबारभित्रै गन्तव्यमा पुर्याउन प्राधिकरणले शुक्रबार निगमलाई निर्देशन दिएको हो। निगमको मङ्सिर १ गते (बिहीबार)को दुईवटा उडानमा सिट क्षमताभन्दा बढी टिकट काटिएका कारण एयरपोर्टमा पुगेका यात्रुलाई फर्काइएको थियो। टिकट काटेर एअरपोर्ट पुगेका यात्रुलाई हवाइजहाजमा सिट नगरेको भन्दै उतारेपछि निगमलाई कारबाही गर्न उनीहरूले प्राधिकरणमा उजुरी गरेका थिए। मिति २०७९ मङ्सिर १ गतेको उडान नम्बर आरए२३९को काठमाडौँदेखि दोहा तथा उडान नम्बर आरए २२९ को काठमाडौँदुबई जाने हवाइजहाजमा यात्रुलाई ओभर बुकिङको कारणले अफ लोड भएको गुनासोसहित यात्रुको निवेदन प्राधिकरणमा प्राप्त भएको छ, प्राधिकरणले आज निगमलाई सोधेको स्पष्टीकरणमा भनिएको छ। अब उप्रान्त यस किसिमको कमि कमजोरी नगर्न पनि प्राधिकरणले निगमलाई निर्देशन दिएको छ।"
महोत्तरीमा झडप हुँदा ५ जना घाइते,"महोत्तरी : महोत्तरीको सम्सीमा दुई समूहबीच झडप हुँदा ५ जना घाइते भएका छन्। स्थिर समयको पूर्वसन्ध्यामा गएराति सम्सी गाउँपालिका३ बैरगिया भेटपुरमा भएको झडपमा परी स्थानीय अनिल मण्डल, रामदरेश मण्डल, रामदुलारी मण्डल, राधिका मण्डल र रायवीर मण्डल घाइते भएका हुन्। जिल्ला प्रहरी कार्यालय महोत्तरीले दिएको जानकारी अनुसार अल्फाबेट खुल्न नसकेको ३३५७ नम्बरको मोटरसाइकलले अनील मण्डललाई ठक्कर दिएको थियो। सोही घटनापछि दुई पक्षबीच झडप भएको हो। त्यसपछि सहसौलाका नरेश यादव, उपमेयरको चालक रामवली यादव, रोशन यादव, शम्भु साह लगायतले उनीहरूमाथि कुटपिटमा उत्रिएका थिए। सो झडपमा परी सम्सी गाउँपालिक३ भेटपुरका अनिल मण्डलको आँखा र मुखमा चोट लागेको छ भने रामदुलारी देवी र राधिका मण्डलको हात र खुट्टामा चोट लागेको जिल्ला प्रहरी कार्यालय महोत्तरीले जनाएको छ। महोत्तरीमा माओवादी केन्द्र र एमाले कार्यकर्ताबीच झडप भएको छ। महोत्तरीको रामगोपालपुर नगरपालिकाबाट मदिरा सेवन गरेर सम्सी पुगेका एमालेका कार्यकर्ताले आक्रमण गरेको स्थानीयले बताएका छन्। एमाले जिल्ला इन्चार्ज सरोज यादवले घटनाको विषयमा आफूलाई जानकारी नभएको बताए। यता माओवादी केन्द्रका जिल्ला अध्यक्ष राजु खड्काले घटना निन्दनीय भएकाले घटनाको छानबिन गर्नका लागि महोत्तरी प्रशासनसमक्ष आग्रह गरेका छन्। घटनाको सम्बन्धमा थप अनुसन्धान भइरहेको र घटनामा संलग्न व्यक्तिहरू फरार रहेकोले खोजी कार्य भइरहेको प्रहरीले जनाएको छ।"
जिल्लामा भइरहेका गतिविधि नियन्त्रण गर्न तथा संलग्नलाई कारवाही गर्न निर्देशन,"काठमाडौं : निर्वाचन आयोगले निर्वाचन आचारसंहिता विपरीत विभिन्न जिल्लामा भइरहेका गतिविधि नियन्त्रण गर्न तथा संलग्नलाई कारवाही गर्न निर्देशन दिएको छ। शुक्रबार बर्दिया, संखुवासभा र पश्चिम नवलपरासी जिल्लाका मुख्य निर्वाचन अधिकृत तथा कञ्चनपुर, प्यूठान, मुस्ताङ, नुवाकोट र दार्चुलाका निर्वाचन आचारसंहिता अनुगमन अधिकृतलाई पत्र लेख्दै निर्वाचन आचारसंहिता विपरीतका क्रियाकलाप विरुद्ध आवश्यक कारवाही गरी जानकारी गराउन निर्देशन दिएको हो। संयुक्त निर्वाचन सञ्चालन केन्द्र (जेओइसी)मार्फत प्राप्त भएको सूचनाका आधारमा ती स्थानका अधिकारीहरूलाई आयोगले निर्देशन दिएको हो। जोओइसीमार्फत कञ्चनपुरको शुक्लाफाँटा नगरपालिकामा झण्डा तोरण टाँसेको पाइएको, प्युठानमा पालिकाका पदाधिकारीहरूले आफ्नो पालिकाभित्र गठबन्धनको तर्फबाट प्रचारप्रसारमा संलग्न भएको, बर्दियामा जिल्लाभित्र विद्यालयतर्फका मतदानमा खटिएका ६ जनालाई सामाजिक सञ्जालमा आचारसंहिता विपरीतका कार्यहरू गरेको, पश्चिम नवलपरासीको बाक्वाणी माध्यमिक विद्यालय सुनवल 'ख' केन्द्रका मतदान अधिकृतले आचरण विपरीत मादक पदार्थ सेवन गरेको सूचना आएको थियो। यसैगरी मुस्ताङमा जिल्लाभित्र केही स्थानमा पर्चा पम्प्लेट टाँस गरेको, नुवाकोटको लिखु गाउँपालिका, दुप्चेश्वर गाउँपालिका र तादी गाउँपालिकाको अनुगमन गर्दा केही स्थानमा ब्यानर, फ्लेक्स र झण्डाहरू लगायतका प्रचारप्रसारका सामग्रीहरू देखिएको संखुवासभाका मतदान अधिकृतले सामाजिक सञ्जालमा प्रचारप्रसार गरेको दार्चुलाको महाकाली नगरपालिका वडा नं ४ खलंगामा नेपाल कम्युनिष्ट पार्टी (एकीकृत मार्क्सवादी लेनिनवादी) द्वारा मोटरसाइकल र्याली आयोजना गरिएको सूचना प्राप्त भएको आयोगले जनाएको छ। आयोगले यस्ता गतिविधिमा संलग्नलाई कानुनअनुसार आवश्यक कारवाही गरी आयोगलाई जानकारी गराउन पनि निर्देशन दिएको छ।"
शेयर बजार अब मङ्गलबार मात्रै खुल्ने,"काठमाडौं : धितोपत्र बजारमा शेयर कारोबार अब यही मङ्सिर ६ गते मङ्गलबार मात्रै हुने भएको छ। शनिबार, आइतबार र सोमबारसमेत सार्वजनिक बिदा दिइएकाले शेयर कारोबारसमेत बन्द हुने नेपाल स्टक एक्सचेञ्ज लिमिटेडले जनाएको छ। मङ्सिर ४ गते आइतबार प्रतिनिधिसभा र प्रदेशसभाको निर्वाचन हुँदैछ। सरकारले निर्वाचनलाई केन्द्रमा राखेर ४ र ५ गते बिदा सार्वजनिक बिदा दिएको छ। त्यसकारण शेयर कारोबार पनि ती दिनमा नहुने भएको हो। पछिल्ला दिनमा निर्वाचनको माहोल बढ्दै जाँदा त्यसको सकारात्मक प्रभाव बजारमा परेको थियो। वैदेशिक मुद्राको सञ्चितिमा वृद्धि भएको, शोधनान्तर नाफामा रहेको तथा विप्रेषण आप्रवाहमा उल्लेख्य सुधार भएलगायतका कारणले पनि मुलुकको अर्थतन्त्रमा सुधार भएको छ। त्यसको सकारात्मक प्रभाव शेयर बजारमा देखिएको हो। मङ्सिर १ गते बिहीबार शेयर कारोबार मापक नेप्से परिसूचक २५ दशमलव ५७ अङ्कले उकालो लागेर एक हजार नौ सय ३६ दशमलव ८३ मा पुगेको थियो। बिहीबारको कारोबारपछि बजार पूँजीकरण रु २७ खर्ब ८६ अर्ब दुई करोड ३४ लाख ५१ हजार तीन सय ८७ बराबर रहेको थियो।"
काठमाडौंमा पाँच हजार ७७९ सुरक्षाकर्मी परिचालन,"काठमाडौं : मुलुकको संघीय राजधानी काठमाडौंमा निर्वाचनका लागि पाँच हजार सत सय ७९ सुरक्षाकर्मी परिचालन गरिएको छ। यही मङ्सिर ४ गते हुने प्रतिनिधिसभा र प्रदेशसभा सदस्यको निर्वाचन स्वच्छ, भयरहित र शान्तपूर्णरूपमा सम्पन्न गर्न पाँच हजार सात सय ७९ सुरक्षाकर्मी परिचालन गरिएको हो। प्रतिनिधिसभा सदस्य तथा प्रदेशसभा सदस्यको निर्वाचनका लागि गए राति १२ बजेदेखि प्रचारप्रसार निषेधको अवधि सुरु भइसकेको छ। निर्वाचन शान्तपूर्णरूपमा सम्पन्न गर्न संवेदनशील मतदानस्थलमा केन्द्रीय सुरक्षा नीतिअनुसार प्रहरी परिचालन गरिएको छ। जिल्ला प्रहरी परिसर काठमाडौंका प्रवक्ता तथा प्रहरी उपरीक्षक दिनेशराज मैनालीले निर्वाचनलाई शान्तपूर्ण रूपमा सम्पन्न गर्न काठमाडौंका तीन सय २० मतदानस्थल र सातसय ५७ मतदान केन्द्रमा दुई हजार पाँच सय नेपाल प्रहरी र तीन हजार दुई सय ७९ म्यादी प्रहरी परिचालन गरिएको जानकारी दिए। काठमाडौंको क्षेत्र नं १ मा नेपाल प्रहरी एक सय ११, म्यादी प्रहरी दुई सय १८, क्षेत्र नं २ मा नेपाल प्रहरी दुई सय १७, म्यादी प्रहरी चार सय एक, क्षेत्र नं ३ मा नेपाल प्रहरी एक सय ६४, म्यादी प्रहरी दुई सय ९०, क्षेत्र नं ४ मा नेपाल प्रहरी एक सय ८१, म्यादी प्रहरी तीन सय ३९, क्षेत्र नं ५ मा नेपाल प्रहरी एक सय ७८ र म्यादी प्रहरी तीन सय २९ परिचालन गरिएको छ। यस्तै क्षेत्र नं ६ मा नेपाल प्रहरी एक सय ६९, म्यादी प्रहरी तीन सय १७, क्षेत्र नं ७ मा नेपाल प्रहरी एक सय ५९, म्यादी प्रहरी दुई सय ९३, क्षेत्र नं ८ मा नेपाल प्रहरी एक सय ३८, म्यादी प्रहरी दुई सय ४४, क्षेत्र नं ९ मा नेपाल प्रहरी एक सय ९२, म्यादी प्रहरी तीन सय ५३ र क्षेत्र नं १० मा नेपाल प्रहरी दुई सय २६ र म्यादी प्रहरी चार सय २० परिचालन गरिएको प्रवक्ता मैनालीले बताए। यसका साथै नेपाल प्रहरीले काठमाडौंमा निर्वाचनलाई मध्यनजर गर्दै मोबाइल गस्ती, सादा पोसाकमा प्रहरी परिचालन, आचारसंहिता उल्लंघन अनुगमन, नाकामा सुरक्षा जाँच गर्दै आएको छ। निर्वाचनको मिति नजिकिएसँगै नेपाल प्रहरीले रात्रिकालीन सुरक्षा जाँचलाई समेत कडाइ गरेको छ।"
सुरुआत सोचेजस्तो नभए पनि कमब्याक उत्कृष्ट भयो : कप्तान रोहित,"काठमाडौं : नेपाली राष्ट्रिय क्रिकेट टिमका कप्तान रोहित पौडेलले आफ्नो नेतृत्वमा पहिलो शृंखला जित्दा धेरै खुशी लागेको प्रतिक्रिया दिएका छन्। यूएईविरुद्ध शुक्रबार सम्पन्न तीन खेलको शृंखला नेपालले २१ को नतिजामा आफ्नो पक्षमा पार्यो। निवर्तमान कप्तान सन्दीप लामिछाने बलात्कारको मुद्दामा पक्राउ परेपछि रोहितले कप्तानको जिम्मेवारी पाएका हुन्। आफ्नो कप्तानीमा पहिलो शृंखलामै उनले नेपाललाई ऐतिहासिक जित दिलाए। पहिलो शृंखलामा जित हुँदा खेरी धेरै खुशी छु, रोहितले भने, शृंखलाको सोचेजस्तो सुरुआत भएको थिएन। तर, दोस्रो र तेस्रोमा राम्रो कमब्याक भयो। अर्को महिना विश्पकप लिग डिभिजन२ अन्तर्गत एकदिवसीय त्रिदेशीय शृंखलाको तयारी राम्रो भएको पनि रोहितले बताए। नामिबिया शृंखलाको लागि एकदमै राम्रो तयारी भयो। जुन हिसाबले हामीले ब्याटिङ गर्यौं, विशेष गरी आज टप अर्डरबाट ब्याटिङ भयो, त्यसले मध्य क्रम र पूरा टिममा पनि आत्मविश्वास बढेको छ, रोहित भन्छन्, पहिलो खेलमा हामीले बलिङमा संघर्ष गर्नु परेको थियो। त्यसपछि दोस्रो र तेस्रो खेलमा ललित (राजवंशी) दाइले एकदम राम्रो बलिङ गर्नुभयो। कुशल (भुर्तेल) दाईले पनि योगदान गर्नुभयो। दिपीदाई (दीपेन्द्रसिंह ऐरी)दाई पनि हुनुन्छ। तर, अझै पनि सुधार गर्ने ठाउँ चाहीँ छ। आगामी दिनमा पनि टप अर्डरले जिम्मेवार ढङ्गले ब्याटिङ गर्नु आवश्यक हुने रोहितले बताए। शुक्रबार यूएईविरुद्ध ज्ञानेन्द्र मल्ल र आसिफ शेखको ब्याटिङबाट पनि टिमको आत्मविश्वास बढेको रोहितले सुनाए। अन्तिम खेलमा प्लेयर अफ दी म्याच चुनिएका आसिफ शेखले शृंखला सोचेजस्तो नभएको बताए। आजको इनिङ मेरो लागि सजिलो थिएन, किनभने सुरुआत राम्रो थिएन। तर, आज ब्याटिङका लागि विकेट राम्रो थियो। त्यसैले समय लिएर खेल्न मिल्यो, उनले भने, शृंखला धेरै राम्रो भएन। किनभने राम्रो गर्न मसँग अझै दुई खेल थियो। तर, अन्तिम चाहीँ राम्रो भयो। ओपनिङ पार्टनर कुशल भुर्तेल र अर्जुन साउद जो भए पनि आफू नेचुरल गेम खेल्ने भएकाले खासै फरक नपर्ने बताए।"
मतपरिणामसम्बन्धी सूचना सहजीकरण गर्न आयोगको ६ बुँदे निर्णय,"काठमाडौं : निर्वाचन आयोगले मतपरिणाम सम्बन्धी सूचना सहजीकरणबारे ६ बुँदे निर्णय गरेको छ। मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको मतगणना र मत परिणाम सम्बन्धी सूचना सहज र प्रभावकारी ढंगले प्रवाह गर्न उक्त निर्णय गरिएको हो। यसका लागि आयोगले सबै मुख्य निर्वाचन अधिकृत, निर्वाचन अधकिृत, प्रदेश तथा जिल्ला निर्वाचन कार्यालयलाई निर्देशन दिने निर्णय गरेको छ। यस्ता छन् निर्णय १ प्रत्येक मतगणना स्थलमा प्रेस कर्नरको स्थापना गरी पत्रकारहरूका लागि सूचना प्राप्तिका लागि सहज पहुँच उपलब्ध गराउने र सो कार्यका लागि सम्बन्धित निर्वाचन अधिकृत कार्यालयका सहायक निर्वाचन अधिकृत वा अन्य कुनै कर्मचारीलाई सूचना अधिकारी तोकी सूचना प्रवाहमा आवश्यक सहजीकरण गर्ने। २ मतगणना कार्यको सुरुआतमा एकपटक वा पालो मिलाएर भिडियो तथा फोटो पत्रकारलाई गणनास्थलको दृश्य र तस्बिर लिन सक्ने गरी आवश्यक प्रबन्ध गर्ने। ३ मतगणना कार्यको प्रत्येक घण्टामा प्राप्त मत परिणामलाई मतगणनामा रहेका कर्मचारी, दल, उम्मेदवार र प्रतिनिधिले एकीन गरी सम्बन्धित मुख्यनिर्वाचन अधिकृतको कार्यालयले निर्वाचन आयोगको सूचना प्रणालीमा प्रविष्ट गर्ने। ४ मतगणना स्थलमा राजनीतिक दल र उम्मेदवारको सहमतिका आधारमा माइकङि वा डिस्प्ले वा अन्य माध्यमबाट मत परिणामको सूचना उपलब्ध गराउने। ५ निर्वाचन आयोगको सूचना प्रणालीमा प्रविष्ट भएको आधिकारिक मतपरिणामलाई सञ्चारमाध्यमले आफ्नो वेबपेज वा पोर्टलमा आबद्ध गर्न चाहेमा सोका लागि आयोगको परिणाम पोर्टलको लिंक (:) लाई  गरी प्रकाशन गर्न सक्ने। ६ मतगणनाबारे आधिकारिकता पुष्टि नगरी गलत सूचना प्रवाह नगर्ननगराउन सबै सञ्चारमाध्यमहरूलाई आग्रह गर्ने।"
"निर्वाचनमा प्रहरी, सशस्त्र र गुप्तचरको यस्तो छ जिम्मेवारी","काठमाडौं: सरकारले निर्वाचनको सुरक्षा व्यवस्था मजबुत बनाउन नेपाली सेनासहित ४ वटै सुरक्षा निकायलाई मैदानमा उतारेको छ । गृह मन्त्रालयले सवै सुरक्षा निकायलाई आ आफ्नो कार्यक्षेत्र छुट्याएर आवश्यक जिम्मेवारी दिएको छ । नेपाली सेना आवश्यकता अनुसार सरकारले तोके बमोजिम परिचालित हुनेछ । गृह मन्त्रालयले मतदाता, उमेदवार र प्रतिनिधिहरुको सुरक्षा गर्ने जिम्मेवारी नेपाल प्रहरी, सशस्त्र र जासुसी निकाय राष्ट्रिय अनुसन्धान विभागलाई दिएको छ। मतदान स्थलको सुरक्षा नेपाल प्रहरी र गुप्चरले गर्ने छन् । गृह मन्त्रालयले बनाएको निर्वाचन केन्द्रित सुरक्षा योजना अनुसार नेपाल प्रहरीले मतदान केन्द्रको सुरक्षा गर्ने छ । मतपेटिका र निर्वाचन सामाग्रीको सुरक्षा नेपाल र सशस्त्र प्रहरीले गर्ने गृह मन्त्रालय स्रोतले बताएको छ। मतगणना स्थल, निर्वाचन अधिकृत र अन्य कर्मचारीको सुरक्षा तीनवटै सुरक्षा निकायले गर्नेछ । जिल्ला तथा निर्वाचन क्षेत्रको सुरक्षाको जिम्मेवारी नेपाल र सशस्त्र प्रहरीले गर्नेछ । अतिविशिष्ट र विशिष्ट व्यक्तिहरुको सुरक्षाको व्यवस्था तीनवटै सुरक्षा निकायले गर्ने छन् भने जुलुस र सभामा समेत उनीहरुनै खटिने छन् । पर्यवेक्षक र अनुगमनका खटिएका व्यक्तिहरुलाई नेपाल प्रहरीले सुरक्षा दिनेछ । आगामी आइतबार हुने प्रतिनिधि र प्रदेशसभा निर्वाचननका लागि ७४ हजार ८ सय ४९ जना सैनिक अधिकारीहरु खटिने छन् । गृह मन्त्रालयका अनुसार मंसिर ४ को निर्वाचनमा ७१ हजार ६ सय ९३ जना प्रहरी, १ लाख १५ हजार म्यादी, ३५ हजार १ सय १६ सशस्त्र प्रहरी र १ हजार ९ सय २१ जना राष्ट्रिय अनुसन्धान विभागका सुरक्षाकर्मीहरु खटिएका छन् । निर्वाचनका लागि बनेको सुरक्षा योजना अनुसार उनीहरुलाई परिचालन गरिएको छ ।"
हङकङ स्टारफेरिमा नौमति बाजा गुञ्जिएपछि,"हङकङ: नौमति बाजा, नेपाली हस्तकला, वास्तुकला, हात हातमा नेपालको राष्ट्रिय झन्डा अनि विभिन्न भेषभुषामा सजिएका नेपालीको उपस्थिति । जहाँ नेपाल कै एक सहरको झल्को आइरहेको थियो । यो दृश्य हङकङमा आयोजित अन्तराष्ट्रिय जातिय सांस्कृतिक प्रर्दशनी २०२२ को हो । हङकङ लिजर एण्ड कल्चर डिपार्टमेन्टको आयोजनामा सम्पन्न कार्यक्रममा दर्जनभन्दा बढि देशले आफ्नो संस्कृति प्रर्दशन गरेका थिए । कार्यक्रममा चाईना, सिगांपुर, कोरिया, ईन्डोनेसिया, जापान, लाओस, फिलिपिन्स, कम्बोडिया, बंगलादेश, नेपाल, युनाईटेट अरव, साउथ अफ्रिका, भेनेज्युला, कुवेत, काजिकिस्तान लगायतका देशले आफ्नो संस्कृति प्रर्दशन गरेका थिए । मौलिक भेषभुषा, नाँचगान र शैली प्रर्दशनी कार्यक्रममा नेपालको तर्फबाट नौमति बाजा, झाँकी, मौलिक नृत्य, तथा विभिन्न मौलिकता झल्कने नेपाली वस्तुको प्रर्दशनी राखिएको थियो । नेपालको सांस्कृतिक प्रर्दशनीलाई हङकङ नेपाली महासंघ र महावाणिज्यदूतावासले समन्वय गरेको थियो । महासंघ अध्यक्ष रीता गुरुङ भन्छिन्, 'वास्तवमै हङकङ सरकारले सवै देशको कला र संस्कृतिलाई उत्तिकै सम्मान गर्ने गर्दछ । हङकङकै ब्यस्त पर्यटकीय स्थल स्टारफेरिमा नेपाली विविधता र मौलिकता प्रर्दशन गर्न पाउँनु, हाम्रो देशलाई दर्जनौं देशको सामु चिनाउँन पाउँनु गौरवको अवसर र विषय हो, भन्ने लाग्छ ।' कार्यक्रममा विभिन्न जातिय, सामुदायिक संघसंस्थाका प्रतिनिधि, व्यवसायी, शिक्षक, विद्यार्थी लगायतको सहभागिता थियो ।"
सेनाले मतदान स्थललाई सुरक्षित बनाउने,"धनगढी : नेपाली सेनाले सुदूरपश्चिमका मतदातालाई निर्धक्क भएर मतदानमा सहभागी हुन आह्वान गरेको छ। नेपाली सेनाको सुदूरपश्चिम पृतना हेडक्वार्टरका पृतनापति उपरथी विजय थापाले शुक्रबार आयोजना गरेको पत्रकार भेटभाटका क्रममा यस्तो बताएका हुन्। यसपालीको चुनावमा नेपाली सेना सहितका चारवटै सुरक्षा निकाय परिचालन भएका छन्। नेपाली सेना हरेक नेपालीको सुरक्षाको जिम्मा लिने प्रमुख सुरक्षा निकाय भएकाले, चुनावमा निर्धक्क भएर मतदान गर्न आग्रह गर्दछु उनले भने। उनले सुदूरपश्चिमका नौवटै जिल्लाका सुरक्षा समितिको निर्णय अनुसार नेपाली सेना परिचालन भइसकेको बताए। सुदूरपश्चिमका नौवटै जिल्लामा ३० वटा कम्पनी अपरेडिङ बेस, प्लाटुन अपरेटिङ बेस र सेक्सन अपरेटिङ बेसहरू खडा गरी परिचालन गरिएका छन्। जिल्ला सुरक्षा समितिसँग समुन्वय भएर सुरक्षा योजना बनाइएको छ। २५० भन्दा बढी स्थानहरूमा ससाना टुकडीहरू खटिएर जनतालाई भयरहित रूपमा मताधिकार प्रयोग गर्नका लागि नेपाली सेना तयारी अवस्थामा छ। सुरक्षाको हिसाबले सबै मतदाताहरूलाई भयरहित रूपमा मतदानका लागि आग्रह गर्दछु पृतनापति थापाले भने। मंसिर ४ गतेको आम निर्वाचनका लागि सरकारले चारवटै तहको सुरक्षा निकाय परिचालन गरेको छ। नेपाली सेना, सशस्त्र प्रहरी, नेपाल प्रहरी र अनुसन्धान विभाग गरी चारवटै सुरक्षा अंगहरू चुनावमा परिचालन गरिएका छन्। पृतनापति थापाले, सुदूरपश्चिम प्रदेशका संवेदनशील भनि जिल्ला सुरक्षा समितिले तोकेका स्थानमा हवाई गस्तीको पनि व्यवस्था गरिएको बताए। संवेदनशील स्थानहरू, मतदान केन्द्रहरूलाई कभर गर्ने गरी हवाई गस्ती पनि गर्ने योजना बनाएका छौं पृतनापति थापाले भने। पत्रकार भेटघाटका क्रममा सहायक रथी टंकप्रसाद भट्ट, प्रमुख सेनानी रबी केसी सहितका सेनाका अधिकारीको सहभागिता रहेको थियो। केही महिना चारवटा कमाण्ड प्रणालीमा गएको सेनाको संरचना गएको असोजदेखि फेरि पृतना प्रणालीमा आएको छ।"
मतपेटिका सुरक्षित राख्न प्रहरीले गोली चलाउन सक्छ: प्रहरी प्रवक्ता राई,"काठमाडौं: नेपाल प्रहरीका प्रवक्ता टेकप्रसाद राईले निर्वाचन शान्तिपूर्ण रुपमा सञ्चालन हुने दावी गरेका छन् । सुरक्षार्थ खटिएका सबै निकायले आवश्यक समन्वय गर्दै निर्वाचनलाई स्वच्छ, निष्पक्ष, शान्तिपूर्ण बनाउने गृहकार्य गरिरहेका छन् । निर्वाचन बिथोल्ने गिरोहलाई उच्च निगरानी गरिरहेको प्रहरीले मतपेटिका सुरक्षित बनाउन गोली हान्न सक्नेसम्मको तयारी गरेको छ । नेपाल प्रहरीका प्रवक्ता टेकप्रसाद राईले अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै निर्वाचन भाँड्न सक्रिय भए विप्पवलगायतको विद्रोही समूहलाई नियन्त्रणमा लिने तयारी भइरहेको बताए । प्रवक्ता राईसँग गरिएको कुराकानी हेर्नुहोस् ।"
उपत्यकाका कुन निर्वाचन क्षेत्रमा कति मतदानस्थल छन् ?,"काठमाडौं: प्रतिनिधिसभा र प्रदेशसभा सदस्य निर्वाचनका लागि आइतबार देशभर एकै चरणमा मतदान हुँदैछ । प्रतिनिधिसभाका लागि प्रत्यक्ष र समानुपातिक गरी दुई सय ७५ र प्रदेशसभाका लागि प्रत्यक्ष र समानुपातिक गरी पाँच सय ५० पदका लागि ११ हजार पाँच सय ४३ उम्मेदवार प्रतिस्पर्धामा छन् । प्रतिनिधिसभाको प्रत्यक्षतर्फ दुई हजार एक सय ८९ पुरुष र दुई सय २५ महिला गरी कूल दुई हजार चार सय १२ तथा समानुपातिकतर्फ एक हजार १२ पुरुष र एक हजार एक सय ८७ महिला गरी कूल दुई हजार एक सय ९९ उम्मेदवार चुनावी मैदानमा छन् । प्रदेशसभाको प्रत्यक्षतर्फ दुई हजार नौ सय ४३ पुरुष, दुई सय ८० महिला र एक अन्य गरी कूल तीन हजार दुई सय २४ तथा समानुपातिकतर्फ दुई हजार एक सय ९७ पुरुष र एक हजार पाँच सय ११ महिला गरी कूल तीन हजार सात सय आठ उम्मेदवार प्रतिस्पर्धामा छन् । देशभर १० हजार आठ सय ९२ मतदानस्थलमा २२ हजार दुई सय २७ मतदान केन्द्र निर्धारण गरिएको निर्वाचन आयोगले जनाएको छ । निर्वाचनमा ९१ लाख ४० हजार आठ सय छ पुरुष, ८८ लाख ४७ हजार पाँच सय ७९ महिला र एक सय ८५ अन्य गरी कूल एक करोड ७९ लाख ८८ हजार पाँच सय ७० मतदाता कायम छन् । आयोगले मतदाता सूचीमा नाम समावेश भएका यही मङ्सिर ३ गतेसम्म १८ वर्ष पूरा हुने बालिग मतदाताले मतदान गर्न पाउने व्यवस्था गरेको छ । काठमाडौं उपत्यकामा मात्रै पाँच सय २७ मतदानस्थलमा एक हजार दुई सय ७९ मतदान केन्द्र तोकिएको छ । काठमाडौंमा तीन सय २० मतदानस्थल र सात सय ६७ मतदान केन्द, भक्तपुरमा ७६ मतदानस्थल र दुई सय २२ मतदान केन्द्र तथा ललितपुरमा ७६ मतदानस्थल र २९० मतदान केन्द्र रहेको छ । काठमाडौं १०, ललितपुरमा तीन र भक्तपुरमा दुई निर्वाचन क्षेत्र छन् । काठमाडौं निर्वाचन क्षेत्र नं १ मा २२ मतदानस्थलमा ५२ मतदान केन्द्र, काठमाडौं २ मा ४० मतदानस्थलमा ९५ मतदान केन्द्र, काठमाडौं ३ मा २९ मतदानस्थलमा ६८ मतदान केन्द्र, काठमाडौं ४ मा ३३ मतदानस्थलमा ८२ मतदान केन्द्र तथा काठमाडौं ५ मा ३१ मतदानस्थलमा ८१ वटा मतदान केन्द्र छन् । काठमाडौं निर्वाचन क्षेत्र नं ६ मा ३२ मतदानस्थलमा ७५ मतदान केन्द्र, काठमाडौं ७ मा २९ मतदानस्थलमा ७१ मतदान केन्द्र, काठमाडौं ८ मा २३ मतदानस्थल र ६१ मतदान केन्द्र, काठमाडौं ९ मा ३४ मतदानस्थलमा ८५ केन्द्र तथा काठमाडौं क्षेत्र नं १० मा ४७ मतदानस्थलमा ९७ वटा मतदान केन्द्र छन् । यस्तै ललितपुर क्षेत्र नं १ मा ५३ मतदानस्थल र ९१ केन्द्र, ललितपुर २ मा ३९ मतदानस्थलमा ९३ केन्द्र र ललितपुर ३ मा ३९ मतदानस्थलमा एक सय पाँच मतदान केन्द्र तथा भक्तपुर १ मा ३७ मतदानस्थल र एक सय १५ मतदान केन्द्र र भक्तपुर २ मा ३९ मतदानस्थल र एक सय ७ मतदान केन्द्र निर्धारण गरिएको छ । काठमाडौंमा तीन लाख १५ हजार दुई सय ५४ पुरुष, तीन लाख ३६ हजार आठ सय ६४ महिला र आठ अन्य गरी कूल छ लाख ५२ हजार एक सय २६ मतदाता रहेको छन् । ललितपुरमा एक लाख २२ हजार दुई सय ७४ पुरुष, एक लाख २८ हजार एक सय ३५ महिला र एक अन्य गरी दुई लाख ५० हजार चार सय १० मतदाता छन् । भक्तपुरमा ९४ हजार छ सय ८३ पुरुष, ९९ हजार सात सय ५१ महिला र पाँच अन्य गरी कूल एक लाख ९४ हजार चार सय ३९ मतदाता रहेको आयोगको तथ्याङ्क छ । देशभर एक सय ४१ अस्थायी मतदान केन्द्र आयोगले मतदाता नामावलीमा नाम समावेश भएका तर मतदान केन्द्रमा नखटिने कर्मचारी र सुरक्षाकर्मी, वृद्धाश्रममा रहेका व्यक्ति, निर्वाचन कसुरमा सजाय पाएकाबाहेकका कारागारमा रहेका कैदी र बन्दीलगायत व्यक्तिलाई प्रतिनिधिसभाको समानुपातिक निर्वाचन प्रणालीतर्फ मतदानको व्यवस्था मिलाउन देशभर एक सय ४१ अस्थायी मतदान केन्द्र निर्धारण गरेको छ । आयोगले २०७२ सालमा जारी भएको नेपालको संविधानपछि अस्थायी मतदाताले मतदान गर्ने व्यवस्था पहिलो पटक कार्यान्वयनमा ल्याएको हो । आयोगले मतदान केन्द्रमा खटिने कर्मचारी र सुरक्षाकर्मीलाई खटिएकै केन्द्रबाट मतदान गर्ने व्यवस्था मिलाएको छ । काठमाडौं उपत्यकामा सात वटा अस्थायी मतदान केन्द्र तोकिएको छ । काठमाडौंमा चार, ललितपुरमा दुई र भक्तपुरमा एक अस्थायी मतदान केन्द्र राखिएको आयोगले जनाएको छ । काठमाडौंमा जिल्ला समन्वय समितिको कार्यालय बबरमहल, कारागार कार्यालय डिल्लीबजार, केन्द्रीय कारागार कार्यालय जगन्नाथदेवल र सशस्त्र प्रहरी बल नेपालको प्रधान कार्यालय हल्चोक, ललितपुरमा कारागार कार्यालय नख्खु र नमुना मछिन्द्र माध्यामिक विद्यालय लगनखेल तथा भक्तपुरमा भक्तपुर बहुमुखी क्याम्पस दूधपाटीमा अस्थायी केन्द्र तोकिएको छ । देशभर चार लाख ५० हजार अस्थायी मतदाता कायम छन् ।"
समानुपातिकका उम्मेदवारलाई आयोगले परिचयपत्र दिने,काठमाडौं: निर्वाचन आयोगले समानुपातिकका उम्मेदवारलाई परिचयपत्र दिने भएको छ । मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि समानुपातिक निर्वाचन प्रणालीतर्फ अन्तिम बन्दसूचीमा नाम रहेका उम्मेदवारहरूलाई परिचयपत्र उपलब्ध गराउने आयोगले जनाएको छ । समानुपातिक निर्वाचन प्रणालीतर्फ अन्तिम बन्दसूचीमा नाम रहेका प्रतिनिधि सभा तथा प्रदेश सभातर्फका उम्मेदवारहरूले परिचयपत्र माग गर्न आएमा त्यस्ता उम्मेदवारहरूलाई आयोगले परिचय पत्र दिनेछ । परिचयपत्रका लागि वेबसाइटमा रहेको प्रतिनिधि सभा र प्रदेश सभा समानुपातिक निर्वाचनका लागि प्रकाशित उम्मेदवारको अन्तिम बन्दसूचीमा उल्लेखित मतदाता भएको प्रदेश अन्तर्गतको जिल्लाको खण्ड हेरी आफ्नो जिल्ला अन्तर्गतको भए सम्बन्धित प्रदेश र जिल्ला निर्वाचन कार्यालयले आफ्नो कार्यालयबाट जारी हुने परिचयपत्र बमोजिमको विवरण अभिलेख राखी तोकिएको ढाँचामा परिचयपत्र उपलब्ध गराउन आयोगले सबै प्रदेश र जिलला निर्वाचन कार्यालयलाई निर्देशन दिने निर्णय गरेको हो । यस्तो छ परिचयपत्रको नमूना
कालिञ्चोक दर्शनलाई आईपीओ निष्कासन गर्न अनुमति,काठमाडौं : नेपाल धितोपत्र बोर्डले कालिन्चोक दर्शन लिमिटेडलाई आईपीओ निष्कासनका लागि अनुमति दिएको छ। १२ करोड रुपैयाँ बराबरको १२ लाख कित्ता आईपीओ बिक्री गर्न अनुमति दिइएको बोर्डले जनाएको छ। यसको बिक्री प्रबन्धकमा नबिल इन्भेष्टमेन्ट बैंकिङ लिमिटेड तोकिएको छ।
"कोरियन भाषा परीक्षाको नतिजा सार्वजनिक,आठ हजार बढि उत्तीर्ण","काठमाडौं : उत्पादनमूलक क्षेत्रतर्फ दोस्रो चरणको कोरियन भाषा परीक्षाको नतिजा प्रकाशन भएको छ । गत भदौ २० देखि कात्तिक २१ सम्म सञ्चालित परीक्षाको नतिजा एचआरडी कोरियाबाट प्राप्त भएको इपिएस कोरिया शाखाले जनाएको छ । भाषा परीक्षामा आठ हजार सात सय ८५ जना उतीर्ण भएका छन् । सो भाषा परीक्षामा सहभागी हुन १८ हजार पाँच सय ९५ जनाले आवेदन दिएका थिए । आवेदन दिएकामध्ये १४ हजार ४३ जना परीक्षामा सहभागी भएका थिए । उत्पादनतर्फ पहिलो चरणको भाषा परीक्षाको नतिजा गत भदौमा सार्वजनिक भइसकेको छ । पहिलो चरणमा सात हजार एक सय ४२ जना भाषा परीक्षामा उत्तीर्ण भएका थिए । सन् २०२२ को उत्पादनतर्फको भाषा परीक्षा सम्पन्न भएको इपिएस कोरिया शाखाका निर्देशक पुष्पराज कटुवालले जानकारी दिए। उत्पादनतर्फ सन् २०२३ का लागि भने केही ढिला मात्र परीक्षा सञ्चालन हुनेछ । सन् २०२२ का लागि पहिलो र दोस्रो चरणमा उत्तीर्ण भइ रोष्टरमा रहेका दुईतिहाइ व्यक्ति रोजगारीका लागि कोरिया गएपछि मात्र उत्पादनतर्फको परीक्षाको तालिका सार्वजनिक हुने उनले बताए । २०२२ मा उत्पादनतर्फ १५ हजार नौ सय २७ जना भाषा परीक्षा उत्तीर्ण भइ रोष्टरमा छन् । सन् २०२३ का लागि कृषितर्फको भाषा परीक्षा आगामी डिसेम्बरजनवरी महिनामा हुनेछ । सन् २०२२ का लागि कृषितर्फ उत्तीर्ण भएका तीन हजारमध्ये आधाभन्दाबढीको रोजगार सम्झौता आइसकेको छ । सन् २०२२ का लागि कृषि क्षेत्रतर्फ उत्तीर्ण भएका एक हजार ५०० जनाको रोजगार सम्झौता आइसकेको छ,', निर्देशक कटुवालले भने, 'बाँकीको पनि रोजगार सम्झौता आउने चरणमा छ ।' कृषितर्फ रोष्टरमा रहेका श्रमिकको सङ्ख्या सकिन लागेकाले सन् २०२३ का लागि कृषितर्फको भाषा परीक्षा छिट्टै हुन लागेको उनको भनाइ छ । दक्षिण कोरिया नेपालीका लागि आकर्षक श्रम गन्तव्यका रुपमा रहँदै आएको छ । नेपाल र कोरियाबीच सन् २००८ मा रोजगार अनुमति प्रणााली (इपिएस) सम्झौता भएको थियो । इपिएस सम्झौता भएयता भाषा परीक्षा उत्तीर्ण गरी करिब ७७ हजार नेपाली रोजगारीका लागि कोरिया पुगेका छन् । अहिले भाषा परीक्षा उत्तीर्ण ४० हजार नेपाली कोरियामा विभिन्न क्षेत्रमा काम गरिरहेका छन् । कोरियामा इपिएस प्रणालीबाट विदेशी कामदार भित्र्याउने सूचीमा नेपाल दोस्रो सूचीमा रहेको छ । पहिलो सूचीमा कम्बोडिया छ। रासस"
"गृह मन्त्रालयले भन्यो सुरक्षाको कुनै खतरा छैन,भयरहितरुपमा मतदान गर्नुहोस्",काठमाडौं : गृह मन्त्रालयले निर्वाचन केन्द्रित सुरक्षालाई मजबुत बनाइएको स्पष्ट पारेको छ । नेपाली सेनाका प्रतिनिधिसहित तीनवटै सुरक्षा निकायका प्रमुखलाई छेउमा राखेर गृहसचिव विनोद प्रकाश सिंहले आइतबार हुने प्रतिनिधि र प्रदेशसभा निर्वाचन स्वच्छ र भयरहित वातावरणमा गराउन गृहमन्त्रालय प्रतिबद्ध रहेको बताए। गृहसचिव सिंहले भयरहित र उत्साहपूर्ण ढंगले मतदान गर्न सबै मतदाताहरुमा आग्रह गरेका छन् । गृहसचिव सिंहले निस्पक्ष वातावरणमा निर्वाचन गराउन म्यादी प्रहरीसहित सबै सुरक्षाकर्मीहरु अहोरात्र खटिइरहेको बताए । गृहले कसैको प्रलोभन र त्रासमा नपरी मतदान प्रक्रियामा सहभागी हुन मतदाताहरुलाई आग्रह गरेको छ । गृहले मुलुकका ९ सय ३ स्थानमा नेपाली सेनाको बम डिस्पोजल टोली खटाएको जनाएको छ । गृहले निर्वाचन विथोल्ने घोषणा गरेका विभिन्न समूहलाई निगरानीमा राखिएको स्पष्ट पारेको छ । यस्तै प्रतिनिधि र प्रदेशसभा निर्वाचनका लागि सुरक्षा योजना बनाई कार्यान्वयनमा ल्याएको गृह मन्त्रालयले जनाएको छ।
मकवानपुरको सबै मतदान केन्द्रमा सुरक्षा प्रबन्ध,"हेटौंडा : मकवानपुरको ३६४ वटै मतदान केन्द्रहरूमा सुरक्षा व्यवस्था मिलाइएको जिल्ला प्रशासन कार्यालय मकवानपुरले जनाएको छ। मंसिर ४ गते हुने प्रतिनिधिसभा र प्रदेशसभा सदस्य पदको निर्वाचनलाई स्वच्छ, निष्पक्ष र भयरहित तवरले सम्पन्न गर्न सुरक्षा व्यवस्था मिलाइएको हो। शुक्रबार जिल्ला सुरक्षा समितिको अध्यक्ष एवम् प्रमुख जिल्ला अधिकारी राजेन्द्रदेव पाण्डेको अध्यक्षतामा बसेको बैठकमा राष्ट्रिय अनुसन्धान, नेपाल प्रहरी, सशस्त्र प्रहरी र नेपाली सेनाका अधिकारीहरूले सबै मतदान केन्द्रमा सुरक्षा प्रबन्ध मिलाइएको जानकारी गराएका हुन्। जिल्लाका २० अति संवेदनशील, केही संवेदनशील र बाँकी सबै मतदान केन्द्रहरूमा उच्च सुरक्षा दिनका लागि सुरक्षाकर्मीहरू खटिइसकेको सहायक प्रमुख जिल्ला अधिकारी हरिदत्त कंडेलले जानकारी दिए। उनले ढुक्क भएर मतदान प्रक्रियामा सहभागी हुनसमेत आग्रह गरे। प्रत्यक मतदान केन्द्रमा नेपाल प्रहरी र म्यादी प्रहरीले तथा बाहिरी घेरामा नेपाली सेना खटिने कंडेलले बताए। दुई निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
यूएईविरुद्ध नेपालले शृंखला जित्दाको क्षण (फोटो फिचर),"काठमाडौं : यूएईविरुद्धको एकदिवसीय शृंखलाको अन्तिम खेलमा ६ विकेटको जितसहित नेपाल च्याम्पियन बनेको छ। त्रिवि क्रिकेट मैदानमा भएको तीन खेलको शृंखला २१ ले जितेसँगै शुक्रबार खेलाडीहरूले खुलेर सेलिब्रेसन गरे। विश्वकप क्रिकेट लिग२ अन्तर्गत नामिबिया भ्रमणको तयारी स्वरुप आयोजित शृंखलाको सुरुआतमा नेपाल १० ले पछि परेको थियो। तर, पछिल्ला दुई खेलमा जित निकाल्दै नेपाल च्याम्पियन बन्यो। नेपालका लागि अन्तिम खेलमा पूर्व कप्तान ज्ञानेन्द्र मल्ल र आसिफ शेखले अर्धशतकीय इनिङ खेलेका थिए। तस्बिर : सुनिता डंगोल"
निर्वाचनका लागि मतदान स्थलहरूमा आवश्यक तयारी सुरु,"काठमाडौं : मंसिर ४ गते हुने निर्वाचनका लागि मतदान स्थलमा आवश्यक तयारी सुरु गरिएको छ। विभिन्न स्थानमा तोकिएको मतदानस्थलमा कर्मचारीहरूले आवश्यक तयारी गरेका हुन्। मतदानस्थलको निर्माण तथा आवश्यक सुरक्षा लगाएतका काम तीव्र रूपमा भइरहेको निर्वाचन आयोगले जनाएको छ। निर्वाचनका लागि खटिएका कर्मचारी निर्वाचन सामग्रीसहित मतदान केन्द्रमा पुगेका छन्। आयोगले मतदान केन्द्रमा पुगेका मतदान अधिकृतबाट सर्वपक्षीय बैठक राख्ने, मतदान केन्द्रको क्षेत्र तोक्ने, प्रचारप्रसार गर्न निषेध गरेको सूचना प्रकाशन गर्ने लगायतका विषयमा आवश्यक तयारी गर्ने जनाएको छ। मतदान केन्द्र निर्माण गर्दा लैङ्गिक समावेशी, अपाङ्गमैत्री तथा सुत्केरी, गर्भवती, ज्येष्ठ नागरिक, बिरामी र अशक्त मतदाताका लागि सहज हुनेगरी बनाउन आयोगले निर्देशन दिएको छ। निर्वाचनमा एक करोड ७९ लाख ८८ हजार पाँच सय ७० मतदाताले १० हजार आठ सय ९२ मतदानस्थलमा रहेका २२ हजार दुई सय २७ मतदान केन्द्रबाट मताधिकार प्रयोग गर्ने छन्। निर्वाचनमा प्रतिनिधिसभातर्फ पहिलो हुने निर्वाचित हुने निर्वाचन प्रणालीका लागि दुई हजार चार सय १२ जना उम्मेदवार चुनावी प्रतिस्पर्धामा छन्। प्रतिनिधिसभाको समानुपातिक निर्वाचन प्रणालीतर्फ दुई हजार एक सय ९९ उम्मेदवारको नाम अन्तिम बन्दसूचीमा कायम गरिएको छ। प्रदेशसभातर्फ पहिलो हुने निर्वाचिन हुने निर्वाचन प्रणालीका लागि तीन हजार दुई सय २४ जना उम्मेदवार चुनावी प्रतिस्पर्धामा छन्। प्रदेशसभाको समानुपातिक निर्वाचन प्रणालीतर्फ तीन हजार सात सय आठ जना उम्मेदवारको नाम अन्तिम बन्दसूचीमा कायम छ।"
साढे पाँच महिनामा १० अर्ब ३८ करोडको विद्युत निर्यात,"काठमाडौं : यो वर्षको पहिलो साढे पाँच महिनामा १० अर्ब ३८ करोड ९६ लाख रुपैयाँको विद्युत भारत निर्यात भएको छ । नेपाल विद्युत प्राधिकरणले जेठदेखि कात्तिक महिनासम्म १० अर्ब ३८ करोड ९६ रुपैयाँको विद्युत निर्यात गरेको हो। देशभित्र खपत गरी अतिरिक्त भएको एक अर्ब २६ करोड २५ लाख ३८ हजार युनिट विद्युत नेपाल विद्युत प्राधिकरणले कात्तिकसम्ममा निर्यात गरी १० अर्ब ३८ करोड ९६ लाख रुपैयाँ कमाउन प्राधिकरण सफल भएको हो। प्रााधिकरणले देशभित्र खपत गरी अतिरिक्त भएको वर्षायामको विद्युत गत १९ जेठबाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो । सुरुमा दुईवटा विद्युतगृहको ३९ मेगावाट उत्पादित विद्युतलाई स्रोत मानी दैनिक रुपमा आइएक्समा बिक्री गरिएको थियो । त्यसपछि २७ जेठबाट दैनिक रुपमा ६ वटा जलविद्युतगृहबाट उत्पादित विद्युतलाई स्रोत मानी दैनिक रुपमा ३६४ मेगावाट भारतीय बजारमा प्रतिश्पर्धी दरमा बिक्री हुँदै थियो । गत १८ र ३० कात्तिकबाट क्रमश : चिलिमे र सोलुखोलाको विद्युत निर्यात सुरु भएसँगै भारतर्फ निर्यात हुने विद्युतको स्वीकृति क्षमता ४०९ मेगावाट पुगेको छ । खोलानालामा पानीको बहाब घट्दै गएकाले नदी प्रवाहमा आधारित जलविद्युत केन्द्रहरुबाट विद्युत उत्पादन कम भएसँगै निर्यातको परिमाण पनि क्रमश : घट्दै गएको प्राधिकरणका कार्यकारी निर्देशक कुलमान घिसिङले बताए । 'उद्योगहरुले अहिले स्वीकृति लोड अनुसार विद्युत नै लिएका छैनन्, यसले गर्दा देशभित्र औद्योगिक करिडोरमा विद्युतको माग बढ्न सकिरहेको छैन,अहिलेकै अवस्थामा आन्तरिक खपत धानेर बढी भएको विद्युत आगामी पुसको पहिलो हप्तासम्म निर्यात गर्न सक्ने अनुमान गरिएको छ,' कार्यकारी निर्देशक घिसिङले भने । आइएक्समा २४ घण्टालाई १५१५ मिनेटको ९६ वटा ब्ल्कमा विभाजन गरी बजारले तय गरेको प्रतिस्पर्धी दरमा विद्युतको कारोबार गरिन्छ । त्यसैले हरेक ब्ल्कको मूल्य फरकफरक हुने गरेको छ । प्राधिकरणले कात्तिकसम्ममा निर्यात गरेको विद्युतको औसत दर प्रतियुनिट ८ रुपैयाँ २३ पैसा रहेको छ।"
नेपालले जित्यो यूएईविरुद्धको एकदिवसीय शृंखला,"काठमाडौं : आसिफ शेखको अविजित अर्धशतकप्रेरित नेपालले निर्णायक खेलमा ६ विकेटको जितसहित यूएईविरुद्धको एकदिवसीय अन्तर्राष्ट्रिय शृंखला घरमै राख्न सफल भएको छ। त्रिवि क्रिकेट मैदानमा टस हारेर ब्याटिङ थालेको यूएईले निर्धारित ५० ओभरमा ९ विकेट गुमाएर एक सय ७६ रनको योगफल तयार गरेको थियो। जवाफी ब्याटिङमा उत्रिएको नेपालले ४०१ ओभरमा चार विकेट गुमाएर एक सय ८० रनसहित लक्ष्य पूरा गर्यो। नेपालका ओपनर अर्जुन साउद ३३ बलमा ९ रन जोडेर पेभेलियन फर्केका थिए। यद्यपि, ज्ञानेन्द्र मल्ल र आसिफले दोस्रो विकेटका लागि एक सय २२ रनको साझेदारी गर्दै लक्ष्यतर्फ डोर्याए। वान् डाउनमा क्रिजमा उत्रिएका ज्ञानेन्द्र ७३ बलमा सात चौका र तीन छक्कासहित ६४ रनको अर्धशतकीय इनिङ खेलेर पेभेलियन फर्के। नेपाललाई जिताउन महत्त्वपूर्ण इनिङ खेलेका आसिफ एक सय १९ बलमा १२ चौकासहित ८८ रनमा अविजित रहे। यस्तै, कप्तान रोहित पौडेल १० रनमा आउट भए। यूएईका लागि हजरत बिलाल र आयान खानले एकएक विकेट लिए। पहिलो इनिङमा खराब सुरुआत गरेको यूएईले चौथो ओभरको पहिलो बलमा तीन विकेट गुमाएको थियो। त्यसपछि सम्हालिने कोसिस गरेको यूएईका रोहन मुस्ताफा र अलिशान साफरुले ६३ रनको साझेदारी गरेका थिए। तर, त्यसपछि लगातार विकेट गुमाएको यूएईले ३११ ओभरमा ९ विकेट गुमाएर ९३ रन बनाएको थियो। अन्तिम विकेटका लागि हजरत बिलाल र आयान खानले इनिङकै ठूलो ८३ रनको साझेदारी गर्दै यूएईलाई अनपेक्षित योगफलतर्फ अगाडि बढाए। यूएईका लागि शानदार ब्याटिङ गरेका आयानले ६० बलमा सात चौका र एक छक्कासहित अर्धशतक पूरा गरेर ५४ रनमा अविजित रहे। अर्कातिर हजरत २० रनमा अविजित रहे। नेपालका लागि कुशल भुर्तेल, गुल्शन झा र दीपेन्द्रसिंह ऐरीले दुईदुई विकेट लिए। सोमपाल कामी र ललित राजवंशीले एकएक विकेट हात पारे। तीन खेलको शृंखलाको पहिलो दिन नेपाल ८४ रनले पराजित भएको थियो। बुधबार भएको दोस्रो एकदिवसीय अन्तर्राष्ट्रियमा ३ विकेटको जित निकालेको नेपालले पुनरागमनसहित शृंखला घरमै राखेको छ।"
नेपालका लागि आसिफको अर्धशतक,काठमाडौं : यूएईविरुद्धको एकदिवसीय अन्तर्राष्ट्रिय शृंखलाको अन्तिम खेलमा एक सय ७७ रनको लक्ष्य पछ्याइरहेको नेपालका लागि ओपनर आसिफ शेखले अर्धशतक बनाएका छन्। त्रिवि क्रिकेट मैदानमा नेपालका लागि ओपनिङमा आएका आफिले ७९ बलमा सात चौकासहित अर्धशतक पूरा गरेका हुन्। पूर्व कप्तान ज्ञानेन्द्र मल्लसँग दोस्रो विकेटका लागि ८८ रनको साझेदारी गर्दै आसिफले इनिङको पहिलो अर्धशतक बनाएका हुन्। नेपालले २९ ओभरको खेल सकिँदा एक विकेट गुमाएर एक सय १७ रन बनाएको छ। नेपाललाई जितका लागि २१ ओभरमा ६० रन आवश्यक छ। पहिलो खेलमा ८४ रनले पराजित भएको नेपालले दोस्रो खेलमा तीन विकेटको जित निकालेको थियो। आजको खेलमा जित निकाले घरेलु मैदानमा नेपाल विजयी हुनेछ।
सीमा नाका ३ दिनलाई बन्द,"काठमाडौं: प्रतिनिधिसभा र प्रदेशसभा निर्वाचनका लागि सीमा नाका बन्द गरिएको छ । आइतबार हुने निर्वाचनलाई मध्यनजर गर्दै नेपालसँग जोडिएका सीमा नाका बन्द गरिएको हो। यसैक्रममा कपिलवस्तुको कृष्णनगर, चाकरचौडा, मर्जादपुर लगायतका नाकामा आवतजावत गर्ने सवारी साधन रोकिएपनि मतदातालाई भने चेकजाँचका आधारमा आवतजावत गर्न दिइने कपिलवस्तुका प्रमुख जिल्ला अधिकारी धवेन्द्र कुमार मिश्रले जानकारी दिए । निर्वाचन हुनु ७२ घन्टा अघिदेखि स्थिर अवधि सुरु हुने हुँदा प्रचारप्रसार तथा अन्तराष्ट्रिय सिमानाका समेत बन्द हुने नियम छ । ३ लाख ७८ हजार २ सय ३२ मतदाता रहेको कपिलवस्तुमा ३ प्रतिनिधि ६ प्रदेश सभा निर्वाचनका लागी एमाले, सत्ता गठवन्धन, जसपा, लोसपा, राप्रपा, स्वतन्त्र गरी एक सय ४३ उम्मेदवार चुनावी मैदानमा छन् ।"
अझै चार वर्ष इन्फान्टिनो नै फिफा अध्यक्ष,जुरिच : विश्व फुटबलको नियामक निकाय फिफाका अध्यक्ष जियानी इन्फान्टिनो तेस्रो कार्यकालका लागि अध्यक्षमा निर्विरोध निर्वाचित हुने भएका छन्। स्वीसइटालियन ५२ वर्षीय इन्फान्टिनो सन् २०१६ मा फिफा अध्यक्ष चुनिएका थिए। सन् २०१९ मा इन्फान्टिनो दोस्रो कार्यकालका लागि निर्वाचित भएका थिए। फिफाले एक वक्तव्य जारी गर्दै इन्फान्टिनोबाहेक अरूले अध्यक्षका लागि दाबेदारी प्रस्तुत गरेका छैनन्। जसका कारण इन्फान्टिनोले नै आगामी चार वर्ष फिफा हाँक्ने भएका छन्। अर्को वर्ष मार्च १६ मा रवान्डामा हुने फिफा कंग्रेसबाट इन्फान्टिनो पुन: अध्यक्षमा निर्विरोध निर्वाचित हुनेछन्। सन् २०१५ मा भ्रष्टाचारको आरोप लाग्नुअघि सेप ब्लाटरले १७ वर्ष विश्व फुटबलको सर्वोच्च निकायको नेतृत्व गरेका थिए।
डोटीमा मतदान केन्द्रको तयारी पूरा,"डोटी : मंसिर ४ गते हुने प्रतिनिधिसभा र प्रदेशसभा सदस्यको निर्वाचनको तयारी डोटीमा पूरा भइसकेको छ। सुरक्षा व्यवस्थासहित मतदान केन्द्रहरूको तयारी पूरा भइसकेको मुख्य निर्वाचन अधिकृत शिवलाल पाण्डेयले जानकारी दिएका छन्। सबै मतदान केन्द्रहरूमा मतदान अधिकृत सहितका कर्मचारीहरू पुगिसकेका छन्, पाण्डेयले भने, सर्वदलीय बैठक बसेर सबै केन्द्रमा विभिन्न विषयमा सूचनासमेत टाँस गरी सकिएको छ। डोटीमा एक सय ७७ वटा स्थायी मतदान केन्द्रहरू रहेका छन् भने जिल्ला कारागारमा एउटा अस्थायी मतदान केन्द्र रहेको छ। जसमा पद्म पब्लिक मुक्तिनारायण मावि र डोटी बहुमुखी क्याम्पसमा रहेका मतदान केन्द्र महिलामैत्री बनाइएका छन्। निर्वाचनका लागि जिल्लाभरी एक हजार चार सय १४ जना कर्मचारी परिचालित भएका छन्। जसमा मतदान अधिकृत एक सय ७८ जना, सहायक मतदान अधिकृत पनि एक सय ७८ छन्। त्यसैगरी सहायक कर्मचारी आठ सय ८१ जना खटिएका छन् भने कार्यालय सहयोगी एक सय ७७ जना रहेका छन्। ४४ जना मतदान अधिकृत र सहायक मतदान अधिकृत जगेडा राखिएको बताइएको छ। कुल निर्वाचनमा खटिएका कर्मचारीहरूमा एक हजार चार जना कर्मचारी र चार सय १० जना शिक्षकछन्। २ हजार १७३ जना सुरक्षाकर्मी निर्वाचनका लागि डोटीमा दुई हजार एक सय ७३ जना सुरक्षाकर्मी खटाइएको प्रमुख जिल्ला अधिकारी कल्पना श्रेष्ठले जानकारी दिए। मतदान केन्द्र तीनवटा सुरक्षा घेरामा रहने छ। जिल्लाभरी नेपाल प्रहरी र म्यादी प्रहरी एक हजार पाँच सय १८ जना खटाइएको जिल्ला प्रहरी कार्यालयका प्रमुख प्रहरी उपरीक्षक राजेन्द्र प्रसाद धमलाले जानकारी दिए। जिल्लाभरीका मतदान केन्द्रहरूमा नेपाली सेना चार सय ४० र सशस्त्र प्रहरी दुई सय १५ जना खटाइएको छ।"
निर्वाचन पर्यवेक्षणका लागि दक्षिण कोरिया र मालदिभ्सको टोली काठमाडौंमा,"काठमाडौं : मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको पर्यवेक्षेणका लागि दक्षिण कोरिया र मालदिभ्सको टोली काठमाडौ आइपुगेको छ। दक्षिण कोरियाका निर्वाचन आयुक्त सोङबेइ काङको नेतृत्वमा तीन सदस्य टोली तथा मालदिभ्सका निर्वाचन आयोगका अध्यक्ष फुवाड थौफिकको नेतृत्वमा दुई सदस्य टोली निर्वाचन पर्यवेक्षणका लागि आएका छन्। बिहीबार निर्वाचन आयोगकातर्फबाट सहसचिव विश्वप्रसाद अर्याल, उपसचिव एवं सहायक प्रवक्ता सूर्यप्रसाद अर्याल तथा शाखा अधिकृत दिपेश छाङ्छा र आशिष खत्रीले उनीहरूलाई स्वागत गरेका थिए। निर्वाचन पर्यवेक्षणका लागि आजै भारत, बंगलादेश र भुटानका प्रमुख निर्वाचन आयुक्तसहितका टोली पनि नेपाल आउँदैछन्।"
भक्तपुरमा निर्वाचन तयारी पूरा,"भक्तपुर : आइतबार हुने प्रतिनिधिसभा तथा प्रदेशसभा सदस्य निर्वाचनका लागि जिल्लामा सबै तयारी पूरा भएको छ। दुई प्रतिनिधिसभा तथा चार प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारी साधनको व्यवस्था लगायतका काम पूरा भएको हो। निर्वाचनका लागि आवश्यक निर्वाचन सामग्रीसहित कर्मचारी तथा सुरक्षाकर्मी सम्बन्धित मतदानस्थल पठाइएको भक्तपुरका प्रमुख जिल्ला अधिकारी रुद्रादेवी शर्माले बताइन्। चार नगरपालिका रहेको जिल्लामा दुई सय २२ मतदान केन्द्रहरु छन्। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्माचारी, नेपाल र म्यादी गरी दुई हजारभन्दा बढी सुरक्षाकर्मी परिचालन गरिने छ। जिल्लामा एक लाख ९४ हजार चार सय ३९ जना मतदाता रहेका छन्। यीमध्ये महिलाको संख्या बढी छ।"
नेपाल एयरलाइन्सले भैरहवाबाट नयाँदिल्ली उडान गर्ने,"काठमाडौं : नेपाल वायुसेवा निगम (नेपाल एयरलाइन्स) ले रुपन्देहीको भैरहवास्थित गौतमबुद्ध अन्तर्राष्ट्रिय विमानस्थलबाट भारतको नयाँदिल्लीमा उडान गर्ने भएको छ । राष्ट्रिय ध्वजावाहक नेपाल एयरलाइन्सले मङ्सिर १२ गतेदेखि गौतमबुद्ध विमानस्थलबाट आफ्नो पहिलो अन्तर्राष्ट्रिय उडानका रुपमा नयाँदिल्ली उडान गर्ने भएको हो । भैरहवानयाँदिल्ली गन्तव्यमा साताको चार उडान सञ्चालनको तयारी भएको निगमका प्रवक्ता अर्चना खड्काले जानकारी दिए। उनका अनुसार सोमबार, बुधबार, शुक्रबार र शनिबार उडान गर्ने गरी उडान तालिका स्वीकृतिका लागि प्राधिकरणसमक्ष पेश गरिएको छ । निगमको न्यारोबडी ए ३२० जहाजले काठमाडौंदेखि नयाँदिल्ली भएर भैरहवा गन्तव्यमा उडान भर्नेछ । जसअनुरुप नेपाल एयरलाइन्स काठमाडौंबाट दिल्ली पुगेर भैरहवा फर्किनेछ । भैरहवामा यात्रु ओरालेपछि जहाज काठमाडौं फर्किनेछ । काठमाडौंनयाँदिल्ली गन्तव्यमा एक घण्टा १५ मिनेटको उडान हुनेछ भने दिल्लीबाट भैरहवामा एक घण्टाको उडान हुनेछ । नेपाल एयरलाइन्सलाई भैरहवाबाट दिल्ली उडानका लागि अनुमति दिइएको नेपाल नागरिक उड्डयन प्राधिकरणका महानिर्देशक प्रदीप अधिकारीले जानकारी दिए। नेपाल एयरलाइन्सले काठमाडौंदिल्ली भैरहवा उडान अनुमतिका लागि कागजात पेश गरेको थियो, प्राधिकरणले उडान तालिकाका लागि काठमाडौं विमानस्थललाई पठाएको छ । भैरहवाबाट उडान गर्ने भएकाले अनुमति दिइएको हो,'उनले भने। नेपाल एयरलाइन्सले यसअघि काठमाडौंनयाँदिल्ली गन्तव्यमा दैनिक दुई उडान गर्दै आएको थियो । प्राधिकरणले त्रिभुवन अन्तर्राष्ट्रिय विमानस्थलबाट दैनिकरूपमा तीनभन्दा बढी उडान गर्ने विमान कम्पनीलाई भैरहवाबाट पनि गर्नुपर्ने बाध्यकारी व्यवस्था गरेपछि निगमको दिल्ली नेपाल एयरलाइन्सको दिल्ली उडान कटौती भइ सातामा १० उडानमा सीमित गरिएको थियो । जसका कारण हिमालय एयरलाइन्सले कात्तिक १७ देखि गौतमबुद्ध विमानस्थलबाट चार्टर्ड उडान सुरु गरेको थियो । नेपाल एयरलाइन्सको जहाज दिल्ली पुगेर भैरहवा हुँदै काठमाडौं फर्कदा भैरहवाबाट रित्तै काठमाडौं आउनुपर्ने हुन्छ । भैरहवाबाट पनि काठमाडौं यात्रु ल्याउनका लागि के कसरी गर्ने भन्नेबारे छलफल भइरहेको प्रवक्ता खड्काले बताए। भैरहवाबाट पनि यात्रु लिएर काठमाडौँ ल्याउने कि भन्नेबारे छलफल भइरहेको छ, 'उनले भने, 'भैरहवाबाट काठमाडौँ आउने यात्रु आन्तरिक यात्रु हुने भएकाले उनीहरुलाई अध्यागमन, भन्सारलगायत प्रक्रिया पूरा गर्नु नपर्ने गरी ल्याउने विषयमा छलफल भइरहेको छ ।' नेपाल एयरलाइन्सले भारतको मुम्बाईमा साताको तीन दिन आइतबार, बुधबार र शुक्रबार तथा बैङ्लोरमा साताको तीन दिन शनिबार, मङ्गलबार र बिहीबार उडान गर्दै आएको छ । नेपाल एयरलाइन्सले भारतका तीन गन्तव्यसहित आठ देशका १० गन्तव्यमा अन्तर्राष्ट्रिय उडान गर्दै आएको छ । एयरलाइन्ससँग अन्तर्राष्ट्रिय उडानका लागि दुई थान वाइडबडी ए३३० र दुई थान न्यारोबडी ए३२० जहाज छन् । विसं २०७९ जेठ २ गतेदेखि सञ्चालनमा आएको गौतमबुद्ध अन्तर्राष्ट्रिय विमानस्थलबाट हाल कुवेतको जजिरा एयरलाइन्सले सातामा तीनवटा उडान गरिरहेको छ । राष्ट्रिय गौरवको आयोजनाको रूपमा रहेको गौतमबुद्ध अन्तर्राष्ट्रिय विमानस्थलमा स्वदेशी कम्पनीले कम्तीमा पनि एउटा अन्तर्राष्ट्रिय उडान गर्दै अन्तर्राष्ट्रिय एयरलाइन्सलाई आकर्षित गर्न नियामक निकायले बाध्यकारी व्यवस्था गरेको थियो । प्राधिकरणले नेपालका दुई नेपाल एयरलाइन्स र हिमालय एयरलाइन्ससहित पाँच अन्तर्राष्ट्रिय एयरलाइन्सलाई गौतमबुद्ध विमानस्थलबाट उडान गर्न लिखितरूपमा आग्रह गरिसकेको छ । रासस"
नेपालका लागि ज्ञानेन्द्रको अर्धशतक,काठमाडौं : यूएईविरुद्धको एकदिवसीय अन्तर्राष्ट्रिय शृंखलाको अन्तिम खेलमा एक सय ७७ रनको लक्ष्य पछ्याइरहेको नेपालका लागि ज्ञानेन्द्र मल्लले इनिङको दोस्रो अर्धशतक बनाएका छन्। वान् डाउनमा क्रिजमा उत्रिएका ज्ञानेन्द्रले ६१ बलमा पाँच चौका तीन छक्कासहित अर्धशतक पूरा गरेका हुन्। यसअघि नेपालका लागि ओपनर आसिफ शेखले अर्धशतक बनाएका थिए। त्रिवि क्रिकेट मैदानमा नेपालका लागि ओपनिङमा आएका आफिले ७९ बलमा सात चौकासहित अर्धशतक पूरा गरेका हुन्। पूर्व कप्तान ज्ञानेन्द्र मल्लसँग दोस्रो विकेटका लागि ८८ रनको साझेदारी गर्दै आसिफले इनिङको पहिलो अर्धशतक बनाएका थिए। नेपालले ३१२ ओभरको खेल सकिँदा एक विकेट गुमाएर एक सय ३३ रन बनाएको छ। नेपाललाई जितका लागि १८३ ओभरमा ४४ रन आवश्यक छ। पहिलो खेलमा ८४ रनले पराजित भएको नेपालले दोस्रो खेलमा तीन विकेटको जित निकालेको थियो। आजको खेलमा जित निकाले घरेलु मैदानमा नेपाल विजयी हुनेछ।
जाजरकोटका १८ मतदानस्थल अति संवेदनशील,"जाजरकोट : जाजरकोटका १८ मतदानस्थललाई अति संवेदनशील मतदान केन्द्रको रुपमा राखिएको छ । ८९ मतदान स्थल मध्य ४३ मतदान स्थल संवेदनशील र २८ मतदान स्थल सामान्य रुपमा बर्गिकरण गरिएको छ । सुरक्षा संवेदनशीलताका आधारमा मतदानस्थलको सुरक्षाका लागि सुरक्षाकर्मी खटाइएको प्रमुख जिल्ला अधिकारी अन्जन श्रेष्ठले बताए । जाजरकोटका ८९ मतदान स्थलमा रहेका एक सय ४३ मतदान केन्द्र सबैमा निर्वाचन सामग्रीसहित सुरक्षाकर्मी र कर्मचारी पुगिसकेका छन्। मतदान अधिकृतले सर्वदलीय बैठकबाट विभिन्न किसिमका निर्वाचन सम्बन्धी प्रक्रियाबारे सहमति जुटाउने , मतदान स्थलमा मदिरा निषेधित क्षेत्र तोक्ने लगायतका कार्यका साथै मतदानस्थल निर्माण गर्न थालेको मुख्य निर्वाचन अधिकृत केशव चपाईले बताए । उनले जिल्लाका केही मतदान केन्द्रमा सञ्चारको पहुँच नभएकाले प्रहरी सेटबाट समेत सूचना आदानप्रदान गर्ने व्यवस्था मिलाइएको बताए । आठ मतदान केन्द्रमा महिला मतदान अधिकृत जिल्लाका आठ मतदान केन्द्रमा महिला मतदान अधिकृतको नेतृत्वमा कर्मचारी खटाइएको छ । एक सय ४३ मतदान अधिकृतमध्ये एक सय ३५ मतदान अधिकृत पुरुष र ८ जना महिला रहेको मुख्य निर्वाचन अधिकृतको कार्यालयले जनाएको छ ।"
"थप ८ जनामा कोरोना पुष्टि, १७ डिस्चार्ज",काठमाडौं : थप ८ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ७७८ नमूना परीक्षण गर्दा ८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ७७८ नमूनाको परीक्षण गर्दा ८ नमूनाको रिपोर्ट पोजिटिभ आएको हो। मन्त्रालयका अनुसार थप १७ जना कोरोनामुक्त भएका छन्। हाल सक्रिय कोरोना संक्रमितको संख्या ४४४ पुगेको छ।
निर्वाचन सुरक्षाबारे प्रमुख आयुक्तसँग प्रधानसेनापतिको छलफल,"काठमाडौं : मंसिर ४ गते हुने प्रतिनिधि र प्रदेश सभा सदस्य निर्वाचनको सुरक्षा व्यवस्थापनका सन्दर्भमा शुक्रबार निर्वाचन आयोगका प्रमुख आयुक्त र नेपाली सेनाका प्रधानसेनापतिबीच छलफल भएकाे छ । आयोगको कान्तिपथस्थित कार्यालयमा भएको भेटका अवसरमा प्रधानसेनापति प्रभुराम शर्माले निर्वाचन सुरक्षाका लागि नेपाली सेनाले गर्दै आएको काम कारवाहीबारे अवगत गराउँदै हालसम्मको स्थलगत निरीक्षण र प्राप्त सूचनाका आधारमा निर्वाचनको सुरक्षा चुस्त रहेको र निर्वाचन सुरक्षित वातावरणमा सम्पन्न गराउन सेनाका तर्फबाट खेल्नुपर्ने भूमिका निर्वाह गर्न तयार रहेको स्पष्ट पारे। सो अवसरमा प्रमुख आयुक्त दिनेशकुमार थपलियाले मतपत्र छपाइ, ढुवानी, निर्वाचन सामग्रीहरूको जाँच तथा प्याकेजिङ कार्य तथा दुर्गम हिमाली जिल्लामा मतपत्र र मतदान सामग्रीहरू एवं खटिएका कर्मचारीहरूसमेत पुर्याउन नेपाली सेनाबाट प्राप्त सहयोग महत्वपूर्ण रहेको भनी प्रशंसा गरे। सो अवसरमा निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी र सगुनशमसेर जबराको उपस्थिति रहेको थियो । उनीहरूले निर्वाचनको तयारी, निर्वाचन आचारसंहिताको पालना र निर्वाचन सुरक्षाका क्रममा नेपाली सेनाबाट उल्लेखनीय सहयोग प्राप्त भएको बताए।"
झापामा चुनाव विरोधी गतिविधि गर्दै विप्लव नेतृत्वको नेकपा र नेकपा बहुमत,"झापा : चुनाव बहिष्कारमा उत्रिएका राजनीतिक दलहरूले झापा जिल्लामा आफ्नो गतिविधिलाई तीव्रता दिएको छ। प्रतिनिधिसभा तथा प्रदेशसभा सदस्य निर्वाचन हुन दुई दिन बाँकी रहँदा धर्मेन्द्र बास्तोला नेतृत्वको नेकपा बहुमत र नेत्रविक्रम चन्द (विप्लव) नेतृत्वको नेकपाले जिल्लाका विभिन्न स्थानहरूमा कालो ब्यानर, भित्ते लेखन, पर्चा राखेर विरोध जनाउन थालेका हुन्। यसैक्रममा नेकपा बहुमतले भद्रपुरको अञ्जनीमोड र बाह्रदशीको राजगढ बजारमा कालो ब्यानर लगाएका थिए। नेकपा बहुमतले जनताको नैसर्गिकता जमिन, शिक्षा, स्वास्थ्य र आवासको सुनिश्चितता मंसिर ४ को कथित प्रतिनिधि तथा प्रदेश सभाको निर्वाचन अवज्ञा गरौँ भनी कालो ब्यानरमा लेखिएको थियो। अञ्जली मोडमा बिहीबार बेलुका र राजगढ बजारमा शुक्रबार बिहान ब्यानर लगाएको बताइएको छ। चुनाव विरोधी दुवै ब्यानर प्रहरीले निकालिसकेको छ। त्यस्तै विप्लव नेतृत्वको नेकपाले पनि जनयुद्ध झल्किने खालको चुनाव विरोधी भित्ते लेखन थालेको पाइएको छ। कथित मंसिर ४ गते हुने चुनाव खारेज गरौँ भन्दै भित्ते लेखन गरिरहेका केही तस्बिरहरू नेकपा झापाले आफ्नो फेसबुक पेजबाट सार्वजनिक गरेको फेला परेको छ। यता प्रहरी कार्यालय झापाका डीएसपी बसन्त पाठकका अनुसार चुनाव बहिष्कार उत्रिएका दलहरूले जिल्ला केही ठाउँमा ब्यानर, भित्ते लेखन, पर्चा वितरण गरेको पाइएको छ। त्यो बाहेक चुनाव भाँड्ने खालको अन्य कुनै गतिविधि जिल्लामा नभएको उनले बताए।"
भीमेश्वर मन्दिरमा चोरीको प्रयास गर्ने एक जना पक्राउ,दोलखा : भीमेश्वर मन्दिरको भीमशेन परिसरबाट एक जनालाई पक्राउ गरिएको छ। शुक्रबार बिहान ३:३० बजे मन्दिर परिसरको चन्दा बाक्सा उचाल्ने र बाक्सा काट्ने प्रयास गर्दै गरेको देखेपछि पक्राउ गरिएको हो। भीमेश्वर मन्दिर गुठी तथा पुजा व्यवस्थापन समितिका कोषाध्यक्ष सुरेश कुमार श्रेष्ठले उनलाई फेला पारेका थिए। चोरीमा संलग्न काभ्रेपलाञ्चोकको पनौती नगरपालिका १० खोपासीका २५ वर्षीय रविन खुलाल रहेको प्रहरीले जनाएको छ। पक्राउ परेका युवकलाई इलाका प्रहरी कार्यालय दोलखामा राखिएको छ । उनीमाथि अनुसन्धान भइरहेको प्रहरीले जनाएको छ ।
"वीरगन्जमा १० हजार नक्कली मतपत्र, २५० थान स्वस्तिक छापसहित दुईजना पक्राउ","वीरगन्ज : वीरगन्जबाट १० हजार नक्कली मतपत्र र नगदसहित दुईजना पक्राउ परेका छन् । वीरगन्जको बसपार्क सडकखण्डबाट नेपाल प्रहरी र सशस्त्र प्रहरीको संयुक्त गस्ती टोलीले १० हजार थान नक्कली मतपत्र, २५० थान स्वस्तिक छाप, ४८ थान स्ट्याम्प प्याड र नगद २ लाख ७२ हजार बरामद भएको सशस्त्र प्रहरी बल नम्बर १३ हेडक्वाटर पर्साका प्रमुख सशस्त्र प्रहरी उपरिक्षक तेज प्रसाद पोखरेलले जानकारी दिए । करिब ३ सय जति नक्कली मतपत्रमा साइकल छापमा मत संकेत गरेको पाइएको छ । नक्कली मतपत्र र नगदसहित उनीहरुलाई आवश्यक कारबाहीका लागि मुख्य निर्वाचन अधिकृतको कार्यालय पर्सामा बुझाइएको छ । बाराको कलैयाबाट वीरगन्ज आउँदै गरेको बा प्रदेश ११०२५ च ६६३६ नम्बरको कारलाई शंका लागेर चेकजाँच गर्दा नगदसहित ठूलो परिणाममा नक्कली मतपत्र फेला परेको जिल्ला प्रहरी कार्यालय पर्साका प्रहरी उपरीक्षक रमेश बस्नेतले जानकारी दिए । उनका अनुसार पक्राउ पर्नेमा बाराको कलैया उपमहानगरपालिका वडा नम्बर १८ का कार चालक अमिरी राउत र कारमा सवार वीरगन्ज महानगरपालिका वडा नम्बर १६ इनर्वाका राजन सिंह रहेका छन् ।"
मौन अवधिमा प्रसारप्रचार गरे २५ हजार जरिवाना,"काठमाडौं : निर्वाचन आयोगले मौन अवधिमा चुनावसम्बन्धी प्रसारप्रचार गरे २५ हजार जरिवाना गर्ने भएको छ। मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि बिहीबार मध्यरातदेखि मौन अवधि सुरु भएको छ। निर्वाचन (कसूर तथा सजाय) ऐन, २०७३ मा कसैले पनि मतदान हुने दिनभन्दा ४८ घण्टा अघिदेखि मतगणनाको काम पूरा नभएसम्मको अवधिमा दल तथा उम्मेदावरको पक्षमा प्रचारप्रसार गर्न नपाउने व्यवस्था गरेको छ। यस अवधिमा कुनै उम्मेदवार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले सभा बोलाउन वा आयोजना गर्न, जुलुस निकाल्न वा नाराबाजी गर्न तथा अन्य कुनै पनि प्रकारले प्रचारप्रसार गर्न वा गराउन नपाइने कानुनी व्यवस्था छ। मौन अवधिको उल्लङ्घन गरे आयोग, निर्वाचन अधिकृत वा अनुगमनकर्ताले २५ हजारसम्म जरिवाना हुने आयोगले जनाएको छ। निर्वाचन आचारसंहिता, २०७९ मा मतदान हुने दिनको अघिल्लो ४८ घण्टादेखि मतदानको दिन मतदान केन्द्र बन्द नहुञ्जेलसम्म पालना गर्नुपर्ने विशेष आचरणसम्बन्धी व्यवस्था रहेको आयोगले जनाएको छ। केन्द्रीय आचारसंहिता अनुगमन समितिको बिहीबारको बैठकले राति १२ बजेपछि निर्वाचन प्रचारप्रसारसम्बन्धी कार्य गर्न नपाइने जनाउँदै निर्वाचन आचारसंहिताको प्रभावकारी कार्यान्वयन गर्न सरोकारवाला निकायलाई निर्देशन दिएको हो। यस्तै, बैठकले राति १२ बजेपछि निर्वाचन प्रचारप्रसार सम्बन्धी वा राजनीतिक दल वा उम्मेदवारको गतिविधि वा प्रचारप्रसार सम्बन्धी कुनै पनि समाचार प्रकाशन वा प्रसारण नगर्ने तथा नगराउने प्रबन्ध गर्न सञ्चार तथा सूचना प्रविधि मन्त्रालय र नेपाल प्रेस काउन्सिललाई लेखी पठाउने निर्णय गरेको छ। मतगणनाको काम पूरा नभएसम्म कुनै पनि प्रकारका छलफल, अन्तरक्रिया, सभा, सम्मेलन, कार्यशाला गोष्ठी, मस्तिष्क मन्थनलगायत निर्वाचन प्रचारप्रसारसम्बन्धी कुनै पनि गतिविधि नगर्न वा नगराउन राजनीतिक दल तथा उम्मेदवारलाई निर्देशन दिएको छ। आयोगले फेसबुक, ट्वीटर, युट्युब जस्ता सामाजिक सञ्जालमा निर्वाचन प्रचारप्रसार सम्बन्धी कुनै पनि सामग्री प्रकाशन वा प्रसारण, शेयर, ट्याग, लाइक, कमेन्ट वा प्रतिकमेन्ट नगर्न वा नगराउन तथा आफ्नो सामाजिक सञ्चालमा त्यस्तो सामग्री भएमा तत्काल हटाउन उम्मेदवार, राजनीतिक दललगायत सम्पूर्ण सरोकारवालालाई निर्देशन दिएको छ। बैठकले निर्वाचन प्रचारप्रसार सम्बन्धी कुनै पनि सामग्री फेसबुक, ट्वीटर, युट्युब जस्ता सामाजिक सञ्जालमा नराख्न, शेयर, ट्याग, लाइक, कमेन्ट वा प्रतिकमेन्ट नगर्न वा नगराउन सर्वसाधारणलाई आह्वान गर्ने निर्णय गरेको छ।"
हामी सामाजिक सञ्जाल नियमन गरिरहेका छौँ: प्रमुख निर्वाचन आयुक्त,"काठमाडौं: प्रमुख निर्वाचन आयुक्त दिनेशकुमार थपलियाले आयोगले सामाजिक सञ्जालको नियमन गरिरहेको बताएका छन् । उनले निर्वाचनका क्रममा पहिलो पटक सामाजिक सञ्जालको नियमनको कार्य थालेको बताउँदै यसलाई व्यवस्थित बनाउँदै लैजाने बताए । मिथ्या सूचना, दुष्प्रचार र घृणास्पद अभिव्यक्तिले निर्वाचनलाई दूषित पार्ने कुनै पनि कार्य ग्राह्य हुँदैन भन्ने नयाँ मानक आचारसंहितामै स्थापित गरिएको उनले बताए । सडकका भित्ता रङ्गाएर होइन, फेसबुक र अरु सामाजिक सञ्चालका भित्तामा लेखेर पनि निर्वाचनको प्रचारप्रसार गर्न सकिन्छ भन्ने मूल्यमान्यता स्थापित गर्न पनि यो निर्वाचन सफल भएको उनले बताए । निर्वाचन प्रचारप्रसारको कार्य यसपटक साँच्ची नै वातावरणमैत्री छ भन्न सकिने अवस्था स्थापित गरिएको थपलियाको दावी छ । तर यहाँ निर्वाचन आचारसंहिता विपरीतका काम भए त्यसको नियमन र गल्ती गर्नेलाई कारबाहीको दायरामा ल्याउन आयोगले अनुसन्धान गरिरहेको उनले बताए ।"
हेटौंडामा भेटिएको शंकास्पद वस्तु नेपाली सेनाले गर्यो डिस्पोज,हेटौंडा : मकवानपुरको हेटौंडा१० राप्तीपुल नजिकै फेला परेको शंकास्पद वस्तुलाई नेपाली सेनाको बम डिस्पोजल टोलीले डिस्पोज (निस्कृय) गरेको छ । प्रेसर कुकरसहित फेला परेको शंकास्पद वस्तुलाई शुक्रबार बिहान नेपाली सेनाको डिस्पोजल टोलीले डिस्पोज गरेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए । फेला परेको शंकास्पद वस्तुमा कुनै पनि बिस्फोटक पदार्थ नभेटिएको प्रवक्ता कार्कीले बताए । निर्वाचन नजिकिँदै गर्दा शंकास्पद रुपमा सडकमा प्रेसर कुकर देखेपछि स्थानीय त्रसित भएका थिए । मकवानपुरमा सबै मतदान केन्द्रहरुमा आवश्यक सुरक्षा प्रबन्ध मिलाइएको बताउँदै प्रवक्ता कार्कीले ढुक्क भएर मतदान प्रक्रियामा सहभागी हुन आम मकवानपुरवासीलाई आग्रह गरे ।
नाइजेरियाली सुरक्षा कारबाहीमा ५० हतियारधारी मारिए,अबुजा : नाइजेरियाको सेनाले त्यहाँका विभिन्न राज्यमा गरेको कारबाहीका क्रममा ५० जना हतियारधारी विद्रोही मारिएको जनाइएको छ ।अधिकारीहरुले दिएको जानकारीअनुसार यहाँका उत्तरी क्षेत्रमा बोको हराम तथा कतिपय क्षेत्रमा इस्लामिक स्टेट्ससँग सम्बन्ध रहेका स्थानीय आतङ्ककारी समूहहरुको हात रहेको छ । गएका दुई हप्तायता नाइजेरियाको सेनाको नेतृत्वमा यहाँका सबै सुरक्षा निकायले जारी राखेको कारबाहीका क्रममा ती हतियारधारीरु मारिएको यहाँको सेनाले बिहीबार जानकारी दिएको छ । यसरी मारिनेमा इस्लामिक स्टेट्स वेस्ट अफ्रिका प्रोभिन्स (आइएसडब्ल्युएआर) र बोको हरामका लडाकू रहेका पनि जानकारी दिइएको छ । यहाँको बोर्ना राज्यमा यही नोभेम्बर ४ र ५ मा गरिएको हवाई कारबाहीका क्रममा परेर बोको हरामका दुई जना कमाण्डर मारिएका छन् । उनीहरुका नेतृत्वमा सो राज्यका विभिन्न क्षेत्रमा सर्वसाधारण तथा सुरक्षाकर्मीहरुको हत्या गर्ने तथा अन्य हिंसात्मक कार्यहरु गर्ने गरेको सूचनाका आधारमा गरिएको कारबाहीमा ती लडाकू कमाण्डर मारिएका बताइएको छ । यस कारबाहीका क्रममा अपहरणमा परेका सर्वसाधारणहरुलाई पनि अपहरणमुक्त गरिएको जनाइएको छ । साथै बोको हराम र अरु स्थानीय आतंककारी समूहका कैयौँ सदस्यले आत्मसमर्पण पनि गरेका थिए ।
"दक्षिण पाकिस्तानमा यात्रुबाहक भ्यान दुर्घटना : २० जनाको मृत्यु, १३ घाइते",इस्लामावाद : पाकिस्तानको दक्षिणी सिन्ध प्रान्तमा यात्रुबाहक भ्यान सडकबाट केही तल पानीको खाल्डोमा खस्दा २० जनाको मृत्यु भएको छ। घटनामा अन्य १३ जना घाइते भएका छन्। बिहीबार राति प्रान्तको सेहवान क्षेत्रमा भ्यान मुख्य राजमार्गबाट चिप्लिएर दुर्घटना हुन पुगेको हो। अधिकारीहरूले दुई महिनाअघि बाढीको निकासका लागि उक्त क्षेत्रमा भ्यान खसेको ठाउँसहित कैयौँ खाडलहरू निर्माण गरेका थिए।बाढीको समयमा राजमार्ग बन्द रहेको थियो र हालसालै यस क्षेत्रबाट बाढीको पानी घट्न थालेपछि यातायातका लागि खोलिएको थियो। दुर्घटना भएको राजमार्गको केही भाग सीमित रहेको र सडकमा डाइभर्सन गरिएको भए पनि तीव्र गतिका कारण गति नियन्त्रणका लागि राखिएको अवरोध नदेख्दा दुर्घटना भएको प्रहरीले जनाएको छ। महिला र बालबालिकासहित घाइतेलाई नजिकैको अस्पतालमा लगिएको र तीमध्ये केहीको अवस्था गम्भीर रहेको बताइएको छ। मृतक र घाइतेहरू सेहवानको एक धार्मिकस्थल जान हिँडेका बताइएको छ।  रासससिन्हवा
सुनको मूल्य प्रतितोला ९८ हजार १००,काठमाडौं : नेपाली बजारमा सुनको भाउ बढेको छ। शुक्रबार सुनको मूल्य १०० रुपैयाँले बढेर तोलाको ९८ हजार १०० पुगेको छ। नेपाल सुनचाँदी व्यवसायी महासंघका अनुसार शुक्रबार प्रतितोला सुन ९८ हजार १०० रुपैयाँमा कारोबार भइरहेको छ। बिहीबार सुन प्रतितोला ४०० रुपैयाँले घटेर ९८ हजार रुपैयाँमा झरेको थियो। यसदिन तेजावी सुन प्रतितोला ९७ हजार ६०० रुपैयाँ कायम गरिएको छ। आज चाँदीको मूल्य भने घटेको छ। चाँदी तोलामा ५ रुपैयाँले घटेर एक हजार २८० रुपैयाँमा खरिदबिक्री भइरहेको महासंघले जनाएको छ बिहीबार चाँदी तोलामा १० रुपैयाँले घटेको थियो।
शृंखला जित्न नेपाललाई १७७ रनको लक्ष्य,"काठमाडौं : नेपालविरुद्ध जारी एकदिवसीय शृंखलाको अन्तिम खेलमा यूएईले घरेलु टिमलाई एक सय ७७ रनको लक्ष्य दिएको छ। त्रिवि क्रिकेट मैदानमा टस हारेर ब्याटिङ थालेको यूएईले ५० ओभरमा ९ विकेट गुमाएर एक सय ७६ को योगफल तयार गर्यो। खराब सुरुआत गरेको यूएईले चौथो ओभरको पहिलो बलमा तीन विकेट गुमाएको थियो। त्यसपछि सम्हालिने कोसिस गरेको यूएईका रोहन मुस्ताफा र अलिशान साफरुले ६३ रनको साझेदारी गरेका थिए। तर, त्यसपछि लगातार विकेट गुमाएको यूएईले ३११ ओभरमा ९ विकेट गुमाएर ९३ रन बनाएको थियो। अन्तिम विकेटका लागि हजरत बिलाल र आयान खानले इनिङकै ठूलो ८३ रनको साझेदारी गर्दै यूएईलाई अनपेक्षित योगफलतर्फ अगाडि बढाए। यूएईका लागि शानदार ब्याटिङ गरेका आयानले ६० बलमा सात चौका र एक छक्कासहित अर्धशतक पूरा गरेर ५४ रनमा अविजित रहे। अर्कातिर हजरत २० रनमा अविजित रहे। नेपालका लागि कुशल भुर्तेल, गुल्शन झा र दीपेन्द्रसिंह ऐरीले दुईदुई विकेट लिए। सोमपाल कामी र ललित राजवंशीले एकएक विकेट हात पारे। तीन खेलको शृंखलाको पहिलो दिन नेपाल ८४ रनले पराजित भएको थियो। बुधबार भएको दोस्रा एकदिवसीय अन्तर्राष्ट्रियमा ३ विकेटको जित निकालेको नेपाल आज पनि बाजी मार्दै उपाधि घरमै राख्न चाहन्छ।"
मतदान केन्द्रको जिम्मा महिलालाई,नवलपरासी: मङ्सिर ४ गते हुने प्रतिनिधिसभा र प्रदेशसभा निर्वाचनका लागि नवलपरासी (बर्दघाट सुस्तापूर्व) नवलपुरमा एउटा मतदान केन्द्रको जिम्मा महिलालाई दिइएको छ । नवलपुरमा रहेका एक सय १३ मतदानस्थलका तीन सय दुई मतदान केन्द्रमध्ये एउटा मतदान केन्द्रको जिम्मा महिलालाई दिइएको हो । नवलपुरको कावासोती नगरपालिका२ मा रहेको शिव मावि शिवबस्तीको एउटा मतदान केन्द्रमा महिला कर्मचारीमात्रै खटाइएको जिल्ला निर्वाचन कार्यालय नवलपरासीपूर्वका प्रमुख लालप्रसाद शर्मा भुसालले बताए । प्रमुख भुसालका अनुसार शिव माविमा रहेको मतदानस्थलको ङ केन्द्रलाई महिलामैत्री बनाइएको छ । मतदान अधिकृत शान्ति गुरुङको नेतृत्वमा आठ कर्मचारी सबै महिलामात्रै रहेको उहाँले बताउनुभयो । नवलपुरमा रहेका तीन सय दुई मतदान केन्द्रमा दुई हजार चार सय १६ कर्मचारी खटिएका छन् । प्रतिनिधिसभा क्षेत्र नं २ अन्तर्गत रामग्राम नगरपालिका१ मा दुईवटा मतदान केन्द्र रहेको एउटा मतदानस्थल र रामग्राम नगरपालिका१ मा रहेको सयपत्री बोर्डिङ स्कुलस्थित मतदानस्थलमा मतदान अधिकृतसहित सम्पूर्ण कर्मचारी महिलामात्रै खटाइएको छ । मतदानस्थलमा खटिने कर्मचारीसहित सुरक्षाकर्मीसमेत यस मतदानस्थलमा सबै महिला खटाइएको छ । मतदानस्थलमा १६ महिला कर्मचारी खटिएका छन् । साथै नेपाल प्रहरी र म्यादी प्रहरी गरी १३ सुरक्षाकर्मी खटाइएकामा सबै सुरक्षाकर्मी महिला छन् ।
पञ्जाबी अभिनेत्री दलजीत कौरको निधन,"एजेन्सी : पञ्जाबी अभिनेत्री दलजीत कौरको निधन भएको छ। लामो समयदेखि ब्रेन ट्युमरबाट ग्रसित अभिनेत्री कौरको ६९ वर्षको उमेरमा बिहीबार लुधियानामा निधन भएको हो। उनका भाइ हरिन्दर सिंह खंगुराका अनुसार दलजीत पछिल्लो ३ वर्षदेखि ब्रेन ट्युमरबाट ग्रसित थिइन्। उनको शुक्रबार अन्तिम दाहासंस्कार गरिएको छ। दलजीतले दिल्लीस्थित लेडी श्रीराम कलेजबाट स्नातक गरेकी हुन्। उनले सन् १९७६ मा फिल्म दाजबाट आफ्नो फिल्म करिअर सुरु गरेकी हुन्। उनका श्रीमान् हरिमिन्दर सिंह देओलको सडक दुर्घटनामा परी निधन भएपछि उनी केही समय फिल्म क्षेत्रबाट ब्रेक लिएकी थिइन्। सन् २००१ मा दलजीत फेरि फिल्म क्षेत्रमा फर्किइन्। आफ्नो फिल्म करिअरमा दलजीतले १० हिन्दी तथा ७० पञ्जाबी फिल्ममा अभिनय गरेकी छन्। उनलाई पञ्जाबी सिनेमाकी मेमा मालिनी पनि भनिन्थ्यो। धेरै सुपर डुपर फिल्ममा अभिनय गरेकी दलजीतले पञ्जाबी सिनेमा क्षेत्रमा महत्वपूर्ण योगदान दिएकी छन्। उनका हिट फिल्महरुमा मामला गडबड है, पटोला, सइदा जोगन, सरपंच, कि बनू दुनिया दा, पुत जट्टा दे हुन्।"
कीर्तिपुर क्रिकेट मैदानबाट सट्टेबाजी गरेको आशंकामा ५० जना पक्राउ,"काठमाडौं : कीर्तिपुरस्थित त्रिवि क्रिकेट मैदानमा नेपाल र यूएईबीचको खेलमा सट्टेबाजी गरेको आशंकामा ५० जनालाई प्रहरीले नियन्त्रणमा लिएको छ। बिहीबार नेपाल र यूएईबीचको खेल जारी रहँदा दर्शकदीर्घामा बसेर सट्टेबाजी गरेको आशंकामा ५० जनालाई नियन्त्रणमा लिएको केन्द्रीय अनुसन्धान ब्यूरो (सीआईबी) ले जनाएको छ। सीआईबीका प्रवक्ता कमल थापाले शंकास्पद गतिविधि गरेको आशंकामा त्रिवि क्रिकेट मैदानबाट ५० जनालाई नियन्त्रणमा लिएको अन्नपूर्णलाई जानकारी दिए। उनले भने,' गोप्यसूचनाका आधारमा केहीदिन अघिदेखि हामीले निगरानी गरिरहेका थियौं। सोही आधारमा उनीहरुलाई पक्राउ गरेको हो। अनुसन्धान भइरहेको छ।' यूएईको नेपाल भ्रमणअन्तर्गत एकदिवसीय शृंखलाको अन्तिम खेलमा अहिले नेपाल र यूएईबीचको खेल जारी छ। नेपालमा कानुनले कुनै पनि किसिमको सट्टेबाजीलाई अवैध मान्छ। तर, विभिन्न विदेशी 'बेटिङ' प्लेटफर्मको माध्यमबाट समयसमयमा सट्टेबाजीका घटना बाहिरिने गरेका छन्। त्रिवि क्रिकेट मैदानबाट सट्टेबाजी गर्ने पक्राउ"
डडेल्धुरा क्याम्पसका हेमा भट्टलाई स्पष्टीकरण,"काठमाडौं : निर्वाचन आयोगले डडेल्धुरा क्याम्पसका हेमा भट्टलाई स्पष्टीकरण सोधेको छ । भट्टले आफ्नो फेसबुक पेजमार्फत राजनीतिक दलको चुनावी प्रचारप्रसार गरेको भनी उजुरी परी राष्ट्रिय सतर्कता केन्द्रमार्फत आयोगमा लेखी आएकोले स्पष्टीकरण सोधेको हो । निर्वाचन आचारसंहिता, २०७९ को दफा १०, विद्यालय, महाविद्यालय वा विश्वविद्यालय तथा सोमा सम्बद्ध कर्मचारी, प्राध्यापक तथा शिक्षकले पालना गर्नुपर्ने आचरण अन्तर्गत खण्ड (क) मा 'कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने' र ऐ दफाको खण्ड (ज) मा 'सामाजिक सञ्जालमा कुनै राजनीतिक दल वा उम्मेदवारको पक्ष वा विपक्षमा कुनै सन्देश, सूचना, प्रचारप्रसारका सामग्री पोष्ट वा शेयर गर्न वा सामाजिक सञ्जाल मार्फत मत माग्न नहुने' व्यवस्था छ । उल्लेखित सन्दर्भमा तपाईंलाई कुनै माध्यमबाट यो पत्र प्राप्त भएको २४ घण्टाभित्र निर्वाचन आयोगको इमेल ठेगाना  मा प्राप्त हुने गरी लिखित स्पष्टीकरण पेश गर्न भनिएको छ । (क) तपाईंले राजनीतिक दलका उम्मेदवारको प्रचारप्रसार गरेको होइन भन्ने आधार प्रमाण के छ ? (ख) तपाईंबाट दलका उम्मेदवारको प्रचारप्रसार गर्ने कार्य भएको अवस्थामा निर्वाचन आचारसंहिता, २०७९ को दफा १० को खण्ड (क) र (ज) को उल्लङ्घन हुने हुँदा तपाईंलाई निर्वाचन आचारसंहिताका उल्लेखित दफाहरुको उल्लङ्घनमा निर्वाचन आयोग ऐन, २०७३ को दफा २३ को उपदफा (३) बमोजिम जरिबाना र ऐ ऐनको दफा ४४ बमोजिम विभागीय कारवाही किन हुनु नपर्ने हो ?"
आचारसंहिता विपरित मौन अवधीमा किसान श्रेष्ठ र जितेन्द्र सोनलको घरदैलो,सिमराः निर्वाचन आचारसंहिता विपरित मौन अवधीको समयमा नेकपा एकीकृत समाजवादीका उम्मेदवार किसान श्रेष्ठ र लोकतान्त्रिक समाजवादी पार्टीका उम्मेदवार जितेन्द्र सोनलले घरदैलो गरेका छन्। मौन अवधीको उल्लंघन गर्दै बारा क्षेत्र नं ४ का प्रतिनिधिसभा सदस्य पदका उम्मेदवार श्रेष्ठ र प्रदेशसभा ४(२) का उम्मेदवार सोनलले परवानीपुर गाँउपालिका ३ लिपनीमालमा शुक्रबार बिहान कार्यकर्तासहित घरदैलो गरेका हुन्। मंसिर ४ गतेको निर्वाचनका लागि बिहीबार राती १२ बजेदेखि मौन अवधी सुरु भएको छ। निर्वाचन सम्पन्न नहुँदासम्मका लागि लागु हुने मौन अवधीको समयमा उम्मेदवार र दलले चुनावी प्रचारप्रसार गर्न पाउने छैनन्। तर निर्वाचन आयोगको आचारसंहितालाई उलंघन गर्दै श्रेष्ठ र सोनलले उक्त क्षेत्रमा घरदैलो गरिरहेका छन्। बाराका प्रहरी उपरीक्षक होबिन्द्र बोगटीले घरदैलो र चुनावी प्रचार भइरहेको सूचना प्राप्त भएपछि नियन्त्रण गर्न प्रहरी परिचालन गरिएको बताए। चुनावी प्रचार गरिरहेका उम्मेदवारलाई फोन गरेर उक्त कार्य तत्काल रोक्न आग्रह गरेको र नरोकिए आचारसंहिता विपरित कारवाही प्रक्रिया अघि बढाइने जानकारी समेत गराएको प्रहरी उपरीक्षक बोगटीले बताए। प्रहरी उपरीक्षक बोगटीले निर्वाचन आचारसंहिता उलंघनका घटना हेर्ने र आचारसंहिता विपरितको कार्य गर्ने उम्मेदवारलाई कारवाही गर्ने निकायको अधिकृतलाई समेत परिचालन गरिएको बताए।
आशिष र इन्दिरालाई स्वर्ण,"काठमाडौं : आयोजक नेपाल एपीएम प्रालिका आशिष महता र इन्दिरा पराजुलीले दोस्रो एपीएम अन्तर्राष्ट्रिय भेट्रान टेबलटेनिस प्रतियोगितामा स्वर्ण जितेका छन्। आशिषले यू१६ सिंगल्स तथा इन्दिराले महिला ४० वर्षमाथि सिंगल्समा स्वर्ण जितेका हुन्। भैंसेपाटीस्थित आयोजक एपीएमको हलमा भएको यू१६ फाइनलमा आशिषले बुटवलका बिसु सुनारलाई ७११, ११५, ११३, ११६ को सेटमा पराजित गरे। एपीएमकी योङगी पौडेल र दक्षिण कोरियाकी पार्क संयुक्त रुपमा तेस्रो भए। यू१६ मा सहभागी ब्वाइजगल्र्स गरी जम्मा ३० खेलाडीलाई प्रतिस्पर्धा अघि ओलम्पिकको टेबलटेनिसमा स्वर्ण जितेकी याङ योङ जाले प्रशिक्षण दिएकी थिइन्। प्रशिक्षणमा सहभागीबीच नै प्रतिस्पर्धा गराइएको हो। महिला भेट्रान ४० वर्षमाथि सिंगल्सको फाइनलमा इन्दिराले सम्झना पोखरेललाई ११३, ११३, ११३ को सोझो सेटमा हराइन्। नेपालकी सरिता बस्नेत र दक्षिण कोरियाकी इम ए सुक तेस्रो बने। पुरुष ६० वर्षमाथि रञ्जन सुब्बा पहिलो भए। उनले फाइनलमा दक्षिण कोरियाका नाम साङ वनलाई ३११, ११९, ११७, १४१२ को सेटमा पाखा लगाए। आनन्द धाक्वा र जगदीश्वर जोशीले तेस्रो स्थानमा चित्त बुझाए। प्रतियोगितामा पुरुषमा पाँच र महिलामा एक गरी ६ स्पर्धामा प्रतिस्पर्धा भइरहेको छ। सबै स्पर्धाका विजेताले ५० हजार, उपविजेताले २० हजार तेस्रोले १०१० हजार नगद पुरस्कार पाउने छन्। प्रतियोगितामा नेपाल, दक्षिण कोरिया, अमेरिका, चीन र भारतका ८० खेलाडी सहभागी छन्।"
वर्षाका कारण भारत र न्युजिल्यान्डबीचको खेल रद्द,"वेलिङटन : भारतको न्युजिल्यान्ड भ्रमणअन्तर्गत टीट्वेन्टी अन्तर्राष्ट्रिय शृंखलाको पहिलो खेल वर्षाका कारण रद्द भएको छ। शुक्रबारदेखि वेलिङटनमा सुरु हुने तय भएको टीट्वेन्टी शृंखलामा तीन खेलको तालिका छ। अर्को खेल आइतबार हुने तय छ। यस्तै, अन्तिम टी२० मंगलबार हुने तालिका छ। भारत र घरेलु टिमबीच नोभेम्बर २५ देखि एकदिवसीय अन्तर्राष्ट्रिय शृंखला पनि हुनेछ। पहिलो एकदिवसीय आगामी शुक्रबार, दोस्रो २७ नोभेम्बर र अन्तिम खेल नोभेम्बर ३० मा हुने तय छ।"
लमजुङको मतगणना स्थलमा तारजाली र सीसी क्यामरा,"बेंसीसहर : लमजुङमा निर्वाचनका लागि कर्मचारी र सामाग्री मतदान केन्द्रमा पठाएसँगै मतपेटिका राख्ने र मतगणना स्थल तयार पारिएको छ। मुख्य निर्वाचन अधिकृतको कार्यालयले मतपेटिका राख्ने र मतगणना स्थल जिल्ला समन्वय समितिको सभाहलमा तयार पारेको छ। सो स्थानमा सुरक्षा चुनौतीलाई मध्यनजर गरेर तारजाली र सीसीटीभी क्यामरा जडान गरिएको मुख्य निर्वाचन अधिकृत शिवप्रसाद खनालले बताए। मतपेटिका राख्नका लागि चारवटा कोठा तयार पारिएको छ। मतगणनास्थलमा दलका उम्मेदवार र प्रतिनिधिलाई बस्ने व्यवस्था तारजालीभन्दा बाहिर बनाइएको छ। मतदानस्थलमा हुने असुरक्षा र हुनसक्ने धाँधलीलगायतका काम रोक्न तारजाली र सीसीक्यामराबाट निगरानी गर्नुपरेको मुख्य निर्वाचन अधिकृत खनालले बताए। प्रमुख जिल्ला अधिकारी सुशील वैद्यले मतपेटिका राख्ने र मतगणना हुने स्थानको सुरक्षा व्यवस्था मजबुत बनाइएको बताए। मतपेटिका राख्ने र मतगणना स्थलमा सुरक्षा चुनौती हुन्छ। मतगणना निकै संवेदनशील हुन्छ। मतपेटिकालाई सुरक्षित राख्नु हाम्रो कर्तव्य हो, प्रजिअ वैद्यले भने। सीसीक्यामरा जडानका लागि बेंसीसहर नगरपालिकाले ४ लाख ५० हजार रुपैयाँ सहयोग गरेको छ। स्थानीय तह निर्वाचनमा पनि क्यामरा जडान गरिएको थियो। तारजाली सिँचाइ कार्यालयले सहयोग हो। २०७४ को स्थानीय तह चुनावमा भरतपुरमा मतपत्र च्यातेको घटनापछि आयोगले तारजालीको व्यवस्थापनमा मतगणना गर्दै आएको छ। सीसीक्यामरा मार्फत आयोगले सिधै मतगणना स्थलको निरिक्षण गर्न मिल्ने व्यवस्था मिलाइएको सहायक निर्वाचन अधिकृत विश्वराज कुइँकेलले बताए। लमजुङका प्रत्येक निर्वाचन केन्द्रमा कर्मचारी र सामग्री पुगिसकेको छ भने राजनीतिक दल र उम्मेदवारको प्रचारप्रसारको अवधि पनि सकिएको छ। बाहिर रहेका मतदाताहरु मत खसाल्न जिल्ला भित्रिने क्रम जारी छ। जिल्लामा १ लाख ३३ हजार ५ सय ५९ जना मतदाता रहेका छन्। लमजुङमा प्रतिनिधिसभा सदस्यका लागि एमाले उपमहासचिव पृथ्वीसुब्बा गुरुङ र माओवादी केन्द्रका महासचिव देवप्रसाद गुरुङसहित ९ जना चुनावी मैदानमा रहेका छन्। जिल्ला समन्वय समितिको हलमा बनाएको तारजालीसहितको मतगणनास्थल। तस्बिर : नवीनराज कुइँकेल"
एक हप्ता हिँडेर मतदान केन्द्र पुगे कर्मचारी,"गोरखा : प्रतिनिधिसभाको दुई र प्रदेशसभाको चार निर्वाचन क्षेत्र रहेको गोरखा जिल्लामा मतदानका लागि सबै तयारी पूरा भएको छ । मङ्सिर ४ गते हुन लागेको प्रतिनिधिसभा तथा प्रदेशसभाको निर्वाचनका लागि जिल्लाका दुई सय २२ मतदानस्थल र तीन सय १७ वटै मतदान केन्द्रमा मतदान अधिकृतसहितका कर्मचारी पुगेर निर्वाचनको तयारी पूरा गरेको मुख्य निर्वाचन अधिकृतको कार्यालयले जनाएको छ । जिल्लाको दुर्गम चुमनुब्री गाउँपालिकामा झण्डै एकसाता हिँडेर मतदान अधिकृत, कर्मचारी सुरक्षाकर्मी मतदान केन्द्रमा पुगेका छन् । चुमनुब्री गाउँपालिका१ को सामागाउँको साम्दो पुग्न झण्डै एक हप्ता लाग्ने गाउँपालिका अध्यक्ष निमा लामाले जानकारी दिए। विकट चुमनुब्री गाउँपालिकामा २२ वटा मतदान केन्द्र छन् । जिल्लाभित्र निर्वाचनलाई निर्वाचन शान्तिपूर्णरुपमा सम्पन्न गर्न तीनवटा घेरामा सुरक्षा संयन्त्र परिचालन गरिएको प्रमुख जिल्ला अधिकारी शङ्करहरि आचार्यले जानकारी दिए। हरेक मतदानस्थलमा पाँचजना र मतदान केन्द्र दुई वटा भए थप दुई जनाका दरले नेपाल प्रहरी परिचालन गरिएको उनले बताए। 'मतदान केन्द्रको पहिलो घेरामा नेपाल प्रहरी र म्यादी प्रहरी परिचालन गरिएको छ, प्रमुख जिल्ला अधिकारी आर्चायले भन्नुभयो', 'त्यसभन्दा बाहिरी घेरामा सशस्त्र प्रहरीको टोली रहनेछ भने तेस्रो घेरामा नेपाली सेनाले सुरक्षा प्रदान गर्नेछ ।' प्रमुख जिल्ला अधिकारी आर्चायले जिल्लाभित्र निर्वाचन भयरहित, शान्तिपूर्ण र मर्यादित ढङ्गबाट सम्पन्न गर्नका लागि आवश्यक सबै व्यवस्था मिलाइएको बताए। उनले ७६ ठाउँमा नेपाली सेना र २० ठाउँमा सशस्त्र प्रहरीको टोली परिचालन गरिएको जानकारी दिए। आवश्यक परेको खण्डमा १० मिनेटभित्रमा नै पुग्नसक्ने गरी नेपाली सेना र सशस्त्र प्रहरी खटिएको उनको भनाइ छ । गोरखा जिल्लाअन्तर्गत प्रतिनिधिसभा क्षेत्र नम्बर १ मा एक लाख १५ हजार तीन सय ९७ मतदाता छन् । जसमा ५८ हजार २२ जना महिला र ५७ हजार तीन सय ७५ जना पुरुष छन् । त्यस्तै प्रतिनिधिसभा क्षेत्र नम्बर २ मा एक लाख पाँच हजार दुई सय ४० मतदाता छन् । दुई नम्बर क्षेत्रमा रहेका कूल मतदातामध्ये ५२ हजार तीन सय ९९ जना पुरुष र ५२ हजार आठ सय १४ महिला मतदाता छन् । रासस"
उपल्लो डोल्पामा हेलिकोप्टरबाट पठाइयो निर्वाचन सामग्री,"डोल्पा : उपल्लो डोल्पामा १२ वटा मतदान केन्द्रमा हेलिकोप्टरबाट कर्मचारी, सुरक्षाकर्मी र मतदान सामग्री पठाइएको छ। जिल्लामा ६८ मतदान केन्द्रमध्ये उपल्लो डोल्पाका १२ मतदान केन्द्रमा हेलिकोप्टरबाट सो सामग्री पठाइएको हो। सदरमुकाम दुनैबाट पैदलमार्गमार्फत एक सातासम्म लाग्ने उपल्लो डोल्पाका डोल्पोबुद्ध गाउँपालिकाको चारवटा मतदान केन्द्र, छार्काताङसोङ गाउँपालिकाको एक मतदान केन्द्र र शेफोक्सुण्डो गाउँपालिकाको सातवटा मतदान केन्द्र गरी जम्मा १२ मतदान केन्द्रमा हेलिकोप्टरको प्रयोग गरी निर्वाचन सामग्री र कर्मचारी सेनाको हेलिकोप्टरबाट पठाइएको मुख्य निर्वाचन अधिकृत बाबुराम सुवेदीले जानकारी दिए। उहाँका अनुसार मतदान सकिएपछि पनि मतपत्र, निर्वाचनमा खटिएका कर्मचारी र सुरक्षाकर्मीसमेत हेलिकोप्टरबाटै ल्याइने व्यवस्था मिलाउन निर्वाचन आयोगसँग आग्रह गरिएको छ। भौगलिक विकटता र भारी हिमपातका कारण निर्वाचनको पूर्वतयारी गर्न समस्या देखिएपछि हेलिकोप्टर प्रयोग थालिएको मुख्य निर्वाचन अधिकृतको कार्यालयले जनाएको छ। उपल्लो क्षेत्रमा पर्ने २२ मतदान केन्द्रका लागि हेलिकोप्टरको माग गरिए पनि निर्वाचन आयोगले संवेदनशीलताका हिसाबमा १२ मतदान केन्द्रका लागि मात्र हेलिकोप्टर व्यवस्थापन गरेको मुख्य निर्वाचन अधिकृत सुवेदीले बताए। बिहीबार शेफोक्सुण्डोको वडा नं ३ साल्दाङ्ग मतदान केन्द्र र छार्काको एउटा मतदान केन्द्रमा दुई उडान हेलिकोप्टर प्रयोग गरी निर्वाचन सामग्री र कर्मचारी पठाइएको निर्वाचन कार्यालय डोल्पाले जनाएको छ। आज बिहानदेखि बाँकी १० वटा मतदान केन्द्रमा निर्वाचन सामग्री र कर्मचारी पठाइने निर्वाचन कार्यालय डोल्पाले जनाएको छ। माथिल्लो डोल्पाका १२ मतदान केन्द्रबाहेकका अन्य मतदान केन्द्रका लागि मतपत्रलगायतका निर्वाचन सामग्री घोडाखच्चड र मानिसको पिठ्युँमा बोकेरै मतदान केन्द्रतर्फ कर्मचारी जाँदै गरेको र केही पुगिसकेको जनाइएको छ। रासस"
चालू पुँजी कर्जा कार्यविधि संशोधन हुने,"काठमाडौं : निजी क्षेत्रले चौतर्फी विरोध जनाएपछि चालू पुँजी कर्जा कार्यविधि संशोधन हुने भएको छ। नेपाल राष्ट्र बैंकले कात्तिक १ गतेदेखि लागू गरेको कार्यविधिको व्यवसायीले विरोध जनाएका थिए। राष्ट्र बैंकले बैंक तथा वित्तीय संस्थासँग कार्यान्वयनमा कुनै समस्या आएको भए सुझाव दिन भनेको छ। मंसिर १० भित्र सुझाव पठाई सक्नुपर्नेछ। नेपाल उद्योग वाणिज्य महासंघका उपाध्यक्ष दिनेश श्रेष्ठले चालू पुँजी कर्जा कार्यान्वयन गर्न नसकिने बताए। हाम्रो प्रेसरले राष्ट्र बैंकले संशोधनका लागि सुझाव मागेको छ, तर नहुने कुरालाई सुझाव माग्नुको कुनै तुक छैन, उनले भने। गलत गर्नेलाई कारबाही गर्न सकिने भए पनि चालू पुँजी कर्जाबाट निजी क्षेत्रलाई कस्न सम्भव नहुने उद्योगी बताउँछन्। निजी क्षेत्रलाई काम नगर भन्ने सन्देश जाने भएकाले कार्यविधि लागू गर्न नहुने उपाध्यक्ष श्रेष्ठ बताउँछन्। भन्छन्, ठूलो होस्, या सानो व्यवसायी विस्तारै समय दिएर लाइनमा ल्याउन सकिन्छ, तर सबै व्यवसायीलाई एउटै डालोमा हाल्नु उचित हुँदैन। बाह्य तथा आन्तरिक कारणले तरलताको चाप बढेको, वस्तु तथा सेवाको ३० प्रतिशतसम्म मूल्य बढेका बेला चालू पुँजी कर्जा निजी क्षेत्रमैत्री नभएको उद्योगीको दाबी छ। राष्ट्र बैंकले बैंक तथा वित्तीय संस्थाबाट प्रवाह हुने चालू पुँजी कर्जाको औचित्य, प्रभावकारिता तथा सदुपयोगिता सुनिश्चितताका लागि मार्गदर्शन लागू गरेको जनाएको छ। बैंक तथा वित्तीय संस्थाका ऋणीले यस्तो कर्जा प्राप्त गर्ने मापदण्डमा एकरूपता भई कर्जा प्राप्त गर्न सहज हुने, बैंक तथा वित्तीय संस्थाबाट प्रवाह हुने चालू पुँजी कर्जाको उपयोगिता सुनिश्चित हुने, सम्पत्तिको गुणस्तर सुदृढ एवं यथार्थपरक हुने, कर्जा जोखिम व्यवस्थापन प्रभावकारी हुने बैंकको भनाइ छ। नेपाल उद्योग परिसंघका उपाध्यक्ष कृष्ण अधिकारीले धितोमा आधारित कर्जा लिइरहेका बेला परियोजनामा आधारित कर्जा लिन कठिन हुने बताउँछन्। तरलता अभाव सहज नहुँदासम्म चालू पुँजी कर्जा लागू गर्न नसकिने उनले बताए। नेपाल बैंकर्स संघका अध्यक्ष अनिलकुमार उपाध्यायले छलफल गरेर चुनावपछि सुझाव दिने बताए। बैंकर्स र ग्राहकका आधारमा सुझाव दिन्छौं उनले भने। लागू भएको एक महिनामात्रै भएकाले त्यसको प्रभाव अझै हेर्न सकिने अवस्था नरहेको उनले बताए।"
दाङमा हथौडाले हानेर श्रीमतीको हत्या,दाङ : दाङमा हथौडा प्रहार गरी एक जनाले श्रीमतीको हत्या गरेका छन् । बबै गाउँपालिका १ क्विरेनिका ४० वर्षीय लालबहादुर बोटेले ३४ वर्षकी श्रीमती खुमि बोटेको हत्या गरेका प्रहरीले जनाएको छ। हत्यामा संलग्न श्रीमान लालबहादुर बोटेलाई इलाका प्रहरी कार्यालय खिलतपुरले नियन्त्रणमा लिएर अनुसन्धान थालेको प्रहरीले जानकारी दियो।
जनताको रोजाइ : नेताको क्षमता र आचरण,"काठमाडौं : लोकतन्त्रको मुख्य आधारस्तम्भ हो, आवधिक निर्वाचन। जनताले आफ्ना लागि आफैंले आफूमाथि शासन गर्न चुनाव प्रणालीको प्रयोग गर्छन्। त्यसैकारण, जनता मंसिर ४ को आमनिर्वाचनको महासंग्राममा होमिन तयार छन्। तर, जनताका केही असन्तुष्टि छन्, केही सुझाव पनि। अन्नपूर्ण पोष्ट्ले ७७ वटै जिल्लाका मतदातासँग गरेको सर्वेक्षणमा देश विकास नभएको, भ्रष्टाचार मौलाएको, दलहरूले पुरानै उम्मेदवार खडा गरेको भन्दै मतदाताले असन्तुष्टि जनाएका छन्। अब भने उम्मेदवारको क्षमता र आचरण हेरेर मतदान गर्ने अधिकांशको मत छ। निर्वाचन प्रणालीमा सुधार हुनुपर्ने, निर्वाचनपछि देशले काँचुली फेर्नुपर्ने अधिकांशको धारणा छ। उम्मेदवारको क्षमता र आचरण खोजिँदै मुलुकको राजनीतिमा त्याग, तपस्या, इमान्दारिता, नैतिकता छायामा पर्दै गएको छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त भइरहेका छन्। आफू जस्तोसुकै भए पनि समाजले नेता र नेतृत्वमा उच्च आचरण खोज्छ। अन्नपूर्णको सर्वेक्षणमा अधिकांशले निर्वाचनबाट आचरणयुक्त नेता छान्न खोजेको जवाफ दिएका छन्। तपार्इं कसलाई भोट दिन चाहनुहुन्छ ? भन्ने प्रश्नको जवाफमा ४८५ प्रतिशतले राम्रो आचरण भएको उम्मेदवार भन्ने जवाफ दिएका छन्। यस्तै मेरो क्षेत्रलाई मदत गर्न सक्ने शक्तिशाली उम्मेदवार भन्नेको संख्या ३५४ प्रतिशत छ। मेरो पार्टीका उम्मेदवार भन्नेको संख्या निकै कम अर्थात् ७ दशमलव ५ प्रतिशत मात्रै मत छ। यस्तै, ३६४ प्रतिशत उत्तरदाताले नेताको क्षमता लाई उम्मेदवारको मापदण्ड बनाउने मत दिएका छन्। उम्मेदवार छनोटसम्बन्धी तपाईंको मादपण्ड के हो ? भनी प्रश्न सोधेको थियांै। जसमा, २३३ प्रतिशतले नेताको विगतको कार्यसम्पादन र २१५ प्रतिशतले उम्मेदवारका योजना हेरेर मत दिने बताएका छन्। ९९ प्रतिशतले भने व्यक्तित्व हेर्ने भनेका छन्। प्राध्यापक एवं पूर्वराजदूत डालोकराज बराल एउटै व्यक्तिबाट आजित भएपछि जनताले नयाँ मान्छे खोज्नु स्वाभाविक भएको बताउँछन्। तर, अनुहार मात्रै नयाँ भएर हुँदैन, बराल भन्छन्, विचार पनि नयाँ चाहिन्छ। नेता खराब भए भन्दैमा व्यवस्थालाई दोष देखाउन भने नमिल्ने डा बरालको भनाइ छ। नेता आचरणले चल्ने हो। तर, कुर्सीतन्त्र हावी भयो, उनी भन्छन्। निर्वाचनप्रति मतदाता उत्साहित सर्वेक्षणमा सहभागी ४६२ प्रतिशत उत्तरदाताले निर्वाचनले उत्साहित बनेको प्रतिक्रिया दिएका छन्। लोकतन्त्रलाई परिस्कृत, उन्नत र समुन्नत बनाउन आवधिक निर्वाचन अनिवार्य भएको उनीहरूको भनाइ छ। ३९६ प्रतिशत उत्तरदाताले निर्वाचनप्रति ठीक ठीकै उत्साहित भएको मत दिएका छन्। १४ दशमलव १ प्रतिशतले भने उत्साही नभएको जवाफ दिएका छन्। प्राध्यापक बराल भन्छन्, मतदाताले उम्मेदवार राम्रोसँग चिनेर जानेर हराउने र जिताउने गर्नुपर्छ। जनताले राम्रो मान्छे छान्न सक्नुपर्छ। अनुहार फेर्ने चाहना सर्वेक्षणमा सहभागी दुईतिहाइले नेताको अनुहार फेर्ने चाहना व्यक्त गरेका छन्। सधैंभरि उही अनुहारका उस्तै शैली र व्यवहारप्रति सर्वसाधारण सन्तुष्ट छैनन् भन्ने यसले देखाउँछ। यसैकारण स्थानीय निर्वाचनमा जनताले धरानदेखि काठमाडौं हुँदै धनगढीसम्म स्वतन्त्र उम्मेदवारलाई जिताए। प्रतिनिधिसभा र प्रदेशसभामा पनि बग्रेल्ती स्वतन्त्र छन्। देश र जनताका पक्षमा काम नगरे पनि दलहरूले पुरानै अनुहारलाई मैदानमा उतार्दा जनता असन्तुष्ट छन्। सर्वेक्षणमा सहभागी झन्डै ७५ प्रतिशतले अघिल्लो पटक मत दिएका नेतालाई यसपटक मत नदिने बताएका छन्। के तपाईं पछिल्लो चुनावमा मतदान गरेको व्यक्तिलाई नै भोट दिनुहुन्छ ? भन्ने प्रश्न सोधेका थियौं। ७४ दशमलव २ प्रतिशतले दिन्न भन्ने मत दिएका छन्। २५ दशमलव ८ प्रतिशतले मात्रै दिन्छु भनेका छन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको भन्दै विज्ञहरू चिन्ता व्यक्त गर्छन। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। ठूल्ठूला भोज, भतेर, मतदातालाई पैसा बाँड्ने, पर्चा पम्पलेट टास्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। चुनावबाट समृद्धि खोजी मुलुकमा पटकपटक राजनीतिक आन्दोलन भए। संविधान फेरिए, व्यवस्था परिवर्तन भए। तर, जनताको अवस्था भने सधैं उस्तै रह्यो। चुनावका मुखमा सबै दलले आर्थिक विकास र समृद्धिको गफ गर्छन्। तर, सत्तामा पुगेपछि च्वाट्टै बिर्सने गरेको जनताको आरोप छ। अबको चुनावबाट जनताले आर्थिक समृद्धिमा जोड दिएका छन्। सर्वेक्षणमा सहभागी ५१३ प्रतिशतले राष्ट्रको समग्र विकासमा जोड दिएका छन्। उम्मेदवारले के गरून् भन्ने चाहनुहुन्छ भन्ने प्रश्नमा सबैभन्दा बढीले राष्ट्रको समग्र विकास भन्नेमा मत दिएका छन्। यस्तै, शिक्षा र स्वास्थ्यमा काम गरून् भन्ने मत दिएका छन्। त्यसपछि आर्थिक विकास र पूर्वाधार विकासमा उम्मेदवारले जोड गरून् भन्ने मतदाताको भनाइ छ। अर्थविद् डा डिल्लीराज खनाल चुनावपछि पनि राजनीति अस्थिर र मिलीजुलीको सरकार बन्यो भने अर्थतन्त्रले गति नलिने बताउँछन्। कसैले पनि बहुमत नल्याए मिलीजुली सरकार बन्छ, डा खनाल भन्छन्, त्यस्तो भयो भने जोडघटाउको राजनीति चल्छ। अहिले जसरी अर्थतन्त्र ओझेलमा परेको छ। त्यसै अनुरूप अघि बढ्छ। आर्थिक समृद्धिमा नेताहरूको ध्यान जादैँन। पूर्वअर्थसचिव रामेश्वर खनाल सुशासनको अभावमा भ्रष्टाचारले देश विकास गर्नमा रोक लगाएको बताउँछन्। देशको राजस्व १८ प्रतिशत कम उठेको छ, पूर्वअर्थसचिव खनाल भन्छन्, राजस्व कम हुँदा आयोजना सञ्चालन गर्न पर्याप्त नहुन सक्छ। बाटो विकास भएन। रोजगारी भएन, विदेश जानुपर्यो भन्ने सवाल जनताले उठाइरहेका छन्। संविधानविद् डा विपिन अधिकारी देश बिग्रनुमा राजनीतिक दल मुख्य जिम्मेवार भएको बताउँछन्। हाम्रो राजनीति, कर्मचारीतन्त्र र अपराधीले देश चलाइरहेका छन्, संविधानविद् अधिकारी भन्छन्, देश बिग्रनुमा राजनीतिक दलकै हात छ। देशको अवस्थाप्रति असन्तुष्टि देशको स्थितिप्रति अधिकांश मतदाताले असन्तुष्टि जनाएका छन्। दुनियाँले विकास गरेर आर्थिक रूपमा छलाङ मारे पनि देशको अवस्थामा सुधार नभएको भन्दै अधिकांशले निराशा व्यक्त गरेका छन्। त्यसैकारण जनतामा राजनीतिप्रति वितृष्णा बढ्दै गएको संविधानविद् विपिन अधिकारी बताउँछन्। छिटोछिटो परिवर्तन र विकासको चाहनाका कारण जनताले हरेक निर्वाचनमा फरकफरक दललाई बहुमत दिएर सत्तामा पुर्याएका छन्। तर, कुनै पनि दलले देशको काँचुली फेर्न सकेका छैनन्। आज हाम्रो देश जहाँ छ, यसमा कत्तिको सन्तुष्ट हुनुहुन्छ भनी सोधेका थियौं। ३५ दशमलव ९ प्रतिशतले धेरै सन्तुष्ट छैन भन्ने जवाफ दिएका छन्। यस्तै ३३ दशमलव ५ प्रतिशतले असन्तुष्ट छु भन्ने जवाफ दिएका छन्। १९ दशमलव १ प्रतिशतले अत्यधिक असन्तुष्ट छु भन्ने जवाफ दिएका छन्। र, १०१ प्रतिशले सन्तुष्ट छु भन्नेमा मत दिएका छन्। २००७ सालमा प्रजातन्त्रको स्थापनादेखि गणतन्त्रसम्म मुलुकमा कुनै पनि पार्टी नेतृत्वको सरकारले ५ वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिष्ट। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर, राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। अर्थविद् डा खनाल राजनीतिक दलप्रति जनताको आकर्षण बढ्न नसक्नु राम्रो नभएको बताउँछन्। दलहरूले प्रतिबद्धता पूरा गरेनन् डा खनाल भन्छन्, नेताहरू कमाउ धन्दामा लागे। जनता र मुलुकको अर्थतन्त्रको विषयमा ध्यान दिएनन्। देश बिग्रनुमा राजनीतिज्ञ जिम्मेवार सबै नीतिको मूल नीति राजनीति हो। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आगनबाट सेवा सुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। अधिकांश मतदाताले देशको अहिलेको अवस्था जस्ताको तस्तै हुनुमा राजनीतिज्ञहरू जिम्मेवार रहेको बताएका छन्। ३९४ प्रतिशतले नेताहरू अत्यधिक जिम्मेवार रहेको मत दिएका छन्। ३२९ प्रतिशतले जिम्मेवार छन् र २७६ प्रतिशतले धेरै जिम्मेवार छैनन् भन्ने मत दिएका छन्। दलप्रति मतदातामा असन्तुष्टि होला, पूर्वराजदूत नीलाम्बर आचार्य भन्छन्, निर्वाचन अस्विकार गरेको जस्तो लाग्दैन। प्रणालीप्रति वितृष्णा भन्न मिल्दैन। राजनीतिज्ञसँग जनता निराश अहिलेका राजनीतिज्ञहरूले देशको भविष्य कोर्नेमा आशावादी छैन भन्ने मत धेरै छ। राजनीति र नेतृत्वप्रति जनताको यति धेरै अविश्वास हुनु पक्कै पनि लोकतन्त्रका लागि राम्रो नभएको जानकारहरू बताउँछन्। सर्वेक्षणका क्रममा ३९ प्रतिशतले अहिलेका नेताहरूले देश बनाउनेमा धेरै आशावादी छैन भन्ने मत दिएका छन्। ३८१ प्रतिशतले भने आशावादी छु भन्ने जवाफ दिएका छन्। १२६ प्रतिशतले निराश छु भन्ने मत दिएका छन्। ८३ प्रतिशतले अत्यधिक निराश छु भन्ने मत दिएका छन्। राजनीति अस्थिर भयो, नीलाम्बर आचार्य भन्छन्, सरकार टिक्न नदिने प्रवृत्ति देखियो। सत्ता स्वार्थ हावी भयो। तर, प्रणालीविरुद्ध जान खोज्नु भने राम्रो होइन। दलहरूमा सुशासन दिने सोच नहुँदा जनतामा निराशा छाएको पूर्वअर्थसचिव खनाल बताउँछन्। निर्वाचन प्रणाली सुधार्न सुझाव मिश्रित निर्वाचन प्रणाली सुधार गर्नुपर्ने अधिकांश मतदाताको सुझाव छ। प्रतिनिधिसभा प्रदेशसभामा ६० प्रतिशत प्रत्यक्ष र ४० प्रतिशत समानुपातिकबाट निर्वाचित हुन्छन्। यो प्रणालीका कारण कुनै एक दलको बहुमतको सरकार बन्ने सम्भावना न्यून हुन्छ। प्रत्यक्षमा कुनै दलले बहुमत ल्याए पनि समानुपातिकमा बहुमत आउन कठिन छ। त्यसैकारण स्थिर सरकार बन्ने सम्भावना कम हुन्छ। धेरै पार्टी मिलेर सरकार बनाउँदा सरकार नै अस्थिर हुने, जनमतविपरीत सरकार बन्ने, सरकार टिकाउन अनेक असंसदीय खेल हुने, सरकार टिकाउने र भत्काउने कामले मात्रै प्रश्रय पाउने हुन्छ। आर्थिक विकास र समृद्धिको यात्रालाई भुलेर दलहरू सत्ता जोडघटाउमा मात्रै केन्द्रित हुन्छन्। त्यसैकारण जनताले बलियो सरकारको खोजी गरेका छन्। त्यसका लागि निर्वाचन प्रणालीमा सुधारको खोजी गरेका छन्। हुन त माओवादी केन्द्र, एकीकृत समाजवादी र जसपाले चुनावी घोषणापत्रमै चुनाव प्रणाली परिवर्तनको विषय उठान गरेका छन्। माओवादी र जसपाले शासकीय स्वरूप नै परिवर्तन हुनुपर्ने धारणा सार्वजनिक गरेका छन्। एकीकृत समाजवादीले भने यो चुनाव प्रणाली खर्चिलो, महँगो र अव्यावहारिक भएको भन्दै परिवर्तन हुनुपर्ने धारणा सार्वजनिक गरेको छ। सर्वेक्षणमा सहभागी १७८ प्रतिशतले मात्रै अहिलेको निर्वाचन प्रणालीप्रति सन्तुष्ट भएको जवाफ दिएका छन्। ३० दशमलव ८ प्रतिशतले खुसी छैन भन्ने जवाफ दिएका छन्। ५१ दशमलव ४ प्रतिशतले भने ठीकै भन्ने जवाफ दिएका छन्। संविधानविद् अधिकारी निर्वाचन प्रणालीमा आमूल परिवर्तन हुनुपर्ने बताउँछन्। पैसा नभई निर्वाचन जित्ने देखिँदैन, अधिकारी भन्छन्, सेवाभावले निर्वाचन गर्ने अवस्था हराउँदै गएको छ। चुनावमा लागेको खर्च सरकारले दिने, गैरकानुनी खर्च गर्न नदिने बनाउन सकियो भने भ्रष्टाचार रोकिन्छ। अझै केही मतदाता अनिर्णीत मुलुकको अवस्था, दलहरूका पुरानै नीति र योजनाका कारण केही मतदाताले कुनलाई मतदान गर्ने भन्ने निर्णय गरिनसकेको बताएका छन्। तपाईंले कसैलाई भोट दिने निर्णय गरिसक्नु भएको छ ? भन्ने प्रश्नमा ६३८ प्रतिशतले छ भन्ने जवाफ दिएका छन्। २९३ प्रतिशतले छैन भनेका छन्। ६९ प्रतिशतले यसपटक भोटै हाल्दिन भन्ने जवाफ दिएका छन्। प्रश्न गर्न सक्ने भोटर हामीसँग छैनन्, संविधानविद् अधिकारी भन्छन्, आयोगले मतदाता शिक्षा र प्रजातान्त्रिक शिक्षा दिन सकेको छैन। यसो भए मात्र पद्धति बस्छ। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। त्यसैले नेतृत्व विकास जरुरी छ, संविधानविद् भीमार्जुन आचार्य भन्छन्, वैकिल्पक शक्तिको खोजी पनि भइरहेको छ। केही नयाँ दल र स्वतन्त्र पनि मैदानमा छन्। मतदाताले छनेट गर्न पाउने भएका छन्। कतिपय भोट हाल्नै चाहन्नन केही मतदाताले यसपटक भोट हाल्न नचाहेको धारणा सार्वजनिक गरेका छन्। संविधानविद् आचार्य यसपटकको चुनावमा मतदाताले प्रश्न सोध्न थालेकाले यसलाई राम्रो मान्नुपर्ने तर्क गर्छन्। यसअघि मतदाताले दलबाट काम नभएको, प्रतिनिधित्व नभएको जस्ता प्रश्न आएका थिएनन्, संविधानविद् आचार्य भन्छन्, यसलाई लोकतन्त्रको सुन्दर पक्ष मान्नुपर्छ। मतदाताको अधिकारको विषय पनि हो।"
नाइजेरियाविरुद्ध पोर्चुगलको शानदार जित,"लिस्बोन : ब्रुनो फर्नान्डेजको दुई गोलप्रेरित पोर्चुगलले अन्तर्राष्ट्रिय मैत्रीपूर्ण खेलमा नाइजेरियालाई ४० को नतिजामा पराजित गरेको छ। घरेलु मैदानमा भएको खेलमा पोर्चुगललाई सहज जित दिलाउन फर्नान्डेजसँगै गोन्कालो रामो र जुवा मारियाले एकएक गोल थपे। घरेलु टिमसामू निरीह बनेको नाइजेरियाविरुद्ध नवौं मिनेटमा फर्नान्डेजले पहिलो गोल गरेका थिए। पोर्चुगले ३५औं मिनेटमा पाएको पेनाल्टीको सदुपयोग गर्दै फर्नान्डेजले पहिलो हाफमा अग्रता दोब्बर पारेका थिए। त्यसपछि सम्हालिने कोसिस गरेको नाइजेरियाले अन्तिम समयमा दुई गोल खान पुग्यो। रामोसले ८२औं मिनेटमा र मारियाले ८४औं मिनेटमा गरेको गोलसँगै पोर्चुगलले ४० को जित सुनिश्चित गर्यो। विश्वकपको अभ्यास स्वरुप भएको खेलमा पोर्चुगलले शानदार जित निकालेको छ। आइतबारदेखि कतारमा सुरु हुने विश्वपकको समूह एचमा परेको पोर्चुगलले नोभेम्बर २४ मा घानासँग खेल्दै प्रतियोगिताको सुरुआत गर्नेछ। यस्तै, दोस्रो खेल नोभेम्बर २९ मा उरुग्वे र तेस्रो खेल डिसेम्बर २ मा दक्षिण कोरियासँग खेल्ने छ।"
डिजिटल कारोबारमा फड्को,"काठमाडौं : बैंकिङ प्रणालीमार्फत डिजिटल भुक्तानी गर्ने विभिन्न उपकरण बढेसँगै कारोबार गर्ने पनि बढेका छन्। नेपाल राष्ट्र बैंकले डिजिटल भुक्तानीलाई प्रोत्साहन गर्ने नीतिमा जोड दिएसँगै कारोबारले फड्को मारेको छ। असोजसम्ममा मात्रै क्यूआर कोड (क्विक रेस्पोन्स)मा आधारित भुक्तानी वार्षिक २१४८ प्रतिशतले बढेको छ। पोहोर असोजमा कारोबार संख्या १५ लाख १५ हजार थियो। हाल ४७ लाख ७० हजार पुगेको राष्ट्र बैंकले बताएको छ। क्यूआर कोडको प्रयोगबाट १७ अर्ब ३३ करोड ७० लाख रुपैयाँ कारोबार भएको छ। पोहोर ६ अर्ब ९ करोड ७० लाख रुपैयाँ कारोबार भएको थियो। दुई वर्षदेखि अधिकांश बैंकले तरकारी पसल, चिया पसल, डिपार्टमेन्टल स्टोरसम्म क्यूआर कोडको व्यवस्था गर्दै आएका थिए। क्यूआर कोडमार्फत भुक्तानी गर्न अनिवार्य रूपमा स्मार्ट फोनको आवश्यकता पर्छ। क्यूआर भनेको तत्कालै प्रतिक्रिया जनाउने अर्थात् तत्कालै भुक्तानी गर्न सकिने उपयुक्त माध्यम हो। यसबाहेक डिजिटल कारोबार हुने अन्य माध्यम वालेट, मोबाइल बैंकिङ, इन्टरनेट बैंकिङ, कनेक्ट आईपीएस, पोइन्ट अफ सेल्स, क्रेडिट कार्ड, डेबिट कार्ड, प्रिपेड कार्डलगायतबाट हुने कारोबारसमेत बढेको छ। राष्ट्र बैंकको तथ्यांकअनुसार एकै वर्षको अन्तरालमा मोबाइल बैंकिङमार्फत कारोबार रकम र प्रयोगकर्ताको संख्या ५१९ प्रतिशतले बढेको छ। असोजसम्मसम्ममा २ करोड ९ लाख ९३ हजार ग्राहकले मोबाइल बैंकिङ कारोबार गर्न आवेदन दर्ता गरेका छन्। उक्त ग्राहकबाट १ खर्ब ६२ अर्ब १३ करोड रुपैयाँबराबरको कारोबार मोबाइल बैंकिङमार्फत भएको छ। कारोबार रकममा पनि ८४८१ प्रतिशतले वृद्धि भएको छ। कनेक्ट आईपीएसमार्फत ४० लाख १३ हजार ३ सय पटक कारोबार हँदा ३ खर्ब ७ अर्ब २७ करोड रुपैयाँ कारोबार भएको छ। यो कारोबार रकम गत वर्षको भन्दा २८४९ प्रतिशतले बढी हो। गत वर्षको सोही अवधिमा ३५ लाख १० हजार पटकमा २ खर्ब ३९ अर्ब १४ करोड ८० लाख रुपैयाँको कारोबार भएको थियो। यसैगरी, वालेटमार्फत १५७६ प्रतिशतले कारोबारको संख्या बढेर १ कोड ५७ लाख ३० हजार हाराहारीमा पुगेको छ। उक्त संख्यामा १६ अर्ब ५६ करोड ८० लाख रुपैयाँको कारोबार भएको छ। यसैगरी डेबिट कार्ड, क्रेडिट कार्ड र प्रिपेड कार्डमार्फत हुने कारोबार पनि उल्लेख्य बढेको छ। तर डिजिटल उपकरणबाट कारोबार बढेसँगै चेकमार्फत हुने भुक्तानी भने घटेको छ। राष्ट्र बैंकको तथ्यांकअनुसार इलेक्ट्रोनिक चेक (ईसीसी) मार्फत हुने कारोबार संख्या मात्रै १९ प्रतिशतले घटेको छ। गत वर्षको असोजमा ११ लाख ६७ हजार ५ सय ५४ को संख्यामा भएको कारोबार संख्या घटेर ९ लाख ४५ हजार ६ सय ८६ मा सीमित भएको छ। संख्या घटेसँगै कुल कारोबार रकम पनि ३९७९ प्रतिशतले घटेको छ। गत वर्षको असोजमा ८ खर्ब ३२ अर्ब ८९ करोड ५० लाख रुपैयाँबराबरको कारोबार भएकोमा घटेर ५ खर्ब १ अर्ब ४७ करोड रुपैयाँमा सीमित भएको छ। कोरोना महामारीपछि डिजिटल कारोबार फस्टाउँदै गएको छ। अझ विद्युतीय कारोबार गर्ने छनोट धेरै पनि भएको छ। जसले गर्दा विस्तारै कागजी चेकमार्फत हुने कारोबारमा पनि कमी आएको देखिन्छ। यसैक्रममा विद्युतीय भुक्तानी पूर्वाधारमा भएको विकास, विद्युतीय भुक्तानी कारोबारका लागि गरिएको प्रोत्साहन र सर्वसाधारणको विद्युतीय भुक्तानी उपकरण प्रयोगमा बढ्दो अभ्यासका कारण विद्युतीय भुक्तानी कारोबार उल्लेखनीय रहेको केन्द्रीय बैंकको भनाइ छ। भुक्तानी प्रणाली विभागका कार्यकारी निर्देशक गुरुप्रसाद पौडेल विद्युतीय कारोबारलाई प्रोत्साहन गरेकाले कारोबार बढेको बताउँछन्।"
गुह्येश्वरीमा रातभर तान्त्रिक पूजा,"काठमाडौं : पशुपति क्षेत्रको गुह्येश्वरीमा मनाइने दुई दिने गुह्येश्वरी जात्राका क्रममा बिहीबार रातभर गुह्येश्वरी मन्दिरमा बलिसहित तान्त्रिक र गुप्ती पूजा गरिएको छ। बिहीबार बेलुकी हनुमानढोका दरबारबाट तलेजु भवानीलाई गुह्येश्वरी लगेर मन्दिरमा रातभर बलिसहित तान्त्रिक र गुप्ती पूजा गरिएको गुठी संस्थान पशुपति गोश्वारा कार्यालयले जनाएको छ। प्रत्येक वर्ष मार्गशीर्ष कृष्ण पक्ष नवमी र दशमी तिथिमा पशुपति क्षेत्रको गुह्येश्वरीमा गरिने गुह्येश्वरी जात्राको पहिलो दिन बिहीबार मन्दिर क्षेत्रमा लिङ्गो उठाइएको थियो। गुह्येश्वरी जात्राका लागि हनुमानढोकाबाट तलेजु भवानीको मूर्तिलाई गुह्येश्वरी लैजाने जिम्मा पशुपति सिर्जनशील युवा क्लबलाई दिइएको कार्यालय प्रमुख सुशीला शर्माले जानकारी दिए। जात्राका लागि तलेजु भवानीलाई दुई दिनसम्म गुह्येश्वरीमा राखिन्छ। जात्राका क्रममा आज बिहान गुह्येश्वरी र तलेजु भवानीको विशेष पूजापछि पशुपति क्षेत्रका विभिन्न स्थानमा गुह्येश्वरीको खट जात्रा गरिन्छ। जात्रा सकी आज राति मूर्ति तलेजु मन्दिरमै फर्काइने कार्यक्रम रहेको छ। नवमीदेखि दुई दिनसम्म पशुपति क्षेत्रमा गुह्येश्वरी जात्रा सञ्चालन गरिन्छ। यो जात्रामा गुठी संस्थान र गुह्येश्वरी मन्दिर व्यवस्थापन समितिको व्यवस्थापनमा समेबजीलगायत तान्त्रिक विधिले पूजा गर्दा चढाइने चीजबीजसहित पूजा आराधना गर्ने परम्परा छ। गुह्येश्वरी र तलेजुलाई दिदीबहिनीका रूपमा पूजिने भएकाले दुवै मूर्ति उस्तै रहेको छ। गुह्येश्वरीलाई दिदी र तलेजुलाई बहिनीका रुपमा पूजिने गुह्येश्वरी मन्दिरका पुजारी जैन कर्माचार्यले बताउनुभयो। मूर्ति तलेजु भवानीको मन्दिरबाट गुह्येश्वरी लैजाने सबै विधि तान्त्रिक प्रक्रियाबाट नै पूरा गरिन्छ। गुह्येश्वरी मन्दिर क्षेत्रमा तलेजु भवानीलाई लैजानुअघि नै त्यहाँ ३२ हातको लिङ्गो पनि बिहीबार नै ठड्याइएको हो। जात्राका लागि लिङ्गो पशुपति क्षेत्रस्थित भण्डारखालबाट सालको रुख काट्ने गरिन्छ। यसका लागि गत वर्ष नै रुख काटिसकिएको जनाइएको छ। तान्त्रिक विधिपूर्वक पूजा सकेपछि जात्राका लागि ल्याइएको तलेजु भवानीको मूर्ति पशुपति सिर्जनशील युवा क्लबले नै फिर्ता गर्ने जिम्मा दिइएको छ। क्लबले गुह्येश्वरीको खटलाई पशुपति मन्दिर परिक्रमा गराई पशुपतिनाथका मूलभट्टबाट विधिपूर्वक पूजा गराउने परम्परा छ। पशुपतिनाथ मूल मन्दिरबाट अमालकोट कचहरीको डबलीमा लगेर पूजा गरिन्छ। त्यहाँबाट जयवागेश्वरीको नवालीटोलमा लगेर विधिवत् पूजा आराधना गरिन्छ। पशुपति क्षेत्रका विभिन्न स्थानमा हुने पूजा आराधनामा भक्तजनको उल्लेख्य उपस्थिति रहने गरेको छ। जात्राका लागि नेपाली सेनाको गुरुजुको पल्टनसमेत सहभागी हुने प्राचीनकालदेखिको परम्परा छ। नेपाली सेना, संस्थान, अमालकोट कचहरीलगायतले विधिपूर्वक छुट्टाछुट्टै पूजा गर्छन्। नवाली टोलमा निजी गुठीका गुठियारले पनि पूजा गर्ने अवसर पाउँछन्। नवालीटोलको पूजापछि रथलाई सिफलज्ञानेश्वरकमलपोखरीमा पनि विशेष पूजा आराधना गरिन्छ। कमलपोखरीको विशेष पूजापछि कृष्ण पाउरोटीतीनधारा पाठशालाजमलअसन हुँदै शुक्रबार बेलुकी तलेजु भवानीको मन्दिरमा मूर्तिलाई लगिने संस्थानले जनाएको छ। बिहीबार पनि यही मार्गबाट मूर्तिलाई गुह्येश्वरी मन्दिर लगिएको हो। यो जात्राका क्रममा धिमे बाजा, नायखी, बाँसुरी वादन गरिन्छ। जात्रामा नियमित भजनकीर्तन गर्ने समूहका सदस्य पनि सहभागी हुने गर्छन्। जात्रा सकिएसँगै आज बेलुकी ६:०० बजे गुह्येश्वरीमा ठड्याइएको लिङ्गो ढालिने कार्यक्रम रहेको छ। जयप्रकाश मल्लको पालादेखि सुरु भएको यो जात्रा प्रत्येक वर्ष मार्गशीर्ष कृष्ण नवमी र दशमीमा हनुमानढोका दरबारबाट पशुपति क्षेत्रको गुह्येश्वरी मन्दिरसम्म गरिन्छ। पशुपति क्षेत्रमा सञ्चालन हुने दर्जनौँ जात्रामध्ये गुह्येश्वरी जात्रा पनि एक हो। रासस"
मतदान केन्द्रमा प्रत्यक्षतर्फका उम्मेदवारका प्रतिनिधिमात्र बस्न पाउने,"काठमाडौं : निर्वाचन आयोगले प्रतिनिधिसभा तथा प्रदेश सभा सदस्य निर्वाचनको मतदान केन्द्रमा प्रतिनिधि राख्दा उम्मेदवारले मात्रै प्रतिनिधि राख्न पाउने निर्णय गरेको छ। निर्वाचन आयोगले प्रतिनिधि सभा सदस्य तथा प्रदेश सभा सदस्य निर्वाचन संसोधनसहित स्वीकृत निर्देशिका पारित गर्दै प्रत्यक्षतर्फका उम्मेदवारका प्रतिनिधि मात्र राख्ने निर्णय गरेको हो। निर्वाचन आयोगका उपसचिव लक्ष्मी शर्माले निर्वाचन आयोगबाट सबै प्रदेश तथा जिल्ला निर्वाचन अधिकृतको कार्यालयलाई निर्देशन दिइसकेको जानकारी दिए। निर्देशनमा भनिएको छ, प्रतिनिधि सभा सदस्य तथा प्रदेश सभा सदस्य निर्वाचन (मतदान) (पहिलो संशोधन) निर्देशिका, २०७९ ले मतदान केन्द्रमा मतदान प्रतिनिधि राख्दा प्रतिनिधि सभा सदस्य वा प्रदेश सभा सदस्यको लागि पहिलो हुने निर्वाचित हुने निर्वाचन प्रणाली बमोजिमका उम्मेदवारको तर्फबाट मात्र सम्बन्धित उम्मेदवार वा निजको निर्वाचन प्रतिनिधिले मतदान प्रतिनिधि नियुक्त गरी राख सक्ने व्यवस्था गरेकोले सो बमोजिम गर्नु गराउनु हुन निर्णयानुसार अनुरोध छ। नयाँ व्यवस्था अनुसार अब मतदान केन्द्रमा प्रतिनिधि सभा र प्रदेश सभाको सदस्यमा उम्मेदवार नभएका राजनीतिक दलले प्रतिनिधिहरु राख्न नपाउने भएका छन्। उम्मेदवारको तर्फबाट सम्बन्धित उम्मेदवार वा निजको निर्वाचन प्रतिनिधिले मतदान प्रतिनिधि नियुक्त गरेपछि मात्र बस्न पाउनेछन्। निर्वाचनका लागि १ करोड ७९ लाख ८८ हजार ५७० मतदाताको नामावली यसअघि आयोगले सार्वजनिक गरेको थियो। प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन्। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५७० जना मतदाताले मताधिकार प्रयोग गर्नेछन्। आयोगको तथ्यांकअनुसार यसपटक १२ हजार ९३ उम्मेदवार छन्। प्रतिनिधिसभाको प्रत्यक्ष र समानुपातिक गरी २७५ सिटका लागि मंसिर ४ गते निर्वाचन हुँदैछ। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्। प्रतिनिधिसभाकै समानुपातिकतर्फको ११० सिटका लागि २ हजार ४०२ उम्मेदवार प्रतिस्पर्धामा छन्। त्यसैगरी प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ। प्रतिनिधि तथा प्रदेशसभाको पहिलो हुने निर्वाचित हुने निर्वाचन प्रणालीका लागि ३ करोड ९९ लाख ६२ हजार ५ सय मतपत्र र प्रतिनिधिसभा तथा प्रदेशसभाको समानुपातिक निर्वाचन प्रणालीका लागि ४ करोड ६ लाख ५ हजार गरी कुल ८ करोड ५ लाख ६७ हजार ५ सय मतपत्र छपाइ गरी ढुवानी गरिसकिएको छ। देशैभरीका मतदाताका लागि १० हजार ८९२ मतदान स्थलका २२ हजार २२७ मतदान केन्द्रको व्यवस्थान गरिएको छ। यसैगरी १४१ अस्थायी मतदान केन्द्र र आफूलाई पायक पर्ने तथा आफू खटिएका मतदान केन्द्रबाट करिब ४ लाख ५० हजार अस्थायी मतदाताले प्रतिनिधिसभाको समानुपातिक निर्वाचन प्रणालीतर्फ मतदान गर्नु लागेको आयोगले जनाएको छ।"
गाउँपालिका प्रमुख र प्रमुख प्रशासकीय अधिकृतलाई स्पष्टीकरण,काठमाडौं : निर्वाचन आयोगले पर्साको छिपहरमाई गाउँपालिकाका प्रमुख र प्रमुख प्रशासकीय अधिकृतलाई निर्वाचन आचारसंहिता विपरीत शिक्षक नियुक्ति गरेको विषयमा स्पष्टीकरण सोधेको छ । उक्त नगरपालिकाले करार सेवामा शिक्षक नियुक्त गर्ने सूचना प्रकाशन गरी उक्त प्रक्रिया हालसम्म जारी राखेको विषयमा अख्तियार दुरुपयोग अनुसन्धान आयोगमा परेको उजुरीका आधारमा २४ घन्टाभित्र जवाफ दिन स्पष्टीकरण सोधिएको हो । आयोगले यसअघि पनि विभिन्न सरकारी क्याम्पस र विद्यालयका शिक्षकलाई आचारसंहिता उल्लंघनका विषयमा स्पष्टीकरण सोधेको थियो ।
अर्घाखाँचीमा तयारी पूरा,"सन्धिखर्क : मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको तयारी पूरा भएको जिल्ला निर्वाचन कार्यालय अर्घाखाँचीले जनाएको छ। एक प्रतिनिधिसभा तथा दुईवटा प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारीसाधनको व्यवस्थापनलगायतका काम पूरा भएको निर्वाचन कार्यालयले जनाएको छ। निर्वाचनमा खटिएका कर्मचारी तथा सुरक्षाकर्मीलाई आवश्यक निर्वाचन सामग्रीसहित सम्बन्धित मतदानस्थल पठाइएको जिल्ला निर्वाचन अधिकारी सुरेश भण्डारीले जानकारी दिए। ३ नगरपालिका र ३ गाउँपालिका गरी ६ स्थानीय तह रहेको जिल्लामा ९७ मतदानस्थल, २ सय २ मतदान केन्द्र र एउटा अस्थायी मतदान केन्द्र तोकिएका छन्। एउटा अस्थायी मतदान केन्द्रबाट कर्मचारी, नेपाली सेना, नेपाल प्रहरी तथा कारागारमा रहेका कैदीले मताधिकार प्रयोग गर्ने मुख्य निर्वाचन अधिकृत एवं जिल्ला न्यायाधीश श्रीकृष्ण भट्टराईले जानकारी दिए। कर्मचारी, सुरक्षाकर्मी र कैदीले प्रतिनिधिसभाको समानुपातिकतर्फ मात्र मतदान गर्न पाउने व्यवस्था छ। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्मचारी, जनपथ र म्यादी गरी २ हजार ५ सय सुरक्षाकर्मी परिचालन गरिने डीएसपी मुकुन्द रिजालले जनकारी दिए। यस्तै निर्वाचनका लागि १ हजार १८ जना कर्मचारी खटिने जनाइएको छ। आसन्न निर्वाचनमा अर्घाखाँचीका १ लाख ६४ हजार ७ सय ७८ मतदाताले मताधिकार उपयोग गर्ने जिल्ला निर्वाचन कार्यालय अर्घाखाँचीका सूचना अधिकारी रबि अर्यालले जानकारी दिए।"
कर्मचारी निर्वाचनमा खटिएपछि सरकारी सेवा प्रभावित,"बागलुङ : बागलुङका सरकारी कार्यालयका कर्मचारी प्रतिनिधिसभा तथा प्रदेशसभा निर्वाचनमा परिचालन भएपछि सेवा प्रवाह प्रभावित भएको छ। जिल्लाका सरकारी कार्यालयले अति आवश्यक बाहेकका सेवा प्रवाह बन्द गरी मंगलबारदेखि कर्मचारीलाई मतदान स्थलमा खटिएका पठाएका छन् । जिल्ला प्रशासन कार्यालय बागलुङले पनि मंसिर दुई गतेदेखि अत्यावश्यक बाहेकका अन्य सेवा प्रवाह बन्द गर्ने जानकारी गराएको छ । सहायक प्रमुख जिल्ला अधिकारी गणेशप्रसाद पौडेलले सार्वजनिक सूचना जारी गरी कार्यालयका कर्मचारीहरु निर्वाचन सम्बन्धी कार्यका लागि खटिई जानुपर्ने भएकाले २ गतेका दिन कार्यालयबाट प्रदान गरिने अत्यावश्यक सेवा बाहेकका (नेपाली नागरिकताको प्रमाणपत्र, नाबालक परिचय पत्र र पेन्सन तथा अन्य सिफारिसप्रमाणितसम्बन्धी ) सेवा प्रवाह रोकिएको जानकारी गराएका छन् । यस्तै, जिल्ला प्रशासन कार्यालय बागलुङले प्रतिनिधिसभा तथा प्रदेश सभा सदस्य निर्वाचनको मतदानको दिन सवारी आवागमन व्यवस्थापनसम्बन्धी मादपण्ड २०७९ बमोजिम निर्वाचनसम्बन्धी कुनै पनि कार्यमा प्रयोग नहुने गरी निश्चिचत क्षेत्रका सवारी सञ्चालनमा खुकुलो गरेको छ । प्रशासनले सार्वजनिक सूचना जारी गरी एम्बुलेन्स, खानेपानी, दूध बोक्ने सवारी, दमकल, नियामक निकायबाट जारी गरिएको प्रेस पास वा प्रचलित कानुन बमोजिम दर्ता र प्रेस काउन्सिल नेपालमा सुचीकृत भई सञ्चालनमा रहेका सम्बन्धित सञ्चारगृहबाट जारी परिचयपत्र बहाक सञ्चारकर्मीले प्रयोग गर्ने सवारी, दुरसञ्चार तथा केबल सेवा, अस्पतालका स्वास्थ्यकर्मीको आवागमनका लागि प्रयोग हुने साधन सञ्चालन हुने उल्लेख गरेको छ । प्रमुख जिल्ला अधिकारी रमेश ढकालले अस्पतालका कार्यरत परिचयपत्र प्राप्त चिकित्सकले प्रयोग गर्ने सवारी साधन, फोहोर मैला ओसारप्रसार गर्ने सवारी, निर्वाचन आयोगबाट पर्यवेक्षण अनुमति पाएका पर्यवेक्षले प्रयोग गरेका सवारी, कुटनीतिक नियोगका सवारी, मतदान केन्द्रसम्म जान र मतदान केन्द्रबाट फर्किनको लागि मतदान कार्यमा खटिने कर्मारी तथा स्वयमसेवकले प्रयोग गर्ने सवारी सञ्चालनमा अवरोध नहुने बताए । उनले अन्यका हकमा तोके बमोजिम सवारी पास लिनुपर्ने जानकारी दिए ।"
मौन अवधि उल्लंघन गर्नेलाई तत्काल कारबाही,"काठमाडौं (अन्नपूर्ण) : प्रेस काउन्सिल नेपालले स्थिर समय (मौन अवधि)मा आचारसंहिता उल्लंघन गर्ने सञ्चार माध्यमलाई तत्काल कारबाही गर्ने र त्यसलाई लोककल्याणकारी विज्ञापन वितरणमा समेत कडाइ गर्ने जनाएको छ। काउन्सिलले मङ्सिर ४ गते हुने प्रतिनिधिसभा तथा प्रदेशसभाको निर्वाचनको प्रचारप्रसार गर्ने समय बिहीबार राती १२ः०० बजेसम्म रहेकोले तत्पश्चात् प्रसारजन्य सामग्री सम्प्रेषण नगर्न सञ्चार माध्यमहरूलाई सचेत गराएको हो। स्थिर समय सुरु हुनुभन्दा अघिसम्म सम्पन्न भएका राजनीतिक दलका कार्यक्रम, समाचार, तस्बिर, चुनाव चिन्ह अंकित झण्डाव्यानर, श्रव्यदृश्य लगायतका सामग्री समेटी सञ्चार माध्यमबाट प्रकाशनप्रसारण हुँदासमेत निर्वाचन आचारसंहिता उल्लंघन हुने हुँदा त्यस्तो कार्य नगर्ननगराउन हुन सम्बद्ध सबै पक्षसँग अनुरोध गरिन्छ काउन्सिलका सहप्रवक्ता एवं सूचना अधिकारी रामशरण बोहोराद्वारा जारी विज्ञप्तिमा उल्लेख छ। मतदान हुने दिनको अघिल्लो ४८ घण्टादेखि मतदानको दिन मतदान केन्द्र बन्द नहुन्जेलसम्म प्रचारप्रसारजन्य सामग्री, विज्ञापनलगायत राजनीतिक दल वा उम्मेदवारको पक्ष वा विपक्षमा टक सो, टिप्पणी, विश्लेषण, प्रश्नोत्तरजस्ता कार्यक्रम प्रकाशनप्रसारण गर्न पाइने छैन भन्ने निर्वाचन आचारसंहितामा व्यवस्था रहेको विज्ञप्तिमा उल्लेख छ। कतिपय सञ्चार माध्यमबाट मौन अवधि सुरु भएपछि पनि सो अघिको मिति राखेर सामग्री सम्प्रेषण गर्ने गरेको जनगुनासा आउने गरेको भन्दै काउन्सिलले सुक्ष्म ढंगबाट अनुगमन गरिरहेकाले त्यसतर्फ समेत सजगता अपनाउन आग्रह गरेको छ। स्थिर समय (मौन अवधि)मा आचारसंहिता उल्लंघन भएमा पत्रकार आचारसंहिता, २०७३ (पहिलो संशोधन, २०७६) र निर्वाचन आचारसंहिता, २०७९ को व्यवस्था बमोजिम तत्कालै कारबाही प्रक्रिया अवलम्बन गरिने छ विज्ञप्तिमा भनिएको छ, निर्वाचनका सन्दर्भमा देखिएका आचारसंहिता उल्लंघनका विषयलाई सञ्चार माध्यमको मूल्यांकनवर्गीकरण एवं लोककल्याणकारी विज्ञापनको भुक्तानीका लागि समेत आधारका रूपमा अभिलेखीकरण एवं सिफारिस गरिनेतर्फ समेत यसै विज्ञप्तिमार्फत् जानकारी गराइन्छ। काउन्सिलले आचारसंहिता पालनामा थप संवेदनशील, सजग र सचेत रहन सञ्चार माध्यम, आमपत्रकार, सञ्चारकर्मी, सामाजिक सञ्जालका प्रयोगकर्ताहरूमा विशेष अपिल गर्दै निर्वाचनको सन्दर्भमा निर्वाचनसम्बन्धी सामग्री सम्प्रेषण गरी जनतालई सुसूचित गर्न आमसञ्चार क्षेत्रले खेलेको महत्वपूर्ण भूमिकाको उच्च प्रशंसासमेत गरेको छ।"
एकदिवसीय शृंखला : नेपालविरुद्ध टस हारेर यूएईले ब्याटिङ थाल्यो,"काठमाडौं : नेपालविरुद्ध एकदिवसीय अन्तर्राष्ट्रिय शृंखलाको अन्तिम खेलमा यूएईले टस हारेर ब्याटिङ थालेको छ। त्रिवि क्रिकेट मैदानमा नेपाली टिमका कप्तान रोहित कुमार पौडेलले टस जितेर फिल्डिङ रोजेपछि यूएई क्रिजमा उत्रिएको हो। भमणकारी यूएईले पहिलो एकदिवसीयमा नेपाललाई ८४ रनले पराजित गरेको थियो। तर, दोस्रो खेलमा नेपालले तीन विकेटको जित निकाल्दै शृंखला बराबरी गरेको थियो। आजको खेलमा जित निकाल्ने टिमले शृंखला आफ्नो पक्षमा पार्नेछ। अहिले ५३ ओभरको खेल सकिँदा यूएईले तीन विकेट गुमाएर २६ रन बनाएको छ। यूएईका दुवै ओपनर र कप्तान सीपी रिजवान पेभेलियन फर्किसकेका छन्। अहिले रोहन मुस्ताफा र अलिशान शाफरु क्रिजमा छन्। नेपालका लागि गुल्शन झाले दुई तथा सोमपाल कामीले एक विकेट लिइसकेका छन्।"
जबरजस्ती करणीको अभियोगमाभक्तपुरबाट एकजना पक्राउ,भक्तपुर : २७ वर्षीया महिलालाई जबरजस्ती करणी गरेको अभियोगमा भक्तपुर चाँगुनारायण नगरपालिका२ दुवाकोट बस्ने ३६ वर्षीय सुरेन्द्र प्रधानलाई बिहीबार दिउँसो प्रहरीले पक्राउ गरेको छ । प्रधानले २०७८ चैत ३० गतेदेखि विभिन्न स्थानमा र अन्तिम पटक गत कात्तिक १० गते मध्यपुर ठिमी नगरपालिका३ गठ्ठाघरस्थित पीडितकै कोठामा जबरजस्ती करणी गरी फरार भएको उजुरीको आधारमा प्रहरी वृत्त ठिमीबाट खटिएको प्रहरीले उनलाई काठमाडौं डिल्लीबजारबाट पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।
"नेपालको निर्वाचनमा बेइजिङको गम्भीर चासो, भारतअमेरिका मौन","काठमाडौं : निर्वाचनको सन्निकट नेपालमा दुवै छिमेकतिरबाट उच्चस्तरीय राजनीतिक आउजाउ बाक्लै हुन्थ्यो। आफ्नो इन्ट्रेस्ट मा चलखेल चल्थ्यो। तर, यसपालि दृश्य फरक छ। कात्तिक २५ गते चिनियाँ संस्कृति तथा पर्यटन उपमन्त्री ली छ्युन काठमाडौं आएबाहेक कसैको औपचारिक आगमन खुलेको छैन। नेपालको संविधान लेखन प्रक्रियामा समेत विदेशी हस्तक्षेप भएको भन्ने गरिन्छ अझै। विगतमा केही राजनीतिक दल र तीनका नेताहरू चुनावमा टिकट लिन वा कुनै सामान्य सरुवाबढुवाको पावर लाउन विभिन्न दूतावास धाइहाल्थे। आफ्नो प्रभाव जमाउन र तत्कालीन फाइदाका लागि त्यसो गर्ने नेताहरू अहिले केही पाखा लागिसकेका छन्। केही टिकट पाएर पनि बाहिरी संरक्षण अभावमा निरीहजस्ता देखिएका छन्। खुसीको कुरा, हाम्रो चुनावमा यसपालि बाहिरी प्रभाव र दबाब देखिएको छैन। परराष्ट्रविद् दिनेशकुमार भट्टराईले निर्वाचन प्रक्रियामा विदेशीहरूको हस्तक्षेप नपाइएको बताए। भट्टराईले अन्नपूर्णसँग भने, निर्वाचन प्रक्रियामा देखिने गरी विदेशीहरूको हस्तक्षेप अहिलेसम्म भेटिएको छैन। भित्रभित्र के भइरहेको छ, त्यो त कसलाई थाहा हुन्छ र ? नेपालको राजनीतिक मामिलामा भारतको सबैभन्दा हस्तक्षेप हुने गरेको नेताहरू नै आरोप लगाउँछन्। निर्वाचन, सरकार गठन लगायतमा भारतले हस्तक्षेप गरेको भन्दै सार्वजनिक रुपमा शीर्ष नेताहरूले भाषण गरेका कैयौं उदाहरणहरू छन्। भारतपछि चीन, अमेरिका, युरोपेली युनियन आबद्ध मुलुकहरूबाट हस्तक्षेप हुने बताउँछन् उनीहरू। कतिपय निर्णय प्रक्रियामा विदेशीलाई सहभागी गराएको भन्दै आफू आफूमै नेताहरू झगडा गर्दै आएका पनि छन्। तर, यस चुनावमा भारत मौन छ। न उसले केही प्रतिक्रिया नै दिएको छ। छिमेकीका नाताले सामान्यबाहेक भारतले निर्वाचनबारे थप रणनीतिक चासो नलिएको राजनीतिक विश्लेषकहरूले बताएका छन्। चीनले भने यस घडी किन उपमन्त्री पठायो भन्ने प्रश्न उब्जिएको छ। चिनियाँ कम्युनिष्ट पार्टीको महासचिवमा सी चिनफिङ पुनः चुनिएपछि चीनबाट भएको यो उच्चस्तरीय भ्रमण हो। शुक्रबार नेपाल आएका ली शनिबार बालुवाटारस्थित चिनियाँ दूतावास गएका थिए। त्यहाँ उनले नेपालको पछिल्लो राजनीतिक अवस्था, निर्वाचन र संभावित निर्वाचन परिणामको जोडघटाउनको जानकारी लिएका थिए। नेपालस्थित चिनियाँ दूतावासको राजनीतिक ब्युरोलेले उपमन्त्री लीलाई नेपालको पछिल्लो राजनीतिक घटनाक्रममका बारेमा ब्रिफिङ गरेको स्रोतले बताएको छ। चीनले निर्वाचनपछि बन्ने संसद्का सांसदहरू बहुमत संख्यामा कम्युनिष्ट विचारधारा बोकेका व्यक्ति हुन् भन्ने चाहेको विश्लेषकहरूले दाबी गरेका छन्। त्यसो भए आफ्ना परियोजनाहरूको सहज कार्यान्वयन हुने र चिनियाँ प्रभावलाई बढवा दिन सकिने बेइजिङले चाहेको छ। लीले नेपाल बसाइका क्रममा सीमित राजनीतिक भेट गरेको बताइए पनि त्यसको आधिकारिक पुष्टि हुन सकेको छैन। निर्वाचन आयोगले आगामी आइतबार प्रतिनिधि र प्रदेशसभाको निर्वाचन गराउँदैछ। निर्वाचनको सबै प्रक्रिया पूरा भइसकेको आयोगले बताएको छ। प्रमुख निर्वाचन आयुक्त दिनेश थपलियाले केहीदिन अघि नेपालस्थित विदेशी नियोगका प्रतिनिधिहरूलाई निर्वाचन तयारीबारे ब्रिफिङसमेत गरेका थिए।"
नाका शील गरिएपछि नेपालभारत सीमा क्षेत्र सुनसान (फोटो फिचर),"विराटनगर : आगामी निर्वाचनलाई लक्षित गर्दै दुई देशीय नाका शील गरिएपछि नेपालभारत सीमा क्षेत्र सुनसान बनेको छ । नाका सञ्चालन हुँदा सीमा क्षेत्रमा अत्यधिक चहलपहल हुने गरेको थियो । मानिस तथा सवारीसाधन आवतजावतमा पूर्ण रूपमा प्रतिबन्ध लगाउँदै बिहीबार राति १२ बजेदेखि नाका शील गरिएको हो । भारतबाट विराटनगर प्रदेश गर्ने जोगवनी लगायतका विभिन्न सीमा नाका शील गरिएको मोरङका प्रमुख जिल्ला अधिकारी काशीराज दाहालले जानकारी दिए । जोगवनीसहित मोरङ, सुनसरी र झापाका विभिन्न नाका बन्द गरिएको हो । मोरङका प्रजिअ दाहालले निर्वाचन सम्पन्न नभएसम्मका लागि नाका बन्द रहने बताए । उनका अनुसार राति १२ बजेदेखि आगामी मंसिर ४ गते मध्यरातिसम्मका लागि नाकामा आवतजावत बन्द गरिएको हो । यो अवधिमा नाकाबाट मानिस तथा सवारीसाधन आवतजावत गर्न पाउने छैनन् । एम्बुलेन्स, वारुणयन्त्र लगायतका अतिआवश्यकीय सवारीसाधनलाई भने भारत र नेपालका अधिकारीबीचको सहमतिमा आवतजावतका लागि सहज गरिने प्रजिअ दाहालको भनाइ छ । जोगवनीसहित भारतसँग सीमा जोडिएका सबै नाका शील गरिएको उनको भनाइ छ । नाका शील गरिएपछि मानवीय तथा सवारीसाधनको अत्यधिक चहलपहल हुने सीमा क्षेत्र सुनसान बनेका छन् । नाकामा सुरक्षा उपस्थिति बढाइएको छ । नेपालमा हुने निर्वाचनलाई शान्तिपूर्ण रूपमा सम्पन्न गर्न सीमा क्षेत्रमा दुई देशका सुरक्षाकर्मीले संयुक्त गस्ती गरिरहेका छन् । निर्वाचनका समयमा घुसपैठ तथा अवाञ्छित गतिविधि हुन नदिन नाकामा विशेष कडाइ गरिएको प्रजिअ दाहालले बताए । उनका अनुसार निर्वाचनलाई शान्तिपूर्ण, निष्पक्ष, भयरहित र सुरक्षित हिसाबमा सम्पन्न गर्न अन्तर्राष्ट्रिय नाका बन्द गरिएको हो । भारतसँगको खुला सीमा निर्वाचन सुरक्षाको चुनौती मानिँदै आएको छ । निर्वाचनललाई लक्षित गर्दै मोरङमा मदिराको बिक्री, ओसारपसार तथा सेवनमा समेत प्रशासनले रोक लगाएको छ । नियमको उल्लंघन गर्नेलाई नियन्त्रणमा लिएर कारबाही अघि बढाइने प्रजिअ दाहालले बताए । जिल्ला प्रशासन कार्यालय मोरङले निर्वाचनलाई निष्पक्ष, धाँधली र भयरहित वातावरणमा सम्पन्न गर्न मतदाता, राजनीतिक दल तथा सरोकारवाला सबैमा अपिल गरेको छ ।"
विराटनगरबाट भागेका कैदी झापाबाट पक्राउ,विराटनगर : विराटनगरको क्षयरोग उपचार केन्द्रबाट डेढ महिनाअघि भागेका एक जना कैदीलाई प्रहरीले झापाबाट पक्राउ गरेको छ । झापा गाउँपालिका५ शरणामतिका २८ वर्षीय राजकुमार हेमरनलाई पक्राउ गरिएको मोरङ प्रहरी प्रमुख एसपी शान्तिराज कोइरालाले जानकारी दिए । जबरजस्ती करणी मुद्दामा अदालतबाट दोषी ठहर भएका हेमरन विराटनगर महानगरपालिका८ स्थित जिल्ला कारागार मोरङमा सजाय भुक्तान गरिरहेका थिए । अदालतले उनलाई २०७५ सालमा १६ वर्ष कैद सजायको फैसला सुनाएको थियो । क्षयरोगको समस्या रहेका उनलाई उपचारका लागि विराटनगर७ स्थित क्षयरोग उपचार केन्द्रमा भर्ना गरिएको थियो । उपचार केन्द्रबाटै गत असोज १५ गते बिहान हेमरन फरार बनेका थिए । गाउँ घरमा लुकिछिपी बसेको अवस्थामा बिहीबार साँझ ५:२० बजेतिर पक्राउ गरिएको एसपी कोइरालाले बताए । हेमरनसँगै क्षयरोग उपाचार केन्द्रबाट अर्का बन्दी झापा गाउँपालिका३ का २८ वर्षीय मञ्जिल गुरुङ पनि फरार बनेका थिए । लागूऔषध मुद्दामा गुरुङलाई अदालतले २०७८ कात्तिक ५ गते पुर्पक्षका लागि कारागार चलान गरेको थियो । उनको मुद्दाको किनारा लाग्न बाँकी छ । गुरुङ भने अझैसम्म फरार छन् । उनको खोजी जारी राखिएको प्रहरीले जनाएको छ ।
हरेक बुथमा हतियारधारी प्रहरी,"काठमाडौं : सरकारले निर्वाचनको दिन बुथ कब्जा गर्न खोज्ने र मतपेटिका लुट्न खोज्नेमाथि गोली हान्नेसम्मको अधिकार प्रहरीलाई दिएको छ। गृह मन्त्रालयका प्रवक्ता फणिन्द्रमणी पोखरेलले निर्वाचन सुरक्षार्थ खटिएको सुरक्षाकर्मीले जिम्मेवारी वहन नगरेर कुनै अप्रिय घटना घटेमा त्यस्तो प्रहरी अधिकारीमाथि पनि सजाय हुने बताए। मतपेटिका लुटेको देख्दादेख्दै गोली नचलाउने प्रहरीलाई पनि कारबाही हुन्छ। मतदान केन्द्र तथा हरेक बुथको सुरक्षामा हतियारसहित प्रहरी तैनाथ हुन्छ, उनले भने, शंकास्पद गतिविधि गर्ने, बुथ कब्जा गर्ने खोज्ने, मतपेटिका लुट्ने तथा च्यात्ने व्यक्तिलाई प्रहरीले सिधै गोली चलाउन पाउने अधिकार प्रत्यायोजन भइसकेको छ। नेपाल प्रहरीका आईजीपी धीरजप्रताप सिंहले ७ वटै प्रदेश सबै जिल्लाका सुरक्षा प्रमुखलाई फोन गरी मतदान केन्द्र र मतपेटिकाको उच्चतम सुरक्षा गर्न निर्देशन दिएका छन्। नेपाल प्रहरीका प्रवक्ता टेकप्रसाद राईका अनुसार निर्वाचनका लागि बनाइएको एकीकृत सुरक्षा योजनामा लिखित रूपमै यो अधिकार प्रदान गरिएको छ। राई भन्छन्, मतदान स्थलमा मतपेटिका लुट्ने, अवान्छित क्रियाकलाप गर्ने तथा बुथमा आक्रमण गर्नेविरुद्ध स्थानीय प्रशासन ऐनअन्तर्गत अत्यधिक बल प्रयोग गर्ने तथा गोली हान्न सक्ने अधिकार छ। गत स्थानीय निर्वाचनमा बल प्रयोग गर्ने अवस्था आउँदा पनि गोली नहान्ने प्रहरी कारबाहीमा परेको प्रवक्ता राईले बताए। उनी भन्छन्, प्रत्येक मतदानस्थल र मतपेटिकाको पहिलो सुरक्षाको जिम्मा नेपाल प्रहरीको हो। म्यादी प्रहरीले नेपाल प्रहरीलाई सहयोग गर्ने मात्रै हो। हरेक बुथमा एक हतियारधारी प्रहरी मतपेटिका लुटेको देख्दादेख्दै गोली नचलाउने प्रहरीलाई पनि कारबाही हुन्छ। मतदान केन्द्र तथा हरेक बुथको सुरक्षामा हतियारसहित प्रहरी तैनाथ हुन्छ। फणिन्द्रमणी पोखरेल,गृह मन्त्रालयका प्रवक्ता प्रहरी प्रवक्ताका अनुसार मतदान केन्द्रको हरेक बुथमा हतियारधारी प्रहरी परिचालन हुनेछन्। मतपेटिकाको जिम्मा सम्बन्धित पक्षले नलिँदासम्म एक सेकेन्ड पनि उक्त प्रहरीले बुथ छाड्न पाउँदैन। उसले बुथमा आक्रमण गर्ने जोकोहीलाई सिधै गाली हान्न सक्छ। मतदान केन्द्रमा खटिएको सुरक्षा नेतृत्वलाई अनुमति लिइराख्नु पर्दैन। आवश्यक परेको खण्डमा उसले स्वविवेक प्रयोग गर्न सक्छ। तीनदेखि ४ वटा मतदान केन्द्रलाई हेर्ने गरी प्रहरीको मोबाइल गस्ती टोली घुमिरहेको हुन्छ। कहीँ कतै घटना हुनासाथ पाँचदेखि १० मिनेटभित्र सबै निर्वाचन केन्द्रमा पुग्ने गरी यो टोली तयारी अवस्थामा हुन्छ। जिल्ला प्रहरी कार्यालयमा रिजव टोली पनि तयारी अवस्थामै हुन्छ। प्रहरीले सुरक्षा दिँदादिँदै भीड नियन्त्रण भएन र शंकास्पद गतिविधि रोकिएन भने सशस्त्र प्रहरी मतदान केन्द्रमा आइपुग्छ। उसले पनि नसकेको र आवश्यक परेको खण्डमा नेपाली सेनाले सुरक्षा पद्रान गर्छ। मतदान स्थलमा राष्ट्रिय अनुसन्धान विभागका कर्मचारी पनि सिभिल ड्ेसमा खटिनेछन्। सूचना संकलन गर्ने र प्रहरीलाई खबर गर्नेे टोलीको जिम्मेवारी हो। निर्वाचनलाई शान्तिपूर्ण र भयरहित तरिकाले सम्पन्न गर्न नेपाल प्रहरीको सिभिल डेेसमा खटिने समूह पनि सक्रिय हुनेछ। निर्वाचन सकिएपछि निर्वाचन अधिकृतसहित, दलका प्रतिनिधिसहितको समूहले मतपेटिका जिम्मा लिन्छ। जिल्ला प्रशासन कार्यालयको सवारीसाधनमा राखेर मतपेटिका गणनास्थलमा लगिनेछ। मतपेटिका बोकेको गाडीलाई प्रहरीले स्कटिङ गर्छ। गृह मन्त्रालयका अनुसार आगामी निर्वाचनमा देशभर करिब ४ लाखको हाराहारीमा सुरक्षाकर्मी परिचालन भएका छन्। जसमा ७४ हजार ८४९ जना नेपाली सेना, ७१ हजार ६९३ जना प्रहरी, ३५ हजार सशस्त्र प्रहरी, २ हजार राष्ट्रिय अनुसन्धान विभागका कर्मचारी तथा १ लाख १५ हजार म्यादी प्रहरी खटिएका छन्। ३ हजार ६५ मतदानस्थल अतिसंवेदनशिल सरकारले सुरक्षा चुनौतीका आधारमा मतदान स्थलको वर्गीकरण गरेको छ। छिमेकी मुलुकसँग सीमानाका जोडिएको तथा सुरक्षाका हिसाबले चुनौतीपूर्ण देखिएका ३ हजार ६५ निर्वाचन स्थललाई अतिसंवेदनशिल स्थानका रूपमा राखिएको छ। प्रहरी प्रवक्ता डीआईजी टेकप्रसाद राईका अनुसार २ हजार ४३८ मतदानस्थल संवेदनशिल स्थल र अन्यलाई सामान्य अवस्थाका रूपमा हेरिएको छ। डीआईजी राई भन्छन्, सुरक्षालाई प्राथमिकताका आधारमा अतिसंवेदनशिल स्थलमा ६ देखि १२ जना प्रहरीसहित आवश्यक मात्रामा म्यादी पनि खटिनेछन्। यस्तै, संवेदनशिलमा ६ देखि ९ जना प्रहरीसहित म्यादी पनि खटिनेछन्। त्यसैगरी, सामान्य मतदान स्थलमा ३ देखि ६ जना प्रहरीसहित केही म्यादी प्रहरी पनि परिचालन हुनेछन्। निर्वाचन सुरक्षाका लागि प्रदेशमा एसएसपीको नेतृत्वमा प्रदेशस्तरीय निर्वाचन सेल र जिल्लामा डीएसपीको नेतृत्वमा जिल्ला स्तरीय निर्वाचन सेल गठन गरेर निर्वाचनका लागि सुरक्षा तयारी गरिएको छ। गृह प्रवक्ता फणिन्द्रमणी पोखरेलकै संयोजकत्वमा गृह मन्त्रालय, निर्वाचन सेल निर्माण गरिएको छ। प्रत्येक प्रदेशका लागि सम्पर्क र समन्वय गर्न गृह मन्त्रालयका सहसचिवको नेतृत्वमा रहने गरी प्रदेश समन्वय तथा सम्पर्क सेल गठन गरेर सुरक्षाफोर्स परिचालन गरिएको छ। प्रदेश स्तरमा कमान्ड पोस्ट तथा प्रदेश निर्वाचन सेल र जिल्ला स्तरमा जिल्ला कमान्ड पोस्ट तथा जिल्ला निर्वाचन सेल निर्माण गरिएको छ। नेपाल प्रहरी, सशस्त्र प्रहरी बल र राष्ट्रिय अनुसन्धान विभागका केन्द्रीय कार्यालय, प्रदेश कार्यालय र जिल्ला कार्यालयहरूमा सांगठनिक आवश्यकताअनुसार निर्वाचन सेल बनाएर काम गरिएको छ।"
अन्तत: मानेले विश्वकप गुमाउने !,"बर्लिन : विश्वकप सुरु हुन ११ दिनअघि घाइते भएका सेनेगलका फरवार्ड सडियो मानेले विश्वकप गुमाउने भएका छन्। जर्मन बुन्डेसलिगाअन्तर्गत बायर्न म्युनिख र वेर्डर ब्रिम्यानबीचको खेलमा माने घाइते भएका थिए। ब्रिम्यानविरुद्धको खेलको २० औं मिनेटमा माने घाइते भएपछि उनको स्थानमा जर्मन विङ्गर लिरोइ साने मैदान प्रवेश गरेका थिए। मैदान छाड्दै गर्दा मानेको दायाँ घुँडामा समस्या भएको संकेत देखिएको थियो। बायर्नका प्रशिक्षक जुलियन नागेल्सम्यानले अन्तर्राष्ट्रिय सञ्चारमाध्यमसँग एक्सरे पछि मात्रै मानेको अवस्था पत्ता लाग्ने बताएका थिए। तर, सुरुआती खेल गुमाए पनि ठीक हुने आसमा उनलाई २६ सदस्यीय टिममा समावेश गरिएको थियो। तर, प्रतियोगिता सुरु हुन दुई दिन बाँकी रहँदासम्म पनि उनी ठीक नभएपछि सेनेगल उनी बिना कतार पुग्ने भएको छ। सेनेगलले यो वर्ष खेलेका सबै खेलमा मानेको उपस्थिति छ। उनले सेनेगललाई अफ्रिका कप अफ नेसन्सको च्याम्पियन बनाउन इजिप्टविरुद्ध निर्णायक पेनाल्टी पनि प्रहार गरेका थिए। समूह एमा परेको सेनेगलले नोभेम्बर २१ मा नेदरल्यान्ड्ससँग खेल्दै विश्वकपको सुरुआत गर्नेछ।"
त्रिवि क्रिकेट मैदानबाट सट्टेबाजी गर्ने पक्राउ,"काठमाडौं : कीर्तिपुरस्थित त्रिवि क्रिकेट मैदानमा नेपाल र यूएईबीचको खेल जारी रहँदा दर्शक दीर्घामा बसेर सट्टेबाजी गर्ने केही दर्शकलाई केन्द्रिय अनुसन्धान ब्यूरोले नियन्त्रणमा लिएको छ। यूएईको नेपाल भ्रमणअन्तर्गत एकदिवसीय शृंखलाको अन्तिम खेलमा अहिले नेपाल र यूएईबीचको खेल जारी छ। कीर्तिपुर प्रहरी चौकीका प्रहरीका अनुसार केन्द्रीय अनुसन्धान ब्युरोले नियन्त्रणमा लिएको जानकारी दिएको छ। सीआईबीको टिम आएर उनीहरुलाई समाएर उतै लगेको छ, एक अधिकारीले अन्नपूर्णसँग भने, किन समाएको भन्ने हामीलाई जानकारी छैन। सीआईबीका प्रवक्ता कमल थापाले ४०५० जना व्यक्तिलाई सट्टेबाजीकै आशंका अनुसन्धानका लागि नियन्त्रणमा लिएको पुष्टि गरे। नेपालमा कानुनले कुनै पनि किसिमको सट्टेबाजीलाई अवैध मान्छ। तर, विभिन्न विदेशी बेटिङ प्लेटफर्मको माध्यमबाट समयसमयमा सट्टेबाजीका घटना बाहिरिने गरेका छन्।"
भ्याट फिर्ता व्यवस्थाको स्वरूप,"नेपालमा मूल्य अभिवृद्धि कर २०५४ मंसिर १ गते लागू गरिएको थियो। हाल यो कर लागू भएको २५ वर्ष पुगेको छ। यस अवसरमा यस लेखमा मूल्य अभिवृद्धि करको महत्त्वपूर्ण तत्त्वको रूपमा रहेको कर फिर्ता व्यवस्थाको स्वरूप प्रस्तुत गरिनेछ। मूल्य अभिवृद्धि कर गन्तव्य सिद्धान्तमा आधारित उपभोगमा लाग्ने कर हो। यस करको अन्तिम भार पैठारी तथा देशभित्र उत्पादित वस्तु तथा सेवाका अन्तिम उपभोक्ता माथि पर्ने भए पनि यो कर उत्पादन तथा वितरण प्रक्रियाअन्तर्गतका विभिन्न तहमा पर्ने पैठारीकर्ता, उत्पादक, डिलर, थोक तथा खुद्रा बिक्रेतामार्फत संकलन गरिन्छ। तर मूल्य अभिवृद्धि कर संकलन गर्ने पैठारीकर्ता, उत्पादक, डिलर, थोक तथा खुद्रा बिक्रेतायो कर संकलन गर्ने माध्यम मात्र हुन्। यस करको भार तिनीहरूको लगानीमा पर्दैन। कारण तिनीहरूले बिक्रीमा कर असुल गर्छन्, खरिदपैठारीमा कर तिर्छन्।बिक्रीमा असुल गरेको करबाट खरिदपैठारीमा तिरेको कर कटाएर बाँकी रहेको रकम सरकारलाई मूल्य अभिवृद्धि कर स्वरूप तिर्छन्। यदिकरदाताले बिक्रीमा असुल गरेको कर भन्दा खरिदपैठारीमा तिरेको कर बढी भएमा बढी भएको रकम सरकारबाट फिर्ताका लागि माग गर्छन्। यसैगरी कूटनीतिज्ञ तथा कूटनीतिक नियोग, विदेशी सहायताअन्तर्गत सञ्चालित आयोजना र विदेशी पर्यटकले तिरेको कर पनि कर फिर्ता दिने व्यवस्था छ। निकासीकर्तालाई कर फिर्ता मूल्य अभिवृद्धि कर फिर्ताको अवस्था खासगरेर निकासीको हकमा उत्पन्न हुन्छ। निकासीमा मूल्य अभिवृद्धि कर शून्य दरले लाग्छ। यसको अर्थ निकासीमा वास्तवमा कुनै कर उठाउनु पर्दैन। तर निकासी गरिने वस्तु तथा सेवामा प्रयोग गरिएका सबै किसिमका वस्तु तथा सेवामा तिरेको कर निकासीकर्ताले फिर्ता माग गर्न पाउँछ। यसरी निकासीकर्ताले फिर्ता माग गरेको रकम कर प्रशासनले कर फिर्ता माग भएको ३० दिन फिर्ता गर्नुपर्छ। गैर निकासीकर्तालाई कर फिर्ता कहिलेकाहीँ गैरनिकासीकर्ताको हकमा पनि बिक्रीमा संकलन गरेको करभन्दा खरिदपैठारीमा तिरेको कर बढी भई कर फिर्ताको स्थिति उत्पन्न हुन सक्छ। उदाहरणका लागि कुनै नयाँ उद्योग व्यवसायले आफ्नो व्यवसाय सञ्चालन गर्ने सन्दर्भमा विभिन्न वस्तु तथा सेवा खरिदपैठारी गर्दा मूल्य अभिवृद्धि कर तिर्नु पर्छ भने उत्पादन तथा बिक्री वितरण सुरु गरेको छैन भने त्यस्तो व्यवसायले बिक्रीमा कर असुल गरेको हुँदैन। कुनै व्यवसायले एकैपटक ठूलो मात्रामा सामान खरिदपैठारी गरेर त्यस्तो सामानको ठूलो भाग स्टकमा राखेको अवस्थामा खरिदपैठारीमा तिरेको कर बिक्रीमा असुल गरेको करभन्दा बढी हुन्छ। यसैगरी बिक्रीमा शून्य दर लागेको कारणले पनि बिक्रीमा असुल गरेको करभन्दा खरिदपैठारीमा तिरेको कर बढी हुन सक्छ। यसरी विभिन्न अवस्थामा बिक्रीमा असुल गरेको करभन्दा खरिदपैठारीमा तिरेको कर बढी भएमा सो बढी रकम करदाताले कर प्रशासनबाट फिर्ता माग गर्न सक्नेछन्। त्यसरी माग गरिएको रकम कर प्रशासनले करदाताले माग गरेको ६० दिनभित्र फिर्ता दिनु पर्छ। कूटनीतिक कर फिर्ता करदाताका साथै कूटनीतिज्ञहरूलाई पनि कर फिर्ता दिने व्यवस्था छ। यो व्यवस्था नेपालमामात्र नभै विश्वमा मूल्य अभिवृद्धि कर लगाउने हरेक देशमा रहको पाइन्छ। नेपालको मूल्य अभिवृद्धि करअन्तर्गत गरिएको कूटनीतिक कर फिर्ता व्यवस्थाअनुसार कूटनीतिज्ञ, क्षेत्रीय वा अन्तर्राष्ट्रिय नियोग वा संस्था, संयुक्त राष्ट्रसंघ, यसका सदस्य संस्था एवं विशिष्टीकृत एजेन्सीले तिरेको मूल्य अभिवृद्धिकर तत्सम्बन्धी कारोबार भएको मितिले तीनवर्षभित्र फिर्ता माग गर्न सकिने निम्नानुसारको व्यवस्था छ : नेपाल सरकार, परराष्ट्र मन्त्रालयले कूटनीतिक मान्यता प्रदान गरेको नेपालको कूटनीतिज्ञलाई विदेशी राष्ट्रले पारस्परिकताको आधारमा वा क्षेत्रीय वा अन्तर्राष्ट्रिय नियोग वा संस्थामा कार्यरत कूटनीतिक सुविधा प्राप्त व्यक्तिलाई कर छुटको सुविधा प्रदान गरेको रहेछ भने नेपालस्थित त्यस्तो राष्ट्र, क्षेत्रीय वा अन्तर्राष्ट्रिय नियोग वा संस्थाको कूटनीतिज्ञले आफूले उपभोग गरेको हदसम्म नेपालभित्र तिरेको करको रकम। नेपाल सरकार, परराष्ट्र मन्त्रालयको सिफारिसमा कूटनीतिक सुविधा प्राप्त नियोगले नेपालभित्र कर लाग्ने वस्तु वा सेवा खरिद गर्दा तिरेको करको रकम। संयुक्त राष्ट्रसंघ, यसका सदस्य संस्था एवं विशिष्टीकृत एजेन्सीले आफ्नो उद्देश्य अनुरूप कार्य सञ्चालन गर्ने सिलसिलामा नेपालभित्र कर लाग्ने वस्तु वा सेवा खरिद गर्दा तिरेको करको रकम। नेपाल सरकार, अर्थ मन्त्रालयले कर छुटको सुविधा प्रदान गरेको अन्तर्राष्ट्रिय संस्था वा त्यस्तो संस्थाले तिरेको करको रकम। सुरुमा कूटनीतिक फिर्ता माग गर्न तिरेको करको न्यूनतम सीमा थिएन। २०५९ सालमा न्यूनतम १५ सय रुपैयाँमाथि तिरेकोमूल्य अभिवृद्धि कर माग गर्न सकिने व्यवस्था गरिएको थियो। फिर्ता माग गर्न पाइने मूल्य अभिवृद्धि करको न्यूनतम रकमलाई २०७१ सालमा ५ हजार र २०७६ मा १० हजाररुपैयाँ गरिएको थियो। परियोजनको कर फिर्ता नेपाल सरकार, अर्थ मन्त्रालयबाट कर छुटको सहमति प्राप्त दुई वा बहुपक्षीय सम्झौताबमोजिम नेपालभित्र आयोजना सञ्चालन गर्ने सिलसिलामा तिरेको करको रकम फिर्ता दिने व्यवस्था छ। विदेशी पर्यटकको लागि कर फिर्ता मूल्य अभिवृद्धि कर गन्तव्य सिद्धान्तमा आधारित कर भएकोले विदेशी पर्यटकले खरिद गरेर आफूसँगै लिने सामान सो सामान खरिद गरिएको मुलुकमा उपभोग नहुने भएकोले त्यस्तो सामानमा पर्यटकले तिरेको मूल्य अभिवृद्धि कर निजलाई फिर्ता दिने सामान्य प्रचलन छ। नेपालमा मूल्य अभिवृद्धि कर लागू गरिएको सुरुका वर्षहरूमा विदेशी पर्यटकहरूले नेपालमा खरिद गरेर विदेश लिने सामानमा तिरेको मूल्य अभिवृद्धि कर पर्यटकलाई फिर्ता दिने व्यवस्थाको प्रशासन गर्न गाह्रो हुन सक्ने सम्भावना भएकोले यो कर लागू गरिएको सुरुका वर्षहरूमा पर्यटकलाई कर फिर्ता दिने व्यवस्था गरिएको थिएन। तर २०६१ सालमा नेपाल भ्रमण गरी हवाई मार्गबाट फर्कने विदेशी पर्यटकले १५ हजार रुपैयाँभन्दा बढीको कर लाग्ने वस्तु खरिदगरी आफूसँग लगेमा त्यस्तो वस्तुमा तिरेको कर फिर्ता दिने व्यवस्था गरिएको थियो। २०६७सालमा पर्यटकले खरिदमा तिरेको कर फिर्ता हुने रकमको तीन प्रतिशत रकम सेवा शुल्कबापत कट्टा गरिने व्यवस्था गरिएको थियो। २०७५ सालमा विदेशी पर्यटकले १५ हजार रुपैयाँभन्दा बढीको करलाग्ने वस्तु तथा सेवाको खरिदमा तिरेको करको सट्टा २५ हजार रुपैयाँभन्दा बढीमा तिरेको मूल्य अभिवृद्धि कर फिर्ता हुन सक्ने र त्यस्तो फिर्ता हुने रकमको तीन प्रतिशत रकम सेवा शुल्कबापत कट्टा गरिने व्यवस्था गरिएको थियो। यसरी विदेशी पर्यटकलाई कर फिर्ता दिने वर्तमान व्यवस्थाअनुसार तोकिएका स्टोरबाट खरिद भएका २५ हजार रुपैयाँभन्दा बढीको सामानमा तिरेको मूल्य अभिवृद्धि करबापतको फिर्ता हुने रकम करयोग्य वस्तु वा सेवा साथमा लिई जाने विदेशी पर्यटकले हवाई मार्गबाट नेपाल छाड्ने समयमा त्रिभुवन अन्तर्राष्ट्रिय विमानस्थलस्थित राष्ट्रिय वाणिज्य बैंकको काउन्टरबाटै फिर्ता हुने व्यवस्था गरिएको छ। यस्तो फिर्ता हुने रकमको तीन प्रतिशत रकम सेवा शुल्कबापत कट्टा गरिने व्यवस्था छ। मूल्य अभिवृद्घि कर फिर्ताको अवस्था खासगरेर निकासीको हकमा उत्पन्न हुन्छ। निकासीमा मूल्य अभिवृद्घि कर शून्य दरले लाग्छ। यसको अर्थ निकासीमा वास्तवमा कुनै कर उठाउनु पर्दैन। कर फिर्ता लिन सकिने गरी तोकिएका स्टोरको संख्या सीमित छ भने त्यस्ता स्टोरको नाम पर्यटकहरूको जानकारीको लागि सर्वसुलभ भएको देखिँदैन। त्यस्ता स्टोरको नाम थप्दै जानुपर्नेमा लामो समयदेखि यथावत् राखिएको छ। यसले गर्दा विदेशी पर्यटकको लागि गरिएको कर फिर्ता व्यवस्था प्रभावकारी भएको छैन। यस्तो कर फिर्ता लगेको वार्षिक रकम नगण्य मात्र छ। विदेशी पर्यटकलाई गरिने कर फिर्ता व्यवस्थालाई फराकिलो बनाई त्यसका बारेमा प्रचारप्रसार गरिनु पर्छ। त्रिभुवन अन्तर्राष्ट्रिय विमानस्थलस्थित कर फिर्ता डेस्कमा जनशक्तिको निरन्तर व्यवस्था गरिनु पर्छ। अन्य कर फिर्ता यसैगरी, भूलबाट असुल गरिएको करको रकम पनि फिर्ता हुने प्रावधान छ। यस किसिमको करको रकम फिर्ता गर्दा करको वास्तविक भार बहन गर्ने व्यक्तिलाई मात्र फिर्ता गर्ने व्यवस्थाछ।तर यस किसिमको कर फिर्ता व्यवस्था व्यवहारमा प्रयोग भएको छैन। यसैगरी २०७६ सालमा कुनै उपभोक्ताले वस्तु तथा सेवा खरिदगर्दा त्यस्तो खरिदको मूल्य विद्युतीय माध्यमबाट भुक्तानी गरेमा निजलाई नगद प्रोत्साहनस्वरूप भुक्तानी गरेको करको १० प्रतिशत रकम विभागले निजको बैंक खातामा फिर्ता गरिने व्यवस्था गरिएको थियो। यो व्यवस्था पनि व्यवहारमा लागू गरिएको छैन। निष्कर्ष कर फिर्ता व्यवस्था मूल्य अभिवृद्धि करको महत्त्वपूर्ण विशेषता भएकाले नेपालमा पनि निकासीकर्ता, गैरनिकासीकर्ता, कूटनीतिज्ञ, कूटनीतिक नियोग, विदेशी सहायताअन्तर्गत सञ्चालित आयोजना, विदेशी पर्यटक आदिको लागि विस्तृत किसिमको कर फिर्ता व्यवस्था तर्जुमा गरिएको छ। यसरी करफिर्ता व्यवस्थाको तर्जुमा भएर मात्र पुग्दैन त्यसको मर्मअनुसार व्यवहारमा प्रभावकारी रूपमा लागू गरिनु पर्छ । खड्का कर विज्ञ हुन्"
बोटेहरूको पीडा : काम नपाउँदाको दिन भोकै,"तानसेन : बगनासकाली गाउँपालिका७ स्थित कालीगण्डकी किनारमा दैलातुङ बस्ती छ। त्यहाँका बोटे समुदाय कालीगण्डकीमा डुंगा चलाउने, माछा मारेर गुजारा चलाउँथे। अहिले उनीहरू यो परम्परागत पेसाबाट विस्थापित भएका छन्। आम्दानी स्रोत केही नभएपछि गाँस जुटाउनै समस्या भएको मीनाकुमारी बोटेले बताइन्। मुलुक आम निर्वाचनको संघारमा छ। तर, कुनै पनि दल र उम्मेदवारले किनाराका बोटे समुदायको पीडा देखेका छैनन्। हामी त भोट हाल्ने मात्रै भयौं। पीडा कसैले बुझेन, उनले भनिन्। गाउँमा अरू भरपर्दाे पेसा व्यवसाय छैन। कालीगण्डकीमा पुल निर्माण भएपछि उनीहरू परम्परागत पेसाबाट विस्थापित भएका हुन्। बस्तीको माथिल्लो भेगमा अन्य समुदायका बस्ती रहे पनि तल्लो भेगमा नदीको किनारामा बोटेको बस्ती छ। गाउँमा गुजारा नभएपछि युवाहरू गाउँ छोडी रोजगारीको लागि बाहिरिन बाध्य छन्। वृद्धवृद्धा, महिला गाउँले कुर्दै आएका छन्। सधैंजसो निर्वाचन नेताहरूले सबै काम गरिदिने भन्छन्। चुनाव जितेपछि कोही पनि गाउँमा फर्केर आउँदैनन्। यहाँको अवस्था जस्ताको तस्तै छ, मीनाले भनिन्। आम्दानी स्रोत केही नभएपछि गाँस जुटाउनै समस्या चुनाव जितेपछि कोही पनि नेता गाउँमा फर्केर आउँदैनन् प्रत्येक निर्वाचनमा नेताहरू भोट माग्न पुग्ने गरेका छन्। बोटे बस्तीमा रहँदासम्म सबै नेताले समुदायले राखेका माग मुखले पूरा गरिदिन्छन्। निर्वाचन सकिएपछि सबै कुरा बिर्सिन्छन्। पुनः पाँच वर्षपछि पुरानै कुरा लिएर नेता बस्तीमा पुग्ने गरेका छन्। मजदुरी पाएको दिन चुलोमा आगो बल्छ नत्र भोकै सुत्नुपर्छ। अधिकांश बोटेको राम्रो घरबास छैन, शान्तिकुमारी बोटेले भनिन्, सानो छाप्रोलाई गाउँपालिकाले दिएको जस्तापाताले ढाकेका छौं। खेतीपातीको लागि जमिन नहुँदा काम पाए माम, नपाएर भोकैको अवस्थामा छौं। गाउँमा बोटे समुदायको परम्परागत पेसा व्यवसाय टिकाउन राणा सरकारदेखि पञ्चायतसम्म डुंगा दिने चलन रहेछ, त्यही डुंगाबाट जीविकोपार्जन हुँदै आएको थियो। पञ्चायतपछि बोटे समुदायले राम्रा मीठा कुरा पाए तर राम्रो जीवन पाएनन्। भएको डुंगा खिएर सकियो, कसैले हामीलाई डुंगा दिएनन्, नयाँ डुंगा बनाउँदा, ऋण लागेर धेरैले खेतबारी बेच्यौं। हामी बोटेहरूको वनीबास भयो हजुर, गजवीर बोटेले भने, गरिबीले गर्दा अहिले बोटेहरूको गन्ती नै हुन छाडिसक्यो। बोटे समुदायको गाउँमा अधिकांशको आफ्नै जमिन छैन। भएकाको तीन महिना पनि खान पुग्दैन। दुःख बिमार हुँदा दुई, चार पैसा जुटाउने अवस्था छैन। पाल्पामा रामपुर, माथागढी, रैनादेवी छहरा र रिब्दीकोटमा अल्पसंख्यक बोटे र कुमाल समुदायको बसोबास छ। यी क्षेत्रहरू सधैं भोट बैंकका रूपमा प्रयोग हुँदै आएका छन्।"
"हवाई यात्रा सजिलै, सवारीसाधनलाई पास","काठमाडौं : प्रतिनिधिसभा तथा प्रदेशसभाको चुनावका दिन यातायात सञ्चालनका लागि निर्वाचन आयोगले मापदण्ड बनाएको छ। उम्मेदवार तथा उम्मेदवारका निर्वाचन प्रतिनिधिले मतदानका दिन सवारीसाधन प्रयोग गर्नका लागि तोकिएको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनुपर्नेछ। मंसिर ४ गते हुने निर्वाचनमा आयोगले स्वीकृत गरेको आवागमन व्यवस्थापनसम्बन्धी मापदण्ड, २०७९ अनुसार मतदानका दिन अन्तर्राष्ट्रिय तथा आन्तरिक हवाई उडानबाट यात्रा गर्नेले सजिलै उड्न पाउने छन्। त्यसका लागि यात्रुको पासपोर्ट, भिसा, हवाई टिकटका आधारमा बासस्थानदेखि विमानस्थलसम्म र विमानस्थलदेखि यात्रुको बासस्थानसम्मको आवागमनका लागि सम्बन्धित जिल्लाको प्रमुख जिल्ला अधिकारीले सहजीकरण गर्नुपर्नेछ। विभिन्न निकाय तथा संस्थाले मतदानका दिन सवारीसाधन प्रयोग गर्न सम्बन्धित निकाय वा संस्थाको आधिकारिक लेटरप्याडमा सवारीसाधन नम्बर, सवारीसाधनको किसिम र सवारीसाधन प्रयोगकर्ताको नामसमेत उल्लेख गरी अनुमति जारी गर्ने अधिकारीसमक्ष निवेदन दिनुपर्ने आयोगका सहप्रवक्ता कमल भट्टराईले बताए। अपांगता भइ आफैं हिँडडुल गर्न नसक्ने व्यक्तिका लागि बासस्थानदेखि मतदान केन्द्रसम्म र मतदान केन्द्रदेखि बासस्थानसम्म आवतजावत गर्न सहज गरिएको छ। त्यसका लागि पूर्ण अशक्त वा अति अशक्त अपांगता परिचयपत्रका आधारमा सवारीसाधनको प्रयोग गर्न सकिनेछ। अशक्तताका कारणले आफैं हिँडडुल गर्न नसक्ने व्यक्तिका हकमा सम्बन्धित वडा कार्यालयको सिफारिसमा निर्वाचन अधिकृतले तोकिएको ढाँचामा अनुमतिपत्र जारी गर्न सक्नेछ, भट्टराईले भने। मापदण्डविपरीत सवारीसाधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारीसाधन कब्जामा लिइ आवश्यक कानुनी कारबाही गरिने र मतदानको काम सम्पन्न भएपछि मात्र फिर्ता दिने व्यवस्था गरिएको आयोगले जनाएको छ। मतदानका दिन सीमित सवारीसाधनलाई सवारी अनुमति पत्र (पास) लिनु नपर्ने व्यवस्था गरेको आयोगले जनाएको छ। कस्ता सवारीलाई पास चाहिँदैन ? एम्बुलेन्स, शव वाहन, दमकल खानेपानीको ट्यांकर, दूध बोक्ने गाडी, फोहोरमैला ओसारपसार गर्ने सवारीसाधन नियामक निकायबाट जारी गरिएको प्रेस पास वा प्रचलित कानुनबमोजिम दर्ता र प्रेस काउन्सिल नेपालमा सूचीकृत भई सञ्चालनमा रहेका सम्बन्धित सञ्चारगृहबाट जारी परिचय पत्र बाहक सञ्चारकर्मीले प्रयोग गर्ने सवारीसाधन दूरसञ्चार तथा केवल सेवाका लागि प्रयोग हुने सवारीसाधन अस्पतालमा कार्यरत परिचयपत्र प्राप्त चिकित्सक, स्वास्थ्यकर्मी तथा कर्मचारीको आवागमनका लागि प्रयोग हुने सवारीसाधन निर्वाचन आयोगबाट जारी परिचयपत्र वाहक पर्यवेक्षक, अवलोकनकर्ता, अनुगमनकर्ताले प्रयोग गर्ने सवारीसाधन तरकारी, फलफूल तथा विद्युत् सेवाका लागि प्रयोग हुने सवारीसाधन कूटनीतिक नियोग, यूएन एजेन्सी र द्विपक्षीय तथा बहुपक्षीय विकास साझेदार संस्थाहरूमा कार्यरत पदाधिकारी एवं कर्मचारीले प्रयोग गर्ने नीलो नम्बर प्लेट भएका सवारीसाधन विदेशी पर्यटक बोक्ने हरियो नम्बर प्लेट भएका सवारीसाधन सुरक्षाकर्मीले प्रयोग गर्ने सुरक्षा निकायका सवारीसाधन मतदान कार्यमा खटिने कर्मचारी तथा स्वयंसेवकले प्रयोग गर्ने सवारीसाधन।"
"जहाँ चुनाव के हो, थाहा छैन","मकवानपुर (कैलाश) : हावा र पानी सहजै भित्र छिर्ने सानो झुपडी। निहुरिएर हिँड्नुपर्ने साँघुरो झुपडीभित्र दुई छोराछोरीसहित बिन्दुमाया चेपाङ साँझको छाक कसरी टार्ने भन्ने चिन्तामा छिन्। चुल्हो बाल्न मजदुरी गर्न गएका बुवा राजकुमार चेपाङको प्रतीक्षामा डेढ वर्षीय छोरा सोमलाल र पाँच वर्षीया छोरी अनिताको आँखा रसाइरहेको छ। तर, भोकाएका छोराछोरीको पेट भर्ने बिन्दुमायासँग कुनै उपाय छैन। मकवानपुरको पश्चिम कैलाश गाउँपालिका २ घरेडी गाउँमा उनी तेस्रो सन्तानलाई जन्म दिने तयारीमा छिन्। उमेरले खर्भरै २४ टेकेकी बिन्दुमाया झट्ट हेर्दा ४० कटेकी जस्तै देखिन्छन्। जंगल छेउ एकान्तको बसाइँ र कठोर जीवन संघर्ष भोगिरहेकी बिन्दुमायाले घरेडी गाउँभन्दा बाहिरको संसार देखेकी छैनन्। उनले मुस्किलले यो वर्षात् कटाइन्। ठूलो पानी पर्दा घरभित्र सहजै पानी छिर्ने गरेको छ। पानी पर्दा घरभित्रै पानी छिर्छ, ठूलो पानी पर्दा प्लास्टिक ओडेर बस्छौं, उनले भनिन्, राम्रो घर नहुँदा बालबच्चा जोगाउनै गाह्रो भयो। जाडो महिना बढ्दै जाँदा उनलाई बिहान बेलुकीको छाक टार्नेसँगै रात कसरी कटाउने भन्ने चिन्ताले सताएको छ। वर्षौं पुरानो कपडाले चारैतिर खुला रहेको झुपडीमा चल्ने चिसो सिरेटो थेक्दैन। यही चिसोले तीन वर्ष अघि उनको एक सन्तान खोसेर लग्यो। राम्ररी नेपाली भाषा नबुझ्ने बिन्दुमायाले भनिन्, चिसो बढेपछि राती सुत्न सकिँदैन, आगो तापेर रात कटाउँछौं। छोराछोरीका लागि पनि उनले तीन वर्षयता नयाँ कपडा किनिदिन सकेकी छैनन्। गाउँलेका छोराछोरीले लगाएर दिएका पुराना कपडाहरूले छोरा छोरीको आत ढाकिदिने गरेकी छन्। मंगलबार अन्नपूर्णकर्मी उनको घर पुग्दा चिसो छल्न घाम तापिरहेकी थिइन्। एलानी जमिनमा बसोबास गर्दै आएका उनको परिवारले करिब पाँच रोपनी पाखोबारीमा कोदो रोपेको छ। तर, बाँदरबाट जोगाउन मुस्किल छ। आफू सुत्केरी हुँदा खानका लागि भनेर उनले करिब डेढ सय घोगा मकै बचाएर राखेकी छिन्। अन्न सकिसक्यो, मकै, कोदो रोपे पनि बाँदरले खाएर सकाइदिन्छ, उनले दुखेसो पोखिन्, तीन महिना जति बारीको कोदो मकैले पुग्छ अरू समय मजदुरी गरेर खाने हो। श्रीमान्ले कमाएर नल्याएको दिन परिवार भोकै हुने गरेको छ। श्रीमान्ले ज्याला मजदुरी गरेर कमाएको पैसा पनि बाटैमा जाँडरक्सी खाएर सकाउँदा उनलाई असैह्य पीडा हुन्छ। उनी आफैं बालबच्चा छिमेकमा छाडेर कहिलेकाहीँ मजदुरी गर्न जान्छिन्। घर पनि छैन, खानेकुरा पनि छैन, उनले दुखेसो पोखिन्, यस्तै बानी परिसक्यो, हुँदा खाने, नभए के गर्नु। राजकुमारको उनी कान्छी श्रीमाती हुन्। जेठी श्रीमतीबाट उनकी दुई छोरी छन्। छरछिमेकको जस्तै घामपानी र चिसोबाट बच्ने घर बनाउने बिन्दुमायाको सपना छ। तर, उनको मीठो सपना पूरा हुन सकेको छैन। श्रीमान्को कमाइले खान पनि मुस्किल छ, उनले भनिन्, घर बनाउन अन्य आम्दानी छैन। उनका छिमेकी बाबु चेपाङले अन्य सहयोग जुटे गाउँलेले काठपात सहयोग गर्ने बताए। हामी पनि उस्तै छौं, घर नै बनाइदिन त सक्दैनौं, अन्य केही सहयोग भए हामी गाउँलेले काठपात सहयोग गर्ने सोच बनाएका छौं। आफू निरक्षर भए पनि बिन्दुमायाले छोरीलाई यो वर्षबाट सानोडाँडाखर्कस्थित प्राथमिक विद्यालयमा भर्ना गरिदिएकी छिन्। तर, नेपाली भाषा नबुझ्दा उनकी छोरी अनितालाई पढ्न समस्या छ। चेपाङ भाषामात्र बुज्छन्, नेपाली भाषा सिकाइरहेका छौं, शिक्षक बाबुराम घलानले भने, भाषा नबुझ्दा पढाउन समस्या छ। १४ वर्षमा विवाह गरेकी बिन्दुमायाले आफू किशोरी र युवा भएको पत्तै पाइनन्। एकैपटक आमा बनेकी उनी बाहिरी संसारबारे बिल्कुलै बेखवर छिन्। गाउँका घरछिमेकबाहेक अन्य नयाँ व्यक्ति नदेखेकी उनले आउँदै गरेको निर्वाचनबारे पनि सुनेकी छैनन्। निरक्षर उनको नागरिकता पनि छैन। चुनावबारे थाहा छैन, नेता पनि देखेको छैन, उनले भनिन्। उनका श्रीमान्ले पनि हालसम्म मतदान गरेका छैनन्। बिन्दुमायालाई नेता हेर्ने भने रहर छ। चुनाव भनेको के हो, मलाई थाहा छैन, उनले लजाउँदै भनिन्, गाउँमा नेताको कुरा गरेको सुनेको छु, तर देखेको छैन। चुनावबारे बेखवर घरेडीबासी घरेडी गाउँका प्रायः स्थानीय निर्वाचनबारे अनविज्ञ छन्। गाउँपालिकादेखि प्रतिनिधिसभासम्मका कुनै पनि नेतृत्वले हालसम्म यो गाउँमा पाइला टेकेको छैन। बिन्दुमायाका छिमेकी रामकुमार प्रजा र उनकी श्रीमती सम्झना प्रजाले पनि हालसम्म मतदान गरेकी छैनन्। नागरिकतासमेत नबनाएकी उनीहरूलाई पनि चुनावबारे थाहा छैन। चुनाव भन्ने सुनेको छु, तर कस्तो हुन्छ थाहा छैन, उनले भनिन्। उनीहरूलाई मतदान गरेर के हुन्छ भन्नेसमेत थाहा छैन। हाम्रो गाउँमा अहिलेसम्म कोही नेता भोट माग्न पनि आएका छैनन्। अरू बेला पनि आएका छैनन्, स्थानीय बाबु प्रजाले भने, तर मैले चै भोट चै हालेको छु। यहाँ कोही भोट माग्न पनि नआउने र नेता पनि नआउने भएकाले चुनावबारे धेरैलाई थाहा नभएको उनले बताए। घरेडी गाउँमा १६ चेपाङ परिवारको बसोबास छ। दुई पटक मतदान गरेका स्थानीय ६५ वर्षीय विष्णुराम प्रजाले पनि आफूले मतदान गरेको नेता अहिलेसम्म देखेका छैनन्। भोट त मैले दुई पटक हालिसकेँ, नेता पनि देखेको छैन, गाउँमा विकास पनि छैन, उनले भने, कोही चिनेको छैन, कहाँ गएर विकास माग्नु। धेरैले नागरिकता समेत नबनाएकाले चुनावबारे जानकारी नभएको विष्णुरामले बताए। नागरिकता नभई भोट हाल्न पाइँदैन, यहाँ कोही भोट माग्न पनि आउँदैन, उनले भने, त्यसैले धेरैले नागरिकता पनि बनाएका छैनन्। जंगलबीच रहेको चेपाङ बस्तीका प्रायः सबै परिवार ज्याला मजदुरीमा निर्भर छ। सुक्खा पाखो बारीमा उब्जनी गरेको अन्नले वर्षभरि खान पुग्ने यहाँ कुनै पनि परिवार नभएको स्थानीय शिक्षक घलानले बताए। अलेली लगाएको अन्नबाली पनि बाँदरले राख्दैन, उनले भने, यहाँसम्म नेताको पनि ध्यान गएको छैन, उनीहरूको राज्यसँग पहुँच पनि छैन। पढाइबारे महत्व बुझाएपछि यहाँका बालबालिकालाई भने अभिभावकले विद्यालय पठाउन थालेको उनले बताए। घरेडी गाउँबाट विद्यालय पुग्न एक घण्टा हिँड्नुपर्छ। प्रायः निरक्षर यो गाउँ पुग्न पूर्वपश्चिम राजमार्गस्थित मनहरी बजारबाट चार घण्टाको मोटर यात्रा हुँदै थप एक घण्टा हिँड्नुपर्छ। तर, हिउँदमा मात्र मोटर चल्ने गरेको छ। यो गाउँ पुग्न सानो डाँडाखर्कबाट तत्कालीन जिल्ला विकास समितिको सहयोगमा सडकको ट्रयाक खोलिएको छ। तर, स्तरीकरणको अभावमा गोरेटो बाटोका रूपमा मात्र सडक प्रयोग भइरहेको छ। पहुँच हुनेलाई मात्र सुविधा २०३४ सालबाट चेपाङ समुदायको समृद्धि र उत्थानका लागि प्रजा विकास कार्यक्रम लागू भएको थियोे। तर, यो कार्यक्रम २०७४ बाट सरकारले खारेज गरेको छ। तत्कालीन जिल्ला विकास समितिमार्फत सञ्चालित यस कार्यक्रमबाट चेपाङ बालबालिकालाई छात्रवृत्ति वितरण, खानेपानी, सिँचाइलगायतका काम गरिन्थ्यो। सँगै बिपन्न समुदायका लागि चेपाङ आवास कार्यक्रमअन्तर्गत घर नभएका चेपाङ परिवारलाई घर बनाइदिने अभियान सरकारले सञ्चालन गरे पनि हाल रोकिएको छ। चेपाङका लागि मात्र केन्द्रित यो कार्यक्रम अहिले जनता आवास कार्यक्रमको नाममा बिपन्न नागरिकहरूका लागि सञ्चालित छ। तर, लालपुर्जा भएको जमिन चाहिने कार्यविधि र सरकारसँग पहुँच नभएका भीरपाखामा बस्ने बिपन्न चेपाङहरूले यो सुविधा पाउन सकेका छैनन्। यो कार्यक्रमले बिन्दुमाया जस्ता एलानी जमिनमा बसोबास गर्दै आएका बिपन्न चेपाङहरूले सुविधा पाउन सकेका छैनन्। चेपाङ आवास कार्यक्रमबाट हालसम्म ३७ सय परिवारले घर पाएको नेपाल चेपाङ संघका केन्द्रीय अध्यक्ष गोविन्दराम चेपाङले बताए। अझै घर बनाउन नसक्ने ८ हजार जति परिवार छन्, तर उनीहरूसँग लालपुर्जा छैन, उनले भने, सरकारले कार्यविधि परिवर्तन नगरेसम्म साँच्चिकै बिपन्न चेपाङले घर पाउँदैनन्, लालपुर्जा हुने अलि बाठो चेपाङले मात्र अहिलेसम्म सुविधा पाएका छन्। चेपाङ जातिको मकवानपुरसँगै चितवन, धादिङ, गोरखा र केही संख्यामा लमजुुङ र तनहुँमा बसोबास छ। कार्यविधिले घर बनाउन लालपुर्जा भएको जमिन माग्छ, तर अझै पनि ७० प्रतिशतभन्दा बढी चेपाङ समुदायको आफ्नो जग्गाधनी पुर्जा छैन, बागमती प्रदेश सरकारका भौतिक पूर्वाधार विकास राज्यमन्त्री सन्तबहादुर प्रजाले भने, यो कार्यक्रम राज्यले कटौती गरिसकेको थियो, हामीले पहल गरेर पुनः निरन्तरता दिन बजेटको काम अघि बढाएका छौं। अझै पनि आफ्नो बारीको उब्जनीले वर्षभरि खान पुग्ने परिवार न्युून मात्रामा छन्। अधिकांश चेपाङ परिवार ज्याला मजदुरीमा निर्भर छन्। बिपन्नलाई सधैं उधारो आश्वासन चेपाङ समुदायको जनसंख्या करिब एक लाख रहेको नेपाल चेपाङ संघको अनुमान छ। तीमध्ये करिब ५० प्रतिशत मतदाता रहेको संघले जनाएको छ। तर, बिपन्न चेपाङ समुदायमाथि प्रत्येक निर्वाचनमा आश्वासनका दर्जनौं पोका छाडेर उम्मेदवारहरूले मत लैजाने गरेका छन्। भोट बैंकका रूपमा मात्र चेपाङ समुदायलाई प्रयोग गरिएको चेपाङ अगुवाहरूको गुनासो छ। यो पटक दलहरूले चेपाङहरूलाई घर बनाइदिने, रोजगारी दिने, शिक्षा र स्वास्थ्यमा सरल सुविधा दिनेलगायतका आश्वासन दिँदै मत मागेका छन्। नेपाल चेपाङ संघका अध्यक्ष गोविन्द चेपाङले भने, हाम्रो समुदायलाई भोट बैंकका रूपमा मात्र प्रयोग गरिएको छ, कुनै पनि पार्टीले राजनीतिमा स्थान दिने कुरामा होस् वा विकासका कुरामा होस् हामीलाई पछि पारेको छ। निर्वाचन जितेपछि राजनीतिक दल र नेताहरूले चेपाङ समुदायको दुःख नबुझेको उनको भनाइ छ। नौं चेपाङ समानुपातिक सूचीमा बिभिन्न राजनीतिक दलले यो पटक ९ जना चेपाङलाई समानुपातिक सूचीमा राखेको निर्वाचन आयोगको तथ्यांक छ। प्रतिनिधिसभा र प्रदेशसभा निर्वाचन २०७९ मा प्रतिनिधिसभा सदस्यको समानुपातिक सूचीमा नेकपा माओवादी केन्द्रले चितवनका भरतलाल चेपाङ र राष्ट्रिय स्वतन्त्र पार्टीले मकवानपुरका नौरमान चेपाङलाई राखेको छ। त्यस्तै प्रदेशसभा सदस्यको समानुपातिक सूचीमा नेकपा एमालेले चितवनकी सुनिमाया चेपाङ, राष्ट्रिय नागरिक पार्टीले धादिङकी सानुमाया चेपाङ, राष्ट्रिय समानता पार्टीले काठमाडांैका एकबहादुर चेपाङ, नेमकिपाले चितवनकी लक्ष्मी चेपाङ, मोहनबहादुर चेपाङ, नौलो जनवादी पार्टीले चितवनकी सन्ध्या प्रजा र नेकपा एकीकृत समाजवादीले मकवानपुरका कृष्णबहादुर प्रजालाई समानुपाति सूचीमा राखेको छ। समानुपातिक सूचीमा नाम राखेर दलहरूले चेपाङ समुदायको भोट लिने तर सांसद नबनाउने परिपार्टी यो पटक पनि कायमै छ, संघका केन्द्रीय अध्यक्ष चेपाङले भने, ठूला साना सबै दलले हाम्रो समुदायलाई भोट बैंक मात्र बनाएको छ। चेपाङ समुदायबाट हालसम्म तीन जना सांसद बनेका छन्। २०६४ मा नेकपा एमालेले संघका केन्द्रीय अध्यक्ष गोविन्दराम चेपाङ, नेकपा माओवादी केन्द्रले गोर्खाकी माया चेपाङलाई संविधाससभा सदस्य बनाएको थियो। नेपाली कांग्रेसले मकवानपुरका सन्तबहादुर चेपाङलाई २०७४ मा बागमती प्रदेशसभाको सदस्य बनाएको हो। उनी हाल बागमती प्रदेश सरकारका भौतिक पूर्वाधार विकास राज्यमन्त्री छन्।"
भोट हाल्न ३ घण्टा पैदल,"गोरखा : धार्चे गाउँपालिका३ लाक्पालकी केतानी गुरुङको मतदान केन्द्र दुङ्ला आधारभूत विद्यालयमा पर्छ। त्यहाँ पुग्न उनलाई ठ्याक्कै तीन घण्टा लाग्छ। यसअघिको पार्वती आधारभूत विद्यालय मतदान केन्द्रमा भोट हाल्न जान चार घण्टा लाग्ने हुँदा जिल्ला मतदान केन्द्र निर्धारण समितिले यसपटक अलि वर सारेको हो। हामीलाई दुङ्ला पुग्न तीन घण्टा कस्सिएर हिँड्नुपर्छ, स्थानीय केतानी गुरुङले भनिन्, जान तीन घण्टा, फर्कँदा दुई घण्टा हिँड्नुपर्छ। ठाडै उकालो बाटो भीरको बाटो हिँड्नुपर्छ। तल हेर्दा पनि रिंगटा लाग्छ। बूढाबूढी, बच्चाको आमा त भोट हाल्न जान सक्दैनन्। बिहानै गएर भोट हालेर फर्कंदा राति झिमिक्कै भइसक्छ। दुङ्लाका करिब २० घरधुरीका मतदातालाई आफ्नो मतको अधिकार प्रयोग गर्न असाध्यै कठिनाइ हुने गरेको पूर्ववडाध्यक्ष इन्द्रप्रसाद गुरुङको भनाइ छ। बाटो पनि असाध्यै असजिलो छ, उनी भन्छन्, तलबाट घुमेर जाँदा बाटो त सजिलो छ। तर, ६७ घण्टा लाग्छ। माथिको बाटो कहाली लाग्दो छ। सोही वडाको खोर्लाबेंसीका मतदाता भोट हाल्न सातकन्या मावि मतदान केन्द्र खोर्लागाउँ पुग्नुपर्छ। त्यहाँका करिब ४० घरधुरीका मतदातालाई मतदानस्थल पुग्न तीन घण्टाभन्दा धेरै लाग्ने पूर्ववडाध्यक्ष गुरुङको भनाइ छ। वडा७ ठाँटीका बासिन्दालाई पनि मताधिकार प्रयोग गर्न सजिलो छैन। त्यहाँका १५ घरधुरीका मतदाता भोट हाल्न तीन घण्टा हिँडेर भीरकुना पुग्नुपर्छ। आउँदा सिधै ओरालो झर्नुपर्छ। फर्कँदा ठाडै उकालो हिँड्नुपर्छ, वडाध्यक्ष राकेश गुरुङ भन्छन्, आउँदा, जाँदा पाँच घण्टा पैदल हिँड्नुपर्छ। सडक सञ्जालले नछोएको दुर्गम भेगका बासिन्दालाई आफ्नो मत अधिकार प्रयोग गर्न पनि सहज नभएको उनको भनाइ छ। धार्चे१ यारुका २० घरका मतदातालाई इच्छा आधारभूत विद्यालय मतदान केन्द्र पुग्न दुई घण्टा उकालो हिँड्नुपर्छ। सोही वडाको दोभान, स्याउलीका मतदातालाई पनि मतदान स्थल पुग्न डेढ घण्टा लाग्ने वडाध्यक्ष रामसिंह गुरुङको भनाइ छ। धार्चे गाउँपालिकाको केन्द्र माछाखोलामा करिब ८० घरधुरीको बसोबास छ। तर, यहाँ मतदान केन्द्र छैन। भोट हाल्न यहाँका मतदाता डेढ घण्टा पैदल हिँडेर अमरनाथ आधारभूत विद्यालय लप्सीबोट जाने गर्छन्। जंगलै जंगलको बाटो छ। त्यो पनि ठाडै उकालो छ। बर्खामा झरेको पहिरो अहिलेसम्म मर्मतसम्भार हुन सकेको छैन, स्थानीय धनकुमार गुरुङ भन्छन्, गाउँपालिकाको केन्द्र यहीँ छ। तर, मतदान केन्द्र छैन। यहाँ त मतदान केन्द्र बनाउनुपर्ने थियो तर बनाएनन्। हिमालपारिको चुमनुब्री गाउँपालिकाका धेरै गाउँबस्तीका मतदातालाई पनि मतदान गर्न दुईदेखि तीन घण्टासम्म हिँड्नुपरेको जनप्रतिनिधिहरू बताउँछन्। हाम्रो लोक्पाका २२ घरका मतदाता भोट हाल्न तीन घण्टा हिँडेर सिप्चेत जानुपर्ने बाध्यता छ, चुमनुब्री६ का वडाध्यक्ष सरोज लामा भन्छन्, घो र रेन्जोमका २० घर, खारोङका १२ घरका मतदातालाई पनि लोङजाङ गुम्बा मतदान केन्द्र पुग्न दुई घण्टाभन्दा धेरै हिँड्नुपर्छ। पुरानो संरचनाका साविक वडा हुँदा निर्धारण गरिएको मतदान केन्द्र अहिले परिमार्जन नहुँदा मतदातालाई सास्ती भएको लामाको भनाइ छ। सडक सञ्जालले नछोएको चुमनुब्री गाउँपालिका२ को वडा कार्यालय मतदान केन्द्र पुग्न ल्ही गाउँका ६० घरधुरीलाई डेढ घण्टा पैदल हिँड्नुपर्छ। भर्जमका मतदातालाई पनि वडा कार्यालय मतदान केन्द्र पुग्न दुई घण्टासम्म हिँड्नुपर्ने स्थानीय लाक्पा लामाको भनाइ छ। स्यालाका ४४ घरधुरीका मतदातालाई ल्होस्थित मतदान केन्द्र धाउन एक घण्टा हिँड्नुपर्ने उनले बताए। चुमनुब्री३ का बासिन्दालाई पनि मतदान गर्न एक घण्टाभन्दा धेरै हिँड्नुपर्ने बाध्यता छ। चिसापानी र एक्लेभट्टीका करिब ५० घरधुरीका मतदातालाई सिदुङ प्रावि मतदान केन्द्र पुग्न एक घण्टाभन्दा धेरै लाग्ने वडाध्यक्ष रामकुमार गुरुङको भनाइ छ। त्यस्तै, २५ घरधुरी रहेको आँगाका मतदातालाई सोही मतदान केन्द्र पुग्न पनि एक घण्टाभन्दा धेरै पैदल धाउनुपर्ने बाध्यता रहेको उनको भनाइ छ। हरेक निर्वाचन घोषणापछि जिल्लास्तरीय मतदान केन्द्र निर्धारण समितिको बैठकले केन्द्रबारे बृहत् छलफल र पुनर्निधारण गर्ने गर्छ। यसपटक पनि समितिको बैठक बसेर मतदान केन्द्र थपघट गरेको हो, जिल्ला निर्वाचन अधिकारी टेकबहादुर कोइरालाले भने, तर ती ठाउँहरूको विषयमा कुनै निर्णय भएन। मतदान केन्द्र निर्धारण गर्दा दूरीको आधारमा निर्धारण गर्ने व्यवस्था छैन। गाउँपालिकाका प्रमुखसहितको बैठकले पनि ती गाउँबस्तीका लागि विशेष व्यवस्था नगरेको हो।"
निर्वाचन स्थलमा खटिए कर्मचारी,"तानसेन : मंसिर ४ गते हुने प्रतिनिधि र प्रदेशसभा निर्वाचनका लागि पाल्पाका मतदान अधिकृत, सहायक मतदान अधिकृत, सहायक कर्मचारी र सुरक्षाकर्मीहरू मतपत्र बोकी मतदान स्थलमा खटिएका छन्। निर्वाचन अधिकृतको कार्यालय, जिल्ला निर्वाचन कार्यालयबाट मतदानका लागि चाहिने मतपत्रसहित ५८ प्रकारका आवश्यक सामग्री बुझेर कर्मचारी, सुरक्षाकर्मीहरू आआफ्नो मतदान केन्द्रमा खटिएका छन्। बिहीबार पाल्पामा मुख्य निर्वाचन अधिकृतको कार्यालय र निर्वाचन अधिकृत कार्यालयमा निकै भीडभाड देखियो। निर्वाचनमा मतदान अधिकृत, सहायक मतदान अधिकृत, कर्मचारी, सुरक्षाकर्मीहरू मतपत्रसहित आवश्यक सरसमान बोकेर सहर छोडी गाउँगाउँका मतदान स्थलमा खटिएका छन्। मतदान केन्द्रमा कर्मचारी, सुरक्षाकर्मी, फरक केन्द्रका कर्मचारीहरू बैठक बसी कार्यविभाजन गरेको र मतदान स्थलमा विभिन्न किसिमका सूचना टास गर्ने तिनाउँ गाउँपालिका५ पृथ्वी प्रकाश मावि कोल्डाँडामा खटिएका मतदान अधिकृत डिल्लीराज गैरेले बताए। बिहीबार बेलुकासम्म पाल्पाका ११८ मतदान स्थलका २४६ केन्द्रमा मतपत्रसहित आवश्यक सरसमान लिएर पुगेका छन्। पाल्पाका अति दुर्गम क्षेत्रका मतदान अधिकृतहरू बुधबार नै मतदान स्थलमा पुगिसकेका छन्। मतदान स्थलमा पुगिसकेपछि मतदान स्थलका अन्य केन्द्रहरूसँग पनि सामूहिक बैठक बस्ने, मतदान स्थलमा विभिन्न प्रकारका सूचनाहरू टाँस गर्ने, सर्वदलीय बैठकका लागि स्थानीय स्तरमा रहेका राजनितिक दलहरूसँग पत्राचार गर्नेलगायतका काम गरेको रैनादेवी छहरा गाउँपालिका७ गहते मावि मतदान स्थलमा खटिएका मतदान अधिकृत भरत आचार्यले बताए। बिहीबार २ सय ४६ वटै मतदान केन्द्रका मतदान अधिकृतहरू मतदान स्थलमा पुगेका छन्।"
मौन अवधिको महत्त्व,"निर्वाचनको मुख्य दिन मतदानको दिन हो। त्यस दिनको ४८ घण्टाअघिदेखि मौन अवधि सुरु हुन्छ। कानुनमा मौनअवधि भन्ने कतै उल्लेख नभए पनि यो समय चुनाव प्रचार गर्न नपाइने समय हो। बोलीचालीमा यसलाई मौन अवधि नै भन्न सकिन्छ। मतदातालाई लोभ, लालच र प्रलोभनमा कसैले पार्न नसकोस्, अवाञ्छनीय गतिविधि नहोऊन् भनेरै यस्तो समावधि राखिँदै आइएको छ। यस्तो समयावधिलाई निर्वाचन आयोगले स्थिर समय वा शान्त समय भनेको छ। भयरहित र शान्तिपूर्ण तरिकाले मतदान गर्न पाउने वातावरणका लागि ४८ घण्टाको आराम अवधि राखिएको पनि बुझ्न सकिन्छ। प्रचारका लागि उमेदवारहरूले काफी समय पाइसकेका छन्। उनीहरू पनि आरामले मतदानको प्रतीक्षामा रहनु मनासिब हुन्छ भनेरै पनि त्यस्तो व्यवस्थासहितको आचारसंहिता बनाइएको हो। शान्त समय गए राति १२ बजेबाट सुरु भइसकेको छ। शान्त समयअघि जति पनि प्रचार भए तिनकै आधारमा अब मतदाताले मतका लागि मनस्थिति बनाउने हो। स्थिर समयमा स्थिर भएरै सोच्ने हो। एकएकजनाको मतकै आधारमा कोही हार्छ, कोही जित्छ। कसैको हार र जितभन्दा पनि असल र कमसल वा खराबको छनोट हुने हो। त्यसैले एक एक भोटको महŒव छ। देश र आफ्नै भविष्यलाई कसको हातमा सुम्पने भन्ने निर्णय मतका आधारमा हुन्छ। आफ्ना विचार, दृष्टिकोण, योजना र प्रतिबद्धता राखिसकेका उमेदवारले मतदातालाई मगज मन्थन गर्न समय दिनुपर्छ। शान्त अवधिमा मतदाताले मनमनै गुन्ने हो। गम खाने हो। विचार गर्ने हो। यो बेला न मतदाता न उमेदवार कसैले पनि छलफल, अन्तक्र्रिया, सभा सम्मेलन, कार्यशाला, गोष्ठी गर्न पाइन्न। आचार संहिता सञ्चार माध्यमलाई पनि लाग्छ। प्रचार सामग्री कतै टाँसिएका थिए भने पनि हटाउनुपर्छ। हिजोआज सामाजिक सञ्जालमा प्रचारको ठूलो हतियार भइरहेको छ। स्थिर अवधिमा सञ्जालमा पनि प्रचार गर्न पाइन्न। कसैको पक्ष तथा विपक्षमा सामग्री पोस्ट वा सेयर गर्न पाइन्न र पहिलाका पनि हटाउनुपर्छ। शान्त समय जुन मौन अवधिकार रूपमा परिचित छ, यो संवेदनशील छ। शान्त र स्थिर भनेकै समयमै दल र उमेदवारहरूले बढी अशान्ति र अस्थिरता पैदा गर्ने गरेको आम गुनासो छ। मौन अवधि भनिँदै आइएको यो समयलाई मनी अवधि अर्थात् पैसाको चलखेल हुने समय भनेर पनि चिनिन्छ। हुन पनि उमेदवारहरूले यही अवधिमा मतदाताहरूलाई पैसा बाँड्ने र मत किन्ने प्रपञ्च गर्छन् भन्ने गरिन्छ। अझै पनि पैसाका आधारमा मतको किनबेच हुनु चाहिँ हाम्रो लोकतन्त्रको ठूलो कमजोरी हो। त्यसो हुन नदिन त पहिला मतदाता नै सचेत हुनु बेस्। उमेदवारलाई पैसाका आधारमा हैन योग्यता, क्षमता र इमान्दारीका आधारमा मत बोध गराउन सक्ने सामथ्र्य निमय र कानुनमा भन्दा पनि धेरै मतदातामै हुन्छ। कानुनले कसिकसाउ गर्ने, आचारसंहिताले बाँध्ने काम निर्वाचन आयोगले गरिरहेकै छ। तर हाम्रो राज्यको सामथ्र्यका आधारमा सबै चलखेललाई रोक्न सम्भव पक्कै छैन। त्यो सम्भव बनाउन सक्ने पनि मतदाताले नै हो। मतदाताले पैसा नलिने र भोट बिक्री नगर्ने मात्रै होइन, त्यसै आधारमा चुनाव जित्छु भन्नेहरूलाई हारको स्वाद पनि चखाई दिनुपर्छ। त्यसो भयो भने हाम्रो राजनीति सङ्लो हुन्छ। अचेल जसरी पैसा हुनेहरूलाई उमेदवार बनाउने र पार्टीहरूले पनि पैसामै टिकट बिक्री गर्ने प्रवृत्ति देखा परेको छ, त्यसलाई झापड दिने बेला पनि मतदाताको मतले नै हो। शान्त अवधिलाई शान्तै रहन दिँदा नै मंसिर ४ को निर्वाचन स्वच्छ, भयरहित तथा निष्पक्ष हुन मद्दत पुग्छ। तसर्थ सबैले शान्त अवधिको पालना गर्नुपर्छ।"
नुवाकोटका २४ कैदीबन्दीले मतदान गर्ने,"नुवाकोट : प्रदेश तथा प्रतिनिधिसभा सदस्य निर्वाचनको नुवाकोटमा अन्तिम तयारी भएको छ। निर्वाचनमा यस पटक नुवाकोट जिल्ला कारागारमा वन्दी जीवन विताइरहेका कैदीबन्दीले भोट खसाल्ने पाउने भएका छन्। निर्वाचन आयोगले जिल्ला कारागारलाई अस्थायी मतदान केन्द्रको रुपमा स्वीकृतिसमेत दिएको छ। सो कारागारमा सोही कारागारका प्रमुख तथा जेलर गंगालाल योगीलाई मतदान अधिकृतको जिम्मेवारी दिइएको छ। अस्थायी मतदाता नामावलीमा समावेश भएपछि २४ जना बन्दीहरूले मतदान गर्न पाउने भएका हुन्। मतदाता नामावलीमा नाम भएका ३५ जना कैदीबन्दीको सूची पठाइएकोमा निर्वाचन कार्यालयबाट २४ जनाको मात्र अस्थायी मतदाताको सूचीमा दर्ता भएर आएको हो। यद्यपि, जिल्ला कारागार ढुंगेमा हाल १ सय ६६ जना कैदीबन्दी छन्। तीमध्ये १६ जना महिला र १ सय ५० जना पुरुष रहेको कारागार प्रमुख गंगालाल योगीले जनाएका छन्। यसअघि २०७० सालको निर्वाचनमा पनि कैदीबन्दीले मतदान गर्न पाएका थिए भने २०७४ सालको निर्वाचनमा उनीहरूले मतदान गर्न पाएका थिएनन्। यसपटक नुवाकोट जिल्ला कारागारमा ३ महिला र २१ जना पुरुष भोट खसाल्न पाउने भएका हुन्। बन्दीहरूले प्रतिनिधिसभा समानुपातिकतर्फ मात्र मतदान गर्न पाउने जिल्ला निर्वाचन कार्यालय नुवाकोटले जनाएको छ। बन्दीहरू प्रदेशसभाको समानुपातिकतर्फ भने भोट खसाल्न नपाउने कार्यालयका प्रमुख तथा जिल्ला निर्वाचन अधिकारी जयप्रसाद गौतमले बताए। यससँगै निर्वाचनमा खटिएका कर्मचारीले समेत आफू खटिएको मतदान केन्द्रबाट प्रतिनिधिसभाका लागि समानुपातिकतर्फको भोट दिन पाउने भएका छन्। जिल्ला निर्वाचन कार्यालयका अनुसार नुवाकोटमा अस्थायी मतदान केन्द्रको रुपमा जिल्ला कारागार र जिल्ला प्रहरी कार्यालयभित्र अस्थायी मतदाताका लागि मतदान केन्द्रको व्यवस्था गरिएको छ। नुवाकोटका विभिन्न कार्यालयमा कार्यरत कर्मचारी, सुरक्षाकर्मीले संघीय संसद्का लागि समानुपातिक निर्वाचन प्रणालीमा मतदान गर्न पाउने छन्। नुवाकोटमा २ हजार ५ सय कर्मचारी तथा १ हजार स्वंसेवक परिचालित छन्। निर्वाचनका लागि कुल ६ हजार १ सय जनशक्ति परिचालन गरिएको जिल्ला प्रशासन कार्यालय नुवाकोटले जनाएको छ।"
मौन अवधिको महत्त्व,"निर्वाचनको मुख्य दिन मतदानको दिन हो। त्यस दिनको ४८ घण्टाअघिदेखि मौन अवधि सुरु हुन्छ। कानुनमा मौनअवधि भन्ने कतै उल्लेख नभए पनि यो समय चुनाव प्रचार गर्न नपाइने समय हो। बोलीचालीमा यसलाई मौन अवधि नै भन्न सकिन्छ। मतदातालाई लोभ, लालच र प्रलोभनमा कसैले पार्न नसकोस्, अवाञ्छनीय गतिविधि नहोऊन् भनेरै यस्तो समावधि राखिँदै आइएको छ। यस्तो समयावधिलाई निर्वाचन आयोगले स्थिर समय वा शान्त समय भनेको छ। भयरहित र शान्तिपूर्ण तरिकाले मतदान गर्न पाउने वातावरणका लागि ४८ घण्टाको आराम अवधि राखिएको पनि बुझ्न सकिन्छ। प्रचारका लागि उमेदवारहरूले काफी समय पाइसकेका छन्। उनीहरू पनि आरामले मतदानको प्रतीक्षामा रहनु मनासिब हुन्छ भनेरै पनि त्यस्तो व्यवस्थासहितको आचारसंहिता बनाइएको हो। शान्त समय गए राति १२ बजेबाट सुरु भइसकेको छ। शान्त समयअघि जति पनि प्रचार भए तिनकै आधारमा अब मतदाताले मतका लागि मनस्थिति बनाउने हो। स्थिर समयमा स्थिर भएरै सोच्ने हो। एकएकजनाको मतकै आधारमा कोही हार्छ, कोही जित्छ। कसैको हार र जितभन्दा पनि असल र कमसल वा खराबको छनोट हुने हो। त्यसैले एक एक भोटको महŒव छ। देश र आफ्नै भविष्यलाई कसको हातमा सुम्पने भन्ने निर्णय मतका आधारमा हुन्छ। आफ्ना विचार, दृष्टिकोण, योजना र प्रतिबद्धता राखिसकेका उमेदवारले मतदातालाई मगज मन्थन गर्न समय दिनुपर्छ। शान्त अवधिमा मतदाताले मनमनै गुन्ने हो। गम खाने हो। विचार गर्ने हो। यो बेला न मतदाता न उमेदवार कसैले पनि छलफल, अन्तक्र्रिया, सभा सम्मेलन, कार्यशाला, गोष्ठी गर्न पाइन्न। आचार संहिता सञ्चार माध्यमलाई पनि लाग्छ। प्रचार सामग्री कतै टाँसिएका थिए भने पनि हटाउनुपर्छ। हिजोआज सामाजिक सञ्जालमा प्रचारको ठूलो हतियार भइरहेको छ। स्थिर अवधिमा सञ्जालमा पनि प्रचार गर्न पाइन्न। कसैको पक्ष तथा विपक्षमा सामग्री पोस्ट वा सेयर गर्न पाइन्न र पहिलाका पनि हटाउनुपर्छ। शान्त समय जुन मौन अवधिकार रूपमा परिचित छ, यो संवेदनशील छ। शान्त र स्थिर भनेकै समयमै दल र उमेदवारहरूले बढी अशान्ति र अस्थिरता पैदा गर्ने गरेको आम गुनासो छ। मौन अवधि भनिँदै आइएको यो समयलाई मनी अवधि अर्थात् पैसाको चलखेल हुने समय भनेर पनि चिनिन्छ। हुन पनि उमेदवारहरूले यही अवधिमा मतदाताहरूलाई पैसा बाँड्ने र मत किन्ने प्रपञ्च गर्छन् भन्ने गरिन्छ। अझै पनि पैसाका आधारमा मतको किनबेच हुनु चाहिँ हाम्रो लोकतन्त्रको ठूलो कमजोरी हो। त्यसो हुन नदिन त पहिला मतदाता नै सचेत हुनु बेस्। उमेदवारलाई पैसाका आधारमा हैन योग्यता, क्षमता र इमान्दारीका आधारमा मत बोध गराउन सक्ने सामथ्र्य निमय र कानुनमा भन्दा पनि धेरै मतदातामै हुन्छ। कानुनले कसिकसाउ गर्ने, आचारसंहिताले बाँध्ने काम निर्वाचन आयोगले गरिरहेकै छ। तर हाम्रो राज्यको सामथ्र्यका आधारमा सबै चलखेललाई रोक्न सम्भव पक्कै छैन। त्यो सम्भव बनाउन सक्ने पनि मतदाताले नै हो। मतदाताले पैसा नलिने र भोट बिक्री नगर्ने मात्रै होइन, त्यसै आधारमा चुनाव जित्छु भन्नेहरूलाई हारको स्वाद पनि चखाई दिनुपर्छ। त्यसो भयो भने हाम्रो राजनीति सङ्लो हुन्छ। अचेल जसरी पैसा हुनेहरूलाई उमेदवार बनाउने र पार्टीहरूले पनि पैसामै टिकट बिक्री गर्ने प्रवृत्ति देखा परेको छ, त्यसलाई झापड दिने बेला पनि मतदाताको मतले नै हो। शान्त अवधिलाई शान्तै रहन दिँदा नै मंसिर ४ को निर्वाचन स्वच्छ, भयरहित तथा निष्पक्ष हुन मद्दत पुग्छ। तसर्थ सबैले शान्त अवधिको पालना गर्नुपर्छ।"
नुवाकोटका २४ कैदीबन्दीले मतदान गर्ने,"नुवाकोट : प्रदेश तथा प्रतिनिधिसभा सदस्य निर्वाचनको नुवाकोटमा अन्तिम तयारी भएको छ। निर्वाचनमा यस पटक नुवाकोट जिल्ला कारागारमा वन्दी जीवन विताइरहेका कैदीबन्दीले भोट खसाल्ने पाउने भएका छन्। निर्वाचन आयोगले जिल्ला कारागारलाई अस्थायी मतदान केन्द्रको रुपमा स्वीकृतिसमेत दिएको छ। सो कारागारमा सोही कारागारका प्रमुख तथा जेलर गंगालाल योगीलाई मतदान अधिकृतको जिम्मेवारी दिइएको छ। अस्थायी मतदाता नामावलीमा समावेश भएपछि २४ जना बन्दीहरूले मतदान गर्न पाउने भएका हुन्। मतदाता नामावलीमा नाम भएका ३५ जना कैदीबन्दीको सूची पठाइएकोमा निर्वाचन कार्यालयबाट २४ जनाको मात्र अस्थायी मतदाताको सूचीमा दर्ता भएर आएको हो। यद्यपि, जिल्ला कारागार ढुंगेमा हाल १ सय ६६ जना कैदीबन्दी छन्। तीमध्ये १६ जना महिला र १ सय ५० जना पुरुष रहेको कारागार प्रमुख गंगालाल योगीले जनाएका छन्। यसअघि २०७० सालको निर्वाचनमा पनि कैदीबन्दीले मतदान गर्न पाएका थिए भने २०७४ सालको निर्वाचनमा उनीहरूले मतदान गर्न पाएका थिएनन्। यसपटक नुवाकोट जिल्ला कारागारमा ३ महिला र २१ जना पुरुष भोट खसाल्न पाउने भएका हुन्। बन्दीहरूले प्रतिनिधिसभा समानुपातिकतर्फ मात्र मतदान गर्न पाउने जिल्ला निर्वाचन कार्यालय नुवाकोटले जनाएको छ। बन्दीहरू प्रदेशसभाको समानुपातिकतर्फ भने भोट खसाल्न नपाउने कार्यालयका प्रमुख तथा जिल्ला निर्वाचन अधिकारी जयप्रसाद गौतमले बताए। यससँगै निर्वाचनमा खटिएका कर्मचारीले समेत आफू खटिएको मतदान केन्द्रबाट प्रतिनिधिसभाका लागि समानुपातिकतर्फको भोट दिन पाउने भएका छन्। जिल्ला निर्वाचन कार्यालयका अनुसार नुवाकोटमा अस्थायी मतदान केन्द्रको रुपमा जिल्ला कारागार र जिल्ला प्रहरी कार्यालयभित्र अस्थायी मतदाताका लागि मतदान केन्द्रको व्यवस्था गरिएको छ। नुवाकोटका विभिन्न कार्यालयमा कार्यरत कर्मचारी, सुरक्षाकर्मीले संघीय संसद्का लागि समानुपातिक निर्वाचन प्रणालीमा मतदान गर्न पाउने छन्। नुवाकोटमा २ हजार ५ सय कर्मचारी तथा १ हजार स्वंसेवक परिचालित छन्। निर्वाचनका लागि कुल ६ हजार १ सय जनशक्ति परिचालन गरिएको जिल्ला प्रशासन कार्यालय नुवाकोटले जनाएको छ।"
चालू पुँजी कर्जा कार्यविधि संशोधन हुने,"काठमाडौं : निजी क्षेत्रले चौतर्फी विरोध जनाएपछि चालू पुँजी कर्जा कार्यविधि संशोधन हुने भएको छ। नेपाल राष्ट्र बैंकले कात्तिक १ गतेदेखि लागू गरेको कार्यविधिको व्यवसायीले विरोध जनाएका थिए। राष्ट्र बैंकले बैंक तथा वित्तीय संस्थासँग कार्यान्वयनमा कुनै समस्या आएको भए सुझाव दिन भनेको छ। मंसिर १० भित्र सुझाव पठाई सक्नुपर्नेछ। नेपाल उद्योग वाणिज्य महासंघका उपाध्यक्ष दिनेश श्रेष्ठले चालू पुँजी कर्जा कार्यान्वयन गर्न नसकिने बताए। हाम्रो प्रेसरले राष्ट्र बैंकले संशोधनका लागि सुझाव मागेको छ, तर नहुने कुरालाई सुझाव माग्नुको कुनै तुक छैन, उनले भने। गलत गर्नेलाई कारबाही गर्न सकिने भए पनि चालू पुँजी कर्जाबाट निजी क्षेत्रलाई कस्न सम्भव नहुने उद्योगी बताउँछन्। निजी क्षेत्रलाई काम नगर भन्ने सन्देश जाने भएकाले कार्यविधि लागू गर्न नहुने उपाध्यक्ष श्रेष्ठ बताउँछन्। भन्छन्, ठूलो होस्, या सानो व्यवसायी विस्तारै समय दिएर लाइनमा ल्याउन सकिन्छ, तर सबै व्यवसायीलाई एउटै डालोमा हाल्नु उचित हुँदैन। बाह्य तथा आन्तरिक कारणले तरलताको चाप बढेको, वस्तु तथा सेवाको ३० प्रतिशतसम्म मूल्य बढेका बेला चालू पुँजी कर्जा निजी क्षेत्रमैत्री नभएको उद्योगीको दाबी छ। राष्ट्र बैंकले बैंक तथा वित्तीय संस्थाबाट प्रवाह हुने चालू पुँजी कर्जाको औचित्य, प्रभावकारिता तथा सदुपयोगिता सुनिश्चितताका लागि मार्गदर्शन लागू गरेको जनाएको छ। बैंक तथा वित्तीय संस्थाका ऋणीले यस्तो कर्जा प्राप्त गर्ने मापदण्डमा एकरूपता भई कर्जा प्राप्त गर्न सहज हुने, बैंक तथा वित्तीय संस्थाबाट प्रवाह हुने चालू पुँजी कर्जाको उपयोगिता सुनिश्चित हुने, सम्पत्तिको गुणस्तर सुदृढ एवं यथार्थपरक हुने, कर्जा जोखिम व्यवस्थापन प्रभावकारी हुने बैंकको भनाइ छ। नेपाल उद्योग परिसंघका उपाध्यक्ष कृष्ण अधिकारीले धितोमा आधारित कर्जा लिइरहेका बेला परियोजनामा आधारित कर्जा लिन कठिन हुने बताउँछन्। तरलता अभाव सहज नहुँदासम्म चालू पुँजी कर्जा लागू गर्न नसकिने उनले बताए। नेपाल बैंकर्स संघका अध्यक्ष अनिलकुमार उपाध्यायले छलफल गरेर चुनावपछि सुझाव दिने बताए। बैंकर्स र ग्राहकका आधारमा सुझाव दिन्छौं उनले भने। लागू भएको एक महिनामात्रै भएकाले त्यसको प्रभाव अझै हेर्न सकिने अवस्था नरहेको उनले बताए।"
बोटेहरूको पीडा : काम नपाउँदाको दिन भोकै,"तानसेन : बगनासकाली गाउँपालिका७ स्थित कालीगण्डकी किनारमा दैलातुङ बस्ती छ। त्यहाँका बोटे समुदाय कालीगण्डकीमा डुंगा चलाउने, माछा मारेर गुजारा चलाउँथे। अहिले उनीहरू यो परम्परागत पेसाबाट विस्थापित भएका छन्। आम्दानी स्रोत केही नभएपछि गाँस जुटाउनै समस्या भएको मीनाकुमारी बोटेले बताइन्। मुलुक आम निर्वाचनको संघारमा छ। तर, कुनै पनि दल र उम्मेदवारले किनाराका बोटे समुदायको पीडा देखेका छैनन्। हामी त भोट हाल्ने मात्रै भयौं। पीडा कसैले बुझेन, उनले भनिन्। गाउँमा अरू भरपर्दाे पेसा व्यवसाय छैन। कालीगण्डकीमा पुल निर्माण भएपछि उनीहरू परम्परागत पेसाबाट विस्थापित भएका हुन्। बस्तीको माथिल्लो भेगमा अन्य समुदायका बस्ती रहे पनि तल्लो भेगमा नदीको किनारामा बोटेको बस्ती छ। गाउँमा गुजारा नभएपछि युवाहरू गाउँ छोडी रोजगारीको लागि बाहिरिन बाध्य छन्। वृद्धवृद्धा, महिला गाउँले कुर्दै आएका छन्। सधैंजसो निर्वाचन नेताहरूले सबै काम गरिदिने भन्छन्। चुनाव जितेपछि कोही पनि गाउँमा फर्केर आउँदैनन्। यहाँको अवस्था जस्ताको तस्तै छ, मीनाले भनिन्। प्रत्येक निर्वाचनमा नेताहरू भोट माग्न पुग्ने गरेका छन्। बोटे बस्तीमा रहँदासम्म सबै नेताले समुदायले राखेका माग मुखले पूरा गरिदिन्छन्। निर्वाचन सकिएपछि सबै कुरा बिर्सिन्छन्। पुनः पाँच वर्षपछि पुरानै कुरा लिएर नेता बस्तीमा पुग्ने गरेका छन्। मजदुरी पाएको दिन चुलोमा आगो बल्छ नत्र भोकै सुत्नुपर्छ। अधिकांश बोटेको राम्रो घरबास छैन, शान्तिकुमारी बोटेले भनिन्, सानो छाप्रोलाई गाउँपालिकाले दिएको जस्तापाताले ढाकेका छौं। खेतीपातीको लागि जमिन नहुँदा काम पाए माम, नपाएर भोकैको अवस्थामा छौं। गाउँमा बोटे समुदायको परम्परागत पेसा व्यवसाय टिकाउन राणा सरकारदेखि पञ्चायतसम्म डुंगा दिने चलन रहेछ, त्यही डुंगाबाट जीविकोपार्जन हुँदै आएको थियो। पञ्चायतपछि बोटे समुदायले राम्रा मीठा कुरा पाए तर राम्रो जीवन पाएनन्। भएको डुंगा खिएर सकियो, कसैले हामीलाई डुंगा दिएनन्, नयाँ डुंगा बनाउँदा, ऋण लागेर धेरैले खेतबारी बेच्यौं। हामी बोटेहरूको वनीबास भयो हजुर, गजवीर बोटेले भने, गरिबीले गर्दा अहिले बोटेहरूको गन्ती नै हुन छाडिसक्यो। बोटे समुदायको गाउँमा अधिकांशको आफ्नै जमिन छैन। भएकाको तीन महिना पनि खान पुग्दैन। दुःख बिमार हुँदा दुई, चार पैसा जुटाउने अवस्था छैन। पाल्पामा रामपुर, माथागढी, रैनादेवी छहरा र रिब्दीकोटमा अल्पसंख्यक बोटे र कुमाल समुदायको बसोबास छ। यी क्षेत्रहरू सधैं भोट बैंकका रूपमा प्रयोग हुँदै आएका छन्।"
डिजिटल कारोबारमा फड्को,"काठमाडौं : बैंकिङ प्रणालीमार्फत डिजिटल भुक्तानी गर्ने विभिन्न उपकरण बढेसँगै कारोबार गर्ने पनि बढेका छन्। नेपाल राष्ट्र बैंकले डिजिटल भुक्तानीलाई प्रोत्साहन गर्ने नीतिमा जोड दिएसँगै कारोबारले फड्को मारेको छ। असोजसम्ममा मात्रै क्यूआर कोड (क्विक रेस्पोन्स)मा आधारित भुक्तानी वार्षिक २१४८ प्रतिशतले बढेको छ। पोहोर असोजमा कारोबार संख्या १५ लाख १५ हजार थियो। हाल ४७ लाख ७० हजार पुगेको राष्ट्र बैंकले बताएको छ। क्यूआर कोडको प्रयोगबाट १७ अर्ब ३३ करोड ७० लाख रुपैयाँ कारोबार भएको छ। पोहोर ६ अर्ब ९ करोड ७० लाख रुपैयाँ कारोबार भएको थियो। दुई वर्षदेखि अधिकांश बैंकले तरकारी पसल, चिया पसल, डिपार्टमेन्टल स्टोरसम्म क्यूआर कोडको व्यवस्था गर्दै आएका थिए। क्यूआर कोडमार्फत भुक्तानी गर्न अनिवार्य रूपमा स्मार्ट फोनको आवश्यकता पर्छ। क्यूआर भनेको तत्कालै प्रतिक्रिया जनाउने अर्थात् तत्कालै भुक्तानी गर्न सकिने उपयुक्त माध्यम हो। यसबाहेक डिजिटल कारोबार हुने अन्य माध्यम वालेट, मोबाइल बैंकिङ, इन्टरनेट बैंकिङ, कनेक्ट आईपीएस, पोइन्ट अफ सेल्स, क्रेडिट कार्ड, डेबिट कार्ड, प्रिपेड कार्डलगायतबाट हुने कारोबारसमेत बढेको छ। राष्ट्र बैंकको तथ्यांकअनुसार एकै वर्षको अन्तरालमा मोबाइल बैंकिङमार्फत कारोबार रकम र प्रयोगकर्ताको संख्या ५१९ प्रतिशतले बढेको छ। असोजसम्मसम्ममा २ करोड ९ लाख ९३ हजार ग्राहकले मोबाइल बैंकिङ कारोबार गर्न आवेदन दर्ता गरेका छन्। उक्त ग्राहकबाट १ खर्ब ६२ अर्ब १३ करोड रुपैयाँबराबरको कारोबार मोबाइल बैंकिङमार्फत भएको छ। कारोबार रकममा पनि ८४८१ प्रतिशतले वृद्धि भएको छ। कनेक्ट आईपीएसमार्फत ४० लाख १३ हजार ३ सय पटक कारोबार हँदा ३ खर्ब ७ अर्ब २७ करोड रुपैयाँ कारोबार भएको छ। यो कारोबार रकम गत वर्षको भन्दा २८४९ प्रतिशतले बढी हो। गत वर्षको सोही अवधिमा ३५ लाख १० हजार पटकमा २ खर्ब ३९ अर्ब १४ करोड ८० लाख रुपैयाँको कारोबार भएको थियो। यसैगरी, वालेटमार्फत १५७६ प्रतिशतले कारोबारको संख्या बढेर १ कोड ५७ लाख ३० हजार हाराहारीमा पुगेको छ। उक्त संख्यामा १६ अर्ब ५६ करोड ८० लाख रुपैयाँको कारोबार भएको छ। यसैगरी डेबिट कार्ड, क्रेडिट कार्ड र प्रिपेड कार्डमार्फत हुने कारोबार पनि उल्लेख्य बढेको छ। तर डिजिटल उपकरणबाट कारोबार बढेसँगै चेकमार्फत हुने भुक्तानी भने घटेको छ। राष्ट्र बैंकको तथ्यांकअनुसार इलेक्ट्रोनिक चेक (ईसीसी) मार्फत हुने कारोबार संख्या मात्रै १९ प्रतिशतले घटेको छ। गत वर्षको असोजमा ११ लाख ६७ हजार ५ सय ५४ को संख्यामा भएको कारोबार संख्या घटेर ९ लाख ४५ हजार ६ सय ८६ मा सीमित भएको छ। संख्या घटेसँगै कुल कारोबार रकम पनि ३९७९ प्रतिशतले घटेको छ। गत वर्षको असोजमा ८ खर्ब ३२ अर्ब ८९ करोड ५० लाख रुपैयाँबराबरको कारोबार भएकोमा घटेर ५ खर्ब १ अर्ब ४७ करोड रुपैयाँमा सीमित भएको छ। कोरोना महामारीपछि डिजिटल कारोबार फस्टाउँदै गएको छ। अझ विद्युतीय कारोबार गर्ने छनोट धेरै पनि भएको छ। जसले गर्दा विस्तारै कागजी चेकमार्फत हुने कारोबारमा पनि कमी आएको देखिन्छ। यसैक्रममा विद्युतीय भुक्तानी पूर्वाधारमा भएको विकास, विद्युतीय भुक्तानी कारोबारका लागि गरिएको प्रोत्साहन र सर्वसाधारणको विद्युतीय भुक्तानी उपकरण प्रयोगमा बढ्दो अभ्यासका कारण विद्युतीय भुक्तानी कारोबार उल्लेखनीय रहेको केन्द्रीय बैंकको भनाइ छ। भुक्तानी प्रणाली विभागका कार्यकारी निर्देशक गुरुप्रसाद पौडेल विद्युतीय कारोबारलाई प्रोत्साहन गरेकाले कारोबार बढेको बताउँछन्।"
अर्घाखाँचीमा तयारी पूरा,"सन्धिखर्क : मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको तयारी पूरा भएको जिल्ला निर्वाचन कार्यालय अर्घाखाँचीले जनाएको छ। एक प्रतिनिधिसभा तथा दुईवटा प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारीसाधनको व्यवस्थापनलगायतका काम पूरा भएको निर्वाचन कार्यालयले जनाएको छ। निर्वाचनमा खटिएका कर्मचारी तथा सुरक्षाकर्मीलाई आवश्यक निर्वाचन सामग्रीसहित सम्बन्धित मतदानस्थल पठाइएको जिल्ला निर्वाचन अधिकारी सुरेश भण्डारीले जानकारी दिए। ३ नगरपालिका र ३ गाउँपालिका गरी ६ स्थानीय तह रहेको जिल्लामा ९७ मतदानस्थल, २ सय २ मतदान केन्द्र र एउटा अस्थायी मतदान केन्द्र तोकिएका छन्। एउटा अस्थायी मतदान केन्द्रबाट कर्मचारी, नेपाली सेना, नेपाल प्रहरी तथा कारागारमा रहेका कैदीले मताधिकार प्रयोग गर्ने मुख्य निर्वाचन अधिकृत एवं जिल्ला न्यायाधीश श्रीकृष्ण भट्टराईले जानकारी दिए। कर्मचारी, सुरक्षाकर्मी र कैदीले प्रतिनिधिसभाको समानुपातिकतर्फ मात्र मतदान गर्न पाउने व्यवस्था छ। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्मचारी, जनपथ र म्यादी गरी २ हजार ५ सय सुरक्षाकर्मी परिचालन गरिने डीएसपी मुकुन्द रिजालले जनकारी दिए। यस्तै निर्वाचनका लागि १ हजार १८ जना कर्मचारी खटिने जनाइएको छ। आसन्न निर्वाचनमा अर्घाखाँचीका १ लाख ६४ हजार ७ सय ७८ मतदाताले मताधिकार उपयोग गर्ने जिल्ला निर्वाचन कार्यालय अर्घाखाँचीका सूचना अधिकारी रबि अर्यालले जानकारी दिए।"
निर्वाचन स्थलमा खटिए कर्मचारी,"तानसेन : मंसिर ४ गते हुने प्रतिनिधि र प्रदेशसभा निर्वाचनका लागि पाल्पाका मतदान अधिकृत, सहायक मतदान अधिकृत, सहायक कर्मचारी र सुरक्षाकर्मीहरू मतपत्र बोकी मतदान स्थलमा खटिएका छन्। निर्वाचन अधिकृतको कार्यालय, जिल्ला निर्वाचन कार्यालयबाट मतदानका लागि चाहिने मतपत्रसहित ५८ प्रकारका आवश्यक सामग्री बुझेर कर्मचारी, सुरक्षाकर्मीहरू आआफ्नो मतदान केन्द्रमा खटिएका छन्। बिहीबार पाल्पामा मुख्य निर्वाचन अधिकृतको कार्यालय र निर्वाचन अधिकृत कार्यालयमा निकै भीडभाड देखियो। निर्वाचनमा मतदान अधिकृत, सहायक मतदान अधिकृत, कर्मचारी, सुरक्षाकर्मीहरू मतपत्रसहित आवश्यक सरसमान बोकेर सहर छोडी गाउँगाउँका मतदान स्थलमा खटिएका छन्। मतदान केन्द्रमा कर्मचारी, सुरक्षाकर्मी, फरक केन्द्रका कर्मचारीहरू बैठक बसी कार्यविभाजन गरेको र मतदान स्थलमा विभिन्न किसिमका सूचना टास गर्ने तिनाउँ गाउँपालिका५ पृथ्वी प्रकाश मावि कोल्डाँडामा खटिएका मतदान अधिकृत डिल्लीराज गैरेले बताए। बिहीबार बेलुकासम्म पाल्पाका ११८ मतदान स्थलका २४६ केन्द्रमा मतपत्रसहित आवश्यक सरसमान लिएर पुगेका छन्। पाल्पाका अति दुर्गम क्षेत्रका मतदान अधिकृतहरू बुधबार नै मतदान स्थलमा पुगिसकेका छन्। मतदान स्थलमा पुगिसकेपछि मतदान स्थलका अन्य केन्द्रहरूसँग पनि सामूहिक बैठक बस्ने, मतदान स्थलमा विभिन्न प्रकारका सूचनाहरू टाँस गर्ने, सर्वदलीय बैठकका लागि स्थानीय स्तरमा रहेका राजनितिक दलहरूसँग पत्राचार गर्नेलगायतका काम गरेको रैनादेवी छहरा गाउँपालिका७ गहते मावि मतदान स्थलमा खटिएका मतदान अधिकृत भरत आचार्यले बताए। बिहीबार २ सय ४६ वटै मतदान केन्द्रका मतदान अधिकृतहरू मतदान स्थलमा पुगेका छन्।"
"जहाँ चुनाव के हो, थाहा छैन","मकवानपुर (कैलाश) : हावा र पानी सहजै भित्र छिर्ने सानो झुपडी। निहुरिएर हिँड्नुपर्ने साँघुरो झुपडीभित्र दुई छोराछोरीसहित बिन्दुमाया चेपाङ साँझको छाक कसरी टार्ने भन्ने चिन्तामा छिन्। चुल्हो बाल्न मजदुरी गर्न गएका बुवा राजकुमार चेपाङको प्रतीक्षामा डेढ वर्षीय छोरा सोमलाल र पाँच वर्षीया छोरी अनिताको आँखा रसाइरहेको छ। तर, भोकाएका छोराछोरीको पेट भर्ने बिन्दुमायासँग कुनै उपाय छैन। मकवानपुरको पश्चिम कैलाश गाउँपालिका २ घरेडी गाउँमा उनी तेस्रो सन्तानलाई जन्म दिने तयारीमा छिन्। उमेरले खर्भरै २४ टेकेकी बिन्दुमाया झट्ट हेर्दा ४० कटेकी जस्तै देखिन्छन्। जंगल छेउ एकान्तको बसाइँ र कठोर जीवन संघर्ष भोगिरहेकी बिन्दुमायाले घरेडी गाउँभन्दा बाहिरको संसार देखेकी छैनन्। उनले मुस्किलले यो वर्षात् कटाइन्। ठूलो पानी पर्दा घरभित्र सहजै पानी छिर्ने गरेको छ। पानी पर्दा घरभित्रै पानी छिर्छ, ठूलो पानी पर्दा प्लास्टिक ओडेर बस्छौं, उनले भनिन्, राम्रो घर नहुँदा बालबच्चा जोगाउनै गाह्रो भयो। जाडो महिना बढ्दै जाँदा उनलाई बिहान बेलुकीको छाक टार्नेसँगै रात कसरी कटाउने भन्ने चिन्ताले सताएको छ। वर्षौं पुरानो कपडाले चारैतिर खुला रहेको झुपडीमा चल्ने चिसो सिरेटो थेक्दैन। यही चिसोले तीन वर्ष अघि उनको एक सन्तान खोसेर लग्यो। राम्ररी नेपाली भाषा नबुझ्ने बिन्दुमायाले भनिन्, चिसो बढेपछि राती सुत्न सकिँदैन, आगो तापेर रात कटाउँछौं। छोराछोरीका लागि पनि उनले तीन वर्षयता नयाँ कपडा किनिदिन सकेकी छैनन्। गाउँलेका छोराछोरीले लगाएर दिएका पुराना कपडाहरूले छोरा छोरीको आत ढाकिदिने गरेकी छन्। मंगलबार अन्नपूर्णकर्मी उनको घर पुग्दा चिसो छल्न घाम तापिरहेकी थिइन्। एलानी जमिनमा बसोबास गर्दै आएका उनको परिवारले करिब पाँच रोपनी पाखोबारीमा कोदो रोपेको छ। तर, बाँदरबाट जोगाउन मुस्किल छ। आफू सुत्केरी हुँदा खानका लागि भनेर उनले करिब डेढ सय घोगा मकै बचाएर राखेकी छिन्। अन्न सकिसक्यो, मकै, कोदो रोपे पनि बाँदरले खाएर सकाइदिन्छ, उनले दुखेसो पोखिन्, तीन महिना जति बारीको कोदो मकैले पुग्छ अरू समय मजदुरी गरेर खाने हो। श्रीमान्ले कमाएर नल्याएको दिन परिवार भोकै हुने गरेको छ। श्रीमान्ले ज्याला मजदुरी गरेर कमाएको पैसा पनि बाटैमा जाँडरक्सी खाएर सकाउँदा उनलाई असैह्य पीडा हुन्छ। उनी आफैं बालबच्चा छिमेकमा छाडेर कहिलेकाहीँ मजदुरी गर्न जान्छिन्। घर पनि छैन, खानेकुरा पनि छैन, उनले दुखेसो पोखिन्, यस्तै बानी परिसक्यो, हुँदा खाने, नभए के गर्नु। राजकुमारको उनी कान्छी श्रीमाती हुन्। जेठी श्रीमतीबाट उनकी दुई छोरी छन्। छरछिमेकको जस्तै घामपानी र चिसोबाट बच्ने घर बनाउने बिन्दुमायाको सपना छ। तर, उनको मीठो सपना पूरा हुन सकेको छैन। श्रीमान्को कमाइले खान पनि मुस्किल छ, उनले भनिन्, घर बनाउन अन्य आम्दानी छैन। उनका छिमेकी बाबु चेपाङले अन्य सहयोग जुटे गाउँलेले काठपात सहयोग गर्ने बताए। हामी पनि उस्तै छौं, घर नै बनाइदिन त सक्दैनौं, अन्य केही सहयोग भए हामी गाउँलेले काठपात सहयोग गर्ने सोच बनाएका छौं। आफू निरक्षर भए पनि बिन्दुमायाले छोरीलाई यो वर्षबाट सानोडाँडाखर्कस्थित प्राथमिक विद्यालयमा भर्ना गरिदिएकी छिन्। तर, नेपाली भाषा नबुझ्दा उनकी छोरी अनितालाई पढ्न समस्या छ। चेपाङ भाषामात्र बुज्छन्, नेपाली भाषा सिकाइरहेका छौं, शिक्षक बाबुराम घलानले भने, भाषा नबुझ्दा पढाउन समस्या छ। १४ वर्षमा विवाह गरेकी बिन्दुमायाले आफू किशोरी र युवा भएको पत्तै पाइनन्। एकैपटक आमा बनेकी उनी बाहिरी संसारबारे बिल्कुलै बेखवर छिन्। गाउँका घरछिमेकबाहेक अन्य नयाँ व्यक्ति नदेखेकी उनले आउँदै गरेको निर्वाचनबारे पनि सुनेकी छैनन्। निरक्षर उनको नागरिकता पनि छैन। चुनावबारे थाहा छैन, नेता पनि देखेको छैन, उनले भनिन्। उनका श्रीमान्ले पनि हालसम्म मतदान गरेका छैनन्। बिन्दुमायालाई नेता हेर्ने भने रहर छ। चुनाव भनेको के हो, मलाई थाहा छैन, उनले लजाउँदै भनिन्, गाउँमा नेताको कुरा गरेको सुनेको छु, तर देखेको छैन। चुनावबारे बेखवर घरेडीबासी घरेडी गाउँका प्रायः स्थानीय निर्वाचनबारे अनविज्ञ छन्। गाउँपालिकादेखि प्रतिनिधिसभासम्मका कुनै पनि नेतृत्वले हालसम्म यो गाउँमा पाइला टेकेको छैन। बिन्दुमायाका छिमेकी रामकुमार प्रजा र उनकी श्रीमती सम्झना प्रजाले पनि हालसम्म मतदान गरेकी छैनन्। नागरिकतासमेत नबनाएकी उनीहरूलाई पनि चुनावबारे थाहा छैन। चुनाव भन्ने सुनेको छु, तर कस्तो हुन्छ थाहा छैन, उनले भनिन्। उनीहरूलाई मतदान गरेर के हुन्छ भन्नेसमेत थाहा छैन। हाम्रो गाउँमा अहिलेसम्म कोही नेता भोट माग्न पनि आएका छैनन्। अरू बेला पनि आएका छैनन्, स्थानीय बाबु प्रजाले भने, तर मैले चै भोट चै हालेको छु। यहाँ कोही भोट माग्न पनि नआउने र नेता पनि नआउने भएकाले चुनावबारे धेरैलाई थाहा नभएको उनले बताए। घरेडी गाउँमा १६ चेपाङ परिवारको बसोबास छ। दुई पटक मतदान गरेका स्थानीय ६५ वर्षीय विष्णुराम प्रजाले पनि आफूले मतदान गरेको नेता अहिलेसम्म देखेका छैनन्। भोट त मैले दुई पटक हालिसकेँ, नेता पनि देखेको छैन, गाउँमा विकास पनि छैन, उनले भने, कोही चिनेको छैन, कहाँ गएर विकास माग्नु। धेरैले नागरिकता समेत नबनाएकाले चुनावबारे जानकारी नभएको विष्णुरामले बताए। नागरिकता नभई भोट हाल्न पाइँदैन, यहाँ कोही भोट माग्न पनि आउँदैन, उनले भने, त्यसैले धेरैले नागरिकता पनि बनाएका छैनन्। जंगलबीच रहेको चेपाङ बस्तीका प्रायः सबै परिवार ज्याला मजदुरीमा निर्भर छ। सुक्खा पाखो बारीमा उब्जनी गरेको अन्नले वर्षभरि खान पुग्ने यहाँ कुनै पनि परिवार नभएको स्थानीय शिक्षक घलानले बताए। अलेली लगाएको अन्नबाली पनि बाँदरले राख्दैन, उनले भने, यहाँसम्म नेताको पनि ध्यान गएको छैन, उनीहरूको राज्यसँग पहुँच पनि छैन। पढाइबारे महत्व बुझाएपछि यहाँका बालबालिकालाई भने अभिभावकले विद्यालय पठाउन थालेको उनले बताए। घरेडी गाउँबाट विद्यालय पुग्न एक घण्टा हिँड्नुपर्छ। प्रायः निरक्षर यो गाउँ पुग्न पूर्वपश्चिम राजमार्गस्थित मनहरी बजारबाट चार घण्टाको मोटर यात्रा हुँदै थप एक घण्टा हिँड्नुपर्छ। तर, हिउँदमा मात्र मोटर चल्ने गरेको छ। यो गाउँ पुग्न सानो डाँडाखर्कबाट तत्कालीन जिल्ला विकास समितिको सहयोगमा सडकको ट्रयाक खोलिएको छ। तर, स्तरीकरणको अभावमा गोरेटो बाटोका रूपमा मात्र सडक प्रयोग भइरहेको छ। पहुँच हुनेलाई मात्र सुविधा २०३४ सालबाट चेपाङ समुदायको समृद्धि र उत्थानका लागि प्रजा विकास कार्यक्रम लागू भएको थियोे। तर, यो कार्यक्रम २०७४ बाट सरकारले खारेज गरेको छ। तत्कालीन जिल्ला विकास समितिमार्फत सञ्चालित यस कार्यक्रमबाट चेपाङ बालबालिकालाई छात्रवृत्ति वितरण, खानेपानी, सिँचाइलगायतका काम गरिन्थ्यो। सँगै बिपन्न समुदायका लागि चेपाङ आवास कार्यक्रमअन्तर्गत घर नभएका चेपाङ परिवारलाई घर बनाइदिने अभियान सरकारले सञ्चालन गरे पनि हाल रोकिएको छ। चेपाङका लागि मात्र केन्द्रित यो कार्यक्रम अहिले जनता आवास कार्यक्रमको नाममा बिपन्न नागरिकहरूका लागि सञ्चालित छ। तर, लालपुर्जा भएको जमिन चाहिने कार्यविधि र सरकारसँग पहुँच नभएका भीरपाखामा बस्ने बिपन्न चेपाङहरूले यो सुविधा पाउन सकेका छैनन्। यो कार्यक्रमले बिन्दुमाया जस्ता एलानी जमिनमा बसोबास गर्दै आएका बिपन्न चेपाङहरूले सुविधा पाउन सकेका छैनन्। चेपाङ आवास कार्यक्रमबाट हालसम्म ३७ सय परिवारले घर पाएको नेपाल चेपाङ संघका केन्द्रीय अध्यक्ष गोविन्दराम चेपाङले बताए। अझै घर बनाउन नसक्ने ८ हजार जति परिवार छन्, तर उनीहरूसँग लालपुर्जा छैन, उनले भने, सरकारले कार्यविधि परिवर्तन नगरेसम्म साँच्चिकै बिपन्न चेपाङले घर पाउँदैनन्, लालपुर्जा हुने अलि बाठो चेपाङले मात्र अहिलेसम्म सुविधा पाएका छन्। चेपाङ जातिको मकवानपुरसँगै चितवन, धादिङ, गोरखा र केही संख्यामा लमजुुङ र तनहुँमा बसोबास छ। कार्यविधिले घर बनाउन लालपुर्जा भएको जमिन माग्छ, तर अझै पनि ७० प्रतिशतभन्दा बढी चेपाङ समुदायको आफ्नो जग्गाधनी पुर्जा छैन, बागमती प्रदेश सरकारका भौतिक पूर्वाधार विकास राज्यमन्त्री सन्तबहादुर प्रजाले भने, यो कार्यक्रम राज्यले कटौती गरिसकेको थियो, हामीले पहल गरेर पुनः निरन्तरता दिन बजेटको काम अघि बढाएका छौं। अझै पनि आफ्नो बारीको उब्जनीले वर्षभरि खान पुग्ने परिवार न्युून मात्रामा छन्। अधिकांश चेपाङ परिवार ज्याला मजदुरीमा निर्भर छन्। बिपन्नलाई सधैं उधारो आश्वासन चेपाङ समुदायको जनसंख्या करिब एक लाख रहेको नेपाल चेपाङ संघको अनुमान छ। तीमध्ये करिब ५० प्रतिशत मतदाता रहेको संघले जनाएको छ। तर, बिपन्न चेपाङ समुदायमाथि प्रत्येक निर्वाचनमा आश्वासनका दर्जनौं पोका छाडेर उम्मेदवारहरूले मत लैजाने गरेका छन्। भोट बैंकका रूपमा मात्र चेपाङ समुदायलाई प्रयोग गरिएको चेपाङ अगुवाहरूको गुनासो छ। यो पटक दलहरूले चेपाङहरूलाई घर बनाइदिने, रोजगारी दिने, शिक्षा र स्वास्थ्यमा सरल सुविधा दिनेलगायतका आश्वासन दिँदै मत मागेका छन्। नेपाल चेपाङ संघका अध्यक्ष गोविन्द चेपाङले भने, हाम्रो समुदायलाई भोट बैंकका रूपमा मात्र प्रयोग गरिएको छ, कुनै पनि पार्टीले राजनीतिमा स्थान दिने कुरामा होस् वा विकासका कुरामा होस् हामीलाई पछि पारेको छ। निर्वाचन जितेपछि राजनीतिक दल र नेताहरूले चेपाङ समुदायको दुःख नबुझेको उनको भनाइ छ। नौं चेपाङ समानुपातिक सूचीमा बिभिन्न राजनीतिक दलले यो पटक ९ जना चेपाङलाई समानुपातिक सूचीमा राखेको निर्वाचन आयोगको तथ्यांक छ। प्रतिनिधिसभा र प्रदेशसभा निर्वाचन २०७९ मा प्रतिनिधिसभा सदस्यको समानुपातिक सूचीमा नेकपा माओवादी केन्द्रले चितवनका भरतलाल चेपाङ र राष्ट्रिय स्वतन्त्र पार्टीले मकवानपुरका नौरमान चेपाङलाई राखेको छ। त्यस्तै प्रदेशसभा सदस्यको समानुपातिक सूचीमा नेकपा एमालेले चितवनकी सुनिमाया चेपाङ, राष्ट्रिय नागरिक पार्टीले धादिङकी सानुमाया चेपाङ, राष्ट्रिय समानता पार्टीले काठमाडांैका एकबहादुर चेपाङ, नेमकिपाले चितवनकी लक्ष्मी चेपाङ, मोहनबहादुर चेपाङ, नौलो जनवादी पार्टीले चितवनकी सन्ध्या प्रजा र नेकपा एकीकृत समाजवादीले मकवानपुरका कृष्णबहादुर प्रजालाई समानुपाति सूचीमा राखेको छ। समानुपातिक सूचीमा नाम राखेर दलहरूले चेपाङ समुदायको भोट लिने तर सांसद नबनाउने परिपार्टी यो पटक पनि कायमै छ, संघका केन्द्रीय अध्यक्ष चेपाङले भने, ठूला साना सबै दलले हाम्रो समुदायलाई भोट बैंक मात्र बनाएको छ। चेपाङ समुदायबाट हालसम्म तीन जना सांसद बनेका छन्। २०६४ मा नेकपा एमालेले संघका केन्द्रीय अध्यक्ष गोविन्दराम चेपाङ, नेकपा माओवादी केन्द्रले गोर्खाकी माया चेपाङलाई संविधाससभा सदस्य बनाएको थियो। नेपाली कांग्रेसले मकवानपुरका सन्तबहादुर चेपाङलाई २०७४ मा बागमती प्रदेशसभाको सदस्य बनाएको हो। उनी हाल बागमती प्रदेश सरकारका भौतिक पूर्वाधार विकास राज्यमन्त्री छन्।"
जनताको रोजाइ : नेताको क्षमता र आचरण,"काठमाडौं : लोकतन्त्रको मुख्य आधारस्तम्भ हो, आवधिक निर्वाचन। जनताले आफ्ना लागि आफैंले आफूमाथि शासन गर्न चुनाव प्रणालीको प्रयोग गर्छन्। त्यसैकारण, जनता मंसिर ४ को आमनिर्वाचनको महासंग्राममा होमिन तयार छन्। तर, जनताका केही असन्तुष्टि छन्, केही सुझाव पनि। अन्नपूर्ण पोष्ट्ले ७७ वटै जिल्लाका मतदातासँग गरेको सर्वेक्षणमा देश विकास नभएको, भ्रष्टाचार मौलाएको, दलहरूले पुरानै उम्मेदवार खडा गरेको भन्दै मतदाताले असन्तुष्टि जनाएका छन्। अब भने उम्मेदवारको क्षमता र आचरण हेरेर मतदान गर्ने अधिकांशको मत छ। निर्वाचन प्रणालीमा सुधार हुनुपर्ने, निर्वाचनपछि देशले काँचुली फेर्नुपर्ने अधिकांशको धारणा छ। मुलुकको राजनीतिमा त्याग, तपस्या, इमान्दारिता, नैतिकता छायामा पर्दै गएको छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त भइरहेका छन्। आफू जस्तोसुकै भए पनि समाजले नेता र नेतृत्वमा उच्च आचरण खोज्छ। अन्नपूर्णको सर्वेक्षणमा अधिकांशले निर्वाचनबाट आचरणयुक्त नेता छान्न खोजेको जवाफ दिएका छन्। तपार्इं कसलाई भोट दिन चाहनुहुन्छ ? भन्ने प्रश्नको जवाफमा ४८५ प्रतिशतले राम्रो आचरण भएको उम्मेदवार भन्ने जवाफ दिएका छन्। यस्तै मेरो क्षेत्रलाई मदत गर्न सक्ने शक्तिशाली उम्मेदवार भन्नेको संख्या ३५४ प्रतिशत छ। मेरो पार्टीका उम्मेदवार भन्नेको संख्या निकै कम अर्थात् ७ दशमलव ५ प्रतिशत मात्रै मत छ। यस्तै, ३६४ प्रतिशत उत्तरदाताले नेताको क्षमता लाई उम्मेदवारको मापदण्ड बनाउने मत दिएका छन्। उम्मेदवार छनोटसम्बन्धी तपाईंको मादपण्ड के हो ? भनी प्रश्न सोधेको थियांै। जसमा, २३३ प्रतिशतले नेताको विगतको कार्यसम्पादन र २१५ प्रतिशतले उम्मेदवारका योजना हेरेर मत दिने बताएका छन्। ९९ प्रतिशतले भने व्यक्तित्व हेर्ने भनेका छन्। प्राध्यापक एवं पूर्वराजदूत डालोकराज बराल एउटै व्यक्तिबाट आजित भएपछि जनताले नयाँ मान्छे खोज्नु स्वाभाविक भएको बताउँछन्। तर, अनुहार मात्रै नयाँ भएर हुँदैन, बराल भन्छन्, विचार पनि नयाँ चाहिन्छ। नेता खराब भए भन्दैमा व्यवस्थालाई दोष देखाउन भने नमिल्ने डा बरालको भनाइ छ। नेता आचरणले चल्ने हो। तर, कुर्सीतन्त्र हावी भयो, उनी भन्छन्। सर्वेक्षणमा सहभागी ४६२ प्रतिशत उत्तरदाताले निर्वाचनले उत्साहित बनेको प्रतिक्रिया दिएका छन्। लोकतन्त्रलाई परिस्कृत, उन्नत र समुन्नत बनाउन आवधिक निर्वाचन अनिवार्य भएको उनीहरूको भनाइ छ। ३९६ प्रतिशत उत्तरदाताले निर्वाचनप्रति ठीक ठीकै उत्साहित भएको मत दिएका छन्। १४ दशमलव १ प्रतिशतले भने उत्साही नभएको जवाफ दिएका छन्। प्राध्यापक बराल भन्छन्, मतदाताले उम्मेदवार राम्रोसँग चिनेर जानेर हराउने र जिताउने गर्नुपर्छ। जनताले राम्रो मान्छे छान्न सक्नुपर्छ। सर्वेक्षणमा सहभागी दुईतिहाइले नेताको अनुहार फेर्ने चाहना व्यक्त गरेका छन्। सधैंभरि उही अनुहारका उस्तै शैली र व्यवहारप्रति सर्वसाधारण सन्तुष्ट छैनन् भन्ने यसले देखाउँछ। यसैकारण स्थानीय निर्वाचनमा जनताले धरानदेखि काठमाडौं हुँदै धनगढीसम्म स्वतन्त्र उम्मेदवारलाई जिताए। प्रतिनिधिसभा र प्रदेशसभामा पनि बग्रेल्ती स्वतन्त्र छन्। देश र जनताका पक्षमा काम नगरे पनि दलहरूले पुरानै अनुहारलाई मैदानमा उतार्दा जनता असन्तुष्ट छन्। सर्वेक्षणमा सहभागी झन्डै ७५ प्रतिशतले अघिल्लो पटक मत दिएका नेतालाई यसपटक मत नदिने बताएका छन्। के तपाईं पछिल्लो चुनावमा मतदान गरेको व्यक्तिलाई नै भोट दिनुहुन्छ ? भन्ने प्रश्न सोधेका थियौं। ७४ दशमलव २ प्रतिशतले दिन्न भन्ने मत दिएका छन्। २५ दशमलव ८ प्रतिशतले मात्रै दिन्छु भनेका छन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको भन्दै विज्ञहरू चिन्ता व्यक्त गर्छन। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। ठूल्ठूला भोज, भतेर, मतदातालाई पैसा बाँड्ने, पर्चा पम्पलेट टास्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। मुलुकमा पटकपटक राजनीतिक आन्दोलन भए। संविधान फेरिए, व्यवस्था परिवर्तन भए। तर, जनताको अवस्था भने सधैं उस्तै रह्यो। चुनावका मुखमा सबै दलले आर्थिक विकास र समृद्धिको गफ गर्छन्। तर, सत्तामा पुगेपछि च्वाट्टै बिर्सने गरेको जनताको आरोप छ। अबको चुनावबाट जनताले आर्थिक समृद्धिमा जोड दिएका छन्। सर्वेक्षणमा सहभागी ५१३ प्रतिशतले राष्ट्रको समग्र विकासमा जोड दिएका छन्। उम्मेदवारले के गरून् भन्ने चाहनुहुन्छ भन्ने प्रश्नमा सबैभन्दा बढीले राष्ट्रको समग्र विकास भन्नेमा मत दिएका छन्। यस्तै, शिक्षा र स्वास्थ्यमा काम गरून् भन्ने मत दिएका छन्। त्यसपछि आर्थिक विकास र पूर्वाधार विकासमा उम्मेदवारले जोड गरून् भन्ने मतदाताको भनाइ छ। अर्थविद् डा डिल्लीराज खनाल चुनावपछि पनि राजनीति अस्थिर र मिलीजुलीको सरकार बन्यो भने अर्थतन्त्रले गति नलिने बताउँछन्। कसैले पनि बहुमत नल्याए मिलीजुली सरकार बन्छ, डा खनाल भन्छन्, त्यस्तो भयो भने जोडघटाउको राजनीति चल्छ। अहिले जसरी अर्थतन्त्र ओझेलमा परेको छ। त्यसै अनुरूप अघि बढ्छ। आर्थिक समृद्धिमा नेताहरूको ध्यान जादैँन। पूर्वअर्थसचिव रामेश्वर खनाल सुशासनको अभावमा भ्रष्टाचारले देश विकास गर्नमा रोक लगाएको बताउँछन्। देशको राजस्व १८ प्रतिशत कम उठेको छ, पूर्वअर्थसचिव खनाल भन्छन्, राजस्व कम हुँदा आयोजना सञ्चालन गर्न पर्याप्त नहुन सक्छ। बाटो विकास भएन। रोजगारी भएन, विदेश जानुपर्यो भन्ने सवाल जनताले उठाइरहेका छन्। संविधानविद् डा विपिन अधिकारी देश बिग्रनुमा राजनीतिक दल मुख्य जिम्मेवार भएको बताउँछन्। हाम्रो राजनीति, कर्मचारीतन्त्र र अपराधीले देश चलाइरहेका छन्, संविधानविद् अधिकारी भन्छन्, देश बिग्रनुमा राजनीतिक दलकै हात छ। देशको स्थितिप्रति अधिकांश मतदाताले असन्तुष्टि जनाएका छन्। दुनियाँले विकास गरेर आर्थिक रूपमा छलाङ मारे पनि देशको अवस्थामा सुधार नभएको भन्दै अधिकांशले निराशा व्यक्त गरेका छन्। त्यसैकारण जनतामा राजनीतिप्रति वितृष्णा बढ्दै गएको संविधानविद् विपिन अधिकारी बताउँछन्। छिटोछिटो परिवर्तन र विकासको चाहनाका कारण जनताले हरेक निर्वाचनमा फरकफरक दललाई बहुमत दिएर सत्तामा पुर्याएका छन्। तर, कुनै पनि दलले देशको काँचुली फेर्न सकेका छैनन्। आज हाम्रो देश जहाँ छ, यसमा कत्तिको सन्तुष्ट हुनुहुन्छ भनी सोधेका थियौं। ३५ दशमलव ९ प्रतिशतले धेरै सन्तुष्ट छैन भन्ने जवाफ दिएका छन्। यस्तै ३३ दशमलव ५ प्रतिशतले असन्तुष्ट छु भन्ने जवाफ दिएका छन्। १९ दशमलव १ प्रतिशतले अत्यधिक असन्तुष्ट छु भन्ने जवाफ दिएका छन्। र, १०१ प्रतिशले सन्तुष्ट छु भन्नेमा मत दिएका छन्। २००७ सालमा प्रजातन्त्रको स्थापनादेखि गणतन्त्रसम्म मुलुकमा कुनै पनि पार्टी नेतृत्वको सरकारले ५ वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिष्ट। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर, राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। अर्थविद् डा खनाल राजनीतिक दलप्रति जनताको आकर्षण बढ्न नसक्नु राम्रो नभएको बताउँछन्। दलहरूले प्रतिबद्धता पूरा गरेनन् डा खनाल भन्छन्, नेताहरू कमाउ धन्दामा लागे। जनता र मुलुकको अर्थतन्त्रको विषयमा ध्यान दिएनन्। सबै नीतिको मूल नीति राजनीति हो। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आगनबाट सेवा सुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। अधिकांश मतदाताले देशको अहिलेको अवस्था जस्ताको तस्तै हुनुमा राजनीतिज्ञहरू जिम्मेवार रहेको बताएका छन्। ३९४ प्रतिशतले नेताहरू अत्यधिक जिम्मेवार रहेको मत दिएका छन्। ३२९ प्रतिशतले जिम्मेवार छन् र २७६ प्रतिशतले धेरै जिम्मेवार छैनन् भन्ने मत दिएका छन्। दलप्रति मतदातामा असन्तुष्टि होला, पूर्वराजदूत नीलाम्बर आचार्य भन्छन्, निर्वाचन अस्विकार गरेको जस्तो लाग्दैन। प्रणालीप्रति वितृष्णा भन्न मिल्दैन। अहिलेका राजनीतिज्ञहरूले देशको भविष्य कोर्नेमा आशावादी छैन भन्ने मत धेरै छ। राजनीति र नेतृत्वप्रति जनताको यति धेरै अविश्वास हुनु पक्कै पनि लोकतन्त्रका लागि राम्रो नभएको जानकारहरू बताउँछन्। सर्वेक्षणका क्रममा ३९ प्रतिशतले अहिलेका नेताहरूले देश बनाउनेमा धेरै आशावादी छैन भन्ने मत दिएका छन्। ३८१ प्रतिशतले भने आशावादी छु भन्ने जवाफ दिएका छन्। १२६ प्रतिशतले निराश छु भन्ने मत दिएका छन्। ८३ प्रतिशतले अत्यधिक निराश छु भन्ने मत दिएका छन्। राजनीति अस्थिर भयो, नीलाम्बर आचार्य भन्छन्, सरकार टिक्न नदिने प्रवृत्ति देखियो। सत्ता स्वार्थ हावी भयो। तर, प्रणालीविरुद्ध जान खोज्नु भने राम्रो होइन। दलहरूमा सुशासन दिने सोच नहुँदा जनतामा निराशा छाएको पूर्वअर्थसचिव खनाल बताउँछन्। निर्वाचन प्रणाली सुधार्न सुझाव मिश्रित निर्वाचन प्रणाली सुधार गर्नुपर्ने अधिकांश मतदाताको सुझाव छ। प्रतिनिधिसभा प्रदेशसभामा ६० प्रतिशत प्रत्यक्ष र ४० प्रतिशत समानुपातिकबाट निर्वाचित हुन्छन्। यो प्रणालीका कारण कुनै एक दलको बहुमतको सरकार बन्ने सम्भावना न्यून हुन्छ। प्रत्यक्षमा कुनै दलले बहुमत ल्याए पनि समानुपातिकमा बहुमत आउन कठिन छ। त्यसैकारण स्थिर सरकार बन्ने सम्भावना कम हुन्छ। धेरै पार्टी मिलेर सरकार बनाउँदा सरकार नै अस्थिर हुने, जनमतविपरीत सरकार बन्ने, सरकार टिकाउन अनेक असंसदीय खेल हुने, सरकार टिकाउने र भत्काउने कामले मात्रै प्रश्रय पाउने हुन्छ। आर्थिक विकास र समृद्धिको यात्रालाई भुलेर दलहरू सत्ता जोडघटाउमा मात्रै केन्द्रित हुन्छन्। त्यसैकारण जनताले बलियो सरकारको खोजी गरेका छन्। त्यसका लागि निर्वाचन प्रणालीमा सुधारको खोजी गरेका छन्। हुन त माओवादी केन्द्र, एकीकृत समाजवादी र जसपाले चुनावी घोषणापत्रमै चुनाव प्रणाली परिवर्तनको विषय उठान गरेका छन्। माओवादी र जसपाले शासकीय स्वरूप नै परिवर्तन हुनुपर्ने धारणा सार्वजनिक गरेका छन्। एकीकृत समाजवादीले भने यो चुनाव प्रणाली खर्चिलो, महँगो र अव्यावहारिक भएको भन्दै परिवर्तन हुनुपर्ने धारणा सार्वजनिक गरेको छ। सर्वेक्षणमा सहभागी १७८ प्रतिशतले मात्रै अहिलेको निर्वाचन प्रणालीप्रति सन्तुष्ट भएको जवाफ दिएका छन्। ३० दशमलव ८ प्रतिशतले खुसी छैन भन्ने जवाफ दिएका छन्। ५१ दशमलव ४ प्रतिशतले भने ठीकै भन्ने जवाफ दिएका छन्। संविधानविद् अधिकारी निर्वाचन प्रणालीमा आमूल परिवर्तन हुनुपर्ने बताउँछन्। पैसा नभई निर्वाचन जित्ने देखिँदैन, अधिकारी भन्छन्, सेवाभावले निर्वाचन गर्ने अवस्था हराउँदै गएको छ। चुनावमा लागेको खर्च सरकारले दिने, गैरकानुनी खर्च गर्न नदिने बनाउन सकियो भने भ्रष्टाचार रोकिन्छ। मुलुकको अवस्था, दलहरूका पुरानै नीति र योजनाका कारण केही मतदाताले कुनलाई मतदान गर्ने भन्ने निर्णय गरिनसकेको बताएका छन्। तपाईंले कसैलाई भोट दिने निर्णय गरिसक्नु भएको छ ? भन्ने प्रश्नमा ६३८ प्रतिशतले छ भन्ने जवाफ दिएका छन्। २९३ प्रतिशतले छैन भनेका छन्। ६९ प्रतिशतले यसपटक भोटै हाल्दिन भन्ने जवाफ दिएका छन्। प्रश्न गर्न सक्ने भोटर हामीसँग छैनन्, संविधानविद् अधिकारी भन्छन्, आयोगले मतदाता शिक्षा र प्रजातान्त्रिक शिक्षा दिन सकेको छैन। यसो भए मात्र पद्धति बस्छ। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। त्यसैले नेतृत्व विकास जरुरी छ, संविधानविद् भीमार्जुन आचार्य भन्छन्, वैकिल्पक शक्तिको खोजी पनि भइरहेको छ। केही नयाँ दल र स्वतन्त्र पनि मैदानमा छन्। मतदाताले छनेट गर्न पाउने भएका छन्। कतिपय भोट हाल्नै चाहन्नन केही मतदाताले यसपटक भोट हाल्न नचाहेको धारणा सार्वजनिक गरेका छन्। संविधानविद् आचार्य यसपटकको चुनावमा मतदाताले प्रश्न सोध्न थालेकाले यसलाई राम्रो मान्नुपर्ने तर्क गर्छन्। यसअघि मतदाताले दलबाट काम नभएको, प्रतिनिधित्व नभएको जस्ता प्रश्न आएका थिएनन्, संविधानविद् आचार्य भन्छन्, यसलाई लोकतन्त्रको सुन्दर पक्ष मान्नुपर्छ। मतदाताको अधिकारको विषय पनि हो।"
मौन अवधि उल्लंघन गर्नेलाई तत्काल कारबाही,"काठमाडौं (अन्नपूर्ण) : प्रेस काउन्सिल नेपालले स्थिर समय (मौन अवधि)मा आचारसंहिता उल्लंघन गर्ने सञ्चार माध्यमलाई तत्काल कारबाही गर्ने र त्यसलाई लोककल्याणकारी विज्ञापन वितरणमा समेत कडाइ गर्ने जनाएको छ। काउन्सिलले मङ्सिर ४ गते हुने प्रतिनिधिसभा तथा प्रदेशसभाको निर्वाचनको प्रचारप्रसार गर्ने समय बिहीबार राती १२ः०० बजेसम्म रहेकोले तत्पश्चात् प्रसारजन्य सामग्री सम्प्रेषण नगर्न सञ्चार माध्यमहरूलाई सचेत गराएको हो। स्थिर समय सुरु हुनुभन्दा अघिसम्म सम्पन्न भएका राजनीतिक दलका कार्यक्रम, समाचार, तस्बिर, चुनाव चिन्ह अंकित झण्डाव्यानर, श्रव्यदृश्य लगायतका सामग्री समेटी सञ्चार माध्यमबाट प्रकाशनप्रसारण हुँदासमेत निर्वाचन आचारसंहिता उल्लंघन हुने हुँदा त्यस्तो कार्य नगर्ननगराउन हुन सम्बद्ध सबै पक्षसँग अनुरोध गरिन्छ काउन्सिलका सहप्रवक्ता एवं सूचना अधिकारी रामशरण बोहोराद्वारा जारी विज्ञप्तिमा उल्लेख छ। मतदान हुने दिनको अघिल्लो ४८ घण्टादेखि मतदानको दिन मतदान केन्द्र बन्द नहुन्जेलसम्म प्रचारप्रसारजन्य सामग्री, विज्ञापनलगायत राजनीतिक दल वा उम्मेदवारको पक्ष वा विपक्षमा टक सो, टिप्पणी, विश्लेषण, प्रश्नोत्तरजस्ता कार्यक्रम प्रकाशनप्रसारण गर्न पाइने छैन भन्ने निर्वाचन आचारसंहितामा व्यवस्था रहेको विज्ञप्तिमा उल्लेख छ। कतिपय सञ्चार माध्यमबाट मौन अवधि सुरु भएपछि पनि सो अघिको मिति राखेर सामग्री सम्प्रेषण गर्ने गरेको जनगुनासा आउने गरेको भन्दै काउन्सिलले सुक्ष्म ढंगबाट अनुगमन गरिरहेकाले त्यसतर्फ समेत सजगता अपनाउन आग्रह गरेको छ। स्थिर समय (मौन अवधि)मा आचारसंहिता उल्लंघन भएमा पत्रकार आचारसंहिता, २०७३ (पहिलो संशोधन, २०७६) र निर्वाचन आचारसंहिता, २०७९ को व्यवस्था बमोजिम तत्कालै कारबाही प्रक्रिया अवलम्बन गरिने छ विज्ञप्तिमा भनिएको छ, निर्वाचनका सन्दर्भमा देखिएका आचारसंहिता उल्लंघनका विषयलाई सञ्चार माध्यमको मूल्यांकनवर्गीकरण एवं लोककल्याणकारी विज्ञापनको भुक्तानीका लागि समेत आधारका रूपमा अभिलेखीकरण एवं सिफारिस गरिनेतर्फ समेत यसै विज्ञप्तिमार्फत् जानकारी गराइन्छ। काउन्सिलले आचारसंहिता पालनामा थप संवेदनशील, सजग र सचेत रहन सञ्चार माध्यम, आमपत्रकार, सञ्चारकर्मी, सामाजिक सञ्जालका प्रयोगकर्ताहरूमा विशेष अपिल गर्दै निर्वाचनको सन्दर्भमा निर्वाचनसम्बन्धी सामग्री सम्प्रेषण गरी जनतालई सुसूचित गर्न आमसञ्चार क्षेत्रले खेलेको महत्वपूर्ण भूमिकाको उच्च प्रशंसासमेत गरेको छ।"
"नेपालको निर्वाचनमा बेइजिङको गम्भीर चासो, भारतअमेरिका मौन","काठमाडौं : निर्वाचनको सन्निकट नेपालमा दुवै छिमेकतिरबाट उच्चस्तरीय राजनीतिक आउजाउ बाक्लै हुन्थ्यो। आफ्नो इन्ट्रेस्ट मा चलखेल चल्थ्यो। तर, यसपालि दृश्य फरक छ। कात्तिक २५ गते चिनियाँ संस्कृति तथा पर्यटन उपमन्त्री ली छ्युन काठमाडौं आएबाहेक कसैको औपचारिक आगमन खुलेको छैन। नेपालको संविधान लेखन प्रक्रियामा समेत विदेशी हस्तक्षेप भएको भन्ने गरिन्छ अझै। विगतमा केही राजनीतिक दल र तीनका नेताहरू चुनावमा टिकट लिन वा कुनै सामान्य सरुवाबढुवाको पावर लाउन विभिन्न दूतावास धाइहाल्थे। आफ्नो प्रभाव जमाउन र तत्कालीन फाइदाका लागि त्यसो गर्ने नेताहरू अहिले केही पाखा लागिसकेका छन्। केही टिकट पाएर पनि बाहिरी संरक्षण अभावमा निरीहजस्ता देखिएका छन्। खुसीको कुरा, हाम्रो चुनावमा यसपालि बाहिरी प्रभाव र दबाब देखिएको छैन। परराष्ट्रविद् दिनेशकुमार भट्टराईले निर्वाचन प्रक्रियामा विदेशीहरूको हस्तक्षेप नपाइएको बताए। भट्टराईले अन्नपूर्णसँग भने, निर्वाचन प्रक्रियामा देखिने गरी विदेशीहरूको हस्तक्षेप अहिलेसम्म भेटिएको छैन। भित्रभित्र के भइरहेको छ, त्यो त कसलाई थाहा हुन्छ र ? नेपालको राजनीतिक मामिलामा भारतको सबैभन्दा हस्तक्षेप हुने गरेको नेताहरू नै आरोप लगाउँछन्। निर्वाचन, सरकार गठन लगायतमा भारतले हस्तक्षेप गरेको भन्दै सार्वजनिक रुपमा शीर्ष नेताहरूले भाषण गरेका कैयौं उदाहरणहरू छन्। भारतपछि चीन, अमेरिका, युरोपेली युनियन आबद्ध मुलुकहरूबाट हस्तक्षेप हुने बताउँछन् उनीहरू। कतिपय निर्णय प्रक्रियामा विदेशीलाई सहभागी गराएको भन्दै आफू आफूमै नेताहरू झगडा गर्दै आएका पनि छन्। तर, यस चुनावमा भारत मौन छ। न उसले केही प्रतिक्रिया नै दिएको छ। छिमेकीका नाताले सामान्यबाहेक भारतले निर्वाचनबारे थप रणनीतिक चासो नलिएको राजनीतिक विश्लेषकहरूले बताएका छन्। चीनले भने यस घडी किन उपमन्त्री पठायो भन्ने प्रश्न उब्जिएको छ। चिनियाँ कम्युनिष्ट पार्टीको महासचिवमा सी चिनफिङ पुनः चुनिएपछि चीनबाट भएको यो उच्चस्तरीय भ्रमण हो। शुक्रबार नेपाल आएका ली शनिबार बालुवाटारस्थित चिनियाँ दूतावास गएका थिए। त्यहाँ उनले नेपालको पछिल्लो राजनीतिक अवस्था, निर्वाचन र संभावित निर्वाचन परिणामको जोडघटाउनको जानकारी लिएका थिए। नेपालस्थित चिनियाँ दूतावासको राजनीतिक ब्युरोलेले उपमन्त्री लीलाई नेपालको पछिल्लो राजनीतिक घटनाक्रममका बारेमा ब्रिफिङ गरेको स्रोतले बताएको छ। चीनले निर्वाचनपछि बन्ने संसद्का सांसदहरू बहुमत संख्यामा कम्युनिष्ट विचारधारा बोकेका व्यक्ति हुन् भन्ने चाहेको विश्लेषकहरूले दाबी गरेका छन्। त्यसो भए आफ्ना परियोजनाहरूको सहज कार्यान्वयन हुने र चिनियाँ प्रभावलाई बढवा दिन सकिने बेइजिङले चाहेको छ। लीले नेपाल बसाइका क्रममा सीमित राजनीतिक भेट गरेको बताइए पनि त्यसको आधिकारिक पुष्टि हुन सकेको छैन। निर्वाचन आयोगले आगामी आइतबार प्रतिनिधि र प्रदेशसभाको निर्वाचन गराउँदैछ। निर्वाचनको सबै प्रक्रिया पूरा भइसकेको आयोगले बताएको छ। प्रमुख निर्वाचन आयुक्त दिनेश थपलियाले केहीदिन अघि नेपालस्थित विदेशी नियोगका प्रतिनिधिहरूलाई निर्वाचन तयारीबारे ब्रिफिङसमेत गरेका थिए।"
निर्वाचनलाई निष्पक्ष रूपमा सम्पन्न गर्न दलहरूको ऐक्यबद्धता,"बैतडी : मतदान केन्द्रमा सर्वदलीय तथा सर्वपक्षीय बैठकहरू शुक्रबार सम्पन्न भएका छन्। बैतडीका २१० वटै मतदान केन्द्रमा बैठक सम्पन्न भएका हुन्। मंसिर ४ गते आइतबार हुने प्रदेश तथा प्रतिनिधिसभा सदस्यको निर्वाचनलाई निष्पक्ष रूपमा सम्पन्न गर्न विभिन्न निर्णय गरिएको सम्बन्धित मतदान केन्द्रका अधिकृतहरूले जनाएका छन्। मतदानको दिन अपनाउनुपर्ने सावधानी, पालना गर्नुपर्ने नियम लगायतका विषयमा राजनितिक दलका प्रतिनिधि तथा सरोकारवाला निकाय एकमत देखिएको र आवश्यक सुरक्षा सतर्कता पनि अपनाइएको सिगास२ स्थित अर्जुन माविमा रहेको मतदान केन्द्राका मतदान अधिकृत योगेशप्रसाद भट्टले बताए। मतदान केन्द्रको ३ सय मिटर वरपर राखिएका प्रचारप्रसारका सामग्री हटाउने, मदिरा पूर्ण रूपमा निषेध गर्ने, निर्वाचनलाई निष्पक्ष र विवादरहित बनाउने लगायतका निर्णय गरिएको छ।"
निर्वाचनका लागि देशभर ३४ हजार आठ सय ३८ सशस्त्र प्रहरी परिचालन,"काठमाडौं : आगामी मङ्सिर ४ गते देशभर हुन लागेको प्रतिनिधिसभा र प्रदेशसभा सदस्य निर्वाचनका लागि ३४ हजार आठ सय ३८ सशस्त्र प्रहरी परिचालन हुने भएको छ। निर्वाचनमा दोस्रो घेरामा रहने सशस्त्र प्रहरीले प्रतिनिधिसभा र प्रदेशसभा सदस्य निर्वाचनलाई स्वच्छ, शान्त र भयरहित रूपमा सम्पन्न गर्नका लागि देशभर उक्त सङ्ख्यामा जनशक्ति परिचालन गरेको हो। सशस्त्र प्रहरी बलका केन्द्रीय प्रवक्ता, प्रहरी वरिष्ठ उपरीक्षक पुरुषोत्तम थापाले मङ्सिर ४ गते हुन लागेको प्रतिनिधिसभा र प्रदेशसभा सदस्य निर्वाचनमा देशभरका एक सय ६५ वटै निर्वाचन क्षेत्रमा प्रहरी नायब उपरीक्षक (डीएसपी)को कमान्डमा निर्वाचन क्षेत्र सुरक्षा बेस तयार गरेको जानकारी दिए। जिल्ला निर्वाचन कार्यालय, मुख्य निर्वाचन अधिकृत, निर्वाचन अधिकृतको सुरक्षा गर्ने जिम्मा पाएको सशस्त्र प्रहरीले मोबाइल गस्ती, स्ट्राइकिङ, रिजर्भ र क्युआरटीसमेत खडा गरेको छ। यस्तै, जिल्ला कमान्ड पोष्ट, निर्वाचन सेलमा समेत सशस्त्रको टोली खटिने प्रवक्ता थापाले बताए। निर्वाचन नजिकिएसँगै सशस्त्र प्रहरीले सीमा नाकामा तैनाथी बढाउनाका साथै स्थिर अवधिमा हुनसक्ने निर्वाचन विरोधी गतिविधिको सूचना संकलनसमेत गरिरहेको छ। निर्वाचनका लागि गए राति १२ बजदेखि ७२ घण्टाका लागि सीमा नाका सिल भइसकेको छ। निर्वाचनको दिनमा सुरक्षित वातावरणमा आम मतदातालाई मतदान गर्ने व्यवस्था मिलाउनका लागि सशस्त्र प्रहरी मतदान केन्द्र र मतदानस्थलको बाहिरी घेरामा खटिनेछ। सशस्त्र प्रहरीले मतदान सकिएसँगै मतपेटिकालाई सुरक्षित तवरले मतगणनास्थलसम्म लैजानका लागि नेपाल प्रहरी र म्यादी प्रहरीलाई सघाउनेछ। यस्तै, मतगणना सुरु भएपछि मतगणनास्थलको बाह्य घेराको सुरक्षाको जिम्मेवारीसमेत सशस्त्र प्रहरीले लिएको प्रवक्ता थापाले बताए।"
हिउँ पन्छ्याउँदै कर्मचारीलाई मतदान केन्द्र पुर्याइयो,जोमसोम : मुस्ताङको वारागुङ मुक्तिक्षेत्र५ साङ्ता गाउँस्थित हिमाली आधारभूत मतदान केन्द्रमा शुक्रबार मात्रै कर्मचारी पुगेका छन्। निर्वाचन आयोगले तोकेको समयसीमाभन्दा एकदिन ढिलो गरी उनीहरू शुक्रबार मतदान केन्द्रसम्म पुगेका हुन्। मुस्ताङडोल्पा सडक माथिको करिव एकसय मिटर दूरीमा रहेको बाँक्लो हिउँ डोजर र सुरक्षाकर्मीको सहयोगमा हिउँ पन्छ्याउँदै उनीहरूलाई मतदान केन्द्रसम्म पुर्याइएको हो। सडक माथिको हिउँ पन्छ्याइएसँगै मतदानका लागि खटाइएका कर्मचारी केन्द्रमा पुगेका प्रमुख जिल्ला अधिकारी नेत्रप्रसाद शर्माले जानकारी दिए। उनका अनुसार उक्त मतदान केन्द्रमा मतदान अधिकृतसहित सात जना कर्मचारी र सात जना सुरक्षाकर्मी पुगिसकेको बताए। ३८ मतदान केन्द्रमा बिहीबार नै मतदान अधिकृतसहित कर्मचारी मतपत्र तथा सामग्री बुझेर सम्बन्धित मतदान केन्द्रमा पुगेका थिए।
भोट हाल्न गाउँ फर्किँदै मतदाता,जोमसोम : पोखरा तथा काठमाडौं बस्ने तथा जाडो छल्न बेसी झरेका मुस्ताङका मतदाता भोट हाल्न गाउँ फर्किएका छन्। आफ्ना रोजाइका उम्मेदवारलाई भोट हाल्न बुधबारदेखि बसको बुकिङ सुरु भएको मुस्ताङमुक्तिनाथ यातायातका कर्मचारी भरत बानियाले जानकारी दिए घाँसा प्रहरी चौकीका अनुसार कात्तिक ३० गतेदेखि विभिन्न सवारी साधन तथा पैदलयात्रा मार्फत घर फर्कनेको भीड लागेको छ। यो अवधिमा करिब २ हजार मतदाता गाउँ फर्किएका छन्। हवाइसेवा प्रयोग गर्नेको संख्या पनि बढेको छ। केही आफैं जिल्ला आएका छन् धेरैलाई राजनीतिक दलले ल्याएका छन्। मुस्ताङमा चार राजनीतिक दलका ९ उम्मेदवार चुनावी प्रतिस्पर्धामा छन्। मुस्ताङमा १० हजार ९५७ जना मतदाता छन्। मुस्ताङमा एक अस्थायीसहित ३९ मतदान केन्द्र छन्।
निर्वाचनमा ७१ प्रतिशत मत खस्छ : निर्वाचन आयुक्त तुलाधर,"नुवाकोट : निर्वाचन आयुक्त डा जानकीकुमारी तुलाधरले मंसिर ४ गतेको प्रतिनिधि तथा प्रदेश सभा निर्वाचनमा देशभर ७१ प्रतिशत मत खस्ने अनुमान गरिएको बताएकी छन्। उनले यस निर्वाचनमा बढीभन्दा बढी मतदाताले आफ्नो मताधिकार उपभोग गर्नेसमेत बताइन्। सर्वसाधारणको मताधिकारको सम्मान गरेर बढीभन्दा बढी मत खस्ने वातावरण सिर्जना गर्न उनले मतदानमा खटिएका अधिकारीहरूलाई निर्देशन दिइन्। उनले मतदानमा खसेको मत बदर नहोस् भन्ने आयोगको लक्ष्य रहेको उल्लेख गर्दै सञ्चारजगतले निर्वाचनलाई सफल बनाउन भूमिका खेलेकोसमेत बताइन्। बदर मत घटाउने कार्यमा सघाउन समुदायस्तरमा मतदातालाई उचित सूचना दिन उनले आग्रह गरिन्। निर्वाचनलाई स्वतन्त्र, निष्पक्ष र भयरहितरूपमा सम्पन्न गराउन आयोग लागिरहेको बताउँदै डा तुलाधरले निर्वाचन आचारसंहिताको अनुगमन र पालनामा सञ्चार क्षेत्रको महत्वपूर्ण भूमिका रहने उल्लेख गरिन्। सञ्चारकर्मीप्रति निर्वाचन आयोगको ठूलो विश्वास रहेकाले आयोगले आचारसंहिताको अनुगमन लगायतका संरचनामा सञ्चार क्षेत्रको प्रतिनिधित्वलाई अभिन्न अंगका रूपमा व्यवस्था गरेको बताइन्। पत्रकारहरूले जिल्ला प्रशासनको समन्वयमा मतदानको दिनमा स्वतन्त्र र निष्पक्ष रूपमा समाचार संकलन र रिर्पोर्टिङ गर्ने व्यवस्था मिलाइएको समेत बताइन्। कारागारमा रहेका कैदीबन्दीलाई पनि मतदान गर्न पाउने प्रबन्ध मिलाइएको उनको भनाइ छ। स्थायी मतदाता नामावलीमा नाम समावेश भएका कैदीबन्दीलगायत कानुनले निर्दिष्ट गरेका व्यक्तिहरूलाई अस्थायी मतदाता कायम गरिएको आयुक्त तुलाधरले बताइन्। यस निर्वाचन विशेष पर्व र उत्सवका रूपमा मनाउन सबै नागरिकले मताधिकार प्रयोगगर्न तुलाधरले अनुरोध गरेकी छिन्। उनले निर्वाचनको सञ्चालन, व्यवस्थापन, नियन्त्रण र रेखदेखका लागि संविधानले दिएको जिम्मेवारी पूरा गर्न आयोग कटिबद्ध रहेको र आचारसंहिता नियमनको व्यवस्था गरिएको बताइन्। सडकमार्ग हुँदै स्थलगत रूपमा निर्वाचनसँग सम्बन्धित विषयको अनुगमन गर्न नुवाकोट आइपुगेकी आयुक्त डा तुलाधरले शुक्रबारै प्रमुख जिल्ला अधिकारी नारायणप्रसाद रिसाललगायतको सुरक्षा टोलीलाई निर्वाचन शान्त, सुरक्षित, सभ्य, भयरहित र स्वतन्त्र पूर्वक सम्पन्न गर्न निर्देशन दिइन्। उनले निर्वाचनमार्फत जनप्रतिनिधि चुन्न पाउने मतदाताको अधिकार सदैब सम्मानित रहेको र यसको सफल सम्पन्नताका लागि आयोगले सबै कार्य पूरा गरेकोसमेत बताइन्।"
स्वतन्त्र उम्मेदवार डेढ लाख रुपैयाँसहित पक्राउ,जनकपुरधाम : महोत्तरीको क्षेत्र नं १ (ख) का स्वतन्त्र उम्मेदवार विष्णुबहादुर योञ्जन डेढ लाख नगदसहित पक्राउ परेका छन्। उनी चढेको गाडीमा डेढ लाख नगद फेला परेपछि उनलाई पक्राउ गरिएको हो। महोत्तरी बर्दिवास नगरपालिका ११ खयरमारा स्थित पाँचे टोलबाट स्वतन्त्र उम्मेदवार योन्जन चढेको गाडीबाट प्रहरीले डेढ लाख रुपैयाँ बरामद गरेको छ। उम्मेदवार योन्जनले आचारसंहिता विपरीत मतदातालाई प्रलोभनमा पार्ने हिसाबले पैसा बोकेर हिँडेको पाइएपछि उनलाई पक्राउ गरिएको महोत्तरीका प्रहरी प्रमुख एसपी कृष्ण पंगेनिले जानकारी दिए। शुक्रबार साँझ पाँचे टोलमा पुगेका योन्जनको गाडीबाट रकम फेला पारी बरामद गरिएको महोत्तरी प्रहरीले जनाएको छ। बा १४ च ८८७४ नम्बरको स्कार्पियोमा अन्य व्यक्तिहरूलाई लिएर हिँडेका योन्जनसहितका व्यक्तिलाई प्रहरीले पक्राउ गरिएको छ। पाँचे टोलका स्थानीयको घरमा गएर कुरा गर्दै मतदातालाई प्रलोभन पार्न प्रयास गरिरहेको सूचनाका आधारमा खानतलासी गर्दा स्वतन्त्र उम्मेदवार योन्जनबाट उक्त रकम फेला परेको जिल्ला प्रहरी कार्यालय महोत्तरीले जनाएको छ।
पाल्पामा मतदानको तयारी पूरा,"पाल्पा : पाल्पामा मतदानको तयारी पूरा भएको छ। जिल्लाका ११८ मतदान स्थलका २४६ वटै मतदान केन्द्र कर्मचारी तथा सुरक्षाकर्मी पुगिसकेका छन्। मतदान केन्द्रमामा खटिएका मतदान अधिकृत तथा कर्मचारीले सर्वदलीय बैठक राख्ने काम गरेका छन्। सबै मतदान केन्द्रमा मतदानका लागि संरचना निर्माण गरिएका छन्। सबैजसो मतदान केन्द्रमा मतदाताहरूलाई लाइनमा लगाउने, अपाङ्गता भएका व्यक्ति, जेष्ठ नागरिक, महिला, फरक क्षमता भएका व्यक्तिका लागि छुट्टाछुट्टै लाइन लाग्ने व्यवस्था मिलाइएको छ। मतगणना स्थलमा सीसीटीभी जडान गर्ने, तारबार जाली लगाउने काम भइरहेको मुख्य निर्वाचन अधिकृत कमलराज विष्टले बताए। पाल्पामा २ लाख १ हजार ३ सय मतदाता रहेका छन। ११८ मतदान स्थल, २४६ वटा मतदान केन्द्र र २ वटा अस्थायी मतदान केन्द्र रहेका छन्।"
'भेलुबाजे'लाई २ हजार दिएर प्रचार गर्न लाएपछि सूर्य थापालाई आयोगले फेरि सोध्यो स्पष्टीकरण,"काठमाडौं: निर्वाचन आयोगले प्यूठानमा नेकपा एमालेका तर्फबाट प्रतिनिधि सभा सदस्यका उम्मेदवार सूर्यबहादुर थापालाई फेरि स्पष्टीकरण सोधेको छ । मीनबहादुर बुढा (भेलुबाजे)लाई दुई हजार रुपैयाँ दिई आफ्नो निर्वाचन प्रचारप्रसार गराएको भन्ने व्यहोराको समाचार प्रकाशन भएको प्रति आयोगको ध्यानाकर्षण भई स्पष्टीकरण सोधिएको आयोगले जनाएको छ । निर्वाचन (कसूर तथा सजाय) ऐन, २०७३ को दफा २१ को उपदफा (१) मा 'उम्मेदवार वा निर्वाचन प्रतिनिधि वा अन्य कुनै व्यक्तिले निर्वाचन अवधिभित्र कुनै मतदातालाई निजको मतदानको अधिकार प्रयोग गर्न वा नगर्नको लागि वा मतदानको अधिकार प्रयोग गरे वा नगरे वापत उपहार, पुरस्कार, इनाम, दानदातव्य वा वकसको रुपमा नगद वा जिन्सी दिन वा दिन मञ्जुर गर्न वा सार्वजनिक भोज आयोजना गर्न र मतदाताले पनि त्यस्तो प्रयोजनको लागि त्यस्तो नगद वा जिन्सीलिन वा लिन मञ्जुर गर्न र सार्वजनिक भोजमा सहभागी हुन हुँदैन' भन्ने व्यवस्था छ । निर्वाचन आचारसंहिता, २०७९ को दफा १३ को उपदफा (१) को खण्ड (झ) मा राजनीतिक दल, उम्मेदवार, दलको भातृ संगठन तथा सम्बन्धित व्यक्तिले जुलुस, आमसभा, कोणसभा, बैठक, भेला वा निर्वाचन प्रचारप्रसार सम्बन्धी कार्य गर्दा पालना गर्नुपर्ने आचरण अन्तर्गत 'विभिन्न क्लब, सामाजिक संस्था, धार्मिक संस्था, आमा समूह, गैरसरकारी संस्था, आश्रम जस्ता संस्था वा कुनै व्यक्तिलाई नगद वा जिन्सी वितरण गर्न, अनुदान, आर्थिक सहायता, चन्दा, पुरस्कार वा निर्वाचन खर्च वा बुथ खर्च दिन वा दिने घोषणा गर्न नहुने' व्यवस्था छ। स्पष्टीकरणमा भनिएको छ, 'उपरोक्त बमोजिम निर्वाचन आचारसंहिताका उल्लेखित व्यवस्थाको प्रतिकूल हुने गरी तपाईंले मीनबहादुर बुढा (भेलुबाजे) लाई नगद वितरण गर्नु भएको हो, होईन? तपाईंले निज मीनबहादुर बुढा (भेलुबाजे) लाई नगद रकम वितरण गरेको भए निर्वाचन आचारसंहिताको उल्लंघनमा तपाईंलाई किन कारवाही हुनु नपर्ने हो? यो पत्र प्राप्त भएको २४ घण्टाभित्र निर्वाचन आयोगको इमेल ठेगाना  मा वा जिल्ला निर्वाचन कार्यालय प्यूठानमा प्राप्त हुने गरी लिखित स्पष्टीकरण पेश गर्नुहुन निर्णयानुसार निर्देशन दिइएको छ ।"
काठमाडौंमा पाँच हजार ७७९ सुरक्षाकर्मी परिचालन,"काठमाडौं : मुलुकको संघीय राजधानी काठमाडौंमा निर्वाचनका लागि पाँच हजार सत सय ७९ सुरक्षाकर्मी परिचालन गरिएको छ। यही मङ्सिर ४ गते हुने प्रतिनिधिसभा र प्रदेशसभा सदस्यको निर्वाचन स्वच्छ, भयरहित र शान्तपूर्णरूपमा सम्पन्न गर्न पाँच हजार सात सय ७९ सुरक्षाकर्मी परिचालन गरिएको हो। प्रतिनिधिसभा सदस्य तथा प्रदेशसभा सदस्यको निर्वाचनका लागि गए राति १२ बजेदेखि प्रचारप्रसार निषेधको अवधि सुरु भइसकेको छ। निर्वाचन शान्तपूर्णरूपमा सम्पन्न गर्न संवेदनशील मतदानस्थलमा केन्द्रीय सुरक्षा नीतिअनुसार प्रहरी परिचालन गरिएको छ। जिल्ला प्रहरी परिसर काठमाडौंका प्रवक्ता तथा प्रहरी उपरीक्षक दिनेशराज मैनालीले निर्वाचनलाई शान्तपूर्ण रूपमा सम्पन्न गर्न काठमाडौंका तीन सय २० मतदानस्थल र सातसय ५७ मतदान केन्द्रमा दुई हजार पाँच सय नेपाल प्रहरी र तीन हजार दुई सय ७९ म्यादी प्रहरी परिचालन गरिएको जानकारी दिए। काठमाडौंको क्षेत्र नं १ मा नेपाल प्रहरी एक सय ११, म्यादी प्रहरी दुई सय १८, क्षेत्र नं २ मा नेपाल प्रहरी दुई सय १७, म्यादी प्रहरी चार सय एक, क्षेत्र नं ३ मा नेपाल प्रहरी एक सय ६४, म्यादी प्रहरी दुई सय ९०, क्षेत्र नं ४ मा नेपाल प्रहरी एक सय ८१, म्यादी प्रहरी तीन सय ३९, क्षेत्र नं ५ मा नेपाल प्रहरी एक सय ७८ र म्यादी प्रहरी तीन सय २९ परिचालन गरिएको छ। यस्तै क्षेत्र नं ६ मा नेपाल प्रहरी एक सय ६९, म्यादी प्रहरी तीन सय १७, क्षेत्र नं ७ मा नेपाल प्रहरी एक सय ५९, म्यादी प्रहरी दुई सय ९३, क्षेत्र नं ८ मा नेपाल प्रहरी एक सय ३८, म्यादी प्रहरी दुई सय ४४, क्षेत्र नं ९ मा नेपाल प्रहरी एक सय ९२, म्यादी प्रहरी तीन सय ५३ र क्षेत्र नं १० मा नेपाल प्रहरी दुई सय २६ र म्यादी प्रहरी चार सय २० परिचालन गरिएको प्रवक्ता मैनालीले बताए। यसका साथै नेपाल प्रहरीले काठमाडौंमा निर्वाचनलाई मध्यनजर गर्दै मोबाइल गस्ती, सादा पोसाकमा प्रहरी परिचालन, आचारसंहिता उल्लंघन अनुगमन, नाकामा सुरक्षा जाँच गर्दै आएको छ। निर्वाचनको मिति नजिकिएसँगै नेपाल प्रहरीले रात्रिकालीन सुरक्षा जाँचलाई समेत कडाइ गरेको छ।"
निर्वाचन पर्यवेक्षणका लागि दक्षिण कोरिया र मालदिभ्सको टोली काठमाडौंमा,"काठमाडौं : मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको पर्यवेक्षेणका लागि दक्षिण कोरिया र मालदिभ्सको टोली काठमाडौ आइपुगेको छ। दक्षिण कोरियाका निर्वाचन आयुक्त सोङबेइ काङको नेतृत्वमा तीन सदस्य टोली तथा मालदिभ्सका निर्वाचन आयोगका अध्यक्ष फुवाड थौफिकको नेतृत्वमा दुई सदस्य टोली निर्वाचन पर्यवेक्षणका लागि आएका छन्। बिहीबार निर्वाचन आयोगकातर्फबाट सहसचिव विश्वप्रसाद अर्याल, उपसचिव एवं सहायक प्रवक्ता सूर्यप्रसाद अर्याल तथा शाखा अधिकृत दिपेश छाङ्छा र आशिष खत्रीले उनीहरूलाई स्वागत गरेका थिए। निर्वाचन पर्यवेक्षणका लागि आजै भारत, बंगलादेश र भुटानका प्रमुख निर्वाचन आयुक्तसहितका टोली पनि नेपाल आउँदैछन्।"
सेनाले मतदान स्थललाई सुरक्षित बनाउने,"धनगढी : नेपाली सेनाले सुदूरपश्चिमका मतदातालाई निर्धक्क भएर मतदानमा सहभागी हुन आह्वान गरेको छ। नेपाली सेनाको सुदूरपश्चिम पृतना हेडक्वार्टरका पृतनापति उपरथी विजय थापाले शुक्रबार आयोजना गरेको पत्रकार भेटभाटका क्रममा यस्तो बताएका हुन्। यसपालीको चुनावमा नेपाली सेना सहितका चारवटै सुरक्षा निकाय परिचालन भएका छन्। नेपाली सेना हरेक नेपालीको सुरक्षाको जिम्मा लिने प्रमुख सुरक्षा निकाय भएकाले, चुनावमा निर्धक्क भएर मतदान गर्न आग्रह गर्दछु उनले भने। उनले सुदूरपश्चिमका नौवटै जिल्लाका सुरक्षा समितिको निर्णय अनुसार नेपाली सेना परिचालन भइसकेको बताए। सुदूरपश्चिमका नौवटै जिल्लामा ३० वटा कम्पनी अपरेडिङ बेस, प्लाटुन अपरेटिङ बेस र सेक्सन अपरेटिङ बेसहरू खडा गरी परिचालन गरिएका छन्। जिल्ला सुरक्षा समितिसँग समुन्वय भएर सुरक्षा योजना बनाइएको छ। २५० भन्दा बढी स्थानहरूमा ससाना टुकडीहरू खटिएर जनतालाई भयरहित रूपमा मताधिकार प्रयोग गर्नका लागि नेपाली सेना तयारी अवस्थामा छ। सुरक्षाको हिसाबले सबै मतदाताहरूलाई भयरहित रूपमा मतदानका लागि आग्रह गर्दछु पृतनापति थापाले भने। मंसिर ४ गतेको आम निर्वाचनका लागि सरकारले चारवटै तहको सुरक्षा निकाय परिचालन गरेको छ। नेपाली सेना, सशस्त्र प्रहरी, नेपाल प्रहरी र अनुसन्धान विभाग गरी चारवटै सुरक्षा अंगहरू चुनावमा परिचालन गरिएका छन्। पृतनापति थापाले, सुदूरपश्चिम प्रदेशका संवेदनशील भनि जिल्ला सुरक्षा समितिले तोकेका स्थानमा हवाई गस्तीको पनि व्यवस्था गरिएको बताए। संवेदनशील स्थानहरू, मतदान केन्द्रहरूलाई कभर गर्ने गरी हवाई गस्ती पनि गर्ने योजना बनाएका छौं पृतनापति थापाले भने। पत्रकार भेटघाटका क्रममा सहायक रथी टंकप्रसाद भट्ट, प्रमुख सेनानी रबी केसी सहितका सेनाका अधिकारीको सहभागिता रहेको थियो। केही महिना चारवटा कमाण्ड प्रणालीमा गएको सेनाको संरचना गएको असोजदेखि फेरि पृतना प्रणालीमा आएको छ।"
मतपरिणामसम्बन्धी सूचना सहजीकरण गर्न आयोगको ६ बुँदे निर्णय,"काठमाडौं : निर्वाचन आयोगले मतपरिणाम सम्बन्धी सूचना सहजीकरणबारे ६ बुँदे निर्णय गरेको छ। मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको मतगणना र मत परिणाम सम्बन्धी सूचना सहज र प्रभावकारी ढंगले प्रवाह गर्न उक्त निर्णय गरिएको हो। यसका लागि आयोगले सबै मुख्य निर्वाचन अधिकृत, निर्वाचन अधकिृत, प्रदेश तथा जिल्ला निर्वाचन कार्यालयलाई निर्देशन दिने निर्णय गरेको छ। यस्ता छन् निर्णय १ प्रत्येक मतगणना स्थलमा प्रेस कर्नरको स्थापना गरी पत्रकारहरूका लागि सूचना प्राप्तिका लागि सहज पहुँच उपलब्ध गराउने र सो कार्यका लागि सम्बन्धित निर्वाचन अधिकृत कार्यालयका सहायक निर्वाचन अधिकृत वा अन्य कुनै कर्मचारीलाई सूचना अधिकारी तोकी सूचना प्रवाहमा आवश्यक सहजीकरण गर्ने। २ मतगणना कार्यको सुरुआतमा एकपटक वा पालो मिलाएर भिडियो तथा फोटो पत्रकारलाई गणनास्थलको दृश्य र तस्बिर लिन सक्ने गरी आवश्यक प्रबन्ध गर्ने। ३ मतगणना कार्यको प्रत्येक घण्टामा प्राप्त मत परिणामलाई मतगणनामा रहेका कर्मचारी, दल, उम्मेदवार र प्रतिनिधिले एकीन गरी सम्बन्धित मुख्यनिर्वाचन अधिकृतको कार्यालयले निर्वाचन आयोगको सूचना प्रणालीमा प्रविष्ट गर्ने। ४ मतगणना स्थलमा राजनीतिक दल र उम्मेदवारको सहमतिका आधारमा माइकङि वा डिस्प्ले वा अन्य माध्यमबाट मत परिणामको सूचना उपलब्ध गराउने। ५ निर्वाचन आयोगको सूचना प्रणालीमा प्रविष्ट भएको आधिकारिक मतपरिणामलाई सञ्चारमाध्यमले आफ्नो वेबपेज वा पोर्टलमा आबद्ध गर्न चाहेमा सोका लागि आयोगको परिणाम पोर्टलको लिंक (:) लाई  गरी प्रकाशन गर्न सक्ने। ६ मतगणनाबारे आधिकारिकता पुष्टि नगरी गलत सूचना प्रवाह नगर्ननगराउन सबै सञ्चारमाध्यमहरूलाई आग्रह गर्ने।"
मकवानपुरका सबै मतदान केन्द्रमा पुगे सुरक्षाकर्मी र कर्मचारी,"हेटौंडा : यही मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि मकवानपुरको ३६४ वटै मतदान केन्द्रमा कर्मचारी र सुरक्षाकर्मी पुगेका छन्। निर्वाचनलाई स्वच्छ, निश्पक्ष र भयरहित तवरबाट सम्पन्न गर्न सबै मतदान केन्द्रमा आवश्यक जनशक्ति र सुरक्षाकर्मी पुगिसकेको मुख्य निर्वाचन अधिकृत ऋषिराम निरौलाले जानकारी दिए। मतदान केन्द्रमाहरूमा मतपत्र, मतदान पेटिकासँगै अन्य आवश्यक सामग्रीहरू पुगिसकेको र मतदान केन्द्रहरूमा मतदान स्थल निर्माण तथा व्यवस्थापनका लागि कर्मचारी र सुरक्षाकर्मी खटिइरहेको निरौलाले बताए। जिल्लामा निर्वाचनका लागि नेपाल प्रहरी, सशस्त्र प्रहरी, नेपाली सेना र म्यादी प्रहरीसमेत गरी ३ हजार ५ सय भन्दा बढी सुरक्षाकर्मी परिचालन गरिएको छ। निर्वाचनलाई शान्तिपूर्ण वातावरणमा पारदर्शी ढंगबाट सम्पन्न गर्न जिल्ला सुरक्षा समितिको बैठक बसी आवश्यक निर्देशन जारी गरिएको जिल्ला प्रशासन कार्यालय मकवानपुरका सूचना अधिकारी हरिदत्त कंडेलले जानकारी दिए। दुईवटा निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
उपत्यकाका कुन निर्वाचन क्षेत्रमा कति मतदानस्थल छन् ?,"काठमाडौं: प्रतिनिधिसभा र प्रदेशसभा सदस्य निर्वाचनका लागि आइतबार देशभर एकै चरणमा मतदान हुँदैछ । प्रतिनिधिसभाका लागि प्रत्यक्ष र समानुपातिक गरी दुई सय ७५ र प्रदेशसभाका लागि प्रत्यक्ष र समानुपातिक गरी पाँच सय ५० पदका लागि ११ हजार पाँच सय ४३ उम्मेदवार प्रतिस्पर्धामा छन् । प्रतिनिधिसभाको प्रत्यक्षतर्फ दुई हजार एक सय ८९ पुरुष र दुई सय २५ महिला गरी कूल दुई हजार चार सय १२ तथा समानुपातिकतर्फ एक हजार १२ पुरुष र एक हजार एक सय ८७ महिला गरी कूल दुई हजार एक सय ९९ उम्मेदवार चुनावी मैदानमा छन् । प्रदेशसभाको प्रत्यक्षतर्फ दुई हजार नौ सय ४३ पुरुष, दुई सय ८० महिला र एक अन्य गरी कूल तीन हजार दुई सय २४ तथा समानुपातिकतर्फ दुई हजार एक सय ९७ पुरुष र एक हजार पाँच सय ११ महिला गरी कूल तीन हजार सात सय आठ उम्मेदवार प्रतिस्पर्धामा छन् । देशभर १० हजार आठ सय ९२ मतदानस्थलमा २२ हजार दुई सय २७ मतदान केन्द्र निर्धारण गरिएको निर्वाचन आयोगले जनाएको छ । निर्वाचनमा ९१ लाख ४० हजार आठ सय छ पुरुष, ८८ लाख ४७ हजार पाँच सय ७९ महिला र एक सय ८५ अन्य गरी कूल एक करोड ७९ लाख ८८ हजार पाँच सय ७० मतदाता कायम छन् । आयोगले मतदाता सूचीमा नाम समावेश भएका यही मङ्सिर ३ गतेसम्म १८ वर्ष पूरा हुने बालिग मतदाताले मतदान गर्न पाउने व्यवस्था गरेको छ । काठमाडौं उपत्यकामा मात्रै पाँच सय २७ मतदानस्थलमा एक हजार दुई सय ७९ मतदान केन्द्र तोकिएको छ । काठमाडौंमा तीन सय २० मतदानस्थल र सात सय ६७ मतदान केन्द, भक्तपुरमा ७६ मतदानस्थल र दुई सय २२ मतदान केन्द्र तथा ललितपुरमा ७६ मतदानस्थल र २९० मतदान केन्द्र रहेको छ । काठमाडौं १०, ललितपुरमा तीन र भक्तपुरमा दुई निर्वाचन क्षेत्र छन् । काठमाडौं निर्वाचन क्षेत्र नं १ मा २२ मतदानस्थलमा ५२ मतदान केन्द्र, काठमाडौं २ मा ४० मतदानस्थलमा ९५ मतदान केन्द्र, काठमाडौं ३ मा २९ मतदानस्थलमा ६८ मतदान केन्द्र, काठमाडौं ४ मा ३३ मतदानस्थलमा ८२ मतदान केन्द्र तथा काठमाडौं ५ मा ३१ मतदानस्थलमा ८१ वटा मतदान केन्द्र छन् । काठमाडौं निर्वाचन क्षेत्र नं ६ मा ३२ मतदानस्थलमा ७५ मतदान केन्द्र, काठमाडौं ७ मा २९ मतदानस्थलमा ७१ मतदान केन्द्र, काठमाडौं ८ मा २३ मतदानस्थल र ६१ मतदान केन्द्र, काठमाडौं ९ मा ३४ मतदानस्थलमा ८५ केन्द्र तथा काठमाडौं क्षेत्र नं १० मा ४७ मतदानस्थलमा ९७ वटा मतदान केन्द्र छन् । यस्तै ललितपुर क्षेत्र नं १ मा ५३ मतदानस्थल र ९१ केन्द्र, ललितपुर २ मा ३९ मतदानस्थलमा ९३ केन्द्र र ललितपुर ३ मा ३९ मतदानस्थलमा एक सय पाँच मतदान केन्द्र तथा भक्तपुर १ मा ३७ मतदानस्थल र एक सय १५ मतदान केन्द्र र भक्तपुर २ मा ३९ मतदानस्थल र एक सय ७ मतदान केन्द्र निर्धारण गरिएको छ । काठमाडौंमा तीन लाख १५ हजार दुई सय ५४ पुरुष, तीन लाख ३६ हजार आठ सय ६४ महिला र आठ अन्य गरी कूल छ लाख ५२ हजार एक सय २६ मतदाता रहेको छन् । ललितपुरमा एक लाख २२ हजार दुई सय ७४ पुरुष, एक लाख २८ हजार एक सय ३५ महिला र एक अन्य गरी दुई लाख ५० हजार चार सय १० मतदाता छन् । भक्तपुरमा ९४ हजार छ सय ८३ पुरुष, ९९ हजार सात सय ५१ महिला र पाँच अन्य गरी कूल एक लाख ९४ हजार चार सय ३९ मतदाता रहेको आयोगको तथ्याङ्क छ । देशभर एक सय ४१ अस्थायी मतदान केन्द्र आयोगले मतदाता नामावलीमा नाम समावेश भएका तर मतदान केन्द्रमा नखटिने कर्मचारी र सुरक्षाकर्मी, वृद्धाश्रममा रहेका व्यक्ति, निर्वाचन कसुरमा सजाय पाएकाबाहेकका कारागारमा रहेका कैदी र बन्दीलगायत व्यक्तिलाई प्रतिनिधिसभाको समानुपातिक निर्वाचन प्रणालीतर्फ मतदानको व्यवस्था मिलाउन देशभर एक सय ४१ अस्थायी मतदान केन्द्र निर्धारण गरेको छ । आयोगले २०७२ सालमा जारी भएको नेपालको संविधानपछि अस्थायी मतदाताले मतदान गर्ने व्यवस्था पहिलो पटक कार्यान्वयनमा ल्याएको हो । आयोगले मतदान केन्द्रमा खटिने कर्मचारी र सुरक्षाकर्मीलाई खटिएकै केन्द्रबाट मतदान गर्ने व्यवस्था मिलाएको छ । काठमाडौं उपत्यकामा सात वटा अस्थायी मतदान केन्द्र तोकिएको छ । काठमाडौंमा चार, ललितपुरमा दुई र भक्तपुरमा एक अस्थायी मतदान केन्द्र राखिएको आयोगले जनाएको छ । काठमाडौंमा जिल्ला समन्वय समितिको कार्यालय बबरमहल, कारागार कार्यालय डिल्लीबजार, केन्द्रीय कारागार कार्यालय जगन्नाथदेवल र सशस्त्र प्रहरी बल नेपालको प्रधान कार्यालय हल्चोक, ललितपुरमा कारागार कार्यालय नख्खु र नमुना मछिन्द्र माध्यामिक विद्यालय लगनखेल तथा भक्तपुरमा भक्तपुर बहुमुखी क्याम्पस दूधपाटीमा अस्थायी केन्द्र तोकिएको छ । देशभर चार लाख ५० हजार अस्थायी मतदाता कायम छन् ।"
निर्वाचनमा सेनाको भूमिका के हुन्छ ?,"काठमाडौं: जंगी अड्डाले अन्य सुरक्षा निकायका प्रतिनिधिसहित एकीकृत सुरक्षा कक्षको स्थापना गरेको छ । नेपाली सेनाले कमाण्ड तहमा निर्वाचन सुरक्षा नियन्त्रण कक्ष र प्रदेश समन्वय गर्ने वाहिनी अड्डामा सुरक्षा केन्द्रको स्थापना गरेको छ । सरकारले प्रतिनिधि र प्रदेशसभा निर्वाचनका लागि ७४ हजार ८ सय ४९ जना सैनिक फौज खटाएको छ । जिल्ला तहमा समेत उसले अन्य सुरक्षा निकायका प्रतिनिधिसहितको सुरक्षा केन्द्रको स्थापना गरेको छ । मतदान केन्द्रको भुगोल र जनसंख्याको आधारमा नेपाली सेनाले सुरक्षा स्थितिलाई मध्यजनर गरी ३० मिनेटमा पुग्ने गरी फौज तयारी अवस्थामा राखेको छ । नेपाली सेनाले प्रत्येक मतदान केन्द्रलाई लक्षित गरी बम डिस्पोजल टोली गरिचालन गरेको छ । सेनाले नियमित गस्ती गरिरहेको छ भने संदेनशिल मानिएका मतदानकेन्द्रहरुको निगरानी गरिरहेको छ । नेपाली सेनाले रिजर्भ फोर्स समेत तयार गरेको छ । केन्द्रीय तहको रिजर्भ फोर्स विशेष फौज वाहिनीबाट खटिने छन् । काभ्रेको पाँचखालस्थित वीरेन्द्र शान्ति कार्य तालिम केन्द्रमा रिजर्भ फोर्स रहने सैनिक स्रोतले बताएको छ । उनीहरुलाई सुरक्षा संवेदनशिलताको आधारमा खटाइने छ । नेपाली सेनाले हवाई गस्तीका लागि इटहरी, वर्दिवास, पोखरा र सुर्खेतमा हेलिकोप्टर तयारी अवस्थामा राखेको छ । उसले नियमित रुपमा हवाइगस्ती समेत गर्नेछ । आपतकालिन उद्धारमा समेत सेनाले आफ्नो हेटिकोप्टर प्रयोग गर्ने छ । आवश्यक परे निजी हेलिकोप्टर समेत प्रयोग गरिने गृह मन्त्रालयले जनाएको छ । सेनाका एक उच्च अधिकारीले अन्नपूर्णसँग भने, संवेदनशिलताको आधारमा सुरक्षा अवस्थाको मुल्याङकन गरी फौज परिचालन गरिएको छ । युद्धभैरव गणसँग समन्वय गरी हतियारसहितका फौजलाई समेत संवेदनशिल स्थानमा खटाइसकेका छौं ।"
'मतदानस्थल र मतदान केन्द्रहरू मतदाताका लागि पहुँचयोग्य र सहज छन्',काठमाडौं : प्रमुख आयुक्त दिनेशकुमार थपलियाले गत स्थानीय तहको निर्वाचनका क्रममा पर्यवेक्षक संस्थाहरूबाट प्राप्त सुझावका आधारमा मतदानस्थल र मतदान केन्द्रहरू मतदाताका लागि पहुँचयोग्य र सहज तुल्याइएको बताएका छन्। यही मंसिर मङ्सिर ४ गते हुने प्रतिनिधिसभा सदस्य तथा प्रदेशसभा सदस्य निर्वाचनमा मतदानस्थल र मतदान केन्द्रहरू मतदाताका लागि पहुँचयोग्य र सहज तुल्याइएको बताएका हु्न्। निर्वाचनको प्रारम्भिक पर्यवेक्षण प्रतिवेदनको समीक्षाका लागि आम निर्वाचन पर्यवेक्षण समिति (जियोक) ले आयोजना गरेको कार्यक्रममा सम्बोधन गर्दै उक्त कुरा बताएका हुन्। प्रमुख आयुक्त थपलियाले आयोगले सबै पर्यवेक्षक संस्थाहरूबाट प्राप्त वस्तुगत सुझावलाई आयोगले मार्गदर्शकरूपमा ग्रहण गर्ने स्पष्ट गर्दै निर्वाचनमा तोकिएको कार्यक्षेत्रमा तटस्थ र व्यावसायिकरूपमा पर्यवेक्षण गरिदिन आग्रह गरे। उनले आयोगको क्षमताले भ्याएसम्म मतदान स्थल र केन्द्रलाई मतदाताका लागि कम दूरीमा पार्ने गरी व्यवस्था गरिएको तथा मतदाता नामावलीलाई सकेसम्म शुद्ध बनाइएको उल्लेख गरे।
सहरी विकासले स्वीकृत गरेका सात योजनाको निर्णय बदर गर्न निर्देशन,"काठमाडौं : निर्वाचन आयोगले सहरी विकास मन्त्रालयले हालै स्वीकृत गरेको सातवटा विभिन्न योजनाहरू बदर गर्ने निर्देशन दिएको छ। शुक्रबार सहरी विकास मन्त्रालयका सचिवलाई पत्र लेख्दै आयोगले उक्त निर्णय बदर गर्न निर्देशन दिएको हो। मन्त्रालयले यही मंसिर १ गते सचिव स्तरीय निर्णयबाट विभिन्न सातवटा योजनाहरू स्वीकृत गरेको आयोगलाई जानकारी गराएको थियो । आयोगको पत्रमा भनिएको छ 'यस विषयमा बहुवर्षीय खरिद गुरुयोजना स्वीकृत गर्ने गरी त्यस मन्त्रालयको मिति मंसिर १ को सचिव स्तरबाट भएको निर्णय बदर गरी सो को जानकारी ढिलोमा मंसिर ३ गते बिहान ११ बजेसम्म आयोगको इमेल ठेगाना  मा वा निर्वाचन आयोग नेपाल, कान्तिपथ, काठमाडौंमा प्राप्त हुने गरी पठाउन अनुरोध छ।' पत्र प्राप्त भएको २४ घण्टाभित्र निर्वाचन आयोग नेपाल कान्तिपथमा स्वयं उपस्थित भइ देहायका विषयमा लिखित स्पष्टीकरण पेश गर्नु हुन आयोगले अनुरोध गरेको हो। अन्यथा निर्णय गर्ने अधिकारी उपर निर्वाचन आयोग नेपालबाटै कारवाही प्रक्रिया अगाडि बढाइने आयोगले जनाएको छ।"
मतपेटिका सुरक्षित राख्न प्रहरीले गोली चलाउन सक्छ: प्रहरी प्रवक्ता राई,"काठमाडौं: नेपाल प्रहरीका प्रवक्ता टेकप्रसाद राईले निर्वाचन शान्तिपूर्ण रुपमा सञ्चालन हुने दावी गरेका छन् । सुरक्षार्थ खटिएका सबै निकायले आवश्यक समन्वय गर्दै निर्वाचनलाई स्वच्छ, निष्पक्ष, शान्तिपूर्ण बनाउने गृहकार्य गरिरहेका छन् । निर्वाचन बिथोल्ने गिरोहलाई उच्च निगरानी गरिरहेको प्रहरीले मतपेटिका सुरक्षित बनाउन गोली हान्न सक्नेसम्मको तयारी गरेको छ । नेपाल प्रहरीका प्रवक्ता टेकप्रसाद राईले अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै निर्वाचन भाँड्न सक्रिय भए विप्पवलगायतको विद्रोही समूहलाई नियन्त्रणमा लिने तयारी भइरहेको बताए । प्रवक्ता राईसँग गरिएको कुराकानी हेर्नुहोस् ।"
मुस्ताङको दुई मतदान केन्द्रमा महिला कर्मचारी मात्रै,जोमसोम: मुस्ताङका दुई मतदान केन्द्रमा महिला कर्मचारी मात्र परिचालन भएका छन् । वारागुङ मुक्तिक्षेत्रका दुई मतदान केन्द्रमा महिला कर्मचारीलाई मात्र परिचालन गरिएको मुख्य निर्वाचन अधिकृतको कार्यालय मुस्ताङले जनाएको छ । मंसिर ४ गते हुने प्रतिनिधि सभा र प्रदेश सभा निर्वाचनका लागि वारागुङ मुक्तिक्षेत्र१ लुप्राको लुप्रा आधारभुत मतदान केन्द्र र वारागुङ मुक्तिक्षेत्र३ समरको समर आधारभुत मतदान केन्द्रमा महिला कर्मचारी मात्र खटाईएको मुख्य निर्वाचन अधिकृत ईश्वर पराजुलीले जानकारी दिए ।
जिल्लामा भइरहेका गतिविधि नियन्त्रण गर्न तथा संलग्नलाई कारवाही गर्न निर्देशन,"काठमाडौं : निर्वाचन आयोगले निर्वाचन आचारसंहिता विपरीत विभिन्न जिल्लामा भइरहेका गतिविधि नियन्त्रण गर्न तथा संलग्नलाई कारवाही गर्न निर्देशन दिएको छ। शुक्रबार बर्दिया, संखुवासभा र पश्चिम नवलपरासी जिल्लाका मुख्य निर्वाचन अधिकृत तथा कञ्चनपुर, प्यूठान, मुस्ताङ, नुवाकोट र दार्चुलाका निर्वाचन आचारसंहिता अनुगमन अधिकृतलाई पत्र लेख्दै निर्वाचन आचारसंहिता विपरीतका क्रियाकलाप विरुद्ध आवश्यक कारवाही गरी जानकारी गराउन निर्देशन दिएको हो। संयुक्त निर्वाचन सञ्चालन केन्द्र (जेओइसी)मार्फत प्राप्त भएको सूचनाका आधारमा ती स्थानका अधिकारीहरूलाई आयोगले निर्देशन दिएको हो। जोओइसीमार्फत कञ्चनपुरको शुक्लाफाँटा नगरपालिकामा झण्डा तोरण टाँसेको पाइएको, प्युठानमा पालिकाका पदाधिकारीहरूले आफ्नो पालिकाभित्र गठबन्धनको तर्फबाट प्रचारप्रसारमा संलग्न भएको, बर्दियामा जिल्लाभित्र विद्यालयतर्फका मतदानमा खटिएका ६ जनालाई सामाजिक सञ्जालमा आचारसंहिता विपरीतका कार्यहरू गरेको, पश्चिम नवलपरासीको बाक्वाणी माध्यमिक विद्यालय सुनवल 'ख' केन्द्रका मतदान अधिकृतले आचरण विपरीत मादक पदार्थ सेवन गरेको सूचना आएको थियो। यसैगरी मुस्ताङमा जिल्लाभित्र केही स्थानमा पर्चा पम्प्लेट टाँस गरेको, नुवाकोटको लिखु गाउँपालिका, दुप्चेश्वर गाउँपालिका र तादी गाउँपालिकाको अनुगमन गर्दा केही स्थानमा ब्यानर, फ्लेक्स र झण्डाहरू लगायतका प्रचारप्रसारका सामग्रीहरू देखिएको संखुवासभाका मतदान अधिकृतले सामाजिक सञ्जालमा प्रचारप्रसार गरेको दार्चुलाको महाकाली नगरपालिका वडा नं ४ खलंगामा नेपाल कम्युनिष्ट पार्टी (एकीकृत मार्क्सवादी लेनिनवादी) द्वारा मोटरसाइकल र्याली आयोजना गरिएको सूचना प्राप्त भएको आयोगले जनाएको छ। आयोगले यस्ता गतिविधिमा संलग्नलाई कानुनअनुसार आवश्यक कारवाही गरी आयोगलाई जानकारी गराउन पनि निर्देशन दिएको छ।"
भक्तपुरमा निर्वाचन तयारी पूरा,"भक्तपुर : आइतबार हुने प्रतिनिधिसभा तथा प्रदेशसभा सदस्य निर्वाचनका लागि जिल्लामा सबै तयारी पूरा भएको छ। दुई प्रतिनिधिसभा तथा चार प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारी साधनको व्यवस्था लगायतका काम पूरा भएको हो। निर्वाचनका लागि आवश्यक निर्वाचन सामग्रीसहित कर्मचारी तथा सुरक्षाकर्मी सम्बन्धित मतदानस्थल पठाइएको भक्तपुरका प्रमुख जिल्ला अधिकारी रुद्रादेवी शर्माले बताइन्। चार नगरपालिका रहेको जिल्लामा दुई सय २२ मतदान केन्द्रहरु छन्। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्माचारी, नेपाल र म्यादी गरी दुई हजारभन्दा बढी सुरक्षाकर्मी परिचालन गरिने छ। जिल्लामा एक लाख ९४ हजार चार सय ३९ जना मतदाता रहेका छन्। यीमध्ये महिलाको संख्या बढी छ।"
मकवानपुरको सबै मतदान केन्द्रमा सुरक्षा प्रबन्ध,"हेटौंडा : मकवानपुरको ३६४ वटै मतदान केन्द्रहरूमा सुरक्षा व्यवस्था मिलाइएको जिल्ला प्रशासन कार्यालय मकवानपुरले जनाएको छ। मंसिर ४ गते हुने प्रतिनिधिसभा र प्रदेशसभा सदस्य पदको निर्वाचनलाई स्वच्छ, निष्पक्ष र भयरहित तवरले सम्पन्न गर्न सुरक्षा व्यवस्था मिलाइएको हो। शुक्रबार जिल्ला सुरक्षा समितिको अध्यक्ष एवम् प्रमुख जिल्ला अधिकारी राजेन्द्रदेव पाण्डेको अध्यक्षतामा बसेको बैठकमा राष्ट्रिय अनुसन्धान, नेपाल प्रहरी, सशस्त्र प्रहरी र नेपाली सेनाका अधिकारीहरूले सबै मतदान केन्द्रमा सुरक्षा प्रबन्ध मिलाइएको जानकारी गराएका हुन्। जिल्लाका २० अति संवेदनशील, केही संवेदनशील र बाँकी सबै मतदान केन्द्रहरूमा उच्च सुरक्षा दिनका लागि सुरक्षाकर्मीहरू खटिइसकेको सहायक प्रमुख जिल्ला अधिकारी हरिदत्त कंडेलले जानकारी दिए। उनले ढुक्क भएर मतदान प्रक्रियामा सहभागी हुनसमेत आग्रह गरे। प्रत्यक मतदान केन्द्रमा नेपाल प्रहरी र म्यादी प्रहरीले तथा बाहिरी घेरामा नेपाली सेना खटिने कंडेलले बताए। दुई निर्वाचन क्षेत्र रहेको मकवानपुरमा ३ लाख ७७८ जना मतदाता रहेका छन्।"
मतदानको दिन सदर चिडियाखाना बन्द हुने,"काठमाडौं : यही मङ्सिर ४ गते हुने प्रतिनिधिसभा र प्रदेशसभा सदस्य निर्वाचनको दिन जावलाखेलस्थित सदर चिडियाखाना बन्द हुने भएको छ। हरेक दिन बिहान १० देखि साँझ ५ बजेसम्म सर्वसाधारणका लागि अवलोकन गर्न खुला रहने गरेको चिडियाखाना निर्वाचनको मतदानको दिनलाई ध्यानमा राखी बन्द गर्ने निर्णय गरिएको चिडियाखाना व्यवस्थापन पक्षले जनाएको छ। हाल चिडियाखानामा विभिन्न ११० प्रजातिका एक हजार एक वन्यजन्तु छन्। अवलोकन गर्न विदेशीका लागि रु एक हजार, सार्क राष्ट्रका व्यक्तिका लागि ५०० रुपैयाँ र नेपालीलाई २०० रुपैयाँ शुल्क निर्धारण गरिएको छ। चिडियाखानामा वार्षिक करिब ११ लाख दर्शक अवलोकन गर्न आउने गरेका छन्। यहाँ वन्यजन्तुको रेखदेख र स्याहारका लागि हाल ६५ कर्मचारी रहेका छन्। तत्कालीन राणा प्रधानमन्त्री जुद्ध शम्शेरद्वारा विसं १९८९ मा निजीरूपमा स्थापना गरिएको सदर चिडियाखाना २०११ सालदेखि मात्र सर्वसाधारणलाई खुला गरिएको थियो। चिडियाखाना २०५२ सालदेखि भने राष्ट्रिय प्रकृति संरक्षण कोषद्वारा व्यवस्थापन गरिएको हो।"
जाजरकोटका १८ मतदानस्थल अति संवेदनशील,"जाजरकोट : जाजरकोटका १८ मतदानस्थललाई अति संवेदनशील मतदान केन्द्रको रुपमा राखिएको छ । ८९ मतदान स्थल मध्य ४३ मतदान स्थल संवेदनशील र २८ मतदान स्थल सामान्य रुपमा बर्गिकरण गरिएको छ । सुरक्षा संवेदनशीलताका आधारमा मतदानस्थलको सुरक्षाका लागि सुरक्षाकर्मी खटाइएको प्रमुख जिल्ला अधिकारी अन्जन श्रेष्ठले बताए । जाजरकोटका ८९ मतदान स्थलमा रहेका एक सय ४३ मतदान केन्द्र सबैमा निर्वाचन सामग्रीसहित सुरक्षाकर्मी र कर्मचारी पुगिसकेका छन्। मतदान अधिकृतले सर्वदलीय बैठकबाट विभिन्न किसिमका निर्वाचन सम्बन्धी प्रक्रियाबारे सहमति जुटाउने , मतदान स्थलमा मदिरा निषेधित क्षेत्र तोक्ने लगायतका कार्यका साथै मतदानस्थल निर्माण गर्न थालेको मुख्य निर्वाचन अधिकृत केशव चपाईले बताए । उनले जिल्लाका केही मतदान केन्द्रमा सञ्चारको पहुँच नभएकाले प्रहरी सेटबाट समेत सूचना आदानप्रदान गर्ने व्यवस्था मिलाइएको बताए । आठ मतदान केन्द्रमा महिला मतदान अधिकृत जिल्लाका आठ मतदान केन्द्रमा महिला मतदान अधिकृतको नेतृत्वमा कर्मचारी खटाइएको छ । एक सय ४३ मतदान अधिकृतमध्ये एक सय ३५ मतदान अधिकृत पुरुष र ८ जना महिला रहेको मुख्य निर्वाचन अधिकृतको कार्यालयले जनाएको छ ।"
समानुपातिकका उम्मेदवारलाई आयोगले परिचयपत्र दिने,काठमाडौं: निर्वाचन आयोगले समानुपातिकका उम्मेदवारलाई परिचयपत्र दिने भएको छ । मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि समानुपातिक निर्वाचन प्रणालीतर्फ अन्तिम बन्दसूचीमा नाम रहेका उम्मेदवारहरूलाई परिचयपत्र उपलब्ध गराउने आयोगले जनाएको छ । समानुपातिक निर्वाचन प्रणालीतर्फ अन्तिम बन्दसूचीमा नाम रहेका प्रतिनिधि सभा तथा प्रदेश सभातर्फका उम्मेदवारहरूले परिचयपत्र माग गर्न आएमा त्यस्ता उम्मेदवारहरूलाई आयोगले परिचय पत्र दिनेछ । परिचयपत्रका लागि वेबसाइटमा रहेको प्रतिनिधि सभा र प्रदेश सभा समानुपातिक निर्वाचनका लागि प्रकाशित उम्मेदवारको अन्तिम बन्दसूचीमा उल्लेखित मतदाता भएको प्रदेश अन्तर्गतको जिल्लाको खण्ड हेरी आफ्नो जिल्ला अन्तर्गतको भए सम्बन्धित प्रदेश र जिल्ला निर्वाचन कार्यालयले आफ्नो कार्यालयबाट जारी हुने परिचयपत्र बमोजिमको विवरण अभिलेख राखी तोकिएको ढाँचामा परिचयपत्र उपलब्ध गराउन आयोगले सबै प्रदेश र जिलला निर्वाचन कार्यालयलाई निर्देशन दिने निर्णय गरेको हो ।यस्तो छ परिचयपत्रको नमूना
"निर्वाचनमा प्रहरी, सशस्त्र र गुप्तचरको यस्तो छ जिम्मेवारी","काठमाडौं: सरकारले निर्वाचनको सुरक्षा व्यवस्था मजबुत बनाउन नेपाली सेनासहित ४ वटै सुरक्षा निकायलाई मैदानमा उतारेको छ । गृह मन्त्रालयले सवै सुरक्षा निकायलाई आ आफ्नो कार्यक्षेत्र छुट्याएर आवश्यक जिम्मेवारी दिएको छ । नेपाली सेना आवश्यकता अनुसार सरकारले तोके बमोजिम परिचालित हुनेछ । गृह मन्त्रालयले मतदाता, उमेदवार र प्रतिनिधिहरुको सुरक्षा गर्ने जिम्मेवारी नेपाल प्रहरी, सशस्त्र र जासुसी निकाय राष्ट्रिय अनुसन्धान विभागलाई दिएको छ। मतदान स्थलको सुरक्षा नेपाल प्रहरी र गुप्चरले गर्ने छन् । गृह मन्त्रालयले बनाएको निर्वाचन केन्द्रित सुरक्षा योजना अनुसार नेपाल प्रहरीले मतदान केन्द्रको सुरक्षा गर्ने छ । मतपेटिका र निर्वाचन सामाग्रीको सुरक्षा नेपाल र सशस्त्र प्रहरीले गर्ने गृह मन्त्रालय स्रोतले बताएको छ। मतगणना स्थल, निर्वाचन अधिकृत र अन्य कर्मचारीको सुरक्षा तीनवटै सुरक्षा निकायले गर्नेछ । जिल्ला तथा निर्वाचन क्षेत्रको सुरक्षाको जिम्मेवारी नेपाल र सशस्त्र प्रहरीले गर्नेछ । अतिविशिष्ट र विशिष्ट व्यक्तिहरुको सुरक्षाको व्यवस्था तीनवटै सुरक्षा निकायले गर्ने छन् भने जुलुस र सभामा समेत उनीहरुनै खटिने छन् । पर्यवेक्षक र अनुगमनका खटिएका व्यक्तिहरुलाई नेपाल प्रहरीले सुरक्षा दिनेछ । आगामी आइतबार हुने प्रतिनिधि र प्रदेशसभा निर्वाचननका लागि ७४ हजार ८ सय ४९ जना सैनिक अधिकारीहरु खटिने छन् । गृह मन्त्रालयका अनुसार मंसिर ४ को निर्वाचनमा ७१ हजार ६ सय ९३ जना प्रहरी, १ लाख १५ हजार म्यादी, ३५ हजार १ सय १६ सशस्त्र प्रहरी र १ हजार ९ सय २१ जना राष्ट्रिय अनुसन्धान विभागका सुरक्षाकर्मीहरु खटिएका छन् । निर्वाचनका लागि बनेको सुरक्षा योजना अनुसार उनीहरुलाई परिचालन गरिएको छ ।"
डोटीमा मतदान केन्द्रको तयारी पूरा,"डोटी : मंसिर ४ गते हुने प्रतिनिधिसभा र प्रदेशसभा सदस्यको निर्वाचनको तयारी डोटीमा पूरा भइसकेको छ। सुरक्षा व्यवस्थासहित मतदान केन्द्रहरूको तयारी पूरा भइसकेको मुख्य निर्वाचन अधिकृत शिवलाल पाण्डेयले जानकारी दिएका छन्। सबै मतदान केन्द्रहरूमा मतदान अधिकृत सहितका कर्मचारीहरू पुगिसकेका छन्, पाण्डेयले भने, सर्वदलीय बैठक बसेर सबै केन्द्रमा विभिन्न विषयमा सूचनासमेत टाँस गरी सकिएको छ। डोटीमा एक सय ७७ वटा स्थायी मतदान केन्द्रहरू रहेका छन् भने जिल्ला कारागारमा एउटा अस्थायी मतदान केन्द्र रहेको छ। जसमा पद्म पब्लिक मुक्तिनारायण मावि र डोटी बहुमुखी क्याम्पसमा रहेका मतदान केन्द्र महिलामैत्री बनाइएका छन्। निर्वाचनका लागि जिल्लाभरी एक हजार चार सय १४ जना कर्मचारी परिचालित भएका छन्। जसमा मतदान अधिकृत एक सय ७८ जना, सहायक मतदान अधिकृत पनि एक सय ७८ छन्। त्यसैगरी सहायक कर्मचारी आठ सय ८१ जना खटिएका छन् भने कार्यालय सहयोगी एक सय ७७ जना रहेका छन्। ४४ जना मतदान अधिकृत र सहायक मतदान अधिकृत जगेडा राखिएको बताइएको छ। कुल निर्वाचनमा खटिएका कर्मचारीहरूमा एक हजार चार जना कर्मचारी र चार सय १० जना शिक्षकछन्। २ हजार १७३ जना सुरक्षाकर्मी निर्वाचनका लागि डोटीमा दुई हजार एक सय ७३ जना सुरक्षाकर्मी खटाइएको प्रमुख जिल्ला अधिकारी कल्पना श्रेष्ठले जानकारी दिए। मतदान केन्द्र तीनवटा सुरक्षा घेरामा रहने छ। जिल्लाभरी नेपाल प्रहरी र म्यादी प्रहरी एक हजार पाँच सय १८ जना खटाइएको जिल्ला प्रहरी कार्यालयका प्रमुख प्रहरी उपरीक्षक राजेन्द्र प्रसाद धमलाले जानकारी दिए। जिल्लाभरीका मतदान केन्द्रहरूमा नेपाली सेना चार सय ४० र सशस्त्र प्रहरी दुई सय १५ जना खटाइएको छ।"
लमजुङको मतगणना स्थलमा तारजाली र सीसी क्यामरा,"बेंसीसहर : लमजुङमा निर्वाचनका लागि कर्मचारी र सामाग्री मतदान केन्द्रमा पठाएसँगै मतपेटिका राख्ने र मतगणना स्थल तयार पारिएको छ। मुख्य निर्वाचन अधिकृतको कार्यालयले मतपेटिका राख्ने र मतगणना स्थल जिल्ला समन्वय समितिको सभाहलमा तयार पारेको छ। सो स्थानमा सुरक्षा चुनौतीलाई मध्यनजर गरेर तारजाली र सीसीटीभी क्यामरा जडान गरिएको मुख्य निर्वाचन अधिकृत शिवप्रसाद खनालले बताए। मतपेटिका राख्नका लागि चारवटा कोठा तयार पारिएको छ। मतगणनास्थलमा दलका उम्मेदवार र प्रतिनिधिलाई बस्ने व्यवस्था तारजालीभन्दा बाहिर बनाइएको छ। मतदानस्थलमा हुने असुरक्षा र हुनसक्ने धाँधलीलगायतका काम रोक्न तारजाली र सीसीक्यामराबाट निगरानी गर्नुपरेको मुख्य निर्वाचन अधिकृत खनालले बताए। प्रमुख जिल्ला अधिकारी सुशील वैद्यले मतपेटिका राख्ने र मतगणना हुने स्थानको सुरक्षा व्यवस्था मजबुत बनाइएको बताए। मतपेटिका राख्ने र मतगणना स्थलमा सुरक्षा चुनौती हुन्छ। मतगणना निकै संवेदनशील हुन्छ। मतपेटिकालाई सुरक्षित राख्नु हाम्रो कर्तव्य हो, प्रजिअ वैद्यले भने। सीसीक्यामरा जडानका लागि बेंसीसहर नगरपालिकाले ४ लाख ५० हजार रुपैयाँ सहयोग गरेको छ। स्थानीय तह निर्वाचनमा पनि क्यामरा जडान गरिएको थियो। तारजाली सिँचाइ कार्यालयले सहयोग हो। २०७४ को स्थानीय तह चुनावमा भरतपुरमा मतपत्र च्यातेको घटनापछि आयोगले तारजालीको व्यवस्थापनमा मतगणना गर्दै आएको छ। सीसीक्यामरा मार्फत आयोगले सिधै मतगणना स्थलको निरिक्षण गर्न मिल्ने व्यवस्था मिलाइएको सहायक निर्वाचन अधिकृत विश्वराज कुइँकेलले बताए। लमजुङका प्रत्येक निर्वाचन केन्द्रमा कर्मचारी र सामग्री पुगिसकेको छ भने राजनीतिक दल र उम्मेदवारको प्रचारप्रसारको अवधि पनि सकिएको छ। बाहिर रहेका मतदाताहरु मत खसाल्न जिल्ला भित्रिने क्रम जारी छ। जिल्लामा १ लाख ३३ हजार ५ सय ५९ जना मतदाता रहेका छन्। लमजुङमा प्रतिनिधिसभा सदस्यका लागि एमाले उपमहासचिव पृथ्वीसुब्बा गुरुङ र माओवादी केन्द्रका महासचिव देवप्रसाद गुरुङसहित ९ जना चुनावी मैदानमा रहेका छन्। जिल्ला समन्वय समितिको हलमा बनाएको तारजालीसहितको मतगणनास्थल। तस्बिर : नवीनराज कुइँकेल"
आचारसंहिता विपरित मौन अवधीमा किसान श्रेष्ठ र जितेन्द्र सोनलको घरदैलो,सिमराः निर्वाचन आचारसंहिता विपरित मौन अवधीको समयमा नेकपा एकीकृत समाजवादीका उम्मेदवार किसान श्रेष्ठ र लोकतान्त्रिक समाजवादी पार्टीका उम्मेदवार जितेन्द्र सोनलले घरदैलो गरेका छन्। मौन अवधीको उल्लंघन गर्दै बारा क्षेत्र नं ४ का प्रतिनिधिसभा सदस्य पदका उम्मेदवार श्रेष्ठ र प्रदेशसभा ४(२) का उम्मेदवार सोनलले परवानीपुर गाँउपालिका ३ लिपनीमालमा शुक्रबार बिहान कार्यकर्तासहित घरदैलो गरेका हुन्। मंसिर ४ गतेको निर्वाचनका लागि बिहीबार राती १२ बजेदेखि मौन अवधी सुरु भएको छ। निर्वाचन सम्पन्न नहुँदासम्मका लागि लागु हुने मौन अवधीको समयमा उम्मेदवार र दलले चुनावी प्रचारप्रसार गर्न पाउने छैनन्। तर निर्वाचन आयोगको आचारसंहितालाई उलंघन गर्दै श्रेष्ठ र सोनलले उक्त क्षेत्रमा घरदैलो गरिरहेका छन्। बाराका प्रहरी उपरीक्षक होबिन्द्र बोगटीले घरदैलो र चुनावी प्रचार भइरहेको सूचना प्राप्त भएपछि नियन्त्रण गर्न प्रहरी परिचालन गरिएको बताए। चुनावी प्रचार गरिरहेका उम्मेदवारलाई फोन गरेर उक्त कार्य तत्काल रोक्न आग्रह गरेको र नरोकिए आचारसंहिता विपरित कारवाही प्रक्रिया अघि बढाइने जानकारी समेत गराएको प्रहरी उपरीक्षक बोगटीले बताए। प्रहरी उपरीक्षक बोगटीले निर्वाचन आचारसंहिता उलंघनका घटना हेर्ने र आचारसंहिता विपरितको कार्य गर्ने उम्मेदवारलाई कारवाही गर्ने निकायको अधिकृतलाई समेत परिचालन गरिएको बताए।
जनताको रोजाइ : नेताको क्षमता र आचरण,"काठमाडौं : लोकतन्त्रको मुख्य आधारस्तम्भ हो, आवधिक निर्वाचन। जनताले आफ्ना लागि आफैंले आफूमाथि शासन गर्न चुनाव प्रणालीको प्रयोग गर्छन्। त्यसैकारण, जनता मंसिर ४ को आमनिर्वाचनको महासंग्राममा होमिन तयार छन्। तर, जनताका केही असन्तुष्टि छन्, केही सुझाव पनि। अन्नपूर्ण पोष्ट्ले ७७ वटै जिल्लाका मतदातासँग गरेको सर्वेक्षणमा देश विकास नभएको, भ्रष्टाचार मौलाएको, दलहरूले पुरानै उम्मेदवार खडा गरेको भन्दै मतदाताले असन्तुष्टि जनाएका छन्। अब भने उम्मेदवारको क्षमता र आचरण हेरेर मतदान गर्ने अधिकांशको मत छ। निर्वाचन प्रणालीमा सुधार हुनुपर्ने, निर्वाचनपछि देशले काँचुली फेर्नुपर्ने अधिकांशको धारणा छ। मुलुकको राजनीतिमा त्याग, तपस्या, इमान्दारिता, नैतिकता छायामा पर्दै गएको छ। सत्तामा पुगेपछि राजनीतिक दर्शन, सिद्धान्त र जनताभन्दा पैसा र शक्ति आर्जनमा मात्र नेताहरू लिप्त भइरहेका छन्। आफू जस्तोसुकै भए पनि समाजले नेता र नेतृत्वमा उच्च आचरण खोज्छ। अन्नपूर्णको सर्वेक्षणमा अधिकांशले निर्वाचनबाट आचरणयुक्त नेता छान्न खोजेको जवाफ दिएका छन्। तपार्इं कसलाई भोट दिन चाहनुहुन्छ ? भन्ने प्रश्नको जवाफमा ४८५ प्रतिशतले राम्रो आचरण भएको उम्मेदवार भन्ने जवाफ दिएका छन्। यस्तै मेरो क्षेत्रलाई मदत गर्न सक्ने शक्तिशाली उम्मेदवार भन्नेको संख्या ३५४ प्रतिशत छ। मेरो पार्टीका उम्मेदवार भन्नेको संख्या निकै कम अर्थात् ७ दशमलव ५ प्रतिशत मात्रै मत छ। यस्तै, ३६४ प्रतिशत उत्तरदाताले नेताको क्षमता लाई उम्मेदवारको मापदण्ड बनाउने मत दिएका छन्। उम्मेदवार छनोटसम्बन्धी तपाईंको मादपण्ड के हो ? भनी प्रश्न सोधेको थियांै। जसमा, २३३ प्रतिशतले नेताको विगतको कार्यसम्पादन र २१५ प्रतिशतले उम्मेदवारका योजना हेरेर मत दिने बताएका छन्। ९९ प्रतिशतले भने व्यक्तित्व हेर्ने भनेका छन्। प्राध्यापक एवं पूर्वराजदूत डालोकराज बराल एउटै व्यक्तिबाट आजित भएपछि जनताले नयाँ मान्छे खोज्नु स्वाभाविक भएको बताउँछन्। तर, अनुहार मात्रै नयाँ भएर हुँदैन, बराल भन्छन्, विचार पनि नयाँ चाहिन्छ। नेता खराब भए भन्दैमा व्यवस्थालाई दोष देखाउन भने नमिल्ने डा बरालको भनाइ छ। नेता आचरणले चल्ने हो। तर, कुर्सीतन्त्र हावी भयो, उनी भन्छन्। सर्वेक्षणमा सहभागी ४६२ प्रतिशत उत्तरदाताले निर्वाचनले उत्साहित बनेको प्रतिक्रिया दिएका छन्। लोकतन्त्रलाई परिस्कृत, उन्नत र समुन्नत बनाउन आवधिक निर्वाचन अनिवार्य भएको उनीहरूको भनाइ छ। ३९६ प्रतिशत उत्तरदाताले निर्वाचनप्रति ठीक ठीकै उत्साहित भएको मत दिएका छन्। १४ दशमलव १ प्रतिशतले भने उत्साही नभएको जवाफ दिएका छन्। प्राध्यापक बराल भन्छन्, मतदाताले उम्मेदवार राम्रोसँग चिनेर जानेर हराउने र जिताउने गर्नुपर्छ। जनताले राम्रो मान्छे छान्न सक्नुपर्छ। सर्वेक्षणमा सहभागी दुईतिहाइले नेताको अनुहार फेर्ने चाहना व्यक्त गरेका छन्। सधैंभरि उही अनुहारका उस्तै शैली र व्यवहारप्रति सर्वसाधारण सन्तुष्ट छैनन् भन्ने यसले देखाउँछ। यसैकारण स्थानीय निर्वाचनमा जनताले धरानदेखि काठमाडौं हुँदै धनगढीसम्म स्वतन्त्र उम्मेदवारलाई जिताए। प्रतिनिधिसभा र प्रदेशसभामा पनि बग्रेल्ती स्वतन्त्र छन्। देश र जनताका पक्षमा काम नगरे पनि दलहरूले पुरानै अनुहारलाई मैदानमा उतार्दा जनता असन्तुष्ट छन्। सर्वेक्षणमा सहभागी झन्डै ७५ प्रतिशतले अघिल्लो पटक मत दिएका नेतालाई यसपटक मत नदिने बताएका छन्। के तपाईं पछिल्लो चुनावमा मतदान गरेको व्यक्तिलाई नै भोट दिनुहुन्छ ? भन्ने प्रश्न सोधेका थियौं। ७४ दशमलव २ प्रतिशतले दिन्न भन्ने मत दिएका छन्। २५ दशमलव ८ प्रतिशतले मात्रै दिन्छु भनेका छन्। पैसा हुनेले मात्रै टिकट पाउने र चुनाव जित्ने अवस्थातिर मुलुक गइरहेको भन्दै विज्ञहरू चिन्ता व्यक्त गर्छन। पैसाको बोलबाला हुन थालेपछि निष्ठाको राजनीति गर्ने पाखा लाग्ने र जेजसरी भए पनि पैसा कमाएकाहरू मात्रै राजनीतिमा हावी हुने सम्भावना बढ्दै गएको छ। ठूल्ठूला भोज, भतेर, मतदातालाई पैसा बाँड्ने, पर्चा पम्पलेट टास्ने, कार्यकर्तालाई पैसा बाँड्ने गरिएका कारण चुनाव महँगो बन्दै गएको छ। मुलुकमा पटकपटक राजनीतिक आन्दोलन भए। संविधान फेरिए, व्यवस्था परिवर्तन भए। तर, जनताको अवस्था भने सधैं उस्तै रह्यो। चुनावका मुखमा सबै दलले आर्थिक विकास र समृद्धिको गफ गर्छन्। तर, सत्तामा पुगेपछि च्वाट्टै बिर्सने गरेको जनताको आरोप छ। अबको चुनावबाट जनताले आर्थिक समृद्धिमा जोड दिएका छन्। सर्वेक्षणमा सहभागी ५१३ प्रतिशतले राष्ट्रको समग्र विकासमा जोड दिएका छन्। उम्मेदवारले के गरून् भन्ने चाहनुहुन्छ भन्ने प्रश्नमा सबैभन्दा बढीले राष्ट्रको समग्र विकास भन्नेमा मत दिएका छन्। यस्तै, शिक्षा र स्वास्थ्यमा काम गरून् भन्ने मत दिएका छन्। त्यसपछि आर्थिक विकास र पूर्वाधार विकासमा उम्मेदवारले जोड गरून् भन्ने मतदाताको भनाइ छ। अर्थविद् डा डिल्लीराज खनाल चुनावपछि पनि राजनीति अस्थिर र मिलीजुलीको सरकार बन्यो भने अर्थतन्त्रले गति नलिने बताउँछन्। कसैले पनि बहुमत नल्याए मिलीजुली सरकार बन्छ, डा खनाल भन्छन्, त्यस्तो भयो भने जोडघटाउको राजनीति चल्छ। अहिले जसरी अर्थतन्त्र ओझेलमा परेको छ। त्यसै अनुरूप अघि बढ्छ। आर्थिक समृद्धिमा नेताहरूको ध्यान जादैँन। पूर्वअर्थसचिव रामेश्वर खनाल सुशासनको अभावमा भ्रष्टाचारले देश विकास गर्नमा रोक लगाएको बताउँछन्। देशको राजस्व १८ प्रतिशत कम उठेको छ, पूर्वअर्थसचिव खनाल भन्छन्, राजस्व कम हुँदा आयोजना सञ्चालन गर्न पर्याप्त नहुन सक्छ। बाटो विकास भएन। रोजगारी भएन, विदेश जानुपर्यो भन्ने सवाल जनताले उठाइरहेका छन्। संविधानविद् डा विपिन अधिकारी देश बिग्रनुमा राजनीतिक दल मुख्य जिम्मेवार भएको बताउँछन्। हाम्रो राजनीति, कर्मचारीतन्त्र र अपराधीले देश चलाइरहेका छन्, संविधानविद् अधिकारी भन्छन्, देश बिग्रनुमा राजनीतिक दलकै हात छ। देशको स्थितिप्रति अधिकांश मतदाताले असन्तुष्टि जनाएका छन्। दुनियाँले विकास गरेर आर्थिक रूपमा छलाङ मारे पनि देशको अवस्थामा सुधार नभएको भन्दै अधिकांशले निराशा व्यक्त गरेका छन्। त्यसैकारण जनतामा राजनीतिप्रति वितृष्णा बढ्दै गएको संविधानविद् विपिन अधिकारी बताउँछन्। छिटोछिटो परिवर्तन र विकासको चाहनाका कारण जनताले हरेक निर्वाचनमा फरकफरक दललाई बहुमत दिएर सत्तामा पुर्याएका छन्। तर, कुनै पनि दलले देशको काँचुली फेर्न सकेका छैनन्। आज हाम्रो देश जहाँ छ, यसमा कत्तिको सन्तुष्ट हुनुहुन्छ भनी सोधेका थियौं। ३५ दशमलव ९ प्रतिशतले धेरै सन्तुष्ट छैन भन्ने जवाफ दिएका छन्। यस्तै ३३ दशमलव ५ प्रतिशतले असन्तुष्ट छु भन्ने जवाफ दिएका छन्। १९ दशमलव १ प्रतिशतले अत्यधिक असन्तुष्ट छु भन्ने जवाफ दिएका छन्। र, १०१ प्रतिशले सन्तुष्ट छु भन्नेमा मत दिएका छन्। २००७ सालमा प्रजातन्त्रको स्थापनादेखि गणतन्त्रसम्म मुलुकमा कुनै पनि पार्टी नेतृत्वको सरकारले ५ वर्षसम्म शासन गरेको इतिहास छैन। चुनावमा शक्तिशाली बनाएर पठाएका पार्टीहरू सत्तामा पुगेपछि आपसी द्वन्द्वकै कारण विभाजित भए। चाहे, कांग्रेस होस् वा कम्युनिष्ट। दलहरूका द्वन्द्व, सत्ताका फोहोरी खेल, राजनीतिक अस्थिरता, भ्रष्टाचारका कारण व्यवस्था नै संकटमा परे। पटकपटक जनताले रगतको खोलो बगाउँदै शासनसत्ता जनतामा फर्काए। तर, राजनीतिक दलले कहिल्यै चेतेनन्, जहिल्यै बेइमानी मात्रै गरिरहे। अर्थविद् डा खनाल राजनीतिक दलप्रति जनताको आकर्षण बढ्न नसक्नु राम्रो नभएको बताउँछन्। दलहरूले प्रतिबद्धता पूरा गरेनन् डा खनाल भन्छन्, नेताहरू कमाउ धन्दामा लागे। जनता र मुलुकको अर्थतन्त्रको विषयमा ध्यान दिएनन्। सबै नीतिको मूल नीति राजनीति हो। देशमा भएका ठूलाठूला क्रान्तिपछि मुलुकका भ्रष्टाचार नियन्त्रण हुन्छ, जनताले अब घरको आगनबाट सेवा सुविधा पाउँछन्। देश समृद्ध हुन्छ, विकासले गति लिन्छ भन्ने आमजनतामा विश्वास थियो। तर, राजनीतिक परिवर्तन भए, जनताको अवस्था परिवर्तन भएन। अधिकांश मतदाताले देशको अहिलेको अवस्था जस्ताको तस्तै हुनुमा राजनीतिज्ञहरू जिम्मेवार रहेको बताएका छन्। ३९४ प्रतिशतले नेताहरू अत्यधिक जिम्मेवार रहेको मत दिएका छन्। ३२९ प्रतिशतले जिम्मेवार छन् र २७६ प्रतिशतले धेरै जिम्मेवार छैनन् भन्ने मत दिएका छन्। दलप्रति मतदातामा असन्तुष्टि होला, पूर्वराजदूत नीलाम्बर आचार्य भन्छन्, निर्वाचन अस्विकार गरेको जस्तो लाग्दैन। प्रणालीप्रति वितृष्णा भन्न मिल्दैन। अहिलेका राजनीतिज्ञहरूले देशको भविष्य कोर्नेमा आशावादी छैन भन्ने मत धेरै छ। राजनीति र नेतृत्वप्रति जनताको यति धेरै अविश्वास हुनु पक्कै पनि लोकतन्त्रका लागि राम्रो नभएको जानकारहरू बताउँछन्। सर्वेक्षणका क्रममा ३९ प्रतिशतले अहिलेका नेताहरूले देश बनाउनेमा धेरै आशावादी छैन भन्ने मत दिएका छन्। ३८१ प्रतिशतले भने आशावादी छु भन्ने जवाफ दिएका छन्। १२६ प्रतिशतले निराश छु भन्ने मत दिएका छन्। ८३ प्रतिशतले अत्यधिक निराश छु भन्ने मत दिएका छन्। राजनीति अस्थिर भयो, नीलाम्बर आचार्य भन्छन्, सरकार टिक्न नदिने प्रवृत्ति देखियो। सत्ता स्वार्थ हावी भयो। तर, प्रणालीविरुद्ध जान खोज्नु भने राम्रो होइन। दलहरूमा सुशासन दिने सोच नहुँदा जनतामा निराशा छाएको पूर्वअर्थसचिव खनाल बताउँछन्। निर्वाचन प्रणाली सुधार्न सुझाव मिश्रित निर्वाचन प्रणाली सुधार गर्नुपर्ने अधिकांश मतदाताको सुझाव छ। प्रतिनिधिसभा प्रदेशसभामा ६० प्रतिशत प्रत्यक्ष र ४० प्रतिशत समानुपातिकबाट निर्वाचित हुन्छन्। यो प्रणालीका कारण कुनै एक दलको बहुमतको सरकार बन्ने सम्भावना न्यून हुन्छ। प्रत्यक्षमा कुनै दलले बहुमत ल्याए पनि समानुपातिकमा बहुमत आउन कठिन छ। त्यसैकारण स्थिर सरकार बन्ने सम्भावना कम हुन्छ। धेरै पार्टी मिलेर सरकार बनाउँदा सरकार नै अस्थिर हुने, जनमतविपरीत सरकार बन्ने, सरकार टिकाउन अनेक असंसदीय खेल हुने, सरकार टिकाउने र भत्काउने कामले मात्रै प्रश्रय पाउने हुन्छ। आर्थिक विकास र समृद्धिको यात्रालाई भुलेर दलहरू सत्ता जोडघटाउमा मात्रै केन्द्रित हुन्छन्। त्यसैकारण जनताले बलियो सरकारको खोजी गरेका छन्। त्यसका लागि निर्वाचन प्रणालीमा सुधारको खोजी गरेका छन्। हुन त माओवादी केन्द्र, एकीकृत समाजवादी र जसपाले चुनावी घोषणापत्रमै चुनाव प्रणाली परिवर्तनको विषय उठान गरेका छन्। माओवादी र जसपाले शासकीय स्वरूप नै परिवर्तन हुनुपर्ने धारणा सार्वजनिक गरेका छन्। एकीकृत समाजवादीले भने यो चुनाव प्रणाली खर्चिलो, महँगो र अव्यावहारिक भएको भन्दै परिवर्तन हुनुपर्ने धारणा सार्वजनिक गरेको छ। सर्वेक्षणमा सहभागी १७८ प्रतिशतले मात्रै अहिलेको निर्वाचन प्रणालीप्रति सन्तुष्ट भएको जवाफ दिएका छन्। ३० दशमलव ८ प्रतिशतले खुसी छैन भन्ने जवाफ दिएका छन्। ५१ दशमलव ४ प्रतिशतले भने ठीकै भन्ने जवाफ दिएका छन्। संविधानविद् अधिकारी निर्वाचन प्रणालीमा आमूल परिवर्तन हुनुपर्ने बताउँछन्। पैसा नभई निर्वाचन जित्ने देखिँदैन, अधिकारी भन्छन्, सेवाभावले निर्वाचन गर्ने अवस्था हराउँदै गएको छ। चुनावमा लागेको खर्च सरकारले दिने, गैरकानुनी खर्च गर्न नदिने बनाउन सकियो भने भ्रष्टाचार रोकिन्छ। मुलुकको अवस्था, दलहरूका पुरानै नीति र योजनाका कारण केही मतदाताले कुनलाई मतदान गर्ने भन्ने निर्णय गरिनसकेको बताएका छन्। तपाईंले कसैलाई भोट दिने निर्णय गरिसक्नु भएको छ ? भन्ने प्रश्नमा ६३८ प्रतिशतले छ भन्ने जवाफ दिएका छन्। २९३ प्रतिशतले छैन भनेका छन्। ६९ प्रतिशतले यसपटक भोटै हाल्दिन भन्ने जवाफ दिएका छन्। प्रश्न गर्न सक्ने भोटर हामीसँग छैनन्, संविधानविद् अधिकारी भन्छन्, आयोगले मतदाता शिक्षा र प्रजातान्त्रिक शिक्षा दिन सकेको छैन। यसो भए मात्र पद्धति बस्छ। पुरानो नेतृत्व पुस्ता अझै पनि राजनीतिमा सक्रिय छ। युवा पुस्तालाई आफ्नो विज्ञता र अनुभव हस्तान्तरण गर्न चाहँदैन। गुटगत, व्यक्तिगत स्वार्थ, पद र शक्तिका पछाडि अझै पनि पुरानै नेतृत्व दौडधुपमा छ। त्यसैले नेतृत्व विकास जरुरी छ, संविधानविद् भीमार्जुन आचार्य भन्छन्, वैकिल्पक शक्तिको खोजी पनि भइरहेको छ। केही नयाँ दल र स्वतन्त्र पनि मैदानमा छन्। मतदाताले छनेट गर्न पाउने भएका छन्। कतिपय भोट हाल्नै चाहन्नन केही मतदाताले यसपटक भोट हाल्न नचाहेको धारणा सार्वजनिक गरेका छन्। संविधानविद् आचार्य यसपटकको चुनावमा मतदाताले प्रश्न सोध्न थालेकाले यसलाई राम्रो मान्नुपर्ने तर्क गर्छन्। यसअघि मतदाताले दलबाट काम नभएको, प्रतिनिधित्व नभएको जस्ता प्रश्न आएका थिएनन्, संविधानविद् आचार्य भन्छन्, यसलाई लोकतन्त्रको सुन्दर पक्ष मान्नुपर्छ। मतदाताको अधिकारको विषय पनि हो।"
मौन अवधिमा प्रसारप्रचार गरे २५ हजार जरिवाना,"काठमाडौं : निर्वाचन आयोगले मौन अवधिमा चुनावसम्बन्धी प्रसारप्रचार गरे २५ हजार जरिवाना गर्ने भएको छ। मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि बिहीबार मध्यरातदेखि मौन अवधि सुरु भएको छ। निर्वाचन (कसूर तथा सजाय) ऐन, २०७३ मा कसैले पनि मतदान हुने दिनभन्दा ४८ घण्टा अघिदेखि मतगणनाको काम पूरा नभएसम्मको अवधिमा दल तथा उम्मेदावरको पक्षमा प्रचारप्रसार गर्न नपाउने व्यवस्था गरेको छ। यस अवधिमा कुनै उम्मेदवार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले सभा बोलाउन वा आयोजना गर्न, जुलुस निकाल्न वा नाराबाजी गर्न तथा अन्य कुनै पनि प्रकारले प्रचारप्रसार गर्न वा गराउन नपाइने कानुनी व्यवस्था छ। मौन अवधिको उल्लङ्घन गरे आयोग, निर्वाचन अधिकृत वा अनुगमनकर्ताले २५ हजारसम्म जरिवाना हुने आयोगले जनाएको छ। निर्वाचन आचारसंहिता, २०७९ मा मतदान हुने दिनको अघिल्लो ४८ घण्टादेखि मतदानको दिन मतदान केन्द्र बन्द नहुञ्जेलसम्म पालना गर्नुपर्ने विशेष आचरणसम्बन्धी व्यवस्था रहेको आयोगले जनाएको छ। केन्द्रीय आचारसंहिता अनुगमन समितिको बिहीबारको बैठकले राति १२ बजेपछि निर्वाचन प्रचारप्रसारसम्बन्धी कार्य गर्न नपाइने जनाउँदै निर्वाचन आचारसंहिताको प्रभावकारी कार्यान्वयन गर्न सरोकारवाला निकायलाई निर्देशन दिएको हो। यस्तै, बैठकले राति १२ बजेपछि निर्वाचन प्रचारप्रसार सम्बन्धी वा राजनीतिक दल वा उम्मेदवारको गतिविधि वा प्रचारप्रसार सम्बन्धी कुनै पनि समाचार प्रकाशन वा प्रसारण नगर्ने तथा नगराउने प्रबन्ध गर्न सञ्चार तथा सूचना प्रविधि मन्त्रालय र नेपाल प्रेस काउन्सिललाई लेखी पठाउने निर्णय गरेको छ। मतगणनाको काम पूरा नभएसम्म कुनै पनि प्रकारका छलफल, अन्तरक्रिया, सभा, सम्मेलन, कार्यशाला गोष्ठी, मस्तिष्क मन्थनलगायत निर्वाचन प्रचारप्रसारसम्बन्धी कुनै पनि गतिविधि नगर्न वा नगराउन राजनीतिक दल तथा उम्मेदवारलाई निर्देशन दिएको छ। आयोगले फेसबुक, ट्वीटर, युट्युब जस्ता सामाजिक सञ्जालमा निर्वाचन प्रचारप्रसार सम्बन्धी कुनै पनि सामग्री प्रकाशन वा प्रसारण, शेयर, ट्याग, लाइक, कमेन्ट वा प्रतिकमेन्ट नगर्न वा नगराउन तथा आफ्नो सामाजिक सञ्चालमा त्यस्तो सामग्री भएमा तत्काल हटाउन उम्मेदवार, राजनीतिक दललगायत सम्पूर्ण सरोकारवालालाई निर्देशन दिएको छ। बैठकले निर्वाचन प्रचारप्रसार सम्बन्धी कुनै पनि सामग्री फेसबुक, ट्वीटर, युट्युब जस्ता सामाजिक सञ्जालमा नराख्न, शेयर, ट्याग, लाइक, कमेन्ट वा प्रतिकमेन्ट नगर्न वा नगराउन सर्वसाधारणलाई आह्वान गर्ने निर्णय गरेको छ।"
डडेल्धुरा क्याम्पसका हेमा भट्टलाई स्पष्टीकरण,"काठमाडौं : निर्वाचन आयोगले डडेल्धुरा क्याम्पसका हेमा भट्टलाई स्पष्टीकरण सोधेको छ । भट्टले आफ्नो फेसबुक पेजमार्फत राजनीतिक दलको चुनावी प्रचारप्रसार गरेको भनी उजुरी परी राष्ट्रिय सतर्कता केन्द्रमार्फत आयोगमा लेखी आएकोले स्पष्टीकरण सोधेको हो । निर्वाचन आचारसंहिता, २०७९ को दफा १०, विद्यालय, महाविद्यालय वा विश्वविद्यालय तथा सोमा सम्बद्ध कर्मचारी, प्राध्यापक तथा शिक्षकले पालना गर्नुपर्ने आचरण अन्तर्गत खण्ड (क) मा 'कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने' र ऐ दफाको खण्ड (ज) मा 'सामाजिक सञ्जालमा कुनै राजनीतिक दल वा उम्मेदवारको पक्ष वा विपक्षमा कुनै सन्देश, सूचना, प्रचारप्रसारका सामग्री पोष्ट वा शेयर गर्न वा सामाजिक सञ्जाल मार्फत मत माग्न नहुने' व्यवस्था छ । उल्लेखित सन्दर्भमा तपाईंलाई कुनै माध्यमबाट यो पत्र प्राप्त भएको २४ घण्टाभित्र निर्वाचन आयोगको इमेल ठेगाना  मा प्राप्त हुने गरी लिखित स्पष्टीकरण पेश गर्न भनिएको छ । (क) तपाईंले राजनीतिक दलका उम्मेदवारको प्रचारप्रसार गरेको होइन भन्ने आधार प्रमाण के छ ? (ख) तपाईंबाट दलका उम्मेदवारको प्रचारप्रसार गर्ने कार्य भएको अवस्थामा निर्वाचन आचारसंहिता, २०७९ को दफा १० को खण्ड (क) र (ज) को उल्लङ्घन हुने हुँदा तपाईंलाई निर्वाचन आचारसंहिताका उल्लेखित दफाहरुको उल्लङ्घनमा निर्वाचन आयोग ऐन, २०७३ को दफा २३ को उपदफा (३) बमोजिम जरिबाना र ऐ ऐनको दफा ४४ बमोजिम विभागीय कारवाही किन हुनु नपर्ने हो ?"
उपल्लो डोल्पामा हेलिकोप्टरबाट पठाइयो निर्वाचन सामग्री,"डोल्पा : उपल्लो डोल्पामा १२ वटा मतदान केन्द्रमा हेलिकोप्टरबाट कर्मचारी, सुरक्षाकर्मी र मतदान सामग्री पठाइएको छ। जिल्लामा ६८ मतदान केन्द्रमध्ये उपल्लो डोल्पाका १२ मतदान केन्द्रमा हेलिकोप्टरबाट सो सामग्री पठाइएको हो। सदरमुकाम दुनैबाट पैदलमार्गमार्फत एक सातासम्म लाग्ने उपल्लो डोल्पाका डोल्पोबुद्ध गाउँपालिकाको चारवटा मतदान केन्द्र, छार्काताङसोङ गाउँपालिकाको एक मतदान केन्द्र र शेफोक्सुण्डो गाउँपालिकाको सातवटा मतदान केन्द्र गरी जम्मा १२ मतदान केन्द्रमा हेलिकोप्टरको प्रयोग गरी निर्वाचन सामग्री र कर्मचारी सेनाको हेलिकोप्टरबाट पठाइएको मुख्य निर्वाचन अधिकृत बाबुराम सुवेदीले जानकारी दिए। उहाँका अनुसार मतदान सकिएपछि पनि मतपत्र, निर्वाचनमा खटिएका कर्मचारी र सुरक्षाकर्मीसमेत हेलिकोप्टरबाटै ल्याइने व्यवस्था मिलाउन निर्वाचन आयोगसँग आग्रह गरिएको छ। भौगलिक विकटता र भारी हिमपातका कारण निर्वाचनको पूर्वतयारी गर्न समस्या देखिएपछि हेलिकोप्टर प्रयोग थालिएको मुख्य निर्वाचन अधिकृतको कार्यालयले जनाएको छ। उपल्लो क्षेत्रमा पर्ने २२ मतदान केन्द्रका लागि हेलिकोप्टरको माग गरिए पनि निर्वाचन आयोगले संवेदनशीलताका हिसाबमा १२ मतदान केन्द्रका लागि मात्र हेलिकोप्टर व्यवस्थापन गरेको मुख्य निर्वाचन अधिकृत सुवेदीले बताए। बिहीबार शेफोक्सुण्डोको वडा नं ३ साल्दाङ्ग मतदान केन्द्र र छार्काको एउटा मतदान केन्द्रमा दुई उडान हेलिकोप्टर प्रयोग गरी निर्वाचन सामग्री र कर्मचारी पठाइएको निर्वाचन कार्यालय डोल्पाले जनाएको छ। आज बिहानदेखि बाँकी १० वटा मतदान केन्द्रमा निर्वाचन सामग्री र कर्मचारी पठाइने निर्वाचन कार्यालय डोल्पाले जनाएको छ। माथिल्लो डोल्पाका १२ मतदान केन्द्रबाहेकका अन्य मतदान केन्द्रका लागि मतपत्रलगायतका निर्वाचन सामग्री घोडाखच्चड र मानिसको पिठ्युँमा बोकेरै मतदान केन्द्रतर्फ कर्मचारी जाँदै गरेको र केही पुगिसकेको जनाइएको छ। रासस"
अर्घाखाँचीमा तयारी पूरा,"सन्धिखर्क : मंसिर ४ गते हुने प्रतिनिधिसभा तथा प्रदेशसभा सदस्य निर्वाचनको तयारी पूरा भएको जिल्ला निर्वाचन कार्यालय अर्घाखाँचीले जनाएको छ। एक प्रतिनिधिसभा तथा दुईवटा प्रदेशसभा रहेको जिल्लामा कर्मचारी व्यवस्थापन, निर्वाचन सामग्री प्याकिङ, सवारीसाधनको व्यवस्थापनलगायतका काम पूरा भएको निर्वाचन कार्यालयले जनाएको छ। निर्वाचनमा खटिएका कर्मचारी तथा सुरक्षाकर्मीलाई आवश्यक निर्वाचन सामग्रीसहित सम्बन्धित मतदानस्थल पठाइएको जिल्ला निर्वाचन अधिकारी सुरेश भण्डारीले जानकारी दिए। ३ नगरपालिका र ३ गाउँपालिका गरी ६ स्थानीय तह रहेको जिल्लामा ९७ मतदानस्थल, २ सय २ मतदान केन्द्र र एउटा अस्थायी मतदान केन्द्र तोकिएका छन्। एउटा अस्थायी मतदान केन्द्रबाट कर्मचारी, नेपाली सेना, नेपाल प्रहरी तथा कारागारमा रहेका कैदीले मताधिकार प्रयोग गर्ने मुख्य निर्वाचन अधिकृत एवं जिल्ला न्यायाधीश श्रीकृष्ण भट्टराईले जानकारी दिए। कर्मचारी, सुरक्षाकर्मी र कैदीले प्रतिनिधिसभाको समानुपातिकतर्फ मात्र मतदान गर्न पाउने व्यवस्था छ। निर्वाचनमा नेपाली सेना, सशस्त्र प्रहरी, राष्ट्रिय अनुसन्धान कर्मचारी, जनपथ र म्यादी गरी २ हजार ५ सय सुरक्षाकर्मी परिचालन गरिने डीएसपी मुकुन्द रिजालले जनकारी दिए। यस्तै निर्वाचनका लागि १ हजार १८ जना कर्मचारी खटिने जनाइएको छ। आसन्न निर्वाचनमा अर्घाखाँचीका १ लाख ६४ हजार ७ सय ७८ मतदाताले मताधिकार उपयोग गर्ने जिल्ला निर्वाचन कार्यालय अर्घाखाँचीका सूचना अधिकारी रबि अर्यालले जानकारी दिए।"
हरेक बुथमा हतियारधारी प्रहरी,"काठमाडौं : सरकारले निर्वाचनको दिन बुथ कब्जा गर्न खोज्ने र मतपेटिका लुट्न खोज्नेमाथि गोली हान्नेसम्मको अधिकार प्रहरीलाई दिएको छ। गृह मन्त्रालयका प्रवक्ता फणिन्द्रमणी पोखरेलले निर्वाचन सुरक्षार्थ खटिएको सुरक्षाकर्मीले जिम्मेवारी वहन नगरेर कुनै अप्रिय घटना घटेमा त्यस्तो प्रहरी अधिकारीमाथि पनि सजाय हुने बताए। मतपेटिका लुटेको देख्दादेख्दै गोली नचलाउने प्रहरीलाई पनि कारबाही हुन्छ। मतदान केन्द्र तथा हरेक बुथको सुरक्षामा हतियारसहित प्रहरी तैनाथ हुन्छ, उनले भने, शंकास्पद गतिविधि गर्ने, बुथ कब्जा गर्ने खोज्ने, मतपेटिका लुट्ने तथा च्यात्ने व्यक्तिलाई प्रहरीले सिधै गोली चलाउन पाउने अधिकार प्रत्यायोजन भइसकेको छ। नेपाल प्रहरीका आईजीपी धीरजप्रताप सिंहले ७ वटै प्रदेश सबै जिल्लाका सुरक्षा प्रमुखलाई फोन गरी मतदान केन्द्र र मतपेटिकाको उच्चतम सुरक्षा गर्न निर्देशन दिएका छन्। नेपाल प्रहरीका प्रवक्ता टेकप्रसाद राईका अनुसार निर्वाचनका लागि बनाइएको एकीकृत सुरक्षा योजनामा लिखित रूपमै यो अधिकार प्रदान गरिएको छ। राई भन्छन्, मतदान स्थलमा मतपेटिका लुट्ने, अवान्छित क्रियाकलाप गर्ने तथा बुथमा आक्रमण गर्नेविरुद्ध स्थानीय प्रशासन ऐनअन्तर्गत अत्यधिक बल प्रयोग गर्ने तथा गोली हान्न सक्ने अधिकार छ। गत स्थानीय निर्वाचनमा बल प्रयोग गर्ने अवस्था आउँदा पनि गोली नहान्ने प्रहरी कारबाहीमा परेको प्रवक्ता राईले बताए। उनी भन्छन्, प्रत्येक मतदानस्थल र मतपेटिकाको पहिलो सुरक्षाको जिम्मा नेपाल प्रहरीको हो। म्यादी प्रहरीले नेपाल प्रहरीलाई सहयोग गर्ने मात्रै हो। हरेक बुथमा एक हतियारधारी प्रहरी मतपेटिका लुटेको देख्दादेख्दै गोली नचलाउने प्रहरीलाई पनि कारबाही हुन्छ। मतदान केन्द्र तथा हरेक बुथको सुरक्षामा हतियारसहित प्रहरी तैनाथ हुन्छ।फणिन्द्रमणी पोखरेल,गृह मन्त्रालयका प्रवक्ता प्रहरी प्रवक्ताका अनुसार मतदान केन्द्रको हरेक बुथमा हतियारधारी प्रहरी परिचालन हुनेछन्। मतपेटिकाको जिम्मा सम्बन्धित पक्षले नलिँदासम्म एक सेकेन्ड पनि उक्त प्रहरीले बुथ छाड्न पाउँदैन। उसले बुथमा आक्रमण गर्ने जोकोहीलाई सिधै गाली हान्न सक्छ। मतदान केन्द्रमा खटिएको सुरक्षा नेतृत्वलाई अनुमति लिइराख्नु पर्दैन। आवश्यक परेको खण्डमा उसले स्वविवेक प्रयोग गर्न सक्छ। तीनदेखि ४ वटा मतदान केन्द्रलाई हेर्ने गरी प्रहरीको मोबाइल गस्ती टोली घुमिरहेको हुन्छ। कहीँ कतै घटना हुनासाथ पाँचदेखि १० मिनेटभित्र सबै निर्वाचन केन्द्रमा पुग्ने गरी यो टोली तयारी अवस्थामा हुन्छ। जिल्ला प्रहरी कार्यालयमा रिजव टोली पनि तयारी अवस्थामै हुन्छ। प्रहरीले सुरक्षा दिँदादिँदै भीड नियन्त्रण भएन र शंकास्पद गतिविधि रोकिएन भने सशस्त्र प्रहरी मतदान केन्द्रमा आइपुग्छ। उसले पनि नसकेको र आवश्यक परेको खण्डमा नेपाली सेनाले सुरक्षा पद्रान गर्छ। मतदान स्थलमा राष्ट्रिय अनुसन्धान विभागका कर्मचारी पनि सिभिल ड्ेसमा खटिनेछन्। सूचना संकलन गर्ने र प्रहरीलाई खबर गर्नेे टोलीको जिम्मेवारी हो। निर्वाचनलाई शान्तिपूर्ण र भयरहित तरिकाले सम्पन्न गर्न नेपाल प्रहरीको सिभिल डेेसमा खटिने समूह पनि सक्रिय हुनेछ। निर्वाचन सकिएपछि निर्वाचन अधिकृतसहित, दलका प्रतिनिधिसहितको समूहले मतपेटिका जिम्मा लिन्छ। जिल्ला प्रशासन कार्यालयको सवारीसाधनमा राखेर मतपेटिका गणनास्थलमा लगिनेछ। मतपेटिका बोकेको गाडीलाई प्रहरीले स्कटिङ गर्छ। गृह मन्त्रालयका अनुसार आगामी निर्वाचनमा देशभर करिब ४ लाखको हाराहारीमा सुरक्षाकर्मी परिचालन भएका छन्। जसमा ७४ हजार ८४९ जना नेपाली सेना, ७१ हजार ६९३ जना प्रहरी, ३५ हजार सशस्त्र प्रहरी, २ हजार राष्ट्रिय अनुसन्धान विभागका कर्मचारी तथा १ लाख १५ हजार म्यादी प्रहरी खटिएका छन्। ३ हजार ६५ मतदानस्थल अतिसंवेदनशिल सरकारले सुरक्षा चुनौतीका आधारमा मतदान स्थलको वर्गीकरण गरेको छ। छिमेकी मुलुकसँग सीमानाका जोडिएको तथा सुरक्षाका हिसाबले चुनौतीपूर्ण देखिएका ३ हजार ६५ निर्वाचन स्थललाई अतिसंवेदनशिल स्थानका रूपमा राखिएको छ। प्रहरी प्रवक्ता डीआईजी टेकप्रसाद राईका अनुसार २ हजार ४३८ मतदानस्थल संवेदनशिल स्थल र अन्यलाई सामान्य अवस्थाका रूपमा हेरिएको छ। डीआईजी राई भन्छन्, सुरक्षालाई प्राथमिकताका आधारमा अतिसंवेदनशिल स्थलमा ६ देखि १२ जना प्रहरीसहित आवश्यक मात्रामा म्यादी पनि खटिनेछन्। यस्तै, संवेदनशिलमा ६ देखि ९ जना प्रहरीसहित म्यादी पनि खटिनेछन्। त्यसैगरी, सामान्य मतदान स्थलमा ३ देखि ६ जना प्रहरीसहित केही म्यादी प्रहरी पनि परिचालन हुनेछन्। निर्वाचन सुरक्षाका लागि प्रदेशमा एसएसपीको नेतृत्वमा प्रदेशस्तरीय निर्वाचन सेल र जिल्लामा डीएसपीको नेतृत्वमा जिल्ला स्तरीय निर्वाचन सेल गठन गरेर निर्वाचनका लागि सुरक्षा तयारी गरिएको छ। गृह प्रवक्ता फणिन्द्रमणी पोखरेलकै संयोजकत्वमा गृह मन्त्रालय, निर्वाचन सेल निर्माण गरिएको छ। प्रत्येक प्रदेशका लागि सम्पर्क र समन्वय गर्न गृह मन्त्रालयका सहसचिवको नेतृत्वमा रहने गरी प्रदेश समन्वय तथा सम्पर्क सेल गठन गरेर सुरक्षाफोर्स परिचालन गरिएको छ। प्रदेश स्तरमा कमान्ड पोस्ट तथा प्रदेश निर्वाचन सेल र जिल्ला स्तरमा जिल्ला कमान्ड पोस्ट तथा जिल्ला निर्वाचन सेल निर्माण गरिएको छ। नेपाल प्रहरी, सशस्त्र प्रहरी बल र राष्ट्रिय अनुसन्धान विभागका केन्द्रीय कार्यालय, प्रदेश कार्यालय र जिल्ला कार्यालयहरूमा सांगठनिक आवश्यकताअनुसार निर्वाचन सेल बनाएर काम गरिएको छ।"
गाउँपालिका प्रमुख र प्रमुख प्रशासकीय अधिकृतलाई स्पष्टीकरण,काठमाडौं : निर्वाचन आयोगले पर्साको छिपहरमाई गाउँपालिकाका प्रमुख र प्रमुख प्रशासकीय अधिकृतलाई निर्वाचन आचारसंहिता विपरीत शिक्षक नियुक्ति गरेको विषयमा स्पष्टीकरण सोधेको छ । उक्त नगरपालिकाले करार सेवामा शिक्षक नियुक्त गर्ने सूचना प्रकाशन गरी उक्त प्रक्रिया हालसम्म जारी राखेको विषयमा अख्तियार दुरुपयोग अनुसन्धान आयोगमा परेको उजुरीका आधारमा २४ घन्टाभित्र जवाफ दिन स्पष्टीकरण सोधिएको हो । आयोगले यसअघि पनि विभिन्न सरकारी क्याम्पस र विद्यालयका शिक्षकलाई आचारसंहिता उल्लंघनका विषयमा स्पष्टीकरण सोधेको थियो ।
झापामा चुनाव विरोधी गतिविधि गर्दै विप्लव नेतृत्वको नेकपा र नेकपा बहुमत,"झापा : चुनाव बहिष्कारमा उत्रिएका राजनीतिक दलहरूले झापा जिल्लामा आफ्नो गतिविधिलाई तीव्रता दिएको छ। प्रतिनिधिसभा तथा प्रदेशसभा सदस्य निर्वाचन हुन दुई दिन बाँकी रहँदा धर्मेन्द्र बास्तोला नेतृत्वको नेकपा बहुमत र नेत्रविक्रम चन्द (विप्लव) नेतृत्वको नेकपाले जिल्लाका विभिन्न स्थानहरूमा कालो ब्यानर, भित्ते लेखन, पर्चा राखेर विरोध जनाउन थालेका हुन्। यसैक्रममा नेकपा बहुमतले भद्रपुरको अञ्जनीमोड र बाह्रदशीको राजगढ बजारमा कालो ब्यानर लगाएका थिए। नेकपा बहुमतले जनताको नैसर्गिकता जमिन, शिक्षा, स्वास्थ्य र आवासको सुनिश्चितता मंसिर ४ को कथित प्रतिनिधि तथा प्रदेश सभाको निर्वाचन अवज्ञा गरौँ भनी कालो ब्यानरमा लेखिएको थियो। अञ्जली मोडमा बिहीबार बेलुका र राजगढ बजारमा शुक्रबार बिहान ब्यानर लगाएको बताइएको छ। चुनाव विरोधी दुवै ब्यानर प्रहरीले निकालिसकेको छ। त्यस्तै विप्लव नेतृत्वको नेकपाले पनि जनयुद्ध झल्किने खालको चुनाव विरोधी भित्ते लेखन थालेको पाइएको छ। कथित मंसिर ४ गते हुने चुनाव खारेज गरौँ भन्दै भित्ते लेखन गरिरहेका केही तस्बिरहरू नेकपा झापाले आफ्नो फेसबुक पेजबाट सार्वजनिक गरेको फेला परेको छ। यता प्रहरी कार्यालय झापाका डीएसपी बसन्त पाठकका अनुसार चुनाव बहिष्कार उत्रिएका दलहरूले जिल्ला केही ठाउँमा ब्यानर, भित्ते लेखन, पर्चा वितरण गरेको पाइएको छ। त्यो बाहेक चुनाव भाँड्ने खालको अन्य कुनै गतिविधि जिल्लामा नभएको उनले बताए।"
मतदान केन्द्रको जिम्मा महिलालाई,नवलपरासी: मङ्सिर ४ गते हुने प्रतिनिधिसभा र प्रदेशसभा निर्वाचनका लागि नवलपरासी (बर्दघाट सुस्तापूर्व) नवलपुरमा एउटा मतदान केन्द्रको जिम्मा महिलालाई दिइएको छ । नवलपुरमा रहेका एक सय १३ मतदानस्थलका तीन सय दुई मतदान केन्द्रमध्ये एउटा मतदान केन्द्रको जिम्मा महिलालाई दिइएको हो । नवलपुरको कावासोती नगरपालिका२ मा रहेको शिव मावि शिवबस्तीको एउटा मतदान केन्द्रमा महिला कर्मचारीमात्रै खटाइएको जिल्ला निर्वाचन कार्यालय नवलपरासीपूर्वका प्रमुख लालप्रसाद शर्मा भुसालले बताए । प्रमुख भुसालका अनुसार शिव माविमा रहेको मतदानस्थलको ङ केन्द्रलाई महिलामैत्री बनाइएको छ । मतदान अधिकृत शान्ति गुरुङको नेतृत्वमा आठ कर्मचारी सबै महिलामात्रै रहेको उहाँले बताउनुभयो । नवलपुरमा रहेका तीन सय दुई मतदान केन्द्रमा दुई हजार चार सय १६ कर्मचारी खटिएका छन् । प्रतिनिधिसभा क्षेत्र नं २ अन्तर्गत रामग्राम नगरपालिका१ मा दुईवटा मतदान केन्द्र रहेको एउटा मतदानस्थल र रामग्राम नगरपालिका१ मा रहेको सयपत्री बोर्डिङ स्कुलस्थित मतदानस्थलमा मतदान अधिकृतसहित सम्पूर्ण कर्मचारी महिलामात्रै खटाइएको छ । मतदानस्थलमा खटिने कर्मचारीसहित सुरक्षाकर्मीसमेत यस मतदानस्थलमा सबै महिला खटाइएको छ । मतदानस्थलमा १६ महिला कर्मचारी खटिएका छन् । साथै नेपाल प्रहरी र म्यादी प्रहरी गरी १३ सुरक्षाकर्मी खटाइएकामा सबै सुरक्षाकर्मी महिला छन् ।
एक हप्ता हिँडेर मतदान केन्द्र पुगे कर्मचारी,"गोरखा : प्रतिनिधिसभाको दुई र प्रदेशसभाको चार निर्वाचन क्षेत्र रहेको गोरखा जिल्लामा मतदानका लागि सबै तयारी पूरा भएको छ । मङ्सिर ४ गते हुन लागेको प्रतिनिधिसभा तथा प्रदेशसभाको निर्वाचनका लागि जिल्लाका दुई सय २२ मतदानस्थल र तीन सय १७ वटै मतदान केन्द्रमा मतदान अधिकृतसहितका कर्मचारी पुगेर निर्वाचनको तयारी पूरा गरेको मुख्य निर्वाचन अधिकृतको कार्यालयले जनाएको छ । जिल्लाको दुर्गम चुमनुब्री गाउँपालिकामा झण्डै एकसाता हिँडेर मतदान अधिकृत, कर्मचारी सुरक्षाकर्मी मतदान केन्द्रमा पुगेका छन् । चुमनुब्री गाउँपालिका१ को सामागाउँको साम्दो पुग्न झण्डै एक हप्ता लाग्ने गाउँपालिका अध्यक्ष निमा लामाले जानकारी दिए। विकट चुमनुब्री गाउँपालिकामा २२ वटा मतदान केन्द्र छन् । जिल्लाभित्र निर्वाचनलाई निर्वाचन शान्तिपूर्णरुपमा सम्पन्न गर्न तीनवटा घेरामा सुरक्षा संयन्त्र परिचालन गरिएको प्रमुख जिल्ला अधिकारी शङ्करहरि आचार्यले जानकारी दिए। हरेक मतदानस्थलमा पाँचजना र मतदान केन्द्र दुई वटा भए थप दुई जनाका दरले नेपाल प्रहरी परिचालन गरिएको उनले बताए। 'मतदान केन्द्रको पहिलो घेरामा नेपाल प्रहरी र म्यादी प्रहरी परिचालन गरिएको छ, प्रमुख जिल्ला अधिकारी आर्चायले भन्नुभयो', 'त्यसभन्दा बाहिरी घेरामा सशस्त्र प्रहरीको टोली रहनेछ भने तेस्रो घेरामा नेपाली सेनाले सुरक्षा प्रदान गर्नेछ ।' प्रमुख जिल्ला अधिकारी आर्चायले जिल्लाभित्र निर्वाचन भयरहित, शान्तिपूर्ण र मर्यादित ढङ्गबाट सम्पन्न गर्नका लागि आवश्यक सबै व्यवस्था मिलाइएको बताए। उनले ७६ ठाउँमा नेपाली सेना र २० ठाउँमा सशस्त्र प्रहरीको टोली परिचालन गरिएको जानकारी दिए। आवश्यक परेको खण्डमा १० मिनेटभित्रमा नै पुग्नसक्ने गरी नेपाली सेना र सशस्त्र प्रहरी खटिएको उनको भनाइ छ । गोरखा जिल्लाअन्तर्गत प्रतिनिधिसभा क्षेत्र नम्बर १ मा एक लाख १५ हजार तीन सय ९७ मतदाता छन् । जसमा ५८ हजार २२ जना महिला र ५७ हजार तीन सय ७५ जना पुरुष छन् । त्यस्तै प्रतिनिधिसभा क्षेत्र नम्बर २ मा एक लाख पाँच हजार दुई सय ४० मतदाता छन् । दुई नम्बर क्षेत्रमा रहेका कूल मतदातामध्ये ५२ हजार तीन सय ९९ जना पुरुष र ५२ हजार आठ सय १४ महिला मतदाता छन् । रासस"
कर्मचारी निर्वाचनमा खटिएपछि सरकारी सेवा प्रभावित,"बागलुङ : बागलुङका सरकारी कार्यालयका कर्मचारी प्रतिनिधिसभा तथा प्रदेशसभा निर्वाचनमा परिचालन भएपछि सेवा प्रवाह प्रभावित भएको छ। जिल्लाका सरकारी कार्यालयले अति आवश्यक बाहेकका सेवा प्रवाह बन्द गरी मंगलबारदेखि कर्मचारीलाई मतदान स्थलमा खटिएका पठाएका छन् । जिल्ला प्रशासन कार्यालय बागलुङले पनि मंसिर दुई गतेदेखि अत्यावश्यक बाहेकका अन्य सेवा प्रवाह बन्द गर्ने जानकारी गराएको छ । सहायक प्रमुख जिल्ला अधिकारी गणेशप्रसाद पौडेलले सार्वजनिक सूचना जारी गरी कार्यालयका कर्मचारीहरु निर्वाचन सम्बन्धी कार्यका लागि खटिई जानुपर्ने भएकाले २ गतेका दिन कार्यालयबाट प्रदान गरिने अत्यावश्यक सेवा बाहेकका (नेपाली नागरिकताको प्रमाणपत्र, नाबालक परिचय पत्र र पेन्सन तथा अन्य सिफारिसप्रमाणितसम्बन्धी ) सेवा प्रवाह रोकिएको जानकारी गराएका छन् । यस्तै, जिल्ला प्रशासन कार्यालय बागलुङले प्रतिनिधिसभा तथा प्रदेश सभा सदस्य निर्वाचनको मतदानको दिन सवारी आवागमन व्यवस्थापनसम्बन्धी मादपण्ड २०७९ बमोजिम निर्वाचनसम्बन्धी कुनै पनि कार्यमा प्रयोग नहुने गरी निश्चिचत क्षेत्रका सवारी सञ्चालनमा खुकुलो गरेको छ । प्रशासनले सार्वजनिक सूचना जारी गरी एम्बुलेन्स, खानेपानी, दूध बोक्ने सवारी, दमकल, नियामक निकायबाट जारी गरिएको प्रेस पास वा प्रचलित कानुन बमोजिम दर्ता र प्रेस काउन्सिल नेपालमा सुचीकृत भई सञ्चालनमा रहेका सम्बन्धित सञ्चारगृहबाट जारी परिचयपत्र बहाक सञ्चारकर्मीले प्रयोग गर्ने सवारी, दुरसञ्चार तथा केबल सेवा, अस्पतालका स्वास्थ्यकर्मीको आवागमनका लागि प्रयोग हुने साधन सञ्चालन हुने उल्लेख गरेको छ । प्रमुख जिल्ला अधिकारी रमेश ढकालले अस्पतालका कार्यरत परिचयपत्र प्राप्त चिकित्सकले प्रयोग गर्ने सवारी साधन, फोहोर मैला ओसारप्रसार गर्ने सवारी, निर्वाचन आयोगबाट पर्यवेक्षण अनुमति पाएका पर्यवेक्षले प्रयोग गरेका सवारी, कुटनीतिक नियोगका सवारी, मतदान केन्द्रसम्म जान र मतदान केन्द्रबाट फर्किनको लागि मतदान कार्यमा खटिने कर्मारी तथा स्वयमसेवकले प्रयोग गर्ने सवारी सञ्चालनमा अवरोध नहुने बताए । उनले अन्यका हकमा तोके बमोजिम सवारी पास लिनुपर्ने जानकारी दिए ।"
निर्वाचनका लागि मतदान स्थलहरूमा आवश्यक तयारी सुरु,"काठमाडौं : मंसिर ४ गते हुने निर्वाचनका लागि मतदान स्थलमा आवश्यक तयारी सुरु गरिएको छ। विभिन्न स्थानमा तोकिएको मतदानस्थलमा कर्मचारीहरूले आवश्यक तयारी गरेका हुन्। मतदानस्थलको निर्माण तथा आवश्यक सुरक्षा लगाएतका काम तीव्र रूपमा भइरहेको निर्वाचन आयोगले जनाएको छ। निर्वाचनका लागि खटिएका कर्मचारी निर्वाचन सामग्रीसहित मतदान केन्द्रमा पुगेका छन्। आयोगले मतदान केन्द्रमा पुगेका मतदान अधिकृतबाट सर्वपक्षीय बैठक राख्ने, मतदान केन्द्रको क्षेत्र तोक्ने, प्रचारप्रसार गर्न निषेध गरेको सूचना प्रकाशन गर्ने लगायतका विषयमा आवश्यक तयारी गर्ने जनाएको छ। मतदान केन्द्र निर्माण गर्दा लैङ्गिक समावेशी, अपाङ्गमैत्री तथा सुत्केरी, गर्भवती, ज्येष्ठ नागरिक, बिरामी र अशक्त मतदाताका लागि सहज हुनेगरी बनाउन आयोगले निर्देशन दिएको छ। निर्वाचनमा एक करोड ७९ लाख ८८ हजार पाँच सय ७० मतदाताले १० हजार आठ सय ९२ मतदानस्थलमा रहेका २२ हजार दुई सय २७ मतदान केन्द्रबाट मताधिकार प्रयोग गर्ने छन्। निर्वाचनमा प्रतिनिधिसभातर्फ पहिलो हुने निर्वाचित हुने निर्वाचन प्रणालीका लागि दुई हजार चार सय १२ जना उम्मेदवार चुनावी प्रतिस्पर्धामा छन्। प्रतिनिधिसभाको समानुपातिक निर्वाचन प्रणालीतर्फ दुई हजार एक सय ९९ उम्मेदवारको नाम अन्तिम बन्दसूचीमा कायम गरिएको छ। प्रदेशसभातर्फ पहिलो हुने निर्वाचिन हुने निर्वाचन प्रणालीका लागि तीन हजार दुई सय २४ जना उम्मेदवार चुनावी प्रतिस्पर्धामा छन्। प्रदेशसभाको समानुपातिक निर्वाचन प्रणालीतर्फ तीन हजार सात सय आठ जना उम्मेदवारको नाम अन्तिम बन्दसूचीमा कायम छ।"
निर्वाचन सुरक्षाबारे प्रमुख आयुक्तसँग प्रधानसेनापतिको छलफल,"काठमाडौं : मंसिर ४ गते हुने प्रतिनिधि र प्रदेश सभा सदस्य निर्वाचनको सुरक्षा व्यवस्थापनका सन्दर्भमा शुक्रबार निर्वाचन आयोगका प्रमुख आयुक्त र नेपाली सेनाका प्रधानसेनापतिबीच छलफल भएकाे छ । आयोगको कान्तिपथस्थित कार्यालयमा भएको भेटका अवसरमा प्रधानसेनापति प्रभुराम शर्माले निर्वाचन सुरक्षाका लागि नेपाली सेनाले गर्दै आएको काम कारवाहीबारे अवगत गराउँदै हालसम्मको स्थलगत निरीक्षण र प्राप्त सूचनाका आधारमा निर्वाचनको सुरक्षा चुस्त रहेको र निर्वाचन सुरक्षित वातावरणमा सम्पन्न गराउन सेनाका तर्फबाट खेल्नुपर्ने भूमिका निर्वाह गर्न तयार रहेको स्पष्ट पारे। सो अवसरमा प्रमुख आयुक्त दिनेशकुमार थपलियाले मतपत्र छपाइ, ढुवानी, निर्वाचन सामग्रीहरूको जाँच तथा प्याकेजिङ कार्य तथा दुर्गम हिमाली जिल्लामा मतपत्र र मतदान सामग्रीहरू एवं खटिएका कर्मचारीहरूसमेत पुर्याउन नेपाली सेनाबाट प्राप्त सहयोग महत्वपूर्ण रहेको भनी प्रशंसा गरे। सो अवसरमा निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी र सगुनशमसेर जबराको उपस्थिति रहेको थियो । उनीहरूले निर्वाचनको तयारी, निर्वाचन आचारसंहिताको पालना र निर्वाचन सुरक्षाका क्रममा नेपाली सेनाबाट उल्लेखनीय सहयोग प्राप्त भएको बताए।"
"नेपालको निर्वाचनमा बेइजिङको गम्भीर चासो, भारतअमेरिका मौन","काठमाडौं : निर्वाचनको सन्निकट नेपालमा दुवै छिमेकतिरबाट उच्चस्तरीय राजनीतिक आउजाउ बाक्लै हुन्थ्यो। आफ्नो इन्ट्रेस्ट मा चलखेल चल्थ्यो। तर, यसपालि दृश्य फरक छ। कात्तिक २५ गते चिनियाँ संस्कृति तथा पर्यटन उपमन्त्री ली छ्युन काठमाडौं आएबाहेक कसैको औपचारिक आगमन खुलेको छैन। नेपालको संविधान लेखन प्रक्रियामा समेत विदेशी हस्तक्षेप भएको भन्ने गरिन्छ अझै। विगतमा केही राजनीतिक दल र तीनका नेताहरू चुनावमा टिकट लिन वा कुनै सामान्य सरुवाबढुवाको पावर लाउन विभिन्न दूतावास धाइहाल्थे। आफ्नो प्रभाव जमाउन र तत्कालीन फाइदाका लागि त्यसो गर्ने नेताहरू अहिले केही पाखा लागिसकेका छन्। केही टिकट पाएर पनि बाहिरी संरक्षण अभावमा निरीहजस्ता देखिएका छन्। खुसीको कुरा, हाम्रो चुनावमा यसपालि बाहिरी प्रभाव र दबाब देखिएको छैन। परराष्ट्रविद् दिनेशकुमार भट्टराईले निर्वाचन प्रक्रियामा विदेशीहरूको हस्तक्षेप नपाइएको बताए। भट्टराईले अन्नपूर्णसँग भने, निर्वाचन प्रक्रियामा देखिने गरी विदेशीहरूको हस्तक्षेप अहिलेसम्म भेटिएको छैन। भित्रभित्र के भइरहेको छ, त्यो त कसलाई थाहा हुन्छ र ? नेपालको राजनीतिक मामिलामा भारतको सबैभन्दा हस्तक्षेप हुने गरेको नेताहरू नै आरोप लगाउँछन्। निर्वाचन, सरकार गठन लगायतमा भारतले हस्तक्षेप गरेको भन्दै सार्वजनिक रुपमा शीर्ष नेताहरूले भाषण गरेका कैयौं उदाहरणहरू छन्। भारतपछि चीन, अमेरिका, युरोपेली युनियन आबद्ध मुलुकहरूबाट हस्तक्षेप हुने बताउँछन् उनीहरू। कतिपय निर्णय प्रक्रियामा विदेशीलाई सहभागी गराएको भन्दै आफू आफूमै नेताहरू झगडा गर्दै आएका पनि छन्। तर, यस चुनावमा भारत मौन छ। न उसले केही प्रतिक्रिया नै दिएको छ। छिमेकीका नाताले सामान्यबाहेक भारतले निर्वाचनबारे थप रणनीतिक चासो नलिएको राजनीतिक विश्लेषकहरूले बताएका छन्। चीनले भने यस घडी किन उपमन्त्री पठायो भन्ने प्रश्न उब्जिएको छ। चिनियाँ कम्युनिष्ट पार्टीको महासचिवमा सी चिनफिङ पुनः चुनिएपछि चीनबाट भएको यो उच्चस्तरीय भ्रमण हो। शुक्रबार नेपाल आएका ली शनिबार बालुवाटारस्थित चिनियाँ दूतावास गएका थिए। त्यहाँ उनले नेपालको पछिल्लो राजनीतिक अवस्था, निर्वाचन र संभावित निर्वाचन परिणामको जोडघटाउनको जानकारी लिएका थिए। नेपालस्थित चिनियाँ दूतावासको राजनीतिक ब्युरोलेले उपमन्त्री लीलाई नेपालको पछिल्लो राजनीतिक घटनाक्रममका बारेमा ब्रिफिङ गरेको स्रोतले बताएको छ। चीनले निर्वाचनपछि बन्ने संसद्का सांसदहरू बहुमत संख्यामा कम्युनिष्ट विचारधारा बोकेका व्यक्ति हुन् भन्ने चाहेको विश्लेषकहरूले दाबी गरेका छन्। त्यसो भए आफ्ना परियोजनाहरूको सहज कार्यान्वयन हुने र चिनियाँ प्रभावलाई बढवा दिन सकिने बेइजिङले चाहेको छ। लीले नेपाल बसाइका क्रममा सीमित राजनीतिक भेट गरेको बताइए पनि त्यसको आधिकारिक पुष्टि हुन सकेको छैन। निर्वाचन आयोगले आगामी आइतबार प्रतिनिधि र प्रदेशसभाको निर्वाचन गराउँदैछ। निर्वाचनको सबै प्रक्रिया पूरा भइसकेको आयोगले बताएको छ। प्रमुख निर्वाचन आयुक्त दिनेश थपलियाले केहीदिन अघि नेपालस्थित विदेशी नियोगका प्रतिनिधिहरूलाई निर्वाचन तयारीबारे ब्रिफिङसमेत गरेका थिए।"
सीमा नाका ३ दिनलाई बन्द,"काठमाडौं: प्रतिनिधिसभा र प्रदेशसभा निर्वाचनका लागि सीमा नाका बन्द गरिएको छ । आइतबार हुने निर्वाचनलाई मध्यनजर गर्दै नेपालसँग जोडिएका सीमा नाका बन्द गरिएको हो। यसैक्रममा कपिलवस्तुको कृष्णनगर, चाकरचौडा, मर्जादपुर लगायतका नाकामा आवतजावत गर्ने सवारी साधन रोकिएपनि मतदातालाई भने चेकजाँचका आधारमा आवतजावत गर्न दिइने कपिलवस्तुका प्रमुख जिल्ला अधिकारी धवेन्द्र कुमार मिश्रले जानकारी दिए । निर्वाचन हुनु ७२ घन्टा अघिदेखि स्थिर अवधि सुरु हुने हुँदा प्रचारप्रसार तथा अन्तराष्ट्रिय सिमानाका समेत बन्द हुने नियम छ । ३ लाख ७८ हजार २ सय ३२ मतदाता रहेको कपिलवस्तुमा ३ प्रतिनिधि ६ प्रदेश सभा निर्वाचनका लागी एमाले, सत्ता गठवन्धन, जसपा, लोसपा, राप्रपा, स्वतन्त्र गरी एक सय ४३ उम्मेदवार चुनावी मैदानमा छन् ।"
मतदान केन्द्रमा प्रत्यक्षतर्फका उम्मेदवारका प्रतिनिधिमात्र बस्न पाउने,"काठमाडौं : निर्वाचन आयोगले प्रतिनिधिसभा तथा प्रदेश सभा सदस्य निर्वाचनको मतदान केन्द्रमा प्रतिनिधि राख्दा उम्मेदवारले मात्रै प्रतिनिधि राख्न पाउने निर्णय गरेको छ। निर्वाचन आयोगले प्रतिनिधि सभा सदस्य तथा प्रदेश सभा सदस्य निर्वाचन संसोधनसहित स्वीकृत निर्देशिका पारित गर्दै प्रत्यक्षतर्फका उम्मेदवारका प्रतिनिधि मात्र राख्ने निर्णय गरेको हो। निर्वाचन आयोगका उपसचिव लक्ष्मी शर्माले निर्वाचन आयोगबाट सबै प्रदेश तथा जिल्ला निर्वाचन अधिकृतको कार्यालयलाई निर्देशन दिइसकेको जानकारी दिए। निर्देशनमा भनिएको छ, प्रतिनिधि सभा सदस्य तथा प्रदेश सभा सदस्य निर्वाचन (मतदान) (पहिलो संशोधन) निर्देशिका, २०७९ ले मतदान केन्द्रमा मतदान प्रतिनिधि राख्दा प्रतिनिधि सभा सदस्य वा प्रदेश सभा सदस्यको लागि पहिलो हुने निर्वाचित हुने निर्वाचन प्रणाली बमोजिमका उम्मेदवारको तर्फबाट मात्र सम्बन्धित उम्मेदवार वा निजको निर्वाचन प्रतिनिधिले मतदान प्रतिनिधि नियुक्त गरी राख सक्ने व्यवस्था गरेकोले सो बमोजिम गर्नु गराउनु हुन निर्णयानुसार अनुरोध छ। नयाँ व्यवस्था अनुसार अब मतदान केन्द्रमा प्रतिनिधि सभा र प्रदेश सभाको सदस्यमा उम्मेदवार नभएका राजनीतिक दलले प्रतिनिधिहरु राख्न नपाउने भएका छन्। उम्मेदवारको तर्फबाट सम्बन्धित उम्मेदवार वा निजको निर्वाचन प्रतिनिधिले मतदान प्रतिनिधि नियुक्त गरेपछि मात्र बस्न पाउनेछन्। निर्वाचनका लागि १ करोड ७९ लाख ८८ हजार ५७० मतदाताको नामावली यसअघि आयोगले सार्वजनिक गरेको थियो। प्रदेश तथा प्रतिनिधिसभाको ८२५ सिटका लागि १२ हजार बढी उम्मेदवारले निर्वाचनमा प्रतिस्पर्धा गर्दैछन्। निर्वाचन आयोगका अनुसार अबको निर्वाचनमा १२ हजार बढी उम्मेदवारलाई १ करोड ७९ लाख ८५ हजार ५७० जना मतदाताले मताधिकार प्रयोग गर्नेछन्। आयोगको तथ्यांकअनुसार यसपटक १२ हजार ९३ उम्मेदवार छन्। प्रतिनिधिसभाको प्रत्यक्ष र समानुपातिक गरी २७५ सिटका लागि मंसिर ४ गते निर्वाचन हुँदैछ। प्रदेशसभाको प्रत्यक्ष र समानुपातिक गरी ५५० सिटका लागि निर्वाचन हुन्छ। यी सबै ८ सय २५ सिटमा कुल १२ हजार ९३ जना चुनावी प्रतिस्पर्धामा उत्रिएका छन्। प्रतिनिधिसभाको प्रत्यक्षतिरको १६५ सिटका लागि २ हजार ४१२ उम्मेदवार चुनावी मैदानमा छन्। प्रतिनिधिसभाकै समानुपातिकतर्फको ११० सिटका लागि २ हजार ४०२ उम्मेदवार प्रतिस्पर्धामा छन्। त्यसैगरी प्रदेशसभाको प्रत्यक्षतर्फ ३ सय ३० सिटका लागि ३ हजार २ सय २४ र समानुपातिकतर्फ २ सय २० सिटमा ४ हजार ५५ जनाको उम्मेदवारी छ।प्रतिनिधि तथा प्रदेशसभाको पहिलो हुने निर्वाचित हुने निर्वाचन प्रणालीका लागि ३ करोड ९९ लाख ६२ हजार ५ सय मतपत्र र प्रतिनिधिसभा तथा प्रदेशसभाको समानुपातिक निर्वाचन प्रणालीका लागि ४ करोड ६ लाख ५ हजार गरी कुल ८ करोड ५ लाख ६७ हजार ५ सय मतपत्र छपाइ गरी ढुवानी गरिसकिएको छ। देशैभरीका मतदाताका लागि १० हजार ८९२ मतदान स्थलका २२ हजार २२७ मतदान केन्द्रको व्यवस्थान गरिएको छ। यसैगरी १४१ अस्थायी मतदान केन्द्र र आफूलाई पायक पर्ने तथा आफू खटिएका मतदान केन्द्रबाट करिब ४ लाख ५० हजार अस्थायी मतदाताले प्रतिनिधिसभाको समानुपातिक निर्वाचन प्रणालीतर्फ मतदान गर्नु लागेको आयोगले जनाएको छ।"
"गृह मन्त्रालयले भन्यो सुरक्षाको कुनै खतरा छैन,भयरहितरुपमा मतदान गर्नुहोस्",काठमाडौं : गृह मन्त्रालयले निर्वाचन केन्द्रित सुरक्षालाई मजबुत बनाइएको स्पष्ट पारेको छ । नेपाली सेनाका प्रतिनिधिसहित तीनवटै सुरक्षा निकायका प्रमुखलाई छेउमा राखेर गृहसचिव विनोद प्रकाश सिंहले आइतबार हुने प्रतिनिधि र प्रदेशसभा निर्वाचन स्वच्छ र भयरहित वातावरणमा गराउन गृहमन्त्रालय प्रतिबद्ध रहेको बताए। गृहसचिव सिंहले भयरहित र उत्साहपूर्ण ढंगले मतदान गर्न सबै मतदाताहरुमा आग्रह गरेका छन् । गृहसचिव सिंहले निस्पक्ष वातावरणमा निर्वाचन गराउन म्यादी प्रहरीसहित सबै सुरक्षाकर्मीहरु अहोरात्र खटिइरहेको बताए । गृहले कसैको प्रलोभन र त्रासमा नपरी मतदान प्रक्रियामा सहभागी हुन मतदाताहरुलाई आग्रह गरेको छ । गृहले मुलुकका ९ सय ३ स्थानमा नेपाली सेनाको बम डिस्पोजल टोली खटाएको जनाएको छ । गृहले निर्वाचन विथोल्ने घोषणा गरेका विभिन्न समूहलाई निगरानीमा राखिएको स्पष्ट पारेको छ । यस्तै प्रतिनिधि र प्रदेशसभा निर्वाचनका लागि सुरक्षा योजना बनाई कार्यान्वयनमा ल्याएको गृह मन्त्रालयले जनाएको छ।
हामी सामाजिक सञ्जाल नियमन गरिरहेका छौँ: प्रमुख निर्वाचन आयुक्त,"काठमाडौं: प्रमुख निर्वाचन आयुक्त दिनेशकुमार थपलियाले आयोगले सामाजिक सञ्जालको नियमन गरिरहेको बताएका छन् । उनले निर्वाचनका क्रममा पहिलो पटक सामाजिक सञ्जालको नियमनको कार्य थालेको बताउँदै यसलाई व्यवस्थित बनाउँदै लैजाने बताए । मिथ्या सूचना, दुष्प्रचार र घृणास्पद अभिव्यक्तिले निर्वाचनलाई दूषित पार्ने कुनै पनि कार्य ग्राह्य हुँदैन भन्ने नयाँ मानक आचारसंहितामै स्थापित गरिएको उनले बताए । सडकका भित्ता रङ्गाएर होइन, फेसबुक र अरु सामाजिक सञ्चालका भित्तामा लेखेर पनि निर्वाचनको प्रचारप्रसार गर्न सकिन्छ भन्ने मूल्यमान्यता स्थापित गर्न पनि यो निर्वाचन सफल भएको उनले बताए । निर्वाचन प्रचारप्रसारको कार्य यसपटक साँच्ची नै वातावरणमैत्री छ भन्न सकिने अवस्था स्थापित गरिएको थपलियाको दावी छ । तर यहाँ निर्वाचन आचारसंहिता विपरीतका काम भए त्यसको नियमन र गल्ती गर्नेलाई कारबाहीको दायरामा ल्याउन आयोगले अनुसन्धान गरिरहेको उनले बताए ।"
भोट हाल्न ३ घण्टा पैदल,"गोरखा : धार्चे गाउँपालिका३ लाक्पालकी केतानी गुरुङको मतदान केन्द्र दुङ्ला आधारभूत विद्यालयमा पर्छ। त्यहाँ पुग्न उनलाई ठ्याक्कै तीन घण्टा लाग्छ। यसअघिको पार्वती आधारभूत विद्यालय मतदान केन्द्रमा भोट हाल्न जान चार घण्टा लाग्ने हुँदा जिल्ला मतदान केन्द्र निर्धारण समितिले यसपटक अलि वर सारेको हो। हामीलाई दुङ्ला पुग्न तीन घण्टा कस्सिएर हिँड्नुपर्छ, स्थानीय केतानी गुरुङले भनिन्, जान तीन घण्टा, फर्कँदा दुई घण्टा हिँड्नुपर्छ। ठाडै उकालो बाटो भीरको बाटो हिँड्नुपर्छ। तल हेर्दा पनि रिंगटा लाग्छ। बूढाबूढी, बच्चाको आमा त भोट हाल्न जान सक्दैनन्। बिहानै गएर भोट हालेर फर्कंदा राति झिमिक्कै भइसक्छ। दुङ्लाका करिब २० घरधुरीका मतदातालाई आफ्नो मतको अधिकार प्रयोग गर्न असाध्यै कठिनाइ हुने गरेको पूर्ववडाध्यक्ष इन्द्रप्रसाद गुरुङको भनाइ छ। बाटो पनि असाध्यै असजिलो छ, उनी भन्छन्, तलबाट घुमेर जाँदा बाटो त सजिलो छ। तर, ६७ घण्टा लाग्छ। माथिको बाटो कहाली लाग्दो छ। सोही वडाको खोर्लाबेंसीका मतदाता भोट हाल्न सातकन्या मावि मतदान केन्द्र खोर्लागाउँ पुग्नुपर्छ। त्यहाँका करिब ४० घरधुरीका मतदातालाई मतदानस्थल पुग्न तीन घण्टाभन्दा धेरै लाग्ने पूर्ववडाध्यक्ष गुरुङको भनाइ छ। वडा७ ठाँटीका बासिन्दालाई पनि मताधिकार प्रयोग गर्न सजिलो छैन। त्यहाँका १५ घरधुरीका मतदाता भोट हाल्न तीन घण्टा हिँडेर भीरकुना पुग्नुपर्छ। आउँदा सिधै ओरालो झर्नुपर्छ। फर्कँदा ठाडै उकालो हिँड्नुपर्छ, वडाध्यक्ष राकेश गुरुङ भन्छन्, आउँदा, जाँदा पाँच घण्टा पैदल हिँड्नुपर्छ। सडक सञ्जालले नछोएको दुर्गम भेगका बासिन्दालाई आफ्नो मत अधिकार प्रयोग गर्न पनि सहज नभएको उनको भनाइ छ। धार्चे१ यारुका २० घरका मतदातालाई इच्छा आधारभूत विद्यालय मतदान केन्द्र पुग्न दुई घण्टा उकालो हिँड्नुपर्छ। सोही वडाको दोभान, स्याउलीका मतदातालाई पनि मतदान स्थल पुग्न डेढ घण्टा लाग्ने वडाध्यक्ष रामसिंह गुरुङको भनाइ छ। धार्चे गाउँपालिकाको केन्द्र माछाखोलामा करिब ८० घरधुरीको बसोबास छ। तर, यहाँ मतदान केन्द्र छैन। भोट हाल्न यहाँका मतदाता डेढ घण्टा पैदल हिँडेर अमरनाथ आधारभूत विद्यालय लप्सीबोट जाने गर्छन्। जंगलै जंगलको बाटो छ। त्यो पनि ठाडै उकालो छ। बर्खामा झरेको पहिरो अहिलेसम्म मर्मतसम्भार हुन सकेको छैन, स्थानीय धनकुमार गुरुङ भन्छन्, गाउँपालिकाको केन्द्र यहीँ छ। तर, मतदान केन्द्र छैन। यहाँ त मतदान केन्द्र बनाउनुपर्ने थियो तर बनाएनन्। हिमालपारिको चुमनुब्री गाउँपालिकाका धेरै गाउँबस्तीका मतदातालाई पनि मतदान गर्न दुईदेखि तीन घण्टासम्म हिँड्नुपरेको जनप्रतिनिधिहरू बताउँछन्। हाम्रो लोक्पाका २२ घरका मतदाता भोट हाल्न तीन घण्टा हिँडेर सिप्चेत जानुपर्ने बाध्यता छ, चुमनुब्री६ का वडाध्यक्ष सरोज लामा भन्छन्, घो र रेन्जोमका २० घर, खारोङका १२ घरका मतदातालाई पनि लोङजाङ गुम्बा मतदान केन्द्र पुग्न दुई घण्टाभन्दा धेरै हिँड्नुपर्छ। पुरानो संरचनाका साविक वडा हुँदा निर्धारण गरिएको मतदान केन्द्र अहिले परिमार्जन नहुँदा मतदातालाई सास्ती भएको लामाको भनाइ छ। सडक सञ्जालले नछोएको चुमनुब्री गाउँपालिका२ को वडा कार्यालय मतदान केन्द्र पुग्न ल्ही गाउँका ६० घरधुरीलाई डेढ घण्टा पैदल हिँड्नुपर्छ। भर्जमका मतदातालाई पनि वडा कार्यालय मतदान केन्द्र पुग्न दुई घण्टासम्म हिँड्नुपर्ने स्थानीय लाक्पा लामाको भनाइ छ। स्यालाका ४४ घरधुरीका मतदातालाई ल्होस्थित मतदान केन्द्र धाउन एक घण्टा हिँड्नुपर्ने उनले बताए। चुमनुब्री३ का बासिन्दालाई पनि मतदान गर्न एक घण्टाभन्दा धेरै हिँड्नुपर्ने बाध्यता छ। चिसापानी र एक्लेभट्टीका करिब ५० घरधुरीका मतदातालाई सिदुङ प्रावि मतदान केन्द्र पुग्न एक घण्टाभन्दा धेरै लाग्ने वडाध्यक्ष रामकुमार गुरुङको भनाइ छ। त्यस्तै, २५ घरधुरी रहेको आँगाका मतदातालाई सोही मतदान केन्द्र पुग्न पनि एक घण्टाभन्दा धेरै पैदल धाउनुपर्ने बाध्यता रहेको उनको भनाइ छ। हरेक निर्वाचन घोषणापछि जिल्लास्तरीय मतदान केन्द्र निर्धारण समितिको बैठकले केन्द्रबारे बृहत् छलफल र पुनर्निधारण गर्ने गर्छ। यसपटक पनि समितिको बैठक बसेर मतदान केन्द्र थपघट गरेको हो, जिल्ला निर्वाचन अधिकारी टेकबहादुर कोइरालाले भने, तर ती ठाउँहरूको विषयमा कुनै निर्णय भएन। मतदान केन्द्र निर्धारण गर्दा दूरीको आधारमा निर्धारण गर्ने व्यवस्था छैन। गाउँपालिकाका प्रमुखसहितको बैठकले पनि ती गाउँबस्तीका लागि विशेष व्यवस्था नगरेको हो।"
"हवाई यात्रा सजिलै, सवारीसाधनलाई पास","काठमाडौं : प्रतिनिधिसभा तथा प्रदेशसभाको चुनावका दिन यातायात सञ्चालनका लागि निर्वाचन आयोगले मापदण्ड बनाएको छ। उम्मेदवार तथा उम्मेदवारका निर्वाचन प्रतिनिधिले मतदानका दिन सवारीसाधन प्रयोग गर्नका लागि तोकिएको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनुपर्नेछ। मंसिर ४ गते हुने निर्वाचनमा आयोगले स्वीकृत गरेको आवागमन व्यवस्थापनसम्बन्धी मापदण्ड, २०७९ अनुसार मतदानका दिन अन्तर्राष्ट्रिय तथा आन्तरिक हवाई उडानबाट यात्रा गर्नेले सजिलै उड्न पाउने छन्। त्यसका लागि यात्रुको पासपोर्ट, भिसा, हवाई टिकटका आधारमा बासस्थानदेखि विमानस्थलसम्म र विमानस्थलदेखि यात्रुको बासस्थानसम्मको आवागमनका लागि सम्बन्धित जिल्लाको प्रमुख जिल्ला अधिकारीले सहजीकरण गर्नुपर्नेछ। विभिन्न निकाय तथा संस्थाले मतदानका दिन सवारीसाधन प्रयोग गर्न सम्बन्धित निकाय वा संस्थाको आधिकारिक लेटरप्याडमा सवारीसाधन नम्बर, सवारीसाधनको किसिम र सवारीसाधन प्रयोगकर्ताको नामसमेत उल्लेख गरी अनुमति जारी गर्ने अधिकारीसमक्ष निवेदन दिनुपर्ने आयोगका सहप्रवक्ता कमल भट्टराईले बताए। अपांगता भइ आफैं हिँडडुल गर्न नसक्ने व्यक्तिका लागि बासस्थानदेखि मतदान केन्द्रसम्म र मतदान केन्द्रदेखि बासस्थानसम्म आवतजावत गर्न सहज गरिएको छ। त्यसका लागि पूर्ण अशक्त वा अति अशक्त अपांगता परिचयपत्रका आधारमा सवारीसाधनको प्रयोग गर्न सकिनेछ। अशक्तताका कारणले आफैं हिँडडुल गर्न नसक्ने व्यक्तिका हकमा सम्बन्धित वडा कार्यालयको सिफारिसमा निर्वाचन अधिकृतले तोकिएको ढाँचामा अनुमतिपत्र जारी गर्न सक्नेछ, भट्टराईले भने। मापदण्डविपरीत सवारीसाधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारीसाधन कब्जामा लिइ आवश्यक कानुनी कारबाही गरिने र मतदानको काम सम्पन्न भएपछि मात्र फिर्ता दिने व्यवस्था गरिएको आयोगले जनाएको छ। मतदानका दिन सीमित सवारीसाधनलाई सवारी अनुमति पत्र (पास) लिनु नपर्ने व्यवस्था गरेको आयोगले जनाएको छ। कस्ता सवारीलाई पास चाहिँदैन ? एम्बुलेन्स, शव वाहन, दमकल खानेपानीको ट्यांकर, दूध बोक्ने गाडी, फोहोरमैला ओसारपसार गर्ने सवारीसाधन नियामक निकायबाट जारी गरिएको प्रेस पास वा प्रचलित कानुनबमोजिम दर्ता र प्रेस काउन्सिल नेपालमा सूचीकृत भई सञ्चालनमा रहेका सम्बन्धित सञ्चारगृहबाट जारी परिचय पत्र बाहक सञ्चारकर्मीले प्रयोग गर्ने सवारीसाधन दूरसञ्चार तथा केवल सेवाका लागि प्रयोग हुने सवारीसाधन अस्पतालमा कार्यरत परिचयपत्र प्राप्त चिकित्सक, स्वास्थ्यकर्मी तथा कर्मचारीको आवागमनका लागि प्रयोग हुने सवारीसाधन निर्वाचन आयोगबाट जारी परिचयपत्र वाहक पर्यवेक्षक, अवलोकनकर्ता, अनुगमनकर्ताले प्रयोग गर्ने सवारीसाधन तरकारी, फलफूल तथा विद्युत् सेवाका लागि प्रयोग हुने सवारीसाधन कूटनीतिक नियोग, यूएन एजेन्सी र द्विपक्षीय तथा बहुपक्षीय विकास साझेदार संस्थाहरूमा कार्यरत पदाधिकारी एवं कर्मचारीले प्रयोग गर्ने नीलो नम्बर प्लेट भएका सवारीसाधन विदेशी पर्यटक बोक्ने हरियो नम्बर प्लेट भएका सवारीसाधन सुरक्षाकर्मीले प्रयोग गर्ने सुरक्षा निकायका सवारीसाधन मतदान कार्यमा खटिने कर्मचारी तथा स्वयंसेवकले प्रयोग गर्ने सवारीसाधन।"
बोटेहरूको पीडा : काम नपाउँदाको दिन भोकै,"तानसेन : बगनासकाली गाउँपालिका७ स्थित कालीगण्डकी किनारमा दैलातुङ बस्ती छ। त्यहाँका बोटे समुदाय कालीगण्डकीमा डुंगा चलाउने, माछा मारेर गुजारा चलाउँथे। अहिले उनीहरू यो परम्परागत पेसाबाट विस्थापित भएका छन्। आम्दानी स्रोत केही नभएपछि गाँस जुटाउनै समस्या भएको मीनाकुमारी बोटेले बताइन्। मुलुक आम निर्वाचनको संघारमा छ। तर, कुनै पनि दल र उम्मेदवारले किनाराका बोटे समुदायको पीडा देखेका छैनन्। हामी त भोट हाल्ने मात्रै भयौं। पीडा कसैले बुझेन, उनले भनिन्। गाउँमा अरू भरपर्दाे पेसा व्यवसाय छैन। कालीगण्डकीमा पुल निर्माण भएपछि उनीहरू परम्परागत पेसाबाट विस्थापित भएका हुन्। बस्तीको माथिल्लो भेगमा अन्य समुदायका बस्ती रहे पनि तल्लो भेगमा नदीको किनारामा बोटेको बस्ती छ। गाउँमा गुजारा नभएपछि युवाहरू गाउँ छोडी रोजगारीको लागि बाहिरिन बाध्य छन्। वृद्धवृद्धा, महिला गाउँले कुर्दै आएका छन्। सधैंजसो निर्वाचन नेताहरूले सबै काम गरिदिने भन्छन्। चुनाव जितेपछि कोही पनि गाउँमा फर्केर आउँदैनन्। यहाँको अवस्था जस्ताको तस्तै छ, मीनाले भनिन्। प्रत्येक निर्वाचनमा नेताहरू भोट माग्न पुग्ने गरेका छन्। बोटे बस्तीमा रहँदासम्म सबै नेताले समुदायले राखेका माग मुखले पूरा गरिदिन्छन्। निर्वाचन सकिएपछि सबै कुरा बिर्सिन्छन्। पुनः पाँच वर्षपछि पुरानै कुरा लिएर नेता बस्तीमा पुग्ने गरेका छन्। मजदुरी पाएको दिन चुलोमा आगो बल्छ नत्र भोकै सुत्नुपर्छ। अधिकांश बोटेको राम्रो घरबास छैन, शान्तिकुमारी बोटेले भनिन्, सानो छाप्रोलाई गाउँपालिकाले दिएको जस्तापाताले ढाकेका छौं। खेतीपातीको लागि जमिन नहुँदा काम पाए माम, नपाएर भोकैको अवस्थामा छौं। गाउँमा बोटे समुदायको परम्परागत पेसा व्यवसाय टिकाउन राणा सरकारदेखि पञ्चायतसम्म डुंगा दिने चलन रहेछ, त्यही डुंगाबाट जीविकोपार्जन हुँदै आएको थियो। पञ्चायतपछि बोटे समुदायले राम्रा मीठा कुरा पाए तर राम्रो जीवन पाएनन्। भएको डुंगा खिएर सकियो, कसैले हामीलाई डुंगा दिएनन्, नयाँ डुंगा बनाउँदा, ऋण लागेर धेरैले खेतबारी बेच्यौं। हामी बोटेहरूको वनीबास भयो हजुर, गजवीर बोटेले भने, गरिबीले गर्दा अहिले बोटेहरूको गन्ती नै हुन छाडिसक्यो। बोटे समुदायको गाउँमा अधिकांशको आफ्नै जमिन छैन। भएकाको तीन महिना पनि खान पुग्दैन। दुःख बिमार हुँदा दुई, चार पैसा जुटाउने अवस्था छैन। पाल्पामा रामपुर, माथागढी, रैनादेवी छहरा र रिब्दीकोटमा अल्पसंख्यक बोटे र कुमाल समुदायको बसोबास छ। यी क्षेत्रहरू सधैं भोट बैंकका रूपमा प्रयोग हुँदै आएका छन्।"
मौन अवधि उल्लंघन गर्नेलाई तत्काल कारबाही,"काठमाडौं (अन्नपूर्ण) : प्रेस काउन्सिल नेपालले स्थिर समय (मौन अवधि)मा आचारसंहिता उल्लंघन गर्ने सञ्चार माध्यमलाई तत्काल कारबाही गर्ने र त्यसलाई लोककल्याणकारी विज्ञापन वितरणमा समेत कडाइ गर्ने जनाएको छ। काउन्सिलले मङ्सिर ४ गते हुने प्रतिनिधिसभा तथा प्रदेशसभाको निर्वाचनको प्रचारप्रसार गर्ने समय बिहीबार राती १२ः०० बजेसम्म रहेकोले तत्पश्चात् प्रसारजन्य सामग्री सम्प्रेषण नगर्न सञ्चार माध्यमहरूलाई सचेत गराएको हो। स्थिर समय सुरु हुनुभन्दा अघिसम्म सम्पन्न भएका राजनीतिक दलका कार्यक्रम, समाचार, तस्बिर, चुनाव चिन्ह अंकित झण्डाव्यानर, श्रव्यदृश्य लगायतका सामग्री समेटी सञ्चार माध्यमबाट प्रकाशनप्रसारण हुँदासमेत निर्वाचन आचारसंहिता उल्लंघन हुने हुँदा त्यस्तो कार्य नगर्ननगराउन हुन सम्बद्ध सबै पक्षसँग अनुरोध गरिन्छ काउन्सिलका सहप्रवक्ता एवं सूचना अधिकारी रामशरण बोहोराद्वारा जारी विज्ञप्तिमा उल्लेख छ। मतदान हुने दिनको अघिल्लो ४८ घण्टादेखि मतदानको दिन मतदान केन्द्र बन्द नहुन्जेलसम्म प्रचारप्रसारजन्य सामग्री, विज्ञापनलगायत राजनीतिक दल वा उम्मेदवारको पक्ष वा विपक्षमा टक सो, टिप्पणी, विश्लेषण, प्रश्नोत्तरजस्ता कार्यक्रम प्रकाशनप्रसारण गर्न पाइने छैन भन्ने निर्वाचन आचारसंहितामा व्यवस्था रहेको विज्ञप्तिमा उल्लेख छ। कतिपय सञ्चार माध्यमबाट मौन अवधि सुरु भएपछि पनि सो अघिको मिति राखेर सामग्री सम्प्रेषण गर्ने गरेको जनगुनासा आउने गरेको भन्दै काउन्सिलले सुक्ष्म ढंगबाट अनुगमन गरिरहेकाले त्यसतर्फ समेत सजगता अपनाउन आग्रह गरेको छ। स्थिर समय (मौन अवधि)मा आचारसंहिता उल्लंघन भएमा पत्रकार आचारसंहिता, २०७३ (पहिलो संशोधन, २०७६) र निर्वाचन आचारसंहिता, २०७९ को व्यवस्था बमोजिम तत्कालै कारबाही प्रक्रिया अवलम्बन गरिने छ विज्ञप्तिमा भनिएको छ, निर्वाचनका सन्दर्भमा देखिएका आचारसंहिता उल्लंघनका विषयलाई सञ्चार माध्यमको मूल्यांकनवर्गीकरण एवं लोककल्याणकारी विज्ञापनको भुक्तानीका लागि समेत आधारका रूपमा अभिलेखीकरण एवं सिफारिस गरिनेतर्फ समेत यसै विज्ञप्तिमार्फत् जानकारी गराइन्छ। काउन्सिलले आचारसंहिता पालनामा थप संवेदनशील, सजग र सचेत रहन सञ्चार माध्यम, आमपत्रकार, सञ्चारकर्मी, सामाजिक सञ्जालका प्रयोगकर्ताहरूमा विशेष अपिल गर्दै निर्वाचनको सन्दर्भमा निर्वाचनसम्बन्धी सामग्री सम्प्रेषण गरी जनतालई सुसूचित गर्न आमसञ्चार क्षेत्रले खेलेको महत्वपूर्ण भूमिकाको उच्च प्रशंसासमेत गरेको छ।"
निर्वाचन स्थलमा खटिए कर्मचारी,"तानसेन : मंसिर ४ गते हुने प्रतिनिधि र प्रदेशसभा निर्वाचनका लागि पाल्पाका मतदान अधिकृत, सहायक मतदान अधिकृत, सहायक कर्मचारी र सुरक्षाकर्मीहरू मतपत्र बोकी मतदान स्थलमा खटिएका छन्। निर्वाचन अधिकृतको कार्यालय, जिल्ला निर्वाचन कार्यालयबाट मतदानका लागि चाहिने मतपत्रसहित ५८ प्रकारका आवश्यक सामग्री बुझेर कर्मचारी, सुरक्षाकर्मीहरू आआफ्नो मतदान केन्द्रमा खटिएका छन्। बिहीबार पाल्पामा मुख्य निर्वाचन अधिकृतको कार्यालय र निर्वाचन अधिकृत कार्यालयमा निकै भीडभाड देखियो। निर्वाचनमा मतदान अधिकृत, सहायक मतदान अधिकृत, कर्मचारी, सुरक्षाकर्मीहरू मतपत्रसहित आवश्यक सरसमान बोकेर सहर छोडी गाउँगाउँका मतदान स्थलमा खटिएका छन्। मतदान केन्द्रमा कर्मचारी, सुरक्षाकर्मी, फरक केन्द्रका कर्मचारीहरू बैठक बसी कार्यविभाजन गरेको र मतदान स्थलमा विभिन्न किसिमका सूचना टास गर्ने तिनाउँ गाउँपालिका५ पृथ्वी प्रकाश मावि कोल्डाँडामा खटिएका मतदान अधिकृत डिल्लीराज गैरेले बताए। बिहीबार बेलुकासम्म पाल्पाका ११८ मतदान स्थलका २४६ केन्द्रमा मतपत्रसहित आवश्यक सरसमान लिएर पुगेका छन्। पाल्पाका अति दुर्गम क्षेत्रका मतदान अधिकृतहरू बुधबार नै मतदान स्थलमा पुगिसकेका छन्। मतदान स्थलमा पुगिसकेपछि मतदान स्थलका अन्य केन्द्रहरूसँग पनि सामूहिक बैठक बस्ने, मतदान स्थलमा विभिन्न प्रकारका सूचनाहरू टाँस गर्ने, सर्वदलीय बैठकका लागि स्थानीय स्तरमा रहेका राजनितिक दलहरूसँग पत्राचार गर्नेलगायतका काम गरेको रैनादेवी छहरा गाउँपालिका७ गहते मावि मतदान स्थलमा खटिएका मतदान अधिकृत भरत आचार्यले बताए। बिहीबार २ सय ४६ वटै मतदान केन्द्रका मतदान अधिकृतहरू मतदान स्थलमा पुगेका छन्।"
"जहाँ चुनाव के हो, थाहा छैन","मकवानपुर (कैलाश) : हावा र पानी सहजै भित्र छिर्ने सानो झुपडी। निहुरिएर हिँड्नुपर्ने साँघुरो झुपडीभित्र दुई छोराछोरीसहित बिन्दुमाया चेपाङ साँझको छाक कसरी टार्ने भन्ने चिन्तामा छिन्। चुल्हो बाल्न मजदुरी गर्न गएका बुवा राजकुमार चेपाङको प्रतीक्षामा डेढ वर्षीय छोरा सोमलाल र पाँच वर्षीया छोरी अनिताको आँखा रसाइरहेको छ। तर, भोकाएका छोराछोरीको पेट भर्ने बिन्दुमायासँग कुनै उपाय छैन। मकवानपुरको पश्चिम कैलाश गाउँपालिका २ घरेडी गाउँमा उनी तेस्रो सन्तानलाई जन्म दिने तयारीमा छिन्। उमेरले खर्भरै २४ टेकेकी बिन्दुमाया झट्ट हेर्दा ४० कटेकी जस्तै देखिन्छन्। जंगल छेउ एकान्तको बसाइँ र कठोर जीवन संघर्ष भोगिरहेकी बिन्दुमायाले घरेडी गाउँभन्दा बाहिरको संसार देखेकी छैनन्। उनले मुस्किलले यो वर्षात् कटाइन्। ठूलो पानी पर्दा घरभित्र सहजै पानी छिर्ने गरेको छ। पानी पर्दा घरभित्रै पानी छिर्छ, ठूलो पानी पर्दा प्लास्टिक ओडेर बस्छौं, उनले भनिन्, राम्रो घर नहुँदा बालबच्चा जोगाउनै गाह्रो भयो। जाडो महिना बढ्दै जाँदा उनलाई बिहान बेलुकीको छाक टार्नेसँगै रात कसरी कटाउने भन्ने चिन्ताले सताएको छ। वर्षौं पुरानो कपडाले चारैतिर खुला रहेको झुपडीमा चल्ने चिसो सिरेटो थेक्दैन। यही चिसोले तीन वर्ष अघि उनको एक सन्तान खोसेर लग्यो। राम्ररी नेपाली भाषा नबुझ्ने बिन्दुमायाले भनिन्, चिसो बढेपछि राती सुत्न सकिँदैन, आगो तापेर रात कटाउँछौं। छोराछोरीका लागि पनि उनले तीन वर्षयता नयाँ कपडा किनिदिन सकेकी छैनन्। गाउँलेका छोराछोरीले लगाएर दिएका पुराना कपडाहरूले छोरा छोरीको आत ढाकिदिने गरेकी छन्। मंगलबार अन्नपूर्णकर्मी उनको घर पुग्दा चिसो छल्न घाम तापिरहेकी थिइन्। एलानी जमिनमा बसोबास गर्दै आएका उनको परिवारले करिब पाँच रोपनी पाखोबारीमा कोदो रोपेको छ। तर, बाँदरबाट जोगाउन मुस्किल छ। आफू सुत्केरी हुँदा खानका लागि भनेर उनले करिब डेढ सय घोगा मकै बचाएर राखेकी छिन्। अन्न सकिसक्यो, मकै, कोदो रोपे पनि बाँदरले खाएर सकाइदिन्छ, उनले दुखेसो पोखिन्, तीन महिना जति बारीको कोदो मकैले पुग्छ अरू समय मजदुरी गरेर खाने हो। श्रीमान्ले कमाएर नल्याएको दिन परिवार भोकै हुने गरेको छ। श्रीमान्ले ज्याला मजदुरी गरेर कमाएको पैसा पनि बाटैमा जाँडरक्सी खाएर सकाउँदा उनलाई असैह्य पीडा हुन्छ। उनी आफैं बालबच्चा छिमेकमा छाडेर कहिलेकाहीँ मजदुरी गर्न जान्छिन्। घर पनि छैन, खानेकुरा पनि छैन, उनले दुखेसो पोखिन्, यस्तै बानी परिसक्यो, हुँदा खाने, नभए के गर्नु। राजकुमारको उनी कान्छी श्रीमाती हुन्। जेठी श्रीमतीबाट उनकी दुई छोरी छन्। छरछिमेकको जस्तै घामपानी र चिसोबाट बच्ने घर बनाउने बिन्दुमायाको सपना छ। तर, उनको मीठो सपना पूरा हुन सकेको छैन। श्रीमान्को कमाइले खान पनि मुस्किल छ, उनले भनिन्, घर बनाउन अन्य आम्दानी छैन। उनका छिमेकी बाबु चेपाङले अन्य सहयोग जुटे गाउँलेले काठपात सहयोग गर्ने बताए। हामी पनि उस्तै छौं, घर नै बनाइदिन त सक्दैनौं, अन्य केही सहयोग भए हामी गाउँलेले काठपात सहयोग गर्ने सोच बनाएका छौं। आफू निरक्षर भए पनि बिन्दुमायाले छोरीलाई यो वर्षबाट सानोडाँडाखर्कस्थित प्राथमिक विद्यालयमा भर्ना गरिदिएकी छिन्। तर, नेपाली भाषा नबुझ्दा उनकी छोरी अनितालाई पढ्न समस्या छ। चेपाङ भाषामात्र बुज्छन्, नेपाली भाषा सिकाइरहेका छौं, शिक्षक बाबुराम घलानले भने, भाषा नबुझ्दा पढाउन समस्या छ। १४ वर्षमा विवाह गरेकी बिन्दुमायाले आफू किशोरी र युवा भएको पत्तै पाइनन्। एकैपटक आमा बनेकी उनी बाहिरी संसारबारे बिल्कुलै बेखवर छिन्। गाउँका घरछिमेकबाहेक अन्य नयाँ व्यक्ति नदेखेकी उनले आउँदै गरेको निर्वाचनबारे पनि सुनेकी छैनन्। निरक्षर उनको नागरिकता पनि छैन। चुनावबारे थाहा छैन, नेता पनि देखेको छैन, उनले भनिन्। उनका श्रीमान्ले पनि हालसम्म मतदान गरेका छैनन्। बिन्दुमायालाई नेता हेर्ने भने रहर छ। चुनाव भनेको के हो, मलाई थाहा छैन, उनले लजाउँदै भनिन्, गाउँमा नेताको कुरा गरेको सुनेको छु, तर देखेको छैन। चुनावबारे बेखवर घरेडीबासी घरेडी गाउँका प्रायः स्थानीय निर्वाचनबारे अनविज्ञ छन्। गाउँपालिकादेखि प्रतिनिधिसभासम्मका कुनै पनि नेतृत्वले हालसम्म यो गाउँमा पाइला टेकेको छैन। बिन्दुमायाका छिमेकी रामकुमार प्रजा र उनकी श्रीमती सम्झना प्रजाले पनि हालसम्म मतदान गरेकी छैनन्। नागरिकतासमेत नबनाएकी उनीहरूलाई पनि चुनावबारे थाहा छैन। चुनाव भन्ने सुनेको छु, तर कस्तो हुन्छ थाहा छैन, उनले भनिन्। उनीहरूलाई मतदान गरेर के हुन्छ भन्नेसमेत थाहा छैन। हाम्रो गाउँमा अहिलेसम्म कोही नेता भोट माग्न पनि आएका छैनन्। अरू बेला पनि आएका छैनन्, स्थानीय बाबु प्रजाले भने, तर मैले चै भोट चै हालेको छु। यहाँ कोही भोट माग्न पनि नआउने र नेता पनि नआउने भएकाले चुनावबारे धेरैलाई थाहा नभएको उनले बताए। घरेडी गाउँमा १६ चेपाङ परिवारको बसोबास छ। दुई पटक मतदान गरेका स्थानीय ६५ वर्षीय विष्णुराम प्रजाले पनि आफूले मतदान गरेको नेता अहिलेसम्म देखेका छैनन्। भोट त मैले दुई पटक हालिसकेँ, नेता पनि देखेको छैन, गाउँमा विकास पनि छैन, उनले भने, कोही चिनेको छैन, कहाँ गएर विकास माग्नु। धेरैले नागरिकता समेत नबनाएकाले चुनावबारे जानकारी नभएको विष्णुरामले बताए। नागरिकता नभई भोट हाल्न पाइँदैन, यहाँ कोही भोट माग्न पनि आउँदैन, उनले भने, त्यसैले धेरैले नागरिकता पनि बनाएका छैनन्। जंगलबीच रहेको चेपाङ बस्तीका प्रायः सबै परिवार ज्याला मजदुरीमा निर्भर छ। सुक्खा पाखो बारीमा उब्जनी गरेको अन्नले वर्षभरि खान पुग्ने यहाँ कुनै पनि परिवार नभएको स्थानीय शिक्षक घलानले बताए। अलेली लगाएको अन्नबाली पनि बाँदरले राख्दैन, उनले भने, यहाँसम्म नेताको पनि ध्यान गएको छैन, उनीहरूको राज्यसँग पहुँच पनि छैन। पढाइबारे महत्व बुझाएपछि यहाँका बालबालिकालाई भने अभिभावकले विद्यालय पठाउन थालेको उनले बताए। घरेडी गाउँबाट विद्यालय पुग्न एक घण्टा हिँड्नुपर्छ। प्रायः निरक्षर यो गाउँ पुग्न पूर्वपश्चिम राजमार्गस्थित मनहरी बजारबाट चार घण्टाको मोटर यात्रा हुँदै थप एक घण्टा हिँड्नुपर्छ। तर, हिउँदमा मात्र मोटर चल्ने गरेको छ। यो गाउँ पुग्न सानो डाँडाखर्कबाट तत्कालीन जिल्ला विकास समितिको सहयोगमा सडकको ट्रयाक खोलिएको छ। तर, स्तरीकरणको अभावमा गोरेटो बाटोका रूपमा मात्र सडक प्रयोग भइरहेको छ। पहुँच हुनेलाई मात्र सुविधा २०३४ सालबाट चेपाङ समुदायको समृद्धि र उत्थानका लागि प्रजा विकास कार्यक्रम लागू भएको थियोे। तर, यो कार्यक्रम २०७४ बाट सरकारले खारेज गरेको छ। तत्कालीन जिल्ला विकास समितिमार्फत सञ्चालित यस कार्यक्रमबाट चेपाङ बालबालिकालाई छात्रवृत्ति वितरण, खानेपानी, सिँचाइलगायतका काम गरिन्थ्यो। सँगै बिपन्न समुदायका लागि चेपाङ आवास कार्यक्रमअन्तर्गत घर नभएका चेपाङ परिवारलाई घर बनाइदिने अभियान सरकारले सञ्चालन गरे पनि हाल रोकिएको छ। चेपाङका लागि मात्र केन्द्रित यो कार्यक्रम अहिले जनता आवास कार्यक्रमको नाममा बिपन्न नागरिकहरूका लागि सञ्चालित छ। तर, लालपुर्जा भएको जमिन चाहिने कार्यविधि र सरकारसँग पहुँच नभएका भीरपाखामा बस्ने बिपन्न चेपाङहरूले यो सुविधा पाउन सकेका छैनन्। यो कार्यक्रमले बिन्दुमाया जस्ता एलानी जमिनमा बसोबास गर्दै आएका बिपन्न चेपाङहरूले सुविधा पाउन सकेका छैनन्। चेपाङ आवास कार्यक्रमबाट हालसम्म ३७ सय परिवारले घर पाएको नेपाल चेपाङ संघका केन्द्रीय अध्यक्ष गोविन्दराम चेपाङले बताए। अझै घर बनाउन नसक्ने ८ हजार जति परिवार छन्, तर उनीहरूसँग लालपुर्जा छैन, उनले भने, सरकारले कार्यविधि परिवर्तन नगरेसम्म साँच्चिकै बिपन्न चेपाङले घर पाउँदैनन्, लालपुर्जा हुने अलि बाठो चेपाङले मात्र अहिलेसम्म सुविधा पाएका छन्। चेपाङ जातिको मकवानपुरसँगै चितवन, धादिङ, गोरखा र केही संख्यामा लमजुुङ र तनहुँमा बसोबास छ। कार्यविधिले घर बनाउन लालपुर्जा भएको जमिन माग्छ, तर अझै पनि ७० प्रतिशतभन्दा बढी चेपाङ समुदायको आफ्नो जग्गाधनी पुर्जा छैन, बागमती प्रदेश सरकारका भौतिक पूर्वाधार विकास राज्यमन्त्री सन्तबहादुर प्रजाले भने, यो कार्यक्रम राज्यले कटौती गरिसकेको थियो, हामीले पहल गरेर पुनः निरन्तरता दिन बजेटको काम अघि बढाएका छौं। अझै पनि आफ्नो बारीको उब्जनीले वर्षभरि खान पुग्ने परिवार न्युून मात्रामा छन्। अधिकांश चेपाङ परिवार ज्याला मजदुरीमा निर्भर छन्। बिपन्नलाई सधैं उधारो आश्वासन चेपाङ समुदायको जनसंख्या करिब एक लाख रहेको नेपाल चेपाङ संघको अनुमान छ। तीमध्ये करिब ५० प्रतिशत मतदाता रहेको संघले जनाएको छ। तर, बिपन्न चेपाङ समुदायमाथि प्रत्येक निर्वाचनमा आश्वासनका दर्जनौं पोका छाडेर उम्मेदवारहरूले मत लैजाने गरेका छन्। भोट बैंकका रूपमा मात्र चेपाङ समुदायलाई प्रयोग गरिएको चेपाङ अगुवाहरूको गुनासो छ। यो पटक दलहरूले चेपाङहरूलाई घर बनाइदिने, रोजगारी दिने, शिक्षा र स्वास्थ्यमा सरल सुविधा दिनेलगायतका आश्वासन दिँदै मत मागेका छन्। नेपाल चेपाङ संघका अध्यक्ष गोविन्द चेपाङले भने, हाम्रो समुदायलाई भोट बैंकका रूपमा मात्र प्रयोग गरिएको छ, कुनै पनि पार्टीले राजनीतिमा स्थान दिने कुरामा होस् वा विकासका कुरामा होस् हामीलाई पछि पारेको छ। निर्वाचन जितेपछि राजनीतिक दल र नेताहरूले चेपाङ समुदायको दुःख नबुझेको उनको भनाइ छ। नौं चेपाङ समानुपातिक सूचीमा बिभिन्न राजनीतिक दलले यो पटक ९ जना चेपाङलाई समानुपातिक सूचीमा राखेको निर्वाचन आयोगको तथ्यांक छ। प्रतिनिधिसभा र प्रदेशसभा निर्वाचन २०७९ मा प्रतिनिधिसभा सदस्यको समानुपातिक सूचीमा नेकपा माओवादी केन्द्रले चितवनका भरतलाल चेपाङ र राष्ट्रिय स्वतन्त्र पार्टीले मकवानपुरका नौरमान चेपाङलाई राखेको छ। त्यस्तै प्रदेशसभा सदस्यको समानुपातिक सूचीमा नेकपा एमालेले चितवनकी सुनिमाया चेपाङ, राष्ट्रिय नागरिक पार्टीले धादिङकी सानुमाया चेपाङ, राष्ट्रिय समानता पार्टीले काठमाडांैका एकबहादुर चेपाङ, नेमकिपाले चितवनकी लक्ष्मी चेपाङ, मोहनबहादुर चेपाङ, नौलो जनवादी पार्टीले चितवनकी सन्ध्या प्रजा र नेकपा एकीकृत समाजवादीले मकवानपुरका कृष्णबहादुर प्रजालाई समानुपाति सूचीमा राखेको छ। समानुपातिक सूचीमा नाम राखेर दलहरूले चेपाङ समुदायको भोट लिने तर सांसद नबनाउने परिपार्टी यो पटक पनि कायमै छ, संघका केन्द्रीय अध्यक्ष चेपाङले भने, ठूला साना सबै दलले हाम्रो समुदायलाई भोट बैंक मात्र बनाएको छ। चेपाङ समुदायबाट हालसम्म तीन जना सांसद बनेका छन्। २०६४ मा नेकपा एमालेले संघका केन्द्रीय अध्यक्ष गोविन्दराम चेपाङ, नेकपा माओवादी केन्द्रले गोर्खाकी माया चेपाङलाई संविधाससभा सदस्य बनाएको थियो। नेपाली कांग्रेसले मकवानपुरका सन्तबहादुर चेपाङलाई २०७४ मा बागमती प्रदेशसभाको सदस्य बनाएको हो। उनी हाल बागमती प्रदेश सरकारका भौतिक पूर्वाधार विकास राज्यमन्त्री छन्।"
मंसिर २३ गतेदेखि लुम्बिनी राष्ट्रिय महोत्सव हुने,"काठमाडौं : पर्यटन, कृषि र उद्योगको बृहत्तर विकास, राष्ट्रिय समृद्धिको आधार भन्ने नाराका साथ भैरहवामा आठौँ लुम्बिनी राष्ट्रिय महोत्सव हुने भएको छ। सिद्धार्थनगर उद्योग वाणिज्य संघको आयोजनामा यही मङ्सिर २३ गतेदेखि पुस ४ गतेसम्म मेला हुने आयोजकले पत्रकार सम्मेलनको आयोजना गरी जानकारी गराएको छ। संघका अध्यक्ष भीष्मप्रसाद न्यौपानेले स्वदेशी, गुणस्तरीय वस्तु तथा सेवाहरूको उपभोगप्रति उपभोक्ताहरूलाई जागरुक बनाई सीमावर्ती बजारमा पाइने सामानहरू बीचको तुलनात्मक मूल्यका बारेमा उपभोक्ताहरूलाई जानकारी दिन मेलाको आयोजना गरिएको बताए। यसका साथै वर्तमान आर्थिक तरलताको अवस्थामा आर्थिक गतिविधि बढाउने पनि मेलाको उद्देश्य रहेको न्यौपानेको भनाइ छ। विभिन्न उद्योग तथा व्यापारिक प्रतिष्ठान, स्थानीय घरेलु तथा साना उद्योग, महिला उद्यमी व्यवसायीहरूले भाग लिने लुम्बिनी महोत्सव, २०७९ मा दुई सय ५० स्टल रहने छन्। मेलामा आउने दर्शकलाई लुम्बिनीसँग सम्बन्धित तिलौराकोट, देवदह, रामग्राममा अवस्थित पुरातात्विक पर्यटकीय क्षेत्रहरूमा विशेष प्याकेज बनाई भ्रमणको व्यवस्था गराइने न्यौपानेले बताए। संघका वरिष्ठ उपाध्यक्ष ठाकुरकुमार श्रेष्ठले उपभोक्ता र उत्पादक एवं किसानहरूको प्रत्यक्ष भेटघाट हुने महोत्सवबाट यस भेगमा उत्पादित कृषिजन्य वस्तुहरू माछा तथा यस क्षेत्रका कुटिर, घरेलु एवं राष्ट्रियस्तरका उद्योगहरूबाट उत्पादित उत्पादनहरूको विशेष प्रस्तुतीकरण गरिने जानकारी दिए। करिब दुई लाख ५० हजार दर्शकले अवलोकन गर्ने अपेक्षा गरिएको १० दिने मेलामा करिब रु १० करोड बराबरको कारोबार हुने अनुमान गरिएको श्रेष्ठले बताए। यसले महोत्सबाट थप अर्थिक गतिविधि चलायमान हुने उनको भनाइ छ। २०६१ सालदेखि दुई वर्षको अन्तरालमा उद्योग वाणिज्य संघको आयोजनामा भैरहवामा लुम्बिनी पर्यटन महोत्सव हुँदै आएको छ। भूकम्प, मधेस आन्दोलन तथा गत वर्ष कोभिडका कारण निरन्तरता दिन नसकिए पनि अबका दिनमा यसलाई निरन्तरता दिने संघका अध्यक्ष न्यौपानेले बताए। भैरहवाको अञ्चलपुरमा सञ्चालन गरिने मेलाको प्रवेश शुल्क ५० तोकिएको छ। विद्यार्थीसँग ३० मात्र शुल्क लिने आयोजकले जनाएको छ।"
सुत्केरीले पाएनन् पोषण भत्ता,"दाङ: तुलसीपुर उपमहानगरपालिका आर्थिक संकटमा पर्दा सुत्केरी पोषण भत्ता वितरण कार्य प्रभावित भएको छ । आर्थिक संकटले उपमहानगरको निर्धारित कार्यक्रम अनुसारको सुत्केरी पोषण भत्ता वितरण गर्न सकेको छैन । सुत्केरीलाई दिदै आएको ५ हजार रुपैयाँ पोषण भत्ता उपमहानगर घाटामा गएपछि एक वर्षदेखि बन्द भएको छ । सुत्केरी भएको सयममा पोषण युक्त खानाका लागि उपमहानगरले भत्ता दिने नीति लिएको छ । तुलसीपुर७ कि पार्वती बस्नेत सुत्केरी भएको ११ महिना भयो । उपमहानगरले सुत्केरी आमाहरुका लागि दिदै आएको पोषणभत्ता उनले अहिलेसम्म पाउन सकेकी छैनन् । गत वर्ष मंसिर ९ गते सुत्केरी भएकी पार्वतीले आवश्यक सबै प्रकृया पुरा गरिसक्दा पनि स्थानीय सरकारबाट पाउनुपर्ने पोषण भत्ताको सेवा अहिलेसम्म पाउन सकेकी छैनन् । पाउनुपर्ने प्रोत्साहन भत्ताकै पटकपटक स्वास्थ्य चौकी धाउँदा पनि पाउनुपर्ने रकम नपाएको उनी बताउँछिन् । यो सरदर ३५ दिन भित्रमा दिने प्राबधान गरिएको छ । आवश्यक प्रकृया पुरा गरिसकेपछि पनि तुलसीपुर उपमहानगरपालिकाले नेपाल सरकारले दिदै आएको १८ सय रुपैयामा ३ हजार २ सय थपेर ५ हजार दिने नीति बनाएको थियो । पहिले हामीलाई पैसा पाइन्छ, आवेदन दिनुपर्छ भनेर सबै प्रकृया पुरा गर्न लगाउनु भयो । तर अहिलेसम्म हामीले पैसा पाएका छैनौँ,' उनले भनिन्, वडामा आयो भने हामी बोलाउँछौँ, दिन्छाँ भन्नु हुन्छ तर पैसा नै दिनुहुन्न । स्थानीय सरकारले दिने सेवा सहजै पाउन नसकेपछि आफु जस्तै अन्य सुत्केरी महिलाहरुले हैरानी खेप्नु परेको उनी बताउँछिन् । तुलसीपुर उपमहानगरपालिका११ कटाहा बस्ने अनिता डाँगीले पनि समयमै पोषणभत्ता नपाएको बताइन । उनले पोषणभत्ता कै लागि पटकपटक स्वास्थ्य चौकी धाउने गरेको तर पैसा नपाएको गुनासो गरिन । स्वास्थ्य संस्थाका कर्मचारीहरुलाई आफुले पाउनुपर्ने पैसा कहिले पाइन्छ भन्दै पटकपटक उनले फोन गर्नेगरी पनि जवाफ भने पैसा छैन भन्ने मात्र आउँछ । सँधै पैसा छैन भन्ने जवाफ आउँदा कहिलेकाँही स्वास्थ्यका कर्मचारीसंग उनको फोनमा झगडा पनि पर्ने गरेको सुनाइन । भन्नेबेलामा ३५ दिनभित्रमा पोषणभत्ता पाइन्छ है भनेर भन्नुभयो, तर अहिलेसम्म पैसा पाइएको छैन,' उनले भनिन, पैसा नै नदिने भए किन आश्वासन मात्र देखाउने ? नदिने भए आश पनि लाग्दैनथ्यो, पैसाकै लागि पटकपटक टाउको दुखाउन पनि पर्दैनथ्यो । आफुसंगै सुत्केरी भएका गाउँका अन्य महिलाहरुले पनि सुत्केरी पोषणभत्ता नपाएको उनले बताइन् । आउँछ, अनि बोलाउँछौँ भन्दा भन्दै महिनौँ बितिसकेको उनी बताउँछिन् । पार्वती र अनिता पोषणभत्ता नपाएका र त्यसकै लागि पटकपटक सास्ती खेप्नुपरेका प्रतिनिधिमुलक पात्र मात्रै हुन् । ८ सय ६५ जनासुत्केरी आमाले पोषणभत्ता अहिले पाएका छैनन । तर बच्चा हुर्कनेबेलासम्म पनि उपमहानगरपालिकाले उनीहरुलाई उक्त रकम वितरण गर्न सकेको छैनन् । यसको एउटा मात्रै कारण आर्थिक संकट हो । उपमहानगरपालिकाले पैसा नभएकै कारण सुत्केरी भत्ता समयमा दिन नसकेको बताएको छ । निवर्तमान मेयर घनश्याम पाण्डेले उपमहानगरपालिकालाई घाटामा लैजादा यसको असर सुत्केरी आमाहरुलाई परेको छ । तुलसीपुर उपमहानगरपालिका घाटामा हुँदा र आन्तरिक श्रोतको रकम शुन्य हुँदा ३५ गत वर्षको असोज महिनादेखिको सुत्केरी पोषणभत्ता रोकिएको स्वास्थ्यकेन्द्रका कर्मचारीहरु बताउँछन् । समयमै राजस्व संकलन नहुँदा र आन्तरीक श्रोतबाट बजेट जुटाउन नसक्दा त्यसको प्रभाव पोषणभत्ता कार्यक्रममा परेको हो स्वाथ्यकर्मीहको भनाई छ । सुत्केरी भत्ता कहिले आउँछ भन्दा, नगर घाटामा छ, पैसा छैन भन्छ एक स्वास्थ्यकर्मीले भने, पटक पटक कुरा उठाउदा घाटाकै कुरो आउछ । अहिले सुत्केरी भत्ताको रकम २९ लाख रुपैया आबश्यउक पर्छ । त्यहि रकम पनि दिन सकेको छैनन । तुलसीपुर उपमहानगरपालिकाको जनस्वास्थ्य प्रवद्र्धन शाखाका अनुसार आर्थिक वर्ष २०७८८९ मा सुत्केरी पोषणभन्दा पाउनुपर्ने आमाहरुको कुल सँख्या १ हजा २ सय २ रहेको थियो । जसमा ७ सय ३७ जना आमाहरुले सोही आर्थिक वर्षमा पोषणभत्ता पाइसकेका छन् । भने ४ सय ६५ जना आमाहरुले अँझैसम्म पोषण भत्ता पाउन सकेका छैनन् । चालु आर्थिक वर्षमा ४ सय जना सुत्केरी आमाहरुले पोषण भत्ता पाउन सकेका छैनन । दुई आर्थिक वर्षको गरेर आड सय ६५ जनाले भत्ता पाउन सकेका छैन । त्यसका लागि २९ लाख रुपैया आबश्यक पर्छ । स्थानीय सरकार ऋणमा हुँदा त्यसको प्रभाव सुत्केरी आमाहरुले पाउने सेवामा परेको नगर स्वास्थ्य केन्द्र पर्सेनीका अनमी मधु रानाले बताइन् । पालिकाले पैसा उपलव्ध नगराउँदा गत वर्षको असोज महिनादेखि सुत्केरी भएका आमाहरुले पोषणभत्ता पाउन नसकेको उनले जानकारी दिइन् । समयमै पोषणभत्ता नपाउँदा स्वास्थ्थ्यकर्मी र सेवाग्राहीहरुविच विवाद नै हुने गरेको उनी बताउँछिन् । उनका अनुसार पर्सेनी नगरस्वास्थ्य केन्द्रमा आर्थिक वर्ष २०७८७९ को असोज महिनादेखि असार मसान्तसम्म पोषणभत्ता नपाएका आमाहरुको संख्या ३६ छ । भने कार्तिक महिनाको हालसम्म २३ जना आमाहरुले पोषणभत्ता पाउन सकेका छैनन् । प्रत्येक महिना स्वास्थ्य शाखामा रिर्पोट बुझाँदा यसबारे कुरा उठाएपनि पैसा छैन भन्ने जवाफ आउने गरेको उनले बताइन् । उपमहानगरपालिकाले समयमै रुकम उपलव्ध नगराउँदा फिल्डमा गएर कामगर्ने स्वास्थ्कर्मीहरुले विभिन्न आरोप खेप्नु परेको उरहरी स्वास्थ्यचौकीका एक स्वास्थ्यकर्मीले बताए । समयमै रकम उपलव्ध नगराउने, रकम नहुदा भोग्नुपरेको समस्याबारे बोल्न पनि नदिने र स्थानीय सरकार आफै गैरजिम्मेवार बनेका कारण महिनौँसम्म पनि सुत्केरी आमाहरुले पोषणभत्ता पाउन नसकेको स्वास्थ्यकर्मीहरुले बताए । उनका अनुसार उरहरी स्वास्थ्य चौकीमा हालसम्म ७४ जना आमाहरुलाई पोषणभत्ता दिन बाँकी रहेको छ । उनीहरुमध्ये ५२ जना गतवर्ष सुत्केरी भएका आमाहरु हुन् । भने २२ जना साउन देखि कार्तिक १५ सम्म सुत्केरी भएका आमाहरु हुन् । उपमहानगरपालिका घाटामा हुँदा केहिसमय पालिकाको खाता नै वन्द भएपछि यो कार्यक्रम प्रभावित बनेको नगरस्वास्थ्य केन्द्र प्रतापकोटका प्रमुख बसन्त वलीले जानकारी दिए । उनले गत वर्षको मात्रै १८ हजार भन्दा बढी रकम प्रसुती पोषण भत्ताका लागि उपलव्ध गराउन बाँकी रहेको बताए । उनका अनुसार ६ जना सुत्केरी आमाहरु गत माघ महिनादेखि पोषणभत्ता कुरिरहेका छन् । रकम उपलव्ध गराईदिन भन्दै पालिकामा पटकपटक अनुरोध गर्दापनि खाता बन्द भएको कारण देखाउँदै रकम उपलव्ध नगराउँदा सेवाग्राहीहरु मारमा परेका छन् । जनप्रतिनिधि गैरजिम्मेवार बन्दा पालिका घाटामा गई लामो समयसम्म पनि खाता सञ्चालन हुन नसक्नु, पोषणभत्ताका लागि विनियोजन गरिएको रकम व्यवस्थापन गर्न नसक्नु, समयमै राजस्व संकलन नहुँदा आन्तरिक श्रोतको रकम शुन्य हुँदा पालिकालाई अहिले आफैले सञ्चालन गरेको उक्त कार्यक्रम आफैँका लागि भार परेको हो । तुलसीपुर उपमहानगरपालिकाका नगरप्रमुख टीकाराम खड्काले नगरमा पैसा नहुदा सुत्केरी भत्ता दिन नसकेको बताए । 'उपमहानगर घाँटामा हुँदा पैसा छैनन्', नगरप्रमुख खडकाले भने, 'पोषणभत्ता वाफतको रकम समयमै वितरण गर्न नसकिएको पक्का हो, अव छिटै गर्छौ ।' 'पालिकासँग पैसा नहुँदा हामीलाई समस्या भएको हो, रकम व्यवस्थापन गर्दा केही समय ढिलो हुन गएको हो', उनले भने, आवश्यक सबै प्रकृयाहरु पुरा गरी छिट्टै दिनुपर्ने सबै रकम हामी दिन्छौँ ।"
मुस्ताङको दुई मतदान केन्द्रमा महिला कर्मचारी मात्रै,जोमसोम: मुस्ताङका दुई मतदान केन्द्रमा महिला कर्मचारी मात्र परिचालन भएका छन् । वारागुङ मुक्तिक्षेत्रका दुई मतदान केन्द्रमा महिला कर्मचारीलाई मात्र परिचालन गरिएको मुख्य निर्वाचन अधिकृतको कार्यालय मुस्ताङले जनाएको छ । मंसिर ४ गते हुने प्रतिनिधि सभा र प्रदेश सभा निर्वाचनका लागि वारागुङ मुक्तिक्षेत्र१ लुप्राको लुप्रा आधारभुत मतदान केन्द्र र वारागुङ मुक्तिक्षेत्र३ समरको समर आधारभुत मतदान केन्द्रमा महिला कर्मचारी मात्र खटाईएको मुख्य निर्वाचन अधिकृत ईश्वर पराजुलीले जानकारी दिए ।
शनिबार दिउँसो देशका दुईवटा प्रदेशमा हिमपात हुने,"काठमाडौं : शनिबार दिउँसो देशका दुईवटा प्रदेशमा हिमपात हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको हो। साथै प्रदेश १, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। शनिबार रातको समयमा गण्डकी प्रदेशको हिमाली भूभागका एक वा दुई स्थानमा हल्का हिमपातको सम्भावना रहेको विभागले जनाएको छ।"
मतदान गर्न काठमाडौंबाट गाउँ फर्किनेहरूको भीड (फोटो फिचर),काठमाडौं : प्रतिनिधिसभा र प्रदेशसभा निर्वाचनको पूर्वसन्ध्यामा काठमाडौंबाट गाउँ फर्किनेहरूको भीड लागेको छ। केन्द्रीय राजधानीबाट मतदानका लागि गाउँ फर्किनेहरूको लाम यतिबेला बसपार्क र कलंकी क्षेत्रमा देख्न सकिन्छ। मंसिर ४ गते देशभरि प्रतिनिधिसभा र प्रदेशसभाको निर्वाचन हुँदैछ। विभिन्न काम तथा पढाइको सिलसिलामा काठमाडौं उपत्यकामा रहेका मतादाहरू घर फर्किन लागेका हुन्। आफ्नो मतको सदुपयोग गर्न उनीहरू घर फर्किन लागेका हुन्। सरकारले मंसिर ४ गते सार्वजनिक विदासमेत दिएको छ।
निर्वाचनमा सेनाको भूमिका के हुन्छ ?,"काठमाडौं: जंगी अड्डाले अन्य सुरक्षा निकायका प्रतिनिधिसहित एकीकृत सुरक्षा कक्षको स्थापना गरेको छ । नेपाली सेनाले कमाण्ड तहमा निर्वाचन सुरक्षा नियन्त्रण कक्ष र प्रदेश समन्वय गर्ने वाहिनी अड्डामा सुरक्षा केन्द्रको स्थापना गरेको छ । सरकारले प्रतिनिधि र प्रदेशसभा निर्वाचनका लागि ७४ हजार ८ सय ४९ जना सैनिक फौज खटाएको छ । जिल्ला तहमा समेत उसले अन्य सुरक्षा निकायका प्रतिनिधिसहितको सुरक्षा केन्द्रको स्थापना गरेको छ । मतदान केन्द्रको भुगोल र जनसंख्याको आधारमा नेपाली सेनाले सुरक्षा स्थितिलाई मध्यजनर गरी ३० मिनेटमा पुग्ने गरी फौज तयारी अवस्थामा राखेको छ । नेपाली सेनाले प्रत्येक मतदान केन्द्रलाई लक्षित गरी बम डिस्पोजल टोली गरिचालन गरेको छ । सेनाले नियमित गस्ती गरिरहेको छ भने संदेनशिल मानिएका मतदानकेन्द्रहरुको निगरानी गरिरहेको छ । नेपाली सेनाले रिजर्भ फोर्स समेत तयार गरेको छ । केन्द्रीय तहको रिजर्भ फोर्स विशेष फौज वाहिनीबाट खटिने छन् । काभ्रेको पाँचखालस्थित वीरेन्द्र शान्ति कार्य तालिम केन्द्रमा रिजर्भ फोर्स रहने सैनिक स्रोतले बताएको छ । उनीहरुलाई सुरक्षा संवेदनशिलताको आधारमा खटाइने छ । नेपाली सेनाले हवाई गस्तीका लागि इटहरी, वर्दिवास, पोखरा र सुर्खेतमा हेलिकोप्टर तयारी अवस्थामा राखेको छ । उसले नियमित रुपमा हवाइगस्ती समेत गर्नेछ । आपतकालिन उद्धारमा समेत सेनाले आफ्नो हेटिकोप्टर प्रयोग गर्ने छ । आवश्यक परे निजी हेलिकोप्टर समेत प्रयोग गरिने गृह मन्त्रालयले जनाएको छ । सेनाका एक उच्च अधिकारीले अन्नपूर्णसँग भने, संवेदनशिलताको आधारमा सुरक्षा अवस्थाको मुल्याङकन गरी फौज परिचालन गरिएको छ । युद्धभैरव गणसँग समन्वय गरी हतियारसहितका फौजलाई समेत संवेदनशिल स्थानमा खटाइसकेका छौं ।"
बोटेहरूको पीडा : काम नपाउँदाको दिन भोकै,"तानसेन : बगनासकाली गाउँपालिका७ स्थित कालीगण्डकी किनारमा दैलातुङ बस्ती छ। त्यहाँका बोटे समुदाय कालीगण्डकीमा डुंगा चलाउने, माछा मारेर गुजारा चलाउँथे। अहिले उनीहरू यो परम्परागत पेसाबाट विस्थापित भएका छन्। आम्दानी स्रोत केही नभएपछि गाँस जुटाउनै समस्या भएको मीनाकुमारी बोटेले बताइन्। मुलुक आम निर्वाचनको संघारमा छ। तर, कुनै पनि दल र उम्मेदवारले किनाराका बोटे समुदायको पीडा देखेका छैनन्। हामी त भोट हाल्ने मात्रै भयौं। पीडा कसैले बुझेन, उनले भनिन्। गाउँमा अरू भरपर्दाे पेसा व्यवसाय छैन। कालीगण्डकीमा पुल निर्माण भएपछि उनीहरू परम्परागत पेसाबाट विस्थापित भएका हुन्। बस्तीको माथिल्लो भेगमा अन्य समुदायका बस्ती रहे पनि तल्लो भेगमा नदीको किनारामा बोटेको बस्ती छ। गाउँमा गुजारा नभएपछि युवाहरू गाउँ छोडी रोजगारीको लागि बाहिरिन बाध्य छन्। वृद्धवृद्धा, महिला गाउँले कुर्दै आएका छन्। सधैंजसो निर्वाचन नेताहरूले सबै काम गरिदिने भन्छन्। चुनाव जितेपछि कोही पनि गाउँमा फर्केर आउँदैनन्। यहाँको अवस्था जस्ताको तस्तै छ, मीनाले भनिन्। आम्दानी स्रोत केही नभएपछि गाँस जुटाउनै समस्या चुनाव जितेपछि कोही पनि नेता गाउँमा फर्केर आउँदैनन् प्रत्येक निर्वाचनमा नेताहरू भोट माग्न पुग्ने गरेका छन्। बोटे बस्तीमा रहँदासम्म सबै नेताले समुदायले राखेका माग मुखले पूरा गरिदिन्छन्। निर्वाचन सकिएपछि सबै कुरा बिर्सिन्छन्। पुनः पाँच वर्षपछि पुरानै कुरा लिएर नेता बस्तीमा पुग्ने गरेका छन्। मजदुरी पाएको दिन चुलोमा आगो बल्छ नत्र भोकै सुत्नुपर्छ। अधिकांश बोटेको राम्रो घरबास छैन, शान्तिकुमारी बोटेले भनिन्, सानो छाप्रोलाई गाउँपालिकाले दिएको जस्तापाताले ढाकेका छौं। खेतीपातीको लागि जमिन नहुँदा काम पाए माम, नपाएर भोकैको अवस्थामा छौं। गाउँमा बोटे समुदायको परम्परागत पेसा व्यवसाय टिकाउन राणा सरकारदेखि पञ्चायतसम्म डुंगा दिने चलन रहेछ, त्यही डुंगाबाट जीविकोपार्जन हुँदै आएको थियो। पञ्चायतपछि बोटे समुदायले राम्रा मीठा कुरा पाए तर राम्रो जीवन पाएनन्। भएको डुंगा खिएर सकियो, कसैले हामीलाई डुंगा दिएनन्, नयाँ डुंगा बनाउँदा, ऋण लागेर धेरैले खेतबारी बेच्यौं। हामी बोटेहरूको वनीबास भयो हजुर, गजवीर बोटेले भने, गरिबीले गर्दा अहिले बोटेहरूको गन्ती नै हुन छाडिसक्यो। बोटे समुदायको गाउँमा अधिकांशको आफ्नै जमिन छैन। भएकाको तीन महिना पनि खान पुग्दैन। दुःख बिमार हुँदा दुई, चार पैसा जुटाउने अवस्था छैन। पाल्पामा रामपुर, माथागढी, रैनादेवी छहरा र रिब्दीकोटमा अल्पसंख्यक बोटे र कुमाल समुदायको बसोबास छ। यी क्षेत्रहरू सधैं भोट बैंकका रूपमा प्रयोग हुँदै आएका छन्।"
त्रिवि क्रिकेट मैदानबाट सट्टेबाजी गर्ने पक्राउ,"काठमाडौं : कीर्तिपुरस्थित त्रिवि क्रिकेट मैदानमा नेपाल र यूएईबीचको खेल जारी रहँदा दर्शक दीर्घामा बसेर सट्टेबाजी गर्ने केही दर्शकलाई केन्द्रिय अनुसन्धान ब्यूरोले नियन्त्रणमा लिएको छ। यूएईको नेपाल भ्रमणअन्तर्गत एकदिवसीय शृंखलाको अन्तिम खेलमा अहिले नेपाल र यूएईबीचको खेल जारी छ। कीर्तिपुर प्रहरी चौकीका प्रहरीका अनुसार केन्द्रीय अनुसन्धान ब्युरोले नियन्त्रणमा लिएको जानकारी दिएको छ। सीआईबीको टिम आएर उनीहरुलाई समाएर उतै लगेको छ, एक अधिकारीले अन्नपूर्णसँग भने, किन समाएको भन्ने हामीलाई जानकारी छैन। सीआईबीका प्रवक्ता कमल थापाले ४०५० जना व्यक्तिलाई सट्टेबाजीकै आशंका अनुसन्धानका लागि नियन्त्रणमा लिएको पुष्टि गरे। नेपालमा कानुनले कुनै पनि किसिमको सट्टेबाजीलाई अवैध मान्छ। तर, विभिन्न विदेशी बेटिङ प्लेटफर्मको माध्यमबाट समयसमयमा सट्टेबाजीका घटना बाहिरिने गरेका छन्।"
"कोरियन भाषा परीक्षाको नतिजा सार्वजनिक,आठ हजार बढि उत्तीर्ण","काठमाडौं : उत्पादनमूलक क्षेत्रतर्फ दोस्रो चरणको कोरियन भाषा परीक्षाको नतिजा प्रकाशन भएको छ । गत भदौ २० देखि कात्तिक २१ सम्म सञ्चालित परीक्षाको नतिजा एचआरडी कोरियाबाट प्राप्त भएको इपिएस कोरिया शाखाले जनाएको छ । भाषा परीक्षामा आठ हजार सात सय ८५ जना उतीर्ण भएका छन् । सो भाषा परीक्षामा सहभागी हुन १८ हजार पाँच सय ९५ जनाले आवेदन दिएका थिए । आवेदन दिएकामध्ये १४ हजार ४३ जना परीक्षामा सहभागी भएका थिए । उत्पादनतर्फ पहिलो चरणको भाषा परीक्षाको नतिजा गत भदौमा सार्वजनिक भइसकेको छ । पहिलो चरणमा सात हजार एक सय ४२ जना भाषा परीक्षामा उत्तीर्ण भएका थिए । सन् २०२२ को उत्पादनतर्फको भाषा परीक्षा सम्पन्न भएको इपिएस कोरिया शाखाका निर्देशक पुष्पराज कटुवालले जानकारी दिए। उत्पादनतर्फ सन् २०२३ का लागि भने केही ढिला मात्र परीक्षा सञ्चालन हुनेछ । सन् २०२२ का लागि पहिलो र दोस्रो चरणमा उत्तीर्ण भइ रोष्टरमा रहेका दुईतिहाइ व्यक्ति रोजगारीका लागि कोरिया गएपछि मात्र उत्पादनतर्फको परीक्षाको तालिका सार्वजनिक हुने उनले बताए । २०२२ मा उत्पादनतर्फ १५ हजार नौ सय २७ जना भाषा परीक्षा उत्तीर्ण भइ रोष्टरमा छन् । सन् २०२३ का लागि कृषितर्फको भाषा परीक्षा आगामी डिसेम्बरजनवरी महिनामा हुनेछ । सन् २०२२ का लागि कृषितर्फ उत्तीर्ण भएका तीन हजारमध्ये आधाभन्दाबढीको रोजगार सम्झौता आइसकेको छ । सन् २०२२ का लागि कृषि क्षेत्रतर्फ उत्तीर्ण भएका एक हजार ५०० जनाको रोजगार सम्झौता आइसकेको छ,', निर्देशक कटुवालले भने, 'बाँकीको पनि रोजगार सम्झौता आउने चरणमा छ ।' कृषितर्फ रोष्टरमा रहेका श्रमिकको सङ्ख्या सकिन लागेकाले सन् २०२३ का लागि कृषितर्फको भाषा परीक्षा छिट्टै हुन लागेको उनको भनाइ छ । दक्षिण कोरिया नेपालीका लागि आकर्षक श्रम गन्तव्यका रुपमा रहँदै आएको छ । नेपाल र कोरियाबीच सन् २००८ मा रोजगार अनुमति प्रणााली (इपिएस) सम्झौता भएको थियो । इपिएस सम्झौता भएयता भाषा परीक्षा उत्तीर्ण गरी करिब ७७ हजार नेपाली रोजगारीका लागि कोरिया पुगेका छन् । अहिले भाषा परीक्षा उत्तीर्ण ४० हजार नेपाली कोरियामा विभिन्न क्षेत्रमा काम गरिरहेका छन् । कोरियामा इपिएस प्रणालीबाट विदेशी कामदार भित्र्याउने सूचीमा नेपाल दोस्रो सूचीमा रहेको छ । पहिलो सूचीमा कम्बोडिया छ। रासस"
भीमेश्वर मन्दिरमा चोरीको प्रयास गर्ने एक जना पक्राउ,दोलखा : भीमेश्वर मन्दिरको भीमशेन परिसरबाट एक जनालाई पक्राउ गरिएको छ। शुक्रबार बिहान ३:३० बजे मन्दिर परिसरको चन्दा बाक्सा उचाल्ने र बाक्सा काट्ने प्रयास गर्दै गरेको देखेपछि पक्राउ गरिएको हो। भीमेश्वर मन्दिर गुठी तथा पुजा व्यवस्थापन समितिका कोषाध्यक्ष सुरेश कुमार श्रेष्ठले उनलाई फेला पारेका थिए। चोरीमा संलग्न काभ्रेपलाञ्चोकको पनौती नगरपालिका १० खोपासीका २५ वर्षीय रविन खुलाल रहेको प्रहरीले जनाएको छ। पक्राउ परेका युवकलाई इलाका प्रहरी कार्यालय दोलखामा राखिएको छ । उनीमाथि अनुसन्धान भइरहेको प्रहरीले जनाएको छ ।
"वीरगन्जमा १० हजार नक्कली मतपत्र, २५० थान स्वस्तिक छापसहित दुईजना पक्राउ","वीरगन्ज : वीरगन्जबाट १० हजार नक्कली मतपत्र र नगदसहित दुईजना पक्राउ परेका छन् । वीरगन्जको बसपार्क सडकखण्डबाट नेपाल प्रहरी र सशस्त्र प्रहरीको संयुक्त गस्ती टोलीले १० हजार थान नक्कली मतपत्र, २५० थान स्वस्तिक छाप, ४८ थान स्ट्याम्प प्याड र नगद २ लाख ७२ हजार बरामद भएको सशस्त्र प्रहरी बल नम्बर १३ हेडक्वाटर पर्साका प्रमुख सशस्त्र प्रहरी उपरिक्षक तेज प्रसाद पोखरेलले जानकारी दिए । करिब ३ सय जति नक्कली मतपत्रमा साइकल छापमा मत संकेत गरेको पाइएको छ । नक्कली मतपत्र र नगदसहित उनीहरुलाई आवश्यक कारबाहीका लागि मुख्य निर्वाचन अधिकृतको कार्यालय पर्सामा बुझाइएको छ । बाराको कलैयाबाट वीरगन्ज आउँदै गरेको बा प्रदेश ११०२५ च ६६३६ नम्बरको कारलाई शंका लागेर चेकजाँच गर्दा नगदसहित ठूलो परिणाममा नक्कली मतपत्र फेला परेको जिल्ला प्रहरी कार्यालय पर्साका प्रहरी उपरीक्षक रमेश बस्नेतले जानकारी दिए । उनका अनुसार पक्राउ पर्नेमा बाराको कलैया उपमहानगरपालिका वडा नम्बर १८ का कार चालक अमिरी राउत र कारमा सवार वीरगन्ज महानगरपालिका वडा नम्बर १६ इनर्वाका राजन सिंह रहेका छन् ।"
समानुपातिकका उम्मेदवारलाई आयोगले परिचयपत्र दिने,काठमाडौं: निर्वाचन आयोगले समानुपातिकका उम्मेदवारलाई परिचयपत्र दिने भएको छ । मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि समानुपातिक निर्वाचन प्रणालीतर्फ अन्तिम बन्दसूचीमा नाम रहेका उम्मेदवारहरूलाई परिचयपत्र उपलब्ध गराउने आयोगले जनाएको छ । समानुपातिक निर्वाचन प्रणालीतर्फ अन्तिम बन्दसूचीमा नाम रहेका प्रतिनिधि सभा तथा प्रदेश सभातर्फका उम्मेदवारहरूले परिचयपत्र माग गर्न आएमा त्यस्ता उम्मेदवारहरूलाई आयोगले परिचय पत्र दिनेछ । परिचयपत्रका लागि वेबसाइटमा रहेको प्रतिनिधि सभा र प्रदेश सभा समानुपातिक निर्वाचनका लागि प्रकाशित उम्मेदवारको अन्तिम बन्दसूचीमा उल्लेखित मतदाता भएको प्रदेश अन्तर्गतको जिल्लाको खण्ड हेरी आफ्नो जिल्ला अन्तर्गतको भए सम्बन्धित प्रदेश र जिल्ला निर्वाचन कार्यालयले आफ्नो कार्यालयबाट जारी हुने परिचयपत्र बमोजिमको विवरण अभिलेख राखी तोकिएको ढाँचामा परिचयपत्र उपलब्ध गराउन आयोगले सबै प्रदेश र जिलला निर्वाचन कार्यालयलाई निर्देशन दिने निर्णय गरेको हो । यस्तो छ परिचयपत्रको नमूना
उपत्यकाका कुन निर्वाचन क्षेत्रमा कति मतदानस्थल छन् ?,"काठमाडौं: प्रतिनिधिसभा र प्रदेशसभा सदस्य निर्वाचनका लागि आइतबार देशभर एकै चरणमा मतदान हुँदैछ । प्रतिनिधिसभाका लागि प्रत्यक्ष र समानुपातिक गरी दुई सय ७५ र प्रदेशसभाका लागि प्रत्यक्ष र समानुपातिक गरी पाँच सय ५० पदका लागि ११ हजार पाँच सय ४३ उम्मेदवार प्रतिस्पर्धामा छन् । प्रतिनिधिसभाको प्रत्यक्षतर्फ दुई हजार एक सय ८९ पुरुष र दुई सय २५ महिला गरी कूल दुई हजार चार सय १२ तथा समानुपातिकतर्फ एक हजार १२ पुरुष र एक हजार एक सय ८७ महिला गरी कूल दुई हजार एक सय ९९ उम्मेदवार चुनावी मैदानमा छन् । प्रदेशसभाको प्रत्यक्षतर्फ दुई हजार नौ सय ४३ पुरुष, दुई सय ८० महिला र एक अन्य गरी कूल तीन हजार दुई सय २४ तथा समानुपातिकतर्फ दुई हजार एक सय ९७ पुरुष र एक हजार पाँच सय ११ महिला गरी कूल तीन हजार सात सय आठ उम्मेदवार प्रतिस्पर्धामा छन् । देशभर १० हजार आठ सय ९२ मतदानस्थलमा २२ हजार दुई सय २७ मतदान केन्द्र निर्धारण गरिएको निर्वाचन आयोगले जनाएको छ । निर्वाचनमा ९१ लाख ४० हजार आठ सय छ पुरुष, ८८ लाख ४७ हजार पाँच सय ७९ महिला र एक सय ८५ अन्य गरी कूल एक करोड ७९ लाख ८८ हजार पाँच सय ७० मतदाता कायम छन् । आयोगले मतदाता सूचीमा नाम समावेश भएका यही मङ्सिर ३ गतेसम्म १८ वर्ष पूरा हुने बालिग मतदाताले मतदान गर्न पाउने व्यवस्था गरेको छ । काठमाडौं उपत्यकामा मात्रै पाँच सय २७ मतदानस्थलमा एक हजार दुई सय ७९ मतदान केन्द्र तोकिएको छ । काठमाडौंमा तीन सय २० मतदानस्थल र सात सय ६७ मतदान केन्द, भक्तपुरमा ७६ मतदानस्थल र दुई सय २२ मतदान केन्द्र तथा ललितपुरमा ७६ मतदानस्थल र २९० मतदान केन्द्र रहेको छ । काठमाडौं १०, ललितपुरमा तीन र भक्तपुरमा दुई निर्वाचन क्षेत्र छन् । काठमाडौं निर्वाचन क्षेत्र नं १ मा २२ मतदानस्थलमा ५२ मतदान केन्द्र, काठमाडौं २ मा ४० मतदानस्थलमा ९५ मतदान केन्द्र, काठमाडौं ३ मा २९ मतदानस्थलमा ६८ मतदान केन्द्र, काठमाडौं ४ मा ३३ मतदानस्थलमा ८२ मतदान केन्द्र तथा काठमाडौं ५ मा ३१ मतदानस्थलमा ८१ वटा मतदान केन्द्र छन् । काठमाडौं निर्वाचन क्षेत्र नं ६ मा ३२ मतदानस्थलमा ७५ मतदान केन्द्र, काठमाडौं ७ मा २९ मतदानस्थलमा ७१ मतदान केन्द्र, काठमाडौं ८ मा २३ मतदानस्थल र ६१ मतदान केन्द्र, काठमाडौं ९ मा ३४ मतदानस्थलमा ८५ केन्द्र तथा काठमाडौं क्षेत्र नं १० मा ४७ मतदानस्थलमा ९७ वटा मतदान केन्द्र छन् । यस्तै ललितपुर क्षेत्र नं १ मा ५३ मतदानस्थल र ९१ केन्द्र, ललितपुर २ मा ३९ मतदानस्थलमा ९३ केन्द्र र ललितपुर ३ मा ३९ मतदानस्थलमा एक सय पाँच मतदान केन्द्र तथा भक्तपुर १ मा ३७ मतदानस्थल र एक सय १५ मतदान केन्द्र र भक्तपुर २ मा ३९ मतदानस्थल र एक सय ७ मतदान केन्द्र निर्धारण गरिएको छ । काठमाडौंमा तीन लाख १५ हजार दुई सय ५४ पुरुष, तीन लाख ३६ हजार आठ सय ६४ महिला र आठ अन्य गरी कूल छ लाख ५२ हजार एक सय २६ मतदाता रहेको छन् । ललितपुरमा एक लाख २२ हजार दुई सय ७४ पुरुष, एक लाख २८ हजार एक सय ३५ महिला र एक अन्य गरी दुई लाख ५० हजार चार सय १० मतदाता छन् । भक्तपुरमा ९४ हजार छ सय ८३ पुरुष, ९९ हजार सात सय ५१ महिला र पाँच अन्य गरी कूल एक लाख ९४ हजार चार सय ३९ मतदाता रहेको आयोगको तथ्याङ्क छ । देशभर एक सय ४१ अस्थायी मतदान केन्द्र आयोगले मतदाता नामावलीमा नाम समावेश भएका तर मतदान केन्द्रमा नखटिने कर्मचारी र सुरक्षाकर्मी, वृद्धाश्रममा रहेका व्यक्ति, निर्वाचन कसुरमा सजाय पाएकाबाहेकका कारागारमा रहेका कैदी र बन्दीलगायत व्यक्तिलाई प्रतिनिधिसभाको समानुपातिक निर्वाचन प्रणालीतर्फ मतदानको व्यवस्था मिलाउन देशभर एक सय ४१ अस्थायी मतदान केन्द्र निर्धारण गरेको छ । आयोगले २०७२ सालमा जारी भएको नेपालको संविधानपछि अस्थायी मतदाताले मतदान गर्ने व्यवस्था पहिलो पटक कार्यान्वयनमा ल्याएको हो । आयोगले मतदान केन्द्रमा खटिने कर्मचारी र सुरक्षाकर्मीलाई खटिएकै केन्द्रबाट मतदान गर्ने व्यवस्था मिलाएको छ । काठमाडौं उपत्यकामा सात वटा अस्थायी मतदान केन्द्र तोकिएको छ । काठमाडौंमा चार, ललितपुरमा दुई र भक्तपुरमा एक अस्थायी मतदान केन्द्र राखिएको आयोगले जनाएको छ । काठमाडौंमा जिल्ला समन्वय समितिको कार्यालय बबरमहल, कारागार कार्यालय डिल्लीबजार, केन्द्रीय कारागार कार्यालय जगन्नाथदेवल र सशस्त्र प्रहरी बल नेपालको प्रधान कार्यालय हल्चोक, ललितपुरमा कारागार कार्यालय नख्खु र नमुना मछिन्द्र माध्यामिक विद्यालय लगनखेल तथा भक्तपुरमा भक्तपुर बहुमुखी क्याम्पस दूधपाटीमा अस्थायी केन्द्र तोकिएको छ । देशभर चार लाख ५० हजार अस्थायी मतदाता कायम छन् ।"
नेपाल र युएइबीचको क्रिकेट खेलमा सट्टेबाजी गर्ने ४४ जना पक्राउ,काठमाडौं : नेपाल र युएईबीचको क्रिकेट सिरिजमा सट्टेबाजी गर्ने ४४ भारतीय नागरिकलाई प्रहरीले आज पक्राउ गरेको छ। उक्त एक दिवसीय क्रिकेट सिरिज भइरहेको स्थान कीर्तिपूरमा भारतमा दर्ता रहेका विभिन्न अनलाइन साइटमार्फत पेशेवर रूपमा अनलाइन सट्टेबाजी (जुवा) खेलिरहेको अवस्थामा उनीहरूलाई पक्राउ गरिएको प्रहरीको केन्द्रीय अनुसन्धान ब्यूरोले जनाएको छ। विशेष सूचनाको आधारमा ब्यूरोको टोलीले उनीहरूलाई आज पक्राउ गरी थप अनुसन्धान जारी रहेको ब्यूरोका प्रहरी उपरीक्षक कमल थापाले जानकारी दिए। उनका अनुसार खेल हेर्ने बहानामा उनीहरू सट्टेबाजीमा संलग्न रहेका पाइएको छ। यसअघि पहिलो खेलमा यस्ता शङ्कास्पद गतिविधिमा संलग्न व्यक्तिमाथि निगरानी गरी अनुसन्धान गर्ने क्रममा उनीहरू पक्राउ परेका हुन्।
नेपाल एयरलाइन्सले भैरहवाबाट नयाँदिल्ली उडान गर्ने,"काठमाडौं : नेपाल वायुसेवा निगम (नेपाल एयरलाइन्स) ले रुपन्देहीको भैरहवास्थित गौतमबुद्ध अन्तर्राष्ट्रिय विमानस्थलबाट भारतको नयाँदिल्लीमा उडान गर्ने भएको छ । राष्ट्रिय ध्वजावाहक नेपाल एयरलाइन्सले मङ्सिर १२ गतेदेखि गौतमबुद्ध विमानस्थलबाट आफ्नो पहिलो अन्तर्राष्ट्रिय उडानका रुपमा नयाँदिल्ली उडान गर्ने भएको हो । भैरहवानयाँदिल्ली गन्तव्यमा साताको चार उडान सञ्चालनको तयारी भएको निगमका प्रवक्ता अर्चना खड्काले जानकारी दिए। उनका अनुसार सोमबार, बुधबार, शुक्रबार र शनिबार उडान गर्ने गरी उडान तालिका स्वीकृतिका लागि प्राधिकरणसमक्ष पेश गरिएको छ । निगमको न्यारोबडी ए ३२० जहाजले काठमाडौंदेखि नयाँदिल्ली भएर भैरहवा गन्तव्यमा उडान भर्नेछ । जसअनुरुप नेपाल एयरलाइन्स काठमाडौंबाट दिल्ली पुगेर भैरहवा फर्किनेछ । भैरहवामा यात्रु ओरालेपछि जहाज काठमाडौं फर्किनेछ । काठमाडौंनयाँदिल्ली गन्तव्यमा एक घण्टा १५ मिनेटको उडान हुनेछ भने दिल्लीबाट भैरहवामा एक घण्टाको उडान हुनेछ । नेपाल एयरलाइन्सलाई भैरहवाबाट दिल्ली उडानका लागि अनुमति दिइएको नेपाल नागरिक उड्डयन प्राधिकरणका महानिर्देशक प्रदीप अधिकारीले जानकारी दिए। नेपाल एयरलाइन्सले काठमाडौंदिल्ली भैरहवा उडान अनुमतिका लागि कागजात पेश गरेको थियो, प्राधिकरणले उडान तालिकाका लागि काठमाडौं विमानस्थललाई पठाएको छ । भैरहवाबाट उडान गर्ने भएकाले अनुमति दिइएको हो,'उनले भने। नेपाल एयरलाइन्सले यसअघि काठमाडौंनयाँदिल्ली गन्तव्यमा दैनिक दुई उडान गर्दै आएको थियो । प्राधिकरणले त्रिभुवन अन्तर्राष्ट्रिय विमानस्थलबाट दैनिकरूपमा तीनभन्दा बढी उडान गर्ने विमान कम्पनीलाई भैरहवाबाट पनि गर्नुपर्ने बाध्यकारी व्यवस्था गरेपछि निगमको दिल्ली नेपाल एयरलाइन्सको दिल्ली उडान कटौती भइ सातामा १० उडानमा सीमित गरिएको थियो । जसका कारण हिमालय एयरलाइन्सले कात्तिक १७ देखि गौतमबुद्ध विमानस्थलबाट चार्टर्ड उडान सुरु गरेको थियो । नेपाल एयरलाइन्सको जहाज दिल्ली पुगेर भैरहवा हुँदै काठमाडौं फर्कदा भैरहवाबाट रित्तै काठमाडौं आउनुपर्ने हुन्छ । भैरहवाबाट पनि काठमाडौं यात्रु ल्याउनका लागि के कसरी गर्ने भन्नेबारे छलफल भइरहेको प्रवक्ता खड्काले बताए। भैरहवाबाट पनि यात्रु लिएर काठमाडौँ ल्याउने कि भन्नेबारे छलफल भइरहेको छ, 'उनले भने, 'भैरहवाबाट काठमाडौँ आउने यात्रु आन्तरिक यात्रु हुने भएकाले उनीहरुलाई अध्यागमन, भन्सारलगायत प्रक्रिया पूरा गर्नु नपर्ने गरी ल्याउने विषयमा छलफल भइरहेको छ ।' नेपाल एयरलाइन्सले भारतको मुम्बाईमा साताको तीन दिन आइतबार, बुधबार र शुक्रबार तथा बैङ्लोरमा साताको तीन दिन शनिबार, मङ्गलबार र बिहीबार उडान गर्दै आएको छ । नेपाल एयरलाइन्सले भारतका तीन गन्तव्यसहित आठ देशका १० गन्तव्यमा अन्तर्राष्ट्रिय उडान गर्दै आएको छ । एयरलाइन्ससँग अन्तर्राष्ट्रिय उडानका लागि दुई थान वाइडबडी ए३३० र दुई थान न्यारोबडी ए३२० जहाज छन् । विसं २०७९ जेठ २ गतेदेखि सञ्चालनमा आएको गौतमबुद्ध अन्तर्राष्ट्रिय विमानस्थलबाट हाल कुवेतको जजिरा एयरलाइन्सले सातामा तीनवटा उडान गरिरहेको छ । राष्ट्रिय गौरवको आयोजनाको रूपमा रहेको गौतमबुद्ध अन्तर्राष्ट्रिय विमानस्थलमा स्वदेशी कम्पनीले कम्तीमा पनि एउटा अन्तर्राष्ट्रिय उडान गर्दै अन्तर्राष्ट्रिय एयरलाइन्सलाई आकर्षित गर्न नियामक निकायले बाध्यकारी व्यवस्था गरेको थियो । प्राधिकरणले नेपालका दुई नेपाल एयरलाइन्स र हिमालय एयरलाइन्ससहित पाँच अन्तर्राष्ट्रिय एयरलाइन्सलाई गौतमबुद्ध विमानस्थलबाट उडान गर्न लिखितरूपमा आग्रह गरिसकेको छ । रासस"
यूएईविरुद्ध नेपालले शृंखला जित्दाको क्षण (फोटो फिचर),"काठमाडौं : यूएईविरुद्धको एकदिवसीय शृंखलाको अन्तिम खेलमा ६ विकेटको जितसहित नेपाल च्याम्पियन बनेको छ। त्रिवि क्रिकेट मैदानमा भएको तीन खेलको शृंखला २१ ले जितेसँगै शुक्रबार खेलाडीहरूले खुलेर सेलिब्रेसन गरे। विश्वकप क्रिकेट लिग२ अन्तर्गत नामिबिया भ्रमणको तयारी स्वरुप आयोजित शृंखलाको सुरुआतमा नेपाल १० ले पछि परेको थियो। तर, पछिल्ला दुई खेलमा जित निकाल्दै नेपाल च्याम्पियन बन्यो। नेपालका लागि अन्तिम खेलमा पूर्व कप्तान ज्ञानेन्द्र मल्ल र आसिफ शेखले अर्धशतकीय इनिङ खेलेका थिए। तस्बिर : सुनिता डंगोल"
विराटनगरबाट भागेका कैदी झापाबाट पक्राउ,विराटनगर : विराटनगरको क्षयरोग उपचार केन्द्रबाट डेढ महिनाअघि भागेका एक जना कैदीलाई प्रहरीले झापाबाट पक्राउ गरेको छ । झापा गाउँपालिका५ शरणामतिका २८ वर्षीय राजकुमार हेमरनलाई पक्राउ गरिएको मोरङ प्रहरी प्रमुख एसपी शान्तिराज कोइरालाले जानकारी दिए । जबरजस्ती करणी मुद्दामा अदालतबाट दोषी ठहर भएका हेमरन विराटनगर महानगरपालिका८ स्थित जिल्ला कारागार मोरङमा सजाय भुक्तान गरिरहेका थिए । अदालतले उनलाई २०७५ सालमा १६ वर्ष कैद सजायको फैसला सुनाएको थियो । क्षयरोगको समस्या रहेका उनलाई उपचारका लागि विराटनगर७ स्थित क्षयरोग उपचार केन्द्रमा भर्ना गरिएको थियो । उपचार केन्द्रबाटै गत असोज १५ गते बिहान हेमरन फरार बनेका थिए । गाउँ घरमा लुकिछिपी बसेको अवस्थामा बिहीबार साँझ ५:२० बजेतिर पक्राउ गरिएको एसपी कोइरालाले बताए । हेमरनसँगै क्षयरोग उपाचार केन्द्रबाट अर्का बन्दी झापा गाउँपालिका३ का २८ वर्षीय मञ्जिल गुरुङ पनि फरार बनेका थिए । लागूऔषध मुद्दामा गुरुङलाई अदालतले २०७८ कात्तिक ५ गते पुर्पक्षका लागि कारागार चलान गरेको थियो । उनको मुद्दाको किनारा लाग्न बाँकी छ । गुरुङ भने अझैसम्म फरार छन् । उनको खोजी जारी राखिएको प्रहरीले जनाएको छ ।
महोत्तरीमा झडप हुँदा ५ जना घाइते,"महोत्तरी : महोत्तरीको सम्सीमा दुई समूहबीच झडप हुँदा ५ जना घाइते भएका छन्। स्थिर समयको पूर्वसन्ध्यामा गएराति सम्सी गाउँपालिका३ बैरगिया भेटपुरमा भएको झडपमा परी स्थानीय अनिल मण्डल, रामदरेश मण्डल, रामदुलारी मण्डल, राधिका मण्डल र रायवीर मण्डल घाइते भएका हुन्। जिल्ला प्रहरी कार्यालय महोत्तरीले दिएको जानकारी अनुसार अल्फाबेट खुल्न नसकेको ३३५७ नम्बरको मोटरसाइकलले अनील मण्डललाई ठक्कर दिएको थियो। सोही घटनापछि दुई पक्षबीच झडप भएको हो। त्यसपछि सहसौलाका नरेश यादव, उपमेयरको चालक रामवली यादव, रोशन यादव, शम्भु साह लगायतले उनीहरूमाथि कुटपिटमा उत्रिएका थिए। सो झडपमा परी सम्सी गाउँपालिक३ भेटपुरका अनिल मण्डलको आँखा र मुखमा चोट लागेको छ भने रामदुलारी देवी र राधिका मण्डलको हात र खुट्टामा चोट लागेको जिल्ला प्रहरी कार्यालय महोत्तरीले जनाएको छ। महोत्तरीमा माओवादी केन्द्र र एमाले कार्यकर्ताबीच झडप भएको छ। महोत्तरीको रामगोपालपुर नगरपालिकाबाट मदिरा सेवन गरेर सम्सी पुगेका एमालेका कार्यकर्ताले आक्रमण गरेको स्थानीयले बताएका छन्। एमाले जिल्ला इन्चार्ज सरोज यादवले घटनाको विषयमा आफूलाई जानकारी नभएको बताए। यता माओवादी केन्द्रका जिल्ला अध्यक्ष राजु खड्काले घटना निन्दनीय भएकाले घटनाको छानबिन गर्नका लागि महोत्तरी प्रशासनसमक्ष आग्रह गरेका छन्। घटनाको सम्बन्धमा थप अनुसन्धान भइरहेको र घटनामा संलग्न व्यक्तिहरू फरार रहेकोले खोजी कार्य भइरहेको प्रहरीले जनाएको छ।"
दाङमा हथौडाले हानेर श्रीमतीको हत्या,दाङ : दाङमा हथौडा प्रहार गरी एक जनाले श्रीमतीको हत्या गरेका छन् । बबै गाउँपालिका १ क्विरेनिका ४० वर्षीय लालबहादुर बोटेले ३४ वर्षकी श्रीमती खुमि बोटेको हत्या गरेका प्रहरीले जनाएको छ। हत्यामा संलग्न श्रीमान लालबहादुर बोटेलाई इलाका प्रहरी कार्यालय खिलतपुरले नियन्त्रणमा लिएर अनुसन्धान थालेको प्रहरीले जानकारी दियो।
नुवाकोटका २४ कैदीबन्दीले मतदान गर्ने,"नुवाकोट : प्रदेश तथा प्रतिनिधिसभा सदस्य निर्वाचनको नुवाकोटमा अन्तिम तयारी भएको छ। निर्वाचनमा यस पटक नुवाकोट जिल्ला कारागारमा वन्दी जीवन विताइरहेका कैदीबन्दीले भोट खसाल्ने पाउने भएका छन्। निर्वाचन आयोगले जिल्ला कारागारलाई अस्थायी मतदान केन्द्रको रुपमा स्वीकृतिसमेत दिएको छ। सो कारागारमा सोही कारागारका प्रमुख तथा जेलर गंगालाल योगीलाई मतदान अधिकृतको जिम्मेवारी दिइएको छ। अस्थायी मतदाता नामावलीमा समावेश भएपछि २४ जना बन्दीहरूले मतदान गर्न पाउने भएका हुन्। मतदाता नामावलीमा नाम भएका ३५ जना कैदीबन्दीको सूची पठाइएकोमा निर्वाचन कार्यालयबाट २४ जनाको मात्र अस्थायी मतदाताको सूचीमा दर्ता भएर आएको हो। यद्यपि, जिल्ला कारागार ढुंगेमा हाल १ सय ६६ जना कैदीबन्दी छन्। तीमध्ये १६ जना महिला र १ सय ५० जना पुरुष रहेको कारागार प्रमुख गंगालाल योगीले जनाएका छन्। यसअघि २०७० सालको निर्वाचनमा पनि कैदीबन्दीले मतदान गर्न पाएका थिए भने २०७४ सालको निर्वाचनमा उनीहरूले मतदान गर्न पाएका थिएनन्। यसपटक नुवाकोट जिल्ला कारागारमा ३ महिला र २१ जना पुरुष भोट खसाल्न पाउने भएका हुन्। बन्दीहरूले प्रतिनिधिसभा समानुपातिकतर्फ मात्र मतदान गर्न पाउने जिल्ला निर्वाचन कार्यालय नुवाकोटले जनाएको छ। बन्दीहरू प्रदेशसभाको समानुपातिकतर्फ भने भोट खसाल्न नपाउने कार्यालयका प्रमुख तथा जिल्ला निर्वाचन अधिकारी जयप्रसाद गौतमले बताए। यससँगै निर्वाचनमा खटिएका कर्मचारीले समेत आफू खटिएको मतदान केन्द्रबाट प्रतिनिधिसभाका लागि समानुपातिकतर्फको भोट दिन पाउने भएका छन्। जिल्ला निर्वाचन कार्यालयका अनुसार नुवाकोटमा अस्थायी मतदान केन्द्रको रुपमा जिल्ला कारागार र जिल्ला प्रहरी कार्यालयभित्र अस्थायी मतदाताका लागि मतदान केन्द्रको व्यवस्था गरिएको छ। नुवाकोटका विभिन्न कार्यालयमा कार्यरत कर्मचारी, सुरक्षाकर्मीले संघीय संसद्का लागि समानुपातिक निर्वाचन प्रणालीमा मतदान गर्न पाउने छन्। नुवाकोटमा २ हजार ५ सय कर्मचारी तथा १ हजार स्वंसेवक परिचालित छन्। निर्वाचनका लागि कुल ६ हजार १ सय जनशक्ति परिचालन गरिएको जिल्ला प्रशासन कार्यालय नुवाकोटले जनाएको छ।"
हेटौंडामा भेटिएको शंकास्पद वस्तु नेपाली सेनाले गर्यो डिस्पोज,हेटौंडा : मकवानपुरको हेटौंडा१० राप्तीपुल नजिकै फेला परेको शंकास्पद वस्तुलाई नेपाली सेनाको बम डिस्पोजल टोलीले डिस्पोज (निस्कृय) गरेको छ । प्रेसर कुकरसहित फेला परेको शंकास्पद वस्तुलाई शुक्रबार बिहान नेपाली सेनाको डिस्पोजल टोलीले डिस्पोज गरेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए । फेला परेको शंकास्पद वस्तुमा कुनै पनि बिस्फोटक पदार्थ नभेटिएको प्रवक्ता कार्कीले बताए । निर्वाचन नजिकिँदै गर्दा शंकास्पद रुपमा सडकमा प्रेसर कुकर देखेपछि स्थानीय त्रसित भएका थिए । मकवानपुरमा सबै मतदान केन्द्रहरुमा आवश्यक सुरक्षा प्रबन्ध मिलाइएको बताउँदै प्रवक्ता कार्कीले ढुक्क भएर मतदान प्रक्रियामा सहभागी हुन आम मकवानपुरवासीलाई आग्रह गरे ।
सीमा नाका ३ दिनलाई बन्द,"काठमाडौं: प्रतिनिधिसभा र प्रदेशसभा निर्वाचनका लागि सीमा नाका बन्द गरिएको छ । आइतबार हुने निर्वाचनलाई मध्यनजर गर्दै नेपालसँग जोडिएका सीमा नाका बन्द गरिएको हो। यसैक्रममा कपिलवस्तुको कृष्णनगर, चाकरचौडा, मर्जादपुर लगायतका नाकामा आवतजावत गर्ने सवारी साधन रोकिएपनि मतदातालाई भने चेकजाँचका आधारमा आवतजावत गर्न दिइने कपिलवस्तुका प्रमुख जिल्ला अधिकारी धवेन्द्र कुमार मिश्रले जानकारी दिए । निर्वाचन हुनु ७२ घन्टा अघिदेखि स्थिर अवधि सुरु हुने हुँदा प्रचारप्रसार तथा अन्तराष्ट्रिय सिमानाका समेत बन्द हुने नियम छ । ३ लाख ७८ हजार २ सय ३२ मतदाता रहेको कपिलवस्तुमा ३ प्रतिनिधि ६ प्रदेश सभा निर्वाचनका लागी एमाले, सत्ता गठवन्धन, जसपा, लोसपा, राप्रपा, स्वतन्त्र गरी एक सय ४३ उम्मेदवार चुनावी मैदानमा छन् ।"
जबरजस्ती करणीको अभियोगमाभक्तपुरबाट एकजना पक्राउ,भक्तपुर : २७ वर्षीया महिलालाई जबरजस्ती करणी गरेको अभियोगमा भक्तपुर चाँगुनारायण नगरपालिका२ दुवाकोट बस्ने ३६ वर्षीय सुरेन्द्र प्रधानलाई बिहीबार दिउँसो प्रहरीले पक्राउ गरेको छ । प्रधानले २०७८ चैत ३० गतेदेखि विभिन्न स्थानमा र अन्तिम पटक गत कात्तिक १० गते मध्यपुर ठिमी नगरपालिका३ गठ्ठाघरस्थित पीडितकै कोठामा जबरजस्ती करणी गरी फरार भएको उजुरीको आधारमा प्रहरी वृत्त ठिमीबाट खटिएको प्रहरीले उनलाई काठमाडौं डिल्लीबजारबाट पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।
कीर्तिपुर क्रिकेट मैदानबाट सट्टेबाजी गरेको आशंकामा ५० जना पक्राउ,"काठमाडौं : कीर्तिपुरस्थित त्रिवि क्रिकेट मैदानमा नेपाल र यूएईबीचको खेलमा सट्टेबाजी गरेको आशंकामा ५० जनालाई प्रहरीले नियन्त्रणमा लिएको छ। बिहीबार नेपाल र यूएईबीचको खेल जारी रहँदा दर्शकदीर्घामा बसेर सट्टेबाजी गरेको आशंकामा ५० जनालाई नियन्त्रणमा लिएको केन्द्रीय अनुसन्धान ब्यूरो (सीआईबी) ले जनाएको छ। सीआईबीका प्रवक्ता कमल थापाले शंकास्पद गतिविधि गरेको आशंकामा त्रिवि क्रिकेट मैदानबाट ५० जनालाई नियन्त्रणमा लिएको अन्नपूर्णलाई जानकारी दिए। उनले भने,' गोप्यसूचनाका आधारमा केहीदिन अघिदेखि हामीले निगरानी गरिरहेका थियौं। सोही आधारमा उनीहरुलाई पक्राउ गरेको हो। अनुसन्धान भइरहेको छ।' यूएईको नेपाल भ्रमणअन्तर्गत एकदिवसीय शृंखलाको अन्तिम खेलमा अहिले नेपाल र यूएईबीचको खेल जारी छ। नेपालमा कानुनले कुनै पनि किसिमको सट्टेबाजीलाई अवैध मान्छ। तर, विभिन्न विदेशी 'बेटिङ' प्लेटफर्मको माध्यमबाट समयसमयमा सट्टेबाजीका घटना बाहिरिने गरेका छन्। त्रिवि क्रिकेट मैदानबाट सट्टेबाजी गर्ने पक्राउ"
नाका शील गरिएपछि नेपालभारत सीमा क्षेत्र सुनसान (फोटो फिचर),"विराटनगर : आगामी निर्वाचनलाई लक्षित गर्दै दुई देशीय नाका शील गरिएपछि नेपालभारत सीमा क्षेत्र सुनसान बनेको छ । नाका सञ्चालन हुँदा सीमा क्षेत्रमा अत्यधिक चहलपहल हुने गरेको थियो । मानिस तथा सवारीसाधन आवतजावतमा पूर्ण रूपमा प्रतिबन्ध लगाउँदै बिहीबार राति १२ बजेदेखि नाका शील गरिएको हो । भारतबाट विराटनगर प्रदेश गर्ने जोगवनी लगायतका विभिन्न सीमा नाका शील गरिएको मोरङका प्रमुख जिल्ला अधिकारी काशीराज दाहालले जानकारी दिए । जोगवनीसहित मोरङ, सुनसरी र झापाका विभिन्न नाका बन्द गरिएको हो । मोरङका प्रजिअ दाहालले निर्वाचन सम्पन्न नभएसम्मका लागि नाका बन्द रहने बताए । उनका अनुसार राति १२ बजेदेखि आगामी मंसिर ४ गते मध्यरातिसम्मका लागि नाकामा आवतजावत बन्द गरिएको हो । यो अवधिमा नाकाबाट मानिस तथा सवारीसाधन आवतजावत गर्न पाउने छैनन् । एम्बुलेन्स, वारुणयन्त्र लगायतका अतिआवश्यकीय सवारीसाधनलाई भने भारत र नेपालका अधिकारीबीचको सहमतिमा आवतजावतका लागि सहज गरिने प्रजिअ दाहालको भनाइ छ । जोगवनीसहित भारतसँग सीमा जोडिएका सबै नाका शील गरिएको उनको भनाइ छ । नाका शील गरिएपछि मानवीय तथा सवारीसाधनको अत्यधिक चहलपहल हुने सीमा क्षेत्र सुनसान बनेका छन् । नाकामा सुरक्षा उपस्थिति बढाइएको छ । नेपालमा हुने निर्वाचनलाई शान्तिपूर्ण रूपमा सम्पन्न गर्न सीमा क्षेत्रमा दुई देशका सुरक्षाकर्मीले संयुक्त गस्ती गरिरहेका छन् । निर्वाचनका समयमा घुसपैठ तथा अवाञ्छित गतिविधि हुन नदिन नाकामा विशेष कडाइ गरिएको प्रजिअ दाहालले बताए । उनका अनुसार निर्वाचनलाई शान्तिपूर्ण, निष्पक्ष, भयरहित र सुरक्षित हिसाबमा सम्पन्न गर्न अन्तर्राष्ट्रिय नाका बन्द गरिएको हो । भारतसँगको खुला सीमा निर्वाचन सुरक्षाको चुनौती मानिँदै आएको छ । निर्वाचनललाई लक्षित गर्दै मोरङमा मदिराको बिक्री, ओसारपसार तथा सेवनमा समेत प्रशासनले रोक लगाएको छ । नियमको उल्लंघन गर्नेलाई नियन्त्रणमा लिएर कारबाही अघि बढाइने प्रजिअ दाहालले बताए । जिल्ला प्रशासन कार्यालय मोरङले निर्वाचनलाई निष्पक्ष, धाँधली र भयरहित वातावरणमा सम्पन्न गर्न मतदाता, राजनीतिक दल तथा सरोकारवाला सबैमा अपिल गरेको छ ।"
