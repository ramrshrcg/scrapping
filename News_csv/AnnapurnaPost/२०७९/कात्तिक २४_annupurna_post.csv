शीर्षक,विवरण
अस्थायी मतदाताका लागि १४१ मतदान केन्द्र स्वीकृत (सूचीसहित),"काठमाडौं : निर्वाचन आयोगले आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि १४१ वटा अस्थायी मतदान केन्द्र स्वीकृत गरेको छ। मतदान केन्द्रमा नखटिने कर्मचारी र सुरक्षाकर्मी, वृद्धाश्रममा रहेका व्यक्ति, निर्वाचन कसुरमा सजाय पाएका बाहेकका कारागारमा रहेका कैदी र बन्दी लगायतका व्यक्तिका लागि अस्थायी मतदान केन्द्र निर्माण गरिएको हो। निर्वाचनअन्तर्गत समानुपातिक निर्वाचन प्रणाली बमोजिम हुने मतदान प्रक्रियाका लागि अन्तिम अस्थायी मतदाता नामावलीमा नाम समावेश भएकाहरूका लागि प्रतिनिधिसभाको समानुपातिक निर्वाचन प्रणालीतर्फ मतदान गर्ने गरी व्यवस्था गरिएको छ। २०७२ सालमा जारी भएको नेपालको संविधानपछि अस्थायी मतदाताले मतदान गर्ने व्यवस्था पहिलो पटक कार्यान्वयनमा आएको हो। मतदान केन्द्रमा खटिने कर्मचारी र सुरक्षाकर्मीहरूलाई खटिएकै केन्द्रबाट मतदान गर्ने गरी आयोगले व्यवस्था मिलाएको छ। अस्थायी मतदाता हुनका लागि अन्तिम मतदाता नामावलीमा नाम समावेश भएको हुनुपर्ने कानूनी व्यवस्था भएकाले आयोगले सोही बमोजिमको व्यवस्था मिलाई मतदानको सुनिश्चितता गरेको छ।"
अवैध लागूऔषधसहित २ जना पक्राउ,कञ्चनपुर : बेलौरी नगरपालिका४ बुटाबारीबाट अवैध लागूऔषध खैरो हेरोन जस्तो देखिने पदार्थ ३ ग्राम २१ मिलिग्राम सहित दुई जनालाई बिहीबार बिहान प्रहरीले पक्राउ गरेको छ। पक्राउ पर्नेहरूमा बझाङ जयपृथ्बी नगरपालिका८ सिलाखेती बस्ने २३ वर्षीय उमेश धामी र सोही ठाउँ बस्ने १९ वर्षीय महेश धामी रहेका छन्। इलाका प्रहरी कार्यालय बेलौरीबाट खटिएको प्रहरीले सुदूरपश्चिम प्रदेश ०१००९ प ६५०० नम्बरको मोटरसाइकललाई जाँच गर्ने क्रममा उक्त पदार्थ सहित फेला पारी मोटरसाइकल चालक उमेश र मोटरसाइकलमा सवार महेशलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।
"जी ट्वेन्टी शिखर सम्मेलनमा जेलेन्स्कीलाई निम्तो, पुटिन सहभागी नहुने","जकार्ता : कात्तिक २९ र ३० गते इण्डोनेशियाको बालीमा हुने विश्वका प्रमुख विकसित र उदीयमान अर्थतन्त्रलाई जोड्ने रणनीतिक बहुपक्षीय मञ्च 'जी ट्वेन्टी' शिखर सम्मेलनमा रूसी राष्ट्रपति भ्लादिमिर पुटिन सहभागी नहुने भएका छन्। सम्मेलनमा राष्ट्रपति पुटिनको प्रतिनिधित्व विदेशमन्त्री सर्गेई लाभरोभले गर्ने यहाँस्थित रूसी दूतावासले जनाएको छ। पश्चिमा राष्ट्र र युक्रेनले सम्मेलन आयोजक इण्डोनेसियालाई मस्कोको निन्दा गर्न र पुटिनलाई दिएको निमन्त्रणा फिर्ता लिन दबाब दिएका बेला राष्ट्रपति पुटिन सम्मेलनमा सहभागी नहुने समाचार सार्वजनिक हुनुलाई कूटनीतिक वृत्तमा चासोकासाथ हेरिएको छ। जकार्ताले उक्त दबाबको प्रतिरोध गर्दै तटस्थ रहने मानसिकता प्रस्तुत गरेको थियो। त्यसअघि अमेरिकी राष्ट्रपति जो बाइडेनले रूसलाई समूहबाटै निष्कासन गर्न आह्वान गरेका थिए। इण्डोनेसियाले युक्रेनी राष्ट्रपति भोलोडिमिर जेलेन्स्कीलाई शिखर सम्मेलनमा अतिथिको रूपमा भाग लिन निम्तो दिएको छ। राष्ट्रपति जेलेन्स्कीले रूसी राष्ट्रपति शिखर बैठकमा सहभागी भएमा आफू सहभागी नहुने उद्घोष गरेको केवल न्युज नेटवर्क (सीएनएन)ले जनाएको छ। सीएनएनका अनुसार युक्रेनी नेताले शिखर बैठकमा भाग लिने अपेक्षा गरिएको छ। तीन देशले यो वर्ष सम्मेलनको मूल अर्थतन्त्रलाई एकसाथ पुनः पुरानै अवस्थामा फर्काउने र पुनः सुदृढ तुल्याउने तय गरेका छन्। कोभिड१९ का कारण शिथिल भएको विश्व अर्थतन्त्रलाई पुनःचलायमान बनाउने उद्देश्यका साथ उक्त नारा निर्धारण गरिएको हो। अघिल्लो वर्षको सम्मेलन आयोजक राष्ट्र इटाली, हालको अध्यक्ष इण्डोनेशिया र आगामी वर्ष समूहको अध्यक्षता गर्ने भारतले सम्मेलनका कार्यसूची पारस्परिक परामर्शमा निर्धारण गर्ने प्रचलन छ। भारतले आगामी मङ्सिर १५ गतेदेखि समूहको अध्यक्षता गर्नेछ।"
नेटो प्रमुखले भने रुसी सेना खेरसनबाट पछि हट्नु युक्रेनको जित हो,"रोम : नेटो प्रमुख जेन्स स्टोल्टनबर्गले खेर्सनबाट रुसको फिर्ती कसरी हुन्छ भनेर हेर्नका लागि आफू आतुर रहेको र यदि त्यसो भएमा 'युक्रेनको अर्को जित' हुने बताएका छन्। 'हामीले आगामी दिनहरूमा राजनीतिक घटनाक्रमको विकास कसरी हुन्छ भनेर हेर्नुपर्छ। किनकि रुस ठूलो दबाबमा छ। तिनीहरूले खेरसन क्षेत्र छोडे भने, यो युक्रेनको अर्को जित हुनेछ,' एक कार्यक्रममा उनले भने। युक्रेनले बिहीबार आफ्नो सेनाले दक्षिणी खेरसन क्षेत्रका एक दर्जन गाउँहरू पुन: दाबी गरेको बताएको छ। यो दाबी रुसले आफ्ना सेनाहरूलाई उक्त शहरबाट फिर्ता हुन आदेश दिएको एक दिन पछि बाहिर आएको हो। 'हामीले देखेका छौं कि कसरी युक्रेनी सशस्त्र सेनाले रूसी सेनालाई पछाडि धकेल्न र आफ्नो क्षेत्र स्वतन्त्र गराउन सक्षम भएको छ,' स्टोल्टेनबर्गले उल्लेख गरेका छन्। 'यी सबै उपलब्धिहरू युक्रेनका साहसी सैनिकहरूको कारणले भएको हो,' उनले भने। 'एकै समयमा इटलीलगायत नेटो सहयोगीहरूले प्रदान गरेको अभूतपूर्व समर्थनले युद्धको मैदानमा हरेक दिन फरक पारिरहेको छ र युक्रेनी प्रगतिको लागि महत्त्वपूर्ण छ,' गत महिनाको अन्त्यमा पदभार ग्रहण गरेका इटालीका प्रधानमन्त्री जर्जिया मेलोनीसँगको पहिलो आमनेसामने वार्तापछि स्टोलटेनबर्गले यस्तो बताएका हुन्। उनको सरकारी सहयोगीहरूमा मस्कोप्रति सहानुभूति राख्ने धेरै व्यक्तिहरू रहेको तर उनी आफैंले बारम्बार युक्रेन र रूसविरुद्ध प्रतिबन्धहरूको लागि समर्थनमा जोड दिएकी छन्। मेलोनीले भनिन् उनका प्राथमिकताहरूमध्ये एक गठबन्धनलाई सुदृढ पार्न काम गर्नु थियो र यसलाई सबै दिशाबाट आउने धम्कीहरूको जवाफ दिन अझ सक्षम बनाउन आवश्यक छ।"
"दार्चुलामा एमाले र गठबन्धनका कार्यकर्ताबीच झडप, ४ घाइते","दार्चुला : दार्चुलामा नेकपा एमाले र गठबन्धनका कार्यकर्ताबीच झडप भएको छ। जिल्लाको अपिहिमाल गाउँपालिका५ ओखलमा चुनावी प्रचारप्रसारका क्रममा झडप हुँदा ४ जना घाइते भएका छन्। गठबन्धनका कार्यकर्ताले नेकपा एमालेका प्रदेश सभा क्षेत्र नम्बर २ का उम्मेदवार राम दत्त जोशीको टोलीलाई आफ्नो क्षेत्रमा प्रचार गर्न अवरोध गरेपछि झडप भएको जिल्ला प्रहरी कार्यालय दार्चुलाले जनाएको छ। झडपमा परी गठबन्धनका कार्यकर्ता अपिहिमाल गाउँपालिका६ का जहेन्द्र धामी, सोही ठाउँका जगत धामी र एमालेका कार्यकर्ता मार्मा गाउँपालिका३ का वीरेन्द्र विष्ट र शैल्यशिखर नगरपालिका९ का सुरेश बादी घाइते भएको प्रहरीले जनाएको छ। घाइतेहरुको लटिनाथ अस्पतालमा उपचार भइरहेको छ।"
३१० किलोमिटर लामो 'सोलुखुम्बु ट्रेल' को उपाधि रबिनलाई,काठमाडौं : सोलुखुम्बुमा आयोजना गरिएको १५ दिन लामो 'सोलुखुम्बु ट्रेल रेस' को उपाधि सोलुदुधकुण्ड नगरपालिका१ टाक्सिन्दुका रबिन बस्नेतले जितेका छन्। ३१० किलोमिटर रेसको दूरी पार गर्दै रबिन विजेता बनेका हुन्। त्यस्तै मुना राई द्वितीय र ल्हामु शेर्पा तृतीय भएका छन्। सोलुदुधकुण्ड नगरपालिका८ धापबाट सुरु भएको ट्रेलमा ३९ जना विदेशी र ४ जना नेपाली धावक सहभागी थिए। ओलम्पिक विजेता दा छिरि शेर्पाको नेतृत्वमा सुरु ट्रेल पिकेदुधकुण्डनाम्चेसगरमाथा आधार शिविर हुँदै फर्केर फाप्लुमा आएर समापन भएको हो। दा छिरि शेर्पा फाउण्डेशन र नेपाल पर्वतारोहणको सहयोगमा द स्माल वर्ल्ड (टिएसडब्लु) ले रेसको आयोजना गरेको हो। रेसले खेल पर्यटनको सम्भावनालाई दर्शाएको आयोजक टिएसडब्लुका अध्यक्ष कर्मा शेर्पाले बताए। ट्रेल'को नेतृत्वकर्ता धावक दा छिरिले खेल पर्यटनको सम्भावना केलाउँदै यसलाई निरन्तरता दिने बताए। कोरोना महामारीपछि नेपालमा पर्यटकीय गतिविधि बढेसँगै नेपालमा अन्तर्राष्ट्रिय स्तरको दौड आयोजना गरिएको आयोजकले जनाएको छ।
मुस्ताङमा निर्वाचन एकीकृत सुरक्षा योजना तयार,"जोमसोम : मुस्ताङमा निर्वाचन एकीकृत सुरक्षा रणनीति योजना तयार पारिएको छ। मंसिर ४ गते हुने प्रतिनिधि र प्रदेशसभा निर्वाचनलाई स्वच्छ, मर्यादित, निश्पक्ष, भयरहित र शान्तिपूर्ण वातावरणमा सम्पन्न गर्न योजना तयार पारिएको हो। जिल्ला सुरक्षा समितिअन्तर्गत मुस्ताङमा निर्वाचन एकीकृत सुरक्षा योजना तयार भएको जिल्ला प्रशासन कार्यालय मुस्ताङले जनाएको छ। निर्वाचन एकीकृत सुरक्षा योजनामा जिल्लाका चारवटै सुरक्षा अंगलाई आआफ्नो जिम्मेवारी तोकिएको छ। जसअन्तर्गत निर्वाचनको दिन मतदानको पहिलो घेरामा नेपाल प्रहरी, दोस्रो घेरामा सशस्त्र प्रहरी र तेस्रो तथा बाहिरी घेरामा नेपाली सेनाले निर्वाचनका लागि सुरक्षा प्रदान गर्ने सहायक प्रमुख जिल्ला अधिकारी रामचन्द्र ढकालले जानकारी दिए। योजना अनुसार कारागार, महत्वपूर्ण प्रतिष्ठान र जोमसोम विमानस्थलमा नेपाली सेना परिचालन गरिने छ। नेपाल प्रहरीले मतदान स्थलको पहिलो घेरामा रहि सुरक्षा प्रदान गर्नेछ। नेपाली प्रहरीसँगै म्यादी प्रहरी पनिसँगै परिचालन हुनेछ। प्रहरी नायव उपरीक्षक रवीन्द्रनाथ पौडेलले मतदानको दिन र त्यसअघि मतदान सामग्री, कर्मचारी, मतदाता, उम्मेदवार सुरक्षा र जिल्ला निर्वाचन कार्यालयले लगायतको सुरक्षा प्रदान गर्ने जानकारी दिए। यस पटक २११ नेपाल प्रहरी, १५० जना सशस्त्र प्रहरी र २८० जना म्यादी प्रहरी खटाइने तयारी भइसकेको प्रहरी नायव उपरीक्षक पौडेलले बताए। निर्वाचनका लागि ३९ वटै मतदान केन्द्रमा ७७ जना मतदान अधिकृत र सहायक मतदान अधिकृतको व्यवस्था गरी कार्यविभाजन गरिएको मुख्य निर्वाचन अधिकृतको कार्यालयले जनाएको छ।"
अलपत्र परेका ३८ जना भारतीय नागरिकको उद्धार,रौतहट : अलपत्र परेका ३८ जना भारतीय नागरिकहरूलाई प्रहरीले उद्धार गरेको भारतीय सुरक्षाकर्मीको जिम्मा लगाएको छ। कात्तिक २३ गते राति बजे रौतहटको परोहा नगरपालिका४ मा रहेको अमन इँट्टा उद्योगमा भारतको उत्तर प्रदेशको समत अलियारपुर जिल्ला बस्ने २० जना पुरुष र १८ जना महिला तथा बालबालिकाहरू अलपत्र अवस्थामा रहेको सूचना पाएर गएको प्रहरीको टोलीले उनीहरूलाई उद्धार गरेको हो। इलाका प्रहरी कार्यालय राजपुरबाट खटिएको प्रहरी टोलीले अलपत्र परेका भारतीय नागरिकहरूलाई उद्धार गरी बिहारको सितामढी बैरगनियास्थित सीमा सुरक्षा बललाई जिम्मा लगाएको जिल्ला प्रहरी कार्यालय रौतहटका डीएसपी सुनील मल्लले जानकारी दिएका छन्।
मतदान केन्द्रलाई समावेशी र अपाङ्गतामैत्री बनाउन आयोगको निर्देशन,"काठमाडौं : निर्वाचन आयोगले आगामी मङ्सिर ४ गते हुने निर्वाचनमा मतदान केन्द्रलाई समावेशी तथा अपाङ्गमैत्री बनाउन निर्देशन दिएको छ। आयोगले बिहीबार एक निर्देशिका जारी गर्दै मुख्य निर्वाचन अधिकृत, निर्वाचन अधिकृत, मतदान अधिकृत तथा निर्वाचनमा खटिने सबै कर्मचारीलाई निर्देशन दिएको हो। आयोगले जारी गरेको 'निर्वाचन व्यवस्थापनमा लैङ्गिक तथा समावेशी नीति २०७७ र प्रतिनिधिसभा तथा प्रदेशसभा सदस्य निर्वाचन (मतदान) निर्देशिका २०७९ मा लैङ्गिक तथा समावेशी सिद्धान्तको कार्यान्वयनमा जोड दिएको हो। मतदान कक्ष बनाउदा वा मतपेटिका राख्दा धेरै अग्लो ठाउँमा नबनाई वा नराखी होचो कद वा अपाङ्गता भएका व्यक्ति तथा ज्येष्ठ नागरिकले पनि सजिलै मत सङ्केत गर्न सक्ने गरी निर्माण गर्न आयोगको निर्देशन छ। साथै, गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी मतदाताका लागि विश्राम गर्ने ठाउँको व्यवस्था समेत गर्न आयोगले निर्देशन दिएको छ। 'गर्भवती, सुत्केरी, अशक्त, ज्येष्ठ नागरिक, बिरामी, किरियापुत्री, आफ्नो काखे बालबालिका साथमा भएकी महिला, अपाङ्गता भएका व्यक्ति तथा अन्य (लैङ्गिक तथा यौनिक अल्पसङ्ख्यक) मतदातालाई मतदानमा प्राथमिकता दिनुपर्ने छ', निर्देशिकामा भनिएको छ। आफ्नो मत सङ्केत गर्न नसक्ने मतदाताका साथमा आएको एकाघरको परिवारको सदस्यलाई मतदान कक्षमा लैजाने अनुमति मागेमा उक्त व्यक्ति मतदान गर्न असमर्थ व्यक्ति हो वा होइन यकिन गरी मतदान कक्षमा प्रवेश गर्ने अनुमति मतदान अधिकृतले अनुमति दिनसक्ने निर्देशिकामा उल्लेख छ। आयोगका सहायक प्रवक्ता कमल भट्टराईका अनुसार निर्वाचन सूचना व्यवस्थापन प्रणालीलाई लैङ्गिकमैत्री तथा समावेशी हुने गरी प्रभावकारी बनाउन समेत निर्देशन दिइएको छ। उनले गम्भीर प्रकृतिका अशक्त, दीर्घ रोगी, ज्येष्ठ नागरिक मतदातालाई सवारी साधनको प्रयोग गरी मतदान केन्द्रसम्म पुर्याउन र फर्किनका लागि आवश्यक समन्वय तथा सहजीकरण गर्न समेत निर्देशन दिइएको जानकारी दिए।"
सीमित दलले देशलाई बन्धक बनाए : राजेन्द्र लिङ्देन,"हेटौंडा : राष्ट्रिय प्रजातन्त्र पार्टी (राप्रपा) का केन्द्रीय अध्यक्ष राजेन्द्र लिङ्देनले सीमित दल र नेताले देशलाई बन्धक बनाएको बताएका छन्। मकवानपुरको बकैया४ जुरेलीमा आयोजित चुनावी सभालाई बिहीबार सम्बोधन गर्दै उनले ३ दशकदेखि सीमित दल र नेताले मुलुकलाई चक्रब्यूहमा फँसाएको भन्दै देश बचाउने अभिभारा अब जनताको काँधमा आएको बताए। 'सबै दल एकातिर छन्। राप्रपा अर्को तिर छ, त्यसकारण मुलुकलाई दलदलबाट निकाल्ने हो भने राम्रा उम्मेदवारलाई चुनौँ। छोरी दिँदा जसरी सोच विचार गरेर दिन्छौँ, भोट दिँदा पनि त्यसै गरौँ,' उनले भने। प्रतिनिधिसभामा ५ वर्ष एक्लै भएपनि राष्ट्रियता र जनताको हितका लागि वकालत गरेको बताउँदै निर्वाचनपश्चात जनताले पत्याए सरकारमा पुगेर ओरालो लागेको अर्थतन्त्र सुधार गर्ने, औद्योगिक क्षेत्रको विकास गर्ने, रोजगारी सिर्जना गर्ने उनले बताए। 'राप्रपा जनजातिप्रति अनुदार छ भनेर भ्रम फैलाइएको छ, तर राप्रपाको अध्यक्ष जनजाति कै छोरा हो, आज अध्यक्ष भएँ, जनताले पत्याए प्रधानमन्त्री भएर मुलुकलाई समृद्ध बनाउनेछु,' उनले भने। राप्रपा मकवानपुरका अध्यक्ष शिवराम थापाको अध्यक्षतामा भएको कार्यक्रममा प्रतिनिधिसभा क्षेत्र नम्बर१ का उम्मेदवार दिपकबहादुर सिंह, १(क) का उम्मेदवार सागर थापा, १(ख) का उम्मेदवार गुन्जन बहादुर न्यौपाने, समानुपातिकबाट प्रदेशसभा सदस्यका उम्मेदवारहरु क्रमश इन्दिरा न्यौपाने, दिपक खनाल, रामहरी न्यौपाने, रामबहादुर थोकर र प्रतिनिधिसभा २(ख) का उम्मेदवार बद्री खड्कालगायतले मन्तव्य राखेका थिए।"
चलचित्र विकास बोर्डका अध्यक्ष भुवन केसीलाई तीन प्रश्नको जवाफ माग,"काठमाडौं : चलचित्र विकास बोर्डका अध्यक्ष भुवन केसीलाई प्रतिनिधिसभाका लागि नेपाली कांग्रेसका उम्मेदवार विनोद चौधरीको प्रचारप्रसारमा सहभागी भएको भन्दै निर्वाचन आयोगले स्पष्टीकरण सोधेको छ। नवलपरासी क्षेत्र नं १ मा प्रतिनिधिसभा सदस्यका उम्मेदवार विनोद चौधरीको निर्वाचन प्रचारप्रसारमा तपाईं सहभागी भएको बारे प्रकाशित समाचारप्रति आयोगको ध्यानाकर्षण भई यो पत्र लेख्ने कार्य भएको आयोगले जनाएको छ। कानूनी व्यवस्था रहेको सम्बन्धमा कुनै दलका उम्मेदवारको निर्वाचन प्रचारप्रसारमा सहभागी हुने कार्य निर्वाचन आचारसंहिता, २०७९ को प्रतिकूल हुने भएकले उनलाई स्पष्टीकरण पेस गर्नु आयोगले पत्र लेखेको हो। निर्वाचन आचारसंहिता, २०७९ को दफा ७, नेपाल सरकार, प्रदेश सरकार र स्थानीय तह अन्तर्गतका निकाय, अर्धसरकारी तथा सार्वजनिक संस्था र सोमा कार्यरत कर्मचारीले पालना गर्नुपर्ने आचरण अन्तर्गत खण्ड (क) मा 'कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने' र ऐ दफाको खण्ड (ख) मा 'राजनीतिक दल वा उम्मेदवारले आयोजना गरेको बैठक, सभा, कार्यशाला गोष्ठी, सम्मेलन, अन्तरक्रिया जस्ता कार्यक्रममा भाग लिन नहुने' व्यवस्था छ। (क) तपाई चलचित्र विकास बोर्डको अध्यक्ष रहेको व्यक्तिले राजनीतिक दलका उम्मेदवारको प्रचारप्रसार गर्नुभएको होइन भन्ने आधार प्रमाण के छ? (ख) तपाईं राजनीतिक दलका उम्मेदवारको प्रचारप्रसारमा सहभागी हुनु भएको कार्य निर्वाचन आचारसंहिता, २०७९ को दफा ७ को खण्ड (क) र (ख) को विपरीत देखिएकोले तपाईंलाई निर्वाचन आयोग ऐन, २०७३ को दफा २३ को उपदफा (३) बमोजिम कारवाही किन हुनु नपर्ने हो? (ग) तपाईं सरकारी पदमा बहाल रहेको व्यक्तिले जानाजान रुपमा निर्वाचनमा उम्मेदवार रहेको व्यक्तिको प्रचारप्रसार गर्नुभएको ठहर भएमा तपाईंलाई निर्वाचन आयोग ऐन, २०७३ को दफा ४४ बमोजिम विभागीय कारवाही समेत हुनसक्ने भएकोले तपाईं उपर उक्त कारवाही किन हुनु नपर्ने हो?"
दार्चुलाको स्कुलमा आमसभा गरेपछि कांग्रेसमाओवादी उम्मेदवारलाई आयोगले सोध्यो स्पष्टीकरण,"काठमाडौं : निर्वाचन आयोगले दार्चुलाको गोकुलेश्वर उच्च माध्यमिक विद्यालयमा आमसभा गरेकामा आयोगबाट विभिन्न उम्मेदवारलाई स्पष्टीकरण सोधिएको छ। आयोगका प्रवक्ता शालिग्राम शर्मा पौडेलका अनुसार दार्चुलाका निर्वाचन अधिकृतलाई यस घटनाबारे आवश्यक कारबाही गर्नुका साथै प्रमुख जिल्ला अधिकारीलाई चार दिनभित्र यस घटनाको प्रतिवेदन पेश गर्न निर्देशन दिइएको जानकारी दिए। दार्चुला जिल्लाको शैल्यशिखर नगरपालिका वडा नं ९ स्थित गोकुलेश्वर उच्च माध्यमिक विद्यालय गोकुलेश्वरमा नेपाली कांग्रेस र नेपाल कम्युनिष्ट पार्टी (माओवादी केन्द्र)समेतको दलको आयोजनामा गरिएको थियो। आयोगले निर्वाचन प्रचारप्रसारका लागि चुनावीसभा आयोजना गरिएको विषयमा निर्वाचन आयोगले विद्यालयका प्रधानाध्यापक जनञ्जय जोशी, त्यस क्षेत्रमा नेपाली कांग्रेसबाट प्रतिनिधिसभा सदस्यका लागि उम्मेदवार तथा उद्योग, वाणिज्य तथा आपूर्तिमन्त्री दिलेन्द्रप्रसाद बडू, प्रदेश सभाअन्तर्गत दार्चुला१ (१)मा कांग्रेसका उम्मेदवार विक्रमसिंह धामी र प्रदेशसभा१ (२) मा नेपाल कम्युनिष्ट पार्टी (माओवादी केन्द्र)का उम्मेदवार तथा सुदूरपश्चिम प्रदेशका उद्योग, पर्यटन, वन तथा वातावरणमन्त्री मानबहादुर धामीलाई स्पष्टीकरण सोधेको छ। निर्वाचन आचारसंहिता, २०७९ को दफा ४ सबैले पालना गर्नुपर्ने आचरणअन्तर्गत खण्ड (ग) मा कुनै सरकारी वा अर्धसरकारी निकाय वा सार्वजनिक संस्था वा विश्वविद्यालय वा विद्यालय वा महाविद्यालयको क्षेत्र प्रयोग गरी निर्वाचनसम्बन्धी भेला वा प्रचारप्रसार गर्न वा गराउन नहुने व्यवस्था छ। दफाको खण्ड (क) मा सरकारी वा अर्धसरकारी निकाय वा सार्वजनिक संस्थाले त्यस्तो निकाय वा संस्थाको वा अन्तर्गतको कुनै परियोजनाको स्रोत, साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन नहुने व्यवस्था छ। उक्त व्यवस्थाविपरीत कार्य गरेकोप्रति आयोगले स्पष्टीकरण सोधेको हो।"
शल्य चिकित्सकको राष्ट्रिय सम्मेलन सुरु,"काठमाडौं : नेपाल शल्य चिकित्सक समाजको १३औँ राष्ट्रिय सम्मेलन आजदेखि भैरहवामा सुरु भएको छ। कात्तिक २६ गतेसम्म चल्ने राष्ट्रिय सम्मेलनमा नेपाल, भारत, बङ्गलादेशका शल्य चिकित्सक गरी तीन सय बढीले सहभागिता जनाउने आयोजकको भनाइ छ। नेपाल शल्य चिकित्सक समाजका अध्यक्ष प्रोफेसर डा सुनिलकुमार शर्मा ढकालले स्वास्थ्य उपचारको महत्वपूर्ण क्षेत्रका रुपमा रहेको शल्यक्रिया सम्बन्धमा रहेको खोज, अनुसन्धान, ज्ञान र सीपलाई ठोस रुपमा विश्लेषण गरी सुविधालाई अझ परिस्कृत र उन्नत बनाउने उद्देश्यका साथ सम्मेलन आयोजना गरिएको बताए। सम्मेलनमा विश्वमा शल्य चिकित्सा क्षेत्रमा भइ रहेका नयाँ प्रयोग, प्रविधिबारे जानकारी आदानप्रदान हुने उनको भनाइ छ। 'सीपयुक्त उपचार' नारा दिइएको राष्ट्रिय सम्मेलनको पहिलो दिनको कार्यक्रम भैरहवामा सम्पन्न भएको छ भने दोस्रो र तेस्रो दिनको कार्यक्रम लुम्बिनीमा रहेको होटल पवन प्यालेसमा हुने साइन्टिफिक कमिटीका अध्यक्ष डा राजेश पौडेलले बताए। पहिलो दिनको कार्यक्रममा वरिष्ठ शल्य चिकित्सकले कनिष्ट शल्य चिकित्सक एवम सो सम्बन्धमा अध्ययनरत चिकित्सकलाई रक्त धमनी शल्यक्रियाका विषयका सीप सिकाएका थिए। कार्यक्रममा राष्ट्रिय तथा अन्तर्राष्ट्रिय शल्य चिकित्सकबाट शल्यक्रियाको प्रत्यक्ष भिडियो देखाइएको थियो। सम्मेलनको दोस्रो दिन कार्यक्रम उद्घाटनसहित कार्यपत्र प्रस्तुतिको मुख्य गतिविधि राष्ट्रिय तथा अन्तर्राष्ट्रिय विशेषज्ञबाट गरिने पौडेलको भनाइ छ। उनले प्रस्तुतिमा युरोलोज (मुत्रनली, मिर्गौला तथा पिसाब थैलीसम्बन्धी), बाल शल्य चिकित्सा, मुटु फोक्सो तथा नशासम्बन्धी शल्य चिकित्सा, एवं जनरल तथा गेस्ट्रो सर्जरी विषय समावेश हुने बताए। सम्मेलनको तेस्रो दिन प्लास्टिक सर्जरी, न्यूरो सर्जरी, जनरल तथा गेस्ट्रो सर्जरी विषयमा गरी जम्मा एक सय ५२ वटा कार्यपत्र प्रस्तुत गरिनेछ। सम्मेलनमा स्वदेशी र विदेशी गरी करिब तीन सय जना सहभागी हुने छन्। साथै, सम्मेलनले शल्य चिकित्सासम्बन्धी उपचार पद्धतिको विकासमा उल्लेखनीय टेवा पुर्याउने अपेक्षा गरिएको नेपाल शल्य चिकित्सक समाजका लुम्बिनी प्रदेश अध्यक्ष डा सन्तोष साहले बताए।"
अख्तियारले भन्यो भ्रष्टाचारसम्बन्धी मुद्दा सर्वोच्चमा पुनरावेदन गरिएको विषयमा भ्रम छरियो,"काठमाडौं : अख्तियार दुरुपयोग अनुसन्धान आयोगले भ्रष्टाचारका मुद्दाहरु सर्वोच्च अदालतमा गरिएको पुनरावेदनका विषयमा भ्रम छरेको बताएको छ। अख्तियारले द्वन्द्व निम्त्याउने प्रकृतिबाट भएको सम्प्रेषणतर्फ गम्भीर ध्यानाकर्षण जनाएको छ। 'अख्तियार दुरुपयोग अनुसन्धान आयोगले सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा नेपालको संविधान, अख्तियार दुरुपयोग अनुसन्धान आयोग ऐन, २०४८ लगायत प्रचलित अन्य कानूनबमोजिम अनुसन्धान गरी भ्रष्टाचार गरेको देखिएमा संलग्न व्यक्ति उपर कानूनबमोजिम अधिकारप्राप्त अदालतमा मुद्दा दायर गर्दै आएको छ। यसरी मुद्दा दायर भई बिशेष अदालतबाट प्राप्त फैसला उपर चित्त नबुझेमा बिशेष अदालत ऐन, २०५९ को दफा १७ बमोजिम आयोगले सम्मानित सर्वोच्च अदालतमा पुनरावेदन गर्दै आएको सर्वविदितै छ,' आयोगले विज्ञप्ति जारी गर्दै भनेको छ, 'यसै सन्दर्भमा चालू आर्थिक र्षमा हालसम्म सम्मानित सर्वोच्च अदालतमा पुनरावेदन गरिएका मुद्दाहरुको बारेमा पुनरावेदन गर्दा लिइएका आधारहरूको सम्बन्धमा आयोगबाट मिति २०७९ कात्तिक २२ मा जारी गरिएको प्रेस विज्ञप्ति र जानकारीमूलक विवरणका सम्बन्धमा आयोगबाट असल मनसायका साथ गरिएको कार्यलाई सो विपरित सार्वजनिक निकायहरुबीच भ्रम सिर्जना र द्वन्द्व निम्त्याउने प्रकृतिबाट भएको सम्प्रेषणतर्फ आयोगको गम्भीर ध्यानाकर्षण भएको छ।' आयोगले अदालतको निर्णयको सम्मान गर्दै आयोग न्यायिक स्वतन्त्रताप्रति पूर्ण प्रतिबद्ध रहेको, सम्मानित अदालतको गरिमाप्रति अनास्था फैलाउने विषय कल्पनासम्म पनि गर्न नसकिने र स्वतन्त्र न्यायपालिकाको अवधारणाप्रति सदाझैँ अविचलित रहने जनाएको छ।"
तीन दिनमा ९१४ डेंगु संक्रमित थपिए,"काठमाडौं : देशभर डेंगुबाट संक्रमितको सङ्ख्या ५१ हजार एक सय ७७ पुगेको छ। तीन दिनमा ९१४ नयाँ डेंगु संक्रमित थपिएसँगै बुधबारसम्म संक्रमितको सङ्ख्या ५१ हजार एक सय ७७ पुगेको हो। तीन दिनमा थप दुई जनाको मृत्यु भएको स्वास्थ्य तथा जनसंख्या मन्त्रालयले जनाएको छ। यससँगै डेंगुबाट अहिलेसम्म मृत्यु हुनेको सङ्ख्या ५७ पुगेको हो। सबैभन्दा धेरै बागमती प्रदेशमा ३९ हजार छ सय २४ जना डेंगुका संक्रमित छन्। लुम्बिनी प्रदेशमा चार हजार नौ सय १८, प्रदेश १ मा दुई हजार ८५, गण्डकी प्रदेशमा एक हजार सात सय २१, सुदूरपश्चिम प्रदेशमा आठ सय ९६ र कर्णाली प्रदेशमा छ सय ७६ जना संक्रमित भइसकेका छन्। यस्तै डेंगुबाट धेरै संक्रमित भएका १० जिल्लामा काठमाडौँमा १३ हजार सात सय ८७, ललितपुरमा नौ हजार पाँच सय २२, भक्तपुरमा पाँच हजार चार सय ८९, मकवानपुरमा पाँच हजार तीन सय ४७, चितवनमा दुई छ सय २७, दाङमा दुई हजार तीन सय ८८, धादिङमा एक हजार चार सय ११ र रुपन्देहीमा एक हजार एक सय ९५ संक्रमित छन्।"
शुक्रबार दिउँसो देशका तीन प्रदेशमा वर्षा तथा हिमपात हुने,"काठमाडौं : शुक्रबार दिउँसो देशका तीनवटा प्रदेशमा वर्षा तथा हिमपात हुने देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षा हुने सम्भावना रहेको छ। देशको हिमाली भूभागका थोरै स्थानमा हल्कादेखि मध्यम हिमपातको पनि सम्भावना रहेको विभागले जनाएको छ। शुक्रबार रातको समयमा प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षा र देशका हिमाली भूभागका थोरै स्थानमा हल्का हिमपातको पनि सम्भावना रहेको छ।"
गृह मन्त्रालयको निष्कर्ष : यी हुन् निर्वाचनका १२ सुरक्षा खतरा,"काठमाडौं : गृह मन्त्रालयले नेत्र विक्रम चन्द (विप्लव) नेतृत्वको नेपाल कम्युनिस्ट पार्टी (नेकपा)का कार्यकर्ताको गतिविधिले आसन्न प्रतिनिधिसभा र प्रदेशसभा निर्वाचनमा खतरा निम्त्याउनसक्ने विश्लेषण गरेको छ। औपचारिकरूपमा निर्वाचन बिथोल्ने निर्णय गरेको नेकपाका गतिविधिलाई सुक्ष्म निगरानीमा राख्न र आवश्यक कारबाही गर्न गृहमन्त्री बालकृष्ण खाणले सुरक्षा निकायहरूलाई निर्देशन दिइसकेका छन्। गृह मन्त्रालयले निर्वाचनका लागि देखिने त्यस्ता सम्भावित खतरालाई नियन्त्रण गर्न प्रतिनिधिसभा र प्रदेशसभा सदस्य निर्वाचन लक्षित विशेष सुरक्षा योजना बनाइ कार्यान्वयनमा ल्याएको छ। गृहले बनाएको योजनामा निर्वाचनलाई खतरा पुर्याउनसक्ने सम्भावित १२ वटा विभिन्न समूहको गतिविधिमाथि सुक्ष्म निगरानी गर्ने र सोहीअनुसारको सुरक्षा रणनीति तय गर्ने उल्लेख रहेको गृह मन्त्रालयका एक अधिकारीले अन्नपूर्णलाई बताए। गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलनलगायत आसन्न निर्वाचनको सुरक्षा चुनौतीको रूपमा लिएको छ। गृह मन्त्रालयले विप्लवले नेतृत्व गरेको नेकपा, नेकपाबाट टुक्रिएर धर्मेन्द्र बास्तोलाको नेतृत्वमा बनेको नेकपा बहुमत, मोहन वैद्यले नेतृत्व गरेको नेकपा क्रान्तिकारी (माओवादी), आहुतीले नेतृत्व गरेको बैज्ञानिक समाजवादी कम्युनिस्ट पार्टीका कार्यकर्ताको गतिविधि निर्वाचनका लागि सुरक्षा चुनौती बन्नसक्ने विश्लेषण गरेको स्रोतले बताएको छ। त्यस्तै जनमत पार्टीबाट टुक्रिएको स्वाधीन मधेस जनअभियान, शिव सेना नेपाल, शाही युवा शक्ति नेपाल, सीमा क्षेत्रमा हुने घुसपैठ तथा आपराधिक समूह, अराजक जातीय तथा क्षेत्रीय समूह र स्वतन्त्रको नाममा बनेका संगठित समूहले सञ्चालन गरेका गतिविधिहरू निर्वाचनविरोधी हुनसक्ने भन्दै गृह मन्त्रालयले निगरानी गर्न सुरक्षा निकायलाई निर्देशन दिएको छ। गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलनलगायत आसन्न निर्वाचनको सुरक्षा चुनौतीको रूपमा लिएको छ। यी हुन् निर्वाचनमा १२ सुरक्षा खतरा १ तराई मधेस जनता पार्टी (टाइगर्स) २ नेकपा बहुमत ३ बैज्ञानिक समाजवादी कम्युनिस्ट पार्टी ४ नेकपा क्रान्तिकारी माओवादी ५ नेकपा (विप्लव) ६ स्वतन्त्रको नाममा संगठित समूह ७ अराजक जातीय तथा क्षेत्रीय समूह ८ सीमा क्षेत्रमा हुनसक्ने घुसपैठ ९ विभिन्न आपराधिक समूह १० शाही युवा शक्ति नेपाल ११ शिव सेना नेपाल १२ स्वाधीन मधेस जनअभियान"
उम्मेदवारले अनलाइनमा विज्ञापन प्रकाशन प्रसारण गर्ने बारे आयोगको ६ बुँदे निर्णय,"काठमाडौं : निर्वाचन आयोगले आगामी मङ्सिर ४ गते सम्पन्न हुने प्रतिनिधिसभा तथा प्रदेशसभा सदस्य निर्वाचन प्रयोजनका लागि राजनीतिक दल तथा उम्मेदवारले विज्ञापन प्रकाशन तथा प्रसारण गर्न पाउने छ बुँदे निर्णय गरेको छ। निर्वाचन आचारसंहिता, २०७९ को अधीनमा रही राजनीतिक दल तथा उम्मेदवारले सूचना तथा प्रसारण विभागमा दर्ता भई प्रेस काउन्सिल नेपालमा सूचीकृत भएका अनलाइन सञ्चारमाध्यमबाट प्रचारप्रसार गर्न पाउने निर्णय गरेको आयोगका प्रवक्ता शालीग्राम शर्मा पौडेलले जानकारी दिए। निर्णयहरूमा राजनीतिक दल वा उम्मेदवारले निर्वाचन प्रचारप्रसारसम्बन्धी बढीमा एक मिनेटसम्मको श्रव्यदृश्य सामग्री अनलाइन सञ्चारमाध्यमबाट प्रसारण गराउन सक्ने व्यवस्था रहेको छ। त्यस्तै राजनीतिक दलले निजी क्षेत्रको अनलाइन सञ्चारमाध्यमबाट रोडब्लक, कन्टेन ब्लक, होमपेज, ब्यानर, डिटेल पेज ब्यानर, बक्स विज्ञापन (समाचारको बीचमा)को माध्यमबाट निर्वाचन प्रचारप्रसार गराउन सक्ने निर्णय गरेको छ। आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट प्रकाशन वा प्रसारण गरिने निर्वाचन प्रचारप्रसार सामग्रीमा सःशुल्क विज्ञापन भएको जनाउ दिनुपर्ने रहेको छ। आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट गरिने निर्वाचन प्रचारप्रसार सामग्रीमा कसैप्रति गालीगलौज, मिथ्या सूचना, दुष्प्रचार, द्वेषपूर्ण अभिव्यक्ति समावेश हुन नहुने र त्यस्तो विषय समावेश भएमा निर्वाचन आचारसंहिता उल्लङ्घन भएको मानिने छ। त्यस्तै आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट निर्वाचन प्रचारप्रसार गर्दा विदेशी अनलाइन सञ्चारमाध्यममा प्रकाशन वा प्रसारण गर्न नहुने व्यवस्था छ। राजनीतिक दल वा उम्मेदवारले अनलाइन सञ्चारमाध्यमबाट निर्वाचन प्रचारप्रसार गर्दा लागेको खर्चको विवरण प्रचलित कानूनबमोजिम पेश गर्नुपर्ने निर्वाचन खर्चको विवरणमा समावेश गरी पेश गर्नुपर्ने रहेको छ। निर्वाचन आचारसंहिता, २०७९ को दफा १५ मा राजनीतिक दल वा उम्मेदवारसमेतले पालना गर्नुपर्ने सञ्चारमाध्यमको प्रयोगसम्बन्धी आचरणअन्तर्गत राजनीतिक दल वा उम्मेदवारले टेलिभिजन, रेडियो वा एफएम रेडियो तथा पत्रपत्रिकाको माध्यमबाट निर्वाचन प्रचारप्रसार गर्न सक्ने व्यवस्था छ।"
इरानले हाइपरसोनिक ब्यालेस्टिक क्षेप्यास्त्र विकास गरेको दाबी,"तेहरान : इरानले हाइपरसोनिक ब्यालेस्टिक क्षेप्यास्त्र विकास गरेको दाबी गरेको छ। इरानको इस्लामिक रिभोल्युसनरी गार्ड्स कोर (आईआरजीसी)का एक वरिष्ठ कमान्डरले इरानले हाइपरसोनिक ब्यालेस्टिक क्षेप्यास्त्र निर्माण गरेको दाबी गरेक हुन्। आईआरजीसीको एयरोस्पेस डिभिजनका कमान्डर अमिर अली हाजिजादेहलाई उद्धृत गर्दै इरानको प्रेस टिभी नेटवर्कले भनेको छ, 'यो क्षेप्यास्त्रको गति उच्च छ र यसले पृथ्वीको वायुमण्डलभित्र र बाहिर दुवैतर्फ चल्न सक्छ।' उनले नयाँ क्षेप्यास्त्र सबै क्षेप्यास्त्र प्रतिरक्षा प्रणालीबाट अघि बढ्नसक्ने दाबी गरेको छ। हाजिजादेहले भने, 'मेरो विचारमा नयाँ क्षेप्यास्त्रको सामना गर्न सक्ने प्रविधि आगामी दशकमा हासिल हुनेछ। यसले शत्रुको एन्टीमिसाइल प्रणालीलाई निशाना बनाउन सक्छ र यसको उत्पादनले नयाँ पुस्ताका क्षेप्यास्त्रको विकासमा ठूलो फड्को मारेको छ।'"
गठबन्धन विदेशीलाई सजिलो हुनेगरी सरकार बनाउने सोचमा छ : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले विदेशीलाई सजिलो हुने सरकार बनाउनबाट गठबन्धनलाई रोक्नुपर्ने बताएका छन्। बिहीबार उदयपुरको बेल्टारमा आयोजित राप्रपाको चूनावी सभालाई सम्बोधन गर्दै लिङ्देनले मुलुकमा बैदेशिक हस्तक्षेप बढ्दै गएको र सत्ता गठबन्धनले विदेशीलाई सजिलो हुने सरकार बनाउँछु भन्दै हिँडेको बताएका हुन्। अहिले नेपालमा प्रधानमन्त्री वा मन्त्रीहरू को हुने भन्ने पनि विदेशीले तय गर्न थालेको उनको भनाइ छ। उनले मुलुकमा देखिएको बेथिति, विकृति र विसंगतिको विकल्प बनेर राप्रपा आएको बताए। लिङ्देनले अहिलेको व्यवस्था नै असफल भएकाले राप्रपाले व्यवस्था परिवर्तनको एजेण्डालाई प्राथमिकतामा रहेको बताए। उनले सुकुम्वासी समस्या समाधानका मुद्दालाई चुनावमा भोट बटुल्ने औजार बनाउन नहुने जिकिर गरे।"
१७ वर्षीय मुकोकोसहित विश्वकप खेल्ने जर्मन टिम घोषणा,"बर्लिन : जर्मनीका मुख्य प्रशिक्षक हान्सी फिलिकले बोरुसिया डर्टमन्डका १७ वर्षीय फरवार्ड युसोफा मुकोकोलाई समेट्दै विश्वकप खेल्ने २६ सदस्यीय टिम घोषणा गरेका छन्। तर, डर्टमन्डकै भेट्रान डिफेन्डर म्याट्स हुमल्स, कप्तान मार्को रुइस र बायर लेभरकुसेनका फ्लोरियान विर्ट्ज भने टिममा परेनन्। क्यामरुनमा जन्मिएका मुकोको दुई हप्तापछि मात्रै १८ वर्ष पुग्नेछन्। पहिलो पटक जर्मन टिममा बोलाइएका मुकोकोले डेब्यू नै विश्वकपमा गर्नेछन्। यसअघि यु२१ का पाँच खेलमा ६ गोल गरिसकेका मुकोकोले जारी सिजन बुन्डेसलिगाका १३ खेलमा ६ गोल गरेका छन्। जर्मन फरवार्ड टिमो वेर्नरले चोटका कारण विश्वकप गुमाउने भएपछि त्यसको स्पष्ट फाइदा मुकोकोलाई भएको छ। वेर्नर तयार भए उनको सम्भावना कम हुने थियो। यद्यपि, सन् २०१४ मा विश्व विजेता टिमका सदस्य हुमलस भने टिम बाहिर छन्। जर्मन टिम गोलकिपर : म्यानुएल नोएर, मार्क एन्ड्रे टेर स्टेगन, केभिन ट्राप डिफेन्डर : आर्मल बेला कोच्याप, म्याथियास गिन्टर, क्रिस्टियन गन्टर, थिलो खेहेर, लुकास क्लोस्टरम्यान, डेभिड रौम, एन्टोनियो रुडिगर, निको स्कोल्टरबेक र निक्लास सुले मिडफिल्डर : जुलियन ब्रान्ड्ट, निक्लस फल्कर्ग, लियाने गोरेट्ज्का, मारियो गोट्जे, इल्काई गुन्डोगन, योनास होफ्म्यान, योसुवका खिमिख, जमल मुसियाला फरवार्ड : करिम अदेयामी, सर्ज गिनाब्री, काई हाभर्ट्ज, युसोफा मुकोको, थोमस मुलर, लिरोइ साने"
श्रीमानको उपचारका निम्ति सहयोग याचना,"विराटनगर : मोरङ्गको बुढीगंगा६ निवासी अनारवती चौधरीले आफ्नो श्रीमानको उपचारका निम्त्ति आवश्यक खर्च व्यवस्थापनमा सहयोग गरिदिन आग्रह गरेकी छन्। मिर्गौला पीडित श्रीमान् रमेशकुमार सुतिहारको उपचार खर्च व्यवस्थापनमा आवश्यक सहयोग गरिदिन उनले आग्रह गरेकी हुन्। बिहीबार विराटनगरमा पत्रकार सम्मेलन गर्दै उनीले उपचार खर्चको अभावमा श्रीमानको स्वास्थ्य अवस्था बिग्रदै गएको बताइन्। दुवै मिर्गौला फेल भएका श्रीमान् विगत ६ महिनादेखि काठमाडौंको वीर अस्पतालमा उपचाररत रहेको उनीले सुनाइन्। उपचारका क्रममा हालसम्म ८ लाखभन्दा बढी रकम खर्च भईसकेको र थप १० लाख रुपैयाँको आवश्यकता रहेको उनीले जानकारी दिईन्। मिर्गौला प्रत्यारोपण निम्त्ति थप उपचार खर्चको आवश्यकता रहेको हुँदा त्यसमा सहयोग जुटाइदिन उनीले आग्रह गरेकी छन्। वैदेशिक रोजगारीको सिलसिलामा सुतिहार मलेशिया गएको बेला मेडिकल गराउँदा उनको मिर्गौलामा समस्या देखिएको थियो। तर, कम्पनीले उपचार गर्न जाने अनुमति नदिएपछि उनले समयमै उपचार सेवा पाउन सकेका थिएनन्। पछि कम्पनीको सर्त अनुसार ३ वर्षपछि नेपाल फर्किएर पुनः परीक्षण गराउँदा उनको दुवै मिर्गौलाले काम गर्न छोडेको देखिएको थियो। हाल उनको मिर्गौला प्रत्यारोपणका निम्त्ति करिब १० लाख रुपैयाँको आवश्यक परेको हुँदा श्रीमती अनारवतीले सहयोगको याचना गरेकी छन्। उनलाई भने सनराईज बैंक दुहबी शाखाको खाता नं ०४०१०३२८२१८०११ मार्फत् आवश्यक सहयोग गर्न सकिने जनाइएको छ।"
हेटौंडालाई शैक्षिक हब बनाउने प्रतिवद्धता,"हेटौंडा : मकवानपुर प्रतिनिधि सभा क्षेत्र नम्बर१ प्रदेश सभा (ख) मा नेकपा एमालेका उम्मेदवार एकलाल श्रेष्ठले बागमती प्रदेशको राजधानी हेटौंडालाई शैक्षिक हबको रूपमा विकास गरिने बताएका छन्। बिहीबार चुनावी प्रतिवद्धतापत्र सार्वजनिक गर्दै श्रेष्ठले हेटौंडामा शैक्षिक पूर्वाधारको विकास गरी गुणस्तरीय शिक्षा अध्यापनको प्रबन्ध मिलाउँदै हेटौंडालाई शैक्षिक हब बनाउने प्रतिवद्धता जनाए। प्रदेश विश्वविद्यालय स्थापना तथा सञ्चालन गर्नुको साथै प्राविधिक जनशक्ति उत्पादनका लागि वन, कृषि, पशु, इन्जिनियरिङ तथा स्वास्थ्यलगायत प्राविधिक शिक्षामा जोड दिइने उनको प्रतिवद्धतापत्रमा उल्लेख छ। 'एक विद्यालय एक खेल शिक्षक' को प्रबन्ध मिलाउने, बालबालिकाहरूको नेतृत्व तथा क्षमता विकासका लागि विद्यालयहरूमा संगीत, नृत्य, चित्रकला र खोज अनुसन्धानमुलक गतिविधि सञ्चालन गर्ने श्रेष्ठले उल्लेख गरे। आफ्नो क्षेत्रको पूर्वाधार विकास, विद्युतीकरण, सिँचाइ, सहरी विकास, बस्ती संरक्षण दिगो तरिकाले गर्ने उनको प्रतिवद्धतापत्रमा उल्लेख छ। श्रेष्ठले स्वास्थ्य खानेपानी र सरसफाइलाई पनि विशेष जोड दिएका छन्। कृषि उत्पादनमा जोड दिँदै उत्पादित सामग्रीको भण्डारण तथा उचित बजार व्यवस्थापन गरिने, कृषकलाई रसायनिक मल, बीउबीजनलगायत सहजरूपमा उपलब्ध गराइने श्रेष्ठले उल्लेख गरेका छन्। जलाधार क्षेत्रको संरक्षणका साथै कर्रा, राप्ती र कुखरेनीलगायत खहरे खोलाबाट मानवबस्ती जोगाउन तटबन्ध निर्माण गर्ने, चुरे क्षेत्रको संरक्षण गर्ने, वन तथा वन्यजन्तुको संरक्षण गरिने उनले बताए। सामाजिक विकासका लागि समतामुलक, सुखी र समृद्ध समाजको निर्माण गर्न शिक्षित र स्वस्थ नीतिलाई प्राथमिकता दिइने श्रेष्ठको भनाइ छ। हेटौंडा१४ मयुरधापमा स्थापित औद्योगिक क्षेत्रसमेतलाई समेटी स्वदेशी कच्चावस्तुमा आधारित उद्योग कलकारखाना खोल्न प्रोत्साहन गर्ने, उद्योगमैत्री वातावरणको विकास गरी रोजगारीको अवसर सिर्जना गर्ने उनको प्रतिवद्धतापत्रमा उल्लेख छ। एमाले मकवानपुर १ (ख) का प्रचारप्रसार संयोजक रघुनाथ खुलाल, एमाले नेता डोरमणि पौडेल, मदन दाहाल, राप्रपा नेपालका मकवानपुर अध्यक्ष गुरुप्रसाद सापकोटालगायतले श्रेष्ठको प्रतिवद्धतापत्रमाथि समीक्षात्मक मन्तव्य व्यक्त गरे।"
"काठमाडौं१० मा सत्ता गठबन्धन दलबीचमै प्रतिस्पर्धा, कांग्रेसलाई रोक्ने एमालेको दाउँ","काठमाडौं : सत्ता गठबन्धनमा रहेका सबै दल एकै ठाउँमा हुन नसकेका केही निर्वाचन क्षेत्रमध्ये काठमाडौं१० पनि एक हो। २०६४ को निर्वाचनमा माओवादी अध्यक्ष पुष्पकमल दाहाल 'प्रचण्ड'ले जितेको क्षेत्र हो यो। यो निर्वाचन क्षेत्रमा कांग्रेसको बलियो उपस्थिति छ। सत्ता गठबन्धनबीच यस क्षेत्रमा तालमेल हुन सकेन। प्रदेशसभा निर्वाचन क्षेत्रमध्ये माओवादी र एकीकृत समाजवादीले एकएक वटा लिने सहमति कार्यान्वयन नभए पनि कांग्रेस र माओवादीबीच मित्रवत् प्रतिस्पर्धा हुन लागेको हो। यस निर्वाचन क्षेत्रमा मुख्य प्रतिस्पर्धीका रूपमा नेपाली कांग्रेस, एमाले र माओवादी केन्द्र रहेका छन्। कांग्रेसका राजेन्द्रकुमार केसी र माओवादी केन्द्रका अन्जना बिसंखेबीच मीत्रवत् प्रतिस्पर्धा हुँदैछ। केसी र बिसंखेसहित एमालेका हिमेश केसी, राप्रपाका बलराम थापालगायतबीच प्रतिस्पर्धा हुने देखिन्छ। विशंखे चन्द्रागिरीकी स्थानीय हुन्। कांग्रेसका राजेन्द्र केसी र एमालेका हिमेश केसी भने कीर्तिपुर नगरपालिका चोभारका हुन्। यो निर्वाचन क्षेत्रमा १८ जनाको उम्मेदवारी परेको छ। जसमध्ये ३ जना स्वतन्त्र उम्मेदवार छन्। २०७४ सालको निर्वाचनमा ७१ हजार २०१ मतदाता रहेकोमा २०७९ मा ७६ हजार ९०६ मतदाता रहेका छन्। योपटक गत निर्वाचनको तुलनामा ५ हजार ७०५ मतदाता थपिएका छन्। एमाले, जसपा, राप्रपाबीच तालमेल भएको भनिए पनि यो निर्वाचन क्षेत्रमा तिनै दलले छुट्टाछुट्टै उम्मेदवारी दिएका छन्। २०७४ सालको निर्वाचनमा कांग्रेसका केसी २४ हजार १९० मत ल्याइ विजयी भएका थिए। उनका निकट्तम प्रतिस्पर्धी माओवादी केन्द्रका हितमान शाक्यले २१ हजार ९०७ मत ल्याएका थिए। तेस्रो विवेकशील साझा पार्टीका प्रदीप ढकाललले २००३ मत पाएका थिए। केसीको जन्म २०१५ सालको असार २८ गते काठमाडौंको कीर्तिपुर नगरपालिकामा भएको हो। राजेन्द्रले अर्थशास्त्रमा स्नातकोत्तर गरेका छन्। २०४६ सालको जनआन्दोलनपछि राजनीतिमा सक्रिय केसी २०४९ सालमा तत्कालीन चोभार गाविसको अध्यक्षमा निर्वाचित भएका थिए। २०५४ सालमा केसी जिल्ला विकास समिति काठमाडौंको सदस्य बनेका थिए। २०५४ सालकै स्थानीय चुनावमा नगर समितिको सभासद्मा विजयी भएका थिए। २०५१ र २०५६ सालमा पार्टीको क्षेत्रीय सभापति भइसकेका छन्। केसीलाई कांग्रेसले चौथोपटक उम्मेदवार बनाएको छ। २०७९ बैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ। कांग्रेसले २४ हजार ३३२ मत ल्याएको थियो भने दोस्रो दल एमालेले १८ हजार ६०२ मत प्राप्त गरेको थियो। ०६४ सालमा संविधानसभाको निर्वाचनमा माओवादी केन्द्रका अध्यक्ष प्रचण्डसँग पराजित केसीले ०७० सालको दोस्रो संविधानसभा निर्वाचनमा प्रचण्डलाई नै हराइदिएका थिए। त्यतिबेला प्रचण्ड यो निर्वाचन क्षेत्रमा तेस्रो भएका थिए। माओवादी केन्द्रका विशंखे २०३१ असार २८ गते काठमाडौंको चन्द्रागिरी नगरपालिका१० सतुङगलमा जन्मिएकी थिइन्। स्नातक तह अध्ययन गरेकी विशंखेले ३ वर्ष शिक्षण पेसाको अनुभव पनि सँगालेकी छन्। २०४५ सालमा नेकपा माले निकट अखिल नेपाल महिला संघबाट राजनीतिक जीवन सुरु गरेकी विशंखे २०४७ नेपाल क्रान्तिकारी विद्यार्थी संघको सदस्य, २०४८ अनेरास्ववियु पद्मकन्या कलेज उपाध्यक्ष ,२०४८ मा अखिल नेपाल महिला संघ जिल्ला सदस्य, २०५० मा अखिल नेपाल महिला संघ केन्द्रीय सदस्य हुँदै २०५२ सालमा नेकपा (एकता केन्द्र)को सदस्यता पाएकी थिइन्। बिसंखे २०७४ सालको प्रतिनिधिसभा निर्वाचनबाट समानुपातिक सांसद बनिन्। महिला अधिकार, शशक्तीकरणका सबालमा बुलन्द आवाज उठाउने बिसंखेले संसदको शिक्षा तथा स्वास्थ्य समितिमा रहेर काम गरिन्। एमालेका तर्फबाट काठमाडौं जिल्ला कमिटी सदस्य हिमेश केसीको उम्मेदवारी परेको छ। नेता केसी एमालेको जनवर्गीय संगठन युवा संघको काठमाडौं इन्चार्जसमेत हुन्। २०५८ सालदेखि नेता केसी एमालेको राजनीतिमा सक्रिय छन्। यस्तो छ तथ्यांक यो निर्वाचन क्षेत्रमा चन्द्रागिरी नगरपालिकाको २,३,४,५,६,७,८,९,१० र ११ नम्बर वडा पर्छन्। त्यस्तै कीर्तिपुर र दक्षिणकालीका सबै वडा यही निर्वाचन क्षेत्रमा पर्छन्। गत वैशाखमा सम्पन्न स्थानीय तहको निर्वाचनमा वडाध्यक्षले प्राप्त गरेको मत नियाल्दा कांग्रेस पहिलो पार्टी हो। कांग्रेसले चन्द्रागिरीको ३, ४, ७,८,९, कीर्तीपुर नगरपालिकाको १,२,३,५,६,७,८,९ र १० नम्बर वडा, दक्षिणकालीको २,४,५,६,८ र ९ वडा जितेको थियो। कीर्तिपुर नगरपालिका ४ नम्बर वडा भने स्वतन्त्र उम्मेदवारले जितेका थिए। एमालेले चन्द्रागिरी नगरपालिकाको ६, १० दक्षिणकाली नगरपालिकाको १, ३ र ७ नम्वर वडा जितेको थियो। चन्द्रागिरी नगरपालिकाको मेयरमा कांग्रेस र उपमेयरमा एमाले विजयी भएको थियो। त्यस्तै कीर्तिपुर र दक्षिणकालीको मेयर, उपमेयरमा कांग्रेस विजयी भएको थियो। २०७९ बैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ। कांग्रेसले २४ हजार ३३२ मत ल्याएको थियो भने दोस्रो दल एमालेले १८ हजार ६०२ मत प्राप्त गरेको थियो। त्यस्तै माओवादी केन्द्रले तीन हजार आठ सय ९२ मत ल्याएको थियो। नेकपा एकीकृत समाजवादीले एक हजार तीन सय ४२ मत प्राप्त गरेको थियो। यो निर्वाचन क्षेत्रमा राप्रपा र नेमकिपा निकै कमजोर देखिन्छन्। ०७४ सालमा समानुपातिकतर्फ माओवादी केन्द्रले ७ हजार ७६६ मत प्राप्त गरेको थियो।"
'नो नट अगेन'लाई कारवाही अघि नबढाउन सर्वोच्चको अन्तरिम आदेश,काठमाडौं : सर्वोच्च अदालतले नो नट अगेन अभियानलाई कारवाही अघि नबढाउन यसअघि दिएको अल्पकालीन अन्तरिम आदेशलाई निरन्तरता दिएको छ। बिहीबार न्यायाधीशहरू सपना प्रधान मल्ल र सुष्मालता माथेमाको संयुक्त इजलासले अल्पकालीन अन्तरिम आदेशलाई निरन्तरता दिएको हो। गत कात्तिक २० मा न्यायाधीश हरिप्रसाद फुयालको इजलासले नो नट अगेन फेसबुक पेज र ग्रुप सञ्चालन गर्नेहरूविरुद्ध कारवाही अघि नबढाउन अल्पकालीन अन्तरिम आदेश जारी थियो। वरिष्ठ अधिवक्ता दिनेश त्रिपाठी र अधिवक्ता अनिल आचार्यले नो नट अगेनलाई कारवाही गर्न नहुने भन्दै रिट दायर गरेका थिए।
विश्वकप खेल्ने बेल्जियमको टिम घोषणा,"ब्रसेल्स : कतारमा १० दिनपछि सुरु हुने फिफा विश्वकपका लागि बेल्जियमको २६ सदस्यीय टिम घोषणा भएको छ। सन् २०१८ मा तेस्रो स्थान हासिल गरेको बेल्जियमले नोभेम्बर २४ मा क्यानडासँग खेल्दै विश्वकपको सुरुआत गर्नेछ। बेल्जियमसँगै समूह 'एफ' मा मोरक्को, क्रोएसिया र क्यानडा छन्। बेल्जियन टिम गोलकिपर : थिबाउट कर्टवा, सिमाने मिन्योलेट, कियोन कासेल्स डिफेन्डर : यान भेट्रोन्घन, टोबी अल्डावेरल्ड, लियान्डर डेन्डोन्कर, जेनो डेबास्ट, आर्थर थिएट, वाउट फिज मिडफिल्डर : हान्स भेनाकेन, एलेक्स विट्सेल, युरी टिलेमन्स, अमाडो ओनाना, केभिन डी ब्रुयना, यानिक कारास्को, थ्रोगन हाजार्ड, टिमोथी कास्टाग्ने, थोमस म्युनियर फरवार्ड : रोमेलु लुकाकु, मिची बाट्सुवाई, लुइ ओपेन्डा, चाल्र्स डी केटलेर, इडेन हाजार्ड, रेमेमी डोकु, दृइस मर्टेन्स, लियान्ड्रो ट्रोसार्ड"
इटहरीकी रमाले जन्माइन तिम्ल्याहा छोरी,"विराटनगर : सुनसरीको इटहरी२० तरहरा बस्ने ३० वर्षीया रमा चौहानले आफ्नो पहिलो सन्तानका रूपमा तिम्ल्याहा शिशुलाई जन्म दिएकी छिन्। गत कात्तिक १० गते विराटनगरस्थित विराट नर्सिङ होममा ६ महिनाकै गर्भधारणमा उनले तिम्ल्याहा छोरी जन्माएकी हुन्। आईभिएफ अर्थात् कृत्रिम गर्भाधारण विधिबाट चौहानले छोरी जन्माएकी हुन्। हाल आमा र तीनवटै छोरीको अवस्था सामान्य रहेको अस्पतालले जनाएको छ। अस्पतालका अनुसार छोरी जन्मिदा उनीहरूको तौल सामान्यभन्दा निकै कम थियो। एउटाको ८०० र बाँकी दुईवटा छोरीको तौल ९०० ग्राम मात्र थियो। हस्पिटलका वरिष्ठ नवजात तथा बालरोग विशेषज्ञ डा दिपराज अधिकारीको नेतृत्वमा १६ जनाको स्वास्थ्यकर्मीको टोलीले तिम्ल्याहा नवजात शिशुको सफल उपचार गरेपछि हाल उनीहरूको अवस्था सामान्य छ। अस्पतालकी वरिष्ठ स्त्री, प्रसुति तथा निःसन्तान बिशेषज्ञ डा प्रेरणा दाहाल नेतृत्वको टोलीले उनको प्रसुति गरेको थियो। हाल आमाछोरी चारैजना खतरामुक्त अवस्थामा रहेको अस्पताल प्रशासनले बिहीबार पत्रकार सम्मेलन गरी जानकारी दिएको छ। हाल आमाको संलग्नतासँगै छोरीहरूलाई कङगारु मदर केयरका निम्त्ति अस्पतालको नर्सरीमा राख्ने तयारी भइरहेको छ। उनीहरूको तौल १३ सयदेखि १५ सय पुगेपछि पारिवारिक पालनपोषणको अवस्था विश्लेषणका आधारमा उनीहरूलाई डिस्चार्ज दिने तयारी रहेको अस्पतालले जनाएको छ। शिशुहरूमा अहिले कुनै समस्या नदेखिएकाले भविष्यमा हुनसक्ने सम्भावित जोखिमबाट समेत उनीहरू खतरामुक्त रहेको अस्पतालका वरिष्ठ नवजात शिशु तथा बालरोग विशेषज्ञ डा दीपराज अधिकारीले बताए। शिशुहरूको तौल सामान्य अवस्थामा पुग्न करिब १५ दिनको समय लाग्ने अस्पतालले जनाएको छ। अस्पतालका अनुसार हाल शिशुहरू १४ दिनको भएका छन्। विराट नर्सिङ होमको आईभिएफ प्रविधिका कारण पहिलो सन्तानका रूपमा छोरी पाएपछि लामो समयदेखि निःसन्तान रहँदै आएकी रमाले खुसी व्यक्त गरेकी छिन्। सुनसरीको इटहरी बस्ने रमा भने गत कात्तिक ३ गते विराट नर्सिङ होम भर्ना भएकी थिइन्।"
भारतविरुद्ध हेल्सको अर्धशतक,"एडेलेड : आईसीसी टी२० विश्वकपको फाइनल पुग्न एक सय ६९ रनको लक्ष्य पछ्याइरहेको इङ्ल्यान्डका लागि ओपनर एलेक्स हेल्सले अर्धशतक बनाएका छन्। पहिलो विकेटका लागि कप्तान जोस बटलरलसँग ८४ रनको साझेदारी गर्दै हेल्सले २८ बलमा अर्धशतक पूरा गरेका हुन्। इङ्ल्यान्डका लागि ३६ बलको सामना गरेका हेल्सले ३७ बलमा दुई चौका र ६ छक्कासहित ६६ रन बनाएर खेलिरहेका छन्। यस्तै, बटलरले २९ बलमा ६ चौकासहित ३८ रन बनाएर ब्याटिङ गरिरहेका छन्। ११ ओभर सकिँदा इङ्ल्यान्डले विकेट नगुमाई एक सय सात रन बनाएको छ। आइतबार हुने फाइनलमा पाकिस्तानसँग भेट निश्चित गर्न इङ्ल्यान्डलाई ५४ बलमा ६१ रन आवश्स्यक छ।"
माओवादी छाडेर एमाले उम्मेदवार बनेका रामचन्द्र भन्छन् नागरिकतामा 'पोलिटिक्स' भयो,"जनकपुरधाम : माओवादी राजनीतिबाट उदाएका रामचन्द्र मण्डल अहिले आसन्न प्रतिनिधि प्रदेशसभा निर्वाचनमा भाग लिएका छन्। उनी धनुषा निर्वाचन क्षेत्र नं १ (ख) बाट उनी एमालेजसपा गठबन्धनका उम्मेदवार छन्। अघिल्लो निर्वाचनमा माओवादी र एमालेको बाम गठबन्धनबाट निर्वाचित भएका मण्डल नेकपा फुट्दा माओवादी छाडेर एमाले राजेका थिए। एमालेबाट निर्वाचन लड्दै गर्दा उनले केके चुनौती देखेका छन्? अन्नपूर्णकर्मी गोविन्द महतोले मण्डलसँग गरेको गरेको कुराकानीको सम्पादित अंश: निर्वाचन प्रचारप्रसार कस्तो भइरहेको छ? अहिले निर्वाचन प्रचारप्रसारको कामलाई तीव्रता दिइरहेका छौं। चुनावी तयारीमा हाम्रो २० वटा वडाहरुमध्ये १९ वटा घरदैलो सकेका छौंर। बाँकी एकदुई दिनमै सकिन्छ। विभिन्न चोक, टोल र मतदाताको घरदैलोमै पुगेर व्यक्तिगत, पार्टी संगठनसंग भेटघाट पनि गर्छौं। समग्रमा २० वटै वडामा हाम्रो पोजिसन फस्ट छ। मतदातासँग मत माग्न जाँदा के एजेण्डा लिएर जानुहुन्छ? मत माग्ने दुई आधारहरु छन्। एउटा अघिल्लो निर्वाचनमा मलाई निर्वाचित गरेपछि अधुरा कामहरु कम्पलिट गर्नुछ भनेर। दोस्रो नयाँ कामहरु पनि गर्नुपर्ने छ। सबैभन्दा ठूलो हामी गरिब देशका हौं। एकैपटक विकास सम्भव हुँदैन भनेर सम्झाएका छौं। संसदमा पुगेपछि कानुन निर्माण गर्ने मुख्य अभिभारा हुन्छ। विकास निर्माण त साइडको पाटो हो। तर जनताका बीचमा जानुपर्ने भएकाले काम गर्न सकिएन भने जनताले असफल मान्छे, काम गर्न सक्नु हुन्न भन्छन्। मलाई के लाग्छ भने मन्त्रालय बजेट प्रणाली छ। त्यो प्रणालीबाट २५५० प्रतिशतभन्दा बढी कामै गर्न सकिँदैन। अरु पैसा फ्रिज भएर जान्छ। त्योचाहिँ परम्परागत शैलीलाई चेन्ज गर्न जरुरी छ। जनताबाट के प्रतिक्रिया पाउनुहुन्छ? मैले गरेको कामको लोकप्रियता यस्तो छ कि मानिसहरु चकित भएका छन्। एउटा प्रदेशसभाको मान्छेले यति धेरै काम कसरी गरे भन्ने छ। कामबाटै आम नागरिकले समर्पित, काबिल, इनर्जेटिक, ऊर्जा, काम गर्ने क्षमता छ जिताउनुपर्छ भन्ने मान्छेमा सद्भाव छ। सबैको एउटै बोली छ, रामचन्द्र मण्डल होनहार मान्छे हो, यसलाई जिताउनुपर्छ। म पनि ढुक्क भएको छैन। अहिले पनि संघर्षमै छु, काम गरिरहेको छु। तपाइँ सांसद चुनिएपछि तपाइँको क्षेत्रमा के विकास गर्नुभयो? मेरो दुई वर्षे कार्यकालमा कुनै वडा छैन, जहाँ करोडभन्दा कमको काम भएको छ। मैले मूल सडक ६७ वटा निर्धारण गरी सातै सडकमा ५ किमीसम्म कालोपत्रे गराएको छु। पूलहरु निर्माण भएका छन्। केही टेण्डर प्रणालीमा छ, केहीको काम हुँदैछ। केही बजेटहरु केन्द्रबाट, केही प्रदेशसभाबाट पनि ल्याएका छौं। सिचाईँको क्षेत्रमा १४ वटा डीप बोरिङ, साना ४ इन्चको बोरिङ र पावर ड्रिल बोरिङ २ सयको हाराहारीमा वितरण गरेका छौं। शिक्षाको क्षेत्रमा धारापानी स्कुल मोडेल बनेको छ। ३५३५ लाख बराबरको कम्प्युटर हाइस्कुलमा उपलब्ध गराएका छौं। मिथलेश्वर माविमा तीन, सुगानिकासमा दुई भवन बनाएका छौं। सेक्टर मार्गको कुरा गर्ने हो भने तीनवटा सेक्टर बाँध निर्माण भएको छ। जनताको बीचमा जादा नौं सयमा दादर नदी, हंसपुर कठपुल्लामा भिमा र सुगानिकालमा हमारी सेक्टर बाँध निर्माण गरेका छौं। सुगा निकाल र भुतहीमा बजार व्यवस्थापन, ढलान, बजार सेट निर्माण भएको छ। सडक पूर्वाधारको क्षेत्रमा तारापट्टीगेरुवाहीखरिहानीका नयाँ ट्रयाक्क खोलेका छौं। जसमा ६ वटा पुल टेण्डरमार्फत् काम हुँदैछ। पुरनदाहाभुतहीदेखि मालटोलको सडक, तारापट्टीपुष्पवलपुरसम्म ५ किमी सडक कालोपत्रे र ढलान भएको छ। पशुराम तलाउ देखि कजराजुगेश्वरपुर हुँदै इनर्वासम्म सडक ग्राभेलपिच, किसान सडक नामाकरण गरेर सुगानिकासदेखि किसानपुरसम्मको सडक बनाएर ग्रोभल, हंसपुरदेखि डाँडाटोलसम्म २५ करोडमा टेण्डर भएर सडक सञ्जाल सुरु भइसकेको छ। भिमान देखि महाजन गाछीधरमपुरसम्मको सडक बनेको छ। सडक ढलान भुतही, मिथिलेश्वर, बघचौडा, लौवाखोर, रमौल, लमनगरा, नौसयमा भएको छ। तर जनताको जनजीविकाको सबालमा केही भएन नि ? दलित, जनजातिको क्षेत्रमा सबैभन्दा ठूलो समस्या हो बेरोजगारी। रोजगार नपाएर विदेशिएका छन्। बाहिर गएका युवालाई कसरी रोजगार दिने? बहुर्राष्ट्रिय कम्पनीहरूबाट निर्मित उद्योगहरूलाई काउण्टर दिन नेपालजस्तो गरिब देशलाई गाह्रो छ। त्यसलाई म्यानेज गर्ने केन्द्र लेभलको पोलिसीको खाँचो छ। अघिल्लो निर्वाचनमा वाचा गरेका कामहरु पूरा गर्नुभयो त? मैले ल्याएका योजना पहिलो चरणमा कोशीदेखि बागमतीसम्म कृत्रिमा नहरनदी बनाउने मेरो एउटा सपना छ। प्रदेशको नमूना योजनाको रूपमा डेभलोप गर्न मोरल योजनाको रूपमा लागू गर्न लागिपरेको छु। अर्थात् प्रदेशको गौरवको योजनाको रूपमा साथीहरूलाई कन्भिन्स हुन सक्नुभइरहेको छैन। यो गौरवको योजनाबाट धेरै बेनिफिट छ। कृत्रिम नहर भएपछि पर्यटनको ठूलो आधार बन्छ। डयाम्ममा पानी रिजर्भ भएर चूरे हराभरा हुन्छ। पानी रिचार्ज भएर पानीको लेभल तलबाट माथि आउँछ। नदीहरू नहरको काम गर्छ। नदीको कटान बन्द हुन्छ, चौडाइ घटछ, त्यहाँबाट लाखौं बिघा जग्गा निस्केर आउँछ। जुन भूमिहीन किसानहरुलाई जग्गा दिएर खेतीपाती गराउन सकिन्छ। यो प्रदेशको गौरवको आयोजनालाई प्रदेश सरकारले निर्धारण गरेर दिओस्। त्यसमा प्रदेश र केन्द्रले पनि लगानी गरोस्। फिजिवलिटी स्टडी गरेर सम्भावना र भावी भविष्यको बारेमा अध्ययन गर्नुपर्छ। रामायण सर्किटसँग जोडिएको धनुषाधाम विकासको कस्तो योजना बनाउनुभएको छ? रामायण सर्किट नेपालभारत सरकारको संयुक्त आयोजना हो। यसमा जनकपुरधनुषाधाम, परशुराम तलाउ जोडिएको छ। रामयणकालीन धार्मिक सम्पत्ति, संस्कृति बनिसकेको छ। यसलाई अन्तर्राष्ट्रिय चिन्तन गरेर हामीले यो प्रोजेक्टलाई अगाडि बढाउनुपर्छ। माओवादी किन छोड्नुभयो? माओवादीमा मेरो विश्वास के थियो भने बल प्रयोगको सिद्धान्तबाट मात्र गरिब किसान, मजदुरको सत्ता आउन सकिन्छ। माओको विचार राजनीति भनेको बन्दुकको नालबाट सत्ता जन्मिन्छ भने नै हो। म टिचर भएको बेला टिचिङ पेसा छाडेर युद्धमा बलिदान दिन गए। गरिब किसान वर्गको मुक्तिका लागि बलिदान दिन गएँ। तर नेतृत्व वर्गले बल प्रयोगको सिद्धान्त, बल प्रयोगको नालबाट सत्ताको जन्म हुन्छ, त्यो विषयवस्तुहरु भत्काउने र चुनावी प्रतिस्पर्धामा आउने भयो। प्रतिस्पर्धी राजनीतिमा एमालेमाओवादीको गठबन्धनबाट म निर्वाचित पनि भएँ। पार्टी एकता भयो। त्यसमा पनि दुई अध्यक्षको मनमर्जी भयो। कांग्रेससँगको गठबन्धनमा पनि फलो गर्ने काममात्र भयो। ल ठीकै छ, ठूलो नेता भनेर मान्यो। यति धेरै हरिसकेपछि के लाग्यो भने लिडर्स मिनस नट फलोवर भन्छ क्या! लिडरले फलोवर निर्माण गर्ने हैन, लिडरले लिडर निर्माण गर्ने हो, नेता बनाउने हो। एमालेमा जाँदा पनि म फुटको पछि लागिन। टुट र फुटवाद, गुटवाद प्रतिक्रियावादीले अपनाउने हतियार हो। त्यसैले म त्यसको पछि लागिन मेरो सांसद पद गयो। म मेरो सैद्धान्तिक पक्षबाट एमालेमा छु। सिद्धान्त एक छिनमा बन्ने कुरा हैन। व्यवहारले बन्छ। केहीले भन्छ मैले माओवादी छोडे, वास्तविकमा मैले माओवादी छोडेको हो र? माओवादी त प्रचण्डले छोड्यो। एमालेका आएका तपाइँकै साथीहरु स्वतन्त्र उम्मदेवार बनेर चुनावमा कि होमिए नि? एडजस्टमेन्टको समस्या भएको हो। नयाँलाई एडजस्टमेन्ट हुन समस्या भएको हो। मसंगै एमाले आएका साथीहरूमा उत्ताउलोपना देखियो। महत्व दिएन भनेर असन्तुष्टि आयो, स्वभाविक पनि हो। पुरानालाई नयाँभन्दा बढी महत्व हुने, नयाँलाई कम महत्व हुने अनि प्रतिस्पर्धाको राजनीतिमा नयाँले पुरानाको भाग खोज्न आएजस्तो व्यवहारिक समस्याहरुको कारणले जटिलताहरु पैदा भएको हो। माओवादीमा फर्किने सम्भावना छ? माओवादी विचार राजनीति नयाँ ढंगले गयो भने सबै ब्रेकहरु भत्काउन सकिन्छ। पुरानै संसदीय व्यवस्था तथा प्रतिस्पर्धाको राजनीतिमा कम्युनिस्टको खोल ओढेर जुन साइनबोर्ड छ, त्यही बोर्डमा बुजुर्वा राजनीति गर्ने हो भने कुनै अर्थ छैन। माओवादी विचार राजनीतिमा नाम मात्रको ट्याग लगाएर काम छैन। तर नयाँ हिसाबले सम्पूर्ण ब्रेकरहरु भत्कियो र मानिसहरुले सम्भावना देख्यो भने चूनौती त हुन्छ तर चुनौतीहरूलाई छल्न म पछि पर्दिनँ। तर सम्भावनाहरु छ, तर सम्भावना नै नभएको ठाउँमा म जाने कुरा हुँदैन। मधेसमा एमालेप्रति धेरै असन्तुष्टि छ। विशेषत नागरिकताको सबालमा। नागरिकताको विषयमा धेरै पोलिटिक्स भयो। मैले बुझेको यो राजनीतिको विषय नै होइन। यो राष्ट्रिय समस्यालाई सबैले समाधान गर्नुतर्फ जानुपर्छ। भोट बैंक बनाउने हैन। अहिले राष्ट्रपतिलाई डिस्प्युट, बेइज्जती, बेकार बनाउने खेल भइरहेको छ। बुबाआमा नेपाली अनि छोराछोरी विदेशी हुन्छ? ओलीको पालामा नागरिकता दिने भनेर भन्यो तर सर्वोच्चमा मुद्दा हालेर रोक्न लगाउने अनि संविधानमा उल्लेख भएको बुबा र आमा कोही नेपाली नागरिक भए छोराछोरीले नागरिकता पाउँछ भन्ने अनि फेरि आमाको नामबाट नागरिकता लिनेले स्वघोषणा गर्नुपर्ने कि कसको छोरा हो भनेर। गलत ठहरेमा नागरिकता बदर हुने, कैद पनि हुने महिलामाथिको अपमान होइन? महिलाको भावनालाई बुझिदिनु परेन। अन्त्यमा के भन्न चाहनुहुन्छ? मेरा एजेण्डाहरू लागू गर्न भोट चाहिन्छ। भोट पाएपछि, चुनाव जितेपछि मात्र लागू गर्न सक्छौं।"
भारतलाई दस विकेटले हराउँदै इङ्ल्यान्ड फाइनलमा,"एडेलेड : कप्तान जोस बटलर र एलेक्स हेल्सको शानदार ब्याटिङप्रेरित इङ्ल्यान्ड सेमिफाइनलमा भारतलाई १० विकेटले पराजित गर्दै आईसीसी टी२० विश्वकपको फाइनलमा पुगेको छ। एडेलेड ओभरमा टस हारेर ब्याटिङको निम्तो पाएको भारतले निर्धारित २० ओभरमा ६ विकेट गुमाएर एक सय ६८ रनको योगफल तयार गरेको थियो। दोस्रो इनिङमा एक सय ६९ रनको लक्ष्य पछ्याएको इङ्ल्यान्डले १६ ओभरमा विकेट नगुमाई लक्ष्य पूरा गर्यो। इङ्ल्यान्डका लागि कप्तान जोस बटलरले ४९ बलमा ९ चौका र तीन छक्कासहित ८० रनको शानदार इनिङ खेले। अर्का ओपनर एलेक्स हेल्सले ४७ बलमा चार चौका र सात छक्कासहित ८६ रनको अविजित इनिङ खेले। भारतका कुनै पनि बलरले विकेट लिन सकेनन्। यसअघि विराट कोहली र हार्दिक पाण्डेयाले अर्धशतक बनाएका थिए। भारतका लागि पाँचौं नम्बर क्रिजमा उत्रिएका हार्दिकले ३३ बलमा चार चौका र पाँच छक्कासहित ३३ रनको शानदार इनिङ खेलेका थिए। त्यसअघि पूर्व कप्तान विराट कोहली ४० बलमा चार चौका र एक छक्कासहित ५० रनको अर्धशतकीय इनिङ खेलेर पेभेलियन फर्केका थिए। ओपनर केएल राहुल पाँच तथा कप्तान रोहित शर्मा २७ रन बनाएर आउट भएका थिए। त्यस्तै, सूर्य कुमार यादव १४ र विकेटकिपर ब्याटर ऋषभ पन्त ६ रन बनाएर आउट भए। बलिङतर्फ इङ्ल्यान्डका लागि क्रिस जोर्डनले एक रन आउटसहित चार विकेट लिए। त्यसबाहेक आदिल राशिद र क्रिस वोक्सले एकएक विकेट लिए। यसअघि बुधबार भएको पहिलो सेमिफाइनलमा न्युजिल्यान्डलाई पराजित गर्दैै पाकिस्तान फाइनलमा पुगिसकेको छ। फाइनलमा पुगेको इङ्ल्यान्डले आइतबार उापधिका लागि पाकिस्तानसँग खेल्ने छ।"
बाँकी जीवन आर्थिक क्रान्तिमा समर्पण गर्छु : प्रचण्ड,"गोरखा : पूर्व प्रधानमन्त्री तथा गोरखा २ का उम्मेद्वार पुष्पकमल दाहाल (प्रचण्ड)ले आफ्नो बाँकी जीवन आर्थिक क्रान्तिमा समर्पित भएर बिताउने घोषणा गरेका छन्। चुनाव प्रचारका क्रममा बिहिबार गोरखा पुगेका प्रचण्डले देश विकासको पहिलो खुड्किलो आर्थिक क्रान्ति भएकाले बाँकी जीवन आर्थिक क्रान्तिमा बिताउने बताएका हुन्। 'मेरो बाँकी जीवन अब आर्थिक क्रान्तिका निम्ति हुनेछ', उनले भने, 'देशमा आर्थिक क्रान्ति गर्न गोरखाले नेतृत्व गर्छ। त्यो म गर्छु। आर्थिक क्रान्तिको सुरुवात गर्न म गोरखा आएको हुँ।' गोरखाको अजीरकोट गाउँपालिकाको भच्चेकलाई राष्ट्रिय मात्र नभई अन्तर्राष्ट्रिय रूपमा परिचित गन्तव्यका रूपमा विकास गर्ने र पर्यटकीय केन्द्र बनाउने दाहालले वचन दिए। त्यहाँ उत्पादन भएको चिया, अलैँची देशभर बिक्री गर्ने, शिक्षा स्वास्थ्य, रोजगारी सिर्जना गर्ने उनले बताए। देशमा राजनीतिक परिर्वतनसँगै आर्थिक विकास भने हुन नसकेको उनले स्वीकार गरे। 'अब आर्थिक क्रान्ति गर्न सकिएन भने राजनीतिक क्रान्ति पनि खतरामा पर्ने भयो' दाहालले भने 'जनताको घर आगनमा उज्यालो पुर्याउन सकिएन। आर्थिक क्रान्ति र समृद्धि जोड्न सकिएन।' अहिले गठबन्धन दलबीच संविधानको रक्षाका साथै राजनीतिक स्थायित्व र आर्थिक समृद्धिलाई तीव्र गतिमा अघि बढाउने निर्णय भएको उनले बताए। संविधानसभा विघटन मात्र नभई राष्ट्रपतिले नागरिकता विधेयक प्रमाणीकरण नगर्नु पनि संविधानको उलंघनको नमुना भएको माओवादी केन्द्रका अध्यक्ष दाहालले बताए। 'संविधान र लोकतन्त्र विरोधी प्रवृत्तिले टाउको उठाउने खतरा अझै छ', उनले भने, 'मंसिर ४ गते प्रतिगमनलाई परास्त गर्नुपर्छ।' गठबन्धन भित्रकै नेपाली कांग्रेसका नेता कार्यकर्तालाई लक्षित गर्दै उनले १२ बुँदे समझदारी नै जय नेपाल र लाल सलाम सँगै रहेको स्मरण गराए। मनमा कतै द्वविधा छ भने कसैले त्यो राख्न जरुरी नभएको बताउँदै उनले भने 'सम्झौता हुने नै दुई युद्धरत पक्षबीच हो। ठूलो परिर्वतन ल्याउन भूमिका तिनैको हुन्छ, त्यसैले यो गठबन्धन चुनावका लागि मात्र होइन, आर्थिक विकास र संवृद्धिका लागि पनि हो।' प्रचण्डले गोरखाका धुले सडकहरू पाँच वर्षभित्र कालोपत्रे हुने बताएका छन्। बिहीबार गोरखाको भच्चेकमा आयोजित चुनावी सभालाई सम्बोधन गर्दै उनले भने 'म अहिले धुलो, हिलो र असजिलो बाटाहरू हिँडिराखेको छु, यी सबै सडक पाँच वर्षभित्र पिच गर्ने र यहाँको जनताको जीवनमा परिर्वतन ल्याउने छु।' आर्थिक विकासको पूर्वाधारका लागि सडक प्रमुख रहेकाले पहिलो प्राथमिकता पालिका, वार्ड, मुख्य सडक कालोपत्रे गर्नेमा दिने उनले बताए।"
राष्ट्रिय टेनिस प्रतियोगितामा प्रदीप र प्रणवले सेमिफाइनलमा स्थान बनाए,"काठमाडौं : प्रदीप खड्का र प्रणव खनालले दोस्रो संस्करणको वीर गणेशमान सिंह राष्ट्रिय टेनिस प्रतियोगिताअन्तर्गत पुरुष एकलतर्फ सेमिफाइनलमा स्थान बनाएका छन्। सातदोबाटोस्थित टेनिस कोर्टमा बिहीबार प्रदीपले सौगात बिकेलाई ६३ र ६४ ले हराएर अन्तिम चारमा स्थान पक्का गरेका हुन्। प्रणवले गौरव प्रताब सिंहलाई ६० र ६० ले हराएर सेमिफाइनलमा स्थान बनाएका हुन्। पुरुष एकलतर्फ नै निशन श्रेष्ठले निहल जंगबहादुर थापालाई ६१, ४६ र ६३ ले हराएर अन्तिम चारमा स्थान बनाएका छन्। यस्तै ऋतिक रानाले प्रणव मानन्धरलाई ६३ र ६४ ले हराएर सेमिफाइनलमा स्थान बनाएका छन्। महिला एकलतर्फ सुनीरा थापा, ईशा डोल्कर गुरुङ र शर्भानी श्रेष्ठले सेमिफाइनलमा स्थान बनाएकी छिन्। सुनीराले क्वाटरफाइनलमा ६१ र ६० ले हराउँदा ईशाले अद्या पौडेललाई ७६ र ६३ ले पराजित गरिन्। शर्भालीले भगवती बिकबाट वाक्ओभर पाइन्। पुरुषको ३५ वर्षमाथिको एकलमा जितेन्द्र परियार र कमल भण्डारीले फाइनलमा स्थान बनाएका छन्। सेमिफाइनलमा जितेन्द्रले सिमान्त गुरुङलाई ६३ र ६१ ले पराजित गर्दा कमलले सन्तोष कार्कीलाई ६४ र ६४ ले पराजित गरे। पुरुषको ४५ वर्षमाथिको एकलमा महेश श्रेष्ठ र विमल कुमार गुरुङले उपाधि भिडन्त पक्का गरेका छन्। महेशले रोहित सुनुवारलाई ६३ र ६४ ले हराउँदा विमलले मनोज बिक्रम शाहलाई ६४ र ६० ले पराजित गरे। पुरुषकै ५५ वर्षमाथि एकलमा उत्तम कुमार लामा र विमल कुमार गुरुङले फाइनलमा स्थान बनाएका छन्। विमलले जीवन घिमिरेलाई ६३ र ६४ तथा उत्तमले निरन्जन कुमार श्रेष्ठलाई ६३ र ६४ ले हराए। पुरुषको ६५ वर्षमाथि एकलमा विदुर विष्टले हर्कबहादुर गुरुङलाई ४२ र ४० ले हराएर फाइनलमा स्थान बनाए। ज्ञानेन्द्र मान ताम्राकारले भरत रायमाझीबाट वाकओभर पाएर फाइनलमा पुगे। वीर गणेशमान सिंह स्पोर्ट्स कमिटीको आयोजनामा जारी प्रतियोगितामा विभिन्न २३ इभेन्ट्समा प्रतिस्पर्धा भइरहेको छ।"
घोडेपानीमा पर्यटकको चहलपहल बढ्यो,"बेनी : म्याग्दीको प्रमुख पर्यटकीय स्थल घोडेपानीपुनहिल क्षेत्रमा पर्यटन आगमन लयमा फर्किएको छ । अन्नपूर्ण गाउँपालिकाको वडा नम्बर ६ मा अवस्थित घोडेपानी र पुनहिलमा पर्यटक आगमन तीन वर्षपछि लयमा फर्किएको हो । समुन्द्र सतहदेखि दुई हजार आठ सय मिटरको उचाइमा अवस्थित घोडेपानी र तीन हजार २१० मिटर उचाइमा रहेको पुनहिल विश्व प्रसिद्ध अन्नपूर्ण चक्रीय पदमार्गको प्रमुख गन्तव्य हो । घोडेपानी होटल व्यवस्थापन समितिका अध्यक्ष मिना पुनले कोरोना (भाइरस)को महामारीका कारण विस २०७६ को असोजकात्तिकको यामदेखि सुनसान बनेको घोडेपानीमा पछिल्लो यामदेखि पर्यटक आगमन बढेको जानकारी दिइन् । २०७७ र २०७८ को दुई वटै याममा सुनसान भयो,' उनले भनिन् यसपालीको याममा नसोचेको पर्यटक आए । हामी उत्साहीत छौं । दैनिक ५०० जनाको हाराहारीमा स्वदेशी र विदेशी पर्यटक घोडेपानी पुग्ने गरेका छन् । घोडेपानी पर्यटक प्रहरी चौकीका अनुसार २०७९को वैशाखदेखि कात्तिक तेस्रो सातासम्म १४ हजार ६८४ जना पर्यटकले भ्रमण गरेका छन् । कोरोनाअघि घोडेपानीमा वार्षिक ३० देखि ६० हजार जना पर्यटकले भ्रमण गरेको तथ्याङ्क छ । वैशाखमा दुई हजार १८५, जेठमा ७१९, असारमा ४७६, साउनमा ६२७, भदौमा एक हजार ३९, असोजमा छ हजार ९१४ र कात्तिकको १६ गतेसम्म दुई हजार ७२४ जना पर्यटक आएका चौकीका प्रमुख प्रहरी सहायक निरीक्षक सन्तोष भुषालले बताए । चौकीले घान्द्रुक, उल्लेरी, शिख, मोहरेडाडा भएर घोडेपानी भित्रिने र बाहिरिने पर्यटकको विवरणसहितको तथ्याङ्क राख्ने गरेको छ । यो तथ्याङ्क भ्रमणका लागि अनुमति लिएर आएका विदेशी पर्यटकको मात्र हो । पर्यटक मजदुर र नेपालीहरु प्नि विदेशीकै संख्यामा आएका प्रहरी सहायक निरीक्षक भुषालले बताए । घोडेपानीमा पर्यटकको बसोबासका लागि २३ वटा सुविधायुक्त होटलहरु छन् । ती होटलमा दैनिक ७०० जना पर्यटक वास बस्न सक्दछन् । पोखरा, काठमाडौं, चितवन, बुटवल, बागलुङ, पर्वत र मधेशका जिल्लाबाट विद्यार्थी, शिक्षक, कर्मचारी र व्यवसायीहरु समूह बनाएर आउने क्रम बढेको घोडेपानी टोल सुधार समितिका संयोजक विरेन गर्बुजाले बताए । आन्तरिक पर्यटकलाई आकर्षित गर्न कोठा भाडा र खानामा सहुलियतको सुविधा दिइएको उनले बताए । हिमशृङखला, सुर्योदय, पहाडी भूगोल, मगर संस्कृति, गुराँसको जंगल, वन्यजन्तु र पंक्षीको अवलोकनका लागि घोडेपानी र पुनहिलमा पर्यटक आउने गर्छन् । घोडेपानीदेखि करिब एक घण्टाको उकालो पैदलयात्रा गरेपछि पुनहिलमा पुगिन्छ । पुनहिलबाट सुर्योदय, धौलागिरि, निलगिरि, अन्नपूर्ण, माछापुच्छ्रे, गुर्जा, सिस्ने, मनास्लु रेञ्जका हिमालको मनमोहक दृष्य अवलोकन गर्न सकिन्छ । गुराँसको जंगलको विचमा रहेको पहाडको टाकुरामा रहेको पुनहिलबाट वरपरका वस्ति र पहाडी भूगोलको दृष्य पनि देखिन्छ । अस्टेलीयाका आलेनले नदी किनार देखि हिमालको फेदी सम्मका दृष्य, स्थानीयवासीको आत्मियता र रहनसहनले घोडेपानी भ्रमण रमाइलो भएको अनुभव सनाए । एभरेष्ट टुर्स एण्ड ट्राभल्सका पथप्रर्दशक नवराज श्रेष्ठले यो सिजनमा अन्नपूर्ण चक्रीय पदमार्गमा पर्यटक आगमन सन्तोषजनक देखिएको बताए ।"
बाजुरामा विरासत फर्काउने र साख जोगाउने दाउमा थापा र पाण्डे,"बाजुरा : आगामी मंसिर ४ मा हुने प्रतिनिधिसभा तथा प्रदेशसभा सदस्य निर्वाचनमा रोचक प्रतिस्पर्धा हुने देखिएको छ। एकमात्र निर्वाचन क्षेत्र रहेको बाजुरामा नेकपा एमाले र नेपाली कांग्रेसका प्रभावशाली नेता प्रतिनिधिसभाका उम्मेदवार बनेका छन्। नेकपा एमालेका स्थायी कमिटी सदस्य कर्णबहादुर थापा र नेपाली कांग्रेसका सहमहामन्त्री बद्रीप्रसाद पाण्डेबीच रोचक प्रतिस्पर्धा हुने देखिएको छ। दुबैका लागि जित उत्सव र अवसर हुनेछ। सुदूरपश्चिम प्रदेशका प्रतिनिधिसभातर्फका १६ वटा निर्वाचन क्षेत्रमध्ये कैलाली ४ पछिको रोचक भिडन्त बाजुरामा हुने देखिन्छ। कैलाली ४ मा एमाले सचिव लेखराज भट्ट र कांग्रेस प्रदेश समिति सभापति वीरबहादुर बलायरबीच चुनावी प्रतिस्पर्धा छ। पाण्डे गठबन्धनबाट कांग्रेसका उम्मेदवार हुन् भने थापा एमालेका उम्मेदवार । थापा योसहित चौथो पटक चुनाव लड्दैछन्। पाण्डेको पहिलो प्रतिस्पर्धा हो। संविधानसभा सदस्य र राष्ट्रियसभा सदस्य बनेको अनुभव भएपनि पाण्डेसँग प्रत्यक्ष चुनाव लडेको यो नै पहिलो अनुभव हुनेछ। थापासँग २०५६, २०६४ र २०७० को चुनाव लडेको अनुभव छ। तीमध्ये थापाले २०७० को संविधानसभाको चुनाव मात्रै जितेका थिए। त्यो बेला थापाले नेपाली कांग्रेसका सभापति मनबहादुर रावतलाई पराजित गरेका थिए। २०५६ मा पार्टी विभाजन र २०६४ मा भने पार्टीभित्रकै अन्तरद्वन्द्वका कारण चुनाव हारेको थापा बताउँछन्। सुदूरपश्चिम प्रदेशका प्रतिनिधिसभातर्फका १६ वटा निर्वाचन क्षेत्रमध्ये कैलाली ४ पछिको रोचक भिडन्त बाजुरामा हुने देखिन्छ। कैलाली ४ मा एमाले सचिव लेखराज भट्ट र कांग्रेस प्रदेश समिति सभापति वीरबहादुर बलायरबीच चुनावी प्रतिस्पर्धा छ। प्रजातन्त्रको पुनरबहालीपछि भएका चुनावमा कांग्रेस र एमालेले बाजुरामा जितेको इतिहास छ। २०४८, २०५६, २०७४ मा नेपाली कांग्रेसका उम्मेदवार विजयी भएका थिए भने २०५१, २०७० र २०७४ मा एमालेका उम्मेदवार विजयी भएका थिए। एकपटक जितेर संसद बनेका थापा उद्योग मन्त्री बनेका थिए भने पाण्डे दुईपटक सांसद बनेपनि मन्त्री हुने अवसर पाएका छैनन्। थापा र पाण्डे दुवैजना राजनीति विरासत र केन्द्रीय राजनीतिमा राम्रो प्रभाव राख्ने नेतामा गनिन्छन् । स्थानीय तहको परिणाम हेर्दा एमालेलाई जित्न सहज भएपनि गठबन्धनको इमान्दार मत पाण्डेलाई गए थापाले हारको स्थिति व्यहोर्न बेर लाग्दैन। स्थानीय निकाय निर्वाचन २०४८ मा कांग्रेसले बहुमत गाविस जिते पनि २०५४ मा एमालेले जितेको थियो। २०७४ मा भएको स्थानीय तह निर्वाचनमा ९ मध्ये ६ स्थानीय तहमा कांग्रेस र तीनमा एमालेले जितेको थियो। २०७९ मा आई पुग्दा भने ठिक उल्टो भएको छ। बाजुराका ९ स्थानीय तहमध्ये ६ स्थानीयमा एमालेले जितेको छ भने कांग्रेस तीनमा खुम्चिएको छ। थापा र पाण्डे दुवैजना राजनीति विरासत र केन्द्रीय राजनीतिमा राम्रो प्रभाव राख्ने नेतामा गनिन्छन् । स्थानीय तहको परिणाम हेर्दा एमालेलाई जित्न सहज भएपनि गठबन्धनको इमान्दार मत पाण्डेलाई गए थापाले हारको स्थिति व्यहोर्न बेर लाग्दैन। दुबै जनाबीच राजनीतिभन्दा बढी व्यवहारिक सम्बन्ध भएका उम्मेदवारको चुनावी प्रतिस्पर्धाले भने वैचारिक लडाइका लागि मैदानमा भिडाएको छ। १८ वर्षको उमेरमै वाल्मिकी क्याम्पसमा नेपाल विद्यार्थी संघ (नेविसंघ) इकाइ समिति सदस्य पाण्डे २०४८ सालमै कांग्रेसको चुनावी प्रचारप्रसारमा होमिएका थिए। यता, थापा पनि २०४८ सालमै नेपाल ल क्याम्पसको स्ववियु सभापति भइसकेका थिए। उनी २०४८ कै निर्वाचनदेखि संगठन विस्तार र चुनावी प्रचार अभियानमा सक्रिय थिए। सक्रियता, सम्बन्ध र संगठनका हिसाबमा थापा बलियाउम्मेदवार हुन्। थापा जिल्लामा राम्रो छाप छोडेका नेताका रुपमा चिनिन्छन्। पाण्डे केन्द्रीय राजनीतिमा हाबी देखिए पनि जिल्लामा अपेक्षाअनुसारको संगठनात्मक समर्थन देखिदैन। तर, कांग्रेसकै केन्द्रीय पदाधिकारी भएपछि पाण्डेलाई बलियो उम्मेदवारका रुपमा हेरिएको छ। राजा र पञ्च विरुद्धमा लडेका दुवैजनाले लोकतन्त्र प्राप्तिका लागि पनि योगदान पुर्याएका छन्। थापा भीम रावल र लेखराज भट्टपछि सिंगो प्रदेशकै निर्विकल्प नेता हुन्। पाण्डे पनि देउवा पछिका एनपी साउँद र रमेश लेखककै हैसियतमा आफ्नो छवी बनाएका छन्। जिल्लाका लागि दुवैजना रोजाइका पात्र हुन्। स्थानीय तह निर्वाचन २०७९ को वडा तहको जनमत हेर्दा समाजवादी पार्टी निकै कमजोर देखिएको छ। ९ पालिका र ६९ वडामध्ये कुनैमा पनि समाजवादीले जित हासिल गर्न सकेन। माओवादीले भने ४ वडामा आफ्नो जित निकालेको छ। २०७४ सालको प्रतिनिधिसभाको निर्वाचनमा गठबन्धन हुँदा एमालेका उम्मेदवार थापाले २८०६५ मत ल्याएर विजय हासिल गरेका थिए। यसपाली प्रदेशसभा (ख) को उम्मेदवार छन्। कांग्रेसका उम्मेदवार कविराज पण्डितले २३१८१ मत ल्याएका थिए। स्थानीय तह निर्वाचन २०७९ को वडा तहको जनमत हेर्दा समाजवादी पार्टी निकै कमजोर देखिएको छ। ९ पालिका र ६९ वडामध्ये कुनैमा पनि समाजवादीले जित हासिल गर्न सकेन। माओवादीले भने ४ वडामा आफ्नो जित निकालेको छ। निर्वाचन आयोगको तथ्यांकअनुसार वडाध्यक्षहरुको मत केलाउँदा माओवादी केन्द्रले ३ हजार ९ सय ९२ मत प्राप्त गरेको छ। एकीकृत समाजवादीले १ हजार ३ सय ६४ मतपाएको छ। कांग्रेस एमालेपछि दोस्रो दल बनेको छ। नेपाली कांग्रेसले २४ हजार ४ सय ५७ मत पाएको छ। बाजुरामा सबैभन्दा ठूलो दल एमालेले २७ हजार ६५५ मत ल्याएको छ। बाजुरामा राष्ट्रिय प्रजातन्त्र पार्टी (राप्रपा)ले १ सय ७२ मत र स्वतन्त्रतर्फका उम्मेदवारहरुले ५ सय ८४ मत ल्याएका थिए। गठबन्धन हुँदा पनि पहिलो बनेको एमालेले संघ र प्रदेशसभाको निर्वाचनमा जित्ने दाबी गरिरहेको छ। आसन्न निर्वाचनका लागि जनता पार्टीबाट रामबहादुर शाही, राप्रपाबाट जंगकुमार गिरी र स्वतन्त्रबाट टेक बडुवाल उम्मेदवार छन्।"
झापामा अपाङ्गता तथा दृष्टिविहीन भएका व्यक्तिले गरे नमुना मतदान,"झापा : झापामा अपाङ्गता तथा दृष्टिविहीन भएका व्यक्तिहरूले नमुना मतदान गरेका छन्। नेत्रहीन युवा संघ नेपाल झापा शाखाले आसन्न प्रतिनिधिसभा तथा प्रदेशसभा निर्वाचनमा कसरी मतदान गर्ने र बढ्दो बदर मत कम गर्ने उद्देश्यले भद्रपुर२ पृथ्वीनगरस्थित सगरमाथा माविमा नमुना मतदान गराएका हुन्। नमुना मतदानमा अपाङ्गता, दृष्टिविहीन, अशक्त वृद्धवृद्धा गरी ६० जना जनाले मतदान गरेका थिए। त्यसमध्ये चार मत बदर भएको जनाइएको छ। संघले नमुना मतदान गराउनु अघि अपाङ्गता तथा दृष्टिविहीन भएका व्यक्तिहरूलाई मतदाता शिक्षा समेत दिएको नेत्रहीन युवा संघ नेपाल झापाका अध्यक्ष दिलकुमार राजवंशीले जानकारी दिए। संघले जिल्लाको दुधे र बिर्तामोडमा पनि अपाङ्गता तथा दृष्टिविहीन भएका व्यक्तिहरूलाई नमुना मतदान गराइसकेको उनले बताए। भद्रपुर नगरपालिकाकी उपप्रमुख राधा कार्कीको प्रमुख आतिथ्यमा भएको कार्यक्रममा भद्रपुर १ नम्बर वडाध्यक्ष रामकुमार अधिकारी, २ नम्बर वडाध्यक्ष राम कँडेल, झापा नेत्रहीन संघका अध्यक्ष द्रोणाचार्य निरौला, नगर अपाङ्गता समन्वय समितिका अध्यक्ष ऋषि चापागाईँ लगायतले मन्तव्य राखेका थिए। स्वागत मन्तव्य संघका सचिव होमनाथ राजवंशीले राखेको कार्यक्रमको सञ्चालन संघका कर्मचारी मुना भट्टराईले गरेकी थिइन्।"
नेपाल भित्रियो कार्डियो भास्कुलर हाइब्रिड थिएटर : शल्यक्रिया सेवा,"काठमाडौं : नेपालमा कार्डियो भास्कुलर हाइब्रिड थिएटर र अत्याधुनिक कार्डियो सिटीस्क्यान सेवा सुरु भएको छ। त्रिभुवन विश्वविद्यालय (त्रिविवि) मनमोहन कार्डियोथोरासिक भास्कुलर तथा ट्रान्सप्लान्ट सेन्टरले दक्षिण एशियाका सीमित अस्पतालमा रहेको ती सेवा पहिलो पटक स्वदेशमा थालनी गरेको हो। सेन्टरका कार्यकारी निर्देशक प्रा डा उत्तमकृष्ण श्रेष्ठले भने, 'कार्डियो भास्कुलर हाइब्रिड थिएटरबाट एक महिना अगाडिदेखि नै सुरु गरिसकेका छौँ। पाँच सय १२ 'स्लाइस'को कार्डियो सिटीस्क्यान सेवाका लागि उपकरण जडान भइसकेको छ। सेवा छिट्टै सुरु हुन्छ।' के हो त थिएटर ? उनका अनुसार मुटुको शल्यक्रिया र क्याथल्याब उपचार एकसाथ गर्नसक्ने अत्याधुनिक उपकरणलाई 'कार्डियो भास्कुलर हाइब्रिड थिएटर' भन्ने गरिन्छ। छाती नखोलीकन सुइका माध्यमबाट मुटुको उपचार गरिने पछिल्लो प्रविधि नै 'क्याथल्याव' हो। प्रा डा श्रेष्ठले भने, 'कार्डियो भास्कुलर हाइब्रिड थिएटरबाट एक महिनामा २५ बिरामीले सेवा पाइसक्नुभएको छ। भारतमा यो सेवा लिन भारु १० देखि १५ लाखसम्म पर्दछ। हामीले त्यति नै नेपाली पैसामा स्वदेशमा नै यो सेवा प्रदान गरेका छौँ। हाम्रो ध्येय मुटुका बिरामी भारतमा उपचारार्थ जान नपरोस् भन्ने हो।' यस्तो छ कार्डियो सिटीस्क्यानको सेवा सेन्टरले भित्र्याएको पछिल्लो अत्याधुनिक कार्डियो सिटीस्क्यानले एक धड्कनमा चार सिटीस्क्यान गर्न मिल्ने जनाइएको छ। मुटुको रक्तनलीको सिटीस्क्यान गर्ने काम अत्यन्त जटिल मानिन्छ। नेपलामा पाँच सय १२ स्लाइसको कार्डियो सिटीस्क्यान सेवा सहिद गङ्गालाल हृदय रोग उपचार केन्द्र बाँसबारीमा मात्र रहेको जनाइएको छ। प्रा डा श्रेष्ठले भने, 'मुटुको उपचार सेवा सस्तो, सुलभ र गुणस्तरीयरुपमा स्वदेशभित्र उपलब्ध गराउन उच्च प्राथमिकताका साथ अनवरत रूपमा लागिरहेका छौँ।' मुटु, फोक्सो र रक्तनली उपचारमा अब्बल सेन्टरले बिरामीले चाहेकै समयमा कार्डियो सिटीस्क्यान सेवा तत्काल उपलब्ध गराउने नीतिसमेत तय गरेको छ। यसका लागि उपकरणको प्रयोगका बारेमा आफ्ना प्राविधिक जनशक्तिलाई विशेष तालिम दिने उनले बताए। सेन्टरले गत वर्ष ७५ हजार बहिरङ्ग, एक हजार सातसय क्याथल्याब सहित मुटु, फोक्सो र रक्तनलीको दुई हजार ५०० सेवा प्रदान गरेको थियो। रासस"
भारतविरुद्ध कप्तान बटलरको अर्धशतक,एडेलेड : आईसीसी टी२० विश्वकपको फाइनल पुग्न एक सय ६९ रनको लक्ष्य पछ्याइरहेको इङ्ल्यान्डका लागि कप्तान जोस बटलरले अर्धशतक बनाएाक छन्। पहिलो विकेटका एलेक्स हेल्ससँग एक सय ३९ रनको साझेदारी गर्दै कप्तान बटलरले अर्धशतक पूरा गरे। यसअघि अर्का ओपनर हेल्सले पनि इनिङको पहिलो अर्धशतक बनाएका थिए। इङ्ल्यान्डका लागि ४१ बलको सामना गरेका हेल्स तीन चौका र सात छक्कासहित ८० रन बनाएर खेलिरहेका छन्। बटलरले ३७ बलमा सात चौका र एक छक्कासहित सहित ५६ रन बनाएर ब्याटिङ गरिरहेका छन्। १३२ ओभर सकिँदा इङ्ल्यान्डले विकेट नगुमाई एक सय ४० रन बनाएको छ। आइतबार हुने फाइनलमा पाकिस्तानसँग भेट निश्चित गर्न इङ्ल्यान्डलाई ४० बलमा २९ रन आवश्यक छ।
अख्तियारले न्यायालयलाई दबाब दियो : नेपाल बार,"काठमाडौं : नेपाल बार एसोसिएसनले आफू अनुकूल फैसला गराउनका लागि अख्तियार दुरुपयोग अनुसन्धान आयोगले न्यायालयलाई दबाब दिएको आरोप लगाएको छ। बिहीबार काठमाडौंमा पत्रकार सम्मेलन गर्दै बारले विशेष अदालतबाट हुने न्याय निरुपणका विषयमा अख्तियारले दिएको अभिव्यक्ति आफू अनुकूल फैसला गराउनका लागि दवाव भएको आरोप लगाएको हो। केही दिनअघि अख्तियारले पत्रकार सम्मेलन गरी विशेष अदालतमा भएका फैसलामा चित्त बुझाउन सक्ने अवस्था नरहेकाले सर्वोच्चमा पुनरावदेन दिएको जानकारी गराएको थियो। आफ्नो क्षेत्राधिकारको समेत ख्याल नगरी अदालतमा न्यायिक विचलन, कानुनको गलत व्याख्या तथा असक्षमता भएको भन्ने अर्थ र भावमा आरोप लगाई न्यायिक स्वतन्त्रतामा आघात पुर्याउने कार्य गरेको निष्कर्ष रहेको बारको भनाइ छ। अदालतको फैसला चित्त नबुझे सर्वोच्चमा पुनरावदेन दिन सकिने भएपनि संवैधानिक निकायले आफ्नो मुद्दा असफल भएकै आधारमा सिंगो न्यायपालिकामाथि प्रश्न उठाउनु गम्भीर विषय भएको विशेष अदालत बार एसोसिएसनका अध्यक्ष चुढामणि शर्मा पौडेलले बताए। अख्तियारले अदालतप्रति दवाव गर्ने काम न्यायपालिकाप्रति हस्तक्षेप नै भएको उनको भनाइ छ। सर्वोच्च अदालत बार एसोसिएसनका अध्यक्ष पूर्णमान शाक्यले अख्तियारजस्तो जिम्मेवार संवैधानिक निकायले न्यायलयप्रति प्रश्न उठाउनु उचित नभएको बताए। बारले भ्रष्टाचार नियन्त्रणमा सबैको एक मत रहे पनि संवैधानिक निकायले न्यायपालिकाको निष्पक्षता र सक्षमतामा नै शंका उब्जन सक्ने भाषा र शैलीमा प्रस्तुत हुन नहुने ठहर गरेको छ। राज्यका जिम्मेवार निकाय तथा पदाधिकारीहरूले विधिको शासनको अक्षरशः पालना गर्न र अदालतको स्वतन्त्रतामा आँच पुग्ने गरी अभिव्यक्तिहरू बारले ध्यानाकर्षण पनि गराएको छ।"
"'गठबन्धन फुटेको हाँडीको टुक्रा हो, चुनावपछि गुटमुटाउन सजिलो छ'","काठमाडौं : नेकपा एमाले अध्यक्ष केपी शर्मा ओलीले गठबन्धन देश बिगार्न जन्मिएको बताएका छन्। झापाको सुरुगांमा आयोजित चुनावी सभालाई सम्बोधन गर्दै उनले गठबन्धनकै कारण देशको विकासमा बाधा पुगेको बताएका हुन्। ओलीले भने, 'गठबन्धन देश बिगार्न जन्मिएको हो। विकासका कामहरू ठप्प छन्। एउटा काम यो गरे भनेर कांग्रेसले देखाओस् त। यो गठबन्धनले सिन्को भाँचेन। कांग्रेसले के काम गर्यो भन्दा एमालेको सरकार ढाल्यो। त्यही पनि एमालेसँगको सेटिङमा।' शेरबहादुर देउवा र प्रचण्ड दुईवटा नक्कली मित लगाएर एमालेविरुद्ध कुदिरहेको बताए। ओलीले भने, 'यो मित चाहिँ सक्कली होइन। तरबार बेचुवा, घीउ बेच्यो भन्छ नी। गठबन्धनलाई एमालेले ठेगान लगाउँछ। गठबन्धन गर्दा एमालेलाई झन सजिलो भयो। एउटै थाङ्नामा रहेर गुटमुटाउन सजिलो भयो।' फुटेका हाँडीका टुक्रा बनेर यो सरकार निर्माण भएको बताए। ओलीले भने, 'मंसिर ४ गते महासंग्राम हो। विदेशी देख्यो की लख्र्याकलख्र्याक पर्ने सरकार बनाउने की राष्ट्रिय स्वाधिनतामा अडिक हुनेको सरकार बनाउने।' ओलीले कांग्रेस अब बैशाखी नटेकी हिँड्न नसक्ने अवस्थामा पुगेको बताए। अब मंसिर ४ गते बैशाखी गल्र्यामगुर्लुम जाने ओलीको भनाइ छ। वार्ताको माध्यमबाट चुच्चे नक्सा सहितको भूमि फिर्ता लिने ओलीले बताए। ओलीले भने, 'पटक पटक देउवाज्यू प्रधानमन्त्री हुनुभयो। तर, केही गर्नुभएन। मैले तुइन विस्थापनदेखि हुलाकी राजमार्ग, फास्ट ट्रयाक सुरु गरें त। अब पूर्व पश्चिम रेल पनि कुदाउँछौं। चिन, भारतसँग जोड्ने रेल बनाउने विषय पनि योजनामा राख्याछौं।' ओलीले भने, 'सरकार भनेको मुद्दा लडेर ल्याउने चिज हो? लोकतन्त्रमा त्यसतो हुन्छ। यो जालसाजी काम हो।' एमालेले एकल बहुमत ल्याउने बताए। ओलीले भने, 'चुनावपछि एमाले एक्लैले सरकार बनाएन भने देशमा दुर्भाग्य हुन सक्छ। एमाले स्वार्थका लागि होइन। राष्ट्र निर्माणको सहयात्राका लागि हो। अरूको भर नपर्ने गरी सरकार बनाउने सोंच छ।' ओलीले भने, 'गठबन्धनमा यत्रो विघ्न नेता छन्। तर, फलानोलाई प्रधानमन्त्री बनाउछौं भन्न सक्दैनन्। राष्ट्रपति, उपराष्ट्रपति, मोटा मोटा पैसा हुने मन्त्रालय बाँडीचुडी गर्ने होलान्।' प्रत्यक्ष र समानुपातिकमा १५० सिट ल्याउने र त्यसपछि सुदृढ सरकार बन्ने बताए।"
"थप १६ जनामा कोरोना पुष्टि, सक्रिय संक्रमित ५६३",काठमाडौं : थप १६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १८३७ नमूना परीक्षण गर्दा १६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ६१४ र एन्टिजेनबाट १२२३ नमूनाको परीक्षण गर्दा पीसीआरबाट ९ र एन्टिजेनबाट ७ नमूनाको रिपोर्ट पोजिटिभ आएको हो। मन्त्रालयका अनुसार थप १३ जना कोरोनामुक्त भएका छन्। हाल सक्रिय कोरोना संक्रमितको संख्या ५६३ पुगेको छ।
"नेपालपाकिस्तान मैत्रीपूर्ण खेल : टिकटको ५ हजार, हजार र पाँच सय","काठमाडौं: अखिल नेपाल फुटबल संघ (एन्फा)ले कात्तिक ३० गते हुने नेपाल र पाकिस्तानबीचको खेलका लागि टिकट मुल्य एक हजार रुपैयाँ र पाँच सय रुपैयाँ निर्धारण गरेको छ। यस्तै, ८० वटा भीभीआईपी टिकट पाँच हजारका दरले बेच्ने तयारी गरेको छ। भीभीआईपी टिकट किन्ने दर्शले नेपाली राष्ट्रिय टिमको जर्सी र सामान्य खानपिनको व्यवस्था हुने एन्फाले जानकारी दिएको छ। एन्फाले बिहीबार पत्रकार सम्मेलन गर्दै पाकिस्तानी टिम कात्तिक २७ गते काठमाडौं आइपुग्ने जानकारी दिएको हो। नेपाली टिम मुख्य प्रशिक्षक प्रवेश कटुवालको प्रशिक्षणमा बन्द प्रशिक्षणमा छ। पाकिस्तान र नेपालबीचको खेलबाट एक भाग्यशाली विजेताले गोलाप्रथामार्फत फिफा विश्वकपअन्तर्गत ब्राजिल र क्यामरुनबीचको खेलको टिकट जित्ने एन्फाले बताएको छ। यद्यपि, टिकटबाहेक आउनेजाने र बाँकी खर्च भने टिकट विजेता आफैंले व्यवस्थापन गर्नुपर्ने एन्फाले बताएको छ।"
ब्याजदर घटाउन माग गर्दै गभर्नरलाई ज्ञापनपत्र,"महेन्द्रनगर : कञ्चनपुर उद्योग वाणिज्य संघको नेतृत्वमा ब्याजदर घटाउन व्यवसायीहरूले प्रजिअमार्फत नेपाल राष्ट्र बैंकका गभर्नरलाई ज्ञापनपत्र बुझाएका छन्। बिहीबार कञ्चनपुर उद्योग वाणिज्य संघ, निर्माण व्यवसायी संघ, होटल व्यवसायी संघ, मदिरा व्यवसायी संघ, औषधि व्यवसायी संघ, यातायात व्यवसायी संघ लगायतका निजी संघ संस्थाहरूले कञ्चनपुरका प्रमुख जिल्ला अधिकारी गोपालप्रसाद अर्यालमार्फत गभर्नरलाई ज्ञापनपत्र बुझाएका हुन्। कोरोना महामारीका कारण धरासायी भई क्रमिक सुधारमा रहेका व्यवसायलाई हतोत्साहित हुने गरी ब्याजदर बढाएको भन्दै व्यवसायीहरूले ध्यानाकर्षण गराएका छन्। कञ्चनपुर उद्योग वाणिज्य संघका कार्यबाहक अध्यक्ष दिनेश मल्लले बैंकहरूको ब्याजदरले व्यवसायीहरू हतोत्साहित भएको बताउँदै ब्याजदर घटाउन माग गरेको बताए। 'हामीले पहिलो चरणमा बैंकर्सहरूसँग छलफल गरेर आज ज्ञापनपत्र बुझाएका छौं, 'उनले भने 'हाम्रा माग सम्बोधन नभए निर्वाचनपछि चरणवद्ध आन्दोलमा जान्छौ।' तरलता, बैंक ब्याजदर, वित्तीय लागत न्यूनीकरणका लागि सुझाव दिन उच्च स्तरीय समिति गठन गरिएको भएपनि हालसम्म पनि उक्त समितिले यसतर्फ सुधारका लागि केही पहल नगरेको हुँदा उद्योगी व्यवसायीहरू चरणवद्ध आन्दोलमा उत्रिएको बताए। कर्जामा हाल बढाएको ब्याजदर तुरुन्त घटाई एक अंकमा कायम गर्नुपर्ने व्यवस्था गर्नुपर्ने, बैकहरूले सेवा शुल्क, कर्जा स्वीकृत शुल्क, एलसी नेगोसेशन शुल्कलाई यथाशीघ्र हटाई गत वर्षकोभन्दा बढी लिन नपाउने व्यवस्था गर्नुपर्ने, बैंकहरूको खर्च न्यून गरी स्प्रेड दर ३ प्रतिशतभित्र रही जोखिमका आधारमा बेश रेटमा बढीमा २ प्रतिशत मात्र थप प्रिमियम लिन पाइने व्यवस्था हुनुपर्ने लगायतका माग छन्। त्यसैगरी चालु पुँजी कर्जा सम्वन्धी मार्ग दर्शन २०७९ मा रहेको कुल कारोवारको २० प्रतिशत मात्र कर्जा पाउनेव्यवस्था तत्काल खारेज गर्नुपर्ने, चालु पुँजी कर्जा खाताबाट कुनै पनि किस्ता सावा ब्याजज तिर्न नपाइने व्यवस्था अव्यवहारिक भएको हुँदा सोबाट किस्ता सावा ब्याज तिर्न पाउनुपर्ने व्यवस्था हुनुपर्ने, बैंकहरूले अगाडि बढाएका लिलामी प्रकृयाहरू तत्काल स्थगित गर्नुपर्ने, विगतमा मौद्रिक नीतिमार्फत दिएका छुटहरू कार्यन्वयन हुनुपर्ने र कोभिडको समयमा मौद्रिक नीतिबाट अवलम्वन गरिएका नीति नियम लगायत पुनरकर्जालाई थप वर्षसम्म निरन्तरता दिनुपर्ने माग व्यवसायीको माग छ। व्यवसायीहरूले मागहरू यथाशीघ्र सम्बोधन नभए संघको अगुवाइमा कञ्चनुरका सम्पूर्ण उद्योगी व्यवसायी, यातायात व्यवासायी र संघ संस्थाहरू चरणवद्ध रूपमा आन्दोलनमा उत्रने चेतावनी समेत दिएका छन्।"
'ओलीको उक्साहटमा राष्ट्रपतिले संविधान उल्लघंन गरिन्',"काठमाडौं : नेपाली कांग्रेसका नेता विमलेन्द्र निधिले संविधानको सफल कार्यान्वयनका लागि आगामी निर्वाचनमा गठबन्धनलाई जिताउनुपर्ने बताएका छन्। बिहीबार काठमाडौंको बानेश्वरमा आयोजित पार्टी प्रवेश कार्यक्रममा नेता निधिले एमालेको उक्साहटमा राष्ट्रपतिले पटकपटक संविधान उल्लंघन गरेको भन्दै त्यसको संरक्षण गर्नुपर्ने भएकाले निर्वाचनमा गठबन्धनलाई जित दिलाउनुपर्ने जिकिर गरे। संविधानको रक्षा गरे संविधानले मुलुकको रक्षा गर्ने उनको भनाइ छ । उनले मंसिर ४ को निर्वाचनमा कांग्रेसलाई विजयी गराउनु पहिलो दायित्व भएको भन्दै कांग्रेसले सक्षम उम्मेदवारहरु उठाएको दावी गरे। कांग्रेसको कुशल नेतृत्वका कारण लोकतान्त्रिक संविधान जारी हुन सकेको उनको भनाइ छ। त्यस्तै, कांग्रेस नेता मोहन बहादुर बस्नेतले पार्टीमा प्रवेश नेताहरुलाई उचित सम्मान र इज्जत दिने विश्वास दिलाए । जस्तोसुकै कठिन परिस्थितिमा पनि आफूले जनताको सुख, दुःखमा साथ दिएको भन्दै त्यसो गर्नु आफ्नो दायित्व नै भएको उनले बताए। कार्यक्रममा राष्ट्रिय प्रजातन्त्र पार्टीका केन्द्रीय सदस्य यस्मिन ढुंगानासहित सिन्धुपाल्चोक क्षेत्र नं २ का नेता कार्यकर्ता कांग्रेसमा प्रवेश गरेका थिए ।"
'एमालेका कार्यकर्तालाई प्रचण्डले अलमल्याएर आफैंसँग लगे',काठमाडौं : नेकपा एमालेका अध्यक्ष केपी शर्मा ओलीले प्रचण्डले नेकपाको एकता ताडेको आरोप लगाएका छन्। बिहीबार झापा क्षेत्र नम्बर ४ शिवगन्जमा आयोजित चुनावी सभालाई सम्बोधन गर्दै ओलीले एकै ठाँउमा बस्न नसक्ने प्रचण्डको चूलबुले बानीका कारण नेकपाको एकता तोडेको आरोप लगाएका हुन्। पार्टी एकीकरण गरिसकेपछि एकतवद्ध पार्टीमा बसेर देश बनाउनुपर्नेमा केही कार्यकर्तालाई प्रचण्डले अल्मलाएर आफैंसँग लगेको उनको भनाइ छ। उनले माओवादीका केही नेताहरूले पार्टीलाई पारिवारिक चंगोल बनाएको तर्क गरे। अध्यक्ष ओलीले एमालेको देश बनाउने बाहेक अन्य कुनै स्वार्थ नभएको भन्दै गठबन्धन छाडेर एमालेमा आउन कांग्रेस र माओवादीका नेता कार्यकर्तालाई आग्रह गरे। त्यस्तै ओलीले एमालेले अघि बढाएको विकासको अभियानलाई अघि बढाउन आगामी निर्वाचनमा जित्नै पर्ने र पाँच वर्ष देश बनाएरै छाड्ने जिकिर गरे। ओलीले नेपाल जस्तो देश गरिबी हुनुपर्ने कुनै कारण नै नरहेकाले एमाले सरकारले समृद्ध बनाउने दावी गरेका छन्। यसपटकको निर्वाचनमा केही सिटमा राप्रपासँग भएको तालमेलको सहमतिलाई कार्यान्वयन गर्ने उनले बताए।
मधेसलाई पराजित गर्दै एपीएफ फाइनलमा,"काठमाडौं : मधेस प्रदेशलाई ७ विकेटले पराजित गर्दै एपीएफ क्लब पिएम कप राष्ट्रिय पुरुष एकदिवसीय क्रिकेट प्रतियोगिताको फाइनलमा पुगेको छ। त्रिवि क्रिकेट मैदानमा टस हारेर ब्याटिङमा उत्रिएको मधेसले ३१ ओभरमा सबै विकेट गुमाएर एक सय २२ रनको योगफल तयार गरेको थियो। जवाफी ब्याटिङमा उत्रिएको एपीएफले २१३ ओभरमा तीन विकेट गुमाएर लक्ष्य पूरा गर्यो। एपीएफका लागि ओपनर प्रदीप ऐरीले ३३ तथा आसिफ शेखले २५ रनको योगदान गरे। यस्तै, लोकेश बम सर्वाधिक ३५ रनमा अविजित रहँदा सुमित महर्जन १३ रन बनाएर पेभेलियन फर्केका थिए। यस्तै, सन्दीप जोरा ६ रनमा अविजित रहे। मधेसका लागि रुपेश सिंहले दुई तथा राजेश यादवले एक विकेट लिए। पहिलो इनिङमा एपीएफको कसिलो बलिङसामु टिक्न नसकेको मधेसका लागि रुपेश सिंहले २३ बलमा चार चौका र दुई छक्कासहित अविजित ३६ रनको इनिङ खेले। यस्तै, सन्तोष कार्कीले २० तथा इम्रान शेखले १६ रनबाहेक अन्य ब्याटरको प्रदर्शन उल्लेख्य रहेन। एपीएफका लागि ९ ओभरमा २७ रन मात्रै खर्चिएका कमलले एक मेडनसहित चार विकेट लिए। त्यस्तै, भुवन कार्की र मौसम ढकालले दुईदुई तथा किशोर महतोले एक विकेट लिए। जितसँगै फाइनलमा पुगेको एपीएफले भोलि हुने त्रिभुवन आर्मी क्लब र नेपाल पुलिस क्लबबीचको दोस्रो सेमिफाइनलको विजेतासँग उपाधिका लागि खेल्ने छ।"
सर्लाही ४ मा गठबन्धनलाई कांग्रेस छाडेका अमरेशको चुनौती,"मलंगवा : सर्लाही क्षेत्र नम्बर ४ मा यसपालीको चुनाव रोचक हुने भएको छ। अगामी मंसिर ४ गते हुने प्रतिनिधिसभा तथा प्रदेशसभा निर्वाचनमा सर्लाही क्षेत्र नम्बर ४ मा स्वतन्त्र उम्मेदवारको बलियो उपस्थिति देखिएको छ। सतागठबन्धन र एमाले जसपा गठबन्धनलाई स्वतन्त्र उम्मेदवारले चुनौती दिएका छन्। सतागठबन्धनबाट नेपाली कांग्रेसका पूर्वजिल्ला सभापति नागेन्द्र कुमार राय चुनावी मैदानमा छन् भने एमाले जसपा गठबन्धनबाट जसपाका राकेशकुमार मिश्र चुनावी मैदानमा छन् । स्वतन्त्रतर्फ अमरेश कुमार सिंह र मधुमाला यादव चुनावी मैदानमा उत्रेका छन् । सिंह निवर्तमान सांसद हुन् भने यादव संविधानसभा सदस्य एवं माओवादी केन्द्रका नेता शिवपूजन रायकी छोरी हुन् । नेपाली कांग्रेसबाट टिकट नपाएपछि सिंहले पनि स्वतन्त्रबाट उम्मेदवारी दिएका हुन् । सिंह यस क्षेत्रबाट २०७० सालको संविधान सभा निर्वाचन र २०७४ सालको प्रतिनिधिसभाको निर्वाचनमा कांग्रेसबाट निर्वाचित नेता हुन् । बलियो जनाधार आफ्नो पक्षमा रहेको भन्दै चुनाव आफूले नै जित्ने सिंहको दाबी छ । माओवादीको राम्रो मत रहेको र पार्टीले आफ्नो मान्छेलाई टिकट नदिएपछि शिवपूजनले आफ्नी छोरीलाई स्वतन्त्रबाट उम्मेदवारी दिन लगाएका हुन् । नेपाली कांग्रेसबाट टिकट नपाएपछि सिंहले पनि स्वतन्त्रबाट उम्मेदवारी दिएका हुन् । सिंह यस क्षेत्रबाट २०७० सालको संविधान सभा निर्वाचन र २०७४ सालको प्रतिनिधिसभाको निर्वाचनमा कांग्रेसबाट निर्वाचित नेता हुन् । बलियो जनाधार आफ्नो पक्षमा रहेको भन्दै चुनाव आफूले नै जित्ने सिंहको दाबी छ । स्वतन्त्रबाट उम्मेदवारी दिएपनि जनता मेरो साथमा छन्, ' सिंहले भने, यो क्षेत्रमा मैले गरेको विकास नै मेरो जित्ने आधार हो । गठबन्धनले केही फरक पार्दैन ।' 'यस क्षेत्रका जनता सचेत छन् । कामको मूल्यांकन गरेर मतदान गर्छन् । पार्टीले मलाई टिकट नदिएर ठूलो गुन लगाएको छ । चारेतारे झण्डा छोडेर सबैले सम्मान गर्ने राष्ट्रिय झण्डा बोक्न पाएकोमा खुशी लागेको छ । मैले नयाँ राजनीतिक जीवन पाएको छु,' सिंहले भने। लोकन्तत्रको सबलीकरण, भ्रष्टाचार, परिवारवादको अन्त्यका लागि आफूले उम्मेदवारी दिएको सिंहले बताए । उनले भने,' निष्ठा र सिद्धान्तको राजनीतिक गर्ने मान्छे हुँ । लोकतन्त्रको रक्षा र विकासका लागि सदैव एक सच्चा सिपाही हुँ । शिक्षा, स्वास्थ्य, सडक, सिचाईं, शान्ति सुरक्षालाई मजबुत पार्नका लागि कसैसँग कुनै किसिमको सम्झौता गर्दिन।' नेता सिंहले आफ्नो लडाईं स्वतन्त्रसँग हुने र गठबन्धनबाट कुनै फरक नपर्ने ठोकुवा गरे। यस क्षेत्रमा दलगत उम्मेदवारभन्दा स्वतन्त्र उम्मेदवारको चर्चा बढि रहेको गोडैता नगरपालिकाका रंजित ठाकुरले बताए । उनले अहिले सिंह र यादवकै बारेमा चर्चा हुने गरेको बताए। बलरा नगरपालिका गडहियाका स्थानीयबासीले यसपटकको चुनावमा स्वतन्त्र उम्मेदवारले नै बाजी मार्ने दाबी गरेका छन् । सिंह दुईपटक यस क्षेत्रबाट चुनाव जितिसकेकाले उनको पक्षमा राम्रो जनाधार रहेको स्थानीयको अड्कल छ।"
४० वर्षमाथिका नागरिकको निःशुल्क स्वास्थ्य परीक्षण,विराटनगर : विराटनगर महानगरपालिका८ को वडा कार्यालयले ४० वर्षमाथिका नागरिकको निःशुल्क स्वास्थ्य परीक्षण सुरु गरेको छ। वडा कार्यालयले बिहीबारबाट आफ्नो वडा क्षेत्रभित्रका नागरिकहरुको निःशुल्क मधुमेह र रक्तचाप परीक्षण सुरु गरेको हो। वडाभित्रका नागरिकको घरघरमा गई उक्त सेवा प्रदान गरिने वडा कार्यालयले जनाएको छ। विभिन्न कार्य व्यस्तताका कारण नागरिकले आफ्नो स्वास्थ्यप्रति ध्यान दिन नसकिरहेको अवस्थालाई दृष्टिगत गर्दै अभियानका रूपमा उक्त कार्यक्रमको सुरुवात गरिएको वडा नं ८ का वडाध्यक्ष राम पोखरेलले बताए। उनले आफ्नो कार्यकालभरि उक्त कार्यक्रम सञ्चालनमा रहने जानकारी दिए। महानगरको सहयोगमा सञ्चालित उक्त कार्यक्रमको बिहीबार पहिलो दिन सय जनाभन्दा बढीको मधुमेह र रक्तचाप परीक्षण गरिएको छ। उक्त कार्यक्रमका लागि वडा कार्यालयमार्फत् ११ जना महिला स्वास्थ्य स्वयंमसेविकासमेत परिचालन गरिएको छ। उक्त शिविरका लागि वडा कार्यालयले न्युरो अस्पतालको सहकार्यमा पनि प्रत्येक महिनाको अन्तिम हप्ता बिहान ७ बजेदेखि स्वास्थ्य शिविर सञ्चालन गर्ने गरेको छ। वडा नं ८ मा भने ४३ सय बढी घरपरिवारको बसोबास रहेको जनाइएको छ।
लिङ्देनको मतदातालाई प्रश्न : देउवालाई छैठौं पटक प्रधानमन्त्री बनाउँदा देश बन्छ त ?,"काठमाडौंः राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङदेनले सीमित नेताहरुले देशलाई बन्धकमा राखेको बताएका छन् । सिन्धुलीमा आयोजित चुनावी सभामा लिङदेनले सीमित नेताहरुको चक्रव्यूहमा देश फसेको बताएका हुन् । उनले भने, 'सीमित नेताहरुले देशलाई बन्धक गरेर राखेका छन् । ती नेताहरुको चक्रव्यूहमा देश फसेको छ । देश पुरै बेरोजगार उत्पादन गर्ने कारखानाको रुपमा बनेको छ । २६ वर्ष कांग्रेसले देश चलायो । देशले के पायो ? ' चुनाव नियमित प्रकृया नभइ देशको भविष्य कस्तो बनाउने भन्ने कुरा निर्धारण गर्ने उनको भनाइ छ। उनले एउटा भोट गलत पार्टीलाई पर्यो भने पुरै देशले दुःख पाउने भन्दै सही उम्मेदवारलाई भोट दिन आग्रह गरे। लिङदेनले भने, यो चुनावमा राप्रपा उठेको होइन तपाईंहरु उठेको हो । तपाईका यिनै नेताहरुलाई कति चोटी भोट दिँदा देश भन्छ भन्नुस् त । शेरबहादुर देउवाजीलाई छैठौं चोटी प्रधानमन्त्री बनाउँदा देश बन्छ त ? उनले देशको भविष्य उज्वल बनाउन राप्रपालाई मत दिनुपर्नेमा जोड दिए।"
विश्वकप सेमिफाइनल : भारतविरुद्ध इङ्ल्यान्डले फिल्डिङ रोज्यो,एडिलेड : आईसीसी टीट्वेन्टी विश्वकपको दोस्रो सेमिफाइनलमा भारतविरुद्ध इङ्ल्यान्डले टस जितेर फिल्डिङ रोजेको छ। एडिलेड क्रिकेट मैदानमा १: ४५ बजे सुरु हुने खेलमा जित निकाल्ने टिमले आइतबार हुने फाइनलमा पाकिस्तानसँग उपाधिका लागि प्रतिस्पर्धा गर्नेछ। सुपर १२ का चारमध्ये तीन खेलमा जित निकाल्दै समूह दुईको विजेताको हैसियतमा अन्तिम चारमा पुगेको भारत पहिलो संस्करणको विजेता हो। सन् २००७ मा पाकिस्तानलाई पराजित गर्दै भारत च्याम्पियन बनेको थियो। त्यसपछि सन् २०१४ मा फाइनलमा पुगे पनि श्रीलंकासँग पराजित हुँदा भारत दोस्रो पटक उपाधि जित्नबाट वञ्चित भएको थियो। आईसीसी टीट्वेन्टी बरियताको शीर्ष स्थानमा रहेको भारत २०१० को च्याम्पियन इङ्ल्यान्डलाई पराजित गर्दै फेरि एक पटक पाकिस्तानसँग उपाधिका लागि भिड्ने लक्ष्यमा छ। अर्कातिर २०१० मा अस्ट्रेलियालाई पराजित गरेर च्याम्पियन बनेको इङ्ल्यान्ड तेस्रो पटक फाइनल पुग्ने दाउमा छ। सन् २०१६ मा फाइनलमा पुगेर पनि वेस्ट इन्डिजसँग पराजित हुँदा दोस्रो पटक उपाधि जित्न इङ्लिस टिम असफल भएको थियो। इतिहास हेर्ने हो भने भारत र इङ्ल्यान्ड टीट्वेन्टी अन्तर्राष्ट्रियमा २२ पटक आमनेसामने भएका छन्। तीमध्ये भारतले १२ र इङ्ल्यान्डले १० खेल जितेका छन्। टीट्वेन्टी विश्वकपमा भारत र इङ्ल्यान्ड तीन पटक आमने सामने भएका छन्। जसमध्ये भारतले दुई र इङ्ल्यान्डले एक खेलमा जित निकालेका छन्।
निर्वाचनको पूर्वसन्ध्यामा किन आउँदैछन् चिनियाँ मन्त्री?,"काठमाडौं : चीनको सँस्कृति तथा पर्यटन उपमन्त्री ली छ्युन भोलि (शुक्रबार) नेपाल आउने भएका छन्। भूकम्पपछि चीनको सहयोगमा पुनःनिर्माण भएका सम्पदाहरूको अवलाेकन गर्न उनी नेपाल आउन लागेका हुन्। पर्यटनमन्त्री जीवनराम श्रेष्ठका स्वकीय सचिव भीमसेन राजबहाकले चिनियाँ मन्त्रीको नेपाल भ्रमणबारे पुष्टि गरे। 'भोलि उहाँ (ली छ्युन) नेपाल आउन लाग्नुभएको हो। उहाँले चिनियाँ लगानीमा बनेका सम्पदाहरूको अवलोकन गर्नुहुनेछ। उहाँलाई पर्यटनमन्त्रीले स्वागत गर्ने कार्यक्रमसमेत रहेको छ,' उनले अन्नपूर्णसँग भने। निर्वाचनको पूर्वसन्ध्यामा चिनियाँ मन्त्रीको भ्रमणलाई अर्थपूर्ण रूपमा लिइएको छ। यद्यपि उनको भ्रमणलाई राजनीतिक हिसाबले हेर्न नहुने परराष्ट्र स्रोतले जानकारी दियो। 'उहाँ चिनियाँ सहयोगमा बनेका सम्पदाहरु अवलोकन गर्न आउन लाग्नुभएको हो। उहाँको भ्रमणलाई राजनीतिकरूपले नहेरौं,' स्रोतले भन्यो। नेपाल भ्रमणका क्रममा चिनियाँ मन्त्री छ्युनले वसन्तपुरस्थित हनुमानढोकाको ९ तल्ले दरबार अवलोकन गर्ने कार्यक्रम छ। त्यहाँ पर्यटनमन्त्री जीवनराम श्रेष्ठले स्वागत गर्ने कार्यक्रम छ। त्यस्तै मन्त्री छ्युन पशुपतिनाथ मन्दिर, पाटनस्थित कृष्ण मन्दिर, भक्तपुर दरवार स्क्वायरको भ्रमण गर्ने कार्यतालिका रहेको परराष्ट्र स्रोतले जानकारी दियो।"
प्रमुख निर्वाचन आयुक्तसँग युरोपियन युनियनका राजदूतको शिष्टाचार भेट,"काठमाडौं : निर्वाचन आयोगका प्रमुख निर्वाचन आयुक्त दिनेशकुमार थपलिया र नेपालका लागि युरोपियन युनियनका राजदूत नोना डेप्रेजबीच आज शिष्टाचार भेट गरेका छन्। निर्वाचन आयुक्त थपलिया र राजदूत डेप्रेजबीच आयोगको कान्तिपथस्थित कार्यायलयमा शिष्टाचार भेटवार्ता भएको हो। उक्त अवसरमा मंसिर ४ गते हुने प्रतिनिधिसभा तथा प्रदेशसभा सदस्य निर्वाचन, २०७९ र द्विपक्षीय सरोकारका विविध विषयमा छलफल भएको थियो।"
मोरङ३ कमा कांग्रेसले दर्ता गरायो मनोनयन,"विराटनगर : मोरङको निर्वाचन क्षेत्र नम्बर ३ कको प्रदेशसभा सदस्य पदका लागि नेपाली कांग्रेसले बिहीबार मनोयन पत्र दर्ता गराएको छ। पार्टीका तर्फबाट टिकट पाएका मानबहादुर लिम्बूले मनोनयन दर्ता गराएको कांग्रेस मोरङका सचिव मोदराज घिमिरेले बताए। उक्त क्षेत्रका उम्मेदवार शेखरचन्द्र थापाको निधन भएपछि उनको ठाउँमा कांग्रेसले लिम्बूलाई उम्मेदवार बनाएको हो। बेलबारी नगरपालिका८ का बासिन्दा रहेका लिम्बू कांग्रेसको महासमिति सदस्य र तरुण दल मोरङका पूर्वसभापति हुन्। उनले नेता, कार्यकर्ता र समर्थकसहित मनोनयनस्थलमा पुगेर उम्मेदवारी दर्ता गराएका हुन्। निधन भएका उम्मेदवारको ठाउँमा नयाँ उम्मेदवार तय गरेर मनोनयन दर्ता गराउन निर्वाचन आयोगले कांग्रेसलाई बिहीबार दिउँसो १ बजेसम्मको समय दिएको थियो। निर्वाचन अधिकृत रामहरि शर्मा काफ्लेका अनुसार मनोनयन दर्ता गराएका उम्मेदवारविरुद्ध दाबी विरोधलगायत प्रक्रिया पूरा गरेर शुक्रबार उम्मेदवारको अन्तिम नामावली प्रकाशन हुनेछ। त्यसपछि उम्मेदवारले चुनाव प्रचारप्रसार गर्न पाउने काफ्लेले बताए। उक्त क्षेत्रबाट यसअघि मनोनयन दर्ता गराएका थापा प्रदेश १ का वन, वातावरण तथा भूसंरक्षण मन्त्रीसमेत थिए। डेंगु र निमोनियाको समस्या देखिएका उनको बुधबार बिहान विराटनगरको नोबेल शिक्षण अस्पतालमा निधन भएको हो। मोरङको ३ कमा एमालेका दिलिपकुमार राई (किशोर)सहित ७ जना उम्मेदवार प्रदेशसभा सदस्य पदका लागि चुनावी प्रतिस्पर्धामा छन्।"
इङ्ल्यान्डविरुद्ध कोहलीको अर्धशतक,एडेलेड : आईसीसी टीट्वेन्टी विश्वकपको सेमिफाइनलमा इङ्ल्यान्डविरुद्ध भारतीय ब्याटर विराट कोहलीले अर्धशतक बनाएका छन्। एडेलेड ओभरमा टस हारेर ब्याटिङको निम्तो पाएको भारतका लागि वान् डाउनमा क्रिजमा उत्रिएका कोहलीले ३९ बलमा चार चौका र एक छक्कासहित इनिङको पहिलो अर्धशतक बनाएका हुन्। यसअघि बुधबार भएको पहिलो सेमिफाइनलमा न्युजिल्यान्डलाई पराजित गर्दै पाकिस्तान फाइनलमा पुगिसकेको छ। भारत र इङ्ल्यान्ड बीचको विजेताले आइतबार हुने फाइनलमा पाकिस्तानसँग खेल्ने छ। भारतले १७५ ओभर सकिँदा तीन विकेट गुमाएर एक सय ३६ रन बनाएको छ।
इङ्ल्यान्डलाई फाइनल पुग्न भारतले दियो १६९ रनको लक्ष्य,"एडेलेड : हार्दिक पाण्डेयाको अर्धशतकप्रेरित भारतले आईसीसी टीट्वेन्टी विश्वकपको सेमिफाइनलमा इङ्ल्यान्डलाई एक सय ६९ रनको लक्ष्य दिएको छ। एडेलेड ओभरमा टस हारेर ब्याटिङको निम्तो पाएको भारतले निर्धारित २० ओभरमा ६ विकेट गुमाएर एक सय ६८ रनको योगफल तयार गर्यो। भारतका लागि पाँचौं नम्बर क्रिजमा उत्रिएका हार्दिकले ३३ बलमा चार चौका र पाँच छक्कासहित ३३ रनको शानदार इनिङ खेले। त्यसअघि पूर्व कप्तान विराट कोहली ४० बलमा चार चौका र एक छक्कासहित ५० रनको अर्धशतकीय इनिङ खेलेर पेभेलियन फर्केका थिए। ओपनर केएल राहुल पाँच तथा कप्तान रोहित शर्मा २७ रन बनाएर आउट भएका थिए। त्यस्तै, सूर्य कुमार यादव १४ र विकेटकिपर ब्याटर ऋषभ पन्त ६ रन बनाएर आउट भए। बलिङतर्फ इङ्ल्यान्डका लागि क्रिस जोर्डनले एक रन आउटसहित चार विकेट लिए। त्यसबाहेक आदिल राशिद र क्रिस वोक्सले एकएक विकेट लिए। यसअघि बुधबार भएको पहिलो सेमिफाइनलमा न्युजिल्यान्डलाई पराजित गर्दै पाकिस्तान फाइनलमा पुगिसकेको छ। भारत र इङ्ल्यान्ड बीचको विजेताले आइतबार हुने फाइनलमा पाकिस्तानसँग खेल्ने छ।"
आचारसंहिता अनुगमन समिति मुकदर्शक : गाडीको लावालस्करसहित विनोद चौधरी चुनावी अभियानमा,"परासी : अर्बपति विनोद चौधरीले हरेक दिन गाडीको लावालस्करसहित चुनावी प्रचार प्रसार गर्ने गरेका छन् । चौधरी नेपाली कांग्रेसबाट नवलपरासी पश्चिमको निर्वाचन क्षेत्र नं १ को प्रतिनिधिसभा सदस्य उम्मेदवार हुन् । निर्वाचन आचारसंहितविपरीत प्रचार प्रसार गरेपनि जिल्लास्थित निर्वाचन आचारसंहिता अनुगमन समिति र सुरक्षा निकाय भने मुकदर्शकजस्तै बनेका छन् । बिहानैदेखि घरदैलो कार्यक्रममा निस्कने चौधरीले अघिपछि १८ बढी गाडी लिएर चुनाव प्रचार प्रसार गर्ने गरेका छन् । कांग्रेस कार्यकर्तासहित सिजी ग्रुपका कर्मचारी रहेका गाडीले ग्रामीण क्षेत्रका साना सडकहरु ढाकिने गरेका छन् । चौधरीको गाडी ग्रामीण क्षेत्रका बस्तीमा पुगेपछि सडक साँघुराका कारण अन्य गाडीको ओहोरदोहोर समेत रोकिने गरेको छ । चौधरीको प्रचार प्रसारलाई निगरानी र सुरक्षा दिन चोक चोकमा प्रहरी देखिने गरेपनि उनीहरु मुकदर्शकजस्तै बनेका छन्। अन्य उम्मेदवारहरुले छिटफुटरुपमा आचारसंहिताविपरीत प्रचार प्रसार गरेको पाइए पनि चौधरीले भने बढी नै उल्लघंन गरेको गुनासो मुख्य निर्वाचन अधिकृतको कार्यालयसम्म पुगेको छ । ३ महिनासम्म निःशुल्क सेवा दिने भन्दै उक्त नेट विस्तार गर्न थालिएपछि मतदाता प्रभावित गर्ने मनसाय देखिएको भन्दै विस्तार कार्यमा रोक लगाइएको प्रशासनले जनाएको छ । प्रतिनिधिसभा सदस्यले २ वटा र प्रदेशसभा सदस्यका उम्मेदवारले १ वटा गाडी प्रयोग गर्न पाउने निर्वाचन आचारसंहितामा व्यवस्था छ । तर, चौधरीले आचारसंहिताविपरीत सवारीसाधन प्रयोग गरेको गुनासो आएको मुख्य निर्वाचन अधिकृत एंव जिल्ला आचारसंहिता अनुगमन समितिका संयोजक खडानन्द तिवारीले बताए । 'आचारसंहिताविपरीत प्रचार प्रसार गरेको भन्ने गुनासा अन्य उम्मेदवारभन्दा चौधरीजीको बढी सुनिएको छ । उहाँविरुद्ध एउटा उजुरी पनि आएकाले स्पष्टिकरण सोधेका छौं, 'तिवारीले भने । केही दिनअघि सिजी ग्रुपले चौधरीले आफ्नो निर्वाचन क्षेत्रमा सिजी नेटविस्तार गर्न थालेपछि त्यस कार्यमा रोक लगाइएको थियो । ३ महिनासम्म निःशुल्क सेवा दिने भन्दै उक्त नेट विस्तार गर्न थालिएपछि मतदाता प्रभावित गर्ने मनसाय देखिएको भन्दै विस्तार कार्यमा रोक लगाइएको प्रशासनले जनाएको छ । आचारसंहिताविपरीत सार्वजनिक स्थलमा झण्डा राख्ने, पर्चा पम्पलेट टाँस्नेलगायतका प्रचार सामग्रीलाई प्रहरीसहितको सुरक्षाकर्मी परिचालन गरेर हटाइएको उनले बताए । जिल्लास्थित सबै दल र उम्मेदवारले आचारसंहिता पालना गर्नेमा प्रतिबद्धता जनाएका छन् । आचारसंहिता नैतिक बन्धन पनि हो । यसलाई सबैले पालना गर्न जरुरी छ,' उनले भने । आचारसंहिता उल्लघंन कार्यलाई रोक्न सुरक्षा निकायलाई निर्देशन दिइएको उनले बताए । आचारसंहिता पालना भएनभएको बारे अनुगमन गर्न जिल्लास्थित कोष तथा लेखा नियन्त्रक कार्यालयका प्रमुखलाई अनुगमन अधिकृत तोकेपनि अनुगमन र कारबाहीको पाटो भने शून्यजस्तै देखिएको छ ।"
तोकियो धानको मूल्य,"काठमाडौं : सरकारले धानको न्यूनतम समर्थन मूल्य निर्धारण गरेको छ। मन्त्रिपरिषद्को कात्तिक १६ गतेको निर्णयानुसार २०७९०८० का लागि मोटा धान प्रतिक्विन्टल २ हजार ९ सय ६७ र मध्यम धान प्रतिक्विन्टल ३ हजार १ सय २८ तोकिएको कृषि तथा पशुपन्छी विकास मन्त्रालयले जनाएको छ। मन्त्रालयका अनुसार पोहोरको तुलनामा अहिले धान खरिदका लागि तोकिएको समर्थन मूल्य मोटा धानमा प्रतिक्विन्टल २ सय १५ र मध्यम धानमा प्रतिक्विन्टल २ सय २६ ले बढी हो। पोहोर मोटा धानका लागि प्रतिक्विन्टल २ हजार ७ सय ५२ र मध्यम धानका लागि २ हजार ९ सय २ रुपैयाँ तोकेको थियो। सरकारी स्वामित्वको खाद्य व्यवस्था तथा व्यापार कम्पनीले न्यूनतम समर्थन मूल्यअनुसार धान खरिद गर्नेछ। यस वर्ष तीन लाख मेट्रिक टन धान खरिद गर्ने सरकारी लक्ष्य छ। त्यसैगरी, न्यूनतम समर्थन मूल्यमा कृषि सहकारीमार्फत धान खरिद गर्नका लागि सरकारले ३३ करोड विनियोजन गरेको छ। यद्यपि प्रधानमन्त्री कृषि आधुनिकीकरण परियोजनामार्फत कृषि सहकारीका लागि तोकिएको न्यूनतम समर्थन मूल्यमा धान खरिदका लागि भने यो व्यवस्था लागु हुनेछैन। हाल स्वीकृत कार्यविधिअनुसार तोकिएको न्यूनतम समर्थन मूल्यमा धान खरिद गर्ने कृषि सहकारीलाई प्रतिक्विन्टल एक सय १२ खर्चसमेत उपलब्ध गराइने व्यवस्था छ। गएको साल यो कार्यक्रमअनुसार नौ हजार मेट्रिक टन धान खरिद भएको कृषि मन्त्रालयले जनाएको छ। कृषि कार्यालय, कृषक प्रतिनिधि, खाद्य कम्पनीका प्रतिनिधिसमेत रहेको खरीद कमिटीले तालिका बनाएर धान खरीद प्रक्रिया सुरु हुन्छ। तर, सरकारले मूल्य ढिलो गर्दा बाली बिक्रीबाट नगद आवश्यक पर्ने किसानले व्यापारीलाई कम मूल्यमै उत्पादन बिक्री गर्न बाध्य भइरहेका छन्। सरकारी प्रक्रिया र ढिलासुस्तीका कारण नै किसान ठगिनुपरेको गुनासो आउने गरेको छ।"
"हेभिवेट शंकर पोखरेल ढुक्क, रेखालाई कांग्रेसको भर","काठमाडौं : दाङको निर्वाचन क्षेत्र२ मा नेकपा एमालेका महासचिव शंकर पोखरेल र नेकपा माओवादीका केन्द्रकी रेखा शर्माबीच कडा प्रतिस्पर्धा हुने देखिएको छ। ५९ वर्षीय पोखरेल र ५३ वर्षीया शर्मामध्ये कसले बाजी मार्ला? यो प्रश्नको उत्तर पाउन मंसिर ४ कुर्नुको विकल्प छैन। यो निर्वाचन क्षेत्रमा १५ जनाको उम्मेदवारी परेको छ। १५ जनामध्ये मौलिक जरोकिलो पार्टीका रामचन्द्र खड्काले उम्मेदवारी फपर्ता गर्दै एमालेका पोखरेललाई समर्थन गर्ने बताएका छन्। यमलाल जीसी, भुपनाथ अर्जेल र कृष्णबहादुर डांगीले स्वतन्त्र उम्मेदवारी दिएका हुन्। २०७४ सालको निर्वाचनमा १ लाख ८ हजार आठ सय ७० मतदाता थिए। अहिले १ लाख ३३ हजार ७४८ मतदाता रहेका छन्। यसपटक गत निर्वाचनको तुलनामा २४ हजार ८७८ मतदाता थपिएको निर्वाचन आयोगको अद्यावधिक तथ्याकंबाट देखिन्छ। थपिएका मतदाता अधिकांश २० देखि ४५ वर्ष उमेर समूहका छन्। यो क्षेत्रमा राप्रपा र एमालेबीच तालमेल भएको छैन। राप्रपाले आफ्नै उम्मेदवार खडा गरेको छ। एमालेका पोखरेल, माओवादीकी शर्मासहित राप्रपाका भोलानाथ योगी, राष्ट्रिय स्वतन्त्र पार्टीका विशाल अधिकारी, नेकपा मालेका नेत्रप्रकाश पाण्डे, नागरिक उन्मुक्ति पार्टीका रेशम चौधरीलगायतबीच कडा प्रपिस्पर्धा हुने देखिन्छ। २०७४ सालको निर्वाचनमा कृष्णबहादुर महरा ४० हजार ४२ मत प्राप्त गरी विजयी भएका थिए। उनका निकट्तम प्रतिस्पर्धी कांग्रेसका राजु खनालले २५ हजार आठ सय ९७ मत ल्याएका थिए। तेस्रो मालेका भोजबहादुर बीसीले ५२९ मत ल्याएका थिए। गत प्रतिनिधिसभा निर्वाचनमा ७३ हजार ७६९ मत खसेको थियो। एमाले महासचिवसमेत रहेका पोखरेल एमालेका वैचारिक नेता हुन्। उनी २०५१ सालको संसदीय चुनावमा पहिलोपटक दाङ निर्वाचन क्षेत्र नम्बर २ बाट विजयी भएका थिए। एमालेका पोखरेल, माओवादीकी शर्मासहित राप्रपाका भोलानाथ योगी, राष्ट्रिय स्वतन्त्र पार्टीका विशाल अधिकारी, नेकपा मालेका नेत्रप्रकाश पाण्डे, नागरिक उन्मुक्ति पार्टीका रेशम चौधरीलगायतबीच कडा प्रपिस्पर्धा हुने देखिन्छ। २०५६ सालको संसदीय निर्वाचनमा क्षेत्र नम्बर २ बाट पोखरेल कांग्रेसका कृष्णकिशोर घिमीरेसँग पराजित भए। २०६४ सालमा भएको संविधानसभा निर्वाचन दाङका सबै निर्वाचन क्षेत्रमा तत्कालीन नेकपा माओवादी विजयी भएको थियो। २०६४ सालको पहिलो संविधानसभामा उनी समानुपातिकबाट सभासद् भए। त्यसबेला पोखरेल सूचना तथा सञ्चारमन्त्री पनि बने। २०७० सालको दोस्रो संविधान सभा निर्वाचनमा पोखरेल कांग्रेसका बुद्धिराम भण्डारीसँग पराजित भएका थिए। २०७४ मा पोखरेलले माओवादी केन्द्रका कृष्णबहादुर महरालाई छोड्दै २(क) बाट प्रदेशबाट विजयी भए। पोखरेलले कांग्रेसका कमलकिशोर घिमिरेलाई पराजित गरेका थिए। एमालेले उनलाई प्रदेशको मुख्यमन्त्रीका रुपमा उम्मेदवार बनाएको थियो। जसअनुसार उनी लुम्बिनी प्रदेशको मुख्यमन्त्री बनेका थिए। २०७४ फागुन ३ देखि २०७८ साउन २७ सम्म उनी मुख्यमन्त्री बने। अन्तिम समयमा महराले प्रत्यक्षतर्फ उम्मेदवारी नदिने घोषणा गरेपछि दाङ २ मा रेखा शर्माले टिकट पाउने सौभाग्य पाइन्। २०२६ असोज ९ मा घोराहीको रझेनामा जन्मिएकी रेखाले २०४३ सालदेखि अखिल (क्रान्तिकारी)बाट राजनीति सुरु गरेकी थिइन्। दाङको महेन्द्र बहुमुखी क्याम्पसबाट स्नातक तह उत्तीर्ण रेखा अखिल क्रान्तिकारी दाङको उपाध्यक्ष र २०४८ मा अनेमसंघ (क्रान्तिकारी) दाङको अध्यक्ष, २०५० मा केन्द्रीय सदस्य र केन्द्रीय अध्यक्षसम्म भइन्। २०७० सालको दोस्रो संविधानसभामा समानुपातिकतर्फबाट सभासद् बनेकी शर्माले २०७२ मा सामान्य प्रशासनमन्त्री बनिन्। संविधान निर्माणका बेला स्थानीय तहमा महिलाहरुको प्रतिनिधित्व सुनिश्चित गराउनका लागि उनले महत्वपूर्ण भूमिका निर्वाह गरेकी थिइन्। २०७४ सालमा पनि उनी समानुपातिकबाट सांसद बनिन्। रेखा संसद्को राज्य व्यवस्था तथा सुशासन समितिको सदस्यसमेत भएर काम गरेकी थिइन्। माओवादी केन्द्रको सचेतकको भूमिकामा पनि रहिन् रेखा। उनका पति कृष्णध्वज खड्कासमेत माओवादी केन्द्रका नेता हुन्। घोराही४ लक्ष्मीपुरका स्थायी बासिन्दा २९ वर्षीय विशाल अधिकारीले राष्ट्रिय स्वतन्त्र पार्टीबाट उम्मेदवारी दिएका छन्। अधिकारीलाई कडा प्रतिस्पर्धीका रूपमा हेरिएको छ। इन्जिनियरिङ पेसाका अधिकारीले युवाको मत तान्ने आँकलन गरिएको छ। त्रिभुवन विश्वविद्यालय इन्जिनियरिङ संस्थानबाट अध्ययन पूरा गरेका अधिकारीले दाङको एकीकृत विकासका लागि कटिबद्ध भएर लाग्ने बताएका छन्। कांग्रेस, एमाले र माओवादी केन्द्रको मत काट्ने स्थानीयको विश्लेषण छ। ६१ वर्षीय राप्रपाका भोलानाथ योगी दाङमा परीचित नाम हो। योगी सामाजिक अभियानमा सक्रिय छन्। स्थानीय निर्वाचनको मत जोड्दा गठबन्धन एमालेभन्दा एक हजार मतले अगाडि देखिन्छ। उक्त क्षेत्रमा माओवादीकी रेखा शर्माले कांग्रेस र एकीकृत समाजवादीको मत ल्याउनैपर्ने देखिन्छ भने एमालेका पोखरेललाई आफ्नो मत सुरक्षित राख्नुपर्ने चुनौती छ। दाङ २ मा को अगाडि? यो निर्वाचन क्षेत्रमा घोराही उपमहानगरको ४, ६, ७, ८, ९, १०, ११, १२, १३, १४, १५, १६, १७, १८, १९ नम्बर वडा, बंगलाचुली गाउँपालिकाको सबै वडा र तुलसीपुर उपमहानगरपालिकाको १६, १७, १८ र १९ नम्बर वडा पर्छन्। वैशाखमा सम्पन्न स्थानीय तहको निर्वाचनमा घोराही उपमहानगरको मेयर र उपमेयर दुबैमा एमाले निर्वाचित भएको थियो। मेयरमा नरुलाल चौधरीले ३१ हजार ७ सय २८ मत ल्याएर विजयी भएका थिए। सत्ता गठबन्धनबाट माओवादी केन्द्रका हेमराज शर्मा डायमण्ड २६ हजार तीन सय ६८ मत ल्याएका थिए। निर्वाचनमा वडाध्यक्षले प्राप्त गरेको मत हेर्ने हो भने घोराही उपमहानगरको ४,६,८,११,१२,१३,१४,१७,१८ मा एमाले विजयी भएको थियो। वडा १०,१३,१५,१६,१९ मा कांग्रेस विजयी हुँदा वडा ९ मा माओवादी केन्द्र विजयी भएको थियो। तुलसीपुर उपमहानगरको मेयर र उपमेयरमा पनि एमाले विजयी भएको थियो। एमालेका टीकाराम खड्का ३१ हजार चार सय ८ मत प्राप्त गरी वीजयी भएका थिए। कांग्रेसका गेहेन्द्र गिरीले २७ हजार ७१७ मत ल्याएका थिए। तुलसीपुर उपमहानगरको १६,१७,१८ र १९ नम्बर वडा यही निर्वाचन क्षेत्रमा पर्छ। १६ नम्बर वडामा स्वतन्त्र उम्मेदवार, १७ मा कांग्रेस, १८ र १९ नम्बर वडामा एमाले विजयी भएका थिए। बंगलाचुली गाउँपालिकामा माओवादीको बलियो उपस्थिति छ। बंगलाचुलीको अध्यक्षमा माओवादी केन्द्रका तुलसीराम पुनले ५ हजार सय ४९ मत ल्याएका थिए। प्रतिस्पर्धी एमालेका भेषराज खत्री ३ हजार ६ सय ७८ मतमा रोकिएका थिए। बंगलाचुलीको ३, ५, ७ र ८ मा माओवादी विजयी हुँदा १, २, ४ र ६ मा कांग्रेस विजयी भएको थियो। स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा यो क्षेत्रको सबैभन्दा ठूलो दल एमाले भए पनि सत्ता गठबन्धन भएकाले एमालेलाई चुनौती छ। तीन वटै पालिकाको वडाध्यक्षले प्राप्त गरेको मत आँकलन गर्दा एमालेले ३३ हजार ५९३ मत ल्याएको थियो। कांग्रेसले २३ हजार २१५, माओवादीले ८ हजार ५१६, राप्रपाले ३ हजार २ सय ६२, नेकपा एकीकृत समाजवादीले २ हजार आठ सय ६३ मत ल्याएको थियो। माओवादी, कांग्रेस र एकीकृत समाजवादी केन्द्रको मत जोड्दा ३४ हजार ५९४ हुन आउँछ। स्थानीय निर्वाचनको मत जोड्दा गठबन्धन एमालेभन्दा एक हजार मतले अगाडि देखिन्छ। उक्त क्षेत्रमा माओवादीकी रेखा शर्माले कांग्रेस र एकीकृत समाजवादीको मत ल्याउनैपर्ने देखिन्छ भने एमालेका पोखरेललाई आफ्नो मत सुरक्षित राख्नुपर्ने चुनौती छ। स्थानीय नेताहरू भन्छन् हेभिवेट शंकर पोखरेल ढुक्क हुँदा रेखा कांग्रेसको मतमा भर पर्नुपर्ने देखिन्छ।"
"सेयर बजारमा २३ अंकको गिरावट, फाइनान्स समूहका लगानीकर्ता सबैभन्दा बढि घाटामा","काठमाडौं : सेयर कारोबारको साताको अन्तिम दिन बिहीबार नेप्से परिसूचक दोहोरो अंकले ओरालो लागेको छ। साताको दोस्रो कारोबार दिनयता निरन्तर ओरालो लागेको नेप्से यसदिन २३५२ अंकले घटेर १८९३७० विन्दुमा अडिएको छ। सेन्सेटिभ इण्डेक्स ४१७ अंकले घटेर ३७२३७ विन्दुमा पुगेको छ। यसदिन २२६ कम्पनीको ३१ लाख १४ हजार ६८९ कित्ता सेयर १ अर्ब ११ करोड ९४ लाख ६१ हजार ४११ रुपैयाँमा सेयर खरिदबिक्री भयो। दोहोरो अंकले ओरालो लागेको सेयर बजारमा कुनै पनि कम्पनीको सेयर मूल्यमा सकारात्मक सर्किट लागेन। १० करोड २२ लाख बढि मूल्यको सेयर कारोबार गरी शिवम् सिमेन्ट शीर्षस्थानमा रहयो। कारोबारमा आएका १३ समूहकै सूचक राताम्मे देखिएका छन्। फाइनान्स समूहको सूचक सर्वाधिक २४६ प्रतिशतले घट्यो। हाइड्रोपावर,अदर्श समूहको सूचक २ प्रतिशत बढिले घट्दा ट्रेडिङ, होटल्स एन्ड टुरिजम, डेभलपमेन्ट, नन लाइफ इन्स्योरेन्स, मनु एन्ड प्रो, माइक्रोफाइनान्स, म्युचुअल फन्ड र इन्भेस्टमेन्ट समूहको सेयर मूल्य १ प्रतिशत बढिले ओरालो लाग्यो।"
साक्थिमको सांगीतिक कमब्याक,हङकङ : हङकङेली गायक तथा संगितकार साक्थिम योङ्याले सांगीतिक कमब्याक गरेका छन्। तीन दर्जनभन्दा बढी गीतमा स्वर र संगीत दिएका साक्थिम हङकङेली नेपाली समाजमा संगीत सिर्जना र प्रस्तुतिका पर्याय हुन्। पछिल्लो समय उनैले धरान सहर बोलको गीत र भिडियो सार्वजनिक गरेका छन्। लाहुरेको सर भनेर चिनिएको धरान र हङकङको सम्बन्ध अमिट छ। लोकशैली भाकामा तयार पारिएको गीतमा किशोरकिशोरीको प्रेमील भावमा धरानको विम्ब प्रस्तुत गरिएको छ। साक्थिमको स्वर र संगीतलाई चर्चित गायिका मेलिना राईले साथ दिएकी छिन्। गीतमा विष्णु खजुमको रचना र चन्दु गोर्खालीको एरेन्ज रहेको छ। धरानसँगै पूर्वको इलाम लगायतका स्थानहरूमा छायाङ्कन गरिएको भिडियोमा युमन सोदेम्बा लिम्बु र रेखा फागोको रोमान्स देख्न सकिन्छ। गरिमा डान्स सेन्टरको कोरस रहेको भिडियोमा देवजङ थापाको निर्देशन र छायाङ्कन रहेको छ। प्रकाश लिम्बुको निर्माणमा तयार गीत र भिडियोलाई मिडिया कनेक्सन युट्युव च्यानलबाट सार्वजनिक गरिएको छ।
कतार विश्वकपमा नदेखिने ९ स्टार,"काठमाडौं : अल्फ्रेडो डी स्टेफानो, जर्ज वेह, एरिक क्यान्टोना, लास्ज्लो कुबाला डंकन एड्वार्ड्स विगतका उत्कृष्ट खेलाडी थिए, तर उनीहरू कहिल्यै विश्वकपमा देखिएनन्। कि उनीहरूको मुलुक विश्वकपमा छनोट भएन, वा चोट, अयोग्यता, वा दुर्भाग्यले विश्व फुटबलको सबैभन्दा ठूलो मञ्च उनीहरूको नसिबमा परेन। चार वर्षमा आउने विश्वकप फेरि एक पटक संघारमा आइपुगेको छ। विगतका विश्वकप झैँ यो विश्वकप पनि केही फरक हुनेछैन। यो अर्थमा कि १० दिनपछि कतारमा सुरु हुने विश्वकपमा विश्व प्रसिद्ध केही स्टारहरू हुने छैनन्। यसरी विश्वकपमा नदेखिने ९ सुपरस्टारहरूको सूची यस्तो बन्यो : १ एर्लिङ हालान्ड (नर्वे) इङ्लिस प्रिमियर लिगमा म्यानचेस्टर सिटीका लागि १२ खेलमा १८ गोल गरिसकेका हालान्ड करिअरकै उत्कृष्ट लयमा छन्। फेन्टासी लिगमा पहिलो रोर्जाइमा पर्ने नर्वेजियन युवा फरवार्ड हालान्ड उनको देश विश्वकपमा छनोट हुन नसकेपछि अनुपस्थित हुने निश्चित छ। छनोट चरणका ६ खेलमा हालान्डले भलै पाँच गोल गरेका थिए। तर, उनको त्यो योगदान मुलुकका लागि कतारको टिकट जित्न पर्याप्त भएन। २ ज्लाटान इब्राहिमोभिच (स्वीडेन) ज्लाटानलाई विश्वकप चाहिएको छैन, विश्वकपलाई ज्लाटान चाहिएको छ, यो भनाई इब्राहिमोभिचकै हो। तर, दुर्भाग्यबस यसपाली फुटबलप्रेमीले उनको ट्यालेन्ट कतार विश्वकपमा हेर्न पाउनेछैनन्। रोबर्ट लेवान्डोस्कीको पोल्यान्डले छनोटको प्ले अफमा स्वीडेनलाई पराजित गरेपछि यी महान् खेलाडी तेस्रो विश्वकप खेल्नबाट वञ्चित भएका थिए। चोटका कारण करिब जनवरीसँग मैदान बाहिर रहने ज्लाटान ४१ वर्षको उमेरमा सन्यास लिनुको सट्टा सकेसम्म खेल्ने अभिव्यक्ति दिइरहेका छन्। म तब मात्रै सन्यास लिन्छु, जब कोही मभन्दा बलियो खेलाडी आउँछ, ज्लाटानले भनेका थिए। ३ पाउलो डिबाला (अर्जेन्टिना) रोमाबाट व्यावसायिक फुटबल खेल्ने क्रममा घाइते भएका अर्जेन्टाइन स्टार डिबाला पनि विश्वकपमा देखिने छैनन्। डिबालाले अक्टोबर ९ मा लिकेविरुद्धको खेलमा पेनाल्टी प्रहार गर्ने क्रमाम मांसपेशी च्यातेका थिए। यो वर्ष मैदानमा उत्रिन सक्दिन भन्ने थाहा भएपछि डिबाला भावविह्वल बनेको उनका प्रशिक्षक जोजे माउरिन्होले बताएका छन्। डिबालाले एउटा विश्वकपको संस्करणबाहेक सम्भवः अन्तिम पटक लियोनेल मेसीसँग अन्तर्राष्ट्रिय मञ्चमा खेल्ने मौका पनि गुमाउने छन्। ४ मोहम्मद सालाह (इजिप्ट) छनोट चरणको प्ले अफमा सेनेगलसँग पेनाल्टी सुटआउटमा पराजित भएपछि लिभरपुलका स्टार फरवार्ड सालाहको टिम इजिप्ट विश्वपमा छनोट हुन सकेन। सालाह नै पेनाल्टीमा चुक्दा लिभरपुलका पूर्व सहकर्मी सडियो मानेले निर्णायक गोल गर्दै सेनेगललाई विश्वकपमा पुर्याएका थिए। पेनाल्टी किक प्रहार गर्ने बेलामा सालाहको आँखामा समर्थकले लेजर लाइट लगाउँदा त्यो खेल विवादको चरमोत्कर्षमा पुगेको थियो। अन्ततः अनेक विवादका बाबजुद सेनेगलले विश्वकप यात्रा तय गर्यो। जसको अर्थ कतारमा सुन्दर मुस्कानसहित सालाहको उत्साहजनक आक्रामक शैलीको कमी रहनेछ। ५ लुइस डियाज (कोलम्बिया) कोलम्बियाको कमजोर विश्वकप छनोट यात्राकै कारण कतारमा राडामेल फाल्काओ, हामेस रोडरिग्वेज, जुवा क्वाड्राडो र सुपरस्टर बन्ने बाटोमा रहेका लुइस डियाज देखिने छैनन्। पोर्टोबाट गत जनवरीमा लिभरपुल पुगेका डियाजले विश्वभरका फुटबलप्रेमीलाई आफूतिर आकर्षित गरेका छन्। तर, फेरि एक पटक आफ्नो अविश्वसनीय क्षमता प्रदर्शन गरेर समर्थकको मन जित्नका लागि सबैभन्दा ठूलो मञ्चमा उनी हुने छैनन्। कोन्मेबोल छनोटमा धेरै बराबरीमा अल्झिएको कोलम्बियाले ब्राजिलले गरेका ४० गोलको तुलनामा अत्यन्तै कम २० गोल मात्रै गरेको थियो। जसका कारण प्ले अफसम्म पनि यात्रा तय गर्न कोलम्बिया असफल रहँदा डियाजले पनि ठूलो मौका गुमाए। ६ भिक्टोर ओसिमेन (नाइजेरिया) एफकोनको समूह चरणमा चार गोल गरेका नेपोलीका स्टार फरवार्ड भिक्टोरका लागि सबथोक ठीक भइरहेको थियो। तर, चौथो खेलमा घानाविरुद्ध कुमासीमा गोल गर्न नसक्नु नै नाइजेरियाका लागि दुर्भाग्यशाली सावित भयो। घानाविरुद्ध घरेलु मैदानमा भएको खेल ११ गोलको बराबरीमा सकिए पनि अवे गोलमा नाइजेरिया पछाडि पर्यो। त्यो नै नाइजेरियाको विश्वकप यात्रामा सबैभन्दा ठूलो असफलताका रुपमा सावित भयो। आस गरिएका भिक्टोरको पनि जोर नचलेपछि उनले सामाजिब सञ्जालमा समर्थकसँग माफी मागेका थिए। भर्खरै, २३ वर्ष लागेका भिक्टोरले आगामी दिनमा अफ्रिकी सुपर इगल्सलाई फुटबलको सबैभन्दा ठूलो मञ्चसम्म डोर्याउन सक्छन्। ७ मार्टिन ओडेगार्ड (नर्वे) ओडेगार्ड १६ वर्षको उमेरमै स्पेनिस महारथी रियाल मड्रिड पुगेका थिए। तर, टोनी क्रुस र लुका मोड्रिचको मिडफिल्डको मोनोपोली तोड्न नसकेका नर्वेजियन युवा स्टारले नयाँ घरको रुपमा आर्सनल पाए। जारी सिजन आर्सनल प्रिमियर लिगको शीर्ष स्थानमा रहँदा टिमका प्रमुखमध्ये एक शक्ति हुन्, कप्तान ओडेगार्ड। सुरुआती आठ खेलमा तीन गोल र एक असिस्ट गरेका ओडेगार्ड पनि कतारमा हुनेछैनन्। जिनेदिन जिदानको जस्तो फर्स्ट टच र पिर्लोको जस्तो नजर भएका ओडेगार्डलाई पनि विश्व फुटबलको सबैभन्दा ठूलो मञ्चमा यसपाली देख्न पाइनेछैन्। यद्यपि, २३ वर्षीय ओडेगार्डसँगै हालान्डको उदयले नर्वेजियन समर्थक यो मञ्चमा नर्वे छिट्टै पुग्नेमा विश्वस्त छन्। ८ रियाड माहरेज (अल्जेरिया) अल्जेरियन जादुगर रियाड माहरेजले सन् २०१४ मा ब्राजिलमा भएको विश्वकप खेलेका थिए। त्यसयता २०१८ र २०२२ मा लगातार उनको मुलुक छनोट हुन सकेन। जसका कारण म्यानचेस्टर सिटीका सुपरस्टार माहरेजको जादू फुटबल समर्थकले कतारमा देख्न पाउनेछैनन्। अफ्रिी छनोटमा बुर्किना फासोभन्दा अगाडि रहेर समूह विजेता बन्दा माहरेजले पाँच गोल गरेका थिए। प्ले अफको पहिलो लेगमा क्यामरुनलाई १० ले पराजित गरेको अल्जेरिया सम्भवतः कतार जानेमा विश्वस्त थियो। तर, दोस्रो लेगमा २१ को जित निकाल्दै क्यामरुनले बाजी पल्टायो। जसको फलस्वरुप अग्रता जोगाउन नसक्दा अल्जेरियाले कतारको टिकट पाएन। अल्जेरियन कप्तानको विश्वभरका र विशेष गरी मध्यपूर्वका फुटबल समर्थकले कमी महसुस गर्नेछन्। ९ जियानलुइजी डोनुरुम्मा (इटाली) अन्तिममा भए पनि अन्य स्टारभन्दा कमजोर होइनन्, डोनुरुम्मा। वेम्ब्लीमा घरेलु टिमलाई पेनाल्टी सुटआउटमा पराजित गरेर गत वर्ष इटालीले विश्वकप जित्दाका नायक हुन्, डोनुरुम्मा। तर, विश्वकपको टिकट भने डोनुरुम्माको पञ्जाबाट चिप्लियो। पीएसजीका स्टार मार्को भेराटी जस्ता खेलाडीले भरिएको इटालियन टिम युरोपेली छनोटमा स्वीटजरल्यान्डभन्दा समूहमा पछाडि परेको थियो। जसको अर्थ प्लेअफ सेमिफाइनलमा नर्थ मेसिडोनियासँग खेल्नु पर्यो। कमजोर आँकिएको नर्थ मेसिडोनियाले सेमिफाइनलमै हराइदिएपछि इटाली लगातार दोस्रो पटक विश्वकपमा छनोट हुनबाट वञ्चित रह्यो। जसको अर्थ कतारमा डोनुरुम्माको जादू देख्नबाट समर्थक वञ्चित रहनेछन्।"
तनहुँमा आगो ताप्ने क्रममा पोलेर बालकको मृत्यु,"भिमाद : तनहुँको भिमाद नगरपालिका७, अर्चलेमा आगो ताप्नेक्रममा एकजना बालकाको मृत्यु भएको छ । भान्सा कोठामा आगोले अचानक पोल्दा ९ वर्षीय सुभाष थापा घाइते भएका थिए । उनको शरीरका विभिन्न भागमा पोलेको र उपचारका लागि तत्कालै पश्चिमाञ्चल अस्पताल पोखरा लगेको थियो । सुभाषको उपचारकै क्रममा बुधबार राति १२ बजे मृत्युको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । प्रहरीका अनुसार घट्नाबारे थप अनुसन्धान भइरहेको छ ।"
चुच्चे नक्सा जारी गर्दा प्रतिगमनकारीको आरोप लाग्छ भने त्यो स्विकार्छौं,"रामेछाप : नेकपा एमालेका बागमती प्रदेशका समानुपातिक उम्मेदवार आनन्दकुमार श्रेष्ठले एमालेले देश र जनताको पक्षमा काम गर्दा प्रतिगमनको उपमा पाएको बताएका छन्। बिहीबार गोकुलगंगा गाउँपालिका३ रस्नालुमा आयोजना गरेको चुनावी कार्यक्रममा बोल्दै श्रेष्ठले सार्वभौमसत्तालाई जोगाइराख्न सबै नेपाली एकजुट भएर लाग्नु पर्ने बताएका हुन्। चुच्चे नक्सा जारी गर्दा प्रतिगमनकारी भइन्छ भने त्यो भारी बोक्न तयार छौँश्रेष्ठले भने,राष्ट्रिय स्वाधीनता, स्वाभिमान, विकास र समृद्धिको पक्षमा काम गर्दा प्रतिगमनकारीको आरोप लाग्छ भने त्यो स्विकार्न तयार छौँ। एमालेले नेपालको गुमेको भूमि फिर्ता ल्याउन चुच्चे नक्सा जारी गरेको, पछाडि पारिएका नागरिकलाई मूल धारमा ल्याउनको लागि प्रयत्न गरेको, समृद्ध नेपाल सुखी नेपालीको आधार निर्माण गरेको श्रेष्ठले स्पष्ट पारे। श्रेष्ठले नेकपा एमाले राष्ट्रको प्रमुख शक्ति भएको पुन पुष्टि भएको बताए। यो चुनाव केवल एक भोटको लागि मात्र होइन, जनतालाई सचेत गराउँदै उनीहरूको मन जितेर सरकार बनाउने गरी हामी आएका छौँ, उनले थपे,नेकपा एमालेले मात्र यो निर्वाचनमा देशभरी उम्मेदवार खडा गरेको छ, अन्य पार्टीले देशभरि उम्मेदवार खडा गर्न सकेका छैनन्, त्यसैले एमाले मात्र नेपालको राष्ट्रिय पार्टी हो। माओवादी अध्यक्ष प्रचण्ड बाम आन्दोलनलाई धरापमा पारेर कांग्रेससँग लागेको उनको भनाई छ । वामपन्थी आन्दोलनलाई धोका दिएर प्रचण्ड भारतीय दलालसँग मिल्न पुगेको उनले टिप्पणी गरे । श्रेष्ठले भने, हामीले कम्युनिष्ट आन्दोलनलाई बलियो बनाउन चाह्यौँ तर प्रचण्ड त्यसलाई ध्वस्त पारेर कांग्रेसको पोल्टोमा पुग्नुभयो रामेछापमा एमालेबाट प्रतिनिधि सभामा कैलाश ढुंगेल, प्रदेश सभा निर्वाचन क्षेत्र नम्बर १ मा शान्ति पौडेल र २ नम्बरमा मिलन घिसिङ उम्मेदवार रहेका छन्।"
"प्राकृतिक गठबन्धन हो, प्रचण्ड बहुमत आउँछ","एकीकृत समाजवादीका अध्यक्ष माधवकुमार नेपाल कम्युनिस्ट पार्टीलाई जोगाउन र क्रान्तिकारीकरण गर्नकै लागि एमालेबाट विद्रोह गरेको बताउँछन्। केपी ओली कम्युनिस्ट पार्टी र आन्दोलनलाई समाप्त पार्ने दिशामा छन्, नेपाल भन्छन्, आकारमा सानो ठूलो भएर केही हुँदैन। विचार र सिद्धान्त सही हुनुपर्छ। निर्वाचन, सत्तासमीकरण र समसामयिक राजनीतिबारे अन्नपूर्ण पोस्ट्का नरेन्द्र साउद र राजकरण महतोले नेपालसँग गरेको कुराकानी : ठूलो पार्टीको नेता भएर चुनाव हाँक्दा र अहिलेमा केही फरक महसुस गर्नुभएको छ ? जीवन संघर्ष हो, संघर्ष नै जीवन हो। संघर्षको दौरान धेरै उतारचढाव हुन्छन्। कम्युनिस्ट पार्टीको स्थापना गर्ने पुष्पलाल हुन्। पुष्पलालको जीवनमा पनि यस्ता उतारचढाव आएका थिए। नेतृत्वमा जब केसरजंग रायमाझी पुगे, कम्युनिस्ट पार्टीको चरित्र सबै समाप्त पारे। र, दरबारको पोल्टामा कम्युनिस्ट पार्टी पुर्याए। त्यसविरुद्ध पुष्पलालले विद्रोह गर्नुपर्यो। अर्को पार्टी बनाउनुपर्यो। कम्युनिस्ट आन्दोलनको रक्षा गर्दै नयाँ उचाइमा पुर्याउने अभियानमा जुट्नुपर्यो। रूसी क्रान्तिको सन्दर्भमा पनि यस्ता घटना भएका थिए। हिजो तपाईंको दायाँबायाँ एमालेका टन्न नेता हुन्थे। त्यसको अभाव महसुस हुन्छ होला नि ! अहिले पनि पार्टीमा नेताहरू टन्नै हुनुहुन्छ। कार्यकर्ता र जनता पनि टन्नै छन्। मुख्य कुरा के भने, पुरानो समयदेखि काम गरेका नेताहरू को कता छन् ?। २०३२ सालमा कोर्डिनेसन केन्द्र बनाउने आठ जना थियौं। दुई जनाले सुरुमै राजनीति छोड्नुभयो। एक जना इन्डियाको हुनुहुन्थ्यो, उतै जानुभयो। बाँकी पाँच जना थियौं। कोर्डिनेसनको स्थापना गर्ने मूल नेता सीपी मैनाली हुनुहुन्थ्यो, उहाँले हामीलाई बीचैमा छोडेर जानुभयो। बाँकी रह्यौं, चार जना। म, झलनाथजी र मुकुन्द न्यौपाने एकीकृत समाजवादीमा छौं। अर्को एक जना अमृत बोहरा हो। उहाँ एमालेमा कत्तिको सन्तुष्ट हुनुहुन्छ ? उहाँले नै थाहा पाउने कुरा भयो। संस्थापक नेताहरू सबै ओलीसँग रुष्ट हुनुको कारण ? कोर्डिनेसन केन्द्रका संस्थापक नेताहरू कोही पनि केपी ओलीको रवैयासँग सन्तुष्ट हुनुहुन्न। सिद्धान्तनिष्ट व्यक्तिहरू कोही पनि सन्तुष्ट भएको पाइँदैन। इमान्दार र संघर्षको मैदानमा उत्रिएका निष्ठावान व्यक्तिहरू उहाँको साथमा छैनन्। केही समयसम्म त्यहाँ टाँसिएलान। तर, घनश्याम भुसालले किन विद्रोह गर्नुपर्यो ? पार्टीमा भीम रावलले पिल्सिएर बस्नुपर्ने अवस्था छ। त्यसैकारण, अरू नेताहरू पनि असन्तुष्टि जनाउँदै पार्टीबाट निस्किराख्नु भएको छ। गुल्मीका शेषकान्त गौतम भर्खरै एमाले छोडेर हाम्रो पार्टीमा आउनुभयो। यो स्थितिले के बताउँछ भने राजनीतिमा धैर्यता राख्नुपर्छ। धैर्यतासहित असल नियत, सिद्धान्त र आदर्श छ भने अवश्य जित हुन्छ। अन्त्यमा जित हुने भनेकै सत्य र न्यायको हो। पार्टीको आकारले त फरक पार्छ नि ? सोभियत संघको कम्युनिस्ट पार्टीको इतिहास हेरौ न। आकारमा ठूलो भएर के भयो त ? अवसरवादी नेताको कब्जामा त्यहाँको पार्टी पर्दा के हालत भयो ? चाहे गोर्भाचोभ हुन् वा बोरिस येल्तसिन हुन्। उनीहरूले पार्टी मात्रै सिध्याएनन्, सोभियत संघलाई नै टुक्राटुक्रा बनाइदिए। त्यसैले आकार मात्रै ठूलो भएर हुँदैन, विचारले ठूलो हुनुपर्छ। विचार ठीक छ कि छैन ? आन्दोलनले आफ्नो गन्तव्यतर्फको यात्रा गरिरहेको छ कि, बाटो बिराएको छ ? अवसरवादी बाटोमा छ कि ? कतै समर्पणवादी बाटोमा गएको छ ? यो कुराको ठीकठीक विश्लेषण गर्न सक्नुपर्छ। आफैंले जन्माएको पार्टी छोडेर हिँड्दा पक्कै पनि राम्रो लागेको छैन। तर, विद्रोह एउटा बाध्यता हुँदो रहेछ। केपी ओली कम्युनिस्ट पार्टी र आन्दोलनलाई समाप्त पार्ने दिशामा छन्। उनीबाट कम्युनिस्ट आन्दोलनको रक्षा हुन सक्दैन। देशको हितको पनि रक्षा हुन सक्दैन। उनले देशलाई विदेशी सामु समर्पणको बाटोमा लिएर गएका छन्। आत्मसमर्पणको यात्रा अबलम्बन गरेका छन्। उनले लिएका विदेश नीतिहरू देशको हित विरुद्धमा छन्। व्यक्तिवाद हावी छ। गफको ठूल्ठूला पुलिन्दा बाँध्ने, आकाश पाताल जोड्ने कुरा गर्नेबाहेक केही गतिलो काम गरेका छैनन्। दुईतिहाइको त्यो कम्युनिस्ट सरकारले पनि जनअपेक्षाअनुसार काम त गर्न सकेन नि ? कम्युनिस्ट पार्टीको झन्डै दुईतिहाइ बहुमत नजिकको सरकार थियो। पार्टीमा अनुभवी मात्र होइन, योग्यता, क्षमता भएका थुप्रै नेता थियौं। त्यतिबेला सबैको योग्यता र क्षमताको सदुपयोग गरेर मुलुकलाई अघि बढाउने सोच बनाएको भए अर्को पाँच वर्ष पनि कम्युनिस्ट नेतृत्वकै सरकार बन्थ्यो। ०५१ सालमा ९ महिने अल्पमतको सरकार बनायौं। त्यसले युगयुगसम्म सम्झिने काम गर्यो। त्यसैगरि ०६६०६७ मा म प्रधानमन्त्री हुँदा देशलाई समृद्धि र विकासतर्फ लैजाने महत्वपूर्ण र ऐतिहासिक काम भए। त्यतिखेर नै हो, नेपालले आफ्नो जलविद्युत् आफंै उत्पादन गर्न सक्छ भन्ने प्रमाणित गर्न सफल भएको। पुष्पलालले पनि बिद्रोह गर्नुपरेको थियो। रूसी क्रान्तिको सन्दर्भमा पनि यस्ता घटना भएका थिए। कोर्डिनेसन केन्द्रको स्थापना गर्ने म, झलनाथजी र मुकुन्द न्यौपाने एकीकृत समाजवादीमा छौं। घनश्याम भुसालले किन बिद्रोह गर्नुपर्यो ? पार्टीमा भीम रावलले पिल्सिएर बस्नुपर्ने अवस्था छ। आकारमा ठूलो भएर के भयो त ? अवसरवादी नेताको कब्जामा पर्दा सोभियत कम्युनिस्ट पार्टी सिद्धिएको थियो। ओलीमा व्यत्तिावाद हावी छ। गफको ठूल्ठूला पुलिन्दा बाँध्ने र आकाश पाताल जोड्ने कुरा गर्नेबाहेक केही गतिलो काम गरेका छैनन्। स्वदेशको पुँजी, यहीँको श्रम र सीपबाट ठूल्ठूला जलविद्युत् आयोजना बनाउन सकिन्छ भनेर अपर तामाकोसीको शुरुवात गरेका थियौं। फास्ट ट्रयाक र निजगढ विमानस्थलको निरीक्षण गरेको छु। यी मेरा ड्रिम प्रोजेक्ट हुन्। केपी ओलीमा म पार्टीभन्दा माथि हुँ, भन्ने अहंकार र दम्भ थियो। कम्युनिस्ट पार्टीमा त्यो चल्दैन। उहाँको संविधान विरोधी कामलाई हामीले समर्थन गर्नुपथ्र्यो ? हामी आदेशका पालक मात्रै हौं त ? प्रचण्डलाई अध्यक्ष कसले बनाएको थियो ? मैले कि केपी ओलीले ? प्रचण्डलाई मैले पार्टी सुम्पिन खोज्यो भन्न सुहाउँछ ? त्यसबेला सत्ताको घोडाबाट मात्रै होइन्, सत्तााको हात्ताीमा चढेकालाई तल झार्ने कुरा कम चुनौतीको थियो ? गिरिजाप्रसाद कोइरालाले मेरो सम्मान गर्नुहुन्थ्यो। केपी ओली हेर्नुहोस् त, कस्तो मान्छे ? गणतन्त्र विरोधीलाई मैले नै गणतन्त्र आइसकेपछि उपप्रधानमन्त्री बनाइ दिएको होइन। यो गठबन्धन नबनेको भए संविधान सिद्धिसक्थ्यो, गणतन्त्र जोखिममा परिसक्थ्यो। ओलीले बनाएको गठबन्धन राजा आऊ, देश बचाऊ भन्ने र देशलाई बिखण्ड गर्न चाहनेहरूको गठबन्धन हो। संख्याको हिसाबले चौथो हुन्छौं, राजनीतिक भूमिकाको हिसाबले प्रबल भूमिकामा हुनेछौं। चुनावपछि कांग्रेस, माओवादी र एकीकृत समाजवादीबाटै प्रधानमन्त्री बन्ने हो। परिस्थितिले के हुन्छ, हेरौन। स्वदेशको पुँजी, यहीको श्रम, सीपबाट ठूल्ठूला जलविद्युत् आयोजना बनाउन सकिन्छ भन्ने सुरुवात अपर तामाकोसीबाट गरेका थियौं। माओवादीलाई शान्ति प्रक्रियामा ल्याउने काम असम्भव जस्तै ठानिएको थियो। सम्भव तुल्याइयो। जनता आवास कार्यक्रमको सुरुवात गरियो। राजर्षि जनक, मध्यपश्चिम र सुदूरपश्चिम विश्वविद्यालय मेरै पालामा स्थापना भए। विभिन्न मेडिकल कलेजहरू खुले। शिक्षा, स्वास्थ्य र सीप विकासका लागि पोलिटेक्निकल इन्स्टिच्युटको बिस्तार भए। दलित र मधेसी समुदायका छोराछोरीहरूलाई पढाउन नर्सिङ कलेज स्थापना गर्ने काम भए। हुलाकी राजमार्गदेखि निजगढ विमानस्थलको कामलाई अघि बढायौं। काठमाडौंदेखि निजगढसम्म फास्ट ट्रयाकको शिलान्यास मेरै पालामा भयो। पोखरा होस् वा लुम्बिनी अन्तर्राष्ट्रिय विमानस्थल निर्माणका लागि मैलै नै भूमिका खेले। मध्यपहाडी राजमार्गमा १० ठूला स्मार्ट सिटी निर्माण गर्ने काम सुरुवात भयो। एमाले अध्यक्ष ओलीलाई गाली गर्नेबाहेक तपाईंसँग एजेन्डा छैनन् भन्ने आरोप छ नि ? केपी ओलीले हावादारी कुरा गर्नेबाहेक अरू के जान्नुभएको छ ? पानी जहाज चलाउने रे ! अहिले पानी जहाज कम्पनी खडा गर्ने स्थित छ ? पानी जहाज कम्पनी कतिखेर खडा गर्नुपर्छ भन्ने कुराको कुनै ज्ञान छ ? लगानी र मुनाफाको राम्रो हिसाब किताब नगरी हावा कुरा गर्ने ? जस्तो कि, भाडाको गाडी प्रयोग गर्दा १ लाख लाग्ने र निजी गाडीको प्रयोग दर्ता ५ लाख खर्च हुन्छ भने कुन गाडी प्रयोग गर्नुपर्छ ? त्यस्तो बेला सबैले भाडाको गाडी प्रयोग गर्छन् नि ! कुनै बेला भाडाको गाडी महँगो र निजी सस्तो पर्ने भयो भने निजी प्रयोग गर्नुपर्ने हुन्छ। राज्यले गर्ने पनि त्यही हो। पानी जहाज कम्पनी त्यो हो ? कुन कामले प्राथमिकता पाउनुपर्छ भन्ने कुरामा (ओली) लाई कुनै मतलव नै छैन। निजगढमा अन्तर्राष्ट्रिय विमान स्थलको केही पनि काम गरेनन्। फास्ट ट्रयाकको कामलाई गति नै दिएनन्। लुम्बिनी विकासको त्यत्रो परियोजना थियो। यी सबै कुरामा ध्यानै दिएनन्। अनि दुई चारवटा खुत्रुके काम गरेर मैले यस्तो गरे, उस्तो गरे भन्न पाइन्छ ? एउटै पार्टीमा हुँदा त तपाईंहरूले पनि झक्झक्याउन सक्नुहुन्थ्यो नि ? नारायणहिटी दरबारलाई भयंकर ठूलो म्युजियम बनाऔ भनेर मैले कति पटक भने। नेपालको चारपाँच हजार वर्षको इतिहास, संस्कृति, कला र ऐतिहासिकता त्यहाँ झल्किन पाओस भन्ने मेरो सोच र योजना थियो। त्यहाँ रामापिथिकसको पालाको मान्छेको जुन पाइला दाङमा पाइएको छ, त्यो चिजको अवशेष राखियोस। प्रचण्डलाई अध्यक्ष कसले बनाएको थियो ? मैले कि केपी ओलीले ? केपी ओलीको चाहना त माधव नेपाल कहिल्यै पनि अध्यक्ष नहोस् भन्ने थियो। प्रचण्डलाई प्यारो ठानेर हामी दुई पाइलटले हाँकिरहेका छौं भनेर गफ दिएको होइन। अनि, प्रचण्डलाई मैले पार्टी सुम्पिन खोज्यो भन्न सुहाउँछ ? बोल्नुभन्दा पहिला त लाज मान्नु पर्यो नि ! गोपालवंशी शासकदेखि गणतन्त्रसम्मका इतिहास, संस्कृति र ऐतिहासिकता हेर्न पाइयोस। जम्मै राजाहरूको जन्मदेखि मृत्युसम्मका एकएक ऐतिहासिक पक्षहरू नारायणाहिटीमा राखिएको भए किताब पढ्नै पर्दैनथ्यो, हेरेरै थाहा पाइन्थ्यो। त्यसो गरेको भए विश्वका पर्यटकहरू नेपाल बुझ्न आउँथे। त्यो बनाऔंन भन्दाभन्दा म थाकेँ। किन नमानेको भन्दा माधव नेपालले विचार ल्याएको हुनाले रे। त्यस्तो पनि हुन्छ ? निजगढ विमानस्थल निर्माणका विषयमा म कराउँदै गए। केपी ओलीले कहिल्यै सुनेनन्। फास्ट ट्रयाक र निजगढ अन्तर्राष्ट्रिय विमानस्थलको काम अघि बढेन नि ? धेरैपटक फास्ट ट्रयाक र निजगढ विमानस्थलको निरीक्षण गरेको छु। यी मेरा ड्रिम प्रोजेक्ट हुन्। निजगढ अन्तर्राष्ट्रिय विमानस्थल त गेमचेन्जर प्रोजेक्ट हो। तत्कालीन प्रधानमन्त्री केपी ओलीले किन नमान्नु भएको होला ? मैले पर्यटन र जलविद्युत्लाई इन्जिन अफ ग्रोथ भन्छु। विकासका लागि यी इन्जिन हुन्। नयाँनयाँ इनोभेसन गर्ने र प्रत्येक कामको अनुगमन गर्ने प्रणालीलाई बलियो बनाउने कुरा त गर्न सकिन्थ्यो। पाँच वर्षे स्थायी सरकारका लागि त्यो राम्रो अवसर थियो। त्यसमा मेरो र प्रचण्डजीको पनि समर्थन थियो। पार्टीका अरू नेताहरूको पनि समर्थन थियो। तर, केपी ओलीलाई एजेन्डासँग मतलब थिएन। म हुँ, म सर्वज्ञानी हुँ। सबैथोक मै मात्र हुँ (आईएम अल इन अल भन्ने थियो। म पार्टीभन्दा माथि हुँ, भन्ने अहंकार र दम्भ थियो। कम्युनिस्ट पार्टीमा त्यो चल्दैन। यी विषयमा पार्टीमा छलफल गरेर समाधान निकाल्न सकिन्थ्यो होला नि ? त्यतिबेला उहाँ (केपी ओली) बैठकै नबोलाउने। बैठकमै नआउने। हामी बैठक बसिरहेका थियौं। बैठक छोडेर प्रतिनिधिसभा भंग गर्ने मान्छे उहाँ होइन् ? उहाँले भ्रष्टाचारलाई मात्रै प्रोत्साहन दिनुभयो। प्राइभेट कम्पनीहरूलाई पोस्ने र पूरै देशका कम्पनीहरूलाई बर्बाद बनाउने काम गरेको होइन ? एसम्यान र आफ्ना चेलचपेटी पोस्ने मात्रै काम गर्नुभयो। लुट्न सके लुट भन्ने खालको काम गर्नुभयो। त्यस्तो प्रवृत्तिका मान्छेले हामीमाथि आरोप लगाउने ? अनि, हामीले काम गर्न नदिएको कि, गर्न नसकेको ? भन्न सक्नुपर्यो नि ! त्यो बेला तपाईं र प्रचण्डसँग पार्टीको बहुमत थियो। पार्टी नफुटाएर ओलीलाई महाधिवेशनमा लगेर पाखा लगाउन सकिन्थ्यो होला नि ! उहाँले प्रतिनिधिसभा भंग गरेपछि हामीले के गर्ने त ? उहाँको संविधान विरोधी कामलाई हामीले समर्थन गर्नुपथ्र्यो ? संविधानलाई मास्ने उहाँको कदमलाई साथ दिनुपथ्र्यो ? पार्टीको बैठक बसौंभन्दा नमान्ने। अनि, बालुवाटारको सचिवालय भवनमा हामी बैठक बसिरहेका छौं, त्यही निवासमा बसेर उहाँ षड्यन्त्रणको योजना बनाउँदै हुनुहुँदो रहेछ। अनि एक छिनमा त संसद् भंग भइसक्यो भन्ने खबर आउँछ। हामी आदेशका पालक मात्रै हौं त ? उहाँको एक्लौटी हैकम चल्नुपर्ने हो ? जो राणा, पञ्चायती तानासाह, र ज्ञानेन्द्रको शासनसँग लडे, कम्युनिस्ट पार्टीको नेता तानासाह भयो भनेर सहज रूपमा स्वीकार गर्नुपथ्र्यो र ? असंवैधानिक र गलत काम गरेपछि उहाँलाई स्पष्टीकरण सोध्नुपथ्र्यो कि पर्दैनथ्यो ? अनि, स्पष्टीकरणको जवाफ नदिएपछि पार्टीपंक्तिबाट कारबाही गर्नुपथ्र्यो कि पर्दैनथ्यो ? त्यो बेला निर्वाचन आयोगलाई पार्टीका तर्फबाट चिठी लेख्यौं। आयोगले त्यसअनुसार निर्णय गरिदिएको हुन्थ्यो भने पनि कम्युनिस्ट पार्टी बच्थ्यो। दुईतिहाइ बहुमत हामीसँग रहन्थ्यो। प्रचण्डलाई पार्टी बुझाउन खोज्नुभएको आरोप तपाईंमाथि थियो नि ? प्रचण्डलाई अध्यक्ष कसले बनाएको थियो ? मैले कि केपी ओलीले ? केपी ओलीको चाहना त माधव नेपाल कहिल्यै पनि अध्यक्ष नहोस् भन्ने थियो। प्रचण्डलाई प्यारो ठानेर हामी दुई पाइलटले हाँकिरहेका छौं भनेर गफ दिएको होइन। अनि, प्रचण्डलाई मैले पार्टी सुम्पिन खोज्यो भन्न सुहाउँछ ? बोल्नुभन्दा पहिला त लाज मान्नु पर्यो नि ! आलोपालो प्रधानमन्त्री हुने, पार्टी अध्यक्षमा पनि आलोपालो नेतृत्व गरौं भनेर केपी ओलीले सहमति गरेको होइन् ? हामीसँग सोधेर त्यस्तो सहमति गरेको थियो र ? गोप्य कागजमा सही गरेको होइन् ? प्रचण्डजी गलत कुराको बिरुद्धमा जुध्नु भयो। बिना कारण मैले उहाँलाई पन्छाउनु पर्ने ? के अपराध भएको थियो र ? ओली कस्तो पार्टी अध्यक्ष हो ? महाधिवेशनबिनै ४ सय ४१ जनाको केन्द्रीय कमिटीलाई ५ सय ५६ को बनाइदिने ? ५ सय ५६ ले नपुगेर १ हजार ५ सय १ जनाको बनाइदिने ? यस्तो तमासा कहीँ हुन्छ ? यस्तो त कुनै निजी कम्पनीमा पनि हुँदैन। एमाले जन्माउनुभयो, हुर्काउनुभयो। त्यही पार्टी छोडेकोमा पश्चाताप महसुस गर्नुहुन्छ ? आफैंले जन्माएको पार्टी छोडेर हिँड्दा पक्कै पनि राम्रो लागेको छैन। तर, विद्रोह एउटा बाध्यता हुँदो रहेछ। मेरा सामु तीनवटा विकल्प थिए। पहिलो केपीको खुट्टा समात्नुपथ्र्यो। समर्पण गर्दै, हजुर भन्दै ढोका ढकढक्याउने, शिर निहुर्याएर बाबा भन्नुपथ्र्यो। माधव नेपालबाट त्यस्तो किमार्थ सम्भव थिएन। दोस्रो विकल्प थियो यो राजनीतिक जटिलता देखेर भाग्ने र गेरुबस्त्र लगाएर रुद्राक्षको माला जप्दै जंगलतिर जाने। त्यस्तो पलायन भएर जाने मान्छे म पक्कै होइन्। तेस्रो थियो, न्याय र सत्यको निम्ति चट्टानी अडानका साथ उभिने। जस्तोसुकै चुनौतीको सामना गर्ने र पार लाग्दैन कि भन्ने मान्छेलाई पार लगाएर देखाइदिने। त्यसबेला सत्ताको घोडाबाट मात्रै होइन्, सत्ताको हात्तिमा चढेकालाई तल झार्ने कुरा कम चुनौतीको थियो ? कम्युनिस्ट पार्टीलाई जोगाउन, रक्षा गर्न र क्रान्तिकारीकरण गर्नकै लागि मैले बिद्रोह गरेको हो। कम्युनिस्ट पार्टीहरूलाई एकताबद्ध बनाएर लैजान निरन्तर लागि रहन्छु। ओलीले किन त्यस्तो गर्नुभयो होला ? बरु, गिरिजाप्रसाद कोइरालाले मेरो सम्मान गर्नुहुन्थ्यो। उहाँले प्रधानमन्त्रीको अफर पनि गर्नुभयो। हुन त ०६२०६३ को जनआन्दोलन सफलतापछि मैले नै गिरिजाबाबुलाई प्रधानमन्त्रीको अफर गरेको थिएँ। जब कि त्यतिखेर पाँच दलीय गठबन्धनमा मलाई प्रधानमन्त्री बनाउने निर्णय थियो। तर, मैले नै गिरिजाबाबुलाई पहिलो प्रधानमन्त्री बनाऔं भनेँ। त्यसकारण पनि गिरिजाबाबुले गुन तिर्नुभएको होला। पछि, मलाई प्रधानमन्त्रीको अफर गर्नुभयो। संविधानसभा सदस्य बन्न दबाब दिनुभयो। मेरो योग्यता, खुबी र क्षमता भएर होला। प्रचण्डजीले पनि संविधानसभामा जान प्रस्ताव लिएर आउनुभयो। पार्टीभित्र झलनाथजी, ईश्वर पोखरेलले पनि दबाब दिनुभएको थियो। सिंगै पार्टी केन्द्रीय कमिटीले दबाब दियो। त्यसपछि मात्रै म संविधानसभा जान तयार भए। पछि संवैधानिक समितिको सभापति पनि भएँ। संविधान बनाउने काममा भूमिका खेले। ०४७ को संविधान, ०६३ को अन्तरिम संविधान र संविधानसभाबाट बनेको संविधानमा मेरो महत्वपूर्ण भूमिका रह्यो। केपी ओली हेर्नुहोस् त, कस्तो मान्छे हो ? उहाँसँग पैसा मागेको छु ? कुनै पद मागेको छु ? गणतन्त्र विरोधीलाई गणतन्त्र आइसकेपछि उपप्रधानमन्त्री बनाइदिएँ। समयसमयमा उहाँलाई माथि उठाउने काम गरेँ। तर, सुरुदेखि नै उहाँ मदन भण्डारी फाउन्डेसनको नाममा गुटबन्दी गर्दै हिँड्नुहुन्थ्यो। गुटबन्दी गरेर पार्टीलाई तहसनहस गर्ने काम मात्रै गर्नुहुन्थ्यो। केपी ओलीले त अन्याय गर्यो भन्नुहुन्छ। गठबन्धनमा न्याय भइरहेको छ ? यो गठबन्धनबारे गुनासो गर्ने समय होइन्। गठबन्धनको मूल्यांकन पछि गरौंला। समय अनुसार कुरा गर्नुपर्छ। मसानघाटमा गएको बेला गीत गाउनु हुँदैन। विवाहमा जाँदै गरेको बेला शोक मनाउनु हुँदैन। चुनावबाट गठबन्धनको नतिजा कस्तो आउने अनुमान छ ? गठबन्धनको प्रचण्ड बहुमत आउँछ। गठबन्धनको शानदार सफलता हुन्छ। यसको उद्देश्य पवित्र छ। यो प्राकृतिक गठबन्धन हो। अहिलेको आवश्यक्ता पनि हो। संविधानको रक्षा गरेको छ, गणतन्त्र जोगाएको छ। संघीयताको रक्षा गरेको छ। यो गठबन्धन नबनेको भए संविधान सिद्धिसक्थ्यो, गणतन्त्र जोखिममा परिसक्थ्यो। संघीयता धरासायी पार्ने स्थिति बनिसकेको हुन्थ्यो। एमालेले बनाएको गठबन्धनलाई कसरी बुझ्नुभएको छ ? त्यो त राजा आऊ, देश बचाऊ भन्ने र देशलाई बिखण्ड गर्न चाहनेहरूको गठबन्धन हो। उपेन्द्र यादवको पार्टी गठबन्धनमा नअटाउनुको कारण के थियो ? उपेन्द्र यादवजीका आफ्ना पीडा र वेदनाहरू होलान्। उहाँले आफ्नो हिसाबले सिट संख्याबारे माग गर्नुभएको होला। तर, मिलाउन गाह्रो हुन्छ। दाजुभाइबीचमा सम्पत्ति बाँडफाँड गर्दा त कति गाह्रो हुन्छ ? यो त अलगअलग पार्टीको बीचमा तालमेल गर्ने कुरा हो। कांग्रेसभित्र आफ्नै किसिमको समस्या छन्। माओवादीका पनि आफ्ना समस्या छन्। जसपा र एमालेको मिलनलाई कसरी बुझ्नुभएको छ ? उपेन्द्रजी प्रतिमेरो सद्भाव छ। उहाँ र हाम्रा पीडाबेदना उस्तैउस्तै हुन्। उहाँले मसँग पनि सेयर गर्नुभएको थियो। विभिन्न परिस्थितिको कारणले उहाँ जानुभएको होला। संविधान बचाउने आन्दोलनमा गठबन्धन स्वाभाविक होला। चुनावमा पनि गठबन्धन राम्रो हो र ? यो निर्वाचन प्रणालीले कुनै एउटा पार्टीको बहुमत आउने स्थिति देखिँदैन। ०७४ मा त्यति अनुकूल अवस्थामा पनि एमालेको एक्लो बहुमत आएन। अहिले पनि स्थिति त उही हो। संकटको बेलामा सँगै मिलेकाहरू चुनावमा पनि मिलेर जाऔं भन्ने प्रस्ताव आयो। अर्को पक्षले प्रतिगामी गठबन्धन गरेपछि हामीले अग्रगामी गठबन्धन गर्नु स्वाभाविक हुन्थ्यो। पश्चगामी बाटो हिँड्नेहरूका बिरुद्ध अग्रगामी बाटो हिँड्नेहरू मिलेर जाने कुरा स्वाभाविक हो। गठबन्धनका दलहरूको भोट ट्रान्सफर हुन्छ त ? त्यो कल्चर हामीले बसाल्नुपर्छ। इमान्दारिता देखाउनुपर्छ। कार्यकर्तालाई सिकाउनुपर्छ। त्यस्तो नगर्ने माथि कडाइका साथ कारबाही गर्नुपर्छ। चुनावमा तपाईंको पार्टीको पोजिसन कस्तो आउने अनुमान छ ? हाम्रो पार्टीको अवस्था धेरै ठूलो त हुँदैन। चौथो शक्ति हुन्छौं। संख्याको हिसाबले चौथो भए पनि राजनीतिक हिसाबले प्रबल भूमिकामा हुने छौं। गठबन्धनबाट चुनावपछिको प्रधानमन्त्री को हो ? मान्छेहरूले चुनावपछि गठबन्धनबाट प्रधानमन्त्री बन्नेमा तीन जना नेताको नाम लिने गर्छन्। कांग्रेस, माओवादी र एकीकृत समाजवादीबाट प्रधानमन्त्री हुने हो। अब बुझिहाल्नुभयो होला। परिस्थितिले के भन्छ ? त्यसको आधारमा हुन्छ। चुनावपछि एमालेसँग पार्टी एकता सम्भव छ ? संसारमा असम्भव कुरा केही छैन। यही रवैया भयो भने त अर्को संसारमा पनि सम्भव छैन। कस्तो रवैया ? कुसंस्कार। व्यक्तिवाद। अहंकार। दम्भ। निरंकुश प्रवृत्ति। गलत प्रवृत्तिलाई प्रोत्साहन।"
"भूमि आयोगलाई गठबन्धनले बेकामे बनायो, एमालेको सरकारले अगाडि बढाउँछ : पोखरेल","काठमाडौं : नेकपा एमालेका वरिष्ठ उपाध्यक्ष ईश्वर पोखरेलले गठबन्धनले भूमि आयोगलाई बेकामे बनाएर थन्क्याएको बताएका छन्। विभिन्न दलबाट एमाले प्रवेश गरेका नेता कार्यकर्तालाई सम्बोधन गर्दै पोखरेलले सुकुम्बासी समस्या समाधान गर्न एमाले सरकारले नै भूमि आयोग बनाएको तर गठबन्धनले बेकामे बनाएर थन्क्याएको बताएका हुन्। उनले अब एमालेको सरकार बनेपछि भूमि आयोगको काम अघि बढाउने प्रतिबद्धता जनाए। काठमाडौं क्षेत्र नम्बर ५ का उम्मेदवार पोखरेलले आर्थिक विकास र समृद्धि तथा सुशासनका लागि एमालेले चुनाव जित्नुपर्ने स्पष्ट पारे। पोखरेलले एमाले अध्यक्ष केपी ओली प्रधानमन्त्री हुँदा सातै वटा प्रदेशमा औद्योगिक क्षेत्र स्थापना गर्ने निर्णय भएको स्मरण गराए। पोखरेलले पूर्वपश्चिम राजमार्गलाई विस्तार गरेर तराईमधेशका २० वटा जिल्लाका सदरमुकाममा सडक सञ्जाल पुर्याउने निर्णय गरेको बताए। दैलेखमा ग्यास खानी उत्खनन्का लागि चिनियाँ विशेषज्ञ ल्याएर अध्ययन सुरु गरेको, नवलपरासीमा फलाम उत्पादनको काम सुरु भएको पनि पोखरेलको भनाई छ। एकै दिनमा १४ सय रणनीतिक महत्वका सडक शिलान्यास भयो। एकैदिनमा ३९६ वटा अस्पताल निर्माणको काम सुरु भयो। उनले भने,यो एमालेका नेता ओलीले गरेको हो। उहाँसँग देश बनाउने सपना छ। युवाहरु उत्पादनमुखी काममा लाग्नुपर्ने बताउँदै पोखरेलले रोजगारीका लागि उद्योगधन्दा खोल्नुपर्ने धारणा राखे। देउवाले चुच्चे नक्सा मेटाएर बुच्चे नक्सा बनाए अहिले गठबन्धन सरकारले केही काम गर्न नसकेको पोखरेलको आरोप छ। ओली प्रधानमन्त्री हुँदा भारतले अतिक्रमण गरेको भूमि फिर्ता ल्याउने प्रक्रिया सुरु भएको उल्लेख गर्दै उनले त्यसबेला सिङ्गो मुलुकलाई एकढिक्का बनाउने काम भएको बताए। तर अहिलेका प्रधानमन्त्री शेरबहादुर देउवाले चुच्चे नक्सा मेटाएर बुच्चे नक्सा बनाएको भन्दै निन्दा र भत्र्सना गरे। गठबन्धनका नेताहरुले चुच्चे नक्सा मेटाउन खोजेर देशद्रोही काम गरेको पोखरेलको आरोप छ। पोखरेलले भने,हामीले भनेका छौँ, यो चुच्चे नक्सा बनाउनुको अर्थ के हो भने, हाम्रो जमिन खोसियो, अतिक्रमण भयो, छिमेकीले हेप्यो। अब छिमेकीले अतिक्रमण गरेका भूमि फिर्ता लिनुपर्छ भनेर एमालेले भन्यो। पोखरेलले नागरिकता सम्बन्धमा विचार नपुर्याउने हो भने देश सिक्किम बन्न सक्ने बताए। उत्तरतिर चीन र दक्षिणतिर भारतले घेरेको छ। ति देशबाट दैनिक नेपाल आउने मान्छेलाई नागरिकता वितरण गर्न थालियो भने यो देश सिक्किम बन्छ। त्यसैले नागरिकता वितरणको कुरालाई ख्यालठट्टा गर्नु हुँदैन पोरखेलले भने। एमालेले छिमेकीसँग झगडा नगर्ने तर देशको स्वाधिनता र स्वतन्त्रता अलिकति पनि कमजोर हुन नदिने अडान रहेको स्पष्ट पारे। देश बचाउनका लागि आगामी निर्वाचनमा सूर्य चिन्हमा मतदान गर्नुपर्ने बताए। काठमाडौं निर्वाचन क्षेत्र नम्बर ५ का विभिन्न दलका नेता तथा कार्यकर्ता आज नेकपा एमालेका प्रवेश गरेका हुन्। उनीहरुलाई एमालेका वरिष्ठ उपाध्यक्ष तथा काठमाडौं क्षेत्र नम्बर ५ का उम्मेदवार पोखरेल र ५ (१) का प्रदेशसभा सदस्यका उम्मेदवार नारायण सिलवालले टिका लगाएर प्रवेश गराएका हुन्। प्रदेशसभा सदस्यका उम्मेदवार सिलवालले मुलुकको अग्रगतिका लागि एमाले सधैँ अग्रसर रहेको बताए। २०७४ सालको निर्वाचनमा आफू निर्वाचित भएपछि विकास निर्माण र सम्पदा संरक्षणका क्षेत्रमा उल्लेख्य काम गरेको सिलवालले स्मरण गराए। आगामी निर्वाचनमा एमालेले अध्यक्ष केपी ओलीलाई प्रधानमन्त्री बनाउने अभियानमा अघि बढेको सिलवालको भनाई छ। सूर्य चिन्हमा मतदान गरेर एमालेलाई विजयी गराउने अभियानमा लाग्न सिलवालले आग्रह गरेका छन्।"
भूकम्पको उच्च जोखिममा पश्चिम,"सुर्खेतनेपालगन्ज : डोटीमा बुधबार बिहान भूकम्पले घर भत्किँदा ६ जनाको मृत्यु भयो। ७ जना घाइते भए। खप्तड राष्ट्रिय निकुञ्ज क्षेत्र केन्द्रबिन्दु बनाएर मध्यराति २ः१२ मिनेटमा गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण नेपाल पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूगर्भ विज्ञहरूले पनि अब कुनै पनि बेला नेपालको कर्णाली र सुदूरपश्चिम क्षेत्रमा भूकम्पको ठूलो धक्का आउन सक्ने जोखिम कायमै रहेको बताएका छन्। मुख्य गरी भारतीय र तिब्बतीयन प्लेटबीचको घर्षणका कारण नेपाल भूकम्पको उच्च जोखिममा छ। त्यसमा पनि लामो समयदेखि नेपालको पश्चिम क्षेत्रमा ठूलो भूकम्प नगएकाले पनि अब ठूलो धक्का आउने अनुमान गरेका छन्। पश्चिम नेपाल सधैं भूकम्प जान सक्ने क्षेत्र हो। सन् १५०५ देखि सन् २०२२ सम्म यो क्षेत्रमा ठूलो भूकम्प गएको छैन। त्यसैले पनि यो क्षेत्रमा सधैं खतरा नै खतरा छ, इन्जिनियरिङ भूगर्भविद् डारञ्जनकुमार दाहाल भन्छन्, आजको भूकम्प यो क्षेत्रमा भूकम्पीय जोखिम छ भन्ने संकेत हो। यो क्षेत्र खतरामा छ। भूकम्पीय त्रासदी यस क्षेत्रमा डरलाग्दो छ भनेर सिकाएर गएको छ। अब हामीले विचार पुर्याउनुपर्छ। नेपालको पूर्वीक्षेत्र र भारत आसपासमा सन् १९३४ र नेपालको मध्यभागमा सन् २०१५ मा गोरखा केन्द्रबिन्दु भएर भूकम्प गइसकेको छ। नेपालको पूर्वी भाग र मध्यभागमा ठूला भूकम्प गइसके प्राविधिक सहायक शर्मा भन्छन्, तर वर्षौंदेखि पश्चिम क्षेत्रमा ठूलो भूकम्प गएको छैन, यसकारण पनि अब नेपालको पश्चिम क्षेत्रमा ठूलो भूकम्पको धक्का आउने जोखिम छ। उनकाअनुसार यसअघि पश्चिम नेपालमा सन् १५०५ मा ठूलो भूकम्प गएको थियो। त्यसयता ठूला भूकम्पका धक्का पश्चिममा नआएकाले पनि जोखिम धेरै रहेको शर्माको भनाइ छ। पृथ्वीको गर्भमा दुइटा प्लेटबीच टकराव जारी छ। त्यही संघर्षका कारण पृथ्वीको गर्भमा शक्ति सञ्चित भएर बसेको छ, शर्माले भने, लामो समयसम्म पश्चिम नेपालमा ठूलो भूकम्प नगएका कारण त्यही सञ्चित भएको शक्ति कतिबेला विस्फोट हुन्छ भन्न सकिन्न। त्यही विस्फोटले अब कुनै पनि बेलामा ठूलो भूकम्प जाने सम्भावना छ। अब नेपालको गोरखादेखि पश्चिमतर्फ भारतको देहरादुनसम्म जोखिम रहेको उनको भनाइ छ। सन् १५०५ मा गएको थियो पश्चिम नेपालमा ठूलो भूकम्प ५१७ बर्षयता नेपालको पश्चिममा गएको छैन ठूलो भूकम्प भारतीय र तिब्बतीयन दुइटा प्लेटको टकराव जारी प्लेटको टकरावले सञ्चित भएको शत्तिा कुनै पनि बेला बिस्फोट हुनसक्ने विज्ञका अनुसार पृथ्वीको सतहमा कडा जमिन भएको स्थानभन्दा दबदबे अर्थात् कमजोर माटो भएको स्थानमा भूकम्पको जोखिम धेरै हुन्छ। नेपालको पश्चिम क्षेत्रमा गत असारमा विज्ञहरूले भूकम्पको जोखिमबारे अध्ययन गरेका थिए। यद्यपि त्यसको प्रतिवेदन आउन बाँकी छ। पेरिसका प्रोफेसर तथा भूकम्पविद् फेडरिक पेरियर र खानी तथा भूगर्भ विभागका प्राविधिक सहायक राजेश शर्माको टोली अध्यनका लागि दार्चुलाको तातोपानी क्षेत्रमा पुगेको थियो। प्रारम्भिक अध्ययनको क्रममा पेरियरले नेपालको पश्चिम क्षेत्रमा लामो समयसम्म ठूलो भूकम्प नगएकाले अब कुनै पनि बेलामा ठूलो भूकम्पको धक्का आउनसक्ने बताएका थिए। अध्ययनमा सहभागी शर्मा भन्छन्, अध्ययनको अन्तिम रिपोर्ट आउन बाँकी छ, तर पश्चिम क्षेत्रमा ठूलो भूकम्पको धक्का आउन सक्ने सम्भावनालाई नकार्न सकिन्न। उनका अनुसार उक्त अध्ययनको क्रममा महाकाली किनारको पानीको तापक्रम ६४ डिग्री पाइएको थियो। पानीको तापक्रम घटबढ हुनु, एकाएक बढ्नु र जमिनबाट ग्यास निस्केको खण्डमा भूकम्पको जोखिम बढी भएको अनुमान लगाउन सकिन्छ। भूकम्प मापन केन्द्रका अनुसार पछिल्ला वर्षहरूमा सुदूरपश्चिमका दार्चुला, बझाङ र डोटीलगायतका जिल्लामा केन्द्र भएर भूकम्पका ससाना धक्काहरू आउने गरेकाले पनि पश्चिम क्षेत्रमा भूकम्पको जोखिम कायमै भएकाले सचेत हुनुपर्ने विज्ञहरूले सुझाव छ। कर्णाली प्रदेश सरकारको आन्तरिक मामिला तथा कानुन मन्त्रालयको विपद् व्यवस्थापन शाखाले प्रदेशका उत्तरी जिल्ला भूकम्पीय बढी जोखिममा रहेको, दैलेख दोस्रो बढी र कालिकोट तेस्रो बढी जोखिममा रहेको जनाएको छ। मन्त्रालयले जारी गरेको एक सूचनामा ८६ म्याग्निच्युटको विनासकारी भूकम्प बिदाको दिन गएमा ७ हजार ९ सय ८, राति गएमा ११ हजार ५ सय ३० र कार्यालय समयमा गएमा ४ हजार ८ सय ९४ जना मानिसको मृत्यु हुने सूचना जारी गरेको छ। त्यसैगरी मध्यम खालको भूकम्प (७८ म्याग्निच्युट)को भूकम्प रुकुम पश्चिमलाई केन्द्रबिन्दु बनाएर जाँदा पनि कर्णाली प्रदेशमा एक सय जनाको ज्यान जाने र चार हजार जना घाइते हुने आंकलन गरेको छ। लुम्बिनी प्रदेशमा १ लाख ४६ हजार ६ सय १३, सुदूरपश्चिम प्रदेशमा ५२ हजार ६ सय ७२ र कर्णाली प्रदेशमा ४२ हजार २ सय ३८ घरमा क्षति हुने मन्त्रालयले जनाएको छ। विपद् विशेषज्ञ डा श्रीजनबहादुर मल्ल विश्वका भूकम्पीय जोखिम बढी भएका देशमा नेपाल ११औं नम्बरमा भए पनि भूकम्पबाट जोगिने पूर्वतयारीमा कमजोर रहेको बताउँछन्। पश्चिम नेपाल भूकम्पको उच्च जोखिममा रहे पनि यो क्षेत्रका भूकम्प प्रतिरोधी संरचनाको अभाव रहेको अनुभव सुनाउँछन्। भूकम्पसँग लड्न सकिँदैन। जोखिन त सकिन्छ नि तर हाम्रा संरचना भूकम्प प्रतिरोधी छैनन्। त्यसका लागि भूकम्प प्रतिरोधी मापदण्ड बनाउन ढिलो गर्नुहुँदैन, उनको सुझाव छ, व्यक्ति अब चनाखो र जागरुक हुन जरुरी छ।"
"घरायसी विवाद हुँदा श्रीमतीको हत्या,श्रीमान पक्राउ",झापा : श्रीमानको करुवा प्रहारबाट श्रीमतीको घटनास्थलमै मृत्यु भएको छ । झापाको बुद्धशान्ति गाउँपालिका १ स्थित बुधबारे बजारमा डेरा गरी बस्ने भारत महाराष्ट्र गुरेली ग्राम पञ्चायत घर भएका ३२ वर्षीय रघुनाथ गोरडले श्रीमती २६ वर्षीया सपना गोरडको हत्या गरेका हुन्। बिहीबार बिहान ३ बजेतिर गोरडले आफ्नी श्रीमती सपनालाई करुवाले हानेर हत्या गरेको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार सामान्य घरायसी वादविवादको क्रममा रघुनाथले पानी खाने करुवाले टाउकोमा प्रहार गर्दा सपनाको घटनास्थलमै मृत्यु भएको हो। श्रीमतीको हत्या गर्ने रघुनाथलाई घटनास्थलबाटै प्रहरीले नियन्त्रणमा लिएर थप अनुसन्धान अघि बढाएको छ ।
लागुऔषधसहित छुट्टाछुट्टै स्थानबाट ९ जना पक्राउ,"काठमाडौं : भजनी नगरपालिका ३ कुसुमघाटबाट अवैध लागुऔषध खैरो हेरोइन जस्तो देखिने धुलो पदार्थ २ ग्रामसहित जोशीपुर गाउँपालिका२ बडरिया बस्ने २३ वर्षीय रोहन मिश्रलाई प्रहरीले पक्राउ गरेको छ । ईलाका प्रहरी कार्यालय भजनीबाट खटिएको प्रहरीले साइकलमा सवार उनलाई जाँच गर्ने उक्त पदार्थसहित फेला पारी पक्राउ गरेको हो । पोखरा महानगरपालिका२७ अर्घौ चोकबाट नियन्त्रित लागुऔषध नुर्फिन ३२ एम्पुल, फेनारगन ३२ एम्पुल, डाइजेपाम ३२ एम्पुल र नगद १२ हजार रुपैयाँसहित सोही महानगरपालिका३० तावामुख बस्ने ३५ वर्षीय हेमन्त थापा मगरलाई बुधबार साँझ प्रहरीले पक्राउ गरेको छ । ईलाका प्रहरी कार्यालय शिशुवाबाट खटिएको प्रहरीले ग।१७ प ५७७१ नम्बरको स्कुटरलाई जाँच गर्ने क्रममा उक्त लागूऔषध सहित फेला पारी स्कुटर चालक हेमन्तलाई पक्राउ गरेको हो । यस्तै बझाङको जयपृथ्वी नगरपालिका७ सुबेडा घर भइ सोही नगरपालिका९ सिमखेत बसपार्कमा जगदम्बा होटल गरी बस्ने ५४ वर्षीया जगु गिरीलाई अवैध लागुऔषध चरेश जस्तो देखिने पदार्थ ४ सय ६० ग्रामसहित बुधबार साँझ प्रहरीले पक्राउ गरेको छ । उनले लागुऔषध बिक्री गरिरहेको भन्ने खबर प्राप्त हुनासाथ जिल्ला प्रहरी कार्यालय बझाङबाट खटिएको प्रहरीले उनलाई उक्त पदार्थसहित पक्राउ गरेको हो । मोरङको विराटनगर महानगरपालिका१५ स्थित एक नम्बर ढाँटबाट अवैध लागुऔषध ब्राउनसुगर जस्तो देखिने पदार्थ ३ ग्राम १२ मिलिग्राम सहित सुन्दरहरैचा नगरपालिका(१० बस्ने २४ वर्षीय सौगात राईलाई बुधबार दिउँसो प्रहरीले पक्राउ गरेको छ । लागूऔषध नियन्त्रण व्यूरो विराटनगरबाट खटिएको प्रहरीले उनलाई उक्त पदार्थ सहित फेला पारी पक्राउ गरेको हो । झापाको भद्रपुर नगरपालिका५ मेचीपुल छेउबाट अवैध लागूऔषध ब्राउनसुगर जस्तो देखिने पदार्थ ३ ग्राम ६ सय ६० मिलिग्राम सहित मेचीनगर नगरपालिका१३ चारआली बस्ने २३ वर्षीय सन्दीप गौतम समेत दुईजनालाई बुधबार साँझ प्रहरीले पक्राउ गरेको छ । अस्थायी प्रहरी पोष्ट मेचीपुलबाट खटिएको प्रहरीले उनलाई उक्त पदार्थसहित फेला पारी पक्राउ गरेको हो । तनहुँको आँबुखैरेनी गाउँपालिका४ बेनिटारबाट पनि एकजना पक्राउ परेका छन्। लागुऔषध डाइजेपाम ५९ एम्पुल, फेनारगन ५९ एम्पुल र नुर्फिन ६० एम्पुल सहित व्यास नगरपालिका४ बस्ने १८ वर्षीय किशोरलाई बुधबार राति प्रहरीले पक्राउ गरेको छ । अस्थायी प्रहरी पोष्ट मुग्लिन पुलजिपबाट खटिएको प्रहरीले भैरहवाबाट पोखरातर्फ आउँदै गरेको लु१ ख ८५९५ नम्बरको बसलाई जाँच गर्ने क्रममा उक्त लाग'औषधसहित फेला पारी बसमा सवार उनलाई पक्राउ गरेको हो । पर्सा, वीरगंज महानगरपालिका१६ शंकराचार्य गेटबाट नियन्त्रित लागूऔषध नाइट्राभेट २ हजार ३ सय ९८ पिससहित ललितपुर,ललितपुर महानगरपालिका१४ बस्ने ४४ वर्षीय रमेश चित्रकार र उनकी श्रीमती ३० वर्षीया मिना घलेलाई बुधबार राति प्रहरीले पक्राउ गरेको छ । प्रहरी चौकी इनर्वाबाट खटिएको प्रहरीले जाँच गर्ने क्रममा उक्त लागुऔषधसहित फेला पारी उनीहरूलाई पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
सगरमाथा क्षेत्रमा पैदलयात्रा,"काठमाडौं : सगरमाथाको आधारशिविरसम्म पैदलयात्रा सुरु भएको छ। हिमाली क्षेत्रका आदिवासी समुदायले भोग्दै आएका चुनौतीबारे सचेतना जगाउन र अन्तर्राष्ट्रिय दिगो पर्वतीय विकास वर्षको प्रचार गर्न पदयात्रा गरिएको हो। संयुक्त राष्ट्रसंघीय अन्तर्राष्ट्रिय दिगो पर्वतीय विकास वर्षको सन्दर्भ पारेर द बिग क्लाइम्ब नेपाल २०२२ पदयात्रा भएको हो। ११ दिने पैदलयात्र मंगलबारदेखि सुरु भएको छ। सगरमाथा राष्ट्रिय निकुञ्ज दिगो पर्यटनको प्रचुर सम्भावना भएको क्षेत्र हो। यात्राका क्रममा पैदलयात्रीले शेर्पा समुदायका युवा प्रतिनिधि र सरोकारवालालाई भेटेर उनीहरूको धारणा बुझ्नेछन्। यस यात्रामा द बिग क्लाइम्ब अभियानका संस्थापक टिम च्यालेन, नेपालका लागि युनेस्कोका प्रतिनिधि माइकल क्रोफ्ट, धावक मिरा राईलगायत छन्। सगरमाथाको अदभूत आश्चर्य हेर्ने अपेक्षासहित यो यात्रा गर्दैछौँ, नेपालका लागि युनेस्कोका प्रतिनिधि माइकल क्रोफ्टले भने, सबैभन्दा बढी हामी उहाँहरूका कुरा सुन्नेछौँ र सिक्नेछौँ।"
"घरमा ताल्चा, मतदाता खोज्दै उम्मेदवार","जोमसोम : मुस्ताङका राजनीतिक दल र तिनका उम्मेदवारहरू घरदैलो कार्यक्रममा व्यस्त छन्। तर, उनीहरूलाई मतदाता भेट्नै मुस्किल परेको छ। अधिकांश घरमा ताल्चा लागेका छन्। कतिपय उम्मेदवार चाहिँ मतदातासँग समय लिएरै भोट माग्दै छन्। तल्लो मुस्ताङमा हिउँदेबाली लगाउन किसानलाई भ्याइनभ्याइ छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका आधाजसो मतदाता जाडो छल्न बेसी झरिसकेको अवस्था छ। उपल्लो मुस्ताङका अधिकांश घरहरूमा ताल्चा लगाएको देखिन्छ। तल्लो मुस्ताङमा पनि बिहान र बेलुकीपख उक्तिकै चिसो हुन थालेको छ। उम्मेदवारहरूले चिसो थेग्दै, मतदातासँग विभिन्न योजना र प्रतिबद्धता लिएर उम्मेदवारसँग मत माग्न घरदैलो गर्दै छन्। खेतीपातीको चटारो, पर्यटनकर्मीलाई पाहुना उम्काउने चटारो र उपल्लो मुस्ताङीहरू जिल्लामा नहुँदा राजनीतिक दलका उम्मेदवारलाई मतदाता भेट्नै मुस्किल छ। उसो त कतिपय मुस्ताङीहरूको भोट लिस्ट जिल्लामा भएपनि उनीहरू पोखरा तथा काठमाडौंमा बस्ने भएकाले मतदाता भेट्टाउन गाह्रो परेको हो। लोमान्थाङ५ का स्थानीय भिछिरिङ गुरुङले उपल्लो मुस्ताङमा ५० प्रतिशत मतदाता जाडो छल्न बेसी झरिसकेको जानकारी दिए। उपल्लो मुस्ताङमा असोज अगावै खेतीपातीको काम सकिन्छ, यहाँ बर्सेनि एकबाली मात्र खेती हुन्छ, उनले भने, हिउँदको जाडो छल्न र वैकल्पिक घुम्ती व्यापार गर्न नागरिक बेसी झरिसकेका छन्। गबन्धनका उम्मेदवार योगेश गौचन थकाली उपल्लो मुस्ताङमा छन्। जनतासँग मत माग्न पुगेका उनले उपल्लो मुस्ताङमा मतदाता भेट्टाउन मुस्किल परेको जानकारी दिए। उनले उत्तरी सीमावर्ती गाउँका नागरिक जाडो छल्न बेसी झरिसकेको र प्रत्येक घरमा ताल्चा लगाएकाले आशिंक मतदातासँग मात्र मत माग्ने काम भएको गठबन्धनका उम्मेदवार थकालीले उल्लेख गरे। लोमान्थाङ बजारका पर्यटन व्यवसायी र लोघेकरको तल्लो कालिगण्डकी तटीय क्षेत्रका यारा, घारा, ढि सुर्खाङका नागरिकबाहेक अधिकांश गाउँमा मतदाताहरू जाडो छल्न बेसी झरिसकेको एमालेका प्रदेश १ का उम्मेदवार इन्द्रधारा बिष्टले जानकारी दिए। एमालेका उम्मेदवार प्रेमप्रसाद तुलाचन पनि थासाङ, घरपझोङ र वारागुङ मुक्तिक्षेत्रमा मत माग्न व्यस्त छन्। तल्लो मुस्ताङमा मतदातालाई खेतीपाती थन्क्याउने र नयाँबाली लगाउने चटारोले मतदाता भेट्टाउन समस्या परेको छ। मतदातालाई फोन गरेका छौं, उनीहरूले भेट्ने समय दिएका छन्, उनले भने, मतदाताले भनेको समयमा हामी पुगेर मत माग्नैपर्ने बाध्यता छ, कतिपय मतदाता जिल्लामै छैनन्। मतदातालाई फोन गरेर समय माग्दै उम्मेदवार अधिकांश मतदाता जाडो छल्न बेसी झरिसके कतिपय उम्मेदवार खेतबारीमै गएर भोट माग्दै एमालेका प्रदेश (ख) उम्मेदवार चन्द्रमोहन गौचनले खेतीपातीको समय भएकाले मतदातालाई खेतमै गएर मत माग्न थालेको बताए। जनतालाई अन्नबाली थन्क्याउन र नयाँ बाली लगाउने कामले फुर्सद छैन, मतदाता जहाँ काम गर्दै छन् हामी त्यही पुगेर मत माग्दै छौं। समग्र भौगालिक अवस्था र वस्तुगत मौसमलाई मध्यनजर गर्ने हो भने कात्तिकदेखि फागुन मसान्तसम्म हिमाली जिल्ला मुस्ताङ र मनाङका लागि निर्वाचन गर्ने उपयुक्त समय होइन। तर, देशभरको भौगोलिक अवस्था र मौसमलाई आत्मसात गरी २०७९ को मंसिर ४ गते निर्वाचन आयोगले प्रतिनिधिसभा र प्रदेशसभा निर्वाचन गर्ने निर्णय गरेको छ। यो समय मुस्ताङमा अत्याधिक हिमपात हुन्छ। अन्य जिल्लामा निर्वाचन आयोगले कात्तिक १८ गते चुनावी गतिविधि सञ्चालन गर्न अनुमति दिएपनि मुस्ताङमा तामझामका कार्यक्रम भएका छैनन्। निर्वाचन मिति नजिकै आउँदासमेत यहाँ कुनै दलको औपचारिक कार्यक्रम, सभा सम्मेलन र र्यालीका कार्यक्रम भएका छैनन्। भौगोलिक रुपले विकट र प्रतिकुल मौसमका कारण यहाँ कुनै राजनीतिक दलका शिर्ष नेताहरू आएर सम्वोधन गर्ने कार्यक्रम समेत हुँदैन। थासाङ गाउँपालिकामा मत माग्दै उम्मेदवार विगतका निर्वाचनलाई फर्किएर हेर्ने हो भने हिमाली जिल्ला मुस्ताङमा निर्वाचनको रौनक उत्कर्षमा पुगेको देखिन्न। यहाँ मतदानको केही दिन मात्र बाँकी रहँदा दल र तिनका उम्मेदवार मत माग्न तात्छन्। मुस्ताङ र मनाङको राजनीति ढिलो गरी तात्तिए पनि निर्वाचनको परिणाम भने यहाँ छिटो घोषणा हुन्छ। मुस्ताङका मुख्य निर्वाचन अधिकृत ईश्वर पराजुलीका अनुसार यहाँ मतगणना सुरु भएको करिव ६ वा ७ घण्टामा सबै परिणाम सार्वजनिक हुने दावी गरे। २०७४ को निर्वाचनमा पनि यहाँ ७ घण्टामा सबै परिणाम बाहिर आएको थियो। पराजुलीले भने, यसपटक पनि हामीले सोही समयभित्र निर्वाचन परिणाम सार्वजनिक गर्ने लक्ष्य लिएका छौं। मुस्ताङमा अन्यत्र जस्तो निर्वाचन र मतगणना कार्यमा कुनै बाधा अड्चन नआउने भएकाले छिटो भन्दा छिटो सवै बाहिर ल्याउने गृहकार्य गरेका छौं। प्रतिनिधि र प्रदेशसभाका लागि यसपटकको निर्वाचनमा मुस्ताङमा ४ राजनीतिक पार्टीका ९ जना उम्मेदवार चुनावी मैदानमा छन्। प्रतिनिधिसभातर्फ ४ जना र प्रदेश १ र २ मा ५ जना उम्मेदवारबीच प्रतिस्पर्धा हुँदैछ। प्रतिनिधिसभातर्फ नेकपा(एमाले)का तर्फबाट निवर्तमान प्रतिनिधिसभा सदस्य प्रेमप्र्रसाद तुलाचन, कांग्रेससहितको सत्ता गठबन्धनबाट योगेश गौचन थकाली, रास्वपाका तर्फबाट सुदेश गुरुङ र राप्रपा नेपालबाट प्रविण शेरचन छन्। कांग्रेस गठबन्धनका उम्मेदवार योगेश गौचन थकाली पूर्व वाणिज्य मन्त्री रोमि गौचन थकालीका छोरा हुन्। राप्रपा नेपालका उम्मेदवार शेरचनले आफ्नो उम्मेदवार निस्क्रिय तुल्याउँदै रास्वपालाई साथ दिएका छन्। प्रदेश १ तर्फ एमालेबाट निवर्तमान प्रदेशसभा सदस्य इन्द्रधारा बिष्ट र कांग्रेस गठबन्धनबाट नम्डु गुरुङबीच कडा प्रतिस्पर्धा हुने पक्का छ। प्रदेश२ मा एमालेबाट पार्टी जिल्ला इञ्चार्ज चन्द्रमोहन गौचन, कांग्रेस गठबन्धनबाट विकल शेरचन र राप्रपा नेपालबाट एक्ली महिला उम्मेदवार कर्म डोल्कर गुरुङबीच त्रिकोणात्मक प्रतिस्पर्धा हुनेछ। प्रतिनिधि र प्रदेशसभा निर्वाचन २०७४ मा मुस्ताङमा एमालेले ३ वटै सिट जितेको थियो।मुस्ताङका ५ स्थानीय तहमा १० हजार ९५७ जना मतदाता छन्। प्रदेश १ मुस्ताङमा १६ र प्रदेश २ मुस्ताङमा २३ वटा मतदान केन्द्र तोकिएको छ।"
विद्यार्थी राजनीतिबाट आएका महरले जोशीलाई देलान् त चुनौती ?,"बझाङ : प्रतिनिधिसभा निर्वाचनका लागि बझाङमा नेकपा एमालेका केन्द्रीय सदस्य तथा युवा नेता ऐन महर र नेकपा एकीकृत समाजवादी पार्टी स्थायी कमिटी सदस्य भानुभक्त जोशी प्रतिस्पर्धामा उत्रिएका छन् । जोशीलाई नेपाली कांग्रेस, माओवादी केन्द्रसहितको (बामलोकतान्त्रिक गठबन्धन) ले साथ छ भने महरलाई पार्टीको मात्रै साथ छ । लामो समय एकै पार्टीमा रहेर काम गरेका दुवै उम्मेदवार मंसिर ४ मा हुने निर्वाचनका लागि भने प्रतिष्पर्धामा उत्रिएका छन् । नेकपा एमाले बझाङका संस्थापकसमेत रहेका जोशी गतवर्ष एमालेबाट फुटेर बनेको नेकपा (एस) पार्टीमा छन् भने महर राजनीति सुरूवातदेखि नै एमालेमै छन् । एमालेमा साढे ४ दशक समय बिताएका र अहिले एकीकृत समाजवादीबाट उम्मेदवार भएका जोशी छविसपाथिभेरा गाउँपालिकाका स्थायीबासी हुन् भने एमालेमा साढे २ दशकदेखि क्रियाशिल महर जयपृथ्वी नगरपालिकाका स्थायीबासी हुन् । एमालेमा हुँदा विभिन्न संगठन, पार्टीको जिल्ला नेतृत्व, प्रदेश, केन्द्रहुँदै मन्त्रीको पनि जिम्मेवारी पाइसकेका जोशी फेरि प्रतिनिधिसभा सदस्य बन्ने दौडमा छन् भने अनेरास्ववियुबाटै राजनीति सुरूवात गरेका महर अनेरास्ववियुको केन्द्रीय अध्यक्ष भएर पार्टीको केन्द्रीय सदस्य हुँदै प्रतिनिधिसभा सदस्य बन्ने दौडमा छन् । स्कुले जीवनबाटै राजनीतिमा होमिएका दुवैजनाको जिल्लामा मात्रै होइन, केन्द्रमा पनि लोकप्रियता उत्तिकै छ । महरसँग युवापंक्तिको जमात छ भने जोशीलाई अनुभवी भन्दै युवा तथा प्रौढ उमेरका जनताको साथ छ । दुवै नेता जिल्लाको परिवर्तन, विकास, सम्भावना तथा चुनौतीको बारेमा जानकार छन् । एमालेमा रहँदा माधव नेपाल खेमामा देखिएका जोशी अहिले नेपालले नै नेतृत्व गरेको एकीकृत समाजवादीतिर छन् ओली खेमाका महर एमालेमै क्रियाशिलरूपमा लागेका छन् । स्कुले जीवनबाटै राजनीतिमा होमिएका दुवैजनाको जिल्लामा मात्रै होइन, केन्द्रमा पनि लोकप्रियता उत्तिकै छ । महरसँग युवापंक्तिको जमात छ भने जोशीलाई अनुभवी भन्दै युवा तथा प्रौढ उमेरका जनताको साथ छ । त्यसैले पनि आगामी मंसिर ४ गते हुने निर्वाचनमा जोशीमहरबीच रोचक प्रतिष्पर्धा हुने देखिन्छ । राजनीतिक दल फरक भएपनि व्यक्तिको लोकप्रियताका कारण निर्वाचनमा पूर्वानुमान भने निकै फरक पर्ने देखिन्छ । दुवै उम्मेदवार प्रतिष्पर्धी भए पनि एक अर्कालाई सम्मान पनि उत्तिकै गर्छन् । आफ्नै कार्यकर्ता अहिले प्रतिस्पर्धी हुनु लोकतन्त्रको सफल पक्ष भएको जोशी बताउँछन् । उनी भन्छन्, प्रतिस्पर्धाको राजनीतिमा फरक दल भएपछि निर्वाचनमा भिड्नु स्वभाविक पनि हो । ऐन महरहरू राजनीतिमा आउनु पनि स्वागतयोग्य कुरा हो । यता महर पनि फरक दलमा गइसकेपछि आफ्नै नेतासँग प्रतिस्पर्धा हुनु स्वभाविक ठान्छन् । उनी भन्छन्, कुनै बेलाका आफ्नै नेतासँग प्रतिस्पर्धी हुनुपर्ने रहेछ । फरक पार्टीमा गइसकेपछि स्वभाविक पनि हो । २०४८ सालमा ऐन महर कक्षा३ मा पढ्थे । प्रतिनिधिसभा सदस्यको उम्मेदवार रहेका भानुभक्त जोशीलाई भोट माग्न गाउँ आएको बेला पहिलोपटक त्यसबेला देखेका थिए । २०५१ मा भएको मध्यावधि निर्वाचनमा सोही पदमा उम्मेदवार बनेका जोशीको भाषण सुन्न साथीहरुसहित आमसभामा पुगेको महरको स्मृतिमा अहिले पनि ताजै छ । त्यतिबेला उनी कक्षा ६ का विद्यार्थी थिए । २०६४ सालको संविधान सभाको निर्वाचनमा उम्मेदवार बनेका जोशीलाई जिताउने अभियान चलाउनेमध्येका एक सक्रिय कार्यकर्ता थिए, ऐन महर । त्यसयता पनि २०६८ सालमा जोशी मन्त्री हुँदा होस् या नेकपाको एकतापछि केन्द्रीय सदस्य र सूदुरपश्चिम सहइन्चार्ज हुँदा होस् । जोशी र महरको सुमधुर सम्बन्ध र घनिभूत सहकार्य थियो । गत वर्षसम्म पनि महरले कुनैदिन उनै जोशीसँग चुनावमा प्रतिस्पर्धा गर्नुपर्ला भन्ने कल्पना समेत गरेका थिएनन् । ऐन २०५५ सालमा एसएलसी पास गरेर काठमाडौं आएलगत्तै अस्कल क्याम्पसमा भर्ना भएर अनेरास्वियुबाट राजनीतिमा आबद्ध भएका हुन् । त्यसपछि भने जोशी र महरको देखादेख मात्रै होइन भेटघाट र सहकार्य समेत बाक्लो हुँदै गयो । २०६४ सालको संविधान सभाको निर्वाचनमा उम्मेदवार बनेका जोशीलाई जिताउने अभियान चलाउनेमध्येका एक सक्रिय कार्यकर्ता थिए, ऐन महर । त्यसयता पनि २०६८ सालमा जोशी मन्त्री हुँदा होस् या नेकपाको एकतापछि केन्द्रीय सदस्य र सूदुरपश्चिम सहइन्चार्ज हुँदा होस् । जोशी र महरको सुमधुर सम्बन्ध र घनिभूत सहकार्य थियो । गत वर्षसम्म पनि महरले कुनैदिन उनै जोशीसँग चुनावमा प्रतिस्पर्धा गर्नुपर्ला भन्ने कल्पना समेत गरेका थिएनन् । राजनीतिमा स्थायी शत्रु र मीत्र कोही हुँदैनभन्ने उक्ती उनीहरुको जीवनमा पनि चरितार्थ भएको छ । अहिले आएर आफैले सम्मान गर्ने नेतासँग उनै महर आमनेसामने छन् । बच्चैदेखि नै नेताको रुपमा चिनेको, सम्मान र सहकार्य गरेको मान्छेसँग एउटै चुनावमा प्रतिस्पर्धा गर्नु भन्ने त मैले पोहोरसम्म पनि सोचेकै थिएन,नेकपा एमालेबाट प्रतिनिधिसभा सदस्यको उम्मेदवार रहेका महरले भने, यो अवसरले मलाई दुःख र खुशी एकैपटक महसुस गराएको छ । २०५८०५९ साल देखि आफ्नो राजनीतिक अभियानमासँगै काम गरेका, आफ्नै नेतृत्वको छाता भित्र हुर्काएका र कुनैबेला आफ्नै निकट सहयोगी रहेका व्यक्तिसँग आमनेसामने हुर्नुपर्दा जोशीलाई पनि राम्रो लागेको छैन । एमाले पार्टी स्थापना गर्दादेखि पार्टी निर्माणमा योगदान गरेको र आफूले सम्मान गर्ने व्यक्ति विचलित भएर अर्को दलमार्फत आफैसँग प्रतिस्पर्धामा आएको कुराले मन अमिलो हुने गरेको उनले बताए । अनुभवीले पटकपटक अबसर पाउँदा पनि जिल्लाको विकास र रुपान्तरणको लागि केही गर्न नसकेकोले पुरानो पुस्तालाई विस्थापन गर्ने अवसर पाएकोमा भने खुशी लाग्ने गरेको उनी बताउँछन् । यो अवसरले लामो समय देखि नेतृत्व ओगटेर समाज रुपान्तरणको बाधकको रुपमा रहेका उहाँहरुको पुस्तालाई विस्थापन गर्ने जिम्मेवारी मेरो काँधमा राखिदिएकोमा दुःखभन्दा पनि खुशी नै बढी लागेको छ, उनले भने । उसो त पारिवारिक रुपमा सानैदेखि महरलाई चिन्ने जोशीले पनि उनी कुनैदिन आफ्नै प्रतिस्पर्धीका रुपमा अगाडि आउलान् भन्ने सोचेका थिएनन् । २०५८०५९ साल देखि आफ्नो राजनीतिक अभियानमासँगै काम गरेका, आफ्नै नेतृत्वको छाता भित्र हुर्काएका र कुनैबेला आफ्नै निकट सहयोगी रहेका व्यक्तिसँग आमनेसामने हुर्नुपर्दा जोशीलाई पनि राम्रो लागेको छैन । को हुन् भानुभक्त जोशी ? विसं २०३५ सालमा शान्ति मावि चौघानपाटा पढ्दै गर्दा राजनीति चेत पलाएका भानुभक्त जोशीले २०३६ सालमा नेपालगञ्जको शिक्षा क्याम्पसमा अनेरास्ववियूबाट राजनीति प्रारम्भ गरेका हुन् । तत्कालिन राजा महेन्द्रको शासनकालदेखि आजसम्म मुलुकमा भएका हरेक परिवर्तनका साक्षी बनेका जोशी परिवर्तनको आन्दोलनमा दर्जनौं पटक गिरप्तारीमा परे । २०४६४७ सालको आन्दोलनमा उनी विद्यार्थी संगठनबाट अग्रपंक्तिमा रहेर काम गरे । आन्दोलनकै बेलामा नेकपा मालेको जिल्ला सचिवको रुपमा काम गरेका जोशी २०४८ सालमा प्रतिनिधिसभा सदस्यका लागि निर्वाचन लडे । तर, झिनो मतले पराजित भए । २०५१ सालमा भएको मध्यावती निर्वाचनमा बझाङबाट प्रतिनिधिसभा निर्वाचनमा जित हात पारे । त्यो बेलामा ३ वर्ष जति सांसदको रूपमा काम गरे । २०६४ सालमा फेरि संविधानसभा सदस्यमा निर्वाचित भए । संविधानसभा सदस्यको मूख्य काम संविधान बनाउनु थियो । तर, २ वर्षमा संविधान नबनेपछि २ वर्ष बढाएर ४ वर्षको तोकियो । ०६८ वैशाख २१ गते मन्त्रिमण्डल पुर्नगठन हुँदा झलनाथ खनालको क्याबिनेटका वन तथा भूसंरक्षणमन्त्री जोशी थिए । उनको कार्यकाल ४ महिना मात्रै रह्यो । अहिले जोशी आउँदो मंसिरको ४ गतेका लागि उम्मेदवार भएका छन् । नेकपा एमालेमा हुँदा जोशीले जिल्लामा विभिन्न पद सम्हाल्दै जिल्ला नेतृत्व, अञ्चल कमिटी, प्रदेश कमिटी हुँदै केन्द्रीय सदस्यको जिम्मेवारी प्राप्त गरे भने गत वर्ष मात्रै गठन भएको नेकपा एकीकृत समाजवादी पार्टीको उनी स्थायी कमिटी सदस्यको जिम्मेवारीमा छन् । आफू पदमा रहँदा महत्वपूर्ण काम गरेको जोशी सम्झन्छन् । २०५१ सालमा नेकपा एमालेको सरकार हुँदा जेष्ठ नागरिक भत्ता, सामाजिक सुरक्षाभत्ता, आफ्नो गाउँ आफैं बनाऔंजस्ता दर्जनौँ लोकप्रिय काम गरिएको थियो । त्यससमय राजनीति स्थायित्व नभएकै कारण जुनसुकै सरकार आए पनि ५ वर्ष नटिक्ने अवस्था भएका कारण धेरै काम गर्न नसकेको उनले बताए । म राजनीतिमा आउँदा बझाङ जिल्ला सडक सञ्जालबाट धेरै टाढा थियो । डडेल्धुराको पोखराबाट बझाङी दाजुभाइले नुन तेल किनेर ल्याउनुपथ्र्यो । त्यो बाध्यतालाई बझाङ जिल्लामा सडक पुर्याउने जिम्मेवारीका साथ निरन्तर ट्याक खोल्ने काममा लागेपछि बझाङमा गाडी पुगेको हो । ट्र्याक खोल्दे सडक ग्राभेल गर्ने काम गरेपछि पक्की सडक बनाउँदै आजको मितिसम्म सडक सञ्जाल विस्तार भएको उनी दाबी गर्छन् । उनको लक्ष्य सडकलाई ताक्लाकोटसम्म पुर्याउनेछ । यो सडकलाई चाँडोभन्दा चाँडो ताक्लाकोटसम्म पुर्याउँछौँ ,'उनले भने । वडा वडामा सडक पक्की गर्नुपर्ने, विद्युत सबै गाउँमा पुर्याउने, केन्द्रीय प्रशारण लाइन नपुगेका ठाउँमा सबै विद्युत पुर्याउने, विभिन्न पालिकामा ग्रामीण विद्युतीकरण गरेर अघि बढ्ने, टेलिफोन सेवालाई स्तरीकृत बनाउनुपर्ने, शिक्षा, स्वास्थ्य, कृषिमा आमुल परिवर्तन गर्ने, चिकित्सक तथा अन्य स्वास्थ्य संस्थामा स्तरयुक्त गर्ने, प्रत्येक पालिकामा प्राविधिक शिक्षालय स्थापना गर्नेलगायतका योजनाहरू जोशीले अघि सारेका छन् । को हुन् ऐनबहादुर महर ? २०५५ सालदेखि औपचारिक रूपमा राजनीतिमा होमिएका ऐनबहादुर महर नेकपा एमालेमा सशक्त युवाको रूपमा चिनिन्छन् । सुनी पिपलचौर माद्यमिक विद्यालयबाट एसएलसी उत्तीर्ण गरेपछि राजधानी छिरेका महर उच्च शिक्षा अध्ययनसँगै राजनीतिमा क्रियाशिलहुँदै आएका हुन् । राजनीतिक चेतना भएको परिवारमा जन्मेका उनी बाल्यकालदेखि नै कम्युनिष्ट विचारधाराबाट प्रभावित भएका थिए । २०५० सालमा भएको मदनजीवराज हत्या घटनापछि सुरू भएको आन्दोलनबाट उनी पूर्ण रूपमा राजनीतिमा होमिए । दासढुंगा घटनापछि मदन भण्डारीको जीवनी, उनले गरेको योगदान, भाषण, कम्युनिष्ट विचारधारा लगातार प्रचारसँगै भएको आन्दोलनपछि महर नेकपा एमालेको सक्रिय कार्यकर्ताको रूपमा स्थापित हुँदै गए । मुलुकमा परिवर्तनका लागि, विद्यार्थीको हकाधिकारका लागि, सुशासनका लागि, भ्रष्टाचार विरोधजस्ता सबै खाले संघर्ष गर्दै महरले २०७६ जेठ ३ गते अनेरास्ववियूको सर्वोच्च जिम्मेवारी प्राप्त गरे । राजधानीले सुदूरपश्चिमलाई मात्रै होइन, कर्णालीलाई समेत बेवास्ता गर्ने ठाउँबाट कुनै संगठनको सर्वोच्च जिम्मेवारीमा पुग्नु सानो कुरा होइन । त्यसमा पनि नेकपा एमाले र नेकपा माओवादी केन्द्रको एकता भएपछि नेपाल कम्युनिष्ट पार्टी (नेकपा) सबैभन्दा ठूलो विद्यार्थी संगठन अनेरास्ववियुको अध्यक्ष भए । विद्यार्थी संगठनपछि उनी अहिले नेकपा एमालेको केन्द्रीय कमिटी सदस्यको जिम्मेवारीमा छन् । संगठनमा विद्यार्थी तथा पार्टी नेतृत्वको मन जित्ने र विश्वासिलो पात्र बनेपछि आफूलाई नेतृत्व प्रदान गरेको उनी बताउँछन् । अहिले प्रतिनिधि सभा सदस्यका लागि पार्टीले टिकट दिइसकेपछि उत्साहित हुनुका साथै जिम्मेवार र गम्भीर बनाएको छ,' उनले भने, बझाङमा विकासको क्रम थोरै छ, अब धेरै गर्नुछ । विकासको गतिमा डोयाउनु छ, गरिबीबाट माथि उठाउनुछ, मानिसको जनचेतना विकास गर्नुपर्नेछ । यसमा म दृढ छु । मैले बुझेको छु र मैले आफ्नै घरको विकास गर्नुपर्ने सम्झेको छु । महर आफूलाई जनताले चिताएको बताउँछन् । उनी भन्छन्, म जनताले खोजेको व्यक्ति हुँ । यहाँको समस्या प्रतिनिधि सभामा बुलन्द प्रस्तुत गरेर समाधान गराउँछु । बझाङका हरेक समस्या महसुस गरेको छु, बुझेको छु । पदमा रहँदा वा नरहँदा पनि सक्दो सहयोगका लागि सबै निकायसँग समन्वय गरेको छु । त्यसैले बझाङबासी आम जनता मेरो जितको प्रतिक्षामा छन् । उनी बझाङबासीले पाटीभन्दा पनि बझाङलाई केन्द्रसम्म जोड्ने मान्छे खोजिरहेको बताउँछन् । त्यस्तो व्यक्ति जनताले ऐन महर नै देखेका छन्, 'उनी भन्छन्, पार्टीभन्दा व्यक्तिको क्षमता विचारलाई नियालेका जनताले मेरै प्रतिक्षा गरिरहेका छन् । महर बझाङबासी गरिब हुनु नपर्ने बताउँछन् । प्राकृतिक स्रोतले भरिएको यो ठाउँ सम्भावनै सम्भावनाले भरिभराउ छ । २००० मेगावाट हाइड्रो उत्पादन गर्ने क्षमता भएको ठाउँ छ । पर्यटन क्षेत्रले समग्र देशलाई नै चिनाउने क्षमता भएको ठाउँ छ । कृषि खेतीको सम्भावना पनि उस्तै छ । चैनपुर ताक्लाकोट बाटो मानसरोबरसम्म जोड्यो भने वेदेशिक व्यापार गर्न सजिलो भएको ठाउँ बझाङ नै हो ।' यति सम्भावना हुँदाहुँदै पनि बझाङी गरिब हुनु दुःखद भएको उनले बताए । त्यसका लागि काम गर्ने नेतृत्व आवश्यक रहेको उनले बताए । उनले आफूले चुनाव जितेपछि बझाङी जनताको भाग्य फेरिने बताए । उनले भने, अहिले पनि धमेनामा २१० मेगावाटको विद्युत प्राधिकरणले मेघा प्रोजेक्ट बनाउदैछ, ८७ मेगावाटको चैनपुरमा बन्ने तयारी छ । यस्तै योजना भित्र्याउन सके जिल्लाको विकास हुन धेरै समय लाग्दैन । परिस्थिती र घटनाक्रमले पहिलेका दुवै एमाले आमनेसामने हुनुपरे पनि आफूले सहज रुपमा जित्ने जोशीको दाबी छ । यता आफूले राजनीतिक पुस्तान्तरणको अभिभारा पाएकोले मतदाताले आफूलाई नै रोज्ने महरको विश्वास छ । जोशी २०५१ सालमा प्रतिनिधिसभा सदस्य, २०६४ सालमा संविधान सभा सदस्य र २०६८ सालमा वनमन्त्री भइसकेका छन् । अनेरास्वियुको केन्द्रीय अध्यक्ष भएपछि पार्टी संसदीय राजनीतिमा आएका महर चुनावी प्रतिस्पर्धामा नयाँ अनुहार हुन् । मुख्य प्रतिस्पर्धामा रहेका यी दुई नेताले आफूले सजिलै जित्ने दाबी गरे पनि दुवैका लागि जित भने त्यति सहज नभएको विश्लेषकहरुको अनुमान छ । प्रतिनिधिसभाका लागि एक मात्रै निर्वाचन क्षेत्र रहेको बझाङमा जोशी र महरसँगै अन्य सातजनाको उम्मेदवार चुनावी मैदानमा छन् । राप्रपाका विश्वप्रकाश जेठारा, राष्ट्रिय स्वतन्त्र पार्टीका प्रेमराज जोशी, जसपाका रामबहादुर जाग्री र स्वतन्त्र उम्मेदवार डम्मरबहादुर खड्का तथा रामचन्द्र राना बझाङबाट प्रतिनिधिसभाको प्रत्यासी छन् । यद्यपि, मुख्य प्रतिस्पर्धा भने गठबन्धनका जोशी र एमालेका महर बिच नै हुने देखिन्छ । २०७४ सालको प्रतिनिधिसभा निर्वाचनमा यहाँ एमालेका भैरवबहादुर सिंहले जितेका थिए । त्यसबेला वाम गठबन्धनको तर्फबाट एमालेका उम्मेदवार बनेका सिंहले ७ हजार ७०२ मत अन्तरले लोकतान्त्रिक गठबन्धनका उम्मेदवार बनेका पृथ्वीबहादुर सिंहलाई पराजित गरेका थिए । एमालेले ३४ हजार ६ सय १२ मत प्राप्त गर्दा कांग्रेसले २६ हजार ९ सय १० मत प्राप्त गरेको थियो । यो निर्वाचनमा परिस्थिति फेरिएको छ । अहिले एकातिर नेपाली कांग्रेस, एकिकृत समाजवादी र माओवादी केन्द्रको वाम लोकतान्त्रीक गठबन्धन छ भने अर्को तिर एमाले एक्लै चुनावी मैदानमा छ । स्थानीय चुनावको परिणामलाई आधार मान्ने हो र गठबन्धनको मत सबै जोशीलाई जाने हो भने उहाँको सहजै जित हुने देखिन्छ, बझाङ दिप क्याम्पस झोताका प्रमुख विरबहादुर विस्ट भन्छन्, तर मतदाताहरु पहिले जस्तो दलले गरेको निर्णयमा सहमत भएर जता भन्यो त्यतै मत हाल्ने जस्ता देखिँदैनन् । युवा नेतृत्व प्रतिको आर्कषण पनि राम्रै देखिएकोले महरले पनि बाजी मार्न सक्छन् । स्थानीय तह निर्वाचनको परिणाम हेर्दा गठबन्धनको पल्ला भारी देखिए पनि भर्खरै सम्पन्न भएको सो निर्वाचनमा गठबन्धन भित्र भएका घातअर्न्तघातको तुस मतदातामा कायमै रहेकोले यसले आगामी चुनावको परिदृष्यलाई बदल्न सक्ने अनुमान जयपृथ्वी क्याम्पसका सहायक प्राध्यापक लालबहादुर बोहराको छ । स्थानीय तहको चुनावमा धेरै ठाउँ गठबन्धन भित्रै अर्न्तघात भएको थियो । कतैकतै तुस अझै पनि बाँकी छ । त्यही शैलीको पुनरावृत्ति नहोला भन्न सकिन्न, 'बोहरा भन्छन्, अर्को भनेको युवा उम्मेदवारले आकर्षक एजेन्डा ल्याएर मतदाताको विश्वास जित्न सके नतिजामा प्रभाव पर्न सक्छ । हालै वैशाख ३० मा सम्पन्न स्थानीय तह निर्वाचनमा बझाङका १२ स्थानीय तहमध्ये नेकपा एमालेले ३ प्रमुखसहित २ उपप्रमुख मात्रै जितेको छ भने वाम लोकतान्त्रिक गठबन्धनका तर्फबाट नेपाली कांग्रेसले ४ प्रमुख ५ उपप्रमुख, नेकपा माओवादी केन्द्रले २ प्रमुख, २ उपप्रमुख र नेकपा एसले एक पालिका प्रमुखसहित २ उपप्रमुख जितेको छ । यस्तै वडागत हिसाबले हेर्दा ९४ वटा वडा रहेको बझाङमा नेकपा एमालेले २८ वटा, नेपाली कांग्रेस ३२ वटा, नेकपा माओवादी केन्द्रले १३ वटा र नेकपा एकीकृत समाजवादीले १३ वटा वडामा जितको देखिन्छ । यस्तै बाँकी रहेका ८ वडाकाहरु पनि गठबन्धन नजिक रहेका छन् । छबिसपाथिभेरा गाउँपालिका वडा नम्बर ७ का स्वतन्त्र वडाध्यक्ष विजयी धामी त नेकपा माओवादी केन्द्रमा समाहित भइसकेका छन् । यस कारणले पनि गठबन्धनले इमान्दारिता देखाए गठबन्धनका साझा उम्मेदवार भानुभक्त जोशीको जित पक्का देखिन्छ ।"
सुनको मूल्य स्थिर,काठमाडौं : सुनचाँदी बजारमा आज छापावाल सुनको मूल्य स्थिर रहेको छ। हिजो कारोबार भएकै प्रतितोला ९५ हजार चार सयमा आज पनि कारोबार भइरहेको छ । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९४ हजार नौ सय छ । त्यस्तै आज चाँदीको मूल्य बुधबारका तुलनामा प्रतितोला १० ले ओरालो लागेको महासङ्घले जनाएको छ । अघिल्लो दिन प्रतितोला एक हजार दुईसय ९५ मा कारोबार भएको चाँदीको मूल्य आज एक हजार दुई सय ८५ तोकिएको छ ।
"बिमा अनुशासित बचत हो, यसलाई मृत्युसँग मात्रै नजोडौं","मर्जर गरेर बलियो कम्पनी बन्ने प्रक्रियामा रहेको रिलायन्स लाइफ इन्स्योरेन्सको चुक्ता पुँजी २ अर्ब १० करोड छ। तर, नेपाल बिमा प्राधिकरणले जीवन बिमाको चुक्ता पुँजी ५ अर्ब पुर्याउन निर्देशन दिएपछि २ अर्ब ८ करोड रुपैयाँँ चुक्ता पुँजी रहेको सानिमा लाइफ इन्स्योरेन्ससँग मर्जर गर्न लागेको छ। दुवैको गरेर ४ अर्ब १८ करोड पुँजी पुग्छ। तर, अझै अपुग देखिन्छ। मर्जरबाट पनि नपुगेको रकम हकप्रद सेयर जारी गरेर वा बोनस सेयरबाट जुटाउने योजना बनाएको छ। यसबीच कम्पनीले व्यावसायिक कारोबार सुरु गरेको पाँच वर्ष पुग्दैछ। पाँचौं वार्षिकोत्सवको पूर्वसन्ध्यामा नायब प्रमुख कार्यकारी अधिकृत नीराजन कँडेलसँग अन्नपूर्ण पोस्ट्की ममता थापाले गरेको कुराकानी। कम्पनीले मंसिर १ स्थापनाकोे ५ वर्ष पूरा गर्दैछ। अहिलेसम्मको उपलब्धि कस्तो रह्यो ? पाँच वर्षअघि थुप्रै नयाँ जीवन बिमा कम्पनी आउने क्रममा रिलायन्सको पनि जन्म भयो। हामीले राम्रो टिम बनायौं। संस्थालाई फरक दृष्टिकोणले बढाउने सोचले बढियो। बजारमा टिम छनोट, कम्पनीको ब्रान्डिङ, प्रडक्टलगायतमा अगाडि आयौं। यो कम्पनीको नारा वा मुख्य उद्देश्य भनेकै जति पनि प्रडक्ट ग्राहकको आवश्यकता पूरा गर्नका लागि हो। यसैले हामीले हरेक प्रडक्ट निकाल्दा ग्राहकसँगको सुझाव लिएर, अध्ययननै गरेर आवश्यकता अनुसारका योजना ल्याएका छौं। हामीसँग दीर्घकालीन बचत गर्ने, रिटायरमेन्ट लाइफका लागि आवश्यक पर्ने, बच्चाका लागि र वार्षिक मनी ब्याक बिमा, म्यादी (फिर्ता नआउने टर्म) बिमा लगायतका योजना सञ्चालनमा छन्। बिमाको आवश्यकता परिपूर्ति हुने गरी योजना बनाएका छौं। ग्राहकलाई सही तरिकाबाट योजना बिक्री होस् भनेर एजेन्सी टेनिङलाई धेरै फोकस गरेर दक्ष बनाउने प्रयास गरेका छौं। संस्थालाई फरक र अब्बल बनाउन सिस्टम बलियो बनाएका छौं। बिमा योजनाले बजारमा प्रतिस्पर्धा गर्न कसरी सफल भएको छ ? हामीसँग १० वटाभन्दा बढी बिमा योजना छन्। धेरै बिक्री हुनेमा बाल योजना हो। भर्खर जागिर सुरु गरेका युवालाई जोखिमसँगै बचतका लागि बचत बिमा योजना छ। यस्तै, लगानी गरेको पैसाको साढे २ गुणासम्म पाउने किसिमको योजना छ। यसमा बोनस हुँदैन तर रिटर्न मात्रै हुन्छ। नेपालमा बिमा योजनाका धेरै विविधता छैन। भारतलगायतका विकसित देशमा जस्तो इन्भेस्टमेन्ट लिंक प्लान यहाँ छैन। अहिले बिमा बजारमा आकर्षण कस्तो छ ? नयाँ बिमा कम्पनी आएपछि कुल संख्या पनि बढ्यो। प्रतिस्पर्धा पनि धेरै छ। यसका सकारात्मक र नकारात्मक दुवै पाटा छन्। तर, सबैले व्यवसाय सुरक्षित गर्न जरुरी छ। अस्वस्थ प्रतिस्पर्धाले बजार बिगार्छ, जुन तरिकाले बिमालेख बिक्री हुनुपर्ने त्यो तरिकाले हुँदैन। यद्यपि, धेरै कम्पनीले गरेको बिमाले मुलुकभर पुगेको छ। जसले आजको दिनसम्म कुल बिमाको पहुँच ४१ प्रतिशतसम्म पुगेको छ। हामीले बजारलाई भन्दा आम ग्राहकको आवश्यकतालाई आधार मानेर योजना ल्याएका छौं। १२ हजारभन्दा बढीले प्रत्यक्ष रोजगारी पाएका छन्। १ सय ८६ अर्बभन्दा बढी रकम दूरदराजबाट पनि आएको छ। त्यसैले बिमाको पहुँचमा थुप्रै सकारात्मक पक्ष छन्। कम्पनीलाई पुँजी बलियो बनाउन मर्जरमा जोड दिएसँगै तपाईंहरू पनि जुट्नु भएको छ। प्रक्रिया कहाँसम्म पुग्यो ? दुई कम्पनी मर्जरमा जाने सहमति भएपछि डीडीए गर्ने, एक्चुअल भ्यालुएसनलगायतमा विभिन्न काम भइरहेका छन्। निर्जीवन बिमा कम्पनीको मर्जरमा सजिलो हुन्छ किनभने यसमा एक्चुअल भ्यालुएसन चाहिँदैन, तर बिमा कम्पनीमा चाहिन्छ। जीवन बाँकीको दायित्व १५२० वर्ष अवधिसम्मको हुन्छ। यो लामो अवधिको दायित्व कति भनेर एक्चुअल भ्यालुएसनमा समय लाग्ने देखिन्छ। यद्यपि, गत असार अन्तिम साता गरेको एमओयूअनुसार ६ महिनामा मर्जर प्रक्रिया सकाउने भन्ने थियो। यसको काम भइरहेकै छ। मर्जरपछि पनि ५ अर्ब चुक्ता पुँजी देखिँदैन। कसरी पुर्याउनु हुन्छ ? संस्थाको आकार बढेपछि त्यसको पुँजीगत क्षमता पनि बढ्न जरुरी छ। बिमा जोखिम बहन गर्ने व्यवसाय भएकाले यसको चुक्तापुँजी बढाउन जरुरी थियो। यसमा बिमा कम्पनीको नियामक निकायले गरेको कदम सही छ। जीवन बिमा कम्पनीलाई ५ अर्ब रुपैयाँँ चुक्तापुँजी पुर्याउन दिएको निर्देशनअनुसार हामीले पनि मर्जरबाट पुर्याउन लागेका हौं। हाल रिलायन्सको २ अर्ब १० करोड र सानिमाको २ अर्ब ८ करोड रुपैयाँँ चुक्तापुँजी छ। दुवै गरेर ४ अर्ब १८ करोड पुग्छ। अपुग रकम हकप्रद सेयर जारी गरेर वा बोनस सेयरबाट पनि गर्न सकिन्छ। योभन्दा पनि दुवै मिल्दा शाखा सञ्जाल बढ्छ। लगानी क्षमता बढ्छ। यस्तै, मर्जरको उद्देश्य पुँजी बढाउनुको साथै सिनर्जीका लागि पनि हो। दुवै कम्पनीको राम्रा पक्ष मिलाएर सिनर्जी उत्पन्न गर्न खोजेका छौं। यस वर्षको पहिलो त्रैमासिक वित्तीय प्रतिवेदनले कम्पनीलाई कुन स्थानमा देखाएको छ ? हामी उत्कृष्ट लाइनमा छैनौं। तर योभन्दा महत्त्वपूर्ण पक्ष हामीले ल्याएको व्यवसाय हो। हामीले अर्गानिक रूपमा व्यवसाय ल्याइरहेका छौं। सिंगल प्रिमियमको पेनिट्रेसन १० प्रतिशत छ। सिंगल प्रिमियम नवीकरण हुँदैन। आजको दिनमा हाम्रो कुल बिमालेख संख्या ५० हजारको हाराहारीमा छ। यस्तै बिमाशुल्क पहिलो प्रिमियम ३५ करोड रुपैयाँँ रहेको छ। बिमा भनेको अनुशासित बचत हो। यसलाई मृत्युसँग मात्रै नजोडौं। बिमा लिइसकेपछि पाँच वर्ष नपुगी छाड्दा घाटा लाग्छ। आफूले २० वर्षे बिमा गरेको हो भने यो अवधिसम्म निरन्तर तिर्दै जाँदा पछि एकैचोटी आउँछ। हरेक पटक तिर्दै जाँदा बीचमा खर्च हुँदैन। हाम्रो सबैभन्दा राम्रो बिमितबाट बिमाको नवीकरण हुने गरेको छ। यसैले यो अर्गानिक बिजनेस हो। मासिक १३१४ करोड रुपैयाँँको हाराहारीमा नवीकरण हुने गरेको छ। यस्तै, हामीसँग करिब २० हजार जना अभिकर्ता छन्। तर, देशव्यापी करिब १० हजार जना जति सक्रिय छन्। १ सय २० शाखा कार्यालय छन्। ३ सय ५० जना नियमित ग्राहक छन्। हामीले लघुबिमा व्यवसाय पनि राम्रो गरिरहेका छौं। वैदेशिक रोजगार बिमा व्यवसाय पनि राम्रो फस्टाएको छ। जति व्यवसाय गरेका छौं, ती सबै बिनादबाब गरेकाले अर्गानिक, नवीकरण हुने खालका छन्। कम्पनीमा भएको कुल बिमाको ८० प्रतिशत नियमित नवीकरण हुने गरेको छ। बिमा बीचैमा छोड्ने (सरेन्डर) गर्नेहरूको अवस्था के छ ? सरेन्डर गर्नेहरू छन्। तर, तुलनात्मक रूपमा अन्य कम्पनीभन्दा कम छ। किनभने ठूला रकमका बिमा व्यवसाय गर्दा सरेन्डर हुने सम्भावना बढी हुन्छ। हाम्रोमा साना अर्गानिक बिजनेस बढी भएकाले सरेन्डर गर्ने कम छन्। विमितले कुन अवस्थामा सरेन्डर गर्ने गरेका छन् ? सरेन्डर दुई कारणले गर्ने गरेको देखिन्छ। कतिपय अवस्थामा ग्राहकले बिमालेख योजना नबुझी वा गलत बुझाइका कारण २३ किस्ता प्रिमियम तिरेपछि काम नलाग्ने रैछ भनेर सरेन्डर गर्ने गरेको पनि पाइएको छ। तर, कतिपयलाई आवश्यकताले पनि सरेन्डर गर्न बाध्य बनाएको हुन सक्छ। दसैंमा धेरै सरेन्डर भएको छ। किनभने दसैं खर्चका लागि, विभिन्न व्यवसाय गर्नलगायतका विभिन्न कारणले पनि सरेन्डर गर्ने गरेको पाइएको छ। तर, सरेन्डर गर्ने व्यक्ति र कम्पनी दुवैका लागि बेफाइदा हो। कुनै पनि इन्स्योरेन्स कम्पनीले बिमा बेचेर लगानी भित्त्याउन कम्तीमा पाँच वर्ष कुर्नुपर्छ। पाँच वर्ष नपुगी सरेन्डर गर्नु परेमा तिरे बराबरको पैसा फिर्ता पाइँदैन। यसपछिका वर्षमा भने बोनस पनि पाइन्छ। बिमा गरेको पूरै अवधिसम्म नियमित प्रिमियम तिर्दा कम्पनीले पनि सो फन्डलाई लगानी गरेर कमाउन पाउने भएकाले अन्त्यमा राम्रो प्रतिफल लिन सकिन्छ। यसैले सरेन्डर कसैका लागि पनि हित गर्दैन। बिमा बजारमा देखिएको विकृतिलाई कसरी हेर्नु भएको छ ? यो कम्पनीले बिमा कसरी बेचेको छ भन्नेमा भर पर्छ। अभिकर्तालाई सही किसिमले आवश्यक तालिम दिएर बजारमा पठाएन भने विकृति हुनसक्छ। यसैले अभिकर्ता तालिम प्राप्त, बिमितलाई बुझाउन सक्ने क्षमताका भए भनेमात्रै राम्रो व्यवसाय हुन्छ। ९० प्रतिशत व्यवसाय अभिकर्ताबाटै आउने भएकाले उनीहरूलाई सीपमूलक तालिम दिएर दक्ष बनाउन जरुरी छ। यो एकदमै राम्रो छ। अब नियामक निकायबाट पनि अभिकर्ताका लागि छिट्टै मार्गदर्शन आउनेमा ढुक्क छु। अभिकर्तालाई लाइसेन्स दिनुअघि नियामक निकायले नै एउटा सिलेवस बनाएर तालिम दिएर, परीक्षा लिएर सिकाउने प्रणाली आउनुपर्छ। सायद भोलिको दिनमा आउन सक्छ। यसो भयो भने बिमामा धेरै सुधार हुन्छ। अभिकर्ता भनेको एउटा वित्तीय परामर्शदाता पनि हुन्। आम सर्वसाधारणको बिमाप्रतिको बुझाइलाई कसरी हेर्नु भएको छ ? बिमा भनेको अनुशासित बचत हो। यसलाई मृत्युसँग मात्रै नजोडौं। बिमा लिइसकेपछि पाँच वर्ष नपुगी छाड्दा घाटा लाग्छ। आफूले २० वर्षे बिमा गरेको हो भने यो अवधिसम्म निरन्तर तिर्दै जाँदा पछि एकैचोटी आउँछ। हरेक पटक तिर्दै जाँदा बीचमा खर्च हुँदैन। सोही पैसा अरूमा बचत गर्दा पनि खर्च गरिरहिन्छ। यससँगै बिमाले रक्षावरण गर्छ। बैंकमा १ लाख रुपैयाँ राखेर कोहीको मृत्यु भए सोही १ लाख मात्रै आउँछ। तर, सोही रकम बिमा गर्दा २० लाख रुपैयाँँसम्म आउँछ। बैंक र बिमा कम्पनीमा राखेको पैसालाई उस्तै भनेर तुलना गर्नु गलत हो। कम्पनीले कुन क्षेत्रमा बढी केन्द्रित भएर लगानी गरेको छ ? हामीले सर्वसाधारणको पैसा लगानी गर्ने हो। यसलाई हामीले जथाभावी गर्न मिल्दैन। नेपाल बिमा प्राधिकरणले लगानीको सीमा तोकेको छ। सोहीअनुसार हामीले सरकारी बोन्डमा ५ प्रतिशत, रियल स्टेटमा ५ प्रतिशत, स्टकमा ३ प्रतिशत, म्युच्युअल फन्डमा ५ प्रतिशत, डिबेन्चरमा २० प्रतिशत लगानी गर्न सक्छौं। यसपछि वाणिज्य बैंकमा अधिकतम् ४० प्रतिशत र विकास बैंकमा २० प्रतिशत, वित्त कम्पनीमा १० प्रतिशत मुद्दती निक्षेपमा लगानी गर्न पाइन्छ। यस्तो एग्रो तथा पर्यटनमा २० प्रतिशत र जलविद्युत्मा २० प्रतिशत लगानी गर्न पाइन्छ। हामीले सेती हाइड्रोपावरमा प्रत्यक्ष लगानी पनि गरेका छौं। साथै, हाम्रो अधिकांश लगानी बैंकको मुद्दती निक्षेपमा छ। किनभने जनताको पैसा भएकाले यो सुरक्षित लगानी हो। यद्यपि, अन्य मुलुकको जस्तो नेपालमा कम्पनीको लगानी विविधता छैन।"
पर्वतमा एमाले उम्मेदवार कुँवर चढ्ने गाडीमा आगजनीको प्रयास,"कुश्मा : नेकपा एमालेका प्रदेश सभा १ का उमेदवार भक्त कुँवर चढ्ने गाडीमा आगजनीको प्रयास भएको छ। चुनावी प्रचारप्रसारका लागि कुँवरले प्रयोग गरेको ग १ ज ७६९९ नम्बरको जीपमा गए राती आगजनीको प्रयास भएको हो। जिल्लाको जलजला गाउँपालिका१ बाँसखर्कमा राती २ बजेको समयमा आगजनीको प्रयास भएको उम्मेदवार कुँवरले जानकारी दिए। चुनावी अभियान सकेर बेलुका बास बसेको घरमा ढुँगामुडा सहित आगजनीको प्रयास भएको उमेदवार कुँवरले बताएका हुन्। उनले जनताको घरमा नै बास बसिरहेको बेलामा केही युवाहरुले ज्यान लिने नियतका साथ सवारी साधनमा आगजनी गर्ने र आफूहरु माथि सांघातिक आक्रमणको प्रयास भएको बताए। उमेदवारसँगै रहेका सहयोगीहरु र स्थानीयबासीका कारण थप कुनै ठूलो क्षति नभएको कुँवरको भनाइ छ। उम्मेदवार कुँवरले प्रयोग गर्ने गाडीमा डिजेल छर्केर आगो लगाउने प्रयास भएको थियो। डिजेल जल्न समय लागेका कारण ठूलो क्षति नभएता पनि गाडीका विभिन्न भागमा आगोका कारण क्षति भएको छ। टायर, लाइट र ढोकाहरुमा आगोले क्षति पुर्याएको छ। गाडीको टायरमा आगो लाग्दै गर्दा आगोलाई नियन्त्रणमा लिएका कारण थप क्षति नभएको कुँवरले जानकारी दिए। स्थानीय तहको निर्वाचनमा स्वतन्त्रको तर्फबाट वडाअध्यक्षका उमेदवार बनेका युवाहरुको नेतृत्वमा घटना घटेको एमालेको भनाइ छ। कुँवरले आफ्नो जीत सुनिश्चित देखेपछि विरोधीहरु आत्तरिएर आफूहरु माथि सांगातिक आक्रमणमा उत्रिएको बताए। उक्त घटनापछि नेकपा एमाले पर्वतले उम्मेदवारको ज्यान लिने उद्देश्यका साथ भएको उक्त घटनाका दोषीहरुलाई कडा कारबाही गर्न माग गरेको छ। एमाले पर्वत जिल्ला अध्यक्ष राजु पौडेलले एमालेको पक्षमा जनलहर बढेका कारण विरोधीहरुले आपराधिक शैलीमा उमेदवार माथि आक्रमणको प्रयास गर्नुलाई पाटीले गम्भीरतापूर्वक लिएको बताए। उनले आरोपितहरुलाई पक्राउ गरी तत्काल कानून बमोजीम कारबाही गर्न मागे गरेका छन्। घटनामा संलग्न नरबहादुर रोकाया नाम गरेका युवालाई घटनास्थलबाट स्थानीय युवाहरुले पक्राउ गरी प्रहरीलाई बुझाएका छन्। थप युवाहरुको खोजी भइरहेको जिल्ला प्रहरी कार्यालयका प्रमुख प्रहरी नायव उपरीक्षक मधुसुदन न्यौपानेले जानकारी दिए। उनले घटनाको थप अनुसन्धान भैरहेको बताए।"
राजनीतिको अबको बाटो,"देशको संविधान र कानुनले सबैलाई राजनीतिको ढोका खुला गरेको छ। सेवा निवृत्त कर्मचारी हुन् या सुरक्षा निकायका कर्मचारी वा व्यवसायी नै किन नहुन्, राजनीतिक यात्रामा फड्को मारिरहेका छन्। राजनीतिले देश बिगार्यो भनेर यसलाई फोहोरी खेलको रूपमा जमात पनि छन्। अर्कोतर्फ देश निर्माणका लागि राजनीति भन्दै आकर्षित हुने जमात पनि प्रशस्तै छ। मंसिर ४ गते हुने प्रतिनिधिसभा र प्रदेशसभा सदस्यको चुनावमा उम्मेदवारी दिने युवाको संख्या ठूलो छ। युवा उम्मेदवारको संख्या हेर्दा पनि राजनीतिमा युवाको वर्गको सहभागिता बढ्न थालेको देखिन्छ। राजनीतिमा को आयो ? भन्दा पनि किन आयो ? भन्ने कुरा महत्त्वपूर्ण हुन्छ। यो बिल्कुल व्यक्तिगत स्वतन्त्रताको कुरा हो। अन्तर्राष्ट्रिय स्तरमा पनि विभिन्न पेसा, वर्ग र संगठनबाट राजनीति प्रवेश गर्ने प्रचलन रहेको पाइन्छ। राजनीति गर्नु र नगर्नु बिल्कुल व्यक्तिगत कुरा हो। हरेक पेसाबाट राजनीति प्रवेश गर्न खुल्ला छ। नीतिहरूको पनि उत्कृष्ट नीति हो, राजनीति। राजनीतिले नै देश चलाउने हो। सही राजनीतिले देशलाई समृद्धिको बाटोमा लैजान्छ। राजनीति गर्ने दल र नेता खराब भए भने देशमा कुनै चिज पनि राम्रो रहँदैन। राजनीतिक समस्याले सबैतिर भद्रगोल बनाउँछ। पछिल्लो समय सुरक्षा निकाय होस् या अन्यतिर राजनीतिक हस्तक्षेप बढ्नुको मुख्य कारण नै राजनीति सफा नभएर हो। राजनीति गर्ने नेताले सबैलाई आफ्नो मुठ्ठीमा राख्न चाहने प्रचलन बढ्दै गएकाले हो। राजनीतिक मैदानमा पूर्वप्रहरीको पनि आगमन भएको देखिन्छ। बच्चादेखि वृद्धसम्म सबैलाई तानेको छ, राजनीतिको नशाले। प्रहरी संगठनलाई छाड्ने कुरै भएन। यो अपवाद हुनै सक्दैन। पूर्वप्रहरीहरूको राजनीतिमा बढ्दो सक्रियताले सकारात्मकसँगै संगठनकै लागि नकारात्मक प्रभावसमेत पक्कै पार्छ। हुन त अवकाशपश्चात् कुनै राजनीतिक दल खोल्नु, कुनै दलको सदस्यता लिएर सक्रिय राजनीतिमा आउनु र पार्टीमै बसेर काम गर्नु कानुनसम्मत नै देखिन्छ। कानुनले सबैलाई राजनीतिक अधिकार दिएको छ। तर संगठनमा हुँदाकै समयदेखि राजनीतिमा आबद्ध हुनु र कुनै दलप्रति बफादार हुने चरित्रले भने प्रहरी संगठनकै विश्वास गुम्नेछ। पूर्वप्रहरीको राजनीतिक यात्रालाई आम सर्वसाधारणले सहज रूपले लिने गरेको खासै पाइँदैन। संगठनमा भएकै बेला चित्त नबुझेको विषयमा इगो साध्न राजनीतिमा सक्रिय भएको देखिन्छ। केही पूर्वप्रहरी सुरक्षा क्षेत्रमा प्रभावकारी काम गर्छु भनेरै पनि राजनीतिमा होमिएका उदाहरण छन्। धेरैजसो भने लामो समय राजनीतिमा टिक्न नसकी राजीनामा दिएर स्वतन्त्र भएका छन्। पूर्वप्रहरीहरू राजनीतिमा किन आउने ? यस्तो प्रश्न गरिरहँदा के प्रयोजनका लागि राजनीति गर्ने ? भन्ने विषय मुख्य हुन्छ। प्रहरी सेवामा ३० वर्षसम्म एउटा संगठनको विभिन्न तहमा बसेर काम गरेको प्रहरी अधिकारीको विधा नै राजनीतिभन्दा फरक हो। ऊ सुरक्षामा क्षेत्रमा विज्ञ तथा विशेषज्ञ बनेको हुन्छ। उसले सुरक्षा विज्ञको रूपमा आफूलाई स्थापित गरेको हुन्छ। संगठनको सेवामा हुँदा आर्जन गरेको सीप र विज्ञताले आम नागरिक, जनतालाई आजको भन्दा राम्रो सेवा प्रदान गर्न सक्छु भन्ने विश्वास हुनुपर्छ। चाकडीले कसैलाई कहिल्यै बलियो बनाउँदैन। क्षमता नै नहुने मानिस कतै पनि सफल हुन सक्दैन। काम र इमान्दारिताले मानिस अगाडि बढ्न सक्छ। राजनीतिको पनि यही हो। लाग्छ, पूर्वप्रहरीको राजनीतिक यात्रा विशुद्ध सुरक्षाका विशेषज्ञ र विज्ञको रूपमा सेवा गर्छु भन्ने मानसिकतामा हुनुपर्छ। यो क्षेत्रमा गएर आफ्नो विषयमा निर्णायक तहमा पुगेर राम्रो गर्छु भन्ने सोच हुनुपर्छ। विज्ञको हिसाबले आजको अवस्थाभन्दा उत्तम शान्ति सुरक्षा दिन्छु भन्ने उद्देश्यले गएको छ भने त्यसलाई अत्यन्तैे सकारात्मक सोच्नुपर्छ। मुख्य कुरा आमनागरिकले भयरहित समाजको महसुस गर्न पाउनुपर्छ। पूर्वप्रहरी मात्रै हैन, अन्य क्षेत्रबाट राजनीति प्रवेश गर्ने व्यक्तिमा पदलिप्सा हुने गर्छ। शक्तिको लिप्सा र हमेसा एउटा पद चाहने उद्देश्यले आर्थिक फाइदाका लागि राजनीतिलाई प्रयोग गर्ने गरेको भेटिन्छ। यो गलत हो। आफन्त र नाता कुटुम्बलाई फाइदा दिलाउन सक्छु भन्ने उद्देश्यले कोही जान्छ भने यस्तो पात्रबाट आम नागरिकले दुःख मात्रै पाउँछन्। देशलाई हानि हुन्छ। अहिलेसम्म राजनीतिमा प्रवेश गरेका पूर्वप्रहरीले निर्णायक तहमा पुगेर खासै काम गर्न सकेको देखिँदैन। दुईचार जना व्यक्ति गएर आवाज उठाउन त सक्ला। चुनावमा जिते पनि निर्णयक तहमा कुरा पुग्दैनन्। निर्णय गर्ने स्थानसम्म उनीहरूको पहुँच पुगेको देखिँदैन। नीति निर्माणको निर्णायक तहमा नपुगेपछि उनीहरूले खासै काम गर्न सक्ने कुरै हुँदैन। सुरक्षा हेर्ने रक्षा र गृह मन्त्रालयको जिम्मा राजनीतिमा आएका पूर्वप्रहरीले प्राप्त गरे भने उसले प्रभावकारी काम गर्न सक्छ। राम्रोसँग बुझ्न सक्छ। नीतिनिर्माणको तहमा राम्रो काम गर्न सक्छ। हाम्रो देशमा विज्ञले भन्दा पनि पदले नै सरकार चलाउँछ भन्ने गलत मान्यता छ। कमजोर धरातल भएको व्यक्तिलाई पदमा पुर्याएर नीति निर्माणको तहमा प्रभावकारी काम गर्न भने सकेका छैनन्। मूल राजनीतिमा नै आमूल परिवर्तन छैन भने एउटा पेसा, वर्ग र संगठनमा परिवर्तन देखिने सम्भावना पनि कम हुन्छ। राजनीतिमा आएका दुईचार जनाले आमूल परिवर्तन गर्ने सम्भावना नै छैन। पहिलेको राजनीति सफा थियो। नागरिकका लागि राजनीति भन्ने हुन्थ्यो तर अहिले त आफू र आफ्नाका लागि राजनीति भन्ने चलिरहेकै छ। यस्तो व्यक्तिवादी राजनीति संस्कार विकसित भएको देशमा प्रहरी संगठन मात्रै अछुतो हुन सकेन। व्यक्तिवादी सोच भएका व्यक्ति त्यहाँ पनि पक्कै छन्। पदधारण गरेकै अवस्थामा म राजनीतिमै जान्छु र अवकाशपछि राजनीतिमा अगाडि बढ्छु भन्यो भने त्यो दुर्भाग्यपूर्ण हुन्छ। उसले निष्पक्ष सेवा दिन सक्दैन। राजनीतिक नेताको सामग्री बन्न सक्छ। प्रिप्लानअनुसार राजनीतिमा छ भने ऊ कुनै दलको झोला बोकेरै काम गरिरहेको हुन्छ। संगठनको जिम्मेवारी पूरा गर्न सक्दैन। नीतिहरूको पनि उत्कृष्ट नीति हो, राजनीति। राजनीतिले नै देश चलाउने हो। सही राजनीतिले देशलाई समृद्धिको बाटोमा लैजान्छ। राजनीति गर्ने दल र नेता खराब भए भने देशमा कुनै चिज पनि राम्रो रहँदैन। धेरै मानिस यसरी जान थालेपछि गलत संस्कृति विकास हुन्छ। संगठनको कामभन्दा पनि नेताको गुणगान गाउने र पार्टीकारिता सुरु हुन्छ। जागिर हुन्जेल राजनीतिमा लाग्ने सोच नै गर्न हुन्न। यसो हो भने निष्पक्ष सेवा नै दिन सक्दैन। संगठनमा सेवाभन्दा पनि राजनीति घुस्छ। देशको सबै संगठनमा राजनीति घुसेकै कारण विकासमा अवरोध भएको हो। संगठनको गति र प्रभावमा कमी आएको हो। हरेक संगठनमा राजनीतीकरण ज्यादा भयो। प्रहरी संगठन आईजीपीले चलाउनु पर्छ। आईजीपीले भन्दा पनि गृह मन्त्रालयले संगठन चलाउने प्रचलन विकास भइरहेको छ यहाँ। यो गलत अभ्यास हो। जबसम्म आईजीपी स्वतन्त्र तरिकाले काम गर्न सक्ने वातावरण बन्दैन तबसम्म प्रहरी संगठन पनि बलियो बन्न सक्दैन। प्रहरी कर्मचारीको सेवा सर्तहरू कानुनमै उल्लेख हुनुपर्छ। तर अहिले प्रहरी नियमावलीको आधारमा प्रहरीको सर्त र सेवाहरू चलिरहेका छन्। सेवा र सर्तलाई नियममा राखेपछि नियम चाहिँ एउटा मन्त्रीले चेन्ज गर्न सक्ने हैसियत हुन्छ। नियमावलीमा राखिएको सेवा र सर्तलाई कानुनमा नै स्थापना गरिदिने हो भने मन्त्री र सरकार फेरिनासाथ प्रहरीभित्र हुने हस्तक्षेप घट्छ। कानुन परिवर्तन गर्न सजिलो छैन। संसद्मा बहुमतले पास गर्नुपर्छ। राष्ट्रपतिले पनि स्वीकृति गर्नुपर्छ। नियमावली परिवर्तन गर्न मन्त्री र मन्त्रालय नै काफी हुन्छ। त्यसैले प्रहरीको सेवासर्तको विषय बेलाबेला विवादमा आउने गर्छ। प्रहरी संगठनमा चेन अफ कमान्ड भताभुंग भयो भनेर चर्चा गरिन्छ। खासमा यस्तो किन हुन्छ भन्ने विषयमा कसैले पनि विचार गरेको देखिन्न। सानो उदाहरण, संगठनको आईजीपी बलियो भयो भने संगठन बलियो हुन्छ। यो सन्दर्भ देशसँग जोडेर हेर्न र विश्लेषण गर्न सकिन्छ। मानिस र संगठन हेरेर नीति बनाउने र परिवर्तन गर्र्नेे प्रचलन बन्द हुनैपर्छ। सुरक्षा निकायभित्र पनि नीतिनियम फरकफरक छ। कुनै निकायमा ३८ वर्ष त कतै ४० वर्ष जागिर खान पाउने प्रावधान छ। तर प्रहरीमा मात्रै ३० वर्षे सेवा अवधिमात्र किन राखियो ? प्रहरीमा मात्रै अनेकथरी प्रावधान राखिएको छ। यो देशको अन्य संगठनमा कतै ३० वर्षे नचाहिने तर नेपाल प्रहरीमा मात्रै किन चाहिने त ? नेपाल प्रहरी र सशस्त्रमा मात्रै यो प्रावधान छ। नियम सबैका लागि बराबर हुनुपर्ने हैन र। पूर्वप्रहरी राजनीतिमा आएका पनि छन्। हरेक आईजीपीले ३० वर्षे सेवाअवधि हटाउन आवाज पनि उठाएका छन्। तर राजनीतिक गर्ने नेताहरूले सबै संगठनमा आफ्नो वर्चस्व फैलाउन चाहन्छन्। आफ्नो अन्डरमा राख्न चाहन्छन्। यसैले पनि पटकपटक विवादमा आएको ३० वर्षे सेवा अवधि हट्न सकेको छैन। प्रहरी बलियो भए गृह प्रशासन बलियो हुन्छ भन्ने यथार्थ बुझ्नेतिर कोही लागेको देखिन्नन्। नियमावलीलाई कानुन बनाएपछि प्रहरीलाई सजिलै चलाउन पाइन्न भन्ने गलत धारणा छ। नेताको रूपमा पार्टी प्रवेश गर्दा पूर्वप्रहरीलाई पनि असहजता हुन्छ नै। सुरक्षामा विज्ञ भए पनि राजनीतिका लागि त सिकारु नै हुन्छ जोकोही। राजनीतिमा प्रवेश गर्नुअघि जे जे भने पनि व्यक्तिगत लाभकै लागि पार्टी प्रवेश गरेको देखिन्छ। जुन गलत हो। जे जस्तो भए पनि संगठनमा हुन्जेल कुनै पनि प्रहरीलाई राजनीतिक छाया पर्नु हुन्न। अवकाशपछि मन्त्री बन्छु, नेता बन्छु भन्ने सोच राख्ने प्रहरीले संगठनमा सेवा होइन, राजनीति गरिरहेको हुन्छ। चाकडीले कसैलाई कहिल्यै बलियो बनाउँदैन। क्षमता नै नहुने मानिस कतै पनि सफल हुन सक्दैन। काम र इमान्दारिताले मानिस अगाडि बढ्न सक्छ। राजनीतिको पनि यही हो। यथार्थ कसैले पनि भुल्नु हुँदैन। खरेल नेपाल प्रहरीका पूर्वमहानिरीक्षक हुन्।"
मोरङ ३ कमा कांग्रेसका उम्मेदवार मानबहादुर,विराटनगर : नेपाली कांग्रेसका महासमिति सदस्य मानबहादुर लिम्बूलाई पार्टीले मोरङको क्षेत्र नम्बर ३ को कबाट प्रदेशसभा सदस्यको उम्मेदवार बनाएको छ । यो क्षेत्रबाट उम्मेदवार रहेका शेखरचन्द्र थापाको बुधबार निधन भएपछि उनका ठाउँमा कांग्रेसले लिम्बूलाई टिकट दिएको हो । कांग्रेस मोरङका सचिव मोदराज घिमिरेले पार्टी केन्द्रले नै प्रदेशसभा सदस्यको उम्मेदवार बन्न लिम्बूलाई टिकट दिएको बताए । बिहीबार दिउँसो १ बजे मनोनयन दर्ताको तयारी गरिएको घिमिरेले बताए । लिम्बू नेपाल विद्यार्थी संघ मोरङका पूर्वसभापति समेत हुन् । निर्वाचन आयोगका अनुसार मनोनयन दर्ता गराएका उम्मेदवारविरुद्ध दाबी विरोधलगायत प्रक्रिया पूरा गरेर शुक्रबार अन्तिम नामावली प्रकाशन हुनेछ । प्रदेश १ का वन वातावरण तथा भूसंरक्षणमन्त्रीसमेत रहेका थापाको उपचारका क्रममा बुधबार बिहान विराटनगरको नोबेल अस्पतालमा निधन भएको थियो । त्यसपछि निर्वाचन आयोगले नयाँ कार्यक्रम सार्वजनिक गरेर निर्वाचनको प्रक्रिया अघि बढाएको थियो । उक्त क्षेत्रमा मंसिर ४ गते नै मतदान हुनेछ ।
"मकवानपुरमा ट्याक्टर दुर्घटना, एकजनाको मृत्यु","हेटौडा : धरानचतरा सडकखण्डअन्तर्गत मकवानपुरको बकैया गाउँपालिका ४ छतिवनस्थित खण्डमा सवारी दुर्घटना हुँदा एकजनाको घटनास्थलमै मृत्यु भएको छ । मृत्यु हुनेमा बागमती गाउँपालिमा ५ बगेरी निवासी २७ वर्षीय सत्यमान घिसिङ रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । उनका अनुसार, बुधबार राति ८ बजेको समयमा हेटौंडाबाट हातिसुँडेतर्फ जाँदै गरेको बागमती प्रदेश०३००१ त ३४१ नम्बरको ट्रयाक्टर अनियन्त्रित भइ सडक छेउमा पल्टिएर दुर्घटना भएको थियो । दुर्घटनामा परी ट्रयाक्टरमा सवार सोही ठाउँ बस्ने ३५ वर्षका दमैसिं सिन्तान घाइते भएको र उनको हेटौंडा अस्पतालमा उपचार भइरहेको प्रवक्ता कार्कीले बताए । घटनाबारे थप अनुसन्धान भइरहेको उनले बताए ।"
अन्नपूर्ण पदयात्रामा विदेशी पर्यटक(तस्बिर),मनाङ : मनाङको सदरमुकाम चामेबाट माथिल्लो मनाङ जाँदै गरेका विदेशी पदयात्री । तस्बिरः नवीन लामिछानेरासस।
स्याङ्जा कांग्रेसको कार्यवाहक सभापति काफ्ले,"स्याङ्जा : नेपाली कांग्रेस स्याङ्जाको कार्यवाहक सभापतिको जिम्मेवारी केदार काफ्लेलाई दिइएको छ। स्याङ्जाका सभापति राजु थापा क्षेत्र नम्बर १ का प्रतिनिधिसभा उम्मेदवार बनेपछि काफ्लेलाई कार्यवाहकको जिम्मेवारी दिइएको हो। सभापति थापाले काफ्लेलाई नेपाली कांग्रेसको विधान धारा १२ को उपधारा ७ (ट) ले दिएको अधिकार प्रयोग गरी नेपाली कांग्रेस जिल्ला कार्यसमितिको कार्यबाहक सभापतिको जिम्मेवारी दिएको जनाए। नेपाली कांग्रेस जिल्ला कार्यसमिति स्याङ्जाका उपसभापति समेत रहेका काफ्ललेलाई कार्यवाहकको जिम्मेवारी दिइएको छ। यसैगरी नेपाली कांग्रेस स्याङ्जाले मंसिर ४ गतेको निर्वाचनका लागि कांग्रेससहित गठबन्धनका उम्मेदवारहरुलाई विजयी गराउन विभिन्न समितिहरु गठन गरेको छ। जिल्लास्तरीय अनुगमन समितिको संयोजकमा कार्यवाहक सभापति केदार काफ्ले, चुनाव प्रचार प्रसार समितिको संयोजकमा सचिव दामोदर लम्साल, सूचना तथा सञ्चारमा पार्टीका प्रवक्ता भरतराज लम्साल, सूचना तथा प्रविधि समितिको संयोजकमा फणिन्द्र पौडेललाई जिम्मेवारी दिइएको नेपाली कांग्रेस स्याङ्जाले जनाएको छ।"
वेल्स र स्वीटजरल्यान्डको विश्वकप खेल्ने टिम घोषणा,"लन्डन : फुटबलको सबैभन्दा ठूलो प्रतियोगिताविश्वकप ६४ वर्षपछि खेल्न लागेको वेल्सको २६ सदस्यीय टिम घोषणा भएको छ। ग्यारेथ बेलको कप्तानीमा बुधबार राति घोषणा भएको टिममा चोटमुक्त हुने क्रममा रहेका जो एलेन पनि समेटिएका छन्। समूह बीमा परेको वेल्सले २१ नोभेम्बरमा अमेरिकासँग खेल्दै प्रतियोगिताको सुरुआत गर्नेछ। त्यस्तै, नोभेम्बर २५ मा इरानसँग र समूह चरणको अन्तिम खेल नोभेम्बर ३० मा इङ्ल्यान्डसँग खेल्ने छ। वेल्सको टिम : गोलकिपर : वाइन हेन्नेसी, ड्यानी वार्ड, आडम डेभिस डिफेन्डर : नेको विलियम्स, बेन डेभिस, बेन काबान्गो, जो रोडोन, क्रिस मेफाम, इथान एम्पाडु, क्रिस गन्टर, कोनोर रोबर्ट्स, टम लकयेर मिडफिल्डर : आरोन रामसे, जो एलेन, ह्यारी विल्सन, जो मोरेल, डिलान लेभिट, रुबिन कोलविल, जोनी विलियम्स, म्याथ्यु स्मिथ, सोर्बा थोमस फरवार्ड : ग्यारेथ बेल, ड्यायिलन जेम्स, किफर मुरी, मार्क ह्यारिस, ब्रेनन जोन्सोन यस्तै, स्वीटजरल्यान्डले पनि १० दिनपछि कतारमा सुरु हुने विश्वकपका लागि २६ सदस्यीय टिम घोषणा गरेको छ। स्वीटजरल्यान्डको टिम : गोलकिपर : ग्रेगोर कोबेल, यान सोमर, योना ओम्लिन, फिलिप कोन डिफेन्डर : म्यानुएल एकान्जी, एरे कोम्बर्ट, निको एलभेडी, फ्याबियन सार, सिल्भान विड्मर, रिकार्डो रोडरिग्वेज, एड्मिल्सन फर्नान्डेज मिडफिल्डर : माइकल अबिस्चेर, शेर्डन शकिरी, रेनाटो स्टेफिन, ग्रानिट जाका, डेनिस जकारिया, फ्याबियान फ्रे, रेमो फ्रेउलर, नोआ ओकाफोर, फ्याबियन राइडर, अर्डोन जशारी फरवार्ड : ब्रिल इम्बोलो, रुबेन भर्गास, डिब्रिल सो, ह्यारिस सेफेरोभिच, क्रिस्टियन फास्नचाट"
सुदूरपश्चिममा भूकम्प : सयौं घर बस्नै नहुने गरी चर्किए,"आर्थिक अवस्था कमजोर भएका डोटी पूर्वीचौकी गाउँपालिका ३, गैरागाउँका ५० वर्षीय प्रेम बोहरा भारतमा काम गर्थे। त्यसैले जीवन चलेको थियो। मंगलबार मात्रै उनी साथीलाई घर पुगेर आउँछु भनेर नेपाल आएका थिए। तर, यसपटक काममा महाराष्ट्र फर्कन पाएनन्। बुधबार बिहान आएको भूकम्पमा घर भत्किएर निधन भयो। अहिले सुदूरपश्चिमका पहाडी जिल्लाहरूमा जात्रा हुन्छ। यो समयमा डोटीका ग्रामीण भेगबाट कामको खोजीमा भारत गएका अधिकांश व्यक्तिहरू जात्रा हेर्न घर फर्कने गर्छन्। यसकै लागि बोहरा पनि मंगलबार घर फर्किएका थिए। उनी करिब ४५ घण्टा मात्रै परिवारसँगै बस्न पाए। बुधबार बिहान २ः१२ बजे आएको ६६ म्याग्निच्युडको भूकम्पले प्रेमलाई मात्रै लगेन उनीसँगै १४ वर्षीया छोरी तुल्सी बोहराको समेत निधन भयो। अहिले उनको घर पूर्णरूपमा भत्किएको छ। एक छोरा र श्रीमती बेसाहारा बनेका छन्। डोटीमा भूकम्पले घर भत्किँदा ६ जनाको मृत्यु भयो। ७ जना घाइते छन्। खप्तड राष्ट्रिय निकुञ्ज क्षेत्रलाई केन्द्रबिन्दु बनाएर गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूकम्पले पूर्वीचौकी गाउँपालिका ३ गैरागाउँमा घर भत्किँदा च्यापिएर ६ जनाको मृत्यु भएको हो। मृत्यु हुनेमा ४ जना बालबालिका छन्। इलाका प्रहरी कार्यालय सानागाउँका प्रहरी सहायक निरीक्षक नयनसिंह भाटका अनुसार ५० वर्षीय प्रेम बोहरा र छोरी १४ वर्षीया तुल्सी बोहरा, त्यसैगरी ४० वर्षीया भगवती बोहरा, उनका छोरा ८ वर्षीय हर्क बोहरा र १३ वर्षीया छोरी सीता बोहरा र १४ वर्षीया धनसरी बोहराको मृत्यु भएको छ। घाइते हुनेहरूमा इशरादेवी बोहरा, धौली बोहरा, बिस्ना बोहरा, चनादेवी बोहरा, महावीर बोहरा, केशवसिंह बोहरा र जगुदेवी बोहरा छन्। सो गाउँका दर्जन जति घरहरू पूर्णरूपमा भत्किनुका साथै सयौं घरहरू बस्नै नहुने गरी चर्केका छन्। घाइते भएका ७ जनामध्ये बिस्ना बोहरा र चनादेवी बोहराको नेपाली सेनाको हेलिकप्टरबाट थप उपचारका लागि धनगढीस्थित सेती प्रादेशिक अस्पतालमा लगिएको छ। बाँकीको जिल्ला अस्पतालमा उपचारपश्चात् गाउँ फर्किएका जिल्ला प्रहरी कार्यालयका सूचना अधिकृत डीएसपी भोला भट्टले जानकारी दिए। घटनास्थलमा नेपाल प्रहरी, सशस्त्र प्रहरी, नेपाली सेना, म्यादी प्रहरी, रेडक्रसको टिम तथा स्थानीयको टोली उद्धारमा खटिएको इलाका प्रहरी कार्यालय सानागाउँका प्रहरी सहायक निरीक्षक नयन सिं भाटले जानकारी दिएका छन्। घरमा च्यापिएर केही पशुचौपाया पनि मरेका छन्। भूकम्पका कारण बझाङका ६ घर पूर्णरूपमा क्षतिग्रस्त भएका छन्। भूकम्पले बझाङको थलारा गाउँपालिकामा ५ र छबिसपाथिभेरा गाउँपालिकामा १ गरी ६ घर पूर्णरूपमा क्षति पुर्याएको छ। ३८ घरमा आंशिक क्षति भएको जिल्ला प्रहरी कार्यालय बझाङले जनाएको छ। थलारा गाउँपालिका ९ सिरेटामा महोनराज जोशी, जौकला सिंह, हंसा चदारा, अपु नेपाली, वीरबहादुर नेपाली र छबिसपाथिभेरा गाउँपालिका ४ व्यासीका डबल कामीको घरमा पूर्णरूपमा क्षति पुगेको जिल्ला प्रहरी कार्यालय बझाङका सूचना अधिकारी रमेशदत्त अवस्थीले बताए। त्यस्तै थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको अवस्थीले बताए। यस्तै जिल्ला कारागार बझाङको भवनमा समेत आंशिक क्षति पुगेको छ। अछामका पनि केही घरहरू भत्केका छन्। जिल्ला प्रहरी कार्यालय अछामका सूचना अधिकारी कैलाश बिष्टले प्रहरीले घटनाको विवरण संकलन गरिरहेको बताए। साँफेबगर नगरपालिका १४ पातलकोट भास्कुन गाउँका अधिकाश घरहरू चर्केर बस्नै नमिल्ने अवस्थाको रहेको वडाध्यक्ष सन्जु थापाले बताइन्। उनले ९३ घरधुरीमध्ये अधिकांश चर्केका बताए। त्यहाका स्थानीयहरू घर बाहिरै बसेका छन्। बेला बेलामा भूकम्पको धक्का महसुस भइरहेकाले पनि स्थानीयहरू त्रसित छन्। खगेन्द्रंबहादुर सिंहडोटी, प्रताप ओलीबझाङ, गीता कुँवरअछाम"
रुसले युक्रेनबाट आफ्नो सेना फिर्ता गर्यो,"मस्को : रुसी सेनालाई युक्रेनी सहर खेरसनबाट बाहिर निस्कन आदेश दिइएको छ । फेब्रुअरीमा हमला गरेपछि रुसले कब्जा गरेको खेरसन एक मात्र सहर हो। युक्रेनमा रुसका कमाण्डर जनरल सर्गेई सुरोभिकिनले सहरमा आपूर्ति जारी राख्न सम्भव नभएको बताएका छन्। सेना फिर्ताको अर्थ रुसी सेना पूर्ण रुपमा निप्रो नदीको पश्चिमी किनारबाट हट्ने छ। युक्रेनको जवाफी हमलाको सामना गरिरहेको रुसका लागि यो सेना फिर्ता ठूलो झट्काको रुपमा हेरिएको छ । 'यस अवस्थामा हाम्रो लागि उत्तम विकल्प भनेको निप्रो नदीको अर्को छेउमा हाम्रो रक्षालाई बलियो बनाउनु हो,' जनरल सुरोविकिनले वरिष्ठ सैन्य अधिकारीहरूसँगको बैठकमा भने। रुसी मिडियाले खेरसनका उपनेता किरिल स्ट्रेमोसोभको कार दुर्घटनामा मृत्यु भएको बताएको छ । यो खबर लगत्तै सेना फिर्ताको घोषणा सार्वजनिक भएको हो । उपनेताले छ दिनअघि मात्र रुसी सेना नदी पार गरेर पूर्वी किनारमा जान सक्ने चेतावनी दिएका थिए। बीबीसी"
जुकरवर्गले मेटाका ११ हजार कर्मचारी हटाउने,"वासिङटन डिसी : अमेरिकी प्रविधि व्यवसायी तथा फेसबुकका संस्थापक मार्क जुकरबर्गको कम्पनी मेटाले बुधबार ११ हजार कर्मचारीलाई निकाल्ने घोषणा गरेको छ । फेसबुक, इन्स्टाग्राम र व्हाट्सएप लगायतका सबै कम्पनी मेटा अन्तर्गत आउँछन्, जसमा ८७ हजारभन्दा बढी मानिस काम गर्छन्। मार्क जुकरबर्गले यो निर्णयलाई मेटाको इतिहासमा सबैभन्दा कठिन निर्णय भनेका छन् । यो कदम पछि मार्क जुकरबर्गले एक विज्ञप्ति जारी गर्दै लेखेका छन्, 'मलाई थाहा छ यो सबैका लागि गाह्रो छ र म यस निर्णयबाट प्रभावित सबैसँग माफी चाहन्छु।' मार्क जुकरबर्गले यो निर्णयको श्रेय कोरोना महामारीको समयमा बढेको नाफाका कारण व्यापार वृद्धिको दीर्घकालीन अपेक्षालाई दिएका छन् । उनले लेखेका छन्, धेरैले यो बूम स्थायी हुने अनुमान गरेका थिए। मैले पनि त्यही अनुमान गरेको थिएँ । त्यसैको आधारमा मैले आफ्नो लगानीमा उल्लेख्य वृद्धि गरेको छु । तर बृहत् आर्थिक गिरावट अर्थात् आर्थिक वृद्धि सुस्त हुनु र बढ्दो प्रतिस्पर्धाका कारण नाफा अपेक्षाभन्दा बढी घटेको हो ।' यससँगै मार्क जुकरबर्गले आफूले गलत मूल्याङ्कन गरेको र त्यसको पूर्ण जिम्मेवारी आफूले लिने बताएका छन् । वाल स्ट्रिट जर्नलको रिपोर्ट अनुसार जुकरबर्गले गत मंगलबार सयौं कर्मचारीलाई यसबारे जानकारी दिएका थिए । मार्क जुकरबर्गले आफ्नो कम्पनीले भविष्यमा आर्टिफिसियल इन्टेलिजेन्स, विज्ञापन र मेटाभर्स जस्ता क्षेत्रमा लगानी गर्ने बताएका छन्, जसमा वृद्धिको उच्च सम्भावना छ। यससँगै मेटाले आफ्नो भवन कार्यालयमा हुने खर्च घटाउने भएको छ । यसका साथै कम्पनीले आगामी दिनमा डेस्क सेयरिङ मोडलको प्रवर्द्धन गर्ने जनाएको छ ।"
झापामा हात्ती नियन्त्रण मुद्दा कसको ?,"झापा : आसन्न आम निर्वाचनमा झापा निर्वाचन क्षेत्र ३ बाट उम्मेदवार बनेका दुई शीर्ष नेता राजेन्द्र लिङदेन र कृष्णप्रसाद सिटौला जैविक विविधतायुक्त जलथल जंगलको हात्ती नियन्त्रण तथा रोकथाम मुद्दालाई मुख्य एजेन्डा बनाएर एक अर्काप्रति वाक युद्ध मा उत्रिएका छन्। झापा३ बाट प्रतिनिधिसभा सदस्य उम्मेदवार बनेका राप्रपा अध्यक्ष लिङदेन र कांग्रेस नेता सिटौला अहिले हात्ती नियन्त्रण तथा रोकथामका लागि चारकोशे जलथल जंगलमा मेरो पहलमा सोलार फेन्सिङ (सौर्य विद्युतीय तारबार) जडान भएको भन्दै चुनावी सभाहरूमा खुलेर आम मतदाताबीच वाक युद्ध मा उत्रिएका हुन्। लिङदेन र सिटौला हात्ती मुद्दा लिएर वाक युद्ध गरिरहेता पनि जलथल जंगलबाट निस्किएका हात्तीले जंगल आसपासका गाउँमा वितण्डा नमच्चाएको रात छैन। त्यस क्षेत्रका स्थानीयवासी त्रासमा जीवन बिताउन बाध्य छन्। अहिले चुनावका बेला मेरो पहलमा काम भएको भन्दै दुवै शीर्ष नेताहरू हानथाप र गालीगलौजमा उत्रिनुभन्दा पनि यसको दीर्घकालीन समस्याको समाधानमा लाग्नुपर्ने हात्ती पीडित मतदाताहरूको भनाइ छ। गत कात्तिक ११ गते भद्रपुरमा आयोजित अगुवा कार्यकर्ता भेलामा बोल्दै राप्रपा अध्यक्ष लिङदेनले पाँच वर्षमा केही काम भएन, केही गरेन, पाँच वर्ष खेर गयो, यो भएको अलिअलि काम पनि मैले गरेको र मेरो दाइले गरेको भन्दै केही व्यक्तिले बुढो मान्छेलाई डोराएर हिँडिरहेको भनेका थिए। सोही प्रसंगमा लिङदेनले थपे, यस क्षेत्रको ठूलो समस्याका रुपमा जलथल जंगलमा जंगली हात्ती अतिक्रमणको समस्या थियो। २०७४ सालको चुनावपछि जलथल जंगलमा सौर्य विद्युतीय तारवारको व्यवस्थापनका सबै कामहरू पूरा भएको बताउँदै उनले आर्थिक वर्ष २०७५०७६ मा यी कामहरू भएको दाबी गरेका थिए। उनले खातापाता पल्टाउन सकिन्छ। यी योजना कहिले प्रारम्भ भए। कसले लेखापढी सुरु गर्यो। कहिले डीपीआर भयो। अहिले सौर्य विद्युतीय तारबार हामीले गरेको भन्दै हिँडने मान्छेहरू छन्। म चुनौतीको भाषामा भन्न चाहन्छु। आमाको दूध खाएको कोही बहादुर छोरा छ ? त्यो २०७४ भन्दा अगाडिको योजना हो भनेर प्रमाणित गर्न सक्छ, कि मैले लेखापढी गरेर गरेको हो भने म त्यसको झोला बोकेर हिँडन तयार छु, उनले भनेका थिए। लिङदेनले त्यस्तो कुरा दाबीका साथ बोलेपछि कांग्रेसी नेता तथा कार्यकर्ताहरूले सामाजिक सञ्जालहरूमा सौर्य विद्युतीय तारबार कांग्रेसकै पहलमा आएको भनी प्रमाणित कागजातहरू हाल्न थाले। त्यति मात्र नभइ लिङदेनले बोलेको कुराप्रति कांग्रेस नेता कृष्णप्रसाद सिटौलाले समेत चुनावी सभाहरूमा खुलेर आक्रोश पोख्न थालेका छन्। सिटौलाले भने, म दावाका साथ भन्छु, बितेका पाँच वर्षमा यस निर्वाचन क्षेत्र केन्द्रीय आयोजनाबाट रित्तै रह्यो, अलिअलि आयोजनाहरू प्रदेश सरकारबाट मात्र आयो। अहिले कुरा उठेको छ हात्ती नियन्त्रण गर्ने सौर्य विद्युतीय तारबारको। हात्तीबारको योजना २०७४ सालको निर्वाचन अघि नै आएको हो , उनले भने, जलथल जंगलमा आएर हात्ती बस्न थाल्यो, गाउँमा निस्कन थाल्यो, मान्छे मार्न थाल्यो, अन्नबाली नस्ट गर्न थाल्यो, घर भत्काउन थाल्यो भनेर कांग्रेसका क्षेत्रीय सभापति गणेश पोखरेल (हाल भद्रपुर नगरपालिका मेयर) काठमाडौं पुगेर ममार्फत प्रधानमन्त्रीलाई भेटेका थिए। मैले नै तत्कालीन प्रधानमन्त्री शेरबहादुर देउवालाई भेटेर हात्तीबारको काम तुरुन्त अघि बढाउनु पर्यो भनेर तोक लगाएर काम अघि बढाएको हो। उनले थपे, त्यही बेला प्रधानमन्त्री कार्यालयले वन मन्त्रालयलाई पत्र पठायो, वनले योजना आयोगलाई चिठ्ठी काट्यो, त्यहाँबाट स्वीकृत प्राप्त भएपछि वनमार्फत अर्थ मन्त्रालयले ८ करोड ८ लाख ९० हजार रुपैयाँ छुट्यायो। २०७४ भदौमा तत्कालीन वन कार्यालय झापामा २ करोड रकम निकासा भयो। ठ्याक्कै निर्वाचन घोषणा भएको र आचारसंहिता लागेको हुनाले त्यस बेला काम अघि बढ्न सकेन, उनले भने, निर्वाचनपछि मात्र हात्तीबारको ग्लोबल टेन्डर निस्किएर काम अघि बढ्यो। उनले भने, अस्ति भर्खरै भद्रपुरमा नेकपा (एमाले)का अध्यक्ष केपी शर्मा ओलीसँगै बसेका बेला लिङदेनजीले भनेका थिए कि यो हात्तीबारको बजेट २०७४ सालको निर्वाचनअघि आएको हो भने सिटौलाजीको झोला बोक्छु । अब मेरो झोला बोके भयो नि त, उनले आक्रोश पोखे।"
मोरङ३ क का लागि कांग्रेसले आज मनोनयन दर्ता गराउँदै,"विराटनगर : आगामी निर्वाचनका लागि नेपाली कांग्रेसले मोरङको निर्वाचन क्षेत्र नम्बर ३ कमा आज (बिहीबार) मनोनयन दर्ता गराउँदै छ । पार्टीका तर्फबाट मनोनयन दर्ता गराएका प्रदेशसभा सदस्य पदका उम्मेदवार एवं प्रदेश १ का वन, वातावरण तथा भूसंरक्षण मन्त्री शेखरचन्द्र थापाको निधन भएपछि कांग्रेसले नयाँ उम्मेदवार खडा गर्न लागेको हो । कात्तिक २४ गते डेंगुको संक्रमण पुष्टि भएका थापालाई निमोनिया र पायल्सको समस्या पनि देखिएको थियो । थापाको बुधबार बिहान विराटनगरको नोबेल शिक्षण अस्पतालमा निधन भएको हो । उनको निधनसँगै निर्वाचन आयोगले आगामी मंसिर ४ गते नै मतदान सम्पन्न गर्ने गरी बुधबार नयाँ कार्यतालिका सार्वजनिक गरेको छ । आयोगले कांग्रेसको हकमा मात्रै लागू हुने बिहीबार दिउँसो १ बजेसम्म मनोनयनको समय तोकेको छ । मनोनयन दर्तापछि सूची प्रकाशन र दावीविरोधको समय छुट्याइएको छ । मनोनयन पत्र र उजुरी उपर जाँचबुझ गर्ने, नाम फिर्ता लिने, उम्मेदवारको अन्तिम नामावली प्रकाशन गर्ने तथा उम्मेदवारलाई निर्वाचन चिन्ह प्रदान गर्ने समय बिहीबार र शुक्रबारलाई तोकिएको प्रदेश १ निर्वाचन प्रमुख लेवन काश्यप अधिाकरीले बताए । उनका अनुसार निर्वाचन अधिकृतको कार्यालयले अन्तिम नामावली प्रकाशन गरेपछि नयाँ उम्मेदवारले प्रचारप्रसार गर्न पाउने छन् । यसअघि मंसिर ४ मा हुने प्रतिनिधि तथा प्रदेशसभा सदस्य निर्वाचनका लागि उम्मेदवारको अन्तिम नामावली प्रकाशन गरी आयोगले उम्मेदवारलाई निर्वाचन चिन्ह प्रदान गरिसकेको थियो । यसैबीच नेपाली कांग्रेसले उक्त क्षेत्रमा कसलाई प्रदेशसभाको उम्मेदवार बनाउँछ भन्ने यकिन भइसकेको छैन । कांग्रेस मोरङका सचिव मोदराज घिमिरेका अनुसार पार्टीको केन्द्रले नै उम्मेदवारको टुंगो लगाउने छ । १११२ बजेतिर उम्मेदवारको टुंगो लाग्ने अनुमान गरिएको छ, उनले भने, त्यसपछि उम्मेदवारका तर्फबाट मनोनयन दर्ता हुने छ । उक्त क्षेत्रबाट प्रदेशसभा सदस्य पदका लागि सूयर्माराज राई, मानबहादुर लिम्बू, पर्शु कार्की, सुशील राई, वीरबहादुर बस्नेत लगायतको नाम चर्चामा छ । सूयर्माराज २०७४ सालको निर्वाचनमा यही क्षेत्रबाट प्रदेशसभा सदस्यमा विजयी बनेका थिए ।"
बसुन्धरामा ट्रकले स्कुटरलाई ठक्कर दियो : दुई जनाको मृत्यु,"काठमाडौं : काठमाडौंको बसुन्धरामा सवारी दुर्घटना हुँदा दुईजनाको मृत्यु भएको छ । काठमाडौं महानगरपालिका३ बसुन्धरा चक्रपथ क्षेत्रमा नारायणगोपाल चोकबाट बसुन्धरातर्फ जाँदै गरेको ना८ख १८४१ नम्बरको ट्रकले बागमती प्रदेश ०२०३२ प २२२७ नम्बरको स्कुटरलाई ठक्कर दिँदा दुईजनाको गए राति मृत्यु भएको हो । मृत्यु हुनेमा कास्कीको पोखरा महानगरपालिका९ का ४७ वर्षीय बेलबहादुर रानामगर र ४७ वर्षीया कल्पना रानामगर रहेका छन् । दुर्घटनामा गम्भीर घाइते दुवैजनाको उपचारका क्रममा त्रिभुवन शिक्षण अस्पताल महाराजगञ्जमा मृत्यु भएको उपत्यका ट्राफिक प्रहरी कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। तीव्र गतिका कारण सवारी दुर्घटना भएको प्रवक्ता भट्टले बताए। प्रहरीले ट्रक चालक चितवनका २५ वर्षीय राम हमाललाई नियन्त्रणमा लिएर अनुन्धान गरिरहेको छ ।"
बेलायती राजा चार्ल्स तृतीयमाथि अण्डा प्रहारको प्रयास,लण्डन : बेलायती राजा चार्ल्स तृतीय र उनकी पत्नी रानी कन्सोर्ट क्यामिलामाथि बुधबार उत्तरी इङ्ल्यान्डको भ्रमणका क्रममा एक व्यक्तिले अण्डाले हान्ने प्रयास गरेका छन् । ७३ वर्षीय राजा चार्ल्स र उनकी ७५ वर्षीया पत्नी क्यामिलालाई योर्कमा हिँडडुल गर्ने क्रममा तीनवटा अण्डाले निशाना बनाएको बेलायती सञ्चारमाध्यमले देखाएका छन् । एक व्यक्तिले यो देश दासहरूको रगतमा बनेको हो र मेरो राजा होइन भन्दै चिच्याएको सुनिएको थियो र त्यसपछि उनलाई प्रहरी अधिकारीहरूले हिरासतमा लिएका देखाइएको छ । घटनास्थलमा रहेका पत्रकारका अनुसार प्रदर्शनकारीले शाही दम्पतीमाथि अण्डा प्रहार गर्नुअघि उनीविरूद्ध असन्तुष्टि व्यक्त गरेका थिए । भ्रमणका लागि ऐतिहासिक मिक्लेगेट बारमा भेला भएको भीडमा अन्य मानिसहरूले आक्रमणकारीप्रति आक्रोश व्यक्त गर्दै उनलाई लाज नभएको मान्छे भनेका थिए । उनीहरूले राजाप्रति सम्मान प्रकट गर्दै भगवानले राजालाई बचाउनुभयो भनेका थिए । प्रहरीले संदिग्ध अपराधीलाई हिरासतमा लिएको बताइएपछि बेलायती राजा चाल्र्स र क्यामिलाले लर्ड मेयरद्वारा आधिकारिक रूपमा योर्क सहरमा स्वागत गर्न बोलाइएको एक परम्परागत समारोहमा सहभागी भएका थिए । बेलायती सञ्चारमाध्यमले आक्रमणकारीलाई पूर्व ग्रीन पार्टीका उम्मेदवार र हाल अस्तित्वमा नरहेको विद्रोही वातावरणीय विरोध समूहका कार्यकर्ताको रूपमा चिनाएका छन् । चार्ल्सकी आमा महारानी एलिजाबेथ द्वितीयको गत सेप्टेम्बर ८ मा निधन भएपछि स्थापना गरिएको शालिकको अनावरणमा सहभागी हुन राजपरिवार उक्त ऐतिहासिक सहरमा पहिलो पटक पुगेको थियो । चार्ल्सले मङ्गलबार नजिकैको लिड्स सहरमा रहेका कलाकारहरूलाई भेटेका थिए । उनले दासप्रथाबारे बेलायतको भूमिका बिषयक एक कार्यक्रममा सहभागी हुँदै यस बिषयमा खुला बहस चलाउन आफू तयार रहेको बताएका छन्।
विश्वकपका लागि अमेरिकी टीम घोषणा,"क्यालिफोर्निया : फिफा विश्वकप २०२२ का लागि अमेरिकाले २६ सदस्यीय अन्तिम टीमको घोषणा गरेको छ। कतारमा १० दिनपछि सुरु हुने विश्वकपका लागि अमेरिकी टीमका मुख्य प्रशिक्षक ग्रेग बर्हाल्टरले आफ्नो टीम सार्वजनिक गरेका हुन्। विश्वकपको समूह बीमा परेको अमेरिकाले नोभेम्बर २२ मा आफ्नो पहिलो खेलमा वेल्ससँग खेल्ने छ। यस्तै, नोभेम्बर २६ मा इङ्ल्यान्ड र नोभेम्बर ३० मा इरानसँग समूह चरणको अन्तिम खेल खेल्नेछ। अमेरिकी टीम गोलकिपर : इतान होर्भाथ, सिन जोन्सेन, म्याट टर्नर डिफेन्डर : क्यामरोन कार्टरभिक्कर्स, सर्जिनो डेस्ट, आरोना लङ्ग, शाक मुर, टीम र्याम, एन्टोनी रोबिन्सन, जो स्काली, डिएन्ड्रे येड्लिनि, वाल्कर जिमरम्यान मिडफिल्डर : ब्रेन्डेन आरोनसन, केलिन एकोस्टा, टेलर आडम्स, लुका डे ला टोरी, वेस्टन म्याकेनेनी, युनुस मुसा, क्रिस्टियन रोल्डान फरवार्ड : जेजुस फेरेरा, जोर्डन मोरिस, क्रिस्टियन पुलिसिच, जियो रेयना, जोस सर्जेन्ट, टीम वेह, हाजी राइट कतार विश्वकप अन्तिम हुने मेसीको घोषणा विश्वकपका लागि ब्राजिलको टिम घोषणा क्रोएसियाको विश्वकप खेल्ने टिम घोषणा एम्बाप्पेसहित फ्रान्सको विश्वकप खेल्ने टीम घोषणा"
"घरायसी विवाद हुँदा श्रीमतीको हत्या,श्रीमान पक्राउ",झापा : श्रीमानको करुवा प्रहारबाट श्रीमतीको घटनास्थलमै मृत्यु भएको छ । झापाको बुद्धशान्ति गाउँपालिका १ स्थित बुधबारे बजारमा डेरा गरी बस्ने भारत महाराष्ट्र गुरेली ग्राम पञ्चायत घर भएका ३२ वर्षीय रघुनाथ गोरडले श्रीमती २६ वर्षीया सपना गोरडको हत्या गरेका हुन्। बिहीबार बिहान ३ बजेतिर गोरडले आफ्नी श्रीमती सपनालाई करुवाले हानेर हत्या गरेको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार सामान्य घरायसी वादविवादको क्रममा रघुनाथले पानी खाने करुवाले टाउकोमा प्रहार गर्दा सपनाको घटनास्थलमै मृत्यु भएको हो। श्रीमतीको हत्या गर्ने रघुनाथलाई घटनास्थलबाटै प्रहरीले नियन्त्रणमा लिएर थप अनुसन्धान अघि बढाएको छ ।
इन्टरको आधा दर्जन गोल,"रोम : फेडेरिको डिमार्कोको दुई गोलप्रेरित इन्टर मिलानले इटालियन सिरी एमा बुधबार राति बोलोग्नालाई ६१ गोलको नतिजामा पराजित गरेको छ। घरेलु मैदानमा भएको खेलको २२औं मिनेटमा इन्टर पछाडि परेको थियो। चारलाम्पोस लिकोगियानिसले गोल गर्दै भ्रमणकारी बोलोग्नालाई अग्रता दिलाएका थिए। यद्यपि, इडेन जेकोले २६औं मिनेटमा गरेको गोलसँगै इन्टरले बराबरी गरेको थियो। त्यसको १० मिनेट नबित्दै डिमार्कोले इन्टरलाई अग्रता दिलाएका थिए। पहिलो हाफको खेल सकिन तीन मिनेट बाँकी रहँदा लौटारो मार्टिनेजले गरेको गोलसँगै इन्टरले मध्यान्तर अघि ३१ को अग्रता बनायो। डिमार्कोले ४८औं मिनेटमा व्यक्तिगत दोस्रो र टिमका लागि चौथो गोल गरेका थिए। हकान काल्हनोग्लुले ५९औं र रोबिन गोसेन्सले ७६ मा इन्टरका लागि पाँचौं र छैटौं गोल गरेका थिए। जितसँगै १४ खेलबाट २७ अंक जोडेको इन्टर अंक तालिकाको चौथो स्थानमा उक्लिएको छ। पराजित बोलोग्ना समान खेलबाट १६ अंकसहित १३औं स्थानमा झरेको छ। बुधबार राति नै भएको खेलमा फियोरेन्टिनाले सालेर्निटानालाई २१ तथा टोरिनोले साम्पडोरियालाई २० गोलको नतिजामा पराजित गरेका छन्। यस्तै सासुलो र रोमाले ११ गोलको बराबरी खेल्दै अंक बाँडेका छन्। एट्लान्टा लिचेसँग २१ गोलको नतिजामा पराजित भएको छ।"
उम्मेदवारको त्याग र इतिहासलाई हेरेर मत दिनु : प्रकाशमान,"काठमाडौं : नेपाली कांगेसका नेता प्रकाशमान सिंहले पार्टी र उम्मेदवारको त्याग र इतिहासलाई हेरेर मत दिन आग्रह गरेका छन्। लौहपुरुष गणेशमान सिंहको १०८ औँ जन्मजयन्तीका अवसरमा काठमाडौंमा आयोजित कार्यक्रमा उनले भविष्यलाई हेरेर मतदान गर्नुपर्ने बताएका हुन्। सिंहले भने, मतदान भनेको भविष्यको भलाईको लागि हो। पार्टी र उम्मेदवारको त्याग र इतिहासलाई हेरेर मताधिकार प्रयोग गर्नुहोला। सिंहले गणेशमानको त्याग र योगदानलाई सबैले मनन गर्नुपर्ने बताए। उनले गणेशमानले मुलुकमा प्रजातन्त्र प्राप्तिका लागि ६० वर्षको सक्रिय राजनीतिमा तीन दशक जेलजीवन र निर्वासनमा बिताएको स्मरण गरे। सिंहले भने,उहाँले ६० वर्षको सक्रिय राजनीतिमा तीन दशक देशको भविष्यका लागि जेलजीवन र निर्वाशनमा बिताउनुभएको थियो। आसन्न प्रतिनिधि सभा सदस्य निर्वाचनमा काठमाडौं क्षेत्र नम्बर एकलाई चासोका साथ हेरिएको छ। यो निर्वाचन क्षेत्रमा हेबीवेट मानिएका नेपाली कांग्रेसका सिंह, एमाले केन्द्रीय सदस्य किरण पौडेल, राष्ट्रिय प्रजातन्त्र पार्टीका उपाध्यक्ष रवीन्द्र मिश्र, पुकार बम, रमेश खरेललगायत चुनावी मैदानमा छन्। प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ। जसमध्ये ११ जना स्वतन्त्र उम्मेदवार छन्। निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन्। २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ।"
यसरी माग्दैछिन् मानुषी भोट (फोटोफिचर),"काठमाडौं : प्रतिनिधिसभा तथा प्रदेशसभा निर्वाचन नजिकिएसँगै उम्मेदवारहरुले घरदैलो अभियानलाई तीव्रता दिएका छन्। उनीहरु भोट आफ्नो पोल्टामा पार्न आक्रामक शैलीमा जुलुस र आमसभा गरिरहेका छन्। यसैक्रममा सत्ता गठबन्धनबाट काठमाडौं क्षेत्र नम्बर ७ मा उम्मेदवार बनेकी मानुषी यमी भट्टराई आफ्ना नेता तथा कार्यकर्तासँग घरदैलो अभियानमा जुटेकी छन्। पूर्वप्रधानमन्त्री एवं नेपाल समाजवादी पार्टीका अध्यक्ष डा बाबुराम भट्टराईकी छोरी यमीले नेकपा माओवादी केन्द्रको चुनाव चिन्ह लिएर मैदानमा उत्रिएकी छन्। चुनावी अभियानमा रहेकी यमी आज बिहान वडा नम्बर २५ स्थित बांगेमुडा पुगेकी छन्। त्यहाँ पुगेर यमीले मतदातासँगै आशिरवाद र मत दुवै मागिन्। गठबन्धनको साझा उम्मेदबार बनेकी यमीलाई नेपाली कांग्रेस, माओवादी केन्द्र र एकीकृत समाजवादीको साथ छ। यमीले मतदातबाट राम्रो प्रतिक्रिया पाइरहेको बताएकी छन्।विगतको मत तथा मतदाताको राय अनुसार एमालेका ६८ वर्षीय घिमिरे र युवा नेतृ मानुषीबीचनै कडा टक्कर हुने अनुमान स्थानीयको छ । यो निर्वाचन क्षेत्रमा २८ जनाको उम्मेदवारी परेको छ । जसमध्ये १६ जना स्वतन्त्र उम्मेदवार छन् । सत्ता गठबन्धनबीचको चुनावी तालमेल छ । तर पहिलेको समझदारी अनुसार एमाले, जसपा र राप्रपाबीच तालमेल हुन सकेन ।"
ब्रसेल्सले युक्रेनलाई थप १८ अर्ब युरोको ऋण सहायता दिने प्रस्ताव,"किभ : ब्रसेल्सले युक्रेनलाई १८ अर्ब युरोको सहायता दिने प्रस्ताव गरेको छ । युरोपेली आयोगले सन् २०२३ सम्ममा युक्रेनलाई प्राप्त गर्न १८ अर्ब युरो (करिब १८ अर्ब अमेरिकी डलर) को आर्थिक सहायता प्याकेजको विवरण बुधबार सार्वजनिक गरेको हो । यस योजना अन्तर्गत, यूरो समूहले किभलाई प्रति महिना १५ अर्ब यूरो ऋणको रूपमा पठाउनेछ । उक्त रकम ब्याज भुक्तानीको साथ युरोपेली सङ्घले असुल गर्नेछ । गत फेब्रुअरी २४ मा रूसले युक्रेनमाथि आक्रमण सुरू गरेको थियो । उक्त युद्धका कारण युक्रेनसँगै विश्वभर आर्थिक समस्या देखिएपछि मार्च २९ मा टर्कीको इस्तानबुलमा संयुक्त राष्ट्रसङ्घको मध्यस्थतामा रूस र युक्रेनकाबीच प्रत्यक्ष वार्ता भएको थियो । बार्तामा खाद्यान्नलगायतका अत्यावश्यक सामाग्रीलाई आपुर्तिमा अवरोध नगर्ने सहमति भएको थियो । रासस"
बाजुरामा ४ १ रेक्टरको भूकम्प,बाजुरा : बाजुरामा बिहीबार बिहान ४ दशमलव १ रेक्टरस्केलको भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार बाजुराको खप्तड छेडेदह गाउँपालिकाअन्तर्गत काँडा आसपास केन्द्रबिन्दु भएर बिहीबार बिहान ५ बजेर १३ मिनेट मा भूकम्प गएको हो। आजको भूकम्प गोरखा भूकम्पको परकम्प नभई नयाँ भूकम्प भएको सो केन्द्रले जनाएको छ । हिजो बिहान २ बजेर १२ मिनेटमा खप्तड राष्ट्रिय निकुञ्ज केन्द्रबिन्दु बनाएर ६६ रेक्टरस्केलको भूकम्प गएको थियो । सो भूकम्पले घर डोटी पूर्वीचौकी गाउँपालिका३ गैरागाउँमा छ जनाको मृत्यु हुनुका साथै अन्य ८ घाइते भएका छन्। उक्त भूकम्पले डोटीमा धेरै घर भत्किएका छन्।
माधव नेपालले गरे एमाले सरकारले गरेको कामको स्मरण,"काठमाडौं : नेकपा एसका अध्यक्ष माधवकुमार नेपालले मार्क्सवादीलेनिनवादले मात्र नेपालमा हित गर्न सक्ने बताएका छन्। बिहीबार बिहान पार्टी प्रवेश कार्यक्रमलाई सम्बोधन गर्दै उनले थोरैबाट भएपनि आफूले नयाँ कम्युनिष्ट पार्टी निर्माण सुरु गरेको बताएका हुन्। नेपालले संघर्षबाट आत्तिएर डराएर पार्टी र जीवन निर्माण नहुने धारणा राखे। विचारले विश्वास जगाउँछ, आँट ल्याउँछ।उनले भने,इतिहासको निर्माणकर्ता जनता हो। जनतालाई गलत कुरामा आन्दोलित बनाउनुपर्छ। नेपालले जतिसुकै विभाजित भएपनि कम्युनिष्ट पार्टी भित्रका कार्यकर्ता कम्युनिष्ट पार्टीमै गएको धारणा राखे। नेपालले जनताको बहुदलीय विचार ल्याउन खोज्दा पनि त्यो समयमा एकभन्दा बढी कम्युनिष्ट पार्टी हुनु घृणा नहुने सोचेको बताए। तत्कालीन एमालेको सरकार बन्दा ६० हजार सुकुम्बासी परिवारलाई जग्गा बाँडेको, नेपालको इतिहासमा अहिलेसम्म अरुले नगरेको काम हामीले गरेका थियौं। १०० रुपैयाँबाट ४ हजार बृद्धभत्ता पुर्याएका छौं। अब भोली हाम्रो सरकार बन्यो भने हामी ५ हजार पुर्याउँछौं भनिरहेका छौं। एकल महिलाहरु, अपाङ्गता भएका व्यक्तिहरु तिनीलाई पनि राज्यले याद गर्यो। उनले थपे,आफ्नो गाउँ आफैँ बनाउँ भन्ने अभियान सुरु गरेको, विकासको निमित्त छुट्टै बजेट निर्माण गरेर 'नौ स' को अभियान हामीले सुरु गर्यौं। जनताले हामीलाई विश्वास गरेका थिए। नेपालले २०६६ सालमा आफू प्रधानमन्त्री हुँदा जनता आवास कार्यक्रम सुरु गरेको स्मरण गरे। उनले भने, घरबार बिहीन मान्छेलाई राज्यले घर बनाएर दिनुपर्छ भन्ने निर्णय गराएर दलित आवास र जनता आवास कार्यक्रम शुभारम्भ गर्यौं। पर्यटन प्रवर्द्धन गर्न काठमाडौं एयरपोर्टमा प्लेन धेरै समय बस्न नसक्ने भएकाले निजगढ अन्तराष्ट्रिय विमानस्थल बनाउनु पर्छ भनेर हाम्रो सरकारले निर्णय गरेको हो। कोरियन कम्पनीलाई रिपोर्ट तयार गर्ने जिम्मा दिइयो। उनले थपे, काठमाडौंलाई तराईसँग जोड्न निजगढ द्रुत मार्गको सुरुवात, पुष्पलाल (मध्यपहाडी) लोक मार्गमा स्मार्टसिटीहरु, हुलाकी राजमार्गको सुरुवात, तामाकोशी जलविद्युत आयोजना निर्माण, लगायतका काम एमाले नेतृत्वको सरकारले गरेको हो। जलविद्युत र पर्यटन क्षेत्रको विकासको विशाल सम्भावना भएको नेपालको भनाई छ। नेपालले २०७४ सालमा एमालेलाई जनताले ठूलो मौका दिएको समेत स्मरण गरे। नेपालले बहुमतको सरकार हुँदा पनि ओलीको कारण पार्टीमा विद्रोह गर्नुपरेको स्पष्ट पारे। नेपालले भने,ओलीले दुईदुई पटक संसद विघटन गरे। ओलीले पार्टीले गुटमा परिणत गरे। उनले पार्टीले पार्टीको रुपमा काम नगरेर कम्युनिष्ट आदर्श, सिद्धान्तलाई परित्याग गरेपछि अहिलेको अवस्था आएको बताए। उनले संविधान जोगाउन, गणतन्त्रको रक्षा र समावेशिता लागू गर्न केपी ओलीको सरकार ढालेको बताए।"
"नेतालाई भोटकै चिन्ता, पीडितलाई चोटै चोट","चितवन : २०६२ जेठ २३ गते। घडीमा बिहानको पौने ८ बज्दै थियो। बाँदरमुढेका कृष्णप्रसाद अधिकारी बसमा चढे। म भरतपुर जाने भनेर बस चढेको थिएँ, अधिकारीले त्यो त्रासदी घटना सम्झे। अनि, अन्नपूर्णसँग भने, सिटमा बसेको थिएँ। एक जना वृद्ध गाडीमा चढ्न आएपछि उहाँलाई छोडिदिएँ। गाडी खचाखच थियो। त्यसपछि अधिकारी गाडीको छतमा गए। छतमा पनि ६०६५ जना थिए। बाँदरमुढे खोला मात्रै के तरेका थियौं, अचानक कटकट आवाज आयो, अधिकारीले भने, के पड्के जस्तो भएको थियो। त्यसपछि त थाहै भएन। बस विस्फोटमा ३९ जनाले ज्यान गुमाएका थिए। जसमा ३५ सर्वसाधारण र ३ नेपाली सेनाका अधिकारी थिए। एक जना बालकको पनि विस्फोटमा ज्यान गएको थियो। तर, उनको अझै सनाखत हुन सकेको छैनन्। विस्फोटमा ७२ जनाभन्दा बढी घाइते भएका थिए। धेरै अंगभंग भएका थिए। घाइते केहीको मृत्यु भइसकेको छ भने केही घाइते शारीरिक र मानसिक पीडा बोकेर बाँचिरहेका छन्। देशमा चुनाव आइरहेको छ। पीडितले अझै न्याय पाएका छैनन्। त्यसैकारण पीडितहरूको गुनासो छ त्यो घटना सम्झिँदा त कसरी भोट हाल्न जानु ? बस विस्फोटका घाइतेलाई मैलाघारी हुँदै हेलिकप्टरमा काठमाडौं लगिएको थियो। मेरो पिसाबसमेत बन्द भएको रहेछ, अधिकारीले भने, घटनाको भोलिपल्ट पाइप लगाएर पिसाब फालेपछि मात्रै होस् आयो। मेरा दुवै खुट्टा भाँचिएको रहेछन्। अधिकारीको छाउनीस्थित नेपाली सेनाको अस्पतालमा २५२६ दिन उपचार भएको थियो। त्यो दर्दनाक घटना सम्झँदै कहाली लाग्ने गरेको अधिकारी बताउँछन्। तत्कालीन सशस्त्र विद्रोही माओवादीले बसमा विस्फोट गराएको थियो। एम्बुस थापेर बम विस्फोट गराइएको थियो। उक्त त्रासदी घटना बाँदरमुढे नामले इतिहासमा कलंकित छ। घटनास्थल चितवन सदरमुकाम भरतपुरबाट करिब ४० किलोमिटर दक्षिणमा पर्छ। घटना भएको १७ वर्ष बित्यो। पीडितले अझै न्याय नपाएको अधिकारीको गुनासो छ। सत्य निरुपण तथा मेलमिलाप आयोगबाट समेत घटनाको सत्य पत्ता लगाउने र पीडितलाई न्याय हुन नसकेको अधिकारीले गुनासो पोखे। १७ वर्षदेखि पीडा भोगिरहेका छौं, अधिकारीले भने, सत्यनिरुपण आयोग बन्नै ७ वर्ष लाग्यो। त्यो आयोगले केही गर्न सकेको छैन। अहिलेसम्म न्याय पाएनांै। पीडितले न्याय नपाउनुमा माओवादी मात्रै दोषी नभएको उनको भनाइ छ। त्यो घटना गराउने र त्यसको दोषी माओवादी हो, अधिकारीले भने, तर पीडितलाई न्याय दिलाउन कांग्रेस र एमालेले त सक्थे नि ! उनीहरू पनि जिम्मेवार भएनन्। अधिकारी पीडितले न्याय नपाउनुमा ६० प्रतिशत दोषी माओवादी र २०२० प्रतिशत दोषी कांग्रेस र एमालेको पनि रहेको तर्क गर्छन्। खाने बेला सबै दल मिल्छन् तर न्याय निरुपण गर्ने बेलामा भने उनीहरू झगडा गर्छन्, उनको गुनासो छ, पीडितलाई झन् पीडा दिने मात्रै काम भएको छ। दलहरू मिलेर गठबन्धन बनाइदिँदा पीडितहरू झन् पीडित बन्ने गरेको उनको गुनासो छ। अघिल्लो निर्वाचनमा एमाले र माओवादी मिले, अहिले त्यही घटना घटाउने माओवादीसँग कांग्रेसको गठबन्धन छ, उनले भने, गठबन्धनका कारण पनि हाम्रो न्याय निरुपण ओझेलमा छ। नागरिक समाज चितवनका पूर्वअध्यक्ष हरिराज पौडेल घटनाका घाइते र मृतकका परिवारको स्वास्थ्य उपचार, शिक्षा, सामाजिक सुरक्षाको राज्यले ग्यारेन्टी गर्नुपर्ने बताउँछन्। राज्यले नै यसको जिम्मा लिनुपर्छ, उनले भने, न्यायको आशमा उनीहरू झन् पीडित हुने अवस्था आउनु हुँदैन। घटनाका अर्का पीडित हुन्, मुक्तिनाथ न्यौपाने। उनकी पत्नी सीतादेवी न्यौपाने नागरिकता बनाउन सदरमुकाम भरतपुर जान बस चढेकी थिइन्। तर, सदरमुकाम पुग्न नपाउँदै विस्फोटमा परिन्। म भरतपुरमा थिएँ, न्यौपानेले भने, श्रीमतीलाई नागरिकता बनाउनका लागि मैले नै बोलाएको थिएँ। उनी त्यही गाडीमा आउँदै रहेछिन्, विस्फोटमा परेर ज्यान गुमाइन्। घटना लगत्तै आफू घटनास्थल पुगेको उनले बताए। आफन्तहरूसँगै घटनास्थल आइपुगे उनले त्यो दर्दनाक घटना सम्झँे, मेरी पत्नी सीता, स्कुलसँगै पढेको साथी आत्माराम, मीना गुरुङसहित २ जना अरू केटाकेटीको लास देखँे। म त छांगाबाट खसेजस्तै भएँ। एक छिन त केही सोच्नै सकिनँ। उक्त घटनामा परेका तीन सयको परिवारको अवस्था बिचल्ली भएको उनले बताए। सरकारले पीडितका परिवारसँग पटकपटक सम्झौता पनि गरेको छ। तर, कुनै कार्यान्वयन भएको छैन। यो दर्दनाक घटनाको अन्तर्राष्ट्रियकरण गर्नुपर्छ, उनले भने, पीडितको अवस्था झन्झन् कमजोर बन्दैछ। तर, हाम्रा पीडामा मलम लगाउने कोही छैन। प्रचण्ड बाँदरझुला पुग्दा यसरी असफल भयो, बाँदरमुढे पीडितको विरोध प्रयास  १२ वर्षदेखि न्याय खोज्दै बाँदरमुढेपीडित कहाँ छन् बाँदरमुढे विस्फोटका दोषी ? झस्काइरहने बाँदरमुढे बस विस्फोटको घटनाकी प्रत्यक्षदर्शी हुन, ६६ वर्षीया राधादेवी दाहाल। उनका पति केशवदत्त दाहाल त्यही बस चढ्न खोजेका थिए। तर, बसका सहयोगीले उनीसँग भएको चामल बसमा चढाउन मानेनन्। त्यसैकारण उनी त्यो गाडी चढ्न पाएनन्। छोराको व्रतबन्धका लागि केशवदत्त सरसमान लिन घर आएका थिए। दिन बलिया भएर होला, उनी बचेँ। केशवदत्तलाई छोडेर बस अघि बढ्यो। तर, केहीबेरमै पड्कियो। प्रत्यक्षदर्शी दाहाल भन्छिन्, तीन पटक पड्कियोे। कालो धुवाँको मुस्लो थियो। मेरो त होस् हवास नै उड्यो। विस्फोट लगत्तै आफू पतिलाई खोज्न दौडेको र त्यहाँ बिभत्स दृश्य देखेको स्मरण गरिन्। म त बुढो पनि गाडी चढ्नु भयो होला भनेर बुढो खोज्न थाले, उनले भनिन्, अब जानुभयो भन्ने पनि भयो। लास पल्टाउन थाले। कसैको नाक थिएन, कसैको मुख थिएन। महिला र केटीकेटी छटपटाइरहेका थिए। जिन्दगीमा नदेखेको देखियो। त्यसपछि त छेउमै पतिलाई देख्दा मात्रै आफ्नो होस् आएको उनले बताइन्। उनले भनिन्, त्यो घटना देख्दा त पार्टीहरूलाई भोट हाल्न कसरी जानु ? राधादेवीले बम विस्फोट गर्नेलाई ठेगान लगाउनु पर्ने बताइन्। न्याय निसाफ हुनुपर्यो, उनले भनिन्, यत्रा मान्छे मार्नेलाई कारबाही हुनुपर्यो। खोरमा हाल्नुपर्यो। निर्दयीलाई खोरमा नहालेसम्म भोट हाल्न नहुने उनको भनाइ छ। ३४ सालदेखि भोट दिएका दियै छौं, उनले भनिन्, तर खोइ के भएको छ ? यत्रो घटना भएको हुँदा त नेताले चासो दिँदैनन्, यस्तालाई के भोट हाल्नु। उनले त्यो घटनाको मुख्य दोषी माओवादी केन्द्रका अध्यक्ष प्रचण्ड भएको आरोप पनि लगाइन्। छाउनीको १५ रोपनी एक आना खाली गराउन पत्राचार सतुंगलथानकोटको १७० रोपनी मोहीका नाममा सल्लाघारीको १०८ रोपनीमा नगरको पर्खाल घटनास्थल चितवनको क्षेत्र नम्बर ३ मा पर्छ। यो घटनापछि तीनवटा ठूला निर्वाचन भइसकेका छन्। २०६४ सालको पहिलो संविधानसभामा निर्वाचनमा यो क्षेत्रबाट जनमोर्चा नेता अमिक शेरचन निर्वाचित भएका थिए। यो बेला यो चितवन ५ नम्बर क्षेत्रमा थियो। २०७० सालको दोस्रो संविधानसभा निर्वाचन राप्रपाका नेता विक्रम पाण्डेले जितेका थिए। ०७४ सालको निर्वाचनमा यो क्षेत्रबाट माओवादीकै अध्यक्ष पुष्पकमल दाहालले जिते। पूर्वप्रधानमन्त्रीसमेत रहेको प्रचण्डले चुनाव जिते पनि पीडितको पक्षमा कुनै नाम नगरेको बाँदरमुडेवासीको गुनासो छ। अझ कतिपय पीडित अझ पीडितसमेत भए। प्रचण्ड जाने भएपछि कतिपय पीडितका घरमा सुरक्षाकर्मीले घेर्छन्। अघोषित रूपमा नजरबन्दमा राख्ने गरेको पीडित बताउँछन्। त्यो घटनाका घाइते कृष्णप्रसाद अधिकारी प्रचण्ड आउने भएपछि आफ्नो घरमा सुरक्षाकर्मीको घेराबन्दी नै हुने गरेको बताउँछन्। मेरो घर वरिपरि पुलिस आयो भने प्रचण्ड आउँदैछन् भन्ने गाउँलेलाई थाहा हुन्छ, उनले दुःखेसो पोखे, घरमा प्रहरी आउँछन् र सतर्क भएर बस्नु होला भन्छन्। प्रचण्डले जितेपछि पीडितले अझ पीडा पाएका छन्। बाँदरमुढे घटनाका पीडितहरूको संघर्ष समितिका उपाध्यक्षसमेत रहेका अधिकारीले घाइतेको उपचार, परिपुरण र सत्य उजागरसहितको न्यायका लागि १७ वर्षदेखि लडिरहेको बताए। २०६२ साल जेठ २३ गते बिहान पौने ८ बजे चितवनस्थित बाँदरमुढेमा गुडिरहेको बसमा बम विस्फोट भयो। एक बालकसहित ३९ ले ज्यान गुमाए। तत्कालीन सशस्त्र विद्रोही माओवादीले बसमा विस्फोट गराएको थियो। अहिले पनि त्यो घटनालाई प्रत्यक्ष देखेका र भोगेका नागरिक छन्। मुलुकमा परिवर्तन ल्याउन विद्रोह गरेको माओवादी सत्तामा पुग्यो। तर, नागरिकको जीवन फेरिएन। पीडितहरू त्यो घटना झलझल सम्झन्छन्। र, अहिले पनि प्रश्न गर्छन् त्यो घटना भोगेका हामी कसरी मत हालौं ? घटनापछि दुइटा स्थानीय निर्वाचन पनि भइसकेका छन्। २०७४ सालको निर्वाचनमा माडी नगरपालिकामा माओवादी केन्द्रका ठाकुर ढकाल मेयर निर्वाचित भएका थिए। ०७९ मा ताराकुमारी महतो मेयरमा निर्वाचित भएकी छन्। पीडितको पीडामा आश्वासानको मलम लगाउनेबाहेक केही नभएको पीडितको गुनासो छ। घटनामा ज्यान गुमाएकाको परिवार र घाइतेले आफ्नो माग पूरा गराउन बाँदरमुढे घटना पीडित संघर्ष समिति बनाएका थिए। बाँदरमुडे संघर्ष समितिका संयोजकसमेत रहेका न्यौपाने बाँदरमुढे पीडितको न्याय निरुपणका लागि प्रचण्डसँग पटकपटक वार्ता बसे पनि उनले कहीँ नगरेको बताए। प्रचण्डसँग वार्ता बसियो तर उहाँ मुखले जे भन्नु हुन्छ, त्यो गर्नु हुन्न, उनले भने। स्मारक बनाउने भनेको बजेट पनि अन्तै खर्च गरिएको उनको गुनासो छ।बाँदरमुढे घटनास्थलमा मृत्यु भएकाहरूको सम्झनामा निर्माण गरिएको स्मारक घटनास्थलमा मृत्यु भएकाहरूको सम्झनामा स्मारक बनाइएको छ। समितिलाई थाहै नदिई माओवादी केन्द्रका अध्यक्ष प्रचण्डले पीडितमध्येका ५ जनालाई भेटेर तीनबुँदे प्रतिबद्धता पत्रमा हस्ताक्षर गराएका थिए त्यस विषयमा विवाद भएको थियो। माडी नगरपालिका कार्यालयभित्र पीडितसँग अघिल्लो निर्वाचनका बेला प्रचण्डले छलफल गरेका थिए। घटनामा ज्यान गुमाउनेका परिवारलाई काम गर्न सक्नेलाई रोजगारी, नसक्नेलाई जीवनवृत्ति र बालबालिकाको पठनपाठनको व्यवस्था, घाइतेलाई औषधोपचारको व्यवस्था गर्ने सम्झौतामा उल्लेख छ। प्रचण्ड बाँदरझुला पुग्दा यसरी असफल भयो, बाँदरमुढे पीडितको विरोध प्रयास  १२ वर्षदेखि न्याय खोज्दै बाँदरमुढेपीडित कहाँ छन् बाँदरमुढे विस्फोटका दोषी ? झस्काइरहने बाँदरमुढे बाँदरमुढे घटनाका मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमतिसमेत भएको छ। चुनाव जितेपछि कुनै पनि बुँदा कार्यान्वयन नभएको पीडितहरू बताउँछन्। स्मारक पनि व्यक्तिको जग्गामा परेको भन्दै विवाद छ। स्मारक पनि व्यवस्थित छैन। जग्गा धनी केशवदत्त दाहाल आफू जग्गा दिन तयार रहेको बताउँछन्। यो क्षेत्रमा एमालेको समर्थनमा कांग्रेसका बागी उम्मेदवार दिनेश कोइराला मैदानमा छन्। सत्तारुढ गठबन्धनबाट तर्फबाट माओवादी केन्द्रका नेता डा भोजराज अधिकारी उम्मेदवार छन्। यही क्षेत्रमा राप्रपाबाट विक्रम पाण्डे पनि मैदानमा छन्। कांग्रेसका बागी उम्मेदवार कोइरालाले बाँदरमुडेका पीडितका माग सम्बोधन गर्न आफूले प्रयास गर्ने बताए। मैले पीडितलाई अहिलेसम्म भेटेको छैन, उनले भने, चुनाव प्रचारका लागि माडी जाँदैछु। उहाँहरू संघ बस्छु र मेरो ठाउँबाट सक्ने पहल गर्छु। माओवादी उम्मेदवार अधिकारीले उक्त घटना बिर्सन नसक्ने भएको बताए। त्यो घाउको पीडा अझै बाँकी छ, उनले भने, घाउका अवशेषहरूलाई कसरी सम्बोधन गर्न सकिन्छ ? घाउलाई कसरी पुर्न सकिन्छ भनेर परिवारसहित सबै संघ जोडिएर काम गर्न इच्छुक छु।"
उत्तर कोरियाद्वारा ब्यालेस्टिक मिसाइल प्रहार,सियोल : उत्तर कोरियाले बुधबार ब्यालेस्टिक क्षेप्यास्त्र प्रहार गरेको सियोलका सेनाले जनाएको छ । यो क्षेप्यास्त्र संयुक्त राज्य अमेरिकाको सदन र सिनेटको लागि मध्यावधि चुनावमा मत गणना भइरहेको अवस्थामा भएको हो। उत्तर कोरियाले दक्षिण प्योन्गान प्रान्तको सुकचोनबाट पूर्वी समुद्र अर्थात जापानको सागरमा स्थानीय समयअनुसार बुधबार दिउँसो १५:३१ छोटो दूरीको ब्यालेस्टिक क्षेप्यास्त्र प्रहार गरेको सैनिक स्रोतले जानकारी दिएको छ । यस क्षेप्यात्र प्रहारको जापानले पनि पुष्टि गरेको छ । जापान सरकारले ट्विट गर्दै प्योङयाङले 'संदिग्ध ब्यालेस्टिक क्षेप्यास्त्र' प्रक्षेपण गरेको जनाएको छ । यस महिनाको सुरुमा पनि उत्तर कोरियाले एक अन्तरमहादेशीय ब्यालिस्टिक क्षेप्यास्त्रसहित प्रहार गरेको थियो ।
कोप२७ मा नेपालमा जलवायुबाट भएको असर सम्बन्धी वृतचित्र प्रदर्शन,"काठमाडौं : जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि (युएनएफसीसीसी) को पक्ष राष्ट्रको २७औँ सम्मेलन (कोप२७)मा नेपालमा जलवायु परिवर्तनले पुर्याएको क्षतिसम्बन्धी वृतचित्र प्रदर्शन गरिएको छ । आगामी मङ्सिर २ गतेसम्म चल्ने सम्मेलन इजिप्टको शार्म एलशेखमा आइतबारदेखि प्रारम्भ भएको हो । सम्मेलनको चौथो दिन बुधबार ग्रामीण पुनःनिर्माण नेपाल र दिगो विकास इन्स्टिच्युटले आयोजना गरेको साइड इभेन्टमा साथसाथै फाण्डेसनले निर्माण गरेको सो वृतचित्र प्रदर्शन गरिएको हो । उक्त वृत्तचित्रको लेखन तथा निर्देशन प्रेस काउन्सिल नेपालका अध्यक्ष बालकृष्ण बस्नेतले गरेका हुन्। जलवायु वित्तमा महिला सहकारीको भूमिका विषयक कार्यक्रममा प्रदर्शन गरिएको वृतचित्रमा विशेष गरी हिमालय क्षेत्रमा जलवायु परिवर्तनले महिला र बालबालिकामा पारेको असरबारेमा चित्रण गरिएको छ । वृतचित्रमार्फत कालापत्थर घोषणापत्र कार्यान्वयन सम्बन्धमा सरोकारवाला राष्ट्रिय तथा अन्तर्राष्ट्रिय निकायको ध्यानाकर्षण गराइएको फाण्डेसनका अध्यक्ष प्रजिता कार्कीले जानकारी दिए। फाण्डेसनको आयोजनामा गत वर्षको अन्तर्राष्ट्रिय नारी दिवसका अवसरमा नेपालका विभिन्न क्षेत्रमा ४० अगुवा महिलाको समूहले संयुक्त पैदलयात्रा गरी सर्वोच्च शिखर सगरमाथाको कालापत्थरमा विशेष कार्यक्रम गरेर सो घोषणापत्र जारी गरेको थियो । वुमन्स भ्वाइस फ्रम द हिमालयाज शीर्षकको वृतचित्रमा नेपालका उच्च हिमालय, मध्य पहाडदेखि तराईमा जलवायु परिवर्तनको असरले पुर्याएको क्षति र त्यसले महिलाको जनजीवनमा पारेको प्रभावबारे समेटिएको छ । वृत्तचित्रमा सर्वोच्च शिखर सगरमाथासहितका हिमालमा हिउँको कमी हुँदै गएको, हिमनदी पग्लिने क्रम बढेको, पहाडी क्षेत्रमा बढ्दो बाढी पहिरो र त्यसबाट हुने क्षति, तराईमा बेमौसमी वर्षाले जनधन र अन्नबालीमा पुर्याएको क्षतिलगायत विषय समेटिएका छन् । यसैगरी सिन्धुपाल्चोकको हेलम्बु र मेलम्ची क्षेत्रमा बाढी पहिरोको दर्दनाक दृश्यदेखि डोल्पामा यसैवर्ष विपद्ले पुर्याएको क्षतिसमेत वृत्तचित्रमा समावेश छ । कार्बन उत्सर्जनमा नेपालको योगदान नगन्य भए पनि बर्सेनि जलवायु परिवर्तनको क्षतिबाट भने नेपाल सबैभन्दा बढी प्रभावित मुलुकको सूचीमा छ । कार्यक्रममा प्रधानमन्त्री शेरबहादुर देउवाका जलवायुसम्बन्धी सल्लाहकार डा माधव कार्की, एलडिसी वाचका अर्जुन कार्की, एपिएमडिडीका लिडी नेक्पील, दिगो विकास इन्स्टिच्युटका आरती पौडेललगायतले जलवायु परिवर्तनका असरले महिलाको जनजीवनमा पारेको प्रभाव र त्यसको समाधान सम्बन्धमा अपनाउनुपर्ने विषयका बारेमा विचार व्यक्त गरेका थिए । रासस"
"भारत वा इङ्ल्यान्ड, को पुग्ला फाइनलमा ?",एडेलेड : आईसीसी विश्वकपको फाइनलमा स्थान बनाउन बिहीबार टीट्वेन्टी बरियताका दुई शीर्ष टिम भिड्दैछन्। अस्ट्रेलियाको एडेलेड ओभलमा नेपाली समयअनुसार दिउँसो १ : ४५ बजे सुरु हुने भारत र इङ्ल्यान्डबीचको विजेताले आइतबार हुने फाइनलमा पाकिस्तासँगको भेट निश्चित गर्नेछ। सुपर १२ का चारमध्ये तीन खेलमा जित निकाल्दै समूह दुईको विजेताको हैसियतमा अन्तिम चारमा पुगेको भारत पहिलो संस्करणको विजेता हो। सन् २००७ मा पाकिस्तानलाई पराजित गर्दै भारत च्याम्पियन बनेको थियो। त्यसपछि सन् २०१४ मा फाइनलमा पुगे पनि श्रीलंकासँग पराजित हुँदा भारत दोस्रो पटक उपाधि जित्नबाट वञ्चित भएको थियो। आईसीसी टीट्वेन्टी बरियताको शीर्ष स्थानमा रहेको भारत २०१० को च्याम्पियन इङ्ल्यान्डलाई पराजित गर्दै फेरि एक पटक पाकिस्तानसँग उपाधिका लागि भिड्ने लक्ष्यमा छ। अर्कातिर २०१० मा अस्ट्रेलियालाई पराजित गरेर च्याम्पियन बनेको इङ्ल्यान्ड तेस्रो पटक फाइनल पुग्ने दाउमा छ। सन् २०१६ मा फाइनलमा पुगेर पनि वेस्ट इन्डिजसँग पराजित हुँदा दोस्रो पटक उपाधि जित्न इङ्लिस टिम असफल भएको थियो। इतिहास हेर्ने हो भने भारत र इङ्ल्यान्ड टीट्वेन्टी अन्तर्राष्ट्रियमा २२ पटक आमनेसामने भएका छन्। तीमध्ये भारतले १२ र इङ्ल्यान्डले १० खेल जितेका छन्। टीट्वेन्टी विश्वकपमा भारत र इङ्ल्यान्ड तीन पटक आमने सामने भएका छन्। जसमध्ये भारतले दुई र इङ्ल्यान्डले एक खेलमा जित निकालेका छन्।
लिभरपुल कार्बाओ कपको चौथो चरणमा,"लन्डन : लिभरपुल कार्बाओ कपको चौथो चरणमा पुगेको छ। बुधबार राति घरेलु मैदान एन्फिल्डमा भएको खेलमा पेनाल्टी सुटआउटमा डर्बी काउन्टीलाई ३२ गोलको नतिजामा पराजित गर्दै लिभरपुल चौथो चरणमा पुगेको हो। निर्धारित ९० मिनेटमा गोल हुन सकेन। त्यसपछि सोझै पेनाल्टी सुटआउटमा पुगेको खेलमा लिभरपुललाई जिताउन अक्स्लेड च्याम्बर्लिन, डार्विन नुनेज र हार्भी एलियटले गोल गरे। डर्बीका लागि लुई सिब्ले र डेभिड म्याक गोल्ड्रिकले सुटआउटलाई गोलमा परिणत गरेका थिए। आर्सनलविरुद्ध १३ को जित निकाल्दै ब्राइटनले पनि तेस्रो चरण पार गरेको छ। बुधबार राति नै भएको खेलमा एभर्टनलाई ४१ गोलको नतिजामा पराजित गर्दै बर्नमाउथले पनि चौथो चरणको यात्रा तय गरेको छ। यस्तै, जेमी भार्डेको दुई गोल मद्दतमा न्युपोर्ट काउन्टीलाई ३० ले पराजित गरेको लेस्टर सिटीले पनि अर्को चरणमा स्थान बनाएको छ। लिड्स युनाइटेडलाई १० ले पराजित गरेको वुल्भ्स र टोटनहमलाई २० ले पराजित गरेको नोटिङ्घम फरेस्ट पनि अर्को चरणमा पुगेका छन्। साउथह्याम्टनले पनि पेनाल्टीमा शेफिल्ड वेन्स्डेलाई पराजित गरेर चौथो चरणको यात्रा तय गर्दा वेस्ट ह्याम सडन डेथमा ब्लाकबर्नसँग पराजित हुँदै प्रतियोगिताबाट बाहिरिएको छ। म्यानचेस्टर सिटीले पनि चेल्सीलाई २० ले पराजित गर्दै चौथो चरणमा स्थान बनाएको छ।"
गाउँ नफर्कने नेता,"चुनाव लागेको छ। त्यसैले त हिजोआज नेताहरू काठमाडौंमा कम, गाउँघरतिर धेरै छन्। उम्मेदवार, नेताहरू गाउँगाउँ पुगेका छन्। अझ घरघरै पुगेका छन्। मतदाताका अघि जुम्ला हात गरिरहेका छन्। कति त खुट्टै पनि ढोग्न हिच्किचाउँदैनन्। मतदाताकहाँ पुगेर यसो गर्छाैं, उसो गर्छाैं भनिरहेका छन्। मतदातालाई पानीको आशा देखाएका छन्, बाटोको आशा देखाएका छन्। शिक्षा र स्वास्थ्यका आश्वासन बाँडेका छन्। कतिलाई जागिर लगाइदिने वाचा गरेका छन्। कतिलाई विदेशी पठाइदिने प्रलोभन देखाएका छन्। जे जे भन्न सकिन्छ र जे जे भन्दा मतदाता खुसी हुन्छन्, त्यसैत्यसै गर्ने र भन्ने गरिरहेका छन्। चुनावमा जति नेता र उम्मेदवार कहिल्यै गाउँमा त्यसरी चाहिँ पुग्दैनन्। आशा देखाउँछन्, आश्वासन बाँड्छन्, चुनावपछि चाहिँ हराउँछन्। यो अधिकांश मतदाताको गुनासो र उम्मेदवारहरूको कमजोरी चारैतिर देखिन्छ। चुनाव हारे पनि जिते पनि फर्केर गाउँ नपस्ने नेताहरूकै स्वभावका कारण मतदाताले उनीहरूलाई पत्याउन मुस्किल परिरहेका छन्। चुनाव आउँदा त गाउँमा बाटो पनि आएजस्तै हुन्छ। पुल पनि बनेजस्तै हुन्छ। बत्ती पनि बलेजस्तै हुन्छ। आजभोलिमै गाउँमा परिवर्तन हुने भयो भन्ने भान आश्वासनकै भरमा नेताले पारिहाल्छन्। त्यसपछि चाहिँ उनीहरूकै अत्तोपत्तो हुन्न। अरू त अरू प्रधानमन्त्री शेरबहादुर देउवाले २०४८ सालदेखि लगातार डँडेलधुराबाट चुनाव जितिरहेका छन्। पछिल्लोपटक २०७४ को चुनाव जितेपछि उनी फर्केर गाउँ गएनन्। गएको स्थानीय निर्वाचनका बेला मत हाल्न पुगे। अहिले पनि चुनावकै छेकोमा जिल्ला गएका छन्। पूर्वप्रधानमन्त्री तथा प्रमुख प्रतिपक्ष दलका नेता केपी ओलीको गृहजिल्ला झापा र गृहनगर दमक ओहोरदोहोर भने बाक्लो छ। तर उनले आफ्नो मतदाता नामावली झापाबाट काठमाडौं उपत्यकाभित्रै सारिसके। सत्ता गठबन्धनको प्रमुख साझेदार दल माओवादी केन्द्रका अध्यक्ष त झन् हरेक निर्वाचनमा क्षेत्र सरिरहेका छन्। उनलाई एउटा चुनाव जितेपछि अर्काे चुनावमा फेरि तिनै मतदाताकहाँ मुख देखाउन जानै परेको छैन। कहिले रोल्पा र काठमाडौं, कहिले सिरहा त कहिले चितवन हुँदै यसपालि उनी गोरखा उक्लिएका छन्। कास्कीमा जन्मिएका चितवनका स्थायी बासिन्दा उनले आफ्नो त्यही अस्थिरता चिर्न यसपालि चितवनमा घरै पनि बनाए। तर उम्मेदवारी दर्ताअघिसम्म चितवन३ उनको मुखमा झुन्डिएको झुन्ड्यिै थियो। एक्कासि उनी गोरखा२ बाट प्रतिनिधिसभा उम्मेदवार बने। गोरखाको मात्रै कुरा गर्दा आजसम्म त्यहाँबाट चुनाव जितेका नेताहरू कमैमात्रै जिल्ला फर्कने गरेका छन्। धेरैजनाको त्यहाँका जनताको नजरमा नामोनिसान छैन। त्यसैले त्यो शंकाको सुई दाहालतिर पनि सोझिएको छ। कुनै नेता वा उम्मेदवारले सधैं एकै क्षेत्रमा किलो गाड्नुपर्छ भन्ने होइन, त्यसो गर्नु पनि हुँदैन। तर जहाँबाट चुनाव जिते पनि पहिलो त देशैभरिका जनताप्रति उत्तरदायी हुनुपर्छ र आफ्नो निर्वाचन क्षेत्रका जनतासँग। झन् चुनावमा आफूले दिएका आश्वासन पूरा गर्नु त उनीहरूको नैतिक दायित्व नै हो। खासमा आम निर्वाचनबाट चुनिने जनप्रतिनिधिको काम संसद्मा गएर कानुन निर्माण गर्ने हो। तर, यो वा जुनसुकै निर्वाचनमा पनि आजसम्म कसैले म यस्तो कानुन बनाउँछु भनेर मत मागेको छैन। जनताको अपेक्षा पनि सांसदले कानुन बनाउनेभन्दा विकास निर्माणै गर्ने होस् भन्ने देखिन्छ। तर, यो जनताले भन्दा हाम्रा नेता र हाम्रो राजनीतिले नै बदल्नुपर्ने परिपाटी हो। संसद् भनेको कानुन बनाउने र जनताको आवाज उठाउने थलो हो। तर नेताहरू जो चुनाव जितेर संसद् छिर्छन्, तिनीहरूले जनताको आवाज उठाउनै भुल्छन्। त्यो किनभने चुनावपछि उनीहरू जनतासँगको सम्पर्क र सम्बन्धमै हुँदैनन्। तर, जनतालाई नेताहरूको यो प्रवृत्ति असह्यै भइसकेको छ। प्रचण्डले घर त बनाए, तर छोडेर गए पाहुना नेता कति व्यहोर्नु गोरखाले ?"
आर्सनल कार्बाओ कपबाट बाहिरियो,"लन्डन : ब्राइटनसँग १३ गोलको नतिजामा पराजित हुँदै आर्सनल कार्बाओ कपको तेस्रो चरणबाट बाहिरिएको छ। घरेलु मैदानमा बुधबार राति भएको खेलको २० औं मिनेटमा एडी एनकेटियाको गोलबाट आर्सनलले अग्रता लिएको थियो। तर, त्यसको सात मिनेट नबित्दै ब्राइटनका लागि ड्यानी विल्ब्याकले पेनाल्टीमार्फत बराबरी गोल फर्काएका थिए। पहिलो हाफ ११ गोलको बराबरीमा सकिएको खेलको दोस्रो हाफमा ब्राइटनले दुई गोल थप्यो। काओरु मिटोमाले ५८ औं मिनेटमा गोल गर्दै भ्रमणकारी ब्राइटनलाई १२ को अग्रता दिलाएका थिए। ब्राइटनका लागि ७१औं मिनेटमा टारेक ल्याम्प्टीले गोल गर्दै ३१ को जित सुनिश्चित गरे। जितसँगै ब्राइटनले चौथो चरणमा स्थान बनाएको छ। बुधबार राति नै भएको खेलमा एभर्टनलाई ४१ गोलको नतिजामा पराजित गर्दै बर्नमाउथले पनि चौथो चरणको यात्रा तय गरेको छ। यस्तै, जेमी भार्डेको दुई गोल मद्दतमा न्युपोर्ट काउन्टीलाई ३० ले पराजित गरेको लेस्टर सिटीले पनि अर्को चरणमा स्थान बनाएको छ। लिड्स युनाइटेडलाई १० ले पराजित गरेको वुल्भ्स र टोटनहमलाई २० ले पराजित गरेको नोटिङ्घम फरेस्ट पनि अर्को चरणमा पुगेका छन्। साउथह्याम्टनले पनि पेनाल्टीमा शेफिल्ड वेन्स्डेलाई पराजित गरेर चौथो चरणको यात्रा तय गर्दा वेस्ट ह्याम सडन डेथमा ब्लाकबर्नसँग पराजित हुँदै प्रतियोगिताबाट बाहिरिएको छ।"
आचारसंहिता मिच्ने होडबाजी,"पोखरा : राष्ट्रिय प्रजातन्त्र पार्टीबाट प्रदेशसभा सदस्य पदका उम्मेदवार बनेका अरुण गिरी बुधबार दलको झन्डा र साउन्ड सिस्टमसहितको सवारी साधन प्रयोग गरेको अवस्थामा भेटिए। यो निर्वाचन आचारसंहिता विपरीतको कार्य हो। राप्रपा कास्कीका प्रवक्तासमेत रहेका गिरी मात्र होइन अन्य राजनीतिक दलका उम्मेदवारहरूबीच पोखरामा चुनावी प्रचारप्रसारका क्रममा आचारसंहिता मिच्ने होडबाजी नै चलेको छ। प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकप्टर प्रयोग गरेको उजुरी निर्वाचन आयोगमा परेको छ। हेलिकप्टर प्रयोग गर्दा लागेको खर्च कुन राजनीतिक दलको खर्चको सीमाभित्र पर्ने हो सो खुलाई पठाउन हेलिकप्टर सेवा प्रयोग गर्ने पदाधिकारीसँग सम्बन्धित राजनीतिक दलहरूलाई लेखी पठाउने निर्णयसमेत आयोगले गरेको छ। निर्वाचन कार्यालय पोखराले गरेको अनुगमनका क्रममा दल तथा उम्मेदवारहरूबाट आचारसंहिता उल्लंघन भएको भेटिएको छ। निर्वाचन कार्यालय पोखराका प्रमुख हुमनाथ पराजुलीका अनुसार, दलहरूले अनुमति नलिई सवारी साधनहरूको प्रयोग, ब्यानर, निर्वाचन चिन्ह प्रयोग भएका स्टिकर, साउन्ड सिस्टम, फ्लेक्स बोर्ड प्रयोग भएको छ। कास्की जिल्लामात्र नभई अन्य जिल्लामा पनि उम्मेदवारबाट आचारसंहिता उल्लंघन भइरहेको छ। निर्वाचन आयोगले नेकपा (माओवादी केन्द्र)का अध्यक्ष एवं गोरखा २ का प्रतिनिधिसभा सदस्यका उम्मेदवार पुष्पकमल दाहाल प्रचण्ड, सोही पार्टीका उपाध्यक्ष नारायणकाजी श्रेष्ठ र राष्ट्रिय स्वतन्त्र पार्टीका अध्यक्ष एवं प्रतिनिधिसभा सदस्यका चितवन २ का उम्मेदवार रवि लामिछानेलाई निर्वाचन प्रचारप्रसारका क्रममा टोपी प्रयोग गरेको सम्बन्धमा स्पष्टीकरण सोधेको छ। निर्वाचन आचारसंहिताको दफा १३ को उपदफा (१) को खण्ड (घ) मा जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिन्ह वा झन्डा अंकित लोगो वा स्टिकर वा कपडा, टोपी वा क्याप, भेस्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने व्यवस्था रहेको छ। पूर्वगृहसचिव उमेश मैनाली निर्वाचन कार्यालयले आचारसंहिता उल्लंघन गर्ने दल तथा उम्मेदवारहरूका बारेमा प्रभावकारी अनुगमन गर्न नसकेको बताउँछन्। आचारसंहिता उल्लंघन गर्ने कार्य सुरक्षा निकायको भूमिका भित्र पर्दैन। निर्वाचन कार्यालयको आदेश पालक मात्र हो। आयोगले निर्वाचन अधिकृतमार्फत आदेश दिने हो, पूर्वगृहसचिव मैनालीले भने, एक दुइटा उम्मेदवारलाई कारबाही गरेपछि मात्र आचारसंहिताको पालना हुन्छ। सामान्य कारबाही वा स्पष्टीकरण लिने गर्दा आचारसंहिताको पालना हुन नसकेको हो। मन्त्रीबाटै आचारसंहिता उल्लंघन राजनीतिक दलका प्रमुख पदाधिकारीबाट निर्वाचन आचारसंहिताको पालनाको प्रतिबद्धता व्यक्त गरेका छन्। तर, आचारसंहिताको पालनाका लागि आयोगले राजनीतिक दललाई पटकपटक ध्यानाकर्षण गराए पनि कार्यान्वयन हुन सकेको छैन। निर्वाचन प्रचारप्रसारका क्रममा सरकारी साधन स्रोत (हेलिकप्टर तथा अन्य साधनसमेत) प्रयोग गर्नु निर्वाचन आचारसंहिता प्रतिकूल मानिन्छ। अख्तियारको दुरुपयोग ठहर्छ। आयोगका सहायक प्रवक्ता कमल भट्टराईका अनुसार, निर्वाचन प्रचारप्रसारका क्रममा हेलिकप्टरलगायत सरकारी साधनको उपयोग भएको विषयमा आवश्यक निगरानी तथा अनुसन्धान गरिदिन अख्तियार दुरुपयोग अनुसन्धान आयोगमा अनुरोध गरी पठाउने निर्णय गरिएको छ। मन्त्रीहरूले समेत निर्वाचन प्रचारप्रसारसम्बन्धी कार्यका लागि हेलिकप्टरलगायत सरकारी स्रोत साधनको प्रयोग गरेको पाइएको छ। आचारसंहिताको पालना गर्न तथा गर्न लगाउन प्रधानमन्त्री तथा मन्त्रिपरिषद्को कार्यालयमार्फत प्रदेश सरकारका मन्त्रीहरूलाई निर्देशन दिने विशेष निर्णय गरेको छ। निर्वाचन आयोग ऐन २०७३ र निर्वाचन ऐन २०७३ तथा प्रचलित निर्वाचन कानुनबमोजिम कारबाही गर्न सकिने व्यवस्था छ। तर, निर्वाचन कार्यालयले आचारसंहिता उल्लंघन नगर्न दल र उम्मेदवारलाई प्रत्यक्ष कुराकानी र टेलिफोनमार्फत निर्देशन मात्र दिने गरेको छ। एक पटकका लागि भन्दै आचारसंहिता उल्लंघन कार्य नदोहोर्याउन, आचारसंहिताको पूर्णपालना गर्न र आचारसंहिता उल्लंघन हुने गरी भएका प्रयोग भएका सामग्री हटाउन दल र उम्मेदवारलाई आग्रह गर्दै आएको छ। तर, दल र उम्मेदवारहरूले टेरपुच्छर लगाएका छैनन्। आयोगले आचारसंहितामा दल तथा उम्मेदवारको निर्वाचन चिह्न अंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति छ। तर, समितिको अनुगमन प्रभावकारी हुन सकेको छैन। प्रतिनिधिसभा सदस्य र प्रदेशसभा सदस्य निर्वाचन, २०७९ का लागि समानुपातिकतर्फ दलहरूले पेस गरेको बन्दसूचीमा नाम समावेश भएका उम्मेदवारमध्ये निर्वाचन कानुन तथा निर्वाचन आचारसंहिताबमोजिम तोकिएको जरिवाना नबुझाउनेलाई मात्र कारबाही गरिएको छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले १ लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यसको पालना नगर्ने उम्मेदवारलाई कारबाही गर्न हिचकिचाउने गरेको छ। दलका प्रतिनिधिको सहमतिले आचारसंहिता बनेको हो। यो कार्यान्वयन गर्नु दल र उम्मेदवारहरूको कर्तव्य हुन विज्ञहरू बताउँछन्। पूर्वनिर्वाचन आयुक्त वीरेन्द्रप्रसाद मिश्र आचारसंहिता व्यावहारिक भएनभएको विचार गरिनुपर्ने बताउँछन्। आचारसंहितामा व्यावहारिक पक्ष पनि हेर्नुपर्छ, उनले भने। प्रमुख निर्वाचन आयुक्त दिनेशकुमार थपलिया आचारसंहिताको उल्लंघन र निर्देशनको अवज्ञा भएमा उल्लंघनकर्तालाई महँगो पर्न सक्ने बताउँछन्। युवाहरूका संघसंस्था र युवा अभियन्तासँग आयोजना गरेको छलफल कार्यक्रममा प्रमुख निर्वाचन आयुक्त थपलियाले निर्वाचन आचारसंहिता र आयोगका निर्देशनहरूको अवज्ञा गर्ने दुस्साहस भएमा सैह्य नहुने बताए।"
"मौसम विभागले भन्यो, हिमपातको सम्भावना छ, पर्वतारोहण र पदयात्रा गर्दा सावधानी अपनाउनू","काठमाडौं : नेपालको पश्चिमी भूभागमा पश्चिमी वायुको प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले बिहीबार बिहान जारी गरेको बुलेटिनमा हिमाली भूभागमा मध्यम हिमपातको सम्भावना रहेकोले पर्वतारोहण र पदयात्रा गर्दा विषेश सावधानी अपनाउनु आग्रह गरेको छ। बिहीबार देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ । सुदूरपश्चिम र कर्णाली प्रदेशका पहाडी भूभागका थोरै स्थानहरुमा मेघ गर्जनचट्याङसहित मध्यम वर्षा र बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको बुलेटिनमा उल्लेख छ। हिमाली भूभागका थोरै स्थानमा हल्कादेखि मध्यम हिमपातको पनि सम्भावना रहेको छ। जारी बुलेटिनमा भनिएको छ, आगामी २४ घण्टामा देशका पहाडी भूभागका थोरै स्थानहरुमा मध्यम वर्षा र हिमाली भूभागका थोरै स्थानमा हल्कादेखि मध्यम हिमपातको सम्भावना रहेकोले पर्वतारोहण र पदयात्रा गर्दा विषेश सावधानी अपनाउनुहोला । साथै तापक्रममा कमी आउने सम्भावना भएकोले चिसोबाट बच्न आवश्यक सतर्कता अपनाउनुहोला। शुक्रबार देशका पहाडी भूभागका थोरै स्थानहरुमा हल्का वर्षा र हिमाली भूभागका थोरै स्थानमा हल्का हिमपातको पनि सम्भावना रहेको महाशाखाले जनाएको छ। जारी बुलेटिनमा भनिएको छ, राती देशका पहाडी भूभागका एकदुई स्थानमा हल्का वर्षा र देशका हिमाली भूभागका थोरै स्थानमा हल्का हिमपातको पनि सम्भावना रहेको छ। शनिबार प्रदेश १ को पहाडी थोरै स्थानहरुमा र बागमती, गण्डकी प्रदेशको पहाडी भूभागको एकदुई स्थानहरूमा हल्का वर्षाको सम्भावना रहेको छ।"
एम्बाप्पेसहित फ्रान्सको विश्वकप खेल्ने टीम घोषणा,"पेरिस : साविक विजेता फ्रान्सको १० दिनपछि कतारमा सुरु हुने विश्वकप खेल्ने २६ सदस्यीय टीम घोषणा भएको छ। बुधबार राति फ्रान्सका मुख्य प्रशिक्षक डिडियर डेस्च्याम्पले युवा खेलाडीको बाहुल्य भएको फ्रेन्च टिम घोषणा गरेका हुन्। म्यानचेस्टर युनाइटेडका डिफेन्डर राफेल भरानले पनि फ्रेन्च टिममा समावेश भएका छन्। भरानसँगै आर्सनलमा उत्कृष्ट लयमा रहेका विलियम सालिबा पनि डेस्च्याम्पको रोजाईमा परेका छन्। यस्तै, फ्रेन्च टिमबाट सर्वकालिन सर्वाधिक गोलकर्ताको सूचीमा थिएरी अन्री (५१)भन्दा दुई गोल मात्रै पछाडि रहेका ओलिभर जिरुड पनि परेका छन्। एसी मिलानमा उत्कृष्ट लयमा रहेका ३६ वर्षीय जिरुडले क्लबका लागि १८ खेलमा ९ गोल गरेका छन्। जारी सिजन लिभरपुलबाट चार खेलमा मात्रै मौका पाएका कोनाटेले पनि विश्वकपमा स्थान बनाएका छन्। चार वर्षअघि डेस्च्याम्पको टिम रुसमा च्याम्पियन बन्दा मुख्य सदस्य रहेका मिडफिल्डर पौल पोग्बा र एन गोलो कान्टेले चोटका कारण विश्वकप गुमाउने हुँदा रियाल मड्रिडका युवा खेलाडीहरू एडुवार्डो कामाभिङ्गा र औरेलिन चोआमेनीले मौका पाएका छन्। फ्रान्सको २६ सदस्यीय टिम गोलकिपर : अल्फोन्से एरियोला, हुगो लोरिस, स्टिभ मान्डन्डा डिफेन्डर : लुकास हर्नान्डेज, थिओ हर्नान्डेज, प्रेस्नेल किम्पेम्बे, इब्राहिम कोनाटे, जुलेस कोन्डे, बेन्जामिन पाभार्ड, विलियम सालिबा, डायोट उपामेकानो, राफेल भरान मिडफिल्डर : एडुवार्डो कामाभिङ्गा, युसुफ फोफाना, माटेओ ग्वेन्डोजी, एड्रियन राबियो, औरेलिन चोआमेनी, जोर्डन भेरेटौट फरवार्ड : करिम बेन्जिमा, किङ्ग्स्ले कोम्यान, ओसुमाने डेम्बेले, ओलिभर जिरुड, एन्टोइन ग्रिजम्यान, किलियान एम्बाप्पे, क्रिस्टोफर एन्कुन्कु कतार विश्वकप अन्तिम हुने मेसीको घोषणा विश्वकपका लागि ब्राजिलको टिम घोषणा क्रोएसियाको विश्वकप खेल्ने टिम घोषणा"
सिटी कार्बाओ कपको चौथो चरणमा,"लन्डन : इङ्लिस प्रिमियर लिगको प्रतिद्वन्द्वी चेल्सीलाई २० को नतिजामा पराजित गर्दै म्यानचेस्टर सिटी कार्बाओ कपको चौथो चरणमा प्रवेश गरेको छ। बुधबार राति घरेलु मैदानमा भएको खेलमा सिटीका लागि रियाड माहरेज र जुलियन अल्भारेजले एकएक गोल गरे। पहिलो हाफ गोलरहित बराबरीमा सकिएको खेलको ५३औं मिनेटमा माहरेजले फ्रिकिकमार्फत गोल गर्दै सिटीलाई अग्रता दिलाएका थिए। त्यसका पाँच मिनेट नबित्दै अल्भारेजले सिटीको अग्रता दोब्बर पारेका थिए। जितसँगै सिटी चौथो चरणमा पुग्दा चेल्सी प्रतियोगिताबाट बाहिरिएको छ। बुधबार राति नै भएको खेलमा एभर्टनलाई ४१ गोलको नतिजामा पराजित गर्दै बर्नमाउथले पनि चौथो चरणको यात्रा तय गरेको छ। यस्तै, जेमी भार्डेको दुई गोल मद्दतमा न्युपोर्ट काउन्टीलाई ३० ले पराजित गरेको लेस्टर सिटीले पनि अर्को चरणमा स्थान बनाएको छ। लिड्स युनाइटेडलाई १० ले पराजित गरेको वुल्भ्स र टोटनहमलाई २० ले पराजित गरेको नोटिङ्घम फरेस्ट पनि अर्को चरणमा पुगेका छन्। साउथह्याम्टनले पनि पेनाल्टीमा शेफिल्ड वेन्स्डेलाई पराजित गरेर चौथो चरणको यात्रा तय गर्दा वेस्ट ह्याम सडन डेथमा ब्लाकबर्नसँग पराजित हुँदै प्रतियोगिताबाट बाहिरिएको छ।"
चुच्चे नक्सा : सुदूरपश्चिममा चुनावी मुद्दा,"दार्चुलाबैतडी : पूर्वप्रधानमन्त्री तथा नेकपा एमाले अध्यक्ष केपी ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको छ। बुधबार प्रधानमन्त्री तथा नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले तीनै स्थानमा चुनावीसभा सम्बोधन गरेका हुन्। दार्चुलाको गोकुलेश्वरमा चुनावी कार्यक्रम सम्बोधन गर्दै प्रधानमन्त्री देउवाले भूमि फिर्ता लिन दार्चुला होइन। भारतसँग बोल्न सक्नुपर्ने बताए। कालापानी, लिपुलेक र लिम्पियाधुरा नेपालको हो भनेर संसद्ले बहुमतबाट पारित गरिसकेको छ। अब त्यो भूमि फिर्ता लिन दार्चुला होइन भारतसँग कुरा गर्नुपर्छ, देउवाले भने। उनले, दार्चुला आएर बोल्दैमा केही नहुने बताए। ओलीजीले यहाँ आएर बोल्दैमा केही हुँदैन। भूमि फिर्ता ल्याउन भारतसँगै कुरा गर्न सक्नुपर्छ। हामी कूटनीतिक रूपमा पहल गर्छौं, देउवाले भने, गठबन्धन अहिलेमात्रै नभएर पछिसम्म निरन्तर जान्छ। गठबन्धन राष्ट्रिय आवश्यकता हो। यो पछिसम्म रहन्छ। कार्यक्रमलाई सम्बोधन गर्दै नेकपा माओवादी केन्द्रका अध्यक्ष पुष्पकमल दाहाल प्रचण्ड ले दार्चुला पुगेर कालापानी, लिपुलेक र लिम्पियाधुरा नेपालको नक्सामा समेट्न आफूले पहल गरेको दाबी गरे। ओलीले आफूले चुच्चे नक्सा बनाए भनेर हल्ला फिजाए। त्यो झुटो हो। मेरै पहलमा चुच्चे नक्सा बनेको हो, दाहालले भने। उनले चुनाव जित्न नभई एमाले अध्यक्ष ओलीको दम्भ रोक्न गठबन्धन गरेको बताए। चुनाव जित्न गठबन्धन गरेको होइन। ओलीको दम्भ रोक्न गठबन्धन गरेको हो दाहालले भने। ओलीलालाई आफूले प्रधानमन्त्री बनाएको दाबी गर्दै अध्यक्ष दाहालले भने तेस्रोपटक प्रधानमन्त्री भएर देखाउनुस्। दाहालका अनुसार यो निर्वाचन लोकतन्त्र र लोकतन्त्र विरोधीबीच भइरहेको छ। उनले गोकुलेश्वर विमानस्थल पक्की बनाउने वाचा गरे। भूमि फिर्ता लिन दार्चुला होइन भारत जानुपर्छ : देउवा यो गठबन्धन संविधान च्यात्नेहरूसँगको लडाइँ हो : दाहाल यस्तै, बैतडीको पाटनमा आयोजित चुनावीसभा सम्बोधन गर्दै प्रधानमन्त्री देउवाले सुदूरपश्चिमका गौरवका आयोजना अघि बढ्ने बताए। पश्चिम सेती परियोजना अघि बढ्ने बताएका देउवाले भारतसँग सिमाना जोडिएको बैतडीको झुुलाघाटमा मोटरेबल पुल निर्माणका लागि पनि पहल गर्ने बताए। महाकाली करिडोर पनि द्रुत गतिमा अघि बढ्ने बताए। देउवाले पञ्चेश्वर बहुउद्देश्यीय परियोजनालाई पनि अघि बढाउन पहल भइरहेको बताए। पश्चिम सेती अघि बढ्दैछ। पञ्चेश्वर परियोजनालाई पनि अघि बढाउने सक्दो पहल भइरहेको छ, देउवाले भने, बैतडीको झुलाघाटमा पुल बनाउन भारतका समकक्षीसँग समन्वय गरेर अघि बढ्छ। यस्तै, माओवादी केन्द्र अध्यक्ष दाहालले यस वर्षको आमनिर्वाचन अरूबेलाको जस्तो नरहेको बताए। उनले १२ बुँदे सम्झौता, विस्तृत शान्ति सम्झौता र संविधानसभाबाट संविधान निर्माण गरेको दल र नेताहरूको गठबन्धन रहेको बताए। अहिले संविधान च्यात्नेहरूसँगको लडाइँ हो, उनले भने, १२ बुँदे समझदारी, विस्तृत शान्ति सम्झौता र संविधान निर्माण गर्नेहरू एक ठाउँमा छौं। संविधान च्यात्ने एकातिर छन्। संघीय व्यवस्था खतरामा पार्न खोजिरहेका छन्। त्यसको नेतृत्व केपी ओलीले गरिरहेका छन्। बुच्चे नक्सालाई चुच्चे बनाउने अभियान चुच्चे नक्सा र हिंसा रोक्ने कदमका लागि ओलीको सम्झना भइरहने छ : कमल थापा राहदानीमा चुच्चे नक्सा खै ? ओलीले चुच्चे नक्सा बनाएर नेपाललाई अविस्मरणीय गुन लगाए : थापा प्रधानमन्त्री देउवालाई ओलीको प्रश्न : नेपालको दिल्ली दूतावासमा चुच्चे नक्सा खोइ ? चुच्चे नक्साविरुद्धको घेराबन्दी हो गठबन्धन, जनता र राष्ट्रहितमा छैन : महासचिव पोखरेल नक्सामा समेटिएको भूगोल एमालेले फिर्ता ल्याउँछ : ओली नेपालको गुमेको भूमि फिर्ता ल्याउन एमाले नै चाहिन्छ : अध्यक्ष ओली दार्चुला पुगेर प्रचण्डले भने चुच्चे नक्सा मैले बनाएको हो, ओलीले होइन केपी ओलीले झुटो कुरा गरे : प्रधानमन्त्री देउवा"
गाउँ नफर्कने नेता,"चुनाव लागेको छ। त्यसैले त हिजोआज नेताहरू काठमाडौंमा कम, गाउँघरतिर धेरै छन्। उम्मेदवार, नेताहरू गाउँगाउँ पुगेका छन्। अझ घरघरै पुगेका छन्। मतदाताका अघि जुम्ला हात गरिरहेका छन्। कति त खुट्टै पनि ढोग्न हिच्किचाउँदैनन्। मतदाताकहाँ पुगेर यसो गर्छाैं, उसो गर्छाैं भनिरहेका छन्। मतदातालाई पानीको आशा देखाएका छन्, बाटोको आशा देखाएका छन्। शिक्षा र स्वास्थ्यका आश्वासन बाँडेका छन्। कतिलाई जागिर लगाइदिने वाचा गरेका छन्। कतिलाई विदेशी पठाइदिने प्रलोभन देखाएका छन्। जे जे भन्न सकिन्छ र जे जे भन्दा मतदाता खुसी हुन्छन्, त्यसैत्यसै गर्ने र भन्ने गरिरहेका छन्। चुनावमा जति नेता र उम्मेदवार कहिल्यै गाउँमा त्यसरी चाहिँ पुग्दैनन्। आशा देखाउँछन्, आश्वासन बाँड्छन्, चुनावपछि चाहिँ हराउँछन्। यो अधिकांश मतदाताको गुनासो र उम्मेदवारहरूको कमजोरी चारैतिर देखिन्छ। चुनाव हारे पनि जिते पनि फर्केर गाउँ नपस्ने नेताहरूकै स्वभावका कारण मतदाताले उनीहरूलाई पत्याउन मुस्किल परिरहेका छन्। चुनाव आउँदा त गाउँमा बाटो पनि आएजस्तै हुन्छ। पुल पनि बनेजस्तै हुन्छ। बत्ती पनि बलेजस्तै हुन्छ। आजभोलिमै गाउँमा परिवर्तन हुने भयो भन्ने भान आश्वासनकै भरमा नेताले पारिहाल्छन्। त्यसपछि चाहिँ उनीहरूकै अत्तोपत्तो हुन्न। अरू त अरू प्रधानमन्त्री शेरबहादुर देउवाले २०४८ सालदेखि लगातार डँडेलधुराबाट चुनाव जितिरहेका छन्। पछिल्लोपटक २०७४ को चुनाव जितेपछि उनी फर्केर गाउँ गएनन्। गएको स्थानीय निर्वाचनका बेला मत हाल्न पुगे। अहिले पनि चुनावकै छेकोमा जिल्ला गएका छन्। पूर्वप्रधानमन्त्री तथा प्रमुख प्रतिपक्ष दलका नेता केपी ओलीको गृहजिल्ला झापा र गृहनगर दमक ओहोरदोहोर भने बाक्लो छ। तर उनले आफ्नो मतदाता नामावली झापाबाट काठमाडौं उपत्यकाभित्रै सारिसके। सत्ता गठबन्धनको प्रमुख साझेदार दल माओवादी केन्द्रका अध्यक्ष त झन् हरेक निर्वाचनमा क्षेत्र सरिरहेका छन्। उनलाई एउटा चुनाव जितेपछि अर्काे चुनावमा फेरि तिनै मतदाताकहाँ मुख देखाउन जानै परेको छैन। कहिले रोल्पा र काठमाडौं, कहिले सिरहा त कहिले चितवन हुँदै यसपालि उनी गोरखा उक्लिएका छन्। कास्कीमा जन्मिएका चितवनका स्थायी बासिन्दा उनले आफ्नो त्यही अस्थिरता चिर्न यसपालि चितवनमा घरै पनि बनाए। तर उम्मेदवारी दर्ताअघिसम्म चितवन३ उनको मुखमा झुन्डिएको झुन्ड्यिै थियो। एक्कासि उनी गोरखा२ बाट प्रतिनिधिसभा उम्मेदवार बने। गोरखाको मात्रै कुरा गर्दा आजसम्म त्यहाँबाट चुनाव जितेका नेताहरू कमैमात्रै जिल्ला फर्कने गरेका छन्। धेरैजनाको त्यहाँका जनताको नजरमा नामोनिसान छैन। त्यसैले त्यो शंकाको सुई दाहालतिर पनि सोझिएको छ। कुनै नेता वा उम्मेदवारले सधैं एकै क्षेत्रमा किलो गाड्नुपर्छ भन्ने होइन, त्यसो गर्नु पनि हुँदैन। तर जहाँबाट चुनाव जिते पनि पहिलो त देशैभरिका जनताप्रति उत्तरदायी हुनुपर्छ र आफ्नो निर्वाचन क्षेत्रका जनतासँग। झन् चुनावमा आफूले दिएका आश्वासन पूरा गर्नु त उनीहरूको नैतिक दायित्व नै हो। खासमा आम निर्वाचनबाट चुनिने जनप्रतिनिधिको काम संसद्मा गएर कानुन निर्माण गर्ने हो। तर, यो वा जुनसुकै निर्वाचनमा पनि आजसम्म कसैले म यस्तो कानुन बनाउँछु भनेर मत मागेको छैन। जनताको अपेक्षा पनि सांसदले कानुन बनाउनेभन्दा विकास निर्माणै गर्ने होस् भन्ने देखिन्छ। तर, यो जनताले भन्दा हाम्रा नेता र हाम्रो राजनीतिले नै बदल्नुपर्ने परिपाटी हो। संसद् भनेको कानुन बनाउने र जनताको आवाज उठाउने थलो हो। तर नेताहरू जो चुनाव जितेर संसद् छिर्छन्, तिनीहरूले जनताको आवाज उठाउनै भुल्छन्। त्यो किनभने चुनावपछि उनीहरू जनतासँगको सम्पर्क र सम्बन्धमै हुँदैनन्। तर, जनतालाई नेताहरूको यो प्रवृत्ति असह्यै भइसकेको छ।"
राजनीतिको अबको बाटो,"देशको संविधान र कानुनले सबैलाई राजनीतिको ढोका खुला गरेको छ। सेवा निवृत्त कर्मचारी हुन् या सुरक्षा निकायका कर्मचारी वा व्यवसायी नै किन नहुन्, राजनीतिक यात्रामा फड्को मारिरहेका छन्। राजनीतिले देश बिगार्यो भनेर यसलाई फोहोरी खेलको रूपमा जमात पनि छन्। अर्कोतर्फ देश निर्माणका लागि राजनीति भन्दै आकर्षित हुने जमात पनि प्रशस्तै छ। मंसिर ४ गते हुने प्रतिनिधिसभा र प्रदेशसभा सदस्यको चुनावमा उम्मेदवारी दिने युवाको संख्या ठूलो छ। युवा उम्मेदवारको संख्या हेर्दा पनि राजनीतिमा युवाको वर्गको सहभागिता बढ्न थालेको देखिन्छ। राजनीतिमा को आयो ? भन्दा पनि किन आयो ? भन्ने कुरा महत्त्वपूर्ण हुन्छ। यो बिल्कुल व्यक्तिगत स्वतन्त्रताको कुरा हो। अन्तर्राष्ट्रिय स्तरमा पनि विभिन्न पेसा, वर्ग र संगठनबाट राजनीति प्रवेश गर्ने प्रचलन रहेको पाइन्छ। राजनीति गर्नु र नगर्नु बिल्कुल व्यक्तिगत कुरा हो। हरेक पेसाबाट राजनीति प्रवेश गर्न खुल्ला छ। नीतिहरूको पनि उत्कृष्ट नीति हो, राजनीति। राजनीतिले नै देश चलाउने हो। सही राजनीतिले देशलाई समृद्धिको बाटोमा लैजान्छ। राजनीति गर्ने दल र नेता खराब भए भने देशमा कुनै चिज पनि राम्रो रहँदैन। राजनीतिक समस्याले सबैतिर भद्रगोल बनाउँछ। पछिल्लो समय सुरक्षा निकाय होस् या अन्यतिर राजनीतिक हस्तक्षेप बढ्नुको मुख्य कारण नै राजनीति सफा नभएर हो। राजनीति गर्ने नेताले सबैलाई आफ्नो मुठ्ठीमा राख्न चाहने प्रचलन बढ्दै गएकाले हो। राजनीतिक मैदानमा पूर्वप्रहरीको पनि आगमन भएको देखिन्छ। बच्चादेखि वृद्धसम्म सबैलाई तानेको छ, राजनीतिको नशाले। प्रहरी संगठनलाई छाड्ने कुरै भएन। यो अपवाद हुनै सक्दैन। पूर्वप्रहरीहरूको राजनीतिमा बढ्दो सक्रियताले सकारात्मकसँगै संगठनकै लागि नकारात्मक प्रभावसमेत पक्कै पार्छ। हुन त अवकाशपश्चात् कुनै राजनीतिक दल खोल्नु, कुनै दलको सदस्यता लिएर सक्रिय राजनीतिमा आउनु र पार्टीमै बसेर काम गर्नु कानुनसम्मत नै देखिन्छ। कानुनले सबैलाई राजनीतिक अधिकार दिएको छ। तर संगठनमा हुँदाकै समयदेखि राजनीतिमा आबद्ध हुनु र कुनै दलप्रति बफादार हुने चरित्रले भने प्रहरी संगठनकै विश्वास गुम्नेछ। पूर्वप्रहरीको राजनीतिक यात्रालाई आम सर्वसाधारणले सहज रूपले लिने गरेको खासै पाइँदैन। संगठनमा भएकै बेला चित्त नबुझेको विषयमा इगो साध्न राजनीतिमा सक्रिय भएको देखिन्छ। केही पूर्वप्रहरी सुरक्षा क्षेत्रमा प्रभावकारी काम गर्छु भनेरै पनि राजनीतिमा होमिएका उदाहरण छन्। धेरैजसो भने लामो समय राजनीतिमा टिक्न नसकी राजीनामा दिएर स्वतन्त्र भएका छन्। पूर्वप्रहरीहरू राजनीतिमा किन आउने ? यस्तो प्रश्न गरिरहँदा के प्रयोजनका लागि राजनीति गर्ने ? भन्ने विषय मुख्य हुन्छ। प्रहरी सेवामा ३० वर्षसम्म एउटा संगठनको विभिन्न तहमा बसेर काम गरेको प्रहरी अधिकारीको विधा नै राजनीतिभन्दा फरक हो। ऊ सुरक्षामा क्षेत्रमा विज्ञ तथा विशेषज्ञ बनेको हुन्छ। उसले सुरक्षा विज्ञको रूपमा आफूलाई स्थापित गरेको हुन्छ। संगठनको सेवामा हुँदा आर्जन गरेको सीप र विज्ञताले आम नागरिक, जनतालाई आजको भन्दा राम्रो सेवा प्रदान गर्न सक्छु भन्ने विश्वास हुनुपर्छ। चाकडीले कसैलाई कहिल्यै बलियो बनाउँदैन। क्षमता नै नहुने मानिस कतै पनि सफल हुन सक्दैन। काम र इमान्दारिताले मानिस अगाडि बढ्न सक्छ। राजनीतिको पनि यही हो। लाग्छ, पूर्वप्रहरीको राजनीतिक यात्रा विशुद्ध सुरक्षाका विशेषज्ञ र विज्ञको रूपमा सेवा गर्छु भन्ने मानसिकतामा हुनुपर्छ। यो क्षेत्रमा गएर आफ्नो विषयमा निर्णायक तहमा पुगेर राम्रो गर्छु भन्ने सोच हुनुपर्छ। विज्ञको हिसाबले आजको अवस्थाभन्दा उत्तम शान्ति सुरक्षा दिन्छु भन्ने उद्देश्यले गएको छ भने त्यसलाई अत्यन्तैे सकारात्मक सोच्नुपर्छ। मुख्य कुरा आमनागरिकले भयरहित समाजको महसुस गर्न पाउनुपर्छ। पूर्वप्रहरी मात्रै हैन, अन्य क्षेत्रबाट राजनीति प्रवेश गर्ने व्यक्तिमा पदलिप्सा हुने गर्छ। शक्तिको लिप्सा र हमेसा एउटा पद चाहने उद्देश्यले आर्थिक फाइदाका लागि राजनीतिलाई प्रयोग गर्ने गरेको भेटिन्छ। यो गलत हो। आफन्त र नाता कुटुम्बलाई फाइदा दिलाउन सक्छु भन्ने उद्देश्यले कोही जान्छ भने यस्तो पात्रबाट आम नागरिकले दुःख मात्रै पाउँछन्। देशलाई हानि हुन्छ। अहिलेसम्म राजनीतिमा प्रवेश गरेका पूर्वप्रहरीले निर्णायक तहमा पुगेर खासै काम गर्न सकेको देखिँदैन। दुईचार जना व्यक्ति गएर आवाज उठाउन त सक्ला। चुनावमा जिते पनि निर्णयक तहमा कुरा पुग्दैनन्। निर्णय गर्ने स्थानसम्म उनीहरूको पहुँच पुगेको देखिँदैन। नीति निर्माणको निर्णायक तहमा नपुगेपछि उनीहरूले खासै काम गर्न सक्ने कुरै हुँदैन। सुरक्षा हेर्ने रक्षा र गृह मन्त्रालयको जिम्मा राजनीतिमा आएका पूर्वप्रहरीले प्राप्त गरे भने उसले प्रभावकारी काम गर्न सक्छ। राम्रोसँग बुझ्न सक्छ। नीतिनिर्माणको तहमा राम्रो काम गर्न सक्छ। हाम्रो देशमा विज्ञले भन्दा पनि पदले नै सरकार चलाउँछ भन्ने गलत मान्यता छ। कमजोर धरातल भएको व्यक्तिलाई पदमा पुर्याएर नीति निर्माणको तहमा प्रभावकारी काम गर्न भने सकेका छैनन्। मूल राजनीतिमा नै आमूल परिवर्तन छैन भने एउटा पेसा, वर्ग र संगठनमा परिवर्तन देखिने सम्भावना पनि कम हुन्छ। राजनीतिमा आएका दुईचार जनाले आमूल परिवर्तन गर्ने सम्भावना नै छैन। पहिलेको राजनीति सफा थियो। नागरिकका लागि राजनीति भन्ने हुन्थ्यो तर अहिले त आफू र आफ्नाका लागि राजनीति भन्ने चलिरहेकै छ। यस्तो व्यक्तिवादी राजनीति संस्कार विकसित भएको देशमा प्रहरी संगठन मात्रै अछुतो हुन सकेन। व्यक्तिवादी सोच भएका व्यक्ति त्यहाँ पनि पक्कै छन्। पदधारण गरेकै अवस्थामा म राजनीतिमै जान्छु र अवकाशपछि राजनीतिमा अगाडि बढ्छु भन्यो भने त्यो दुर्भाग्यपूर्ण हुन्छ। उसले निष्पक्ष सेवा दिन सक्दैन। राजनीतिक नेताको सामग्री बन्न सक्छ। प्रिप्लानअनुसार राजनीतिमा छ भने ऊ कुनै दलको झोला बोकेरै काम गरिरहेको हुन्छ। संगठनको जिम्मेवारी पूरा गर्न सक्दैन। नीतिहरूको पनि उत्कृष्ट नीति हो, राजनीति। राजनीतिले नै देश चलाउने हो। सही राजनीतिले देशलाई समृद्धिको बाटोमा लैजान्छ। राजनीति गर्ने दल र नेता खराब भए भने देशमा कुनै चिज पनि राम्रो रहँदैन। धेरै मानिस यसरी जान थालेपछि गलत संस्कृति विकास हुन्छ। संगठनको कामभन्दा पनि नेताको गुणगान गाउने र पार्टीकारिता सुरु हुन्छ। जागिर हुन्जेल राजनीतिमा लाग्ने सोच नै गर्न हुन्न। यसो हो भने निष्पक्ष सेवा नै दिन सक्दैन। संगठनमा सेवाभन्दा पनि राजनीति घुस्छ। देशको सबै संगठनमा राजनीति घुसेकै कारण विकासमा अवरोध भएको हो। संगठनको गति र प्रभावमा कमी आएको हो। हरेक संगठनमा राजनीतीकरण ज्यादा भयो। प्रहरी संगठन आईजीपीले चलाउनु पर्छ। आईजीपीले भन्दा पनि गृह मन्त्रालयले संगठन चलाउने प्रचलन विकास भइरहेको छ यहाँ। यो गलत अभ्यास हो। जबसम्म आईजीपी स्वतन्त्र तरिकाले काम गर्न सक्ने वातावरण बन्दैन तबसम्म प्रहरी संगठन पनि बलियो बन्न सक्दैन। प्रहरी कर्मचारीको सेवा सर्तहरू कानुनमै उल्लेख हुनुपर्छ। तर अहिले प्रहरी नियमावलीको आधारमा प्रहरीको सर्त र सेवाहरू चलिरहेका छन्। सेवा र सर्तलाई नियममा राखेपछि नियम चाहिँ एउटा मन्त्रीले चेन्ज गर्न सक्ने हैसियत हुन्छ। नियमावलीमा राखिएको सेवा र सर्तलाई कानुनमा नै स्थापना गरिदिने हो भने मन्त्री र सरकार फेरिनासाथ प्रहरीभित्र हुने हस्तक्षेप घट्छ। कानुन परिवर्तन गर्न सजिलो छैन। संसद्मा बहुमतले पास गर्नुपर्छ। राष्ट्रपतिले पनि स्वीकृति गर्नुपर्छ। नियमावली परिवर्तन गर्न मन्त्री र मन्त्रालय नै काफी हुन्छ। त्यसैले प्रहरीको सेवासर्तको विषय बेलाबेला विवादमा आउने गर्छ। प्रहरी संगठनमा चेन अफ कमान्ड भताभुंग भयो भनेर चर्चा गरिन्छ। खासमा यस्तो किन हुन्छ भन्ने विषयमा कसैले पनि विचार गरेको देखिन्न। सानो उदाहरण, संगठनको आईजीपी बलियो भयो भने संगठन बलियो हुन्छ। यो सन्दर्भ देशसँग जोडेर हेर्न र विश्लेषण गर्न सकिन्छ। मानिस र संगठन हेरेर नीति बनाउने र परिवर्तन गर्र्नेे प्रचलन बन्द हुनैपर्छ। सुरक्षा निकायभित्र पनि नीतिनियम फरकफरक छ। कुनै निकायमा ३८ वर्ष त कतै ४० वर्ष जागिर खान पाउने प्रावधान छ। तर प्रहरीमा मात्रै ३० वर्षे सेवा अवधिमात्र किन राखियो ? प्रहरीमा मात्रै अनेकथरी प्रावधान राखिएको छ। यो देशको अन्य संगठनमा कतै ३० वर्षे नचाहिने तर नेपाल प्रहरीमा मात्रै किन चाहिने त ? नेपाल प्रहरी र सशस्त्रमा मात्रै यो प्रावधान छ। नियम सबैका लागि बराबर हुनुपर्ने हैन र। पूर्वप्रहरी राजनीतिमा आएका पनि छन्। हरेक आईजीपीले ३० वर्षे सेवाअवधि हटाउन आवाज पनि उठाएका छन्। तर राजनीतिक गर्ने नेताहरूले सबै संगठनमा आफ्नो वर्चस्व फैलाउन चाहन्छन्। आफ्नो अन्डरमा राख्न चाहन्छन्। यसैले पनि पटकपटक विवादमा आएको ३० वर्षे सेवा अवधि हट्न सकेको छैन। प्रहरी बलियो भए गृह प्रशासन बलियो हुन्छ भन्ने यथार्थ बुझ्नेतिर कोही लागेको देखिन्नन्। नियमावलीलाई कानुन बनाएपछि प्रहरीलाई सजिलै चलाउन पाइन्न भन्ने गलत धारणा छ। नेताको रूपमा पार्टी प्रवेश गर्दा पूर्वप्रहरीलाई पनि असहजता हुन्छ नै। सुरक्षामा विज्ञ भए पनि राजनीतिका लागि त सिकारु नै हुन्छ जोकोही। राजनीतिमा प्रवेश गर्नुअघि जे जे भने पनि व्यक्तिगत लाभकै लागि पार्टी प्रवेश गरेको देखिन्छ। जुन गलत हो। जे जस्तो भए पनि संगठनमा हुन्जेल कुनै पनि प्रहरीलाई राजनीतिक छाया पर्नु हुन्न। अवकाशपछि मन्त्री बन्छु, नेता बन्छु भन्ने सोच राख्ने प्रहरीले संगठनमा सेवा होइन, राजनीति गरिरहेको हुन्छ। चाकडीले कसैलाई कहिल्यै बलियो बनाउँदैन। क्षमता नै नहुने मानिस कतै पनि सफल हुन सक्दैन। काम र इमान्दारिताले मानिस अगाडि बढ्न सक्छ। राजनीतिको पनि यही हो। यथार्थ कसैले पनि भुल्नु हुँदैन। खरेल नेपाल प्रहरीका पूर्वमहानिरीक्षक हुन्।"
"प्राकृतिक गठबन्धन हो, प्रचण्ड बहुमत आउँछ","एकीकृत समाजवादीका अध्यक्ष माधवकुमार नेपाल कम्युनिस्ट पार्टीलाई जोगाउन र क्रान्तिकारीकरण गर्नकै लागि एमालेबाट विद्रोह गरेको बताउँछन्। केपी ओली कम्युनिस्ट पार्टी र आन्दोलनलाई समाप्त पार्ने दिशामा छन्, नेपाल भन्छन्, आकारमा सानो ठूलो भएर केही हुँदैन। विचार र सिद्धान्त सही हुनुपर्छ। निर्वाचन, सत्तासमीकरण र समसामयिक राजनीतिबारे अन्नपूर्ण पोस्ट्का नरेन्द्र साउद र राजकरण महतोले नेपालसँग गरेको कुराकानी : जीवन संघर्ष हो, संघर्ष नै जीवन हो। संघर्षको दौरान धेरै उतारचढाव हुन्छन्। कम्युनिस्ट पार्टीको स्थापना गर्ने पुष्पलाल हुन्। पुष्पलालको जीवनमा पनि यस्ता उतारचढाव आएका थिए। नेतृत्वमा जब केसरजंग रायमाझी पुगे, कम्युनिस्ट पार्टीको चरित्र सबै समाप्त पारे। र, दरबारको पोल्टामा कम्युनिस्ट पार्टी पुर्याए। त्यसविरुद्ध पुष्पलालले विद्रोह गर्नुपर्यो। अर्को पार्टी बनाउनुपर्यो। कम्युनिस्ट आन्दोलनको रक्षा गर्दै नयाँ उचाइमा पुर्याउने अभियानमा जुट्नुपर्यो। रूसी क्रान्तिको सन्दर्भमा पनि यस्ता घटना भएका थिए। हिजो तपाईंको दायाँबायाँ एमालेका टन्न नेता हुन्थे। त्यसको अभाव महसुस हुन्छ होला नि ! अहिले पनि पार्टीमा नेताहरू टन्नै हुनुहुन्छ। कार्यकर्ता र जनता पनि टन्नै छन्। मुख्य कुरा के भने, पुरानो समयदेखि काम गरेका नेताहरू को कता छन् ?। २०३२ सालमा कोर्डिनेसन केन्द्र बनाउने आठ जना थियौं। दुई जनाले सुरुमै राजनीति छोड्नुभयो। एक जना इन्डियाको हुनुहुन्थ्यो, उतै जानुभयो। बाँकी पाँच जना थियौं। कोर्डिनेसनको स्थापना गर्ने मूल नेता सीपी मैनाली हुनुहुन्थ्यो, उहाँले हामीलाई बीचैमा छोडेर जानुभयो। बाँकी रह्यौं, चार जना। म, झलनाथजी र मुकुन्द न्यौपाने एकीकृत समाजवादीमा छौं। अर्को एक जना अमृत बोहरा हो। उहाँ एमालेमा कत्तिको सन्तुष्ट हुनुहुन्छ ? उहाँले नै थाहा पाउने कुरा भयो। संस्थापक नेताहरू सबै ओलीसँग रुष्ट हुनुको कारण ? कोर्डिनेसन केन्द्रका संस्थापक नेताहरू कोही पनि केपी ओलीको रवैयासँग सन्तुष्ट हुनुहुन्न। सिद्धान्तनिष्ट व्यक्तिहरू कोही पनि सन्तुष्ट भएको पाइँदैन। इमान्दार र संघर्षको मैदानमा उत्रिएका निष्ठावान व्यक्तिहरू उहाँको साथमा छैनन्। केही समयसम्म त्यहाँ टाँसिएलान। तर, घनश्याम भुसालले किन विद्रोह गर्नुपर्यो ? पार्टीमा भीम रावलले पिल्सिएर बस्नुपर्ने अवस्था छ। त्यसैकारण, अरू नेताहरू पनि असन्तुष्टि जनाउँदै पार्टीबाट निस्किराख्नु भएको छ। गुल्मीका शेषकान्त गौतम भर्खरै एमाले छोडेर हाम्रो पार्टीमा आउनुभयो। यो स्थितिले के बताउँछ भने राजनीतिमा धैर्यता राख्नुपर्छ। धैर्यतासहित असल नियत, सिद्धान्त र आदर्श छ भने अवश्य जित हुन्छ। अन्त्यमा जित हुने भनेकै सत्य र न्यायको हो। सोभियत संघको कम्युनिस्ट पार्टीको इतिहास हेरौ न। आकारमा ठूलो भएर के भयो त ? अवसरवादी नेताको कब्जामा त्यहाँको पार्टी पर्दा के हालत भयो ? चाहे गोर्भाचोभ हुन् वा बोरिस येल्तसिन हुन्। उनीहरूले पार्टी मात्रै सिध्याएनन्, सोभियत संघलाई नै टुक्राटुक्रा बनाइदिए। त्यसैले आकार मात्रै ठूलो भएर हुँदैन, विचारले ठूलो हुनुपर्छ। विचार ठीक छ कि छैन ? आन्दोलनले आफ्नो गन्तव्यतर्फको यात्रा गरिरहेको छ कि, बाटो बिराएको छ ? अवसरवादी बाटोमा छ कि ? कतै समर्पणवादी बाटोमा गएको छ ? यो कुराको ठीकठीक विश्लेषण गर्न सक्नुपर्छ। आफैंले जन्माएको पार्टी छोडेर हिँड्दा पक्कै पनि राम्रो लागेको छैन। तर, विद्रोह एउटा बाध्यता हुँदो रहेछ। केपी ओली कम्युनिस्ट पार्टी र आन्दोलनलाई समाप्त पार्ने दिशामा छन्। उनीबाट कम्युनिस्ट आन्दोलनको रक्षा हुन सक्दैन। देशको हितको पनि रक्षा हुन सक्दैन। उनले देशलाई विदेशी सामु समर्पणको बाटोमा लिएर गएका छन्। आत्मसमर्पणको यात्रा अबलम्बन गरेका छन्। उनले लिएका विदेश नीतिहरू देशको हित विरुद्धमा छन्। व्यक्तिवाद हावी छ। गफको ठूल्ठूला पुलिन्दा बाँध्ने, आकाश पाताल जोड्ने कुरा गर्नेबाहेक केही गतिलो काम गरेका छैनन्। दुईतिहाइको त्यो कम्युनिस्ट सरकारले पनि जनअपेक्षाअनुसार काम त गर्न सकेन नि ? कम्युनिस्ट पार्टीको झन्डै दुईतिहाइ बहुमत नजिकको सरकार थियो। पार्टीमा अनुभवी मात्र होइन, योग्यता, क्षमता भएका थुप्रै नेता थियौं। त्यतिबेला सबैको योग्यता र क्षमताको सदुपयोग गरेर मुलुकलाई अघि बढाउने सोच बनाएको भए अर्को पाँच वर्ष पनि कम्युनिस्ट नेतृत्वकै सरकार बन्थ्यो। ०५१ सालमा ९ महिने अल्पमतको सरकार बनायौं। त्यसले युगयुगसम्म सम्झिने काम गर्यो। त्यसैगरि ०६६०६७ मा म प्रधानमन्त्री हुँदा देशलाई समृद्धि र विकासतर्फ लैजाने महत्वपूर्ण र ऐतिहासिक काम भए। त्यतिखेर नै हो, नेपालले आफ्नो जलविद्युत् आफंै उत्पादन गर्न सक्छ भन्ने प्रमाणित गर्न सफल भएको। स्वदेशको पुँजी, यहीको श्रम, सीपबाट ठूल्ठूला जलविद्युत् आयोजना बनाउन सकिन्छ भन्ने सुरुवात अपर तामाकोसीबाट गरेका थियौं। माओवादीलाई शान्ति प्रक्रियामा ल्याउने काम असम्भव जस्तै ठानिएको थियो। सम्भव तुल्याइयो। जनता आवास कार्यक्रमको सुरुवात गरियो। राजर्षि जनक, मध्यपश्चिम र सुदूरपश्चिम विश्वविद्यालय मेरै पालामा स्थापना भए। विभिन्न मेडिकल कलेजहरू खुले। शिक्षा, स्वास्थ्य र सीप विकासका लागि पोलिटेक्निकल इन्स्टिच्युटको बिस्तार भए। दलित र मधेसी समुदायका छोराछोरीहरूलाई पढाउन नर्सिङ कलेज स्थापना गर्ने काम भए। हुलाकी राजमार्गदेखि निजगढ विमानस्थलको कामलाई अघि बढायौं। काठमाडौंदेखि निजगढसम्म फास्ट ट्रयाकको शिलान्यास मेरै पालामा भयो। पोखरा होस् वा लुम्बिनी अन्तर्राष्ट्रिय विमानस्थल निर्माणका लागि मैलै नै भूमिका खेले। मध्यपहाडी राजमार्गमा १० ठूला स्मार्ट सिटी निर्माण गर्ने काम सुरुवात भयो। एमाले अध्यक्ष ओलीलाई गाली गर्नेबाहेक तपाईंसँग एजेन्डा छैनन् भन्ने आरोप छ नि ? केपी ओलीले हावादारी कुरा गर्नेबाहेक अरू के जान्नुभएको छ ? पानी जहाज चलाउने रे ! अहिले पानी जहाज कम्पनी खडा गर्ने स्थित छ ? पानी जहाज कम्पनी कतिखेर खडा गर्नुपर्छ भन्ने कुराको कुनै ज्ञान छ ? लगानी र मुनाफाको राम्रो हिसाब किताब नगरी हावा कुरा गर्ने ? जस्तो कि, भाडाको गाडी प्रयोग गर्दा १ लाख लाग्ने र निजी गाडीको प्रयोग दर्ता ५ लाख खर्च हुन्छ भने कुन गाडी प्रयोग गर्नुपर्छ ? त्यस्तो बेला सबैले भाडाको गाडी प्रयोग गर्छन् नि ! कुनै बेला भाडाको गाडी महँगो र निजी सस्तो पर्ने भयो भने निजी प्रयोग गर्नुपर्ने हुन्छ। राज्यले गर्ने पनि त्यही हो। पानी जहाज कम्पनी त्यो हो ? कुन कामले प्राथमिकता पाउनुपर्छ भन्ने कुरामा (ओली) लाई कुनै मतलव नै छैन। निजगढमा अन्तर्राष्ट्रिय विमान स्थलको केही पनि काम गरेनन्। फास्ट ट्रयाकको कामलाई गति नै दिएनन्। लुम्बिनी विकासको त्यत्रो परियोजना थियो। यी सबै कुरामा ध्यानै दिएनन्। अनि दुई चारवटा खुत्रुके काम गरेर मैले यस्तो गरे, उस्तो गरे भन्न पाइन्छ ? एउटै पार्टीमा हुँदा त तपाईंहरूले पनि झक्झक्याउन सक्नुहुन्थ्यो नि ? नारायणहिटी दरबारलाई भयंकर ठूलो म्युजियम बनाऔ भनेर मैले कति पटक भने। नेपालको चारपाँच हजार वर्षको इतिहास, संस्कृति, कला र ऐतिहासिकता त्यहाँ झल्किन पाओस भन्ने मेरो सोच र योजना थियो। त्यहाँ रामापिथिकसको पालाको मान्छेको जुन पाइला दाङमा पाइएको छ, त्यो चिजको अवशेष राखियोस। प्रचण्डलाई अध्यक्ष कसले बनाएको थियो ? मैले कि केपी ओलीले ? केपी ओलीको चाहना त माधव नेपाल कहिल्यै पनि अध्यक्ष नहोस् भन्ने थियो। प्रचण्डलाई प्यारो ठानेर हामी दुई पाइलटले हाँकिरहेका छौं भनेर गफ दिएको होइन। अनि, प्रचण्डलाई मैले पार्टी सुम्पिन खोज्यो भन्न सुहाउँछ ? बोल्नुभन्दा पहिला त लाज मान्नु पर्यो नि ! गोपालवंशी शासकदेखि गणतन्त्रसम्मका इतिहास, संस्कृति र ऐतिहासिकता हेर्न पाइयोस। जम्मै राजाहरूको जन्मदेखि मृत्युसम्मका एकएक ऐतिहासिक पक्षहरू नारायणाहिटीमा राखिएको भए किताब पढ्नै पर्दैनथ्यो, हेरेरै थाहा पाइन्थ्यो। त्यसो गरेको भए विश्वका पर्यटकहरू नेपाल बुझ्न आउँथे। त्यो बनाऔंन भन्दाभन्दा म थाकेँ। किन नमानेको भन्दा माधव नेपालले विचार ल्याएको हुनाले रे। त्यस्तो पनि हुन्छ ? निजगढ विमानस्थल निर्माणका विषयमा म कराउँदै गए। केपी ओलीले कहिल्यै सुनेनन्। फास्ट ट्रयाक र निजगढ अन्तर्राष्ट्रिय विमानस्थलको काम अघि बढेन नि ? धेरैपटक फास्ट ट्रयाक र निजगढ विमानस्थलको निरीक्षण गरेको छु। यी मेरा ड्रिम प्रोजेक्ट हुन्। निजगढ अन्तर्राष्ट्रिय विमानस्थल त गेमचेन्जर प्रोजेक्ट हो। तत्कालीन प्रधानमन्त्री केपी ओलीले किन नमान्नु भएको होला ? मैले पर्यटन र जलविद्युत्लाई इन्जिन अफ ग्रोथ भन्छु। विकासका लागि यी इन्जिन हुन्। नयाँनयाँ इनोभेसन गर्ने र प्रत्येक कामको अनुगमन गर्ने प्रणालीलाई बलियो बनाउने कुरा त गर्न सकिन्थ्यो। पाँच वर्षे स्थायी सरकारका लागि त्यो राम्रो अवसर थियो। त्यसमा मेरो र प्रचण्डजीको पनि समर्थन थियो। पार्टीका अरू नेताहरूको पनि समर्थन थियो। तर, केपी ओलीलाई एजेन्डासँग मतलब थिएन। म हुँ, म सर्वज्ञानी हुँ। सबैथोक मै मात्र हुँ (आईएम अल इन अल भन्ने थियो। म पार्टीभन्दा माथि हुँ, भन्ने अहंकार र दम्भ थियो। कम्युनिस्ट पार्टीमा त्यो चल्दैन। यी विषयमा पार्टीमा छलफल गरेर समाधान निकाल्न सकिन्थ्यो होला नि ? त्यतिबेला उहाँ (केपी ओली) बैठकै नबोलाउने। बैठकमै नआउने। हामी बैठक बसिरहेका थियौं। बैठक छोडेर प्रतिनिधिसभा भंग गर्ने मान्छे उहाँ होइन् ? उहाँले भ्रष्टाचारलाई मात्रै प्रोत्साहन दिनुभयो। प्राइभेट कम्पनीहरूलाई पोस्ने र पूरै देशका कम्पनीहरूलाई बर्बाद बनाउने काम गरेको होइन ? एसम्यान र आफ्ना चेलचपेटी पोस्ने मात्रै काम गर्नुभयो। लुट्न सके लुट भन्ने खालको काम गर्नुभयो। त्यस्तो प्रवृत्तिका मान्छेले हामीमाथि आरोप लगाउने ? अनि, हामीले काम गर्न नदिएको कि, गर्न नसकेको ? भन्न सक्नुपर्यो नि ! त्यो बेला तपाईं र प्रचण्डसँग पार्टीको बहुमत थियो। पार्टी नफुटाएर ओलीलाई महाधिवेशनमा लगेर पाखा लगाउन सकिन्थ्यो होला नि ! उहाँले प्रतिनिधिसभा भंग गरेपछि हामीले के गर्ने त ? उहाँको संविधान विरोधी कामलाई हामीले समर्थन गर्नुपथ्र्यो ? संविधानलाई मास्ने उहाँको कदमलाई साथ दिनुपथ्र्यो ? पार्टीको बैठक बसौंभन्दा नमान्ने। अनि, बालुवाटारको सचिवालय भवनमा हामी बैठक बसिरहेका छौं, त्यही निवासमा बसेर उहाँ षड्यन्त्रणको योजना बनाउँदै हुनुहुँदो रहेछ। अनि एक छिनमा त संसद् भंग भइसक्यो भन्ने खबर आउँछ। हामी आदेशका पालक मात्रै हौं त ? उहाँको एक्लौटी हैकम चल्नुपर्ने हो ? जो राणा, पञ्चायती तानासाह, र ज्ञानेन्द्रको शासनसँग लडे, कम्युनिस्ट पार्टीको नेता तानासाह भयो भनेर सहज रूपमा स्वीकार गर्नुपथ्र्यो र ? असंवैधानिक र गलत काम गरेपछि उहाँलाई स्पष्टीकरण सोध्नुपथ्र्यो कि पर्दैनथ्यो ? अनि, स्पष्टीकरणको जवाफ नदिएपछि पार्टीपंक्तिबाट कारबाही गर्नुपथ्र्यो कि पर्दैनथ्यो ? त्यो बेला निर्वाचन आयोगलाई पार्टीका तर्फबाट चिठी लेख्यौं। आयोगले त्यसअनुसार निर्णय गरिदिएको हुन्थ्यो भने पनि कम्युनिस्ट पार्टी बच्थ्यो। दुईतिहाइ बहुमत हामीसँग रहन्थ्यो। प्रचण्डलाई अध्यक्ष कसले बनाएको थियो ? मैले कि केपी ओलीले ? केपी ओलीको चाहना त माधव नेपाल कहिल्यै पनि अध्यक्ष नहोस् भन्ने थियो। प्रचण्डलाई प्यारो ठानेर हामी दुई पाइलटले हाँकिरहेका छौं भनेर गफ दिएको होइन। अनि, प्रचण्डलाई मैले पार्टी सुम्पिन खोज्यो भन्न सुहाउँछ ? बोल्नुभन्दा पहिला त लाज मान्नु पर्यो नि ! आलोपालो प्रधानमन्त्री हुने, पार्टी अध्यक्षमा पनि आलोपालो नेतृत्व गरौं भनेर केपी ओलीले सहमति गरेको होइन् ? हामीसँग सोधेर त्यस्तो सहमति गरेको थियो र ? गोप्य कागजमा सही गरेको होइन् ? प्रचण्डजी गलत कुराको बिरुद्धमा जुध्नु भयो। बिना कारण मैले उहाँलाई पन्छाउनु पर्ने ? के अपराध भएको थियो र ? ओली कस्तो पार्टी अध्यक्ष हो ? महाधिवेशनबिनै ४ सय ४१ जनाको केन्द्रीय कमिटीलाई ५ सय ५६ को बनाइदिने ? ५ सय ५६ ले नपुगेर १ हजार ५ सय १ जनाको बनाइदिने ? यस्तो तमासा कहीँ हुन्छ ? यस्तो त कुनै निजी कम्पनीमा पनि हुँदैन। आफैंले जन्माएको पार्टी छोडेर हिँड्दा पक्कै पनि राम्रो लागेको छैन। तर, विद्रोह एउटा बाध्यता हुँदो रहेछ। मेरा सामु तीनवटा विकल्प थिए। पहिलो केपीको खुट्टा समात्नुपथ्र्यो। समर्पण गर्दै, हजुर भन्दै ढोका ढकढक्याउने, शिर निहुर्याएर बाबा भन्नुपथ्र्यो। माधव नेपालबाट त्यस्तो किमार्थ सम्भव थिएन। दोस्रो विकल्प थियो यो राजनीतिक जटिलता देखेर भाग्ने र गेरुबस्त्र लगाएर रुद्राक्षको माला जप्दै जंगलतिर जाने। त्यस्तो पलायन भएर जाने मान्छे म पक्कै होइन्। तेस्रो थियो, न्याय र सत्यको निम्ति चट्टानी अडानका साथ उभिने। जस्तोसुकै चुनौतीको सामना गर्ने र पार लाग्दैन कि भन्ने मान्छेलाई पार लगाएर देखाइदिने। त्यसबेला सत्ताको घोडाबाट मात्रै होइन्, सत्ताको हात्तिमा चढेकालाई तल झार्ने कुरा कम चुनौतीको थियो ? कम्युनिस्ट पार्टीलाई जोगाउन, रक्षा गर्न र क्रान्तिकारीकरण गर्नकै लागि मैले बिद्रोह गरेको हो। कम्युनिस्ट पार्टीहरूलाई एकताबद्ध बनाएर लैजान निरन्तर लागि रहन्छु। ओलीले किन त्यस्तो गर्नुभयो होला ? बरु, गिरिजाप्रसाद कोइरालाले मेरो सम्मान गर्नुहुन्थ्यो। उहाँले प्रधानमन्त्रीको अफर पनि गर्नुभयो। हुन त ०६२०६३ को जनआन्दोलन सफलतापछि मैले नै गिरिजाबाबुलाई प्रधानमन्त्रीको अफर गरेको थिएँ। जब कि त्यतिखेर पाँच दलीय गठबन्धनमा मलाई प्रधानमन्त्री बनाउने निर्णय थियो। तर, मैले नै गिरिजाबाबुलाई पहिलो प्रधानमन्त्री बनाऔं भनेँ। त्यसकारण पनि गिरिजाबाबुले गुन तिर्नुभएको होला। पछि, मलाई प्रधानमन्त्रीको अफर गर्नुभयो। संविधानसभा सदस्य बन्न दबाब दिनुभयो। मेरो योग्यता, खुबी र क्षमता भएर होला। प्रचण्डजीले पनि संविधानसभामा जान प्रस्ताव लिएर आउनुभयो। पार्टीभित्र झलनाथजी, ईश्वर पोखरेलले पनि दबाब दिनुभएको थियो। सिंगै पार्टी केन्द्रीय कमिटीले दबाब दियो। त्यसपछि मात्रै म संविधानसभा जान तयार भए। पछि संवैधानिक समितिको सभापति पनि भएँ। संविधान बनाउने काममा भूमिका खेले। ०४७ को संविधान, ०६३ को अन्तरिम संविधान र संविधानसभाबाट बनेको संविधानमा मेरो महत्वपूर्ण भूमिका रह्यो। केपी ओली हेर्नुहोस् त, कस्तो मान्छे हो ? उहाँसँग पैसा मागेको छु ? कुनै पद मागेको छु ? गणतन्त्र विरोधीलाई गणतन्त्र आइसकेपछि उपप्रधानमन्त्री बनाइदिएँ। समयसमयमा उहाँलाई माथि उठाउने काम गरेँ। तर, सुरुदेखि नै उहाँ मदन भण्डारी फाउन्डेसनको नाममा गुटबन्दी गर्दै हिँड्नुहुन्थ्यो। गुटबन्दी गरेर पार्टीलाई तहसनहस गर्ने काम मात्रै गर्नुहुन्थ्यो। यो गठबन्धनबारे गुनासो गर्ने समय होइन्। गठबन्धनको मूल्यांकन पछि गरौंला। समय अनुसार कुरा गर्नुपर्छ। मसानघाटमा गएको बेला गीत गाउनु हुँदैन। विवाहमा जाँदै गरेको बेला शोकमनाउनु हुँदैन। चुनावबाट गठबन्धनको नतिजा कस्तो आउने अनुमान छ ? गठबन्धनको प्रचण्ड बहुमत आउँछ। गठबन्धनको शानदार सफलता हुन्छ। यसको उद्देश्य पवित्र छ। यो प्राकृतिक गठबन्धन हो। अहिलेको आवश्यक्ता पनि हो। संविधानको रक्षा गरेको छ, गणतन्त्र जोगाएको छ। संघीयताको रक्षा गरेको छ। यो गठबन्धन नबनेको भए संविधान सिद्धिसक्थ्यो, गणतन्त्र जोखिममा परिसक्थ्यो। संघीयता धरासायी पार्ने स्थिति बनिसकेको हुन्थ्यो। एमालेले बनाएको गठबन्धनलाई कसरी बुझ्नुभएको छ ? त्यो त राजा आऊ, देश बचाऊ भन्ने र देशलाई बिखण्ड गर्न चाहनेहरूको गठबन्धन हो। उपेन्द्र यादवको पार्टी गठबन्धनमा नअटाउनुको कारण के थियो ? उपेन्द्र यादवजीका आफ्ना पीडा र वेदनाहरू होलान्। उहाँले आफ्नो हिसाबले सिट संख्याबारे माग गर्नुभएको होला। तर, मिलाउन गाह्रो हुन्छ। दाजुभाइबीचमा सम्पत्ति बाँडफाँड गर्दा त कति गाह्रो हुन्छ ? यो त अलगअलग पार्टीको बीचमा तालमेल गर्ने कुरा हो। कांग्रेसभित्र आफ्नै किसिमको समस्या छन्। माओवादीका पनि आफ्ना समस्या छन्। जसपा र एमालेको मिलनलाई कसरी बुझ्नुभएको छ ? उपेन्द्रजी प्रतिमेरो सद्भाव छ। उहाँ र हाम्रा पीडाबेदना उस्तैउस्तै हुन्। उहाँले मसँग पनि सेयर गर्नुभएको थियो। विभिन्न परिस्थितिको कारणले उहाँ जानुभएको होला। संविधान बचाउने आन्दोलनमा गठबन्धन स्वाभाविक होला। चुनावमा पनि गठबन्धन राम्रो हो र ? यो निर्वाचन प्रणालीले कुनै एउटा पार्टीको बहुमत आउने स्थिति देखिँदैन। ०७४ मा त्यति अनुकूल अवस्थामा पनि एमालेको एक्लो बहुमत आएन। अहिले पनि स्थिति त उही हो। संकटको बेलामा सँगै मिलेकाहरू चुनावमा पनि मिलेर जाऔं भन्ने प्रस्ताव आयो। अर्को पक्षले प्रतिगामी गठबन्धन गरेपछि हामीले अग्रगामी गठबन्धन गर्नु स्वाभाविक हुन्थ्यो। पश्चगामी बाटो हिँड्नेहरूका बिरुद्ध अग्रगामी बाटो हिँड्नेहरू मिलेर जाने कुरा स्वाभाविक हो। गठबन्धनका दलहरूको भोट ट्रान्सफर हुन्छ त ? त्यो कल्चर हामीले बसाल्नुपर्छ। इमान्दारिता देखाउनुपर्छ। कार्यकर्तालाई सिकाउनुपर्छ। त्यस्तो नगर्ने माथि कडाइका साथ कारबाही गर्नुपर्छ। चुनावमा तपाईंको पार्टीको पोजिसन कस्तो आउने अनुमान छ ? हाम्रो पार्टीको अवस्था धेरै ठूलो त हुँदैन। चौथो शक्ति हुन्छौं। संख्याको हिसाबले चौथो भए पनि राजनीतिक हिसाबले प्रबल भूमिकामा हुने छौं। गठबन्धनबाट चुनावपछिको प्रधानमन्त्री को हो ? मान्छेहरूले चुनावपछि गठबन्धनबाट प्रधानमन्त्री बन्नेमा तीन जना नेताको नाम लिने गर्छन्। कांग्रेस, माओवादी र एकीकृत समाजवादीबाट प्रधानमन्त्री हुने हो। अब बुझिहाल्नुभयो होला। परिस्थितिले के भन्छ ? त्यसको आधारमा हुन्छ। चुनावपछि एमालेसँग पार्टी एकता सम्भव छ ? संसारमा असम्भव कुरा केही छैन। यही रवैया भयो भने त अर्को संसारमा पनि सम्भव छैन। कस्तो रवैया ? कुसंस्कार। व्यक्तिवाद। अहंकार। दम्भ। निरंकुश प्रवृत्ति। गलत प्रवृत्तिलाई प्रोत्साहन।"
"बिमा अनुशासित बचत हो, यसलाई मृत्युसँग मात्रै नजोडौं","मर्जर गरेर बलियो कम्पनी बन्ने प्रक्रियामा रहेको रिलायन्स लाइफ इन्स्योरेन्सको चुक्ता पुँजी २ अर्ब १० करोड छ। तर, नेपाल बिमा प्राधिकरणले जीवन बिमाको चुक्ता पुँजी ५ अर्ब पुर्याउन निर्देशन दिएपछि २ अर्ब ८ करोड रुपैयाँँ चुक्ता पुँजी रहेको सानिमा लाइफ इन्स्योरेन्ससँग मर्जर गर्न लागेको छ। दुवैको गरेर ४ अर्ब १८ करोड पुँजी पुग्छ। तर, अझै अपुग देखिन्छ। मर्जरबाट पनि नपुगेको रकम हकप्रद सेयर जारी गरेर वा बोनस सेयरबाट जुटाउने योजना बनाएको छ। यसबीच कम्पनीले व्यावसायिक कारोबार सुरु गरेको पाँच वर्ष पुग्दैछ। पाँचौं वार्षिकोत्सवको पूर्वसन्ध्यामा नायब प्रमुख कार्यकारी अधिकृत नीराजन कँडेलसँग अन्नपूर्ण पोस्ट्की ममता थापाले गरेको कुराकानी। कम्पनीले मंसिर १ स्थापनाकोे ५ वर्ष पूरा गर्दैछ। अहिलेसम्मको उपलब्धि कस्तो रह्यो ? पाँच वर्षअघि थुप्रै नयाँ जीवन बिमा कम्पनी आउने क्रममा रिलायन्सको पनि जन्म भयो। हामीले राम्रो टिम बनायौं। संस्थालाई फरक दृष्टिकोणले बढाउने सोचले बढियो। बजारमा टिम छनोट, कम्पनीको ब्रान्डिङ, प्रडक्टलगायतमा अगाडि आयौं। यो कम्पनीको नारा वा मुख्य उद्देश्य भनेकै जति पनि प्रडक्ट ग्राहकको आवश्यकता पूरा गर्नका लागि हो। यसैले हामीले हरेक प्रडक्ट निकाल्दा ग्राहकसँगको सुझाव लिएर, अध्ययननै गरेर आवश्यकता अनुसारका योजना ल्याएका छौं। हामीसँग दीर्घकालीन बचत गर्ने, रिटायरमेन्ट लाइफका लागि आवश्यक पर्ने, बच्चाका लागि र वार्षिक मनी ब्याक बिमा, म्यादी (फिर्ता नआउने टर्म) बिमा लगायतका योजना सञ्चालनमा छन्। बिमाको आवश्यकता परिपूर्ति हुने गरी योजना बनाएका छौं। ग्राहकलाई सही तरिकाबाट योजना बिक्री होस् भनेर एजेन्सी टेनिङलाई धेरै फोकस गरेर दक्ष बनाउने प्रयास गरेका छौं। संस्थालाई फरक र अब्बल बनाउन सिस्टम बलियो बनाएका छौं। बिमा योजनाले बजारमा प्रतिस्पर्धा गर्न कसरी सफल भएको छ ? हामीसँग १० वटाभन्दा बढी बिमा योजना छन्। धेरै बिक्री हुनेमा बाल योजना हो। भर्खर जागिर सुरु गरेका युवालाई जोखिमसँगै बचतका लागि बचत बिमा योजना छ। यस्तै, लगानी गरेको पैसाको साढे २ गुणासम्म पाउने किसिमको योजना छ। यसमा बोनस हुँदैन तर रिटर्न मात्रै हुन्छ। नेपालमा बिमा योजनाका धेरै विविधता छैन। भारतलगायतका विकसित देशमा जस्तो इन्भेस्टमेन्ट लिंक प्लान यहाँ छैन। अहिले बिमा बजारमा आकर्षण कस्तो छ ?नयाँ बिमा कम्पनी आएपछि कुल संख्या पनि बढ्यो। प्रतिस्पर्धा पनि धेरै छ। यसका सकारात्मक र नकारात्मक दुवै पाटा छन्। तर, सबैले व्यवसाय सुरक्षित गर्न जरुरी छ। अस्वस्थ प्रतिस्पर्धाले बजार बिगार्छ, जुन तरिकाले बिमालेख बिक्री हुनुपर्ने त्यो तरिकाले हुँदैन। यद्यपि, धेरै कम्पनीले गरेको बिमाले मुलुकभर पुगेको छ। जसले आजको दिनसम्म कुल बिमाको पहुँच ४१ प्रतिशतसम्म पुगेको छ। हामीले बजारलाई भन्दा आम ग्राहकको आवश्यकतालाई आधार मानेर योजना ल्याएका छौं। १२ हजारभन्दा बढीले प्रत्यक्ष रोजगारी पाएका छन्। १ सय ८६ अर्बभन्दा बढी रकम दूरदराजबाट पनि आएको छ। त्यसैले बिमाको पहुँचमा थुप्रै सकारात्मक पक्ष छन्। कम्पनीलाई पुँजी बलियो बनाउन मर्जरमा जोड दिएसँगै तपाईंहरू पनि जुट्नु भएको छ। प्रक्रिया कहाँसम्म पुग्यो ? दुई कम्पनी मर्जरमा जाने सहमति भएपछि डीडीए गर्ने, एक्चुअल भ्यालुएसनलगायतमा विभिन्न काम भइरहेका छन्। निर्जीवन बिमा कम्पनीको मर्जरमा सजिलो हुन्छ किनभने यसमा एक्चुअल भ्यालुएसन चाहिँदैन, तर बिमा कम्पनीमा चाहिन्छ। जीवन बाँकीको दायित्व १५२० वर्ष अवधिसम्मको हुन्छ। यो लामो अवधिको दायित्व कति भनेर एक्चुअल भ्यालुएसनमा समय लाग्ने देखिन्छ। यद्यपि, गत असार अन्तिम साता गरेको एमओयूअनुसार ६ महिनामा मर्जर प्रक्रिया सकाउने भन्ने थियो। यसको काम भइरहेकै छ। मर्जरपछि पनि ५ अर्ब चुक्ता पुँजी देखिँदैन। कसरी पुर्याउनु हुन्छ ? संस्थाको आकार बढेपछि त्यसको पुँजीगत क्षमता पनि बढ्न जरुरी छ। बिमा जोखिम बहन गर्ने व्यवसाय भएकाले यसको चुक्तापुँजी बढाउन जरुरी थियो। यसमा बिमा कम्पनीको नियामक निकायले गरेको कदम सही छ। जीवन बिमा कम्पनीलाई ५ अर्ब रुपैयाँँ चुक्तापुँजी पुर्याउन दिएको निर्देशनअनुसार हामीले पनि मर्जरबाट पुर्याउन लागेका हौं। हाल रिलायन्सको २ अर्ब १० करोड र सानिमाको २ अर्ब ८ करोड रुपैयाँँ चुक्तापुँजी छ। दुवै गरेर ४ अर्ब १८ करोड पुग्छ। अपुग रकम हकप्रद सेयर जारी गरेर वा बोनस सेयरबाट पनि गर्न सकिन्छ। योभन्दा पनि दुवै मिल्दा शाखा सञ्जाल बढ्छ। लगानी क्षमता बढ्छ। यस्तै, मर्जरको उद्देश्य पुँजी बढाउनुको साथै सिनर्जीका लागि पनि हो। दुवै कम्पनीको राम्रा पक्ष मिलाएर सिनर्जी उत्पन्न गर्न खोजेका छौं। हामी उत्कृष्ट लाइनमा छैनौं। तर योभन्दा महत्त्वपूर्ण पक्ष हामीले ल्याएको व्यवसाय हो। हामीले अर्गानिक रूपमा व्यवसाय ल्याइरहेका छौं। सिंगल प्रिमियमको पेनिट्रेसन १० प्रतिशत छ। सिंगल प्रिमियम नवीकरण हुँदैन। आजको दिनमा हाम्रो कुल बिमालेख संख्या ५० हजारको हाराहारीमा छ। यस्तै बिमाशुल्क पहिलो प्रिमियम ३५ करोड रुपैयाँँ रहेको छ। बिमा भनेको अनुशासित बचत हो। यसलाई मृत्युसँग मात्रै नजोडौं। बिमा लिइसकेपछि पाँच वर्ष नपुगी छाड्दा घाटा लाग्छ। आफूले २० वर्षे बिमा गरेको हो भने यो अवधिसम्म निरन्तर तिर्दै जाँदा पछि एकैचोटी आउँछ। हरेक पटक तिर्दै जाँदा बीचमा खर्च हुँदैन। हाम्रो सबैभन्दा राम्रो बिमितबाट बिमाको नवीकरण हुने गरेको छ। यसैले यो अर्गानिक बिजनेस हो। मासिक १३१४ करोड रुपैयाँँको हाराहारीमा नवीकरण हुने गरेको छ। यस्तै, हामीसँग करिब २० हजार जना अभिकर्ता छन्। तर, देशव्यापी करिब १० हजार जना जति सक्रिय छन्। १ सय २० शाखा कार्यालय छन्। ३ सय ५० जना नियमित ग्राहक छन्। हामीले लघुबिमा व्यवसाय पनि राम्रो गरिरहेका छौं। वैदेशिक रोजगार बिमा व्यवसाय पनि राम्रो फस्टाएको छ। जति व्यवसाय गरेका छौं, ती सबै बिनादबाब गरेकाले अर्गानिक, नवीकरण हुने खालका छन्। कम्पनीमा भएको कुल बिमाको ८० प्रतिशत नियमित नवीकरण हुने गरेको छ। बिमा बीचैमा छोड्ने (सरेन्डर) गर्नेहरूको अवस्था के छ ?सरेन्डर गर्नेहरू छन्। तर, तुलनात्मक रूपमा अन्य कम्पनीभन्दा कम छ। किनभने ठूला रकमका बिमा व्यवसाय गर्दा सरेन्डर हुने सम्भावना बढी हुन्छ। हाम्रोमा साना अर्गानिक बिजनेस बढी भएकाले सरेन्डर गर्ने कम छन्। विमितले कुन अवस्थामा सरेन्डर गर्ने गरेका छन् ? सरेन्डर दुई कारणले गर्ने गरेको देखिन्छ। कतिपय अवस्थामा ग्राहकले बिमालेख योजना नबुझी वा गलत बुझाइका कारण २३ किस्ता प्रिमियम तिरेपछि काम नलाग्ने रैछ भनेर सरेन्डर गर्ने गरेको पनि पाइएको छ। तर, कतिपयलाई आवश्यकताले पनि सरेन्डर गर्न बाध्य बनाएको हुन सक्छ। दसैंमा धेरै सरेन्डर भएको छ। किनभने दसैं खर्चका लागि, विभिन्न व्यवसाय गर्नलगायतका विभिन्न कारणले पनि सरेन्डर गर्ने गरेको पाइएको छ। तर, सरेन्डर गर्ने व्यक्ति र कम्पनी दुवैका लागि बेफाइदा हो। कुनै पनि इन्स्योरेन्स कम्पनीले बिमा बेचेर लगानी भित्त्याउन कम्तीमा पाँच वर्ष कुर्नुपर्छ। पाँच वर्ष नपुगी सरेन्डर गर्नु परेमा तिरे बराबरको पैसा फिर्ता पाइँदैन। यसपछिका वर्षमा भने बोनस पनि पाइन्छ। बिमा गरेको पूरै अवधिसम्म नियमित प्रिमियम तिर्दा कम्पनीले पनि सो फन्डलाई लगानी गरेर कमाउन पाउने भएकाले अन्त्यमा राम्रो प्रतिफल लिन सकिन्छ। यसैले सरेन्डर कसैका लागि पनि हित गर्दैन। बिमा बजारमा देखिएको विकृतिलाई कसरी हेर्नु भएको छ ?यो कम्पनीले बिमा कसरी बेचेको छ भन्नेमा भर पर्छ। अभिकर्तालाई सही किसिमले आवश्यक तालिम दिएर बजारमा पठाएन भने विकृति हुनसक्छ। यसैले अभिकर्ता तालिम प्राप्त, बिमितलाई बुझाउन सक्ने क्षमताका भए भनेमात्रै राम्रो व्यवसाय हुन्छ। ९० प्रतिशत व्यवसाय अभिकर्ताबाटै आउने भएकाले उनीहरूलाई सीपमूलक तालिम दिएर दक्ष बनाउन जरुरी छ। यो एकदमै राम्रो छ। अब नियामक निकायबाट पनि अभिकर्ताका लागि छिट्टै मार्गदर्शन आउनेमा ढुक्क छु। अभिकर्तालाई लाइसेन्स दिनुअघि नियामक निकायले नै एउटा सिलेवस बनाएर तालिम दिएर, परीक्षा लिएर सिकाउने प्रणाली आउनुपर्छ। सायद भोलिको दिनमा आउन सक्छ। यसो भयो भने बिमामा धेरै सुधार हुन्छ। अभिकर्ता भनेको एउटा वित्तीय परामर्शदाता पनि हुन्। आम सर्वसाधारणको बिमाप्रतिको बुझाइलाई कसरी हेर्नु भएको छ ?बिमा भनेको अनुशासित बचत हो। यसलाई मृत्युसँग मात्रै नजोडौं। बिमा लिइसकेपछि पाँच वर्ष नपुगी छाड्दा घाटा लाग्छ। आफूले २० वर्षे बिमा गरेको हो भने यो अवधिसम्म निरन्तर तिर्दै जाँदा पछि एकैचोटी आउँछ। हरेक पटक तिर्दै जाँदा बीचमा खर्च हुँदैन। सोही पैसा अरूमा बचत गर्दा पनि खर्च गरिरहिन्छ। यससँगै बिमाले रक्षावरण गर्छ। बैंकमा १ लाख रुपैयाँ राखेर कोहीको मृत्यु भए सोही १ लाख मात्रै आउँछ। तर, सोही रकम बिमा गर्दा २० लाख रुपैयाँँसम्म आउँछ। बैंक र बिमा कम्पनीमा राखेको पैसालाई उस्तै भनेर तुलना गर्नु गलत हो। कम्पनीले कुन क्षेत्रमा बढी केन्द्रित भएर लगानी गरेको छ ? हामीले सर्वसाधारणको पैसा लगानी गर्ने हो। यसलाई हामीले जथाभावी गर्न मिल्दैन। नेपाल बिमा प्राधिकरणले लगानीको सीमा तोकेको छ। सोहीअनुसार हामीले सरकारी बोन्डमा ५ प्रतिशत, रियल स्टेटमा ५ प्रतिशत, स्टकमा ३ प्रतिशत, म्युच्युअल फन्डमा ५ प्रतिशत, डिबेन्चरमा २० प्रतिशत लगानी गर्न सक्छौं। यसपछि वाणिज्य बैंकमा अधिकतम् ४० प्रतिशत र विकास बैंकमा २० प्रतिशत, वित्त कम्पनीमा १० प्रतिशत मुद्दती निक्षेपमा लगानी गर्न पाइन्छ। यस्तो एग्रो तथा पर्यटनमा २० प्रतिशत र जलविद्युत्मा २० प्रतिशत लगानी गर्न पाइन्छ। हामीले सेती हाइड्रोपावरमा प्रत्यक्ष लगानी पनि गरेका छौं। साथै, हाम्रो अधिकांश लगानी बैंकको मुद्दती निक्षेपमा छ। किनभने जनताको पैसा भएकाले यो सुरक्षित लगानी हो। यद्यपि, अन्य मुलुकको जस्तो नेपालमा कम्पनीको लगानी विविधता छैन।"
भूकम्पको उच्च जोखिममा पश्चिम,"सुर्खेतनेपालगन्ज : डोटीमा बुधबार बिहान भूकम्पले घर भत्किँदा ६ जनाको मृत्यु भयो। ७ जना घाइते भए। खप्तड राष्ट्रिय निकुञ्ज क्षेत्र केन्द्रबिन्दु बनाएर मध्यराति २ः१२ मिनेटमा गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण नेपाल पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूगर्भ विज्ञहरूले पनि अब कुनै पनि बेला नेपालको कर्णाली र सुदूरपश्चिम क्षेत्रमा भूकम्पको ठूलो धक्का आउन सक्ने जोखिम कायमै रहेको बताएका छन्। मुख्य गरी भारतीय र तिब्बतीयन प्लेटबीचको घर्षणका कारण नेपाल भूकम्पको उच्च जोखिममा छ। त्यसमा पनि लामो समयदेखि नेपालको पश्चिम क्षेत्रमा ठूलो भूकम्प नगएकाले पनि अब ठूलो धक्का आउने अनुमान गरेका छन्। पश्चिम नेपाल सधैं भूकम्प जान सक्ने क्षेत्र हो। सन् १५०५ देखि सन् २०२२ सम्म यो क्षेत्रमा ठूलो भूकम्प गएको छैन। त्यसैले पनि यो क्षेत्रमा सधैं खतरा नै खतरा छ, इन्जिनियरिङ भूगर्भविद् डारञ्जनकुमार दाहाल भन्छन्, आजको भूकम्प यो क्षेत्रमा भूकम्पीय जोखिम छ भन्ने संकेत हो। यो क्षेत्र खतरामा छ। भूकम्पीय त्रासदी यस क्षेत्रमा डरलाग्दो छ भनेर सिकाएर गएको छ। अब हामीले विचार पुर्याउनुपर्छ। नेपालको पूर्वीक्षेत्र र भारत आसपासमा सन् १९३४ र नेपालको मध्यभागमा सन् २०१५ मा गोरखा केन्द्रबिन्दु भएर भूकम्प गइसकेको छ। नेपालको पूर्वी भाग र मध्यभागमा ठूला भूकम्प गइसके प्राविधिक सहायक शर्मा भन्छन्, तर वर्षौंदेखि पश्चिम क्षेत्रमा ठूलो भूकम्प गएको छैन, यसकारण पनि अब नेपालको पश्चिम क्षेत्रमा ठूलो भूकम्पको धक्का आउने जोखिम छ। उनकाअनुसार यसअघि पश्चिम नेपालमा सन् १५०५ मा ठूलो भूकम्प गएको थियो। त्यसयता ठूला भूकम्पका धक्का पश्चिममा नआएकाले पनि जोखिम धेरै रहेको शर्माको भनाइ छ। पृथ्वीको गर्भमा दुइटा प्लेटबीच टकराव जारी छ। त्यही संघर्षका कारण पृथ्वीको गर्भमा शक्ति सञ्चित भएर बसेको छ, शर्माले भने, लामो समयसम्म पश्चिम नेपालमा ठूलो भूकम्प नगएका कारण त्यही सञ्चित भएको शक्ति कतिबेला विस्फोट हुन्छ भन्न सकिन्न। त्यही विस्फोटले अब कुनै पनि बेलामा ठूलो भूकम्प जाने सम्भावना छ। अब नेपालको गोरखादेखि पश्चिमतर्फ भारतको देहरादुनसम्म जोखिम रहेको उनको भनाइ छ। विज्ञका अनुसार पृथ्वीको सतहमा कडा जमिन भएको स्थानभन्दा दबदबे अर्थात् कमजोर माटो भएको स्थानमा भूकम्पको जोखिम धेरै हुन्छ। नेपालको पश्चिम क्षेत्रमा गत असारमा विज्ञहरूले भूकम्पको जोखिमबारे अध्ययन गरेका थिए। यद्यपि त्यसको प्रतिवेदन आउन बाँकी छ। पेरिसका प्रोफेसर तथा भूकम्पविद् फेडरिक पेरियर र खानी तथा भूगर्भ विभागका प्राविधिक सहायक राजेश शर्माको टोली अध्यनका लागि दार्चुलाको तातोपानी क्षेत्रमा पुगेको थियो। प्रारम्भिक अध्ययनको क्रममा पेरियरले नेपालको पश्चिम क्षेत्रमा लामो समयसम्म ठूलो भूकम्प नगएकाले अब कुनै पनि बेलामा ठूलो भूकम्पको धक्का आउनसक्ने बताएका थिए। अध्ययनमा सहभागी शर्मा भन्छन्, अध्ययनको अन्तिम रिपोर्ट आउन बाँकी छ, तर पश्चिम क्षेत्रमा ठूलो भूकम्पको धक्का आउन सक्ने सम्भावनालाई नकार्न सकिन्न। उनका अनुसार उक्त अध्ययनको क्रममा महाकाली किनारको पानीको तापक्रम ६४ डिग्री पाइएको थियो। पानीको तापक्रम घटबढ हुनु, एकाएक बढ्नु र जमिनबाट ग्यास निस्केको खण्डमा भूकम्पको जोखिम बढी भएको अनुमान लगाउन सकिन्छ। भूकम्प मापन केन्द्रका अनुसार पछिल्ला वर्षहरूमा सुदूरपश्चिमका दार्चुला, बझाङ र डोटीलगायतका जिल्लामा केन्द्र भएर भूकम्पका ससाना धक्काहरू आउने गरेकाले पनि पश्चिम क्षेत्रमा भूकम्पको जोखिम कायमै भएकाले सचेत हुनुपर्ने विज्ञहरूले सुझाव छ। कर्णाली प्रदेश सरकारको आन्तरिक मामिला तथा कानुन मन्त्रालयको विपद् व्यवस्थापन शाखाले प्रदेशका उत्तरी जिल्ला भूकम्पीय बढी जोखिममा रहेको, दैलेख दोस्रो बढी र कालिकोट तेस्रो बढी जोखिममा रहेको जनाएको छ। मन्त्रालयले जारी गरेको एक सूचनामा ८६ म्याग्निच्युटको विनासकारी भूकम्प बिदाको दिन गएमा ७ हजार ९ सय ८, राति गएमा ११ हजार ५ सय ३० र कार्यालय समयमा गएमा ४ हजार ८ सय ९४ जना मानिसको मृत्यु हुने सूचना जारी गरेको छ। त्यसैगरी मध्यम खालको भूकम्प (७८ म्याग्निच्युट)को भूकम्प रुकुम पश्चिमलाई केन्द्रबिन्दु बनाएर जाँदा पनि कर्णाली प्रदेशमा एक सय जनाको ज्यान जाने र चार हजार जना घाइते हुने आंकलन गरेको छ। लुम्बिनी प्रदेशमा १ लाख ४६ हजार ६ सय १३, सुदूरपश्चिम प्रदेशमा ५२ हजार ६ सय ७२ र कर्णाली प्रदेशमा ४२ हजार २ सय ३८ घरमा क्षति हुने मन्त्रालयले जनाएको छ। विपद् विशेषज्ञ डा श्रीजनबहादुर मल्ल विश्वका भूकम्पीय जोखिम बढी भएका देशमा नेपाल ११औं नम्बरमा भए पनि भूकम्पबाट जोगिने पूर्वतयारीमा कमजोर रहेको बताउँछन्। पश्चिम नेपाल भूकम्पको उच्च जोखिममा रहे पनि यो क्षेत्रका भूकम्प प्रतिरोधी संरचनाको अभाव रहेको अनुभव सुनाउँछन्। भूकम्पसँग लड्न सकिँदैन। जोखिन त सकिन्छ नि तर हाम्रा संरचना भूकम्प प्रतिरोधी छैनन्। त्यसका लागि भूकम्प प्रतिरोधी मापदण्ड बनाउन ढिलो गर्नुहुँदैन, उनको सुझाव छ, व्यक्ति अब चनाखो र जागरुक हुन जरुरी छ।"
सुदूरपश्चिममा भूकम्प : सयौं घर बस्नै नहुने गरी चर्किए,"आर्थिक अवस्था कमजोर भएका डोटी पूर्वीचौकी गाउँपालिका ३, गैरागाउँका ५० वर्षीय प्रेम बोहरा भारतमा काम गर्थे। त्यसैले जीवन चलेको थियो। मंगलबार मात्रै उनी साथीलाई घर पुगेर आउँछु भनेर नेपाल आएका थिए। तर, यसपटक काममा महाराष्ट्र फर्कन पाएनन्। बुधबार बिहान आएको भूकम्पमा घर भत्किएर निधन भयो। अहिले सुदूरपश्चिमका पहाडी जिल्लाहरूमा जात्रा हुन्छ। यो समयमा डोटीका ग्रामीण भेगबाट कामको खोजीमा भारत गएका अधिकांश व्यक्तिहरू जात्रा हेर्न घर फर्कने गर्छन्। यसकै लागि बोहरा पनि मंगलबार घर फर्किएका थिए। उनी करिब ४५ घण्टा मात्रै परिवारसँगै बस्न पाए। बुधबार बिहान २ः१२ बजे आएको ६६ म्याग्निच्युडको भूकम्पले प्रेमलाई मात्रै लगेन उनीसँगै १४ वर्षीया छोरी तुल्सी बोहराको समेत निधन भयो। अहिले उनको घर पूर्णरूपमा भत्किएको छ। एक छोरा र श्रीमती बेसाहारा बनेका छन्। डोटीमा भूकम्पले घर भत्किँदा ६ जनाको मृत्यु भयो। ७ जना घाइते छन्। खप्तड राष्ट्रिय निकुञ्ज क्षेत्रलाई केन्द्रबिन्दु बनाएर गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूकम्पले पूर्वीचौकी गाउँपालिका ३ गैरागाउँमा घर भत्किँदा च्यापिएर ६ जनाको मृत्यु भएको हो। मृत्यु हुनेमा ४ जना बालबालिका छन्। इलाका प्रहरी कार्यालय सानागाउँका प्रहरी सहायक निरीक्षक नयनसिंह भाटका अनुसार ५० वर्षीय प्रेम बोहरा र छोरी १४ वर्षीया तुल्सी बोहरा, त्यसैगरी ४० वर्षीया भगवती बोहरा, उनका छोरा ८ वर्षीय हर्क बोहरा र १३ वर्षीया छोरी सीता बोहरा र १४ वर्षीया धनसरी बोहराको मृत्यु भएको छ। घाइते हुनेहरूमा इशरादेवी बोहरा, धौली बोहरा, बिस्ना बोहरा, चनादेवी बोहरा, महावीर बोहरा, केशवसिंह बोहरा र जगुदेवी बोहरा छन्। सो गाउँका दर्जन जति घरहरू पूर्णरूपमा भत्किनुका साथै सयौं घरहरू बस्नै नहुने गरी चर्केका छन्। घाइते भएका ७ जनामध्ये बिस्ना बोहरा र चनादेवी बोहराको नेपाली सेनाको हेलिकप्टरबाट थप उपचारका लागि धनगढीस्थित सेती प्रादेशिक अस्पतालमा लगिएको छ। बाँकीको जिल्ला अस्पतालमा उपचारपश्चात् गाउँ फर्किएका जिल्ला प्रहरी कार्यालयका सूचना अधिकृत डीएसपी भोला भट्टले जानकारी दिए। घटनास्थलमा नेपाल प्रहरी, सशस्त्र प्रहरी, नेपाली सेना, म्यादी प्रहरी, रेडक्रसको टिम तथा स्थानीयको टोली उद्धारमा खटिएको इलाका प्रहरी कार्यालय सानागाउँका प्रहरी सहायक निरीक्षक नयन सिं भाटले जानकारी दिएका छन्। घरमा च्यापिएर केही पशुचौपाया पनि मरेका छन्। भूकम्पका कारण बझाङका ६ घर पूर्णरूपमा क्षतिग्रस्त भएका छन्। भूकम्पले बझाङको थलारा गाउँपालिकामा ५ र छबिसपाथिभेरा गाउँपालिकामा १ गरी ६ घर पूर्णरूपमा क्षति पुर्याएको छ। ३८ घरमा आंशिक क्षति भएको जिल्ला प्रहरी कार्यालय बझाङले जनाएको छ। थलारा गाउँपालिका ९ सिरेटामा महोनराज जोशी, जौकला सिंह, हंसा चदारा, अपु नेपाली, वीरबहादुर नेपाली र छबिसपाथिभेरा गाउँपालिका ४ व्यासीका डबल कामीको घरमा पूर्णरूपमा क्षति पुगेको जिल्ला प्रहरी कार्यालय बझाङका सूचना अधिकारी रमेशदत्त अवस्थीले बताए। त्यस्तै थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको अवस्थीले बताए। यस्तै जिल्ला कारागार बझाङको भवनमा समेत आंशिक क्षति पुगेको छ। अछामका पनि केही घरहरू भत्केका छन्। जिल्ला प्रहरी कार्यालय अछामका सूचना अधिकारी कैलाश बिष्टले प्रहरीले घटनाको विवरण संकलन गरिरहेको बताए। साँफेबगर नगरपालिका १४ पातलकोट भास्कुन गाउँका अधिकाश घरहरू चर्केर बस्नै नमिल्ने अवस्थाको रहेको वडाध्यक्ष सन्जु थापाले बताइन्। उनले ९३ घरधुरीमध्ये अधिकांश चर्केका बताए। त्यहाका स्थानीयहरू घर बाहिरै बसेका छन्। बेला बेलामा भूकम्पको धक्का महसुस भइरहेकाले पनि स्थानीयहरू त्रसित छन्। खगेन्द्रंबहादुर सिंहडोटी, प्रताप ओलीबझाङ, गीता कुँवरअछाम"
"नेतालाई भोटकै चिन्ता, पीडितलाई चोटै चोट","चितवन : २०६२ जेठ २३ गते। घडीमा बिहानको पौने ८ बज्दै थियो। बाँदरमुढेका कृष्णप्रसाद अधिकारी बसमा चढे। म भरतपुर जाने भनेर बस चढेको थिएँ, अधिकारीले त्यो त्रासदी घटना सम्झे। अनि, अन्नपूर्णसँग भने, सिटमा बसेको थिएँ। एक जना वृद्ध गाडीमा चढ्न आएपछि उहाँलाई छोडिदिएँ। गाडी खचाखच थियो। त्यसपछि अधिकारी गाडीको छतमा गए। छतमा पनि ६०६५ जना थिए। बाँदरमुढे खोला मात्रै के तरेका थियौं, अचानक कटकट आवाज आयो, अधिकारीले भने, के पड्के जस्तो भएको थियो। त्यसपछि त थाहै भएन। बस विस्फोटमा ३९ जनाले ज्यान गुमाएका थिए। जसमा ३५ सर्वसाधारण र ३ नेपाली सेनाका अधिकारी थिए। एक जना बालकको पनि विस्फोटमा ज्यान गएको थियो। तर, उनको अझै सनाखत हुन सकेको छैनन्। विस्फोटमा ७२ जनाभन्दा बढी घाइते भएका थिए। धेरै अंगभंग भएका थिए। घाइते केहीको मृत्यु भइसकेको छ भने केही घाइते शारीरिक र मानसिक पीडा बोकेर बाँचिरहेका छन्। देशमा चुनाव आइरहेको छ। पीडितले अझै न्याय पाएका छैनन्। त्यसैकारण पीडितहरूको गुनासो छ त्यो घटना सम्झिँदा त कसरी भोट हाल्न जानु ? बस विस्फोटका घाइतेलाई मैलाघारी हुँदै हेलिकप्टरमा काठमाडौं लगिएको थियो। मेरो पिसाबसमेत बन्द भएको रहेछ, अधिकारीले भने, घटनाको भोलिपल्ट पाइप लगाएर पिसाब फालेपछि मात्रै होस् आयो। मेरा दुवै खुट्टा भाँचिएको रहेछन्। अधिकारीको छाउनीस्थित नेपाली सेनाको अस्पतालमा २५२६ दिन उपचार भएको थियो। त्यो दर्दनाक घटना सम्झँदै कहाली लाग्ने गरेको अधिकारी बताउँछन्। तत्कालीन सशस्त्र विद्रोही माओवादीले बसमा विस्फोट गराएको थियो। एम्बुस थापेर बम विस्फोट गराइएको थियो। उक्त त्रासदी घटना बाँदरमुढे नामले इतिहासमा कलंकित छ। घटनास्थल चितवन सदरमुकाम भरतपुरबाट करिब ४० किलोमिटर दक्षिणमा पर्छ। घटना भएको १७ वर्ष बित्यो। पीडितले अझै न्याय नपाएको अधिकारीको गुनासो छ। सत्य निरुपण तथा मेलमिलाप आयोगबाट समेत घटनाको सत्य पत्ता लगाउने र पीडितलाई न्याय हुन नसकेको अधिकारीले गुनासो पोखे। १७ वर्षदेखि पीडा भोगिरहेका छौं, अधिकारीले भने, सत्यनिरुपण आयोग बन्नै ७ वर्ष लाग्यो। त्यो आयोगले केही गर्न सकेको छैन। अहिलेसम्म न्याय पाएनांै। पीडितले न्याय नपाउनुमा माओवादी मात्रै दोषी नभएको उनको भनाइ छ। त्यो घटना गराउने र त्यसको दोषी माओवादी हो, अधिकारीले भने, तर पीडितलाई न्याय दिलाउन कांग्रेस र एमालेले त सक्थे नि ! उनीहरू पनि जिम्मेवार भएनन्। अधिकारी पीडितले न्याय नपाउनुमा ६० प्रतिशत दोषी माओवादी र २०२० प्रतिशत दोषी कांग्रेस र एमालेको पनि रहेको तर्क गर्छन्। खाने बेला सबै दल मिल्छन् तर न्याय निरुपण गर्ने बेलामा भने उनीहरू झगडा गर्छन्, उनको गुनासो छ, पीडितलाई झन् पीडा दिने मात्रै काम भएको छ। दलहरू मिलेर गठबन्धन बनाइदिँदा पीडितहरू झन् पीडित बन्ने गरेको उनको गुनासो छ। अघिल्लो निर्वाचनमा एमाले र माओवादी मिले, अहिले त्यही घटना घटाउने माओवादीसँग कांग्रेसको गठबन्धन छ, उनले भने, गठबन्धनका कारण पनि हाम्रो न्याय निरुपण ओझेलमा छ। नागरिक समाज चितवनका पूर्वअध्यक्ष हरिराज पौडेल घटनाका घाइते र मृतकका परिवारको स्वास्थ्य उपचार, शिक्षा, सामाजिक सुरक्षाको राज्यले ग्यारेन्टी गर्नुपर्ने बताउँछन्। राज्यले नै यसको जिम्मा लिनुपर्छ, उनले भने, न्यायको आशमा उनीहरू झन् पीडित हुने अवस्था आउनु हुँदैन। घटनाका अर्का पीडित हुन्, मुक्तिनाथ न्यौपाने। उनकी पत्नी सीतादेवी न्यौपाने नागरिकता बनाउन सदरमुकाम भरतपुर जान बस चढेकी थिइन्। तर, सदरमुकाम पुग्न नपाउँदै विस्फोटमा परिन्। म भरतपुरमा थिएँ, न्यौपानेले भने, श्रीमतीलाई नागरिकता बनाउनका लागि मैले नै बोलाएको थिएँ। उनी त्यही गाडीमा आउँदै रहेछिन्, विस्फोटमा परेर ज्यान गुमाइन्। घटना लगत्तै आफू घटनास्थल पुगेको उनले बताए। आफन्तहरूसँगै घटनास्थल आइपुगे उनले त्यो दर्दनाक घटना सम्झँे, मेरी पत्नी सीता, स्कुलसँगै पढेको साथी आत्माराम, मीना गुरुङसहित २ जना अरू केटाकेटीको लास देखँे। म त छांगाबाट खसेजस्तै भएँ। एक छिन त केही सोच्नै सकिनँ। उक्त घटनामा परेका तीन सयको परिवारको अवस्था बिचल्ली भएको उनले बताए। सरकारले पीडितका परिवारसँग पटकपटक सम्झौता पनि गरेको छ। तर, कुनै कार्यान्वयन भएको छैन। यो दर्दनाक घटनाको अन्तर्राष्ट्रियकरण गर्नुपर्छ, उनले भने, पीडितको अवस्था झन्झन् कमजोर बन्दैछ। तर, हाम्रा पीडामा मलम लगाउने कोही छैन। बस विस्फोटको घटनाकी प्रत्यक्षदर्शी हुन, ६६ वर्षीया राधादेवी दाहाल। उनका पति केशवदत्त दाहाल त्यही बस चढ्न खोजेका थिए। तर, बसका सहयोगीले उनीसँग भएको चामल बसमा चढाउन मानेनन्। त्यसैकारण उनी त्यो गाडी चढ्न पाएनन्। छोराको व्रतबन्धका लागि केशवदत्त सरसमान लिन घर आएका थिए। दिन बलिया भएर होला, उनी बचेँ। केशवदत्तलाई छोडेर बस अघि बढ्यो। तर, केहीबेरमै पड्कियो। प्रत्यक्षदर्शी दाहाल भन्छिन्, तीन पटक पड्कियोे। कालो धुवाँको मुस्लो थियो। मेरो त होस् हवास नै उड्यो। विस्फोट लगत्तै आफू पतिलाई खोज्न दौडेको र त्यहाँ बिभत्स दृश्य देखेको स्मरण गरिन्। म त बुढो पनि गाडी चढ्नु भयो होला भनेर बुढो खोज्न थाले, उनले भनिन्, अब जानुभयो भन्ने पनि भयो। लास पल्टाउन थाले। कसैको नाक थिएन, कसैको मुख थिएन। महिला र केटीकेटी छटपटाइरहेका थिए। जिन्दगीमा नदेखेको देखियो। त्यसपछि त छेउमै पतिलाई देख्दा मात्रै आफ्नो होस् आएको उनले बताइन्। उनले भनिन्, त्यो घटना देख्दा त पार्टीहरूलाई भोट हाल्न कसरी जानु ? राधादेवीले बम विस्फोट गर्नेलाई ठेगान लगाउनु पर्ने बताइन्। न्याय निसाफ हुनुपर्यो, उनले भनिन्, यत्रा मान्छे मार्नेलाई कारबाही हुनुपर्यो। खोरमा हाल्नुपर्यो। निर्दयीलाई खोरमा नहालेसम्म भोट हाल्न नहुने उनको भनाइ छ। ३४ सालदेखि भोट दिएका दियै छौं, उनले भनिन्, तर खोइ के भएको छ ? यत्रो घटना भएको हुँदा त नेताले चासो दिँदैनन्, यस्तालाई के भोट हाल्नु। उनले त्यो घटनाको मुख्य दोषी माओवादी केन्द्रका अध्यक्ष प्रचण्ड भएको आरोप पनि लगाइन्। घटनास्थल चितवनको क्षेत्र नम्बर ३ मा पर्छ। यो घटनापछि तीनवटा ठूला निर्वाचन भइसकेका छन्। २०६४ सालको पहिलो संविधानसभामा निर्वाचनमा यो क्षेत्रबाट जनमोर्चा नेता अमिक शेरचन निर्वाचित भएका थिए। यो बेला यो चितवन ५ नम्बर क्षेत्रमा थियो। २०७० सालको दोस्रो संविधानसभा निर्वाचन राप्रपाका नेता विक्रम पाण्डेले जितेका थिए। ०७४ सालको निर्वाचनमा यो क्षेत्रबाट माओवादीकै अध्यक्ष पुष्पकमल दाहालले जिते। पूर्वप्रधानमन्त्रीसमेत रहेको प्रचण्डले चुनाव जिते पनि पीडितको पक्षमा कुनै नाम नगरेको बाँदरमुडेवासीको गुनासो छ। अझ कतिपय पीडित अझ पीडितसमेत भए। प्रचण्ड जाने भएपछि कतिपय पीडितका घरमा सुरक्षाकर्मीले घेर्छन्। अघोषित रूपमा नजरबन्दमा राख्ने गरेको पीडित बताउँछन्। त्यो घटनाका घाइते कृष्णप्रसाद अधिकारी प्रचण्ड आउने भएपछि आफ्नो घरमा सुरक्षाकर्मीको घेराबन्दी नै हुने गरेको बताउँछन्। मेरो घर वरिपरि पुलिस आयो भने प्रचण्ड आउँदैछन् भन्ने गाउँलेलाई थाहा हुन्छ, उनले दुःखेसो पोखे, घरमा प्रहरी आउँछन् र सतर्क भएर बस्नु होला भन्छन्। प्रचण्डले जितेपछि पीडितले अझ पीडा पाएका छन्। बाँदरमुढे घटनाका पीडितहरूको संघर्ष समितिका उपाध्यक्षसमेत रहेका अधिकारीले घाइतेको उपचार, परिपुरण र सत्य उजागरसहितको न्यायका लागि १७ वर्षदेखि लडिरहेको बताए। २०६२ साल जेठ २३ गते बिहान पौने ८ बजे चितवनस्थित बाँदरमुढेमा गुडिरहेको बसमा बम विस्फोट भयो। एक बालकसहित ३९ ले ज्यान गुमाए। तत्कालीन सशस्त्र विद्रोही माओवादीले बसमा विस्फोट गराएको थियो। अहिले पनि त्यो घटनालाई प्रत्यक्ष देखेका र भोगेका नागरिक छन्। मुलुकमा परिवर्तन ल्याउन विद्रोह गरेको माओवादी सत्तामा पुग्यो। तर, नागरिकको जीवन फेरिएन। पीडितहरू त्यो घटना झलझल सम्झन्छन्। र, अहिले पनि प्रश्न गर्छन् त्यो घटना भोगेका हामी कसरी मत हालौं ? घटनापछि दुइटा स्थानीय निर्वाचन पनि भइसकेका छन्। २०७४ सालको निर्वाचनमा माडी नगरपालिकामा माओवादी केन्द्रका ठाकुर ढकाल मेयर निर्वाचित भएका थिए। ०७९ मा ताराकुमारी महतो मेयरमा निर्वाचित भएकी छन्। पीडितको पीडामा आश्वासानको मलम लगाउनेबाहेक केही नभएको पीडितको गुनासो छ। घटनामा ज्यान गुमाएकाको परिवार र घाइतेले आफ्नो माग पूरा गराउन बाँदरमुढे घटना पीडित संघर्ष समिति बनाएका थिए। बाँदरमुडे संघर्ष समितिका संयोजकसमेत रहेका न्यौपाने बाँदरमुढे पीडितको न्याय निरुपणका लागि प्रचण्डसँग पटकपटक वार्ता बसे पनि उनले कहीँ नगरेको बताए। प्रचण्डसँग वार्ता बसियो तर उहाँ मुखले जे भन्नु हुन्छ, त्यो गर्नु हुन्न, उनले भने। स्मारक बनाउने भनेको बजेट पनि अन्तै खर्च गरिएको उनको गुनासो छ।बाँदरमुढे घटनास्थलमा मृत्यु भएकाहरूको सम्झनामा निर्माण गरिएको स्मारक घटनास्थलमा मृत्यु भएकाहरूको सम्झनामा स्मारक बनाइएको छ। समितिलाई थाहै नदिई माओवादी केन्द्रका अध्यक्ष प्रचण्डले पीडितमध्येका ५ जनालाई भेटेर तीनबुँदे प्रतिबद्धता पत्रमा हस्ताक्षर गराएका थिए त्यस विषयमा विवाद भएको थियो। माडी नगरपालिका कार्यालयभित्र पीडितसँग अघिल्लो निर्वाचनका बेला प्रचण्डले छलफल गरेका थिए। घटनामा ज्यान गुमाउनेका परिवारलाई काम गर्न सक्नेलाई रोजगारी, नसक्नेलाई जीवनवृत्ति र बालबालिकाको पठनपाठनको व्यवस्था, घाइतेलाई औषधोपचारको व्यवस्था गर्ने सम्झौतामा उल्लेख छ। बाँदरमुढे घटनाका मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमतिसमेत भएको छ। चुनाव जितेपछि कुनै पनि बुँदा कार्यान्वयन नभएको पीडितहरू बताउँछन्। स्मारक पनि व्यक्तिको जग्गामा परेको भन्दै विवाद छ। स्मारक पनि व्यवस्थित छैन। जग्गा धनी केशवदत्त दाहाल आफू जग्गा दिन तयार रहेको बताउँछन्। यो क्षेत्रमा एमालेको समर्थनमा कांग्रेसका बागी उम्मेदवार दिनेश कोइराला मैदानमा छन्। सत्तारुढ गठबन्धनबाट तर्फबाट माओवादी केन्द्रका नेता डा भोजराज अधिकारी उम्मेदवार छन्। यही क्षेत्रमा राप्रपाबाट विक्रम पाण्डे पनि मैदानमा छन्। कांग्रेसका बागी उम्मेदवार कोइरालाले बाँदरमुडेका पीडितका माग सम्बोधन गर्न आफूले प्रयास गर्ने बताए। मैले पीडितलाई अहिलेसम्म भेटेको छैन, उनले भने, चुनाव प्रचारका लागि माडी जाँदैछु। उहाँहरू संघ बस्छु र मेरो ठाउँबाट सक्ने पहल गर्छु। माओवादी उम्मेदवार अधिकारीले उक्त घटना बिर्सन नसक्ने भएको बताए। त्यो घाउको पीडा अझै बाँकी छ, उनले भने, घाउका अवशेषहरूलाई कसरी सम्बोधन गर्न सकिन्छ ? घाउलाई कसरी पुर्न सकिन्छ भनेर परिवारसहित सबै संघ जोडिएर काम गर्न इच्छुक छु।"
गाउँ नफर्कने नेता,"चुनाव लागेको छ। त्यसैले त हिजोआज नेताहरू काठमाडौंमा कम, गाउँघरतिर धेरै छन्। उम्मेदवार, नेताहरू गाउँगाउँ पुगेका छन्। अझ घरघरै पुगेका छन्। मतदाताका अघि जुम्ला हात गरिरहेका छन्। कति त खुट्टै पनि ढोग्न हिच्किचाउँदैनन्। मतदाताकहाँ पुगेर यसो गर्छाैं, उसो गर्छाैं भनिरहेका छन्। मतदातालाई पानीको आशा देखाएका छन्, बाटोको आशा देखाएका छन्। शिक्षा र स्वास्थ्यका आश्वासन बाँडेका छन्। कतिलाई जागिर लगाइदिने वाचा गरेका छन्। कतिलाई विदेशी पठाइदिने प्रलोभन देखाएका छन्। जे जे भन्न सकिन्छ र जे जे भन्दा मतदाता खुसी हुन्छन्, त्यसैत्यसै गर्ने र भन्ने गरिरहेका छन्। चुनावमा जति नेता र उम्मेदवार कहिल्यै गाउँमा त्यसरी चाहिँ पुग्दैनन्। आशा देखाउँछन्, आश्वासन बाँड्छन्, चुनावपछि चाहिँ हराउँछन्। यो अधिकांश मतदाताको गुनासो र उम्मेदवारहरूको कमजोरी चारैतिर देखिन्छ। चुनाव हारे पनि जिते पनि फर्केर गाउँ नपस्ने नेताहरूकै स्वभावका कारण मतदाताले उनीहरूलाई पत्याउन मुस्किल परिरहेका छन्। चुनाव आउँदा त गाउँमा बाटो पनि आएजस्तै हुन्छ। पुल पनि बनेजस्तै हुन्छ। बत्ती पनि बलेजस्तै हुन्छ। आजभोलिमै गाउँमा परिवर्तन हुने भयो भन्ने भान आश्वासनकै भरमा नेताले पारिहाल्छन्। त्यसपछि चाहिँ उनीहरूकै अत्तोपत्तो हुन्न। अरू त अरू प्रधानमन्त्री शेरबहादुर देउवाले २०४८ सालदेखि लगातार डँडेलधुराबाट चुनाव जितिरहेका छन्। पछिल्लोपटक २०७४ को चुनाव जितेपछि उनी फर्केर गाउँ गएनन्। गएको स्थानीय निर्वाचनका बेला मत हाल्न पुगे। अहिले पनि चुनावकै छेकोमा जिल्ला गएका छन्। पूर्वप्रधानमन्त्री तथा प्रमुख प्रतिपक्ष दलका नेता केपी ओलीको गृहजिल्ला झापा र गृहनगर दमक ओहोरदोहोर भने बाक्लो छ। तर उनले आफ्नो मतदाता नामावली झापाबाट काठमाडौं उपत्यकाभित्रै सारिसके। सत्ता गठबन्धनको प्रमुख साझेदार दल माओवादी केन्द्रका अध्यक्ष त झन् हरेक निर्वाचनमा क्षेत्र सरिरहेका छन्। उनलाई एउटा चुनाव जितेपछि अर्काे चुनावमा फेरि तिनै मतदाताकहाँ मुख देखाउन जानै परेको छैन। कहिले रोल्पा र काठमाडौं, कहिले सिरहा त कहिले चितवन हुँदै यसपालि उनी गोरखा उक्लिएका छन्। कास्कीमा जन्मिएका चितवनका स्थायी बासिन्दा उनले आफ्नो त्यही अस्थिरता चिर्न यसपालि चितवनमा घरै पनि बनाए। तर उम्मेदवारी दर्ताअघिसम्म चितवन३ उनको मुखमा झुन्डिएको झुन्ड्यिै थियो। एक्कासि उनी गोरखा२ बाट प्रतिनिधिसभा उम्मेदवार बने। गोरखाको मात्रै कुरा गर्दा आजसम्म त्यहाँबाट चुनाव जितेका नेताहरू कमैमात्रै जिल्ला फर्कने गरेका छन्। धेरैजनाको त्यहाँका जनताको नजरमा नामोनिसान छैन। त्यसैले त्यो शंकाको सुई दाहालतिर पनि सोझिएको छ। कुनै नेता वा उम्मेदवारले सधैं एकै क्षेत्रमा किलो गाड्नुपर्छ भन्ने होइन, त्यसो गर्नु पनि हुँदैन। तर जहाँबाट चुनाव जिते पनि पहिलो त देशैभरिका जनताप्रति उत्तरदायी हुनुपर्छ र आफ्नो निर्वाचन क्षेत्रका जनतासँग। झन् चुनावमा आफूले दिएका आश्वासन पूरा गर्नु त उनीहरूको नैतिक दायित्व नै हो। खासमा आम निर्वाचनबाट चुनिने जनप्रतिनिधिको काम संसद्मा गएर कानुन निर्माण गर्ने हो। तर, यो वा जुनसुकै निर्वाचनमा पनि आजसम्म कसैले म यस्तो कानुन बनाउँछु भनेर मत मागेको छैन। जनताको अपेक्षा पनि सांसदले कानुन बनाउनेभन्दा विकास निर्माणै गर्ने होस् भन्ने देखिन्छ। तर, यो जनताले भन्दा हाम्रा नेता र हाम्रो राजनीतिले नै बदल्नुपर्ने परिपाटी हो। संसद् भनेको कानुन बनाउने र जनताको आवाज उठाउने थलो हो। तर नेताहरू जो चुनाव जितेर संसद् छिर्छन्, तिनीहरूले जनताको आवाज उठाउनै भुल्छन्। त्यो किनभने चुनावपछि उनीहरू जनतासँगको सम्पर्क र सम्बन्धमै हुँदैनन्। तर, जनतालाई नेताहरूको यो प्रवृत्ति असह्यै भइसकेको छ।"
चुच्चे नक्सा : सुदूरपश्चिममा चुनावी मुद्दा,"दार्चुलाबैतडी : पूर्वप्रधानमन्त्री तथा नेकपा एमाले अध्यक्ष केपी ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको छ। बुधबार प्रधानमन्त्री तथा नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले तीनै स्थानमा चुनावीसभा सम्बोधन गरेका हुन्। दार्चुलाको गोकुलेश्वरमा चुनावी कार्यक्रम सम्बोधन गर्दै प्रधानमन्त्री देउवाले भूमि फिर्ता लिन दार्चुला होइन। भारतसँग बोल्न सक्नुपर्ने बताए। कालापानी, लिपुलेक र लिम्पियाधुरा नेपालको हो भनेर संसद्ले बहुमतबाट पारित गरिसकेको छ। अब त्यो भूमि फिर्ता लिन दार्चुला होइन भारतसँग कुरा गर्नुपर्छ, देउवाले भने। उनले, दार्चुला आएर बोल्दैमा केही नहुने बताए। ओलीजीले यहाँ आएर बोल्दैमा केही हुँदैन। भूमि फिर्ता ल्याउन भारतसँगै कुरा गर्न सक्नुपर्छ। हामी कूटनीतिक रूपमा पहल गर्छौं, देउवाले भने, गठबन्धन अहिलेमात्रै नभएर पछिसम्म निरन्तर जान्छ। गठबन्धन राष्ट्रिय आवश्यकता हो। यो पछिसम्म रहन्छ। कार्यक्रमलाई सम्बोधन गर्दै नेकपा माओवादी केन्द्रका अध्यक्ष पुष्पकमल दाहाल प्रचण्ड ले दार्चुला पुगेर कालापानी, लिपुलेक र लिम्पियाधुरा नेपालको नक्सामा समेट्न आफूले पहल गरेको दाबी गरे। ओलीले आफूले चुच्चे नक्सा बनाए भनेर हल्ला फिजाए। त्यो झुटो हो। मेरै पहलमा चुच्चे नक्सा बनेको हो, दाहालले भने। उनले चुनाव जित्न नभई एमाले अध्यक्ष ओलीको दम्भ रोक्न गठबन्धन गरेको बताए। चुनाव जित्न गठबन्धन गरेको होइन। ओलीको दम्भ रोक्न गठबन्धन गरेको हो दाहालले भने। ओलीलालाई आफूले प्रधानमन्त्री बनाएको दाबी गर्दै अध्यक्ष दाहालले भने तेस्रोपटक प्रधानमन्त्री भएर देखाउनुस्। दाहालका अनुसार यो निर्वाचन लोकतन्त्र र लोकतन्त्र विरोधीबीच भइरहेको छ। उनले गोकुलेश्वर विमानस्थल पक्की बनाउने वाचा गरे। यस्तै, बैतडीको पाटनमा आयोजित चुनावीसभा सम्बोधन गर्दै प्रधानमन्त्री देउवाले सुदूरपश्चिमका गौरवका आयोजना अघि बढ्ने बताए। पश्चिम सेती परियोजना अघि बढ्ने बताएका देउवाले भारतसँग सिमाना जोडिएको बैतडीको झुुलाघाटमा मोटरेबल पुल निर्माणका लागि पनि पहल गर्ने बताए। महाकाली करिडोर पनि द्रुत गतिमा अघि बढ्ने बताए। देउवाले पञ्चेश्वर बहुउद्देश्यीय परियोजनालाई पनि अघि बढाउन पहल भइरहेको बताए। पश्चिम सेती अघि बढ्दैछ। पञ्चेश्वर परियोजनालाई पनि अघि बढाउने सक्दो पहल भइरहेको छ, देउवाले भने, बैतडीको झुलाघाटमा पुल बनाउन भारतका समकक्षीसँग समन्वय गरेर अघि बढ्छ। यस्तै, माओवादी केन्द्र अध्यक्ष दाहालले यस वर्षको आमनिर्वाचन अरूबेलाको जस्तो नरहेको बताए। उनले १२ बुँदे सम्झौता, विस्तृत शान्ति सम्झौता र संविधानसभाबाट संविधान निर्माण गरेको दल र नेताहरूको गठबन्धन रहेको बताए। अहिले संविधान च्यात्नेहरूसँगको लडाइँ हो, उनले भने, १२ बुँदे समझदारी, विस्तृत शान्ति सम्झौता र संविधान निर्माण गर्नेहरू एक ठाउँमा छौं। संविधान च्यात्ने एकातिर छन्। संघीय व्यवस्था खतरामा पार्न खोजिरहेका छन्। त्यसको नेतृत्व केपी ओलीले गरिरहेका छन्।"
झापामा हात्ती नियन्त्रण मुद्दा कसको ?,"झापा : आसन्न आम निर्वाचनमा झापा निर्वाचन क्षेत्र ३ बाट उम्मेदवार बनेका दुई शीर्ष नेता राजेन्द्र लिङदेन र कृष्णप्रसाद सिटौला जैविक विविधतायुक्त जलथल जंगलको हात्ती नियन्त्रण तथा रोकथाम मुद्दालाई मुख्य एजेन्डा बनाएर एक अर्काप्रति वाक युद्ध मा उत्रिएका छन्। झापा३ बाट प्रतिनिधिसभा सदस्य उम्मेदवार बनेका राप्रपा अध्यक्ष लिङदेन र कांग्रेस नेता सिटौला अहिले हात्ती नियन्त्रण तथा रोकथामका लागि चारकोशे जलथल जंगलमा मेरो पहलमा सोलार फेन्सिङ (सौर्य विद्युतीय तारबार) जडान भएको भन्दै चुनावी सभाहरूमा खुलेर आम मतदाताबीच वाक युद्ध मा उत्रिएका हुन्। लिङदेन र सिटौला हात्ती मुद्दा लिएर वाक युद्ध गरिरहेता पनि जलथल जंगलबाट निस्किएका हात्तीले जंगल आसपासका गाउँमा वितण्डा नमच्चाएको रात छैन। त्यस क्षेत्रका स्थानीयवासी त्रासमा जीवन बिताउन बाध्य छन्। अहिले चुनावका बेला मेरो पहलमा काम भएको भन्दै दुवै शीर्ष नेताहरू हानथाप र गालीगलौजमा उत्रिनुभन्दा पनि यसको दीर्घकालीन समस्याको समाधानमा लाग्नुपर्ने हात्ती पीडित मतदाताहरूको भनाइ छ। गत कात्तिक ११ गते भद्रपुरमा आयोजित अगुवा कार्यकर्ता भेलामा बोल्दै राप्रपा अध्यक्ष लिङदेनले पाँच वर्षमा केही काम भएन, केही गरेन, पाँच वर्ष खेर गयो, यो भएको अलिअलि काम पनि मैले गरेको र मेरो दाइले गरेको भन्दै केही व्यक्तिले बुढो मान्छेलाई डोराएर हिँडिरहेको भनेका थिए। सोही प्रसंगमा लिङदेनले थपे, यस क्षेत्रको ठूलो समस्याका रुपमा जलथल जंगलमा जंगली हात्ती अतिक्रमणको समस्या थियो। २०७४ सालको चुनावपछि जलथल जंगलमा सौर्य विद्युतीय तारवारको व्यवस्थापनका सबै कामहरू पूरा भएको बताउँदै उनले आर्थिक वर्ष २०७५०७६ मा यी कामहरू भएको दाबी गरेका थिए। उनले खातापाता पल्टाउन सकिन्छ। यी योजना कहिले प्रारम्भ भए। कसले लेखापढी सुरु गर्यो। कहिले डीपीआर भयो। अहिले सौर्य विद्युतीय तारबार हामीले गरेको भन्दै हिँडने मान्छेहरू छन्। म चुनौतीको भाषामा भन्न चाहन्छु। आमाको दूध खाएको कोही बहादुर छोरा छ ? त्यो २०७४ भन्दा अगाडिको योजना हो भनेर प्रमाणित गर्न सक्छ, कि मैले लेखापढी गरेर गरेको हो भने म त्यसको झोला बोकेर हिँडन तयार छु, उनले भनेका थिए। लिङदेनले त्यस्तो कुरा दाबीका साथ बोलेपछि कांग्रेसी नेता तथा कार्यकर्ताहरूले सामाजिक सञ्जालहरूमा सौर्य विद्युतीय तारबार कांग्रेसकै पहलमा आएको भनी प्रमाणित कागजातहरू हाल्न थाले। त्यति मात्र नभइ लिङदेनले बोलेको कुराप्रति कांग्रेस नेता कृष्णप्रसाद सिटौलाले समेत चुनावी सभाहरूमा खुलेर आक्रोश पोख्न थालेका छन्। सिटौलाले भने, म दावाका साथ भन्छु, बितेका पाँच वर्षमा यस निर्वाचन क्षेत्र केन्द्रीय आयोजनाबाट रित्तै रह्यो, अलिअलि आयोजनाहरू प्रदेश सरकारबाट मात्र आयो। अहिले कुरा उठेको छ हात्ती नियन्त्रण गर्ने सौर्य विद्युतीय तारबारको। हात्तीबारको योजना २०७४ सालको निर्वाचन अघि नै आएको हो , उनले भने, जलथल जंगलमा आएर हात्ती बस्न थाल्यो, गाउँमा निस्कन थाल्यो, मान्छे मार्न थाल्यो, अन्नबाली नस्ट गर्न थाल्यो, घर भत्काउन थाल्यो भनेर कांग्रेसका क्षेत्रीय सभापति गणेश पोखरेल (हाल भद्रपुर नगरपालिका मेयर) काठमाडौं पुगेर ममार्फत प्रधानमन्त्रीलाई भेटेका थिए। मैले नै तत्कालीन प्रधानमन्त्री शेरबहादुर देउवालाई भेटेर हात्तीबारको काम तुरुन्त अघि बढाउनु पर्यो भनेर तोक लगाएर काम अघि बढाएको हो। उनले थपे, त्यही बेला प्रधानमन्त्री कार्यालयले वन मन्त्रालयलाई पत्र पठायो, वनले योजना आयोगलाई चिठ्ठी काट्यो, त्यहाँबाट स्वीकृत प्राप्त भएपछि वनमार्फत अर्थ मन्त्रालयले ८ करोड ८ लाख ९० हजार रुपैयाँ छुट्यायो। २०७४ भदौमा तत्कालीन वन कार्यालय झापामा २ करोड रकम निकासा भयो। ठ्याक्कै निर्वाचन घोषणा भएको र आचारसंहिता लागेको हुनाले त्यस बेला काम अघि बढ्न सकेन, उनले भने, निर्वाचनपछि मात्र हात्तीबारको ग्लोबल टेन्डर निस्किएर काम अघि बढ्यो। उनले भने, अस्ति भर्खरै भद्रपुरमा नेकपा (एमाले)का अध्यक्ष केपी शर्मा ओलीसँगै बसेका बेला लिङदेनजीले भनेका थिए कि यो हात्तीबारको बजेट २०७४ सालको निर्वाचनअघि आएको हो भने सिटौलाजीको झोला बोक्छु । अब मेरो झोला बोके भयो नि त, उनले आक्रोश पोखे।"
आचारसंहिता मिच्ने होडबाजी,"पोखरा : राष्ट्रिय प्रजातन्त्र पार्टीबाट प्रदेशसभा सदस्य पदका उम्मेदवार बनेका अरुण गिरी बुधबार दलको झन्डा र साउन्ड सिस्टमसहितको सवारी साधन प्रयोग गरेको अवस्थामा भेटिए। यो निर्वाचन आचारसंहिता विपरीतको कार्य हो। राप्रपा कास्कीका प्रवक्तासमेत रहेका गिरी मात्र होइन अन्य राजनीतिक दलका उम्मेदवारहरूबीच पोखरामा चुनावी प्रचारप्रसारका क्रममा आचारसंहिता मिच्ने होडबाजी नै चलेको छ। प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकप्टर प्रयोग गरेको उजुरी निर्वाचन आयोगमा परेको छ। हेलिकप्टर प्रयोग गर्दा लागेको खर्च कुन राजनीतिक दलको खर्चको सीमाभित्र पर्ने हो सो खुलाई पठाउन हेलिकप्टर सेवा प्रयोग गर्ने पदाधिकारीसँग सम्बन्धित राजनीतिक दलहरूलाई लेखी पठाउने निर्णयसमेत आयोगले गरेको छ। निर्वाचन कार्यालय पोखराले गरेको अनुगमनका क्रममा दल तथा उम्मेदवारहरूबाट आचारसंहिता उल्लंघन भएको भेटिएको छ। निर्वाचन कार्यालय पोखराका प्रमुख हुमनाथ पराजुलीका अनुसार, दलहरूले अनुमति नलिई सवारी साधनहरूको प्रयोग, ब्यानर, निर्वाचन चिन्ह प्रयोग भएका स्टिकर, साउन्ड सिस्टम, फ्लेक्स बोर्ड प्रयोग भएको छ। कास्की जिल्लामात्र नभई अन्य जिल्लामा पनि उम्मेदवारबाट आचारसंहिता उल्लंघन भइरहेको छ। निर्वाचन आयोगले नेकपा (माओवादी केन्द्र)का अध्यक्ष एवं गोरखा २ का प्रतिनिधिसभा सदस्यका उम्मेदवार पुष्पकमल दाहाल प्रचण्ड, सोही पार्टीका उपाध्यक्ष नारायणकाजी श्रेष्ठ र राष्ट्रिय स्वतन्त्र पार्टीका अध्यक्ष एवं प्रतिनिधिसभा सदस्यका चितवन २ का उम्मेदवार रवि लामिछानेलाई निर्वाचन प्रचारप्रसारका क्रममा टोपी प्रयोग गरेको सम्बन्धमा स्पष्टीकरण सोधेको छ। निर्वाचन आचारसंहिताको दफा १३ को उपदफा (१) को खण्ड (घ) मा जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिन्ह वा झन्डा अंकित लोगो वा स्टिकर वा कपडा, टोपी वा क्याप, भेस्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने व्यवस्था रहेको छ। पूर्वगृहसचिव उमेश मैनाली निर्वाचन कार्यालयले आचारसंहिता उल्लंघन गर्ने दल तथा उम्मेदवारहरूका बारेमा प्रभावकारी अनुगमन गर्न नसकेको बताउँछन्। आचारसंहिता उल्लंघन गर्ने कार्य सुरक्षा निकायको भूमिका भित्र पर्दैन। निर्वाचन कार्यालयको आदेश पालक मात्र हो। आयोगले निर्वाचन अधिकृतमार्फत आदेश दिने हो, पूर्वगृहसचिव मैनालीले भने, एक दुइटा उम्मेदवारलाई कारबाही गरेपछि मात्र आचारसंहिताको पालना हुन्छ। सामान्य कारबाही वा स्पष्टीकरण लिने गर्दा आचारसंहिताको पालना हुन नसकेको हो। राजनीतिक दलका प्रमुख पदाधिकारीबाट निर्वाचन आचारसंहिताको पालनाको प्रतिबद्धता व्यक्त गरेका छन्। तर, आचारसंहिताको पालनाका लागि आयोगले राजनीतिक दललाई पटकपटक ध्यानाकर्षण गराए पनि कार्यान्वयन हुन सकेको छैन। निर्वाचन प्रचारप्रसारका क्रममा सरकारी साधन स्रोत (हेलिकप्टर तथा अन्य साधनसमेत) प्रयोग गर्नु निर्वाचन आचारसंहिता प्रतिकूल मानिन्छ। अख्तियारको दुरुपयोग ठहर्छ। आयोगका सहायक प्रवक्ता कमल भट्टराईका अनुसार, निर्वाचन प्रचारप्रसारका क्रममा हेलिकप्टरलगायत सरकारी साधनको उपयोग भएको विषयमा आवश्यक निगरानी तथा अनुसन्धान गरिदिन अख्तियार दुरुपयोग अनुसन्धान आयोगमा अनुरोध गरी पठाउने निर्णय गरिएको छ। मन्त्रीहरूले समेत निर्वाचन प्रचारप्रसारसम्बन्धी कार्यका लागि हेलिकप्टरलगायत सरकारी स्रोत साधनको प्रयोग गरेको पाइएको छ। आचारसंहिताको पालना गर्न तथा गर्न लगाउन प्रधानमन्त्री तथा मन्त्रिपरिषद्को कार्यालयमार्फत प्रदेश सरकारका मन्त्रीहरूलाई निर्देशन दिने विशेष निर्णय गरेको छ। निर्वाचन आयोग ऐन २०७३ र निर्वाचन ऐन २०७३ तथा प्रचलित निर्वाचन कानुनबमोजिम कारबाही गर्न सकिने व्यवस्था छ। तर, निर्वाचन कार्यालयले आचारसंहिता उल्लंघन नगर्न दल र उम्मेदवारलाई प्रत्यक्ष कुराकानी र टेलिफोनमार्फत निर्देशन मात्र दिने गरेको छ। एक पटकका लागि भन्दै आचारसंहिता उल्लंघन कार्य नदोहोर्याउन, आचारसंहिताको पूर्णपालना गर्न र आचारसंहिता उल्लंघन हुने गरी भएका प्रयोग भएका सामग्री हटाउन दल र उम्मेदवारलाई आग्रह गर्दै आएको छ। तर, दल र उम्मेदवारहरूले टेरपुच्छर लगाएका छैनन्। आयोगले आचारसंहितामा दल तथा उम्मेदवारको निर्वाचन चिह्न अंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति छ। तर, समितिको अनुगमन प्रभावकारी हुन सकेको छैन। प्रतिनिधिसभा सदस्य र प्रदेशसभा सदस्य निर्वाचन, २०७९ का लागि समानुपातिकतर्फ दलहरूले पेस गरेको बन्दसूचीमा नाम समावेश भएका उम्मेदवारमध्ये निर्वाचन कानुन तथा निर्वाचन आचारसंहिताबमोजिम तोकिएको जरिवाना नबुझाउनेलाई मात्र कारबाही गरिएको छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले १ लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यसको पालना नगर्ने उम्मेदवारलाई कारबाही गर्न हिचकिचाउने गरेको छ। दलका प्रतिनिधिको सहमतिले आचारसंहिता बनेको हो। यो कार्यान्वयन गर्नु दल र उम्मेदवारहरूको कर्तव्य हुन विज्ञहरू बताउँछन्। पूर्वनिर्वाचन आयुक्त वीरेन्द्रप्रसाद मिश्र आचारसंहिता व्यावहारिक भएनभएको विचार गरिनुपर्ने बताउँछन्। आचारसंहितामा व्यावहारिक पक्ष पनि हेर्नुपर्छ, उनले भने। प्रमुख निर्वाचन आयुक्त दिनेशकुमार थपलिया आचारसंहिताको उल्लंघन र निर्देशनको अवज्ञा भएमा उल्लंघनकर्तालाई महँगो पर्न सक्ने बताउँछन्। युवाहरूका संघसंस्था र युवा अभियन्तासँग आयोजना गरेको छलफल कार्यक्रममा प्रमुख निर्वाचन आयुक्त थपलियाले निर्वाचन आचारसंहिता र आयोगका निर्देशनहरूको अवज्ञा गर्ने दुस्साहस भएमा सैह्य नहुने बताए।"
मुस्ताङमा निर्वाचन एकीकृत सुरक्षा योजना तयार,"जोमसोम : मुस्ताङमा निर्वाचन एकीकृत सुरक्षा रणनीति योजना तयार पारिएको छ। मंसिर ४ गते हुने प्रतिनिधि र प्रदेशसभा निर्वाचनलाई स्वच्छ, मर्यादित, निश्पक्ष, भयरहित र शान्तिपूर्ण वातावरणमा सम्पन्न गर्न योजना तयार पारिएको हो। जिल्ला सुरक्षा समितिअन्तर्गत मुस्ताङमा निर्वाचन एकीकृत सुरक्षा योजना तयार भएको जिल्ला प्रशासन कार्यालय मुस्ताङले जनाएको छ। निर्वाचन एकीकृत सुरक्षा योजनामा जिल्लाका चारवटै सुरक्षा अंगलाई आआफ्नो जिम्मेवारी तोकिएको छ। जसअन्तर्गत निर्वाचनको दिन मतदानको पहिलो घेरामा नेपाल प्रहरी, दोस्रो घेरामा सशस्त्र प्रहरी र तेस्रो तथा बाहिरी घेरामा नेपाली सेनाले निर्वाचनका लागि सुरक्षा प्रदान गर्ने सहायक प्रमुख जिल्ला अधिकारी रामचन्द्र ढकालले जानकारी दिए। योजना अनुसार कारागार, महत्वपूर्ण प्रतिष्ठान र जोमसोम विमानस्थलमा नेपाली सेना परिचालन गरिने छ। नेपाल प्रहरीले मतदान स्थलको पहिलो घेरामा रहि सुरक्षा प्रदान गर्नेछ। नेपाली प्रहरीसँगै म्यादी प्रहरी पनिसँगै परिचालन हुनेछ। प्रहरी नायव उपरीक्षक रवीन्द्रनाथ पौडेलले मतदानको दिन र त्यसअघि मतदान सामग्री, कर्मचारी, मतदाता, उम्मेदवार सुरक्षा र जिल्ला निर्वाचन कार्यालयले लगायतको सुरक्षा प्रदान गर्ने जानकारी दिए। यस पटक २११ नेपाल प्रहरी, १५० जना सशस्त्र प्रहरी र २८० जना म्यादी प्रहरी खटाइने तयारी भइसकेको प्रहरी नायव उपरीक्षक पौडेलले बताए। निर्वाचनका लागि ३९ वटै मतदान केन्द्रमा ७७ जना मतदान अधिकृत र सहायक मतदान अधिकृतको व्यवस्था गरी कार्यविभाजन गरिएको मुख्य निर्वाचन अधिकृतको कार्यालयले जनाएको छ।"
गृह मन्त्रालयको निष्कर्ष : यी हुन् निर्वाचनका १२ सुरक्षा खतरा,"काठमाडौं : गृह मन्त्रालयले नेत्र विक्रम चन्द (विप्लव) नेतृत्वको नेपाल कम्युनिस्ट पार्टी (नेकपा)का कार्यकर्ताको गतिविधिले आसन्न प्रतिनिधिसभा र प्रदेशसभा निर्वाचनमा खतरा निम्त्याउनसक्ने विश्लेषण गरेको छ। औपचारिकरूपमा निर्वाचन बिथोल्ने निर्णय गरेको नेकपाका गतिविधिलाई सुक्ष्म निगरानीमा राख्न र आवश्यक कारबाही गर्न गृहमन्त्री बालकृष्ण खाणले सुरक्षा निकायहरूलाई निर्देशन दिइसकेका छन्। गृह मन्त्रालयले निर्वाचनका लागि देखिने त्यस्ता सम्भावित खतरालाई नियन्त्रण गर्न प्रतिनिधिसभा र प्रदेशसभा सदस्य निर्वाचन लक्षित विशेष सुरक्षा योजना बनाइ कार्यान्वयनमा ल्याएको छ। गृहले बनाएको योजनामा निर्वाचनलाई खतरा पुर्याउनसक्ने सम्भावित १२ वटा विभिन्न समूहको गतिविधिमाथि सुक्ष्म निगरानी गर्ने र सोहीअनुसारको सुरक्षा रणनीति तय गर्ने उल्लेख रहेको गृह मन्त्रालयका एक अधिकारीले अन्नपूर्णलाई बताए। गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलनलगायत आसन्न निर्वाचनको सुरक्षा चुनौतीको रूपमा लिएको छ। गृह मन्त्रालयले विप्लवले नेतृत्व गरेको नेकपा, नेकपाबाट टुक्रिएर धर्मेन्द्र बास्तोलाको नेतृत्वमा बनेको नेकपा बहुमत, मोहन वैद्यले नेतृत्व गरेको नेकपा क्रान्तिकारी (माओवादी), आहुतीले नेतृत्व गरेको बैज्ञानिक समाजवादी कम्युनिस्ट पार्टीका कार्यकर्ताको गतिविधि निर्वाचनका लागि सुरक्षा चुनौती बन्नसक्ने विश्लेषण गरेको स्रोतले बताएको छ। त्यस्तै जनमत पार्टीबाट टुक्रिएको स्वाधीन मधेस जनअभियान, शिव सेना नेपाल, शाही युवा शक्ति नेपाल, सीमा क्षेत्रमा हुने घुसपैठ तथा आपराधिक समूह, अराजक जातीय तथा क्षेत्रीय समूह र स्वतन्त्रको नाममा बनेका संगठित समूहले सञ्चालन गरेका गतिविधिहरू निर्वाचनविरोधी हुनसक्ने भन्दै गृह मन्त्रालयले निगरानी गर्न सुरक्षा निकायलाई निर्देशन दिएको छ। गृह मन्त्रालयले राजनीतिक दलका अस्वस्थ प्रतिस्पर्धा, अवैध तथा जबरजस्ती चन्दा संकलनलगायत आसन्न निर्वाचनको सुरक्षा चुनौतीको रूपमा लिएको छ। यी हुन् निर्वाचनमा १२ सुरक्षा खतरा १ तराई मधेस जनता पार्टी (टाइगर्स) २ नेकपा बहुमत ३ बैज्ञानिक समाजवादी कम्युनिस्ट पार्टी ४ नेकपा क्रान्तिकारी माओवादी ५ नेकपा (विप्लव) ६ स्वतन्त्रको नाममा संगठित समूह ७ अराजक जातीय तथा क्षेत्रीय समूह ८ सीमा क्षेत्रमा हुनसक्ने घुसपैठ ९ विभिन्न आपराधिक समूह १० शाही युवा शक्ति नेपाल ११ शिव सेना नेपाल १२ स्वाधीन मधेस जनअभियान"
उम्मेदवारले अनलाइनमा विज्ञापन प्रकाशन प्रसारण गर्ने बारे आयोगको ६ बुँदे निर्णय,"काठमाडौं : निर्वाचन आयोगले आगामी मङ्सिर ४ गते सम्पन्न हुने प्रतिनिधिसभा तथा प्रदेशसभा सदस्य निर्वाचन प्रयोजनका लागि राजनीतिक दल तथा उम्मेदवारले विज्ञापन प्रकाशन तथा प्रसारण गर्न पाउने छ बुँदे निर्णय गरेको छ। निर्वाचन आचारसंहिता, २०७९ को अधीनमा रही राजनीतिक दल तथा उम्मेदवारले सूचना तथा प्रसारण विभागमा दर्ता भई प्रेस काउन्सिल नेपालमा सूचीकृत भएका अनलाइन सञ्चारमाध्यमबाट प्रचारप्रसार गर्न पाउने निर्णय गरेको आयोगका प्रवक्ता शालीग्राम शर्मा पौडेलले जानकारी दिए। निर्णयहरूमा राजनीतिक दल वा उम्मेदवारले निर्वाचन प्रचारप्रसारसम्बन्धी बढीमा एक मिनेटसम्मको श्रव्यदृश्य सामग्री अनलाइन सञ्चारमाध्यमबाट प्रसारण गराउन सक्ने व्यवस्था रहेको छ। त्यस्तै राजनीतिक दलले निजी क्षेत्रको अनलाइन सञ्चारमाध्यमबाट रोडब्लक, कन्टेन ब्लक, होमपेज, ब्यानर, डिटेल पेज ब्यानर, बक्स विज्ञापन (समाचारको बीचमा)को माध्यमबाट निर्वाचन प्रचारप्रसार गराउन सक्ने निर्णय गरेको छ। आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट प्रकाशन वा प्रसारण गरिने निर्वाचन प्रचारप्रसार सामग्रीमा सःशुल्क विज्ञापन भएको जनाउ दिनुपर्ने रहेको छ। आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट गरिने निर्वाचन प्रचारप्रसार सामग्रीमा कसैप्रति गालीगलौज, मिथ्या सूचना, दुष्प्रचार, द्वेषपूर्ण अभिव्यक्ति समावेश हुन नहुने र त्यस्तो विषय समावेश भएमा निर्वाचन आचारसंहिता उल्लङ्घन भएको मानिने छ। त्यस्तै आचारसंहिताको खण्ड (क) वा (ख) बमोजिम अनलाइन सञ्चारमाध्यमबाट निर्वाचन प्रचारप्रसार गर्दा विदेशी अनलाइन सञ्चारमाध्यममा प्रकाशन वा प्रसारण गर्न नहुने व्यवस्था छ। राजनीतिक दल वा उम्मेदवारले अनलाइन सञ्चारमाध्यमबाट निर्वाचन प्रचारप्रसार गर्दा लागेको खर्चको विवरण प्रचलित कानूनबमोजिम पेश गर्नुपर्ने निर्वाचन खर्चको विवरणमा समावेश गरी पेश गर्नुपर्ने रहेको छ। निर्वाचन आचारसंहिता, २०७९ को दफा १५ मा राजनीतिक दल वा उम्मेदवारसमेतले पालना गर्नुपर्ने सञ्चारमाध्यमको प्रयोगसम्बन्धी आचरणअन्तर्गत राजनीतिक दल वा उम्मेदवारले टेलिभिजन, रेडियो वा एफएम रेडियो तथा पत्रपत्रिकाको माध्यमबाट निर्वाचन प्रचारप्रसार गर्न सक्ने व्यवस्था छ।"
अस्थायी मतदाताका लागि १४१ मतदान केन्द्र स्वीकृत (सूचीसहित),"काठमाडौं : निर्वाचन आयोगले आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि १४१ वटा अस्थायी मतदान केन्द्र स्वीकृत गरेको छ। मतदान केन्द्रमा नखटिने कर्मचारी र सुरक्षाकर्मी, वृद्धाश्रममा रहेका व्यक्ति, निर्वाचन कसुरमा सजाय पाएका बाहेकका कारागारमा रहेका कैदी र बन्दी लगायतका व्यक्तिका लागि अस्थायी मतदान केन्द्र निर्माण गरिएको हो। निर्वाचनअन्तर्गत समानुपातिक निर्वाचन प्रणाली बमोजिम हुने मतदान प्रक्रियाका लागि अन्तिम अस्थायी मतदाता नामावलीमा नाम समावेश भएकाहरूका लागि प्रतिनिधिसभाको समानुपातिक निर्वाचन प्रणालीतर्फ मतदान गर्ने गरी व्यवस्था गरिएको छ। २०७२ सालमा जारी भएको नेपालको संविधानपछि अस्थायी मतदाताले मतदान गर्ने व्यवस्था पहिलो पटक कार्यान्वयनमा आएको हो। मतदान केन्द्रमा खटिने कर्मचारी र सुरक्षाकर्मीहरूलाई खटिएकै केन्द्रबाट मतदान गर्ने गरी आयोगले व्यवस्था मिलाएको छ। अस्थायी मतदाता हुनका लागि अन्तिम मतदाता नामावलीमा नाम समावेश भएको हुनुपर्ने कानूनी व्यवस्था भएकाले आयोगले सोही बमोजिमको व्यवस्था मिलाई मतदानको सुनिश्चितता गरेको छ।"
बाँकी जीवन आर्थिक क्रान्तिमा समर्पण गर्छु : प्रचण्ड,"गोरखा : पूर्व प्रधानमन्त्री तथा गोरखा २ का उम्मेद्वार पुष्पकमल दाहाल (प्रचण्ड)ले आफ्नो बाँकी जीवन आर्थिक क्रान्तिमा समर्पित भएर बिताउने घोषणा गरेका छन्। चुनाव प्रचारका क्रममा बिहिबार गोरखा पुगेका प्रचण्डले देश विकासको पहिलो खुड्किलो आर्थिक क्रान्ति भएकाले बाँकी जीवन आर्थिक क्रान्तिमा बिताउने बताएका हुन्। 'मेरो बाँकी जीवन अब आर्थिक क्रान्तिका निम्ति हुनेछ', उनले भने, 'देशमा आर्थिक क्रान्ति गर्न गोरखाले नेतृत्व गर्छ। त्यो म गर्छु। आर्थिक क्रान्तिको सुरुवात गर्न म गोरखा आएको हुँ।' गोरखाको अजीरकोट गाउँपालिकाको भच्चेकलाई राष्ट्रिय मात्र नभई अन्तर्राष्ट्रिय रूपमा परिचित गन्तव्यका रूपमा विकास गर्ने र पर्यटकीय केन्द्र बनाउने दाहालले वचन दिए। त्यहाँ उत्पादन भएको चिया, अलैँची देशभर बिक्री गर्ने, शिक्षा स्वास्थ्य, रोजगारी सिर्जना गर्ने उनले बताए। देशमा राजनीतिक परिर्वतनसँगै आर्थिक विकास भने हुन नसकेको उनले स्वीकार गरे। 'अब आर्थिक क्रान्ति गर्न सकिएन भने राजनीतिक क्रान्ति पनि खतरामा पर्ने भयो' दाहालले भने 'जनताको घर आगनमा उज्यालो पुर्याउन सकिएन। आर्थिक क्रान्ति र समृद्धि जोड्न सकिएन।' अहिले गठबन्धन दलबीच संविधानको रक्षाका साथै राजनीतिक स्थायित्व र आर्थिक समृद्धिलाई तीव्र गतिमा अघि बढाउने निर्णय भएको उनले बताए। संविधानसभा विघटन मात्र नभई राष्ट्रपतिले नागरिकता विधेयक प्रमाणीकरण नगर्नु पनि संविधानको उलंघनको नमुना भएको माओवादी केन्द्रका अध्यक्ष दाहालले बताए। 'संविधान र लोकतन्त्र विरोधी प्रवृत्तिले टाउको उठाउने खतरा अझै छ', उनले भने, 'मंसिर ४ गते प्रतिगमनलाई परास्त गर्नुपर्छ।' गठबन्धन भित्रकै नेपाली कांग्रेसका नेता कार्यकर्तालाई लक्षित गर्दै उनले १२ बुँदे समझदारी नै जय नेपाल र लाल सलाम सँगै रहेको स्मरण गराए। मनमा कतै द्वविधा छ भने कसैले त्यो राख्न जरुरी नभएको बताउँदै उनले भने 'सम्झौता हुने नै दुई युद्धरत पक्षबीच हो। ठूलो परिर्वतन ल्याउन भूमिका तिनैको हुन्छ, त्यसैले यो गठबन्धन चुनावका लागि मात्र होइन, आर्थिक विकास र संवृद्धिका लागि पनि हो।' प्रचण्डले गोरखाका धुले सडकहरू पाँच वर्षभित्र कालोपत्रे हुने बताएका छन्। बिहीबार गोरखाको भच्चेकमा आयोजित चुनावी सभालाई सम्बोधन गर्दै उनले भने 'म अहिले धुलो, हिलो र असजिलो बाटाहरू हिँडिराखेको छु, यी सबै सडक पाँच वर्षभित्र पिच गर्ने र यहाँको जनताको जीवनमा परिर्वतन ल्याउने छु।' आर्थिक विकासको पूर्वाधारका लागि सडक प्रमुख रहेकाले पहिलो प्राथमिकता पालिका, वार्ड, मुख्य सडक कालोपत्रे गर्नेमा दिने उनले बताए।"
माओवादी छाडेर एमाले उम्मेदवार बनेका रामचन्द्र भन्छन् नागरिकतामा 'पोलिटिक्स' भयो,"जनकपुरधाम : माओवादी राजनीतिबाट उदाएका रामचन्द्र मण्डल अहिले आसन्न प्रतिनिधि प्रदेशसभा निर्वाचनमा भाग लिएका छन्। उनी धनुषा निर्वाचन क्षेत्र नं १ (ख) बाट उनी एमालेजसपा गठबन्धनका उम्मेदवार छन्। अघिल्लो निर्वाचनमा माओवादी र एमालेको बाम गठबन्धनबाट निर्वाचित भएका मण्डल नेकपा फुट्दा माओवादी छाडेर एमाले राजेका थिए। एमालेबाट निर्वाचन लड्दै गर्दा उनले केके चुनौती देखेका छन्? अन्नपूर्णकर्मी गोविन्द महतोले मण्डलसँग गरेको गरेको कुराकानीको सम्पादित अंश: निर्वाचन प्रचारप्रसार कस्तो भइरहेको छ? अहिले निर्वाचन प्रचारप्रसारको कामलाई तीव्रता दिइरहेका छौं। चुनावी तयारीमा हाम्रो २० वटा वडाहरुमध्ये १९ वटा घरदैलो सकेका छौंर। बाँकी एकदुई दिनमै सकिन्छ। विभिन्न चोक, टोल र मतदाताको घरदैलोमै पुगेर व्यक्तिगत, पार्टी संगठनसंग भेटघाट पनि गर्छौं। समग्रमा २० वटै वडामा हाम्रो पोजिसन फस्ट छ। मतदातासँग मत माग्न जाँदा के एजेण्डा लिएर जानुहुन्छ? मत माग्ने दुई आधारहरु छन्। एउटा अघिल्लो निर्वाचनमा मलाई निर्वाचित गरेपछि अधुरा कामहरु कम्पलिट गर्नुछ भनेर। दोस्रो नयाँ कामहरु पनि गर्नुपर्ने छ। सबैभन्दा ठूलो हामी गरिब देशका हौं। एकैपटक विकास सम्भव हुँदैन भनेर सम्झाएका छौं। संसदमा पुगेपछि कानुन निर्माण गर्ने मुख्य अभिभारा हुन्छ। विकास निर्माण त साइडको पाटो हो। तर जनताका बीचमा जानुपर्ने भएकाले काम गर्न सकिएन भने जनताले असफल मान्छे, काम गर्न सक्नु हुन्न भन्छन्। मलाई के लाग्छ भने मन्त्रालय बजेट प्रणाली छ। त्यो प्रणालीबाट २५५० प्रतिशतभन्दा बढी कामै गर्न सकिँदैन। अरु पैसा फ्रिज भएर जान्छ। त्योचाहिँ परम्परागत शैलीलाई चेन्ज गर्न जरुरी छ। जनताबाट के प्रतिक्रिया पाउनुहुन्छ? मैले गरेको कामको लोकप्रियता यस्तो छ कि मानिसहरु चकित भएका छन्। एउटा प्रदेशसभाको मान्छेले यति धेरै काम कसरी गरे भन्ने छ। कामबाटै आम नागरिकले समर्पित, काबिल, इनर्जेटिक, ऊर्जा, काम गर्ने क्षमता छ जिताउनुपर्छ भन्ने मान्छेमा सद्भाव छ। सबैको एउटै बोली छ, रामचन्द्र मण्डल होनहार मान्छे हो, यसलाई जिताउनुपर्छ। म पनि ढुक्क भएको छैन। अहिले पनि संघर्षमै छु, काम गरिरहेको छु। तपाइँ सांसद चुनिएपछि तपाइँको क्षेत्रमा के विकास गर्नुभयो? मेरो दुई वर्षे कार्यकालमा कुनै वडा छैन, जहाँ करोडभन्दा कमको काम भएको छ। मैले मूल सडक ६७ वटा निर्धारण गरी सातै सडकमा ५ किमीसम्म कालोपत्रे गराएको छु। पूलहरु निर्माण भएका छन्। केही टेण्डर प्रणालीमा छ, केहीको काम हुँदैछ। केही बजेटहरु केन्द्रबाट, केही प्रदेशसभाबाट पनि ल्याएका छौं। सिचाईँको क्षेत्रमा १४ वटा डीप बोरिङ, साना ४ इन्चको बोरिङ र पावर ड्रिल बोरिङ २ सयको हाराहारीमा वितरण गरेका छौं। शिक्षाको क्षेत्रमा धारापानी स्कुल मोडेल बनेको छ। ३५३५ लाख बराबरको कम्प्युटर हाइस्कुलमा उपलब्ध गराएका छौं। मिथलेश्वर माविमा तीन, सुगानिकासमा दुई भवन बनाएका छौं। सेक्टर मार्गको कुरा गर्ने हो भने तीनवटा सेक्टर बाँध निर्माण भएको छ। जनताको बीचमा जादा नौं सयमा दादर नदी, हंसपुर कठपुल्लामा भिमा र सुगानिकालमा हमारी सेक्टर बाँध निर्माण गरेका छौं। सुगा निकाल र भुतहीमा बजार व्यवस्थापन, ढलान, बजार सेट निर्माण भएको छ। सडक पूर्वाधारको क्षेत्रमा तारापट्टीगेरुवाहीखरिहानीका नयाँ ट्रयाक्क खोलेका छौं। जसमा ६ वटा पुल टेण्डरमार्फत् काम हुँदैछ। पुरनदाहाभुतहीदेखि मालटोलको सडक, तारापट्टीपुष्पवलपुरसम्म ५ किमी सडक कालोपत्रे र ढलान भएको छ। पशुराम तलाउ देखि कजराजुगेश्वरपुर हुँदै इनर्वासम्म सडक ग्राभेलपिच, किसान सडक नामाकरण गरेर सुगानिकासदेखि किसानपुरसम्मको सडक बनाएर ग्रोभल, हंसपुरदेखि डाँडाटोलसम्म २५ करोडमा टेण्डर भएर सडक सञ्जाल सुरु भइसकेको छ। भिमान देखि महाजन गाछीधरमपुरसम्मको सडक बनेको छ। सडक ढलान भुतही, मिथिलेश्वर, बघचौडा, लौवाखोर, रमौल, लमनगरा, नौसयमा भएको छ। तर जनताको जनजीविकाको सबालमा केही भएन नि ? दलित, जनजातिको क्षेत्रमा सबैभन्दा ठूलो समस्या हो बेरोजगारी। रोजगार नपाएर विदेशिएका छन्। बाहिर गएका युवालाई कसरी रोजगार दिने? बहुर्राष्ट्रिय कम्पनीहरूबाट निर्मित उद्योगहरूलाई काउण्टर दिन नेपालजस्तो गरिब देशलाई गाह्रो छ। त्यसलाई म्यानेज गर्ने केन्द्र लेभलको पोलिसीको खाँचो छ। अघिल्लो निर्वाचनमा वाचा गरेका कामहरु पूरा गर्नुभयो त? मैले ल्याएका योजना पहिलो चरणमा कोशीदेखि बागमतीसम्म कृत्रिमा नहरनदी बनाउने मेरो एउटा सपना छ। प्रदेशको नमूना योजनाको रूपमा डेभलोप गर्न मोरल योजनाको रूपमा लागू गर्न लागिपरेको छु। अर्थात् प्रदेशको गौरवको योजनाको रूपमा साथीहरूलाई कन्भिन्स हुन सक्नुभइरहेको छैन। यो गौरवको योजनाबाट धेरै बेनिफिट छ। कृत्रिम नहर भएपछि पर्यटनको ठूलो आधार बन्छ। डयाम्ममा पानी रिजर्भ भएर चूरे हराभरा हुन्छ। पानी रिचार्ज भएर पानीको लेभल तलबाट माथि आउँछ। नदीहरू नहरको काम गर्छ। नदीको कटान बन्द हुन्छ, चौडाइ घटछ, त्यहाँबाट लाखौं बिघा जग्गा निस्केर आउँछ। जुन भूमिहीन किसानहरुलाई जग्गा दिएर खेतीपाती गराउन सकिन्छ। यो प्रदेशको गौरवको आयोजनालाई प्रदेश सरकारले निर्धारण गरेर दिओस्। त्यसमा प्रदेश र केन्द्रले पनि लगानी गरोस्। फिजिवलिटी स्टडी गरेर सम्भावना र भावी भविष्यको बारेमा अध्ययन गर्नुपर्छ। रामायण सर्किटसँग जोडिएको धनुषाधाम विकासको कस्तो योजना बनाउनुभएको छ? रामायण सर्किट नेपालभारत सरकारको संयुक्त आयोजना हो। यसमा जनकपुरधनुषाधाम, परशुराम तलाउ जोडिएको छ। रामयणकालीन धार्मिक सम्पत्ति, संस्कृति बनिसकेको छ। यसलाई अन्तर्राष्ट्रिय चिन्तन गरेर हामीले यो प्रोजेक्टलाई अगाडि बढाउनुपर्छ। माओवादी किन छोड्नुभयो? माओवादीमा मेरो विश्वास के थियो भने बल प्रयोगको सिद्धान्तबाट मात्र गरिब किसान, मजदुरको सत्ता आउन सकिन्छ। माओको विचार राजनीति भनेको बन्दुकको नालबाट सत्ता जन्मिन्छ भने नै हो। म टिचर भएको बेला टिचिङ पेसा छाडेर युद्धमा बलिदान दिन गए। गरिब किसान वर्गको मुक्तिका लागि बलिदान दिन गएँ। तर नेतृत्व वर्गले बल प्रयोगको सिद्धान्त, बल प्रयोगको नालबाट सत्ताको जन्म हुन्छ, त्यो विषयवस्तुहरु भत्काउने र चुनावी प्रतिस्पर्धामा आउने भयो। प्रतिस्पर्धी राजनीतिमा एमालेमाओवादीको गठबन्धनबाट म निर्वाचित पनि भएँ। पार्टी एकता भयो। त्यसमा पनि दुई अध्यक्षको मनमर्जी भयो। कांग्रेससँगको गठबन्धनमा पनि फलो गर्ने काममात्र भयो। ल ठीकै छ, ठूलो नेता भनेर मान्यो। यति धेरै हरिसकेपछि के लाग्यो भने लिडर्स मिनस नट फलोवर भन्छ क्या! लिडरले फलोवर निर्माण गर्ने हैन, लिडरले लिडर निर्माण गर्ने हो, नेता बनाउने हो। एमालेमा जाँदा पनि म फुटको पछि लागिन। टुट र फुटवाद, गुटवाद प्रतिक्रियावादीले अपनाउने हतियार हो। त्यसैले म त्यसको पछि लागिन मेरो सांसद पद गयो। म मेरो सैद्धान्तिक पक्षबाट एमालेमा छु। सिद्धान्त एक छिनमा बन्ने कुरा हैन। व्यवहारले बन्छ। केहीले भन्छ मैले माओवादी छोडे, वास्तविकमा मैले माओवादी छोडेको हो र? माओवादी त प्रचण्डले छोड्यो। एमालेका आएका तपाइँकै साथीहरु स्वतन्त्र उम्मदेवार बनेर चुनावमा कि होमिए नि? एडजस्टमेन्टको समस्या भएको हो। नयाँलाई एडजस्टमेन्ट हुन समस्या भएको हो। मसंगै एमाले आएका साथीहरूमा उत्ताउलोपना देखियो। महत्व दिएन भनेर असन्तुष्टि आयो, स्वभाविक पनि हो। पुरानालाई नयाँभन्दा बढी महत्व हुने, नयाँलाई कम महत्व हुने अनि प्रतिस्पर्धाको राजनीतिमा नयाँले पुरानाको भाग खोज्न आएजस्तो व्यवहारिक समस्याहरुको कारणले जटिलताहरु पैदा भएको हो। माओवादीमा फर्किने सम्भावना छ? माओवादी विचार राजनीति नयाँ ढंगले गयो भने सबै ब्रेकहरु भत्काउन सकिन्छ। पुरानै संसदीय व्यवस्था तथा प्रतिस्पर्धाको राजनीतिमा कम्युनिस्टको खोल ओढेर जुन साइनबोर्ड छ, त्यही बोर्डमा बुजुर्वा राजनीति गर्ने हो भने कुनै अर्थ छैन। माओवादी विचार राजनीतिमा नाम मात्रको ट्याग लगाएर काम छैन। तर नयाँ हिसाबले सम्पूर्ण ब्रेकरहरु भत्कियो र मानिसहरुले सम्भावना देख्यो भने चूनौती त हुन्छ तर चुनौतीहरूलाई छल्न म पछि पर्दिनँ। तर सम्भावनाहरु छ, तर सम्भावना नै नभएको ठाउँमा म जाने कुरा हुँदैन। मधेसमा एमालेप्रति धेरै असन्तुष्टि छ। विशेषत नागरिकताको सबालमा। नागरिकताको विषयमा धेरै पोलिटिक्स भयो। मैले बुझेको यो राजनीतिको विषय नै होइन। यो राष्ट्रिय समस्यालाई सबैले समाधान गर्नुतर्फ जानुपर्छ। भोट बैंक बनाउने हैन। अहिले राष्ट्रपतिलाई डिस्प्युट, बेइज्जती, बेकार बनाउने खेल भइरहेको छ। बुबाआमा नेपाली अनि छोराछोरी विदेशी हुन्छ? ओलीको पालामा नागरिकता दिने भनेर भन्यो तर सर्वोच्चमा मुद्दा हालेर रोक्न लगाउने अनि संविधानमा उल्लेख भएको बुबा र आमा कोही नेपाली नागरिक भए छोराछोरीले नागरिकता पाउँछ भन्ने अनि फेरि आमाको नामबाट नागरिकता लिनेले स्वघोषणा गर्नुपर्ने कि कसको छोरा हो भनेर। गलत ठहरेमा नागरिकता बदर हुने, कैद पनि हुने महिलामाथिको अपमान होइन? महिलाको भावनालाई बुझिदिनु परेन। अन्त्यमा के भन्न चाहनुहुन्छ? मेरा एजेण्डाहरू लागू गर्न भोट चाहिन्छ। भोट पाएपछि, चुनाव जितेपछि मात्र लागू गर्न सक्छौं।"
दार्चुलाको स्कुलमा आमसभा गरेपछि कांग्रेसमाओवादी उम्मेदवारलाई आयोगले सोध्यो स्पष्टीकरण,"काठमाडौं : निर्वाचन आयोगले दार्चुलाको गोकुलेश्वर उच्च माध्यमिक विद्यालयमा आमसभा गरेकामा आयोगबाट विभिन्न उम्मेदवारलाई स्पष्टीकरण सोधिएको छ। आयोगका प्रवक्ता शालिग्राम शर्मा पौडेलका अनुसार दार्चुलाका निर्वाचन अधिकृतलाई यस घटनाबारे आवश्यक कारबाही गर्नुका साथै प्रमुख जिल्ला अधिकारीलाई चार दिनभित्र यस घटनाको प्रतिवेदन पेश गर्न निर्देशन दिइएको जानकारी दिए। दार्चुला जिल्लाको शैल्यशिखर नगरपालिका वडा नं ९ स्थित गोकुलेश्वर उच्च माध्यमिक विद्यालय गोकुलेश्वरमा नेपाली कांग्रेस र नेपाल कम्युनिष्ट पार्टी (माओवादी केन्द्र)समेतको दलको आयोजनामा गरिएको थियो। आयोगले निर्वाचन प्रचारप्रसारका लागि चुनावीसभा आयोजना गरिएको विषयमा निर्वाचन आयोगले विद्यालयका प्रधानाध्यापक जनञ्जय जोशी, त्यस क्षेत्रमा नेपाली कांग्रेसबाट प्रतिनिधिसभा सदस्यका लागि उम्मेदवार तथा उद्योग, वाणिज्य तथा आपूर्तिमन्त्री दिलेन्द्रप्रसाद बडू, प्रदेश सभाअन्तर्गत दार्चुला१ (१)मा कांग्रेसका उम्मेदवार विक्रमसिंह धामी र प्रदेशसभा१ (२) मा नेपाल कम्युनिष्ट पार्टी (माओवादी केन्द्र)का उम्मेदवार तथा सुदूरपश्चिम प्रदेशका उद्योग, पर्यटन, वन तथा वातावरणमन्त्री मानबहादुर धामीलाई स्पष्टीकरण सोधेको छ। निर्वाचन आचारसंहिता, २०७९ को दफा ४ सबैले पालना गर्नुपर्ने आचरणअन्तर्गत खण्ड (ग) मा कुनै सरकारी वा अर्धसरकारी निकाय वा सार्वजनिक संस्था वा विश्वविद्यालय वा विद्यालय वा महाविद्यालयको क्षेत्र प्रयोग गरी निर्वाचनसम्बन्धी भेला वा प्रचारप्रसार गर्न वा गराउन नहुने व्यवस्था छ। दफाको खण्ड (क) मा सरकारी वा अर्धसरकारी निकाय वा सार्वजनिक संस्थाले त्यस्तो निकाय वा संस्थाको वा अन्तर्गतको कुनै परियोजनाको स्रोत, साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन नहुने व्यवस्था छ। उक्त व्यवस्थाविपरीत कार्य गरेकोप्रति आयोगले स्पष्टीकरण सोधेको हो।"
झापामा अपाङ्गता तथा दृष्टिविहीन भएका व्यक्तिले गरे नमुना मतदान,"झापा : झापामा अपाङ्गता तथा दृष्टिविहीन भएका व्यक्तिहरूले नमुना मतदान गरेका छन्। नेत्रहीन युवा संघ नेपाल झापा शाखाले आसन्न प्रतिनिधिसभा तथा प्रदेशसभा निर्वाचनमा कसरी मतदान गर्ने र बढ्दो बदर मत कम गर्ने उद्देश्यले भद्रपुर२ पृथ्वीनगरस्थित सगरमाथा माविमा नमुना मतदान गराएका हुन्। नमुना मतदानमा अपाङ्गता, दृष्टिविहीन, अशक्त वृद्धवृद्धा गरी ६० जना जनाले मतदान गरेका थिए। त्यसमध्ये चार मत बदर भएको जनाइएको छ। संघले नमुना मतदान गराउनु अघि अपाङ्गता तथा दृष्टिविहीन भएका व्यक्तिहरूलाई मतदाता शिक्षा समेत दिएको नेत्रहीन युवा संघ नेपाल झापाका अध्यक्ष दिलकुमार राजवंशीले जानकारी दिए। संघले जिल्लाको दुधे र बिर्तामोडमा पनि अपाङ्गता तथा दृष्टिविहीन भएका व्यक्तिहरूलाई नमुना मतदान गराइसकेको उनले बताए। भद्रपुर नगरपालिकाकी उपप्रमुख राधा कार्कीको प्रमुख आतिथ्यमा भएको कार्यक्रममा भद्रपुर १ नम्बर वडाध्यक्ष रामकुमार अधिकारी, २ नम्बर वडाध्यक्ष राम कँडेल, झापा नेत्रहीन संघका अध्यक्ष द्रोणाचार्य निरौला, नगर अपाङ्गता समन्वय समितिका अध्यक्ष ऋषि चापागाईँ लगायतले मन्तव्य राखेका थिए। स्वागत मन्तव्य संघका सचिव होमनाथ राजवंशीले राखेको कार्यक्रमको सञ्चालन संघका कर्मचारी मुना भट्टराईले गरेकी थिइन्।"
अख्तियारले न्यायालयलाई दबाब दियो : नेपाल बार,"काठमाडौं : नेपाल बार एसोसिएसनले आफू अनुकूल फैसला गराउनका लागि अख्तियार दुरुपयोग अनुसन्धान आयोगले न्यायालयलाई दबाब दिएको आरोप लगाएको छ। बिहीबार काठमाडौंमा पत्रकार सम्मेलन गर्दै बारले विशेष अदालतबाट हुने न्याय निरुपणका विषयमा अख्तियारले दिएको अभिव्यक्ति आफू अनुकूल फैसला गराउनका लागि दवाव भएको आरोप लगाएको हो। केही दिनअघि अख्तियारले पत्रकार सम्मेलन गरी विशेष अदालतमा भएका फैसलामा चित्त बुझाउन सक्ने अवस्था नरहेकाले सर्वोच्चमा पुनरावदेन दिएको जानकारी गराएको थियो। आफ्नो क्षेत्राधिकारको समेत ख्याल नगरी अदालतमा न्यायिक विचलन, कानुनको गलत व्याख्या तथा असक्षमता भएको भन्ने अर्थ र भावमा आरोप लगाई न्यायिक स्वतन्त्रतामा आघात पुर्याउने कार्य गरेको निष्कर्ष रहेको बारको भनाइ छ। अदालतको फैसला चित्त नबुझे सर्वोच्चमा पुनरावदेन दिन सकिने भएपनि संवैधानिक निकायले आफ्नो मुद्दा असफल भएकै आधारमा सिंगो न्यायपालिकामाथि प्रश्न उठाउनु गम्भीर विषय भएको विशेष अदालत बार एसोसिएसनका अध्यक्ष चुढामणि शर्मा पौडेलले बताए। अख्तियारले अदालतप्रति दवाव गर्ने काम न्यायपालिकाप्रति हस्तक्षेप नै भएको उनको भनाइ छ। सर्वोच्च अदालत बार एसोसिएसनका अध्यक्ष पूर्णमान शाक्यले अख्तियारजस्तो जिम्मेवार संवैधानिक निकायले न्यायलयप्रति प्रश्न उठाउनु उचित नभएको बताए। बारले भ्रष्टाचार नियन्त्रणमा सबैको एक मत रहे पनि संवैधानिक निकायले न्यायपालिकाको निष्पक्षता र सक्षमतामा नै शंका उब्जन सक्ने भाषा र शैलीमा प्रस्तुत हुन नहुने ठहर गरेको छ। राज्यका जिम्मेवार निकाय तथा पदाधिकारीहरूले विधिको शासनको अक्षरशः पालना गर्न र अदालतको स्वतन्त्रतामा आँच पुग्ने गरी अभिव्यक्तिहरू बारले ध्यानाकर्षण पनि गराएको छ।"
सीमित दलले देशलाई बन्धक बनाए : राजेन्द्र लिङ्देन,"हेटौंडा : राष्ट्रिय प्रजातन्त्र पार्टी (राप्रपा) का केन्द्रीय अध्यक्ष राजेन्द्र लिङ्देनले सीमित दल र नेताले देशलाई बन्धक बनाएको बताएका छन्। मकवानपुरको बकैया४ जुरेलीमा आयोजित चुनावी सभालाई बिहीबार सम्बोधन गर्दै उनले ३ दशकदेखि सीमित दल र नेताले मुलुकलाई चक्रब्यूहमा फँसाएको भन्दै देश बचाउने अभिभारा अब जनताको काँधमा आएको बताए। 'सबै दल एकातिर छन्। राप्रपा अर्को तिर छ, त्यसकारण मुलुकलाई दलदलबाट निकाल्ने हो भने राम्रा उम्मेदवारलाई चुनौँ। छोरी दिँदा जसरी सोच विचार गरेर दिन्छौँ, भोट दिँदा पनि त्यसै गरौँ,' उनले भने। प्रतिनिधिसभामा ५ वर्ष एक्लै भएपनि राष्ट्रियता र जनताको हितका लागि वकालत गरेको बताउँदै निर्वाचनपश्चात जनताले पत्याए सरकारमा पुगेर ओरालो लागेको अर्थतन्त्र सुधार गर्ने, औद्योगिक क्षेत्रको विकास गर्ने, रोजगारी सिर्जना गर्ने उनले बताए। 'राप्रपा जनजातिप्रति अनुदार छ भनेर भ्रम फैलाइएको छ, तर राप्रपाको अध्यक्ष जनजाति कै छोरा हो, आज अध्यक्ष भएँ, जनताले पत्याए प्रधानमन्त्री भएर मुलुकलाई समृद्ध बनाउनेछु,' उनले भने। राप्रपा मकवानपुरका अध्यक्ष शिवराम थापाको अध्यक्षतामा भएको कार्यक्रममा प्रतिनिधिसभा क्षेत्र नम्बर१ का उम्मेदवार दिपकबहादुर सिंह, १(क) का उम्मेदवार सागर थापा, १(ख) का उम्मेदवार गुन्जन बहादुर न्यौपाने, समानुपातिकबाट प्रदेशसभा सदस्यका उम्मेदवारहरु क्रमश इन्दिरा न्यौपाने, दिपक खनाल, रामहरी न्यौपाने, रामबहादुर थोकर र प्रतिनिधिसभा २(ख) का उम्मेदवार बद्री खड्कालगायतले मन्तव्य राखेका थिए।"
"काठमाडौं१० मा सत्ता गठबन्धन दलबीचमै प्रतिस्पर्धा, कांग्रेसलाई रोक्ने एमालेको दाउँ","काठमाडौं : सत्ता गठबन्धनमा रहेका सबै दल एकै ठाउँमा हुन नसकेका केही निर्वाचन क्षेत्रमध्ये काठमाडौं१० पनि एक हो। २०६४ को निर्वाचनमा माओवादी अध्यक्ष पुष्पकमल दाहाल 'प्रचण्ड'ले जितेको क्षेत्र हो यो। यो निर्वाचन क्षेत्रमा कांग्रेसको बलियो उपस्थिति छ। सत्ता गठबन्धनबीच यस क्षेत्रमा तालमेल हुन सकेन। प्रदेशसभा निर्वाचन क्षेत्रमध्ये माओवादी र एकीकृत समाजवादीले एकएक वटा लिने सहमति कार्यान्वयन नभए पनि कांग्रेस र माओवादीबीच मित्रवत् प्रतिस्पर्धा हुन लागेको हो। यस निर्वाचन क्षेत्रमा मुख्य प्रतिस्पर्धीका रूपमा नेपाली कांग्रेस, एमाले र माओवादी केन्द्र रहेका छन्। कांग्रेसका राजेन्द्रकुमार केसी र माओवादी केन्द्रका अन्जना बिसंखेबीच मीत्रवत् प्रतिस्पर्धा हुँदैछ। केसी र बिसंखेसहित एमालेका हिमेश केसी, राप्रपाका बलराम थापालगायतबीच प्रतिस्पर्धा हुने देखिन्छ। विशंखे चन्द्रागिरीकी स्थानीय हुन्। कांग्रेसका राजेन्द्र केसी र एमालेका हिमेश केसी भने कीर्तिपुर नगरपालिका चोभारका हुन्। यो निर्वाचन क्षेत्रमा १८ जनाको उम्मेदवारी परेको छ। जसमध्ये ३ जना स्वतन्त्र उम्मेदवार छन्। २०७४ सालको निर्वाचनमा ७१ हजार २०१ मतदाता रहेकोमा २०७९ मा ७६ हजार ९०६ मतदाता रहेका छन्। योपटक गत निर्वाचनको तुलनामा ५ हजार ७०५ मतदाता थपिएका छन्। एमाले, जसपा, राप्रपाबीच तालमेल भएको भनिए पनि यो निर्वाचन क्षेत्रमा तिनै दलले छुट्टाछुट्टै उम्मेदवारी दिएका छन्। २०७४ सालको निर्वाचनमा कांग्रेसका केसी २४ हजार १९० मत ल्याइ विजयी भएका थिए। उनका निकट्तम प्रतिस्पर्धी माओवादी केन्द्रका हितमान शाक्यले २१ हजार ९०७ मत ल्याएका थिए। तेस्रो विवेकशील साझा पार्टीका प्रदीप ढकाललले २००३ मत पाएका थिए। केसीको जन्म २०१५ सालको असार २८ गते काठमाडौंको कीर्तिपुर नगरपालिकामा भएको हो। राजेन्द्रले अर्थशास्त्रमा स्नातकोत्तर गरेका छन्। २०४६ सालको जनआन्दोलनपछि राजनीतिमा सक्रिय केसी २०४९ सालमा तत्कालीन चोभार गाविसको अध्यक्षमा निर्वाचित भएका थिए। २०५४ सालमा केसी जिल्ला विकास समिति काठमाडौंको सदस्य बनेका थिए। २०५४ सालकै स्थानीय चुनावमा नगर समितिको सभासद्मा विजयी भएका थिए। २०५१ र २०५६ सालमा पार्टीको क्षेत्रीय सभापति भइसकेका छन्। केसीलाई कांग्रेसले चौथोपटक उम्मेदवार बनाएको छ। २०७९ बैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ। कांग्रेसले २४ हजार ३३२ मत ल्याएको थियो भने दोस्रो दल एमालेले १८ हजार ६०२ मत प्राप्त गरेको थियो। ०६४ सालमा संविधानसभाको निर्वाचनमा माओवादी केन्द्रका अध्यक्ष प्रचण्डसँग पराजित केसीले ०७० सालको दोस्रो संविधानसभा निर्वाचनमा प्रचण्डलाई नै हराइदिएका थिए। त्यतिबेला प्रचण्ड यो निर्वाचन क्षेत्रमा तेस्रो भएका थिए। माओवादी केन्द्रका विशंखे २०३१ असार २८ गते काठमाडौंको चन्द्रागिरी नगरपालिका१० सतुङगलमा जन्मिएकी थिइन्। स्नातक तह अध्ययन गरेकी विशंखेले ३ वर्ष शिक्षण पेसाको अनुभव पनि सँगालेकी छन्। २०४५ सालमा नेकपा माले निकट अखिल नेपाल महिला संघबाट राजनीतिक जीवन सुरु गरेकी विशंखे २०४७ नेपाल क्रान्तिकारी विद्यार्थी संघको सदस्य, २०४८ अनेरास्ववियु पद्मकन्या कलेज उपाध्यक्ष ,२०४८ मा अखिल नेपाल महिला संघ जिल्ला सदस्य, २०५० मा अखिल नेपाल महिला संघ केन्द्रीय सदस्य हुँदै २०५२ सालमा नेकपा (एकता केन्द्र)को सदस्यता पाएकी थिइन्। बिसंखे २०७४ सालको प्रतिनिधिसभा निर्वाचनबाट समानुपातिक सांसद बनिन्। महिला अधिकार, शशक्तीकरणका सबालमा बुलन्द आवाज उठाउने बिसंखेले संसदको शिक्षा तथा स्वास्थ्य समितिमा रहेर काम गरिन्। एमालेका तर्फबाट काठमाडौं जिल्ला कमिटी सदस्य हिमेश केसीको उम्मेदवारी परेको छ। नेता केसी एमालेको जनवर्गीय संगठन युवा संघको काठमाडौं इन्चार्जसमेत हुन्। २०५८ सालदेखि नेता केसी एमालेको राजनीतिमा सक्रिय छन्। यस्तो छ तथ्यांक यो निर्वाचन क्षेत्रमा चन्द्रागिरी नगरपालिकाको २,३,४,५,६,७,८,९,१० र ११ नम्बर वडा पर्छन्। त्यस्तै कीर्तिपुर र दक्षिणकालीका सबै वडा यही निर्वाचन क्षेत्रमा पर्छन्। गत वैशाखमा सम्पन्न स्थानीय तहको निर्वाचनमा वडाध्यक्षले प्राप्त गरेको मत नियाल्दा कांग्रेस पहिलो पार्टी हो। कांग्रेसले चन्द्रागिरीको ३, ४, ७,८,९, कीर्तीपुर नगरपालिकाको १,२,३,५,६,७,८,९ र १० नम्बर वडा, दक्षिणकालीको २,४,५,६,८ र ९ वडा जितेको थियो। कीर्तिपुर नगरपालिका ४ नम्बर वडा भने स्वतन्त्र उम्मेदवारले जितेका थिए। एमालेले चन्द्रागिरी नगरपालिकाको ६, १० दक्षिणकाली नगरपालिकाको १, ३ र ७ नम्वर वडा जितेको थियो। चन्द्रागिरी नगरपालिकाको मेयरमा कांग्रेस र उपमेयरमा एमाले विजयी भएको थियो। त्यस्तै कीर्तिपुर र दक्षिणकालीको मेयर, उपमेयरमा कांग्रेस विजयी भएको थियो। २०७९ बैशाखमा भएको स्थानीय तह निर्वाचनमा वडाध्यक्षले पाएको मत परिणामलाई नियाल्दा यो निर्वाचन क्षेत्रको पहिलो दल कांग्रेस देखिन्छ। कांग्रेसले २४ हजार ३३२ मत ल्याएको थियो भने दोस्रो दल एमालेले १८ हजार ६०२ मत प्राप्त गरेको थियो। त्यस्तै माओवादी केन्द्रले तीन हजार आठ सय ९२ मत ल्याएको थियो। नेकपा एकीकृत समाजवादीले एक हजार तीन सय ४२ मत प्राप्त गरेको थियो। यो निर्वाचन क्षेत्रमा राप्रपा र नेमकिपा निकै कमजोर देखिन्छन्। ०७४ सालमा समानुपातिकतर्फ माओवादी केन्द्रले ७ हजार ७६६ मत प्राप्त गरेको थियो।"
चलचित्र विकास बोर्डका अध्यक्ष भुवन केसीलाई तीन प्रश्नको जवाफ माग,"काठमाडौं : चलचित्र विकास बोर्डका अध्यक्ष भुवन केसीलाई प्रतिनिधिसभाका लागि नेपाली कांग्रेसका उम्मेदवार विनोद चौधरीको प्रचारप्रसारमा सहभागी भएको भन्दै निर्वाचन आयोगले स्पष्टीकरण सोधेको छ। नवलपरासी क्षेत्र नं १ मा प्रतिनिधिसभा सदस्यका उम्मेदवार विनोद चौधरीको निर्वाचन प्रचारप्रसारमा तपाईं सहभागी भएको बारे प्रकाशित समाचारप्रति आयोगको ध्यानाकर्षण भई यो पत्र लेख्ने कार्य भएको आयोगले जनाएको छ। कानूनी व्यवस्था रहेको सम्बन्धमा कुनै दलका उम्मेदवारको निर्वाचन प्रचारप्रसारमा सहभागी हुने कार्य निर्वाचन आचारसंहिता, २०७९ को प्रतिकूल हुने भएकले उनलाई स्पष्टीकरण पेस गर्नु आयोगले पत्र लेखेको हो। निर्वाचन आचारसंहिता, २०७९ को दफा ७, नेपाल सरकार, प्रदेश सरकार र स्थानीय तह अन्तर्गतका निकाय, अर्धसरकारी तथा सार्वजनिक संस्था र सोमा कार्यरत कर्मचारीले पालना गर्नुपर्ने आचरण अन्तर्गत खण्ड (क) मा 'कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने' र ऐ दफाको खण्ड (ख) मा 'राजनीतिक दल वा उम्मेदवारले आयोजना गरेको बैठक, सभा, कार्यशाला गोष्ठी, सम्मेलन, अन्तरक्रिया जस्ता कार्यक्रममा भाग लिन नहुने' व्यवस्था छ। (क) तपाई चलचित्र विकास बोर्डको अध्यक्ष रहेको व्यक्तिले राजनीतिक दलका उम्मेदवारको प्रचारप्रसार गर्नुभएको होइन भन्ने आधार प्रमाण के छ? (ख) तपाईं राजनीतिक दलका उम्मेदवारको प्रचारप्रसारमा सहभागी हुनु भएको कार्य निर्वाचन आचारसंहिता, २०७९ को दफा ७ को खण्ड (क) र (ख) को विपरीत देखिएकोले तपाईंलाई निर्वाचन आयोग ऐन, २०७३ को दफा २३ को उपदफा (३) बमोजिम कारवाही किन हुनु नपर्ने हो? (ग) तपाईं सरकारी पदमा बहाल रहेको व्यक्तिले जानाजान रुपमा निर्वाचनमा उम्मेदवार रहेको व्यक्तिको प्रचारप्रसार गर्नुभएको ठहर भएमा तपाईंलाई निर्वाचन आयोग ऐन, २०७३ को दफा ४४ बमोजिम विभागीय कारवाही समेत हुनसक्ने भएकोले तपाईं उपर उक्त कारवाही किन हुनु नपर्ने हो?"
मतदान केन्द्रलाई समावेशी र अपाङ्गतामैत्री बनाउन आयोगको निर्देशन,"काठमाडौं : निर्वाचन आयोगले आगामी मङ्सिर ४ गते हुने निर्वाचनमा मतदान केन्द्रलाई समावेशी तथा अपाङ्गमैत्री बनाउन निर्देशन दिएको छ। आयोगले बिहीबार एक निर्देशिका जारी गर्दै मुख्य निर्वाचन अधिकृत, निर्वाचन अधिकृत, मतदान अधिकृत तथा निर्वाचनमा खटिने सबै कर्मचारीलाई निर्देशन दिएको हो। आयोगले जारी गरेको 'निर्वाचन व्यवस्थापनमा लैङ्गिक तथा समावेशी नीति २०७७ र प्रतिनिधिसभा तथा प्रदेशसभा सदस्य निर्वाचन (मतदान) निर्देशिका २०७९ मा लैङ्गिक तथा समावेशी सिद्धान्तको कार्यान्वयनमा जोड दिएको हो। साथै, गर्भवती, अशक्त, ज्येष्ठ नागरिक, बिरामी, किरियापुत्री, सुत्केरी मतदाताका लागि विश्राम गर्ने ठाउँको व्यवस्था समेत गर्न आयोगले निर्देशन दिएको छ। 'गर्भवती, सुत्केरी, अशक्त, ज्येष्ठ नागरिक, बिरामी, किरियापुत्री, आफ्नो काखे बालबालिका साथमा भएकी महिला, अपाङ्गता भएका व्यक्ति तथा अन्य (लैङ्गिक तथा यौनिक अल्पसङ्ख्यक) मतदातालाई मतदानमा प्राथमिकता दिनुपर्ने छ', निर्देशिकामा भनिएको छ। आफ्नो मत सङ्केत गर्न नसक्ने मतदाताका साथमा आएको एकाघरको परिवारको सदस्यलाई मतदान कक्षमा लैजाने अनुमति मागेमा उक्त व्यक्ति मतदान गर्न असमर्थ व्यक्ति हो वा होइन यकिन गरी मतदान कक्षमा प्रवेश गर्ने अनुमति मतदान अधिकृतले अनुमति दिनसक्ने निर्देशिकामा उल्लेख छ। आयोगका सहायक प्रवक्ता कमल भट्टराईका अनुसार निर्वाचन सूचना व्यवस्थापन प्रणालीलाई लैङ्गिकमैत्री तथा समावेशी हुने गरी प्रभावकारी बनाउन समेत निर्देशन दिइएको छ। उनले गम्भीर प्रकृतिका अशक्त, दीर्घ रोगी, ज्येष्ठ नागरिक मतदातालाई सवारी साधनको प्रयोग गरी मतदान केन्द्रसम्म पुर्याउन र फर्किनका लागि आवश्यक समन्वय तथा सहजीकरण गर्न समेत निर्देशन दिइएको जानकारी दिए।"
मोरङ३ कमा कांग्रेसले दर्ता गरायो मनोनयन,"विराटनगर : मोरङको निर्वाचन क्षेत्र नम्बर ३ कको प्रदेशसभा सदस्य पदका लागि नेपाली कांग्रेसले बिहीबार मनोयन पत्र दर्ता गराएको छ। पार्टीका तर्फबाट टिकट पाएका मानबहादुर लिम्बूले मनोनयन दर्ता गराएको कांग्रेस मोरङका सचिव मोदराज घिमिरेले बताए। उक्त क्षेत्रका उम्मेदवार शेखरचन्द्र थापाको निधन भएपछि उनको ठाउँमा कांग्रेसले लिम्बूलाई उम्मेदवार बनाएको हो। बेलबारी नगरपालिका८ का बासिन्दा रहेका लिम्बू कांग्रेसको महासमिति सदस्य र तरुण दल मोरङका पूर्वसभापति हुन्। उनले नेता, कार्यकर्ता र समर्थकसहित मनोनयनस्थलमा पुगेर उम्मेदवारी दर्ता गराएका हुन्। निधन भएका उम्मेदवारको ठाउँमा नयाँ उम्मेदवार तय गरेर मनोनयन दर्ता गराउन निर्वाचन आयोगले कांग्रेसलाई बिहीबार दिउँसो १ बजेसम्मको समय दिएको थियो। निर्वाचन अधिकृत रामहरि शर्मा काफ्लेका अनुसार मनोनयन दर्ता गराएका उम्मेदवारविरुद्ध दाबी विरोधलगायत प्रक्रिया पूरा गरेर शुक्रबार उम्मेदवारको अन्तिम नामावली प्रकाशन हुनेछ। त्यसपछि उम्मेदवारले चुनाव प्रचारप्रसार गर्न पाउने काफ्लेले बताए। उक्त क्षेत्रबाट यसअघि मनोनयन दर्ता गराएका थापा प्रदेश १ का वन, वातावरण तथा भूसंरक्षण मन्त्रीसमेत थिए। डेंगु र निमोनियाको समस्या देखिएका उनको बुधबार बिहान विराटनगरको नोबेल शिक्षण अस्पतालमा निधन भएको हो। मोरङको ३ कमा एमालेका दिलिपकुमार राई (किशोर)सहित ७ जना उम्मेदवार प्रदेशसभा सदस्य पदका लागि चुनावी प्रतिस्पर्धामा छन्।"
निर्वाचनको पूर्वसन्ध्यामा किन आउँदैछन् चिनियाँ मन्त्री?,"काठमाडौं : चीनको सँस्कृति तथा पर्यटन उपमन्त्री ली छ्युन भोलि (शुक्रबार) नेपाल आउने भएका छन्। भूकम्पपछि चीनको सहयोगमा पुनःनिर्माण भएका सम्पदाहरूको अवलाेकन गर्न उनी नेपाल आउन लागेका हुन्। पर्यटनमन्त्री जीवनराम श्रेष्ठका स्वकीय सचिव भीमसेन राजबहाकले चिनियाँ मन्त्रीको नेपाल भ्रमणबारे पुष्टि गरे। 'भोलि उहाँ (ली छ्युन) नेपाल आउन लाग्नुभएको हो। उहाँले चिनियाँ लगानीमा बनेका सम्पदाहरूको अवलोकन गर्नुहुनेछ। उहाँलाई पर्यटनमन्त्रीले स्वागत गर्ने कार्यक्रमसमेत रहेको छ,' उनले अन्नपूर्णसँग भने। निर्वाचनको पूर्वसन्ध्यामा चिनियाँ मन्त्रीको भ्रमणलाई अर्थपूर्ण रूपमा लिइएको छ। यद्यपि उनको भ्रमणलाई राजनीतिक हिसाबले हेर्न नहुने परराष्ट्र स्रोतले जानकारी दियो। 'उहाँ चिनियाँ सहयोगमा बनेका सम्पदाहरु अवलोकन गर्न आउन लाग्नुभएको हो। उहाँको भ्रमणलाई राजनीतिकरूपले नहेरौं,' स्रोतले भन्यो। नेपाल भ्रमणका क्रममा चिनियाँ मन्त्री छ्युनले वसन्तपुरस्थित हनुमानढोकाको ९ तल्ले दरबार अवलोकन गर्ने कार्यक्रम छ। त्यहाँ पर्यटनमन्त्री जीवनराम श्रेष्ठले स्वागत गर्ने कार्यक्रम छ। त्यस्तै मन्त्री छ्युन पशुपतिनाथ मन्दिर, पाटनस्थित कृष्ण मन्दिर, भक्तपुर दरवार स्क्वायरको भ्रमण गर्ने कार्यतालिका रहेको परराष्ट्र स्रोतले जानकारी दियो।"
"भूमि आयोगलाई गठबन्धनले बेकामे बनायो, एमालेको सरकारले अगाडि बढाउँछ : पोखरेल","काठमाडौं : नेकपा एमालेका वरिष्ठ उपाध्यक्ष ईश्वर पोखरेलले गठबन्धनले भूमि आयोगलाई बेकामे बनाएर थन्क्याएको बताएका छन्। विभिन्न दलबाट एमाले प्रवेश गरेका नेता कार्यकर्तालाई सम्बोधन गर्दै पोखरेलले सुकुम्बासी समस्या समाधान गर्न एमाले सरकारले नै भूमि आयोग बनाएको तर गठबन्धनले बेकामे बनाएर थन्क्याएको बताएका हुन्। उनले अब एमालेको सरकार बनेपछि भूमि आयोगको काम अघि बढाउने प्रतिबद्धता जनाए। काठमाडौं क्षेत्र नम्बर ५ का उम्मेदवार पोखरेलले आर्थिक विकास र समृद्धि तथा सुशासनका लागि एमालेले चुनाव जित्नुपर्ने स्पष्ट पारे। पोखरेलले एमाले अध्यक्ष केपी ओली प्रधानमन्त्री हुँदा सातै वटा प्रदेशमा औद्योगिक क्षेत्र स्थापना गर्ने निर्णय भएको स्मरण गराए। पोखरेलले पूर्वपश्चिम राजमार्गलाई विस्तार गरेर तराईमधेशका २० वटा जिल्लाका सदरमुकाममा सडक सञ्जाल पुर्याउने निर्णय गरेको बताए। दैलेखमा ग्यास खानी उत्खनन्का लागि चिनियाँ विशेषज्ञ ल्याएर अध्ययन सुरु गरेको, नवलपरासीमा फलाम उत्पादनको काम सुरु भएको पनि पोखरेलको भनाई छ। एकै दिनमा १४ सय रणनीतिक महत्वका सडक शिलान्यास भयो। एकैदिनमा ३९६ वटा अस्पताल निर्माणको काम सुरु भयो। उनले भने,यो एमालेका नेता ओलीले गरेको हो। उहाँसँग देश बनाउने सपना छ। युवाहरु उत्पादनमुखी काममा लाग्नुपर्ने बताउँदै पोखरेलले रोजगारीका लागि उद्योगधन्दा खोल्नुपर्ने धारणा राखे। अहिले गठबन्धन सरकारले केही काम गर्न नसकेको पोखरेलको आरोप छ। ओली प्रधानमन्त्री हुँदा भारतले अतिक्रमण गरेको भूमि फिर्ता ल्याउने प्रक्रिया सुरु भएको उल्लेख गर्दै उनले त्यसबेला सिङ्गो मुलुकलाई एकढिक्का बनाउने काम भएको बताए। तर अहिलेका प्रधानमन्त्री शेरबहादुर देउवाले चुच्चे नक्सा मेटाएर बुच्चे नक्सा बनाएको भन्दै निन्दा र भत्र्सना गरे। गठबन्धनका नेताहरुले चुच्चे नक्सा मेटाउन खोजेर देशद्रोही काम गरेको पोखरेलको आरोप छ। पोखरेलले भने,हामीले भनेका छौँ, यो चुच्चे नक्सा बनाउनुको अर्थ के हो भने, हाम्रो जमिन खोसियो, अतिक्रमण भयो, छिमेकीले हेप्यो। अब छिमेकीले अतिक्रमण गरेका भूमि फिर्ता लिनुपर्छ भनेर एमालेले भन्यो। पोखरेलले नागरिकता सम्बन्धमा विचार नपुर्याउने हो भने देश सिक्किम बन्न सक्ने बताए। उत्तरतिर चीन र दक्षिणतिर भारतले घेरेको छ। ति देशबाट दैनिक नेपाल आउने मान्छेलाई नागरिकता वितरण गर्न थालियो भने यो देश सिक्किम बन्छ। त्यसैले नागरिकता वितरणको कुरालाई ख्यालठट्टा गर्नु हुँदैन पोरखेलले भने। एमालेले छिमेकीसँग झगडा नगर्ने तर देशको स्वाधिनता र स्वतन्त्रता अलिकति पनि कमजोर हुन नदिने अडान रहेको स्पष्ट पारे। देश बचाउनका लागि आगामी निर्वाचनमा सूर्य चिन्हमा मतदान गर्नुपर्ने बताए। काठमाडौं निर्वाचन क्षेत्र नम्बर ५ का विभिन्न दलका नेता तथा कार्यकर्ता आज नेकपा एमालेका प्रवेश गरेका हुन्। उनीहरुलाई एमालेका वरिष्ठ उपाध्यक्ष तथा काठमाडौं क्षेत्र नम्बर ५ का उम्मेदवार पोखरेल र ५ (१) का प्रदेशसभा सदस्यका उम्मेदवार नारायण सिलवालले टिका लगाएर प्रवेश गराएका हुन्। प्रदेशसभा सदस्यका उम्मेदवार सिलवालले मुलुकको अग्रगतिका लागि एमाले सधैँ अग्रसर रहेको बताए। २०७४ सालको निर्वाचनमा आफू निर्वाचित भएपछि विकास निर्माण र सम्पदा संरक्षणका क्षेत्रमा उल्लेख्य काम गरेको सिलवालले स्मरण गराए। आगामी निर्वाचनमा एमालेले अध्यक्ष केपी ओलीलाई प्रधानमन्त्री बनाउने अभियानमा अघि बढेको सिलवालको भनाई छ। सूर्य चिन्हमा मतदान गरेर एमालेलाई विजयी गराउने अभियानमा लाग्न सिलवालले आग्रह गरेका छन्।"
"हेभिवेट शंकर पोखरेल ढुक्क, रेखालाई कांग्रेसको भर","काठमाडौं : दाङको निर्वाचन क्षेत्र२ मा नेकपा एमालेका महासचिव शंकर पोखरेल र नेकपा माओवादीका केन्द्रकी रेखा शर्माबीच कडा प्रतिस्पर्धा हुने देखिएको छ। ५९ वर्षीय पोखरेल र ५३ वर्षीया शर्मामध्ये कसले बाजी मार्ला? यो प्रश्नको उत्तर पाउन मंसिर ४ कुर्नुको विकल्प छैन। यो निर्वाचन क्षेत्रमा १५ जनाको उम्मेदवारी परेको छ। १५ जनामध्ये मौलिक जरोकिलो पार्टीका रामचन्द्र खड्काले उम्मेदवारी फपर्ता गर्दै एमालेका पोखरेललाई समर्थन गर्ने बताएका छन्। यमलाल जीसी, भुपनाथ अर्जेल र कृष्णबहादुर डांगीले स्वतन्त्र उम्मेदवारी दिएका हुन्। २०७४ सालको निर्वाचनमा १ लाख ८ हजार आठ सय ७० मतदाता थिए। अहिले १ लाख ३३ हजार ७४८ मतदाता रहेका छन्। यसपटक गत निर्वाचनको तुलनामा २४ हजार ८७८ मतदाता थपिएको निर्वाचन आयोगको अद्यावधिक तथ्याकंबाट देखिन्छ। थपिएका मतदाता अधिकांश २० देखि ४५ वर्ष उमेर समूहका छन्। यो क्षेत्रमा राप्रपा र एमालेबीच तालमेल भएको छैन। राप्रपाले आफ्नै उम्मेदवार खडा गरेको छ। एमालेका पोखरेल, माओवादीकी शर्मासहित राप्रपाका भोलानाथ योगी, राष्ट्रिय स्वतन्त्र पार्टीका विशाल अधिकारी, नेकपा मालेका नेत्रप्रकाश पाण्डे, नागरिक उन्मुक्ति पार्टीका रेशम चौधरीलगायतबीच कडा प्रपिस्पर्धा हुने देखिन्छ। २०७४ सालको निर्वाचनमा कृष्णबहादुर महरा ४० हजार ४२ मत प्राप्त गरी विजयी भएका थिए। उनका निकट्तम प्रतिस्पर्धी कांग्रेसका राजु खनालले २५ हजार आठ सय ९७ मत ल्याएका थिए। तेस्रो मालेका भोजबहादुर बीसीले ५२९ मत ल्याएका थिए। गत प्रतिनिधिसभा निर्वाचनमा ७३ हजार ७६९ मत खसेको थियो। एमाले महासचिवसमेत रहेका पोखरेल एमालेका वैचारिक नेता हुन्। उनी २०५१ सालको संसदीय चुनावमा पहिलोपटक दाङ निर्वाचन क्षेत्र नम्बर २ बाट विजयी भएका थिए। एमालेका पोखरेल, माओवादीकी शर्मासहित राप्रपाका भोलानाथ योगी, राष्ट्रिय स्वतन्त्र पार्टीका विशाल अधिकारी, नेकपा मालेका नेत्रप्रकाश पाण्डे, नागरिक उन्मुक्ति पार्टीका रेशम चौधरीलगायतबीच कडा प्रपिस्पर्धा हुने देखिन्छ। २०५६ सालको संसदीय निर्वाचनमा क्षेत्र नम्बर २ बाट पोखरेल कांग्रेसका कृष्णकिशोर घिमीरेसँग पराजित भए। २०६४ सालमा भएको संविधानसभा निर्वाचन दाङका सबै निर्वाचन क्षेत्रमा तत्कालीन नेकपा माओवादी विजयी भएको थियो। २०६४ सालको पहिलो संविधानसभामा उनी समानुपातिकबाट सभासद् भए। त्यसबेला पोखरेल सूचना तथा सञ्चारमन्त्री पनि बने। २०७० सालको दोस्रो संविधान सभा निर्वाचनमा पोखरेल कांग्रेसका बुद्धिराम भण्डारीसँग पराजित भएका थिए। २०७४ मा पोखरेलले माओवादी केन्द्रका कृष्णबहादुर महरालाई छोड्दै २(क) बाट प्रदेशबाट विजयी भए। पोखरेलले कांग्रेसका कमलकिशोर घिमिरेलाई पराजित गरेका थिए। एमालेले उनलाई प्रदेशको मुख्यमन्त्रीका रुपमा उम्मेदवार बनाएको थियो। जसअनुसार उनी लुम्बिनी प्रदेशको मुख्यमन्त्री बनेका थिए। २०७४ फागुन ३ देखि २०७८ साउन २७ सम्म उनी मुख्यमन्त्री बने। अन्तिम समयमा महराले प्रत्यक्षतर्फ उम्मेदवारी नदिने घोषणा गरेपछि दाङ २ मा रेखा शर्माले टिकट पाउने सौभाग्य पाइन्। २०२६ असोज ९ मा घोराहीको रझेनामा जन्मिएकी रेखाले २०४३ सालदेखि अखिल (क्रान्तिकारी)बाट राजनीति सुरु गरेकी थिइन्। दाङको महेन्द्र बहुमुखी क्याम्पसबाट स्नातक तह उत्तीर्ण रेखा अखिल क्रान्तिकारी दाङको उपाध्यक्ष र २०४८ मा अनेमसंघ (क्रान्तिकारी) दाङको अध्यक्ष, २०५० मा केन्द्रीय सदस्य र केन्द्रीय अध्यक्षसम्म भइन्। २०७० सालको दोस्रो संविधानसभामा समानुपातिकतर्फबाट सभासद् बनेकी शर्माले २०७२ मा सामान्य प्रशासनमन्त्री बनिन्। संविधान निर्माणका बेला स्थानीय तहमा महिलाहरुको प्रतिनिधित्व सुनिश्चित गराउनका लागि उनले महत्वपूर्ण भूमिका निर्वाह गरेकी थिइन्। २०७४ सालमा पनि उनी समानुपातिकबाट सांसद बनिन्। रेखा संसद्को राज्य व्यवस्था तथा सुशासन समितिको सदस्यसमेत भएर काम गरेकी थिइन्। माओवादी केन्द्रको सचेतकको भूमिकामा पनि रहिन् रेखा। उनका पति कृष्णध्वज खड्कासमेत माओवादी केन्द्रका नेता हुन्। घोराही४ लक्ष्मीपुरका स्थायी बासिन्दा २९ वर्षीय विशाल अधिकारीले राष्ट्रिय स्वतन्त्र पार्टीबाट उम्मेदवारी दिएका छन्। अधिकारीलाई कडा प्रतिस्पर्धीका रूपमा हेरिएको छ। इन्जिनियरिङ पेसाका अधिकारीले युवाको मत तान्ने आँकलन गरिएको छ। त्रिभुवन विश्वविद्यालय इन्जिनियरिङ संस्थानबाट अध्ययन पूरा गरेका अधिकारीले दाङको एकीकृत विकासका लागि कटिबद्ध भएर लाग्ने बताएका छन्। कांग्रेस, एमाले र माओवादी केन्द्रको मत काट्ने स्थानीयको विश्लेषण छ। ६१ वर्षीय राप्रपाका भोलानाथ योगी दाङमा परीचित नाम हो। योगी सामाजिक अभियानमा सक्रिय छन्। स्थानीय निर्वाचनको मत जोड्दा गठबन्धन एमालेभन्दा एक हजार मतले अगाडि देखिन्छ। उक्त क्षेत्रमा माओवादीकी रेखा शर्माले कांग्रेस र एकीकृत समाजवादीको मत ल्याउनैपर्ने देखिन्छ भने एमालेका पोखरेललाई आफ्नो मत सुरक्षित राख्नुपर्ने चुनौती छ। दाङ २ मा को अगाडि? यो निर्वाचन क्षेत्रमा घोराही उपमहानगरको ४, ६, ७, ८, ९, १०, ११, १२, १३, १४, १५, १६, १७, १८, १९ नम्बर वडा, बंगलाचुली गाउँपालिकाको सबै वडा र तुलसीपुर उपमहानगरपालिकाको १६, १७, १८ र १९ नम्बर वडा पर्छन्। वैशाखमा सम्पन्न स्थानीय तहको निर्वाचनमा घोराही उपमहानगरको मेयर र उपमेयर दुबैमा एमाले निर्वाचित भएको थियो। मेयरमा नरुलाल चौधरीले ३१ हजार ७ सय २८ मत ल्याएर विजयी भएका थिए। सत्ता गठबन्धनबाट माओवादी केन्द्रका हेमराज शर्मा डायमण्ड २६ हजार तीन सय ६८ मत ल्याएका थिए। निर्वाचनमा वडाध्यक्षले प्राप्त गरेको मत हेर्ने हो भने घोराही उपमहानगरको ४,६,८,११,१२,१३,१४,१७,१८ मा एमाले विजयी भएको थियो। वडा १०,१३,१५,१६,१९ मा कांग्रेस विजयी हुँदा वडा ९ मा माओवादी केन्द्र विजयी भएको थियो। तुलसीपुर उपमहानगरको मेयर र उपमेयरमा पनि एमाले विजयी भएको थियो। एमालेका टीकाराम खड्का ३१ हजार चार सय ८ मत प्राप्त गरी वीजयी भएका थिए। कांग्रेसका गेहेन्द्र गिरीले २७ हजार ७१७ मत ल्याएका थिए। तुलसीपुर उपमहानगरको १६,१७,१८ र १९ नम्बर वडा यही निर्वाचन क्षेत्रमा पर्छ। १६ नम्बर वडामा स्वतन्त्र उम्मेदवार, १७ मा कांग्रेस, १८ र १९ नम्बर वडामा एमाले विजयी भएका थिए। बंगलाचुली गाउँपालिकामा माओवादीको बलियो उपस्थिति छ। बंगलाचुलीको अध्यक्षमा माओवादी केन्द्रका तुलसीराम पुनले ५ हजार सय ४९ मत ल्याएका थिए। प्रतिस्पर्धी एमालेका भेषराज खत्री ३ हजार ६ सय ७८ मतमा रोकिएका थिए। बंगलाचुलीको ३, ५, ७ र ८ मा माओवादी विजयी हुँदा १, २, ४ र ६ मा कांग्रेस विजयी भएको थियो। स्थानीय तहको निर्वाचनमा वडाध्यक्षले प्राप्त गरेको मत विश्लेषण गर्दा यो क्षेत्रको सबैभन्दा ठूलो दल एमाले भए पनि सत्ता गठबन्धन भएकाले एमालेलाई चुनौती छ। तीन वटै पालिकाको वडाध्यक्षले प्राप्त गरेको मत आँकलन गर्दा एमालेले ३३ हजार ५९३ मत ल्याएको थियो। कांग्रेसले २३ हजार २१५, माओवादीले ८ हजार ५१६, राप्रपाले ३ हजार २ सय ६२, नेकपा एकीकृत समाजवादीले २ हजार आठ सय ६३ मत ल्याएको थियो। माओवादी, कांग्रेस र एकीकृत समाजवादी केन्द्रको मत जोड्दा ३४ हजार ५९४ हुन आउँछ। स्थानीय निर्वाचनको मत जोड्दा गठबन्धन एमालेभन्दा एक हजार मतले अगाडि देखिन्छ। उक्त क्षेत्रमा माओवादीकी रेखा शर्माले कांग्रेस र एकीकृत समाजवादीको मत ल्याउनैपर्ने देखिन्छ भने एमालेका पोखरेललाई आफ्नो मत सुरक्षित राख्नुपर्ने चुनौती छ। स्थानीय नेताहरू भन्छन् हेभिवेट शंकर पोखरेल ढुक्क हुँदा रेखा कांग्रेसको मतमा भर पर्नुपर्ने देखिन्छ।"
"घरमा ताल्चा, मतदाता खोज्दै उम्मेदवार","जोमसोम : मुस्ताङका राजनीतिक दल र तिनका उम्मेदवारहरू घरदैलो कार्यक्रममा व्यस्त छन्। तर, उनीहरूलाई मतदाता भेट्नै मुस्किल परेको छ। अधिकांश घरमा ताल्चा लागेका छन्। कतिपय उम्मेदवार चाहिँ मतदातासँग समय लिएरै भोट माग्दै छन्। तल्लो मुस्ताङमा हिउँदेबाली लगाउन किसानलाई भ्याइनभ्याइ छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका आधाजसो मतदाता जाडो छल्न बेसी झरिसकेको अवस्था छ। उपल्लो मुस्ताङका अधिकांश घरहरूमा ताल्चा लगाएको देखिन्छ। तल्लो मुस्ताङमा पनि बिहान र बेलुकीपख उक्तिकै चिसो हुन थालेको छ। उम्मेदवारहरूले चिसो थेग्दै, मतदातासँग विभिन्न योजना र प्रतिबद्धता लिएर उम्मेदवारसँग मत माग्न घरदैलो गर्दै छन्। लोमान्थाङ५ का स्थानीय भिछिरिङ गुरुङले उपल्लो मुस्ताङमा ५० प्रतिशत मतदाता जाडो छल्न बेसी झरिसकेको जानकारी दिए। उपल्लो मुस्ताङमा असोज अगावै खेतीपातीको काम सकिन्छ, यहाँ बर्सेनि एकबाली मात्र खेती हुन्छ, उनले भने, हिउँदको जाडो छल्न र वैकल्पिक घुम्ती व्यापार गर्न नागरिक बेसी झरिसकेका छन्। गबन्धनका उम्मेदवार योगेश गौचन थकाली उपल्लो मुस्ताङमा छन्। जनतासँग मत माग्न पुगेका उनले उपल्लो मुस्ताङमा मतदाता भेट्टाउन मुस्किल परेको जानकारी दिए। उनले उत्तरी सीमावर्ती गाउँका नागरिक जाडो छल्न बेसी झरिसकेको र प्रत्येक घरमा ताल्चा लगाएकाले आशिंक मतदातासँग मात्र मत माग्ने काम भएको गठबन्धनका उम्मेदवार थकालीले उल्लेख गरे। लोमान्थाङ बजारका पर्यटन व्यवसायी र लोघेकरको तल्लो कालिगण्डकी तटीय क्षेत्रका यारा, घारा, ढि सुर्खाङका नागरिकबाहेक अधिकांश गाउँमा मतदाताहरू जाडो छल्न बेसी झरिसकेको एमालेका प्रदेश १ का उम्मेदवार इन्द्रधारा बिष्टले जानकारी दिए। एमालेका उम्मेदवार प्रेमप्रसाद तुलाचन पनि थासाङ, घरपझोङ र वारागुङ मुक्तिक्षेत्रमा मत माग्न व्यस्त छन्। तल्लो मुस्ताङमा मतदातालाई खेतीपाती थन्क्याउने र नयाँबाली लगाउने चटारोले मतदाता भेट्टाउन समस्या परेको छ। मतदातालाई फोन गरेका छौं, उनीहरूले भेट्ने समय दिएका छन्, उनले भने, मतदाताले भनेको समयमा हामी पुगेर मत माग्नैपर्ने बाध्यता छ, कतिपय मतदाता जिल्लामै छैनन्। एमालेका प्रदेश (ख) उम्मेदवार चन्द्रमोहन गौचनले खेतीपातीको समय भएकाले मतदातालाई खेतमै गएर मत माग्न थालेको बताए। जनतालाई अन्नबाली थन्क्याउन र नयाँ बाली लगाउने कामले फुर्सद छैन, मतदाता जहाँ काम गर्दै छन् हामी त्यही पुगेर मत माग्दै छौं। समग्र भौगालिक अवस्था र वस्तुगत मौसमलाई मध्यनजर गर्ने हो भने कात्तिकदेखि फागुन मसान्तसम्म हिमाली जिल्ला मुस्ताङ र मनाङका लागि निर्वाचन गर्ने उपयुक्त समय होइन। तर, देशभरको भौगोलिक अवस्था र मौसमलाई आत्मसात गरी २०७९ को मंसिर ४ गते निर्वाचन आयोगले प्रतिनिधिसभा र प्रदेशसभा निर्वाचन गर्ने निर्णय गरेको छ। यो समय मुस्ताङमा अत्याधिक हिमपात हुन्छ। अन्य जिल्लामा निर्वाचन आयोगले कात्तिक १८ गते चुनावी गतिविधि सञ्चालन गर्न अनुमति दिएपनि मुस्ताङमा तामझामका कार्यक्रम भएका छैनन्। निर्वाचन मिति नजिकै आउँदासमेत यहाँ कुनै दलको औपचारिक कार्यक्रम, सभा सम्मेलन र र्यालीका कार्यक्रम भएका छैनन्। भौगोलिक रुपले विकट र प्रतिकुल मौसमका कारण यहाँ कुनै राजनीतिक दलका शिर्ष नेताहरू आएर सम्वोधन गर्ने कार्यक्रम समेत हुँदैन। थासाङ गाउँपालिकामा मत माग्दै उम्मेदवार विगतका निर्वाचनलाई फर्किएर हेर्ने हो भने हिमाली जिल्ला मुस्ताङमा निर्वाचनको रौनक उत्कर्षमा पुगेको देखिन्न। यहाँ मतदानको केही दिन मात्र बाँकी रहँदा दल र तिनका उम्मेदवार मत माग्न तात्छन्। मुस्ताङ र मनाङको राजनीति ढिलो गरी तात्तिए पनि निर्वाचनको परिणाम भने यहाँ छिटो घोषणा हुन्छ। मुस्ताङका मुख्य निर्वाचन अधिकृत ईश्वर पराजुलीका अनुसार यहाँ मतगणना सुरु भएको करिव ६ वा ७ घण्टामा सबै परिणाम सार्वजनिक हुने दावी गरे। २०७४ को निर्वाचनमा पनि यहाँ ७ घण्टामा सबै परिणाम बाहिर आएको थियो। पराजुलीले भने, यसपटक पनि हामीले सोही समयभित्र निर्वाचन परिणाम सार्वजनिक गर्ने लक्ष्य लिएका छौं। मुस्ताङमा अन्यत्र जस्तो निर्वाचन र मतगणना कार्यमा कुनै बाधा अड्चन नआउने भएकाले छिटो भन्दा छिटो सवै बाहिर ल्याउने गृहकार्य गरेका छौं। प्रतिनिधि र प्रदेशसभाका लागि यसपटकको निर्वाचनमा मुस्ताङमा ४ राजनीतिक पार्टीका ९ जना उम्मेदवार चुनावी मैदानमा छन्। प्रतिनिधिसभातर्फ ४ जना र प्रदेश १ र २ मा ५ जना उम्मेदवारबीच प्रतिस्पर्धा हुँदैछ। प्रतिनिधिसभातर्फ नेकपा(एमाले)का तर्फबाट निवर्तमान प्रतिनिधिसभा सदस्य प्रेमप्र्रसाद तुलाचन, कांग्रेससहितको सत्ता गठबन्धनबाट योगेश गौचन थकाली, रास्वपाका तर्फबाट सुदेश गुरुङ र राप्रपा नेपालबाट प्रविण शेरचन छन्। कांग्रेस गठबन्धनका उम्मेदवार योगेश गौचन थकाली पूर्व वाणिज्य मन्त्री रोमि गौचन थकालीका छोरा हुन्। राप्रपा नेपालका उम्मेदवार शेरचनले आफ्नो उम्मेदवार निस्क्रिय तुल्याउँदै रास्वपालाई साथ दिएका छन्। प्रदेश १ तर्फ एमालेबाट निवर्तमान प्रदेशसभा सदस्य इन्द्रधारा बिष्ट र कांग्रेस गठबन्धनबाट नम्डु गुरुङबीच कडा प्रतिस्पर्धा हुने पक्का छ। प्रदेश२ मा एमालेबाट पार्टी जिल्ला इञ्चार्ज चन्द्रमोहन गौचन, कांग्रेस गठबन्धनबाट विकल शेरचन र राप्रपा नेपालबाट एक्ली महिला उम्मेदवार कर्म डोल्कर गुरुङबीच त्रिकोणात्मक प्रतिस्पर्धा हुनेछ। प्रतिनिधि र प्रदेशसभा निर्वाचन २०७४ मा मुस्ताङमा एमालेले ३ वटै सिट जितेको थियो।मुस्ताङका ५ स्थानीय तहमा १० हजार ९५७ जना मतदाता छन्। प्रदेश १ मुस्ताङमा १६ र प्रदेश २ मुस्ताङमा २३ वटा मतदान केन्द्र तोकिएको छ।"
'ओलीको उक्साहटमा राष्ट्रपतिले संविधान उल्लघंन गरिन्',"काठमाडौं : नेपाली कांग्रेसका नेता विमलेन्द्र निधिले संविधानको सफल कार्यान्वयनका लागि आगामी निर्वाचनमा गठबन्धनलाई जिताउनुपर्ने बताएका छन्। बिहीबार काठमाडौंको बानेश्वरमा आयोजित पार्टी प्रवेश कार्यक्रममा नेता निधिले एमालेको उक्साहटमा राष्ट्रपतिले पटकपटक संविधान उल्लंघन गरेको भन्दै त्यसको संरक्षण गर्नुपर्ने भएकाले निर्वाचनमा गठबन्धनलाई जित दिलाउनुपर्ने जिकिर गरे। संविधानको रक्षा गरे संविधानले मुलुकको रक्षा गर्ने उनको भनाइ छ । उनले मंसिर ४ को निर्वाचनमा कांग्रेसलाई विजयी गराउनु पहिलो दायित्व भएको भन्दै कांग्रेसले सक्षम उम्मेदवारहरु उठाएको दावी गरे। कांग्रेसको कुशल नेतृत्वका कारण लोकतान्त्रिक संविधान जारी हुन सकेको उनको भनाइ छ। त्यस्तै, कांग्रेस नेता मोहन बहादुर बस्नेतले पार्टीमा प्रवेश नेताहरुलाई उचित सम्मान र इज्जत दिने विश्वास दिलाए । जस्तोसुकै कठिन परिस्थितिमा पनि आफूले जनताको सुख, दुःखमा साथ दिएको भन्दै त्यसो गर्नु आफ्नो दायित्व नै भएको उनले बताए। कार्यक्रममा राष्ट्रिय प्रजातन्त्र पार्टीका केन्द्रीय सदस्य यस्मिन ढुंगानासहित सिन्धुपाल्चोक क्षेत्र नं २ का नेता कार्यकर्ता कांग्रेसमा प्रवेश गरेका थिए ।"
सर्लाही ४ मा गठबन्धनलाई कांग्रेस छाडेका अमरेशको चुनौती,"मलंगवा : सर्लाही क्षेत्र नम्बर ४ मा यसपालीको चुनाव रोचक हुने भएको छ। अगामी मंसिर ४ गते हुने प्रतिनिधिसभा तथा प्रदेशसभा निर्वाचनमा सर्लाही क्षेत्र नम्बर ४ मा स्वतन्त्र उम्मेदवारको बलियो उपस्थिति देखिएको छ। सतागठबन्धन र एमाले जसपा गठबन्धनलाई स्वतन्त्र उम्मेदवारले चुनौती दिएका छन्। सतागठबन्धनबाट नेपाली कांग्रेसका पूर्वजिल्ला सभापति नागेन्द्र कुमार राय चुनावी मैदानमा छन् भने एमाले जसपा गठबन्धनबाट जसपाका राकेशकुमार मिश्र चुनावी मैदानमा छन् । स्वतन्त्रतर्फ अमरेश कुमार सिंह र मधुमाला यादव चुनावी मैदानमा उत्रेका छन् । सिंह निवर्तमान सांसद हुन् भने यादव संविधानसभा सदस्य एवं माओवादी केन्द्रका नेता शिवपूजन रायकी छोरी हुन् । नेपाली कांग्रेसबाट टिकट नपाएपछि सिंहले पनि स्वतन्त्रबाट उम्मेदवारी दिएका हुन् । सिंह यस क्षेत्रबाट २०७० सालको संविधान सभा निर्वाचन र २०७४ सालको प्रतिनिधिसभाको निर्वाचनमा कांग्रेसबाट निर्वाचित नेता हुन् । बलियो जनाधार आफ्नो पक्षमा रहेको भन्दै चुनाव आफूले नै जित्ने सिंहको दाबी छ । माओवादीको राम्रो मत रहेको र पार्टीले आफ्नो मान्छेलाई टिकट नदिएपछि शिवपूजनले आफ्नी छोरीलाई स्वतन्त्रबाट उम्मेदवारी दिन लगाएका हुन् । नेपाली कांग्रेसबाट टिकट नपाएपछि सिंहले पनि स्वतन्त्रबाट उम्मेदवारी दिएका हुन् । सिंह यस क्षेत्रबाट २०७० सालको संविधान सभा निर्वाचन र २०७४ सालको प्रतिनिधिसभाको निर्वाचनमा कांग्रेसबाट निर्वाचित नेता हुन् । बलियो जनाधार आफ्नो पक्षमा रहेको भन्दै चुनाव आफूले नै जित्ने सिंहको दाबी छ । स्वतन्त्रबाट उम्मेदवारी दिएपनि जनता मेरो साथमा छन्, ' सिंहले भने, यो क्षेत्रमा मैले गरेको विकास नै मेरो जित्ने आधार हो । गठबन्धनले केही फरक पार्दैन ।' 'यस क्षेत्रका जनता सचेत छन् । कामको मूल्यांकन गरेर मतदान गर्छन् । पार्टीले मलाई टिकट नदिएर ठूलो गुन लगाएको छ । चारेतारे झण्डा छोडेर सबैले सम्मान गर्ने राष्ट्रिय झण्डा बोक्न पाएकोमा खुशी लागेको छ । मैले नयाँ राजनीतिक जीवन पाएको छु,' सिंहले भने। लोकन्तत्रको सबलीकरण, भ्रष्टाचार, परिवारवादको अन्त्यका लागि आफूले उम्मेदवारी दिएको सिंहले बताए । उनले भने,' निष्ठा र सिद्धान्तको राजनीतिक गर्ने मान्छे हुँ । लोकतन्त्रको रक्षा र विकासका लागि सदैव एक सच्चा सिपाही हुँ । शिक्षा, स्वास्थ्य, सडक, सिचाईं, शान्ति सुरक्षालाई मजबुत पार्नका लागि कसैसँग कुनै किसिमको सम्झौता गर्दिन।' नेता सिंहले आफ्नो लडाईं स्वतन्त्रसँग हुने र गठबन्धनबाट कुनै फरक नपर्ने ठोकुवा गरे। यस क्षेत्रमा दलगत उम्मेदवारभन्दा स्वतन्त्र उम्मेदवारको चर्चा बढि रहेको गोडैता नगरपालिकाका रंजित ठाकुरले बताए । उनले अहिले सिंह र यादवकै बारेमा चर्चा हुने गरेको बताए। बलरा नगरपालिका गडहियाका स्थानीयबासीले यसपटकको चुनावमा स्वतन्त्र उम्मेदवारले नै बाजी मार्ने दाबी गरेका छन् । सिंह दुईपटक यस क्षेत्रबाट चुनाव जितिसकेकाले उनको पक्षमा राम्रो जनाधार रहेको स्थानीयको अड्कल छ।"
'नो नट अगेन'लाई कारवाही अघि नबढाउन सर्वोच्चको अन्तरिम आदेश,काठमाडौं : सर्वोच्च अदालतले नो नट अगेन अभियानलाई कारवाही अघि नबढाउन यसअघि दिएको अल्पकालीन अन्तरिम आदेशलाई निरन्तरता दिएको छ। बिहीबार न्यायाधीशहरू सपना प्रधान मल्ल र सुष्मालता माथेमाको संयुक्त इजलासले अल्पकालीन अन्तरिम आदेशलाई निरन्तरता दिएको हो। गत कात्तिक २० मा न्यायाधीश हरिप्रसाद फुयालको इजलासले नो नट अगेन फेसबुक पेज र ग्रुप सञ्चालन गर्नेहरूविरुद्ध कारवाही अघि नबढाउन अल्पकालीन अन्तरिम आदेश जारी थियो। वरिष्ठ अधिवक्ता दिनेश त्रिपाठी र अधिवक्ता अनिल आचार्यले नो नट अगेनलाई कारवाही गर्न नहुने भन्दै रिट दायर गरेका थिए।
'एमालेका कार्यकर्तालाई प्रचण्डले अलमल्याएर आफैंसँग लगे',काठमाडौं : नेकपा एमालेका अध्यक्ष केपी शर्मा ओलीले प्रचण्डले नेकपाको एकता ताडेको आरोप लगाएका छन्। बिहीबार झापा क्षेत्र नम्बर ४ शिवगन्जमा आयोजित चुनावी सभालाई सम्बोधन गर्दै ओलीले एकै ठाँउमा बस्न नसक्ने प्रचण्डको चूलबुले बानीका कारण नेकपाको एकता तोडेको आरोप लगाएका हुन्। पार्टी एकीकरण गरिसकेपछि एकतवद्ध पार्टीमा बसेर देश बनाउनुपर्नेमा केही कार्यकर्तालाई प्रचण्डले अल्मलाएर आफैंसँग लगेको उनको भनाइ छ। उनले माओवादीका केही नेताहरूले पार्टीलाई पारिवारिक चंगोल बनाएको तर्क गरे। अध्यक्ष ओलीले एमालेको देश बनाउने बाहेक अन्य कुनै स्वार्थ नभएको भन्दै गठबन्धन छाडेर एमालेमा आउन कांग्रेस र माओवादीका नेता कार्यकर्तालाई आग्रह गरे। त्यस्तै ओलीले एमालेले अघि बढाएको विकासको अभियानलाई अघि बढाउन आगामी निर्वाचनमा जित्नै पर्ने र पाँच वर्ष देश बनाएरै छाड्ने जिकिर गरे। ओलीले नेपाल जस्तो देश गरिबी हुनुपर्ने कुनै कारण नै नरहेकाले एमाले सरकारले समृद्ध बनाउने दावी गरेका छन्। यसपटकको निर्वाचनमा केही सिटमा राप्रपासँग भएको तालमेलको सहमतिलाई कार्यान्वयन गर्ने उनले बताए।
प्रमुख निर्वाचन आयुक्तसँग युरोपियन युनियनका राजदूतको शिष्टाचार भेट,"काठमाडौं : निर्वाचन आयोगका प्रमुख निर्वाचन आयुक्त दिनेशकुमार थपलिया र नेपालका लागि युरोपियन युनियनका राजदूत नोना डेप्रेजबीच आज शिष्टाचार भेट गरेका छन्। निर्वाचन आयुक्त थपलिया र राजदूत डेप्रेजबीच आयोगको कान्तिपथस्थित कार्यायलयमा शिष्टाचार भेटवार्ता भएको हो। उक्त अवसरमा मंसिर ४ गते हुने प्रतिनिधिसभा तथा प्रदेशसभा सदस्य निर्वाचन, २०७९ र द्विपक्षीय सरोकारका विविध विषयमा छलफल भएको थियो।"
आचारसंहिता अनुगमन समिति मुकदर्शक : गाडीको लावालस्करसहित विनोद चौधरी चुनावी अभियानमा,"परासी : अर्बपति विनोद चौधरीले हरेक दिन गाडीको लावालस्करसहित चुनावी प्रचार प्रसार गर्ने गरेका छन् । चौधरी नेपाली कांग्रेसबाट नवलपरासी पश्चिमको निर्वाचन क्षेत्र नं १ को प्रतिनिधिसभा सदस्य उम्मेदवार हुन् । निर्वाचन आचारसंहितविपरीत प्रचार प्रसार गरेपनि जिल्लास्थित निर्वाचन आचारसंहिता अनुगमन समिति र सुरक्षा निकाय भने मुकदर्शकजस्तै बनेका छन् । बिहानैदेखि घरदैलो कार्यक्रममा निस्कने चौधरीले अघिपछि १८ बढी गाडी लिएर चुनाव प्रचार प्रसार गर्ने गरेका छन् । कांग्रेस कार्यकर्तासहित सिजी ग्रुपका कर्मचारी रहेका गाडीले ग्रामीण क्षेत्रका साना सडकहरु ढाकिने गरेका छन् । चौधरीको गाडी ग्रामीण क्षेत्रका बस्तीमा पुगेपछि सडक साँघुराका कारण अन्य गाडीको ओहोरदोहोर समेत रोकिने गरेको छ । चौधरीको प्रचार प्रसारलाई निगरानी र सुरक्षा दिन चोक चोकमा प्रहरी देखिने गरेपनि उनीहरु मुकदर्शकजस्तै बनेका छन्। अन्य उम्मेदवारहरुले छिटफुटरुपमा आचारसंहिताविपरीत प्रचार प्रसार गरेको पाइए पनि चौधरीले भने बढी नै उल्लघंन गरेको गुनासो मुख्य निर्वाचन अधिकृतको कार्यालयसम्म पुगेको छ । ३ महिनासम्म निःशुल्क सेवा दिने भन्दै उक्त नेट विस्तार गर्न थालिएपछि मतदाता प्रभावित गर्ने मनसाय देखिएको भन्दै विस्तार कार्यमा रोक लगाइएको प्रशासनले जनाएको छ । प्रतिनिधिसभा सदस्यले २ वटा र प्रदेशसभा सदस्यका उम्मेदवारले १ वटा गाडी प्रयोग गर्न पाउने निर्वाचन आचारसंहितामा व्यवस्था छ । तर, चौधरीले आचारसंहिताविपरीत सवारीसाधन प्रयोग गरेको गुनासो आएको मुख्य निर्वाचन अधिकृत एंव जिल्ला आचारसंहिता अनुगमन समितिका संयोजक खडानन्द तिवारीले बताए । 'आचारसंहिताविपरीत प्रचार प्रसार गरेको भन्ने गुनासा अन्य उम्मेदवारभन्दा चौधरीजीको बढी सुनिएको छ । उहाँविरुद्ध एउटा उजुरी पनि आएकाले स्पष्टिकरण सोधेका छौं, 'तिवारीले भने । केही दिनअघि सिजी ग्रुपले चौधरीले आफ्नो निर्वाचन क्षेत्रमा सिजी नेटविस्तार गर्न थालेपछि त्यस कार्यमा रोक लगाइएको थियो । ३ महिनासम्म निःशुल्क सेवा दिने भन्दै उक्त नेट विस्तार गर्न थालिएपछि मतदाता प्रभावित गर्ने मनसाय देखिएको भन्दै विस्तार कार्यमा रोक लगाइएको प्रशासनले जनाएको छ । आचारसंहिताविपरीत सार्वजनिक स्थलमा झण्डा राख्ने, पर्चा पम्पलेट टाँस्नेलगायतका प्रचार सामग्रीलाई प्रहरीसहितको सुरक्षाकर्मी परिचालन गरेर हटाइएको उनले बताए । जिल्लास्थित सबै दल र उम्मेदवारले आचारसंहिता पालना गर्नेमा प्रतिबद्धता जनाएका छन् । आचारसंहिता नैतिक बन्धन पनि हो । यसलाई सबैले पालना गर्न जरुरी छ,' उनले भने । आचारसंहिता उल्लघंन कार्यलाई रोक्न सुरक्षा निकायलाई निर्देशन दिइएको उनले बताए । आचारसंहिता पालना भएनभएको बारे अनुगमन गर्न जिल्लास्थित कोष तथा लेखा नियन्त्रक कार्यालयका प्रमुखलाई अनुगमन अधिकृत तोकेपनि अनुगमन र कारबाहीको पाटो भने शून्यजस्तै देखिएको छ ।"
विद्यार्थी राजनीतिबाट आएका महरले जोशीलाई देलान् त चुनौती ?,"बझाङ : प्रतिनिधिसभा निर्वाचनका लागि बझाङमा नेकपा एमालेका केन्द्रीय सदस्य तथा युवा नेता ऐन महर र नेकपा एकीकृत समाजवादी पार्टी स्थायी कमिटी सदस्य भानुभक्त जोशी प्रतिस्पर्धामा उत्रिएका छन् । जोशीलाई नेपाली कांग्रेस, माओवादी केन्द्रसहितको (बामलोकतान्त्रिक गठबन्धन) ले साथ छ भने महरलाई पार्टीको मात्रै साथ छ । लामो समय एकै पार्टीमा रहेर काम गरेका दुवै उम्मेदवार मंसिर ४ मा हुने निर्वाचनका लागि भने प्रतिष्पर्धामा उत्रिएका छन् । नेकपा एमाले बझाङका संस्थापकसमेत रहेका जोशी गतवर्ष एमालेबाट फुटेर बनेको नेकपा (एस) पार्टीमा छन् भने महर राजनीति सुरूवातदेखि नै एमालेमै छन् । एमालेमा साढे ४ दशक समय बिताएका र अहिले एकीकृत समाजवादीबाट उम्मेदवार भएका जोशी छविसपाथिभेरा गाउँपालिकाका स्थायीबासी हुन् भने एमालेमा साढे २ दशकदेखि क्रियाशिल महर जयपृथ्वी नगरपालिकाका स्थायीबासी हुन् । एमालेमा हुँदा विभिन्न संगठन, पार्टीको जिल्ला नेतृत्व, प्रदेश, केन्द्रहुँदै मन्त्रीको पनि जिम्मेवारी पाइसकेका जोशी फेरि प्रतिनिधिसभा सदस्य बन्ने दौडमा छन् भने अनेरास्ववियुबाटै राजनीति सुरूवात गरेका महर अनेरास्ववियुको केन्द्रीय अध्यक्ष भएर पार्टीको केन्द्रीय सदस्य हुँदै प्रतिनिधिसभा सदस्य बन्ने दौडमा छन् । स्कुले जीवनबाटै राजनीतिमा होमिएका दुवैजनाको जिल्लामा मात्रै होइन, केन्द्रमा पनि लोकप्रियता उत्तिकै छ । महरसँग युवापंक्तिको जमात छ भने जोशीलाई अनुभवी भन्दै युवा तथा प्रौढ उमेरका जनताको साथ छ । दुवै नेता जिल्लाको परिवर्तन, विकास, सम्भावना तथा चुनौतीको बारेमा जानकार छन् । एमालेमा रहँदा माधव नेपाल खेमामा देखिएका जोशी अहिले नेपालले नै नेतृत्व गरेको एकीकृत समाजवादीतिर छन् ओली खेमाका महर एमालेमै क्रियाशिलरूपमा लागेका छन् । स्कुले जीवनबाटै राजनीतिमा होमिएका दुवैजनाको जिल्लामा मात्रै होइन, केन्द्रमा पनि लोकप्रियता उत्तिकै छ । महरसँग युवापंक्तिको जमात छ भने जोशीलाई अनुभवी भन्दै युवा तथा प्रौढ उमेरका जनताको साथ छ । त्यसैले पनि आगामी मंसिर ४ गते हुने निर्वाचनमा जोशीमहरबीच रोचक प्रतिष्पर्धा हुने देखिन्छ । राजनीतिक दल फरक भएपनि व्यक्तिको लोकप्रियताका कारण निर्वाचनमा पूर्वानुमान भने निकै फरक पर्ने देखिन्छ । दुवै उम्मेदवार प्रतिष्पर्धी भए पनि एक अर्कालाई सम्मान पनि उत्तिकै गर्छन् । आफ्नै कार्यकर्ता अहिले प्रतिस्पर्धी हुनु लोकतन्त्रको सफल पक्ष भएको जोशी बताउँछन् । उनी भन्छन्, प्रतिस्पर्धाको राजनीतिमा फरक दल भएपछि निर्वाचनमा भिड्नु स्वभाविक पनि हो । ऐन महरहरू राजनीतिमा आउनु पनि स्वागतयोग्य कुरा हो । यता महर पनि फरक दलमा गइसकेपछि आफ्नै नेतासँग प्रतिस्पर्धा हुनु स्वभाविक ठान्छन् । उनी भन्छन्, कुनै बेलाका आफ्नै नेतासँग प्रतिस्पर्धी हुनुपर्ने रहेछ । फरक पार्टीमा गइसकेपछि स्वभाविक पनि हो । २०४८ सालमा ऐन महर कक्षा३ मा पढ्थे । प्रतिनिधिसभा सदस्यको उम्मेदवार रहेका भानुभक्त जोशीलाई भोट माग्न गाउँ आएको बेला पहिलोपटक त्यसबेला देखेका थिए । २०५१ मा भएको मध्यावधि निर्वाचनमा सोही पदमा उम्मेदवार बनेका जोशीको भाषण सुन्न साथीहरुसहित आमसभामा पुगेको महरको स्मृतिमा अहिले पनि ताजै छ । त्यतिबेला उनी कक्षा ६ का विद्यार्थी थिए । २०६४ सालको संविधान सभाको निर्वाचनमा उम्मेदवार बनेका जोशीलाई जिताउने अभियान चलाउनेमध्येका एक सक्रिय कार्यकर्ता थिए, ऐन महर । त्यसयता पनि २०६८ सालमा जोशी मन्त्री हुँदा होस् या नेकपाको एकतापछि केन्द्रीय सदस्य र सूदुरपश्चिम सहइन्चार्ज हुँदा होस् । जोशी र महरको सुमधुर सम्बन्ध र घनिभूत सहकार्य थियो । गत वर्षसम्म पनि महरले कुनैदिन उनै जोशीसँग चुनावमा प्रतिस्पर्धा गर्नुपर्ला भन्ने कल्पना समेत गरेका थिएनन् । ऐन २०५५ सालमा एसएलसी पास गरेर काठमाडौं आएलगत्तै अस्कल क्याम्पसमा भर्ना भएर अनेरास्वियुबाट राजनीतिमा आबद्ध भएका हुन् । त्यसपछि भने जोशी र महरको देखादेख मात्रै होइन भेटघाट र सहकार्य समेत बाक्लो हुँदै गयो । २०६४ सालको संविधान सभाको निर्वाचनमा उम्मेदवार बनेका जोशीलाई जिताउने अभियान चलाउनेमध्येका एक सक्रिय कार्यकर्ता थिए, ऐन महर । त्यसयता पनि २०६८ सालमा जोशी मन्त्री हुँदा होस् या नेकपाको एकतापछि केन्द्रीय सदस्य र सूदुरपश्चिम सहइन्चार्ज हुँदा होस् । जोशी र महरको सुमधुर सम्बन्ध र घनिभूत सहकार्य थियो । गत वर्षसम्म पनि महरले कुनैदिन उनै जोशीसँग चुनावमा प्रतिस्पर्धा गर्नुपर्ला भन्ने कल्पना समेत गरेका थिएनन् । राजनीतिमा स्थायी शत्रु र मीत्र कोही हुँदैनभन्ने उक्ती उनीहरुको जीवनमा पनि चरितार्थ भएको छ । अहिले आएर आफैले सम्मान गर्ने नेतासँग उनै महर आमनेसामने छन् । बच्चैदेखि नै नेताको रुपमा चिनेको, सम्मान र सहकार्य गरेको मान्छेसँग एउटै चुनावमा प्रतिस्पर्धा गर्नु भन्ने त मैले पोहोरसम्म पनि सोचेकै थिएन,नेकपा एमालेबाट प्रतिनिधिसभा सदस्यको उम्मेदवार रहेका महरले भने, यो अवसरले मलाई दुःख र खुशी एकैपटक महसुस गराएको छ । २०५८०५९ साल देखि आफ्नो राजनीतिक अभियानमासँगै काम गरेका, आफ्नै नेतृत्वको छाता भित्र हुर्काएका र कुनैबेला आफ्नै निकट सहयोगी रहेका व्यक्तिसँग आमनेसामने हुर्नुपर्दा जोशीलाई पनि राम्रो लागेको छैन । एमाले पार्टी स्थापना गर्दादेखि पार्टी निर्माणमा योगदान गरेको र आफूले सम्मान गर्ने व्यक्ति विचलित भएर अर्को दलमार्फत आफैसँग प्रतिस्पर्धामा आएको कुराले मन अमिलो हुने गरेको उनले बताए । अनुभवीले पटकपटक अबसर पाउँदा पनि जिल्लाको विकास र रुपान्तरणको लागि केही गर्न नसकेकोले पुरानो पुस्तालाई विस्थापन गर्ने अवसर पाएकोमा भने खुशी लाग्ने गरेको उनी बताउँछन् । यो अवसरले लामो समय देखि नेतृत्व ओगटेर समाज रुपान्तरणको बाधकको रुपमा रहेका उहाँहरुको पुस्तालाई विस्थापन गर्ने जिम्मेवारी मेरो काँधमा राखिदिएकोमा दुःखभन्दा पनि खुशी नै बढी लागेको छ, उनले भने । उसो त पारिवारिक रुपमा सानैदेखि महरलाई चिन्ने जोशीले पनि उनी कुनैदिन आफ्नै प्रतिस्पर्धीका रुपमा अगाडि आउलान् भन्ने सोचेका थिएनन् । २०५८०५९ साल देखि आफ्नो राजनीतिक अभियानमासँगै काम गरेका, आफ्नै नेतृत्वको छाता भित्र हुर्काएका र कुनैबेला आफ्नै निकट सहयोगी रहेका व्यक्तिसँग आमनेसामने हुर्नुपर्दा जोशीलाई पनि राम्रो लागेको छैन । को हुन् भानुभक्त जोशी ? विसं २०३५ सालमा शान्ति मावि चौघानपाटा पढ्दै गर्दा राजनीति चेत पलाएका भानुभक्त जोशीले २०३६ सालमा नेपालगञ्जको शिक्षा क्याम्पसमा अनेरास्ववियूबाट राजनीति प्रारम्भ गरेका हुन् । तत्कालिन राजा महेन्द्रको शासनकालदेखि आजसम्म मुलुकमा भएका हरेक परिवर्तनका साक्षी बनेका जोशी परिवर्तनको आन्दोलनमा दर्जनौं पटक गिरप्तारीमा परे । २०४६४७ सालको आन्दोलनमा उनी विद्यार्थी संगठनबाट अग्रपंक्तिमा रहेर काम गरे । आन्दोलनकै बेलामा नेकपा मालेको जिल्ला सचिवको रुपमा काम गरेका जोशी २०४८ सालमा प्रतिनिधिसभा सदस्यका लागि निर्वाचन लडे । तर, झिनो मतले पराजित भए । २०५१ सालमा भएको मध्यावती निर्वाचनमा बझाङबाट प्रतिनिधिसभा निर्वाचनमा जित हात पारे । त्यो बेलामा ३ वर्ष जति सांसदको रूपमा काम गरे । २०६४ सालमा फेरि संविधानसभा सदस्यमा निर्वाचित भए । संविधानसभा सदस्यको मूख्य काम संविधान बनाउनु थियो । तर, २ वर्षमा संविधान नबनेपछि २ वर्ष बढाएर ४ वर्षको तोकियो । ०६८ वैशाख २१ गते मन्त्रिमण्डल पुर्नगठन हुँदा झलनाथ खनालको क्याबिनेटका वन तथा भूसंरक्षणमन्त्री जोशी थिए । उनको कार्यकाल ४ महिना मात्रै रह्यो । अहिले जोशी आउँदो मंसिरको ४ गतेका लागि उम्मेदवार भएका छन् । नेकपा एमालेमा हुँदा जोशीले जिल्लामा विभिन्न पद सम्हाल्दै जिल्ला नेतृत्व, अञ्चल कमिटी, प्रदेश कमिटी हुँदै केन्द्रीय सदस्यको जिम्मेवारी प्राप्त गरे भने गत वर्ष मात्रै गठन भएको नेकपा एकीकृत समाजवादी पार्टीको उनी स्थायी कमिटी सदस्यको जिम्मेवारीमा छन् । आफू पदमा रहँदा महत्वपूर्ण काम गरेको जोशी सम्झन्छन् । २०५१ सालमा नेकपा एमालेको सरकार हुँदा जेष्ठ नागरिक भत्ता, सामाजिक सुरक्षाभत्ता, आफ्नो गाउँ आफैं बनाऔंजस्ता दर्जनौँ लोकप्रिय काम गरिएको थियो । त्यससमय राजनीति स्थायित्व नभएकै कारण जुनसुकै सरकार आए पनि ५ वर्ष नटिक्ने अवस्था भएका कारण धेरै काम गर्न नसकेको उनले बताए । म राजनीतिमा आउँदा बझाङ जिल्ला सडक सञ्जालबाट धेरै टाढा थियो । डडेल्धुराको पोखराबाट बझाङी दाजुभाइले नुन तेल किनेर ल्याउनुपथ्र्यो । त्यो बाध्यतालाई बझाङ जिल्लामा सडक पुर्याउने जिम्मेवारीका साथ निरन्तर ट्याक खोल्ने काममा लागेपछि बझाङमा गाडी पुगेको हो । ट्र्याक खोल्दे सडक ग्राभेल गर्ने काम गरेपछि पक्की सडक बनाउँदै आजको मितिसम्म सडक सञ्जाल विस्तार भएको उनी दाबी गर्छन् । उनको लक्ष्य सडकलाई ताक्लाकोटसम्म पुर्याउनेछ । यो सडकलाई चाँडोभन्दा चाँडो ताक्लाकोटसम्म पुर्याउँछौँ ,'उनले भने । वडा वडामा सडक पक्की गर्नुपर्ने, विद्युत सबै गाउँमा पुर्याउने, केन्द्रीय प्रशारण लाइन नपुगेका ठाउँमा सबै विद्युत पुर्याउने, विभिन्न पालिकामा ग्रामीण विद्युतीकरण गरेर अघि बढ्ने, टेलिफोन सेवालाई स्तरीकृत बनाउनुपर्ने, शिक्षा, स्वास्थ्य, कृषिमा आमुल परिवर्तन गर्ने, चिकित्सक तथा अन्य स्वास्थ्य संस्थामा स्तरयुक्त गर्ने, प्रत्येक पालिकामा प्राविधिक शिक्षालय स्थापना गर्नेलगायतका योजनाहरू जोशीले अघि सारेका छन् । को हुन् ऐनबहादुर महर ? २०५५ सालदेखि औपचारिक रूपमा राजनीतिमा होमिएका ऐनबहादुर महर नेकपा एमालेमा सशक्त युवाको रूपमा चिनिन्छन् । सुनी पिपलचौर माद्यमिक विद्यालयबाट एसएलसी उत्तीर्ण गरेपछि राजधानी छिरेका महर उच्च शिक्षा अध्ययनसँगै राजनीतिमा क्रियाशिलहुँदै आएका हुन् । राजनीतिक चेतना भएको परिवारमा जन्मेका उनी बाल्यकालदेखि नै कम्युनिष्ट विचारधाराबाट प्रभावित भएका थिए । २०५० सालमा भएको मदनजीवराज हत्या घटनापछि सुरू भएको आन्दोलनबाट उनी पूर्ण रूपमा राजनीतिमा होमिए । दासढुंगा घटनापछि मदन भण्डारीको जीवनी, उनले गरेको योगदान, भाषण, कम्युनिष्ट विचारधारा लगातार प्रचारसँगै भएको आन्दोलनपछि महर नेकपा एमालेको सक्रिय कार्यकर्ताको रूपमा स्थापित हुँदै गए । मुलुकमा परिवर्तनका लागि, विद्यार्थीको हकाधिकारका लागि, सुशासनका लागि, भ्रष्टाचार विरोधजस्ता सबै खाले संघर्ष गर्दै महरले २०७६ जेठ ३ गते अनेरास्ववियूको सर्वोच्च जिम्मेवारी प्राप्त गरे । राजधानीले सुदूरपश्चिमलाई मात्रै होइन, कर्णालीलाई समेत बेवास्ता गर्ने ठाउँबाट कुनै संगठनको सर्वोच्च जिम्मेवारीमा पुग्नु सानो कुरा होइन । त्यसमा पनि नेकपा एमाले र नेकपा माओवादी केन्द्रको एकता भएपछि नेपाल कम्युनिष्ट पार्टी (नेकपा) सबैभन्दा ठूलो विद्यार्थी संगठन अनेरास्ववियुको अध्यक्ष भए । विद्यार्थी संगठनपछि उनी अहिले नेकपा एमालेको केन्द्रीय कमिटी सदस्यको जिम्मेवारीमा छन् । संगठनमा विद्यार्थी तथा पार्टी नेतृत्वको मन जित्ने र विश्वासिलो पात्र बनेपछि आफूलाई नेतृत्व प्रदान गरेको उनी बताउँछन् । अहिले प्रतिनिधि सभा सदस्यका लागि पार्टीले टिकट दिइसकेपछि उत्साहित हुनुका साथै जिम्मेवार र गम्भीर बनाएको छ,' उनले भने, बझाङमा विकासको क्रम थोरै छ, अब धेरै गर्नुछ । विकासको गतिमा डोयाउनु छ, गरिबीबाट माथि उठाउनुछ, मानिसको जनचेतना विकास गर्नुपर्नेछ । यसमा म दृढ छु । मैले बुझेको छु र मैले आफ्नै घरको विकास गर्नुपर्ने सम्झेको छु । महर आफूलाई जनताले चिताएको बताउँछन् । उनी भन्छन्, म जनताले खोजेको व्यक्ति हुँ । यहाँको समस्या प्रतिनिधि सभामा बुलन्द प्रस्तुत गरेर समाधान गराउँछु । बझाङका हरेक समस्या महसुस गरेको छु, बुझेको छु । पदमा रहँदा वा नरहँदा पनि सक्दो सहयोगका लागि सबै निकायसँग समन्वय गरेको छु । त्यसैले बझाङबासी आम जनता मेरो जितको प्रतिक्षामा छन् । उनी बझाङबासीले पाटीभन्दा पनि बझाङलाई केन्द्रसम्म जोड्ने मान्छे खोजिरहेको बताउँछन् । त्यस्तो व्यक्ति जनताले ऐन महर नै देखेका छन्, 'उनी भन्छन्, पार्टीभन्दा व्यक्तिको क्षमता विचारलाई नियालेका जनताले मेरै प्रतिक्षा गरिरहेका छन् । महर बझाङबासी गरिब हुनु नपर्ने बताउँछन् । प्राकृतिक स्रोतले भरिएको यो ठाउँ सम्भावनै सम्भावनाले भरिभराउ छ । २००० मेगावाट हाइड्रो उत्पादन गर्ने क्षमता भएको ठाउँ छ । पर्यटन क्षेत्रले समग्र देशलाई नै चिनाउने क्षमता भएको ठाउँ छ । कृषि खेतीको सम्भावना पनि उस्तै छ । चैनपुर ताक्लाकोट बाटो मानसरोबरसम्म जोड्यो भने वेदेशिक व्यापार गर्न सजिलो भएको ठाउँ बझाङ नै हो ।' यति सम्भावना हुँदाहुँदै पनि बझाङी गरिब हुनु दुःखद भएको उनले बताए । त्यसका लागि काम गर्ने नेतृत्व आवश्यक रहेको उनले बताए । उनले आफूले चुनाव जितेपछि बझाङी जनताको भाग्य फेरिने बताए । उनले भने, अहिले पनि धमेनामा २१० मेगावाटको विद्युत प्राधिकरणले मेघा प्रोजेक्ट बनाउदैछ, ८७ मेगावाटको चैनपुरमा बन्ने तयारी छ । यस्तै योजना भित्र्याउन सके जिल्लाको विकास हुन धेरै समय लाग्दैन । परिस्थिती र घटनाक्रमले पहिलेका दुवै एमाले आमनेसामने हुनुपरे पनि आफूले सहज रुपमा जित्ने जोशीको दाबी छ । यता आफूले राजनीतिक पुस्तान्तरणको अभिभारा पाएकोले मतदाताले आफूलाई नै रोज्ने महरको विश्वास छ । जोशी २०५१ सालमा प्रतिनिधिसभा सदस्य, २०६४ सालमा संविधान सभा सदस्य र २०६८ सालमा वनमन्त्री भइसकेका छन् । अनेरास्वियुको केन्द्रीय अध्यक्ष भएपछि पार्टी संसदीय राजनीतिमा आएका महर चुनावी प्रतिस्पर्धामा नयाँ अनुहार हुन् । मुख्य प्रतिस्पर्धामा रहेका यी दुई नेताले आफूले सजिलै जित्ने दाबी गरे पनि दुवैका लागि जित भने त्यति सहज नभएको विश्लेषकहरुको अनुमान छ । प्रतिनिधिसभाका लागि एक मात्रै निर्वाचन क्षेत्र रहेको बझाङमा जोशी र महरसँगै अन्य सातजनाको उम्मेदवार चुनावी मैदानमा छन् । राप्रपाका विश्वप्रकाश जेठारा, राष्ट्रिय स्वतन्त्र पार्टीका प्रेमराज जोशी, जसपाका रामबहादुर जाग्री र स्वतन्त्र उम्मेदवार डम्मरबहादुर खड्का तथा रामचन्द्र राना बझाङबाट प्रतिनिधिसभाको प्रत्यासी छन् । यद्यपि, मुख्य प्रतिस्पर्धा भने गठबन्धनका जोशी र एमालेका महर बिच नै हुने देखिन्छ । २०७४ सालको प्रतिनिधिसभा निर्वाचनमा यहाँ एमालेका भैरवबहादुर सिंहले जितेका थिए । त्यसबेला वाम गठबन्धनको तर्फबाट एमालेका उम्मेदवार बनेका सिंहले ७ हजार ७०२ मत अन्तरले लोकतान्त्रिक गठबन्धनका उम्मेदवार बनेका पृथ्वीबहादुर सिंहलाई पराजित गरेका थिए । एमालेले ३४ हजार ६ सय १२ मत प्राप्त गर्दा कांग्रेसले २६ हजार ९ सय १० मत प्राप्त गरेको थियो । यो निर्वाचनमा परिस्थिति फेरिएको छ । अहिले एकातिर नेपाली कांग्रेस, एकिकृत समाजवादी र माओवादी केन्द्रको वाम लोकतान्त्रीक गठबन्धन छ भने अर्को तिर एमाले एक्लै चुनावी मैदानमा छ । स्थानीय चुनावको परिणामलाई आधार मान्ने हो र गठबन्धनको मत सबै जोशीलाई जाने हो भने उहाँको सहजै जित हुने देखिन्छ, बझाङ दिप क्याम्पस झोताका प्रमुख विरबहादुर विस्ट भन्छन्, तर मतदाताहरु पहिले जस्तो दलले गरेको निर्णयमा सहमत भएर जता भन्यो त्यतै मत हाल्ने जस्ता देखिँदैनन् । युवा नेतृत्व प्रतिको आर्कषण पनि राम्रै देखिएकोले महरले पनि बाजी मार्न सक्छन् । स्थानीय तह निर्वाचनको परिणाम हेर्दा गठबन्धनको पल्ला भारी देखिए पनि भर्खरै सम्पन्न भएको सो निर्वाचनमा गठबन्धन भित्र भएका घातअर्न्तघातको तुस मतदातामा कायमै रहेकोले यसले आगामी चुनावको परिदृष्यलाई बदल्न सक्ने अनुमान जयपृथ्वी क्याम्पसका सहायक प्राध्यापक लालबहादुर बोहराको छ । स्थानीय तहको चुनावमा धेरै ठाउँ गठबन्धन भित्रै अर्न्तघात भएको थियो । कतैकतै तुस अझै पनि बाँकी छ । त्यही शैलीको पुनरावृत्ति नहोला भन्न सकिन्न, 'बोहरा भन्छन्, अर्को भनेको युवा उम्मेदवारले आकर्षक एजेन्डा ल्याएर मतदाताको विश्वास जित्न सके नतिजामा प्रभाव पर्न सक्छ । हालै वैशाख ३० मा सम्पन्न स्थानीय तह निर्वाचनमा बझाङका १२ स्थानीय तहमध्ये नेकपा एमालेले ३ प्रमुखसहित २ उपप्रमुख मात्रै जितेको छ भने वाम लोकतान्त्रिक गठबन्धनका तर्फबाट नेपाली कांग्रेसले ४ प्रमुख ५ उपप्रमुख, नेकपा माओवादी केन्द्रले २ प्रमुख, २ उपप्रमुख र नेकपा एसले एक पालिका प्रमुखसहित २ उपप्रमुख जितेको छ । यस्तै वडागत हिसाबले हेर्दा ९४ वटा वडा रहेको बझाङमा नेकपा एमालेले २८ वटा, नेपाली कांग्रेस ३२ वटा, नेकपा माओवादी केन्द्रले १३ वटा र नेकपा एकीकृत समाजवादीले १३ वटा वडामा जितको देखिन्छ । यस्तै बाँकी रहेका ८ वडाकाहरु पनि गठबन्धन नजिक रहेका छन् । छबिसपाथिभेरा गाउँपालिका वडा नम्बर ७ का स्वतन्त्र वडाध्यक्ष विजयी धामी त नेकपा माओवादी केन्द्रमा समाहित भइसकेका छन् । यस कारणले पनि गठबन्धनले इमान्दारिता देखाए गठबन्धनका साझा उम्मेदवार भानुभक्त जोशीको जित पक्का देखिन्छ ।"
लिङ्देनको मतदातालाई प्रश्न : देउवालाई छैठौं पटक प्रधानमन्त्री बनाउँदा देश बन्छ त ?,"काठमाडौंः राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङदेनले सीमित नेताहरुले देशलाई बन्धकमा राखेको बताएका छन् । सिन्धुलीमा आयोजित चुनावी सभामा लिङदेनले सीमित नेताहरुको चक्रव्यूहमा देश फसेको बताएका हुन् । उनले भने, 'सीमित नेताहरुले देशलाई बन्धक गरेर राखेका छन् । ती नेताहरुको चक्रव्यूहमा देश फसेको छ । देश पुरै बेरोजगार उत्पादन गर्ने कारखानाको रुपमा बनेको छ । २६ वर्ष कांग्रेसले देश चलायो । देशले के पायो ? ' चुनाव नियमित प्रकृया नभइ देशको भविष्य कस्तो बनाउने भन्ने कुरा निर्धारण गर्ने उनको भनाइ छ। उनले एउटा भोट गलत पार्टीलाई पर्यो भने पुरै देशले दुःख पाउने भन्दै सही उम्मेदवारलाई भोट दिन आग्रह गरे। लिङदेनले भने, यो चुनावमा राप्रपा उठेको होइन तपाईंहरु उठेको हो । तपाईका यिनै नेताहरुलाई कति चोटी भोट दिँदा देश भन्छ भन्नुस् त । शेरबहादुर देउवाजीलाई छैठौं चोटी प्रधानमन्त्री बनाउँदा देश बन्छ त ? उनले देशको भविष्य उज्वल बनाउन राप्रपालाई मत दिनुपर्नेमा जोड दिए।"
स्याङ्जा कांग्रेसको कार्यवाहक सभापति काफ्ले,"स्याङ्जा : नेपाली कांग्रेस स्याङ्जाको कार्यवाहक सभापतिको जिम्मेवारी केदार काफ्लेलाई दिइएको छ। स्याङ्जाका सभापति राजु थापा क्षेत्र नम्बर १ का प्रतिनिधिसभा उम्मेदवार बनेपछि काफ्लेलाई कार्यवाहकको जिम्मेवारी दिइएको हो। सभापति थापाले काफ्लेलाई नेपाली कांग्रेसको विधान धारा १२ को उपधारा ७ (ट) ले दिएको अधिकार प्रयोग गरी नेपाली कांग्रेस जिल्ला कार्यसमितिको कार्यबाहक सभापतिको जिम्मेवारी दिएको जनाए। नेपाली कांग्रेस जिल्ला कार्यसमिति स्याङ्जाका उपसभापति समेत रहेका काफ्ललेलाई कार्यवाहकको जिम्मेवारी दिइएको छ। यसैगरी नेपाली कांग्रेस स्याङ्जाले मंसिर ४ गतेको निर्वाचनका लागि कांग्रेससहित गठबन्धनका उम्मेदवारहरुलाई विजयी गराउन विभिन्न समितिहरु गठन गरेको छ। जिल्लास्तरीय अनुगमन समितिको संयोजकमा कार्यवाहक सभापति केदार काफ्ले, चुनाव प्रचार प्रसार समितिको संयोजकमा सचिव दामोदर लम्साल, सूचना तथा सञ्चारमा पार्टीका प्रवक्ता भरतराज लम्साल, सूचना तथा प्रविधि समितिको संयोजकमा फणिन्द्र पौडेललाई जिम्मेवारी दिइएको नेपाली कांग्रेस स्याङ्जाले जनाएको छ।"
"'गठबन्धन फुटेको हाँडीको टुक्रा हो, चुनावपछि गुटमुटाउन सजिलो छ'","काठमाडौं : नेकपा एमाले अध्यक्ष केपी शर्मा ओलीले गठबन्धन देश बिगार्न जन्मिएको बताएका छन्। झापाको सुरुगांमा आयोजित चुनावी सभालाई सम्बोधन गर्दै उनले गठबन्धनकै कारण देशको विकासमा बाधा पुगेको बताएका हुन्। ओलीले भने, 'गठबन्धन देश बिगार्न जन्मिएको हो। विकासका कामहरू ठप्प छन्। एउटा काम यो गरे भनेर कांग्रेसले देखाओस् त। यो गठबन्धनले सिन्को भाँचेन। कांग्रेसले के काम गर्यो भन्दा एमालेको सरकार ढाल्यो। त्यही पनि एमालेसँगको सेटिङमा।' शेरबहादुर देउवा र प्रचण्ड दुईवटा नक्कली मित लगाएर एमालेविरुद्ध कुदिरहेको बताए। ओलीले भने, 'यो मित चाहिँ सक्कली होइन। तरबार बेचुवा, घीउ बेच्यो भन्छ नी। गठबन्धनलाई एमालेले ठेगान लगाउँछ। गठबन्धन गर्दा एमालेलाई झन सजिलो भयो। एउटै थाङ्नामा रहेर गुटमुटाउन सजिलो भयो।' फुटेका हाँडीका टुक्रा बनेर यो सरकार निर्माण भएको बताए। ओलीले भने, 'मंसिर ४ गते महासंग्राम हो। विदेशी देख्यो की लख्र्याकलख्र्याक पर्ने सरकार बनाउने की राष्ट्रिय स्वाधिनतामा अडिक हुनेको सरकार बनाउने।' ओलीले कांग्रेस अब बैशाखी नटेकी हिँड्न नसक्ने अवस्थामा पुगेको बताए। अब मंसिर ४ गते बैशाखी गल्र्यामगुर्लुम जाने ओलीको भनाइ छ। वार्ताको माध्यमबाट चुच्चे नक्सा सहितको भूमि फिर्ता लिने ओलीले बताए। ओलीले भने, 'पटक पटक देउवाज्यू प्रधानमन्त्री हुनुभयो। तर, केही गर्नुभएन। मैले तुइन विस्थापनदेखि हुलाकी राजमार्ग, फास्ट ट्रयाक सुरु गरें त। अब पूर्व पश्चिम रेल पनि कुदाउँछौं। चिन, भारतसँग जोड्ने रेल बनाउने विषय पनि योजनामा राख्याछौं।' ओलीले भने, 'सरकार भनेको मुद्दा लडेर ल्याउने चिज हो? लोकतन्त्रमा त्यसतो हुन्छ। यो जालसाजी काम हो।' एमालेले एकल बहुमत ल्याउने बताए। ओलीले भने, 'चुनावपछि एमाले एक्लैले सरकार बनाएन भने देशमा दुर्भाग्य हुन सक्छ। एमाले स्वार्थका लागि होइन। राष्ट्र निर्माणको सहयात्राका लागि हो। अरूको भर नपर्ने गरी सरकार बनाउने सोंच छ।' ओलीले भने, 'गठबन्धनमा यत्रो विघ्न नेता छन्। तर, फलानोलाई प्रधानमन्त्री बनाउछौं भन्न सक्दैनन्। राष्ट्रपति, उपराष्ट्रपति, मोटा मोटा पैसा हुने मन्त्रालय बाँडीचुडी गर्ने होलान्।' प्रत्यक्ष र समानुपातिकमा १५० सिट ल्याउने र त्यसपछि सुदृढ सरकार बन्ने बताए।"
हेटौंडालाई शैक्षिक हब बनाउने प्रतिवद्धता,"हेटौंडा : मकवानपुर प्रतिनिधि सभा क्षेत्र नम्बर१ प्रदेश सभा (ख) मा नेकपा एमालेका उम्मेदवार एकलाल श्रेष्ठले बागमती प्रदेशको राजधानी हेटौंडालाई शैक्षिक हबको रूपमा विकास गरिने बताएका छन्। बिहीबार चुनावी प्रतिवद्धतापत्र सार्वजनिक गर्दै श्रेष्ठले हेटौंडामा शैक्षिक पूर्वाधारको विकास गरी गुणस्तरीय शिक्षा अध्यापनको प्रबन्ध मिलाउँदै हेटौंडालाई शैक्षिक हब बनाउने प्रतिवद्धता जनाए। प्रदेश विश्वविद्यालय स्थापना तथा सञ्चालन गर्नुको साथै प्राविधिक जनशक्ति उत्पादनका लागि वन, कृषि, पशु, इन्जिनियरिङ तथा स्वास्थ्यलगायत प्राविधिक शिक्षामा जोड दिइने उनको प्रतिवद्धतापत्रमा उल्लेख छ। 'एक विद्यालय एक खेल शिक्षक' को प्रबन्ध मिलाउने, बालबालिकाहरूको नेतृत्व तथा क्षमता विकासका लागि विद्यालयहरूमा संगीत, नृत्य, चित्रकला र खोज अनुसन्धानमुलक गतिविधि सञ्चालन गर्ने श्रेष्ठले उल्लेख गरे। आफ्नो क्षेत्रको पूर्वाधार विकास, विद्युतीकरण, सिँचाइ, सहरी विकास, बस्ती संरक्षण दिगो तरिकाले गर्ने उनको प्रतिवद्धतापत्रमा उल्लेख छ। श्रेष्ठले स्वास्थ्य खानेपानी र सरसफाइलाई पनि विशेष जोड दिएका छन्। कृषि उत्पादनमा जोड दिँदै उत्पादित सामग्रीको भण्डारण तथा उचित बजार व्यवस्थापन गरिने, कृषकलाई रसायनिक मल, बीउबीजनलगायत सहजरूपमा उपलब्ध गराइने श्रेष्ठले उल्लेख गरेका छन्। जलाधार क्षेत्रको संरक्षणका साथै कर्रा, राप्ती र कुखरेनीलगायत खहरे खोलाबाट मानवबस्ती जोगाउन तटबन्ध निर्माण गर्ने, चुरे क्षेत्रको संरक्षण गर्ने, वन तथा वन्यजन्तुको संरक्षण गरिने उनले बताए। सामाजिक विकासका लागि समतामुलक, सुखी र समृद्ध समाजको निर्माण गर्न शिक्षित र स्वस्थ नीतिलाई प्राथमिकता दिइने श्रेष्ठको भनाइ छ। हेटौंडा१४ मयुरधापमा स्थापित औद्योगिक क्षेत्रसमेतलाई समेटी स्वदेशी कच्चावस्तुमा आधारित उद्योग कलकारखाना खोल्न प्रोत्साहन गर्ने, उद्योगमैत्री वातावरणको विकास गरी रोजगारीको अवसर सिर्जना गर्ने उनको प्रतिवद्धतापत्रमा उल्लेख छ। एमाले मकवानपुर १ (ख) का प्रचारप्रसार संयोजक रघुनाथ खुलाल, एमाले नेता डोरमणि पौडेल, मदन दाहाल, राप्रपा नेपालका मकवानपुर अध्यक्ष गुरुप्रसाद सापकोटालगायतले श्रेष्ठको प्रतिवद्धतापत्रमाथि समीक्षात्मक मन्तव्य व्यक्त गरे।"
चुच्चे नक्सा जारी गर्दा प्रतिगमनकारीको आरोप लाग्छ भने त्यो स्विकार्छौं,"रामेछाप : नेकपा एमालेका बागमती प्रदेशका समानुपातिक उम्मेदवार आनन्दकुमार श्रेष्ठले एमालेले देश र जनताको पक्षमा काम गर्दा प्रतिगमनको उपमा पाएको बताएका छन्। बिहीबार गोकुलगंगा गाउँपालिका३ रस्नालुमा आयोजना गरेको चुनावी कार्यक्रममा बोल्दै श्रेष्ठले सार्वभौमसत्तालाई जोगाइराख्न सबै नेपाली एकजुट भएर लाग्नु पर्ने बताएका हुन्। चुच्चे नक्सा जारी गर्दा प्रतिगमनकारी भइन्छ भने त्यो भारी बोक्न तयार छौँश्रेष्ठले भने,राष्ट्रिय स्वाधीनता, स्वाभिमान, विकास र समृद्धिको पक्षमा काम गर्दा प्रतिगमनकारीको आरोप लाग्छ भने त्यो स्विकार्न तयार छौँ। एमालेले नेपालको गुमेको भूमि फिर्ता ल्याउन चुच्चे नक्सा जारी गरेको, पछाडि पारिएका नागरिकलाई मूल धारमा ल्याउनको लागि प्रयत्न गरेको, समृद्ध नेपाल सुखी नेपालीको आधार निर्माण गरेको श्रेष्ठले स्पष्ट पारे। श्रेष्ठले नेकपा एमाले राष्ट्रको प्रमुख शक्ति भएको पुन पुष्टि भएको बताए। यो चुनाव केवल एक भोटको लागि मात्र होइन, जनतालाई सचेत गराउँदै उनीहरूको मन जितेर सरकार बनाउने गरी हामी आएका छौँ, उनले थपे,नेकपा एमालेले मात्र यो निर्वाचनमा देशभरी उम्मेदवार खडा गरेको छ, अन्य पार्टीले देशभरि उम्मेदवार खडा गर्न सकेका छैनन्, त्यसैले एमाले मात्र नेपालको राष्ट्रिय पार्टी हो। माओवादी अध्यक्ष प्रचण्ड बाम आन्दोलनलाई धरापमा पारेर कांग्रेससँग लागेको उनको भनाई छ । वामपन्थी आन्दोलनलाई धोका दिएर प्रचण्ड भारतीय दलालसँग मिल्न पुगेको उनले टिप्पणी गरे । श्रेष्ठले भने, हामीले कम्युनिष्ट आन्दोलनलाई बलियो बनाउन चाह्यौँ तर प्रचण्ड त्यसलाई ध्वस्त पारेर कांग्रेसको पोल्टोमा पुग्नुभयो रामेछापमा एमालेबाट प्रतिनिधि सभामा कैलाश ढुंगेल, प्रदेश सभा निर्वाचन क्षेत्र नम्बर १ मा शान्ति पौडेल र २ नम्बरमा मिलन घिसिङ उम्मेदवार रहेका छन्।"
गठबन्धन विदेशीलाई सजिलो हुनेगरी सरकार बनाउने सोचमा छ : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले विदेशीलाई सजिलो हुने सरकार बनाउनबाट गठबन्धनलाई रोक्नुपर्ने बताएका छन्। बिहीबार उदयपुरको बेल्टारमा आयोजित राप्रपाको चूनावी सभालाई सम्बोधन गर्दै लिङ्देनले मुलुकमा बैदेशिक हस्तक्षेप बढ्दै गएको र सत्ता गठबन्धनले विदेशीलाई सजिलो हुने सरकार बनाउँछु भन्दै हिँडेको बताएका हुन्। अहिले नेपालमा प्रधानमन्त्री वा मन्त्रीहरू को हुने भन्ने पनि विदेशीले तय गर्न थालेको उनको भनाइ छ। उनले मुलुकमा देखिएको बेथिति, विकृति र विसंगतिको विकल्प बनेर राप्रपा आएको बताए। लिङ्देनले अहिलेको व्यवस्था नै असफल भएकाले राप्रपाले व्यवस्था परिवर्तनको एजेण्डालाई प्राथमिकतामा रहेको बताए। उनले सुकुम्वासी समस्या समाधानका मुद्दालाई चुनावमा भोट बटुल्ने औजार बनाउन नहुने जिकिर गरे।"
बाजुरामा विरासत फर्काउने र साख जोगाउने दाउमा थापा र पाण्डे,"बाजुरा : आगामी मंसिर ४ मा हुने प्रतिनिधिसभा तथा प्रदेशसभा सदस्य निर्वाचनमा रोचक प्रतिस्पर्धा हुने देखिएको छ। एकमात्र निर्वाचन क्षेत्र रहेको बाजुरामा नेकपा एमाले र नेपाली कांग्रेसका प्रभावशाली नेता प्रतिनिधिसभाका उम्मेदवार बनेका छन्। नेकपा एमालेका स्थायी कमिटी सदस्य कर्णबहादुर थापा र नेपाली कांग्रेसका सहमहामन्त्री बद्रीप्रसाद पाण्डेबीच रोचक प्रतिस्पर्धा हुने देखिएको छ। दुबैका लागि जित उत्सव र अवसर हुनेछ। सुदूरपश्चिम प्रदेशका प्रतिनिधिसभातर्फका १६ वटा निर्वाचन क्षेत्रमध्ये कैलाली ४ पछिको रोचक भिडन्त बाजुरामा हुने देखिन्छ। कैलाली ४ मा एमाले सचिव लेखराज भट्ट र कांग्रेस प्रदेश समिति सभापति वीरबहादुर बलायरबीच चुनावी प्रतिस्पर्धा छ। पाण्डे गठबन्धनबाट कांग्रेसका उम्मेदवार हुन् भने थापा एमालेका उम्मेदवार । थापा योसहित चौथो पटक चुनाव लड्दैछन्। पाण्डेको पहिलो प्रतिस्पर्धा हो। संविधानसभा सदस्य र राष्ट्रियसभा सदस्य बनेको अनुभव भएपनि पाण्डेसँग प्रत्यक्ष चुनाव लडेको यो नै पहिलो अनुभव हुनेछ। थापासँग २०५६, २०६४ र २०७० को चुनाव लडेको अनुभव छ। तीमध्ये थापाले २०७० को संविधानसभाको चुनाव मात्रै जितेका थिए। त्यो बेला थापाले नेपाली कांग्रेसका सभापति मनबहादुर रावतलाई पराजित गरेका थिए। २०५६ मा पार्टी विभाजन र २०६४ मा भने पार्टीभित्रकै अन्तरद्वन्द्वका कारण चुनाव हारेको थापा बताउँछन्। सुदूरपश्चिम प्रदेशका प्रतिनिधिसभातर्फका १६ वटा निर्वाचन क्षेत्रमध्ये कैलाली ४ पछिको रोचक भिडन्त बाजुरामा हुने देखिन्छ। कैलाली ४ मा एमाले सचिव लेखराज भट्ट र कांग्रेस प्रदेश समिति सभापति वीरबहादुर बलायरबीच चुनावी प्रतिस्पर्धा छ। प्रजातन्त्रको पुनरबहालीपछि भएका चुनावमा कांग्रेस र एमालेले बाजुरामा जितेको इतिहास छ। २०४८, २०५६, २०७४ मा नेपाली कांग्रेसका उम्मेदवार विजयी भएका थिए भने २०५१, २०७० र २०७४ मा एमालेका उम्मेदवार विजयी भएका थिए। एकपटक जितेर संसद बनेका थापा उद्योग मन्त्री बनेका थिए भने पाण्डे दुईपटक सांसद बनेपनि मन्त्री हुने अवसर पाएका छैनन्। थापा र पाण्डे दुवैजना राजनीति विरासत र केन्द्रीय राजनीतिमा राम्रो प्रभाव राख्ने नेतामा गनिन्छन् । स्थानीय तहको परिणाम हेर्दा एमालेलाई जित्न सहज भएपनि गठबन्धनको इमान्दार मत पाण्डेलाई गए थापाले हारको स्थिति व्यहोर्न बेर लाग्दैन। स्थानीय निकाय निर्वाचन २०४८ मा कांग्रेसले बहुमत गाविस जिते पनि २०५४ मा एमालेले जितेको थियो। २०७४ मा भएको स्थानीय तह निर्वाचनमा ९ मध्ये ६ स्थानीय तहमा कांग्रेस र तीनमा एमालेले जितेको थियो। २०७९ मा आई पुग्दा भने ठिक उल्टो भएको छ। बाजुराका ९ स्थानीय तहमध्ये ६ स्थानीयमा एमालेले जितेको छ भने कांग्रेस तीनमा खुम्चिएको छ। थापा र पाण्डे दुवैजना राजनीति विरासत र केन्द्रीय राजनीतिमा राम्रो प्रभाव राख्ने नेतामा गनिन्छन् । स्थानीय तहको परिणाम हेर्दा एमालेलाई जित्न सहज भएपनि गठबन्धनको इमान्दार मत पाण्डेलाई गए थापाले हारको स्थिति व्यहोर्न बेर लाग्दैन। दुबै जनाबीच राजनीतिभन्दा बढी व्यवहारिक सम्बन्ध भएका उम्मेदवारको चुनावी प्रतिस्पर्धाले भने वैचारिक लडाइका लागि मैदानमा भिडाएको छ। १८ वर्षको उमेरमै वाल्मिकी क्याम्पसमा नेपाल विद्यार्थी संघ (नेविसंघ) इकाइ समिति सदस्य पाण्डे २०४८ सालमै कांग्रेसको चुनावी प्रचारप्रसारमा होमिएका थिए। यता, थापा पनि २०४८ सालमै नेपाल ल क्याम्पसको स्ववियु सभापति भइसकेका थिए। उनी २०४८ कै निर्वाचनदेखि संगठन विस्तार र चुनावी प्रचार अभियानमा सक्रिय थिए। सक्रियता, सम्बन्ध र संगठनका हिसाबमा थापा बलियाउम्मेदवार हुन्। थापा जिल्लामा राम्रो छाप छोडेका नेताका रुपमा चिनिन्छन्। पाण्डे केन्द्रीय राजनीतिमा हाबी देखिए पनि जिल्लामा अपेक्षाअनुसारको संगठनात्मक समर्थन देखिदैन। तर, कांग्रेसकै केन्द्रीय पदाधिकारी भएपछि पाण्डेलाई बलियो उम्मेदवारका रुपमा हेरिएको छ। राजा र पञ्च विरुद्धमा लडेका दुवैजनाले लोकतन्त्र प्राप्तिका लागि पनि योगदान पुर्याएका छन्। थापा भीम रावल र लेखराज भट्टपछि सिंगो प्रदेशकै निर्विकल्प नेता हुन्। पाण्डे पनि देउवा पछिका एनपी साउँद र रमेश लेखककै हैसियतमा आफ्नो छवी बनाएका छन्। जिल्लाका लागि दुवैजना रोजाइका पात्र हुन्। स्थानीय तह निर्वाचन २०७९ को वडा तहको जनमत हेर्दा समाजवादी पार्टी निकै कमजोर देखिएको छ। ९ पालिका र ६९ वडामध्ये कुनैमा पनि समाजवादीले जित हासिल गर्न सकेन। माओवादीले भने ४ वडामा आफ्नो जित निकालेको छ। २०७४ सालको प्रतिनिधिसभाको निर्वाचनमा गठबन्धन हुँदा एमालेका उम्मेदवार थापाले २८०६५ मत ल्याएर विजय हासिल गरेका थिए। यसपाली प्रदेशसभा (ख) को उम्मेदवार छन्। कांग्रेसका उम्मेदवार कविराज पण्डितले २३१८१ मत ल्याएका थिए। स्थानीय तह निर्वाचन २०७९ को वडा तहको जनमत हेर्दा समाजवादी पार्टी निकै कमजोर देखिएको छ। ९ पालिका र ६९ वडामध्ये कुनैमा पनि समाजवादीले जित हासिल गर्न सकेन। माओवादीले भने ४ वडामा आफ्नो जित निकालेको छ। निर्वाचन आयोगको तथ्यांकअनुसार वडाध्यक्षहरुको मत केलाउँदा माओवादी केन्द्रले ३ हजार ९ सय ९२ मत प्राप्त गरेको छ। एकीकृत समाजवादीले १ हजार ३ सय ६४ मतपाएको छ। कांग्रेस एमालेपछि दोस्रो दल बनेको छ। नेपाली कांग्रेसले २४ हजार ४ सय ५७ मत पाएको छ। बाजुरामा सबैभन्दा ठूलो दल एमालेले २७ हजार ६५५ मत ल्याएको छ। बाजुरामा राष्ट्रिय प्रजातन्त्र पार्टी (राप्रपा)ले १ सय ७२ मत र स्वतन्त्रतर्फका उम्मेदवारहरुले ५ सय ८४ मत ल्याएका थिए। गठबन्धन हुँदा पनि पहिलो बनेको एमालेले संघ र प्रदेशसभाको निर्वाचनमा जित्ने दाबी गरिरहेको छ। आसन्न निर्वाचनका लागि जनता पार्टीबाट रामबहादुर शाही, राप्रपाबाट जंगकुमार गिरी र स्वतन्त्रबाट टेक बडुवाल उम्मेदवार छन्।"
पर्वतमा एमाले उम्मेदवार कुँवर चढ्ने गाडीमा आगजनीको प्रयास,"कुश्मा : नेकपा एमालेका प्रदेश सभा १ का उमेदवार भक्त कुँवर चढ्ने गाडीमा आगजनीको प्रयास भएको छ। चुनावी प्रचारप्रसारका लागि कुँवरले प्रयोग गरेको ग १ ज ७६९९ नम्बरको जीपमा गए राती आगजनीको प्रयास भएको हो। जिल्लाको जलजला गाउँपालिका१ बाँसखर्कमा राती २ बजेको समयमा आगजनीको प्रयास भएको उम्मेदवार कुँवरले जानकारी दिए। चुनावी अभियान सकेर बेलुका बास बसेको घरमा ढुँगामुडा सहित आगजनीको प्रयास भएको उमेदवार कुँवरले बताएका हुन्। उनले जनताको घरमा नै बास बसिरहेको बेलामा केही युवाहरुले ज्यान लिने नियतका साथ सवारी साधनमा आगजनी गर्ने र आफूहरु माथि सांघातिक आक्रमणको प्रयास भएको बताए। उमेदवारसँगै रहेका सहयोगीहरु र स्थानीयबासीका कारण थप कुनै ठूलो क्षति नभएको कुँवरको भनाइ छ। उम्मेदवार कुँवरले प्रयोग गर्ने गाडीमा डिजेल छर्केर आगो लगाउने प्रयास भएको थियो। डिजेल जल्न समय लागेका कारण ठूलो क्षति नभएता पनि गाडीका विभिन्न भागमा आगोका कारण क्षति भएको छ। टायर, लाइट र ढोकाहरुमा आगोले क्षति पुर्याएको छ। गाडीको टायरमा आगो लाग्दै गर्दा आगोलाई नियन्त्रणमा लिएका कारण थप क्षति नभएको कुँवरले जानकारी दिए। स्थानीय तहको निर्वाचनमा स्वतन्त्रको तर्फबाट वडाअध्यक्षका उमेदवार बनेका युवाहरुको नेतृत्वमा घटना घटेको एमालेको भनाइ छ। कुँवरले आफ्नो जीत सुनिश्चित देखेपछि विरोधीहरु आत्तरिएर आफूहरु माथि सांगातिक आक्रमणमा उत्रिएको बताए। उक्त घटनापछि नेकपा एमाले पर्वतले उम्मेदवारको ज्यान लिने उद्देश्यका साथ भएको उक्त घटनाका दोषीहरुलाई कडा कारबाही गर्न माग गरेको छ। एमाले पर्वत जिल्ला अध्यक्ष राजु पौडेलले एमालेको पक्षमा जनलहर बढेका कारण विरोधीहरुले आपराधिक शैलीमा उमेदवार माथि आक्रमणको प्रयास गर्नुलाई पाटीले गम्भीरतापूर्वक लिएको बताए। उनले आरोपितहरुलाई पक्राउ गरी तत्काल कानून बमोजीम कारबाही गर्न मागे गरेका छन्। घटनामा संलग्न नरबहादुर रोकाया नाम गरेका युवालाई घटनास्थलबाट स्थानीय युवाहरुले पक्राउ गरी प्रहरीलाई बुझाएका छन्। थप युवाहरुको खोजी भइरहेको जिल्ला प्रहरी कार्यालयका प्रमुख प्रहरी नायव उपरीक्षक मधुसुदन न्यौपानेले जानकारी दिए। उनले घटनाको थप अनुसन्धान भैरहेको बताए।"
आचारसंहिता मिच्ने होडबाजी,"पोखरा : राष्ट्रिय प्रजातन्त्र पार्टीबाट प्रदेशसभा सदस्य पदका उम्मेदवार बनेका अरुण गिरी बुधबार दलको झन्डा र साउन्ड सिस्टमसहितको सवारी साधन प्रयोग गरेको अवस्थामा भेटिए। यो निर्वाचन आचारसंहिता विपरीतको कार्य हो। राप्रपा कास्कीका प्रवक्तासमेत रहेका गिरी मात्र होइन अन्य राजनीतिक दलका उम्मेदवारहरूबीच पोखरामा चुनावी प्रचारप्रसारका क्रममा आचारसंहिता मिच्ने होडबाजी नै चलेको छ। प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकप्टर प्रयोग गरेको उजुरी निर्वाचन आयोगमा परेको छ। हेलिकप्टर प्रयोग गर्दा लागेको खर्च कुन राजनीतिक दलको खर्चको सीमाभित्र पर्ने हो सो खुलाई पठाउन हेलिकप्टर सेवा प्रयोग गर्ने पदाधिकारीसँग सम्बन्धित राजनीतिक दलहरूलाई लेखी पठाउने निर्णयसमेत आयोगले गरेको छ। निर्वाचन कार्यालय पोखराले गरेको अनुगमनका क्रममा दल तथा उम्मेदवारहरूबाट आचारसंहिता उल्लंघन भएको भेटिएको छ। निर्वाचन कार्यालय पोखराका प्रमुख हुमनाथ पराजुलीका अनुसार, दलहरूले अनुमति नलिई सवारी साधनहरूको प्रयोग, ब्यानर, निर्वाचन चिन्ह प्रयोग भएका स्टिकर, साउन्ड सिस्टम, फ्लेक्स बोर्ड प्रयोग भएको छ। कास्की जिल्लामात्र नभई अन्य जिल्लामा पनि उम्मेदवारबाट आचारसंहिता उल्लंघन भइरहेको छ। निर्वाचन आयोगले नेकपा (माओवादी केन्द्र)का अध्यक्ष एवं गोरखा २ का प्रतिनिधिसभा सदस्यका उम्मेदवार पुष्पकमल दाहाल प्रचण्ड, सोही पार्टीका उपाध्यक्ष नारायणकाजी श्रेष्ठ र राष्ट्रिय स्वतन्त्र पार्टीका अध्यक्ष एवं प्रतिनिधिसभा सदस्यका चितवन २ का उम्मेदवार रवि लामिछानेलाई निर्वाचन प्रचारप्रसारका क्रममा टोपी प्रयोग गरेको सम्बन्धमा स्पष्टीकरण सोधेको छ। निर्वाचन आचारसंहिताको दफा १३ को उपदफा (१) को खण्ड (घ) मा जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिन्ह वा झन्डा अंकित लोगो वा स्टिकर वा कपडा, टोपी वा क्याप, भेस्ट, टिसर्ट, ज्याकेट, कमिज, गम्छा, ब्याच, मास्क वा लकेट लगाउन वा झोला बोक्न नहुने व्यवस्था रहेको छ। पूर्वगृहसचिव उमेश मैनाली निर्वाचन कार्यालयले आचारसंहिता उल्लंघन गर्ने दल तथा उम्मेदवारहरूका बारेमा प्रभावकारी अनुगमन गर्न नसकेको बताउँछन्। आचारसंहिता उल्लंघन गर्ने कार्य सुरक्षा निकायको भूमिका भित्र पर्दैन। निर्वाचन कार्यालयको आदेश पालक मात्र हो। आयोगले निर्वाचन अधिकृतमार्फत आदेश दिने हो, पूर्वगृहसचिव मैनालीले भने, एक दुइटा उम्मेदवारलाई कारबाही गरेपछि मात्र आचारसंहिताको पालना हुन्छ। सामान्य कारबाही वा स्पष्टीकरण लिने गर्दा आचारसंहिताको पालना हुन नसकेको हो। राजनीतिक दलका प्रमुख पदाधिकारीबाट निर्वाचन आचारसंहिताको पालनाको प्रतिबद्धता व्यक्त गरेका छन्। तर, आचारसंहिताको पालनाका लागि आयोगले राजनीतिक दललाई पटकपटक ध्यानाकर्षण गराए पनि कार्यान्वयन हुन सकेको छैन। निर्वाचन प्रचारप्रसारका क्रममा सरकारी साधन स्रोत (हेलिकप्टर तथा अन्य साधनसमेत) प्रयोग गर्नु निर्वाचन आचारसंहिता प्रतिकूल मानिन्छ। अख्तियारको दुरुपयोग ठहर्छ। आयोगका सहायक प्रवक्ता कमल भट्टराईका अनुसार, निर्वाचन प्रचारप्रसारका क्रममा हेलिकप्टरलगायत सरकारी साधनको उपयोग भएको विषयमा आवश्यक निगरानी तथा अनुसन्धान गरिदिन अख्तियार दुरुपयोग अनुसन्धान आयोगमा अनुरोध गरी पठाउने निर्णय गरिएको छ। मन्त्रीहरूले समेत निर्वाचन प्रचारप्रसारसम्बन्धी कार्यका लागि हेलिकप्टरलगायत सरकारी स्रोत साधनको प्रयोग गरेको पाइएको छ। आचारसंहिताको पालना गर्न तथा गर्न लगाउन प्रधानमन्त्री तथा मन्त्रिपरिषद्को कार्यालयमार्फत प्रदेश सरकारका मन्त्रीहरूलाई निर्देशन दिने विशेष निर्णय गरेको छ। निर्वाचन आयोग ऐन २०७३ र निर्वाचन ऐन २०७३ तथा प्रचलित निर्वाचन कानुनबमोजिम कारबाही गर्न सकिने व्यवस्था छ। तर, निर्वाचन कार्यालयले आचारसंहिता उल्लंघन नगर्न दल र उम्मेदवारलाई प्रत्यक्ष कुराकानी र टेलिफोनमार्फत निर्देशन मात्र दिने गरेको छ। एक पटकका लागि भन्दै आचारसंहिता उल्लंघन कार्य नदोहोर्याउन, आचारसंहिताको पूर्णपालना गर्न र आचारसंहिता उल्लंघन हुने गरी भएका प्रयोग भएका सामग्री हटाउन दल र उम्मेदवारलाई आग्रह गर्दै आएको छ। तर, दल र उम्मेदवारहरूले टेरपुच्छर लगाएका छैनन्। आयोगले आचारसंहितामा दल तथा उम्मेदवारको निर्वाचन चिह्न अंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति छ। तर, समितिको अनुगमन प्रभावकारी हुन सकेको छैन। प्रतिनिधिसभा सदस्य र प्रदेशसभा सदस्य निर्वाचन, २०७९ का लागि समानुपातिकतर्फ दलहरूले पेस गरेको बन्दसूचीमा नाम समावेश भएका उम्मेदवारमध्ये निर्वाचन कानुन तथा निर्वाचन आचारसंहिताबमोजिम तोकिएको जरिवाना नबुझाउनेलाई मात्र कारबाही गरिएको छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले १ लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यसको पालना नगर्ने उम्मेदवारलाई कारबाही गर्न हिचकिचाउने गरेको छ। दलका प्रतिनिधिको सहमतिले आचारसंहिता बनेको हो। यो कार्यान्वयन गर्नु दल र उम्मेदवारहरूको कर्तव्य हुन विज्ञहरू बताउँछन्। पूर्वनिर्वाचन आयुक्त वीरेन्द्रप्रसाद मिश्र आचारसंहिता व्यावहारिक भएनभएको विचार गरिनुपर्ने बताउँछन्। आचारसंहितामा व्यावहारिक पक्ष पनि हेर्नुपर्छ, उनले भने। प्रमुख निर्वाचन आयुक्त दिनेशकुमार थपलिया आचारसंहिताको उल्लंघन र निर्देशनको अवज्ञा भएमा उल्लंघनकर्तालाई महँगो पर्न सक्ने बताउँछन्। युवाहरूका संघसंस्था र युवा अभियन्तासँग आयोजना गरेको छलफल कार्यक्रममा प्रमुख निर्वाचन आयुक्त थपलियाले निर्वाचन आचारसंहिता र आयोगका निर्देशनहरूको अवज्ञा गर्ने दुस्साहस भएमा सैह्य नहुने बताए।"
"नेतालाई भोटकै चिन्ता, पीडितलाई चोटै चोट","चितवन : २०६२ जेठ २३ गते। घडीमा बिहानको पौने ८ बज्दै थियो। बाँदरमुढेका कृष्णप्रसाद अधिकारी बसमा चढे। म भरतपुर जाने भनेर बस चढेको थिएँ, अधिकारीले त्यो त्रासदी घटना सम्झे। अनि, अन्नपूर्णसँग भने, सिटमा बसेको थिएँ। एक जना वृद्ध गाडीमा चढ्न आएपछि उहाँलाई छोडिदिएँ। गाडी खचाखच थियो। त्यसपछि अधिकारी गाडीको छतमा गए। छतमा पनि ६०६५ जना थिए। बाँदरमुढे खोला मात्रै के तरेका थियौं, अचानक कटकट आवाज आयो, अधिकारीले भने, के पड्के जस्तो भएको थियो। त्यसपछि त थाहै भएन। बस विस्फोटमा ३९ जनाले ज्यान गुमाएका थिए। जसमा ३५ सर्वसाधारण र ३ नेपाली सेनाका अधिकारी थिए। एक जना बालकको पनि विस्फोटमा ज्यान गएको थियो। तर, उनको अझै सनाखत हुन सकेको छैनन्। विस्फोटमा ७२ जनाभन्दा बढी घाइते भएका थिए। धेरै अंगभंग भएका थिए। घाइते केहीको मृत्यु भइसकेको छ भने केही घाइते शारीरिक र मानसिक पीडा बोकेर बाँचिरहेका छन्। देशमा चुनाव आइरहेको छ। पीडितले अझै न्याय पाएका छैनन्। त्यसैकारण पीडितहरूको गुनासो छ त्यो घटना सम्झिँदा त कसरी भोट हाल्न जानु ? बस विस्फोटका घाइतेलाई मैलाघारी हुँदै हेलिकप्टरमा काठमाडौं लगिएको थियो। मेरो पिसाबसमेत बन्द भएको रहेछ, अधिकारीले भने, घटनाको भोलिपल्ट पाइप लगाएर पिसाब फालेपछि मात्रै होस् आयो। मेरा दुवै खुट्टा भाँचिएको रहेछन्। अधिकारीको छाउनीस्थित नेपाली सेनाको अस्पतालमा २५२६ दिन उपचार भएको थियो। त्यो दर्दनाक घटना सम्झँदै कहाली लाग्ने गरेको अधिकारी बताउँछन्। तत्कालीन सशस्त्र विद्रोही माओवादीले बसमा विस्फोट गराएको थियो। एम्बुस थापेर बम विस्फोट गराइएको थियो। उक्त त्रासदी घटना बाँदरमुढे नामले इतिहासमा कलंकित छ। घटनास्थल चितवन सदरमुकाम भरतपुरबाट करिब ४० किलोमिटर दक्षिणमा पर्छ। घटना भएको १७ वर्ष बित्यो। पीडितले अझै न्याय नपाएको अधिकारीको गुनासो छ। सत्य निरुपण तथा मेलमिलाप आयोगबाट समेत घटनाको सत्य पत्ता लगाउने र पीडितलाई न्याय हुन नसकेको अधिकारीले गुनासो पोखे। १७ वर्षदेखि पीडा भोगिरहेका छौं, अधिकारीले भने, सत्यनिरुपण आयोग बन्नै ७ वर्ष लाग्यो। त्यो आयोगले केही गर्न सकेको छैन। अहिलेसम्म न्याय पाएनांै। पीडितले न्याय नपाउनुमा माओवादी मात्रै दोषी नभएको उनको भनाइ छ। त्यो घटना गराउने र त्यसको दोषी माओवादी हो, अधिकारीले भने, तर पीडितलाई न्याय दिलाउन कांग्रेस र एमालेले त सक्थे नि ! उनीहरू पनि जिम्मेवार भएनन्। अधिकारी पीडितले न्याय नपाउनुमा ६० प्रतिशत दोषी माओवादी र २०२० प्रतिशत दोषी कांग्रेस र एमालेको पनि रहेको तर्क गर्छन्। खाने बेला सबै दल मिल्छन् तर न्याय निरुपण गर्ने बेलामा भने उनीहरू झगडा गर्छन्, उनको गुनासो छ, पीडितलाई झन् पीडा दिने मात्रै काम भएको छ। दलहरू मिलेर गठबन्धन बनाइदिँदा पीडितहरू झन् पीडित बन्ने गरेको उनको गुनासो छ। अघिल्लो निर्वाचनमा एमाले र माओवादी मिले, अहिले त्यही घटना घटाउने माओवादीसँग कांग्रेसको गठबन्धन छ, उनले भने, गठबन्धनका कारण पनि हाम्रो न्याय निरुपण ओझेलमा छ। नागरिक समाज चितवनका पूर्वअध्यक्ष हरिराज पौडेल घटनाका घाइते र मृतकका परिवारको स्वास्थ्य उपचार, शिक्षा, सामाजिक सुरक्षाको राज्यले ग्यारेन्टी गर्नुपर्ने बताउँछन्। राज्यले नै यसको जिम्मा लिनुपर्छ, उनले भने, न्यायको आशमा उनीहरू झन् पीडित हुने अवस्था आउनु हुँदैन। घटनाका अर्का पीडित हुन्, मुक्तिनाथ न्यौपाने। उनकी पत्नी सीतादेवी न्यौपाने नागरिकता बनाउन सदरमुकाम भरतपुर जान बस चढेकी थिइन्। तर, सदरमुकाम पुग्न नपाउँदै विस्फोटमा परिन्। म भरतपुरमा थिएँ, न्यौपानेले भने, श्रीमतीलाई नागरिकता बनाउनका लागि मैले नै बोलाएको थिएँ। उनी त्यही गाडीमा आउँदै रहेछिन्, विस्फोटमा परेर ज्यान गुमाइन्। घटना लगत्तै आफू घटनास्थल पुगेको उनले बताए। आफन्तहरूसँगै घटनास्थल आइपुगे उनले त्यो दर्दनाक घटना सम्झँे, मेरी पत्नी सीता, स्कुलसँगै पढेको साथी आत्माराम, मीना गुरुङसहित २ जना अरू केटाकेटीको लास देखँे। म त छांगाबाट खसेजस्तै भएँ। एक छिन त केही सोच्नै सकिनँ। उक्त घटनामा परेका तीन सयको परिवारको अवस्था बिचल्ली भएको उनले बताए। सरकारले पीडितका परिवारसँग पटकपटक सम्झौता पनि गरेको छ। तर, कुनै कार्यान्वयन भएको छैन। यो दर्दनाक घटनाको अन्तर्राष्ट्रियकरण गर्नुपर्छ, उनले भने, पीडितको अवस्था झन्झन् कमजोर बन्दैछ। तर, हाम्रा पीडामा मलम लगाउने कोही छैन। बस विस्फोटको घटनाकी प्रत्यक्षदर्शी हुन, ६६ वर्षीया राधादेवी दाहाल। उनका पति केशवदत्त दाहाल त्यही बस चढ्न खोजेका थिए। तर, बसका सहयोगीले उनीसँग भएको चामल बसमा चढाउन मानेनन्। त्यसैकारण उनी त्यो गाडी चढ्न पाएनन्। छोराको व्रतबन्धका लागि केशवदत्त सरसमान लिन घर आएका थिए। दिन बलिया भएर होला, उनी बचेँ। केशवदत्तलाई छोडेर बस अघि बढ्यो। तर, केहीबेरमै पड्कियो। प्रत्यक्षदर्शी दाहाल भन्छिन्, तीन पटक पड्कियोे। कालो धुवाँको मुस्लो थियो। मेरो त होस् हवास नै उड्यो। विस्फोट लगत्तै आफू पतिलाई खोज्न दौडेको र त्यहाँ बिभत्स दृश्य देखेको स्मरण गरिन्। म त बुढो पनि गाडी चढ्नु भयो होला भनेर बुढो खोज्न थाले, उनले भनिन्, अब जानुभयो भन्ने पनि भयो। लास पल्टाउन थाले। कसैको नाक थिएन, कसैको मुख थिएन। महिला र केटीकेटी छटपटाइरहेका थिए। जिन्दगीमा नदेखेको देखियो। त्यसपछि त छेउमै पतिलाई देख्दा मात्रै आफ्नो होस् आएको उनले बताइन्। उनले भनिन्, त्यो घटना देख्दा त पार्टीहरूलाई भोट हाल्न कसरी जानु ? राधादेवीले बम विस्फोट गर्नेलाई ठेगान लगाउनु पर्ने बताइन्। न्याय निसाफ हुनुपर्यो, उनले भनिन्, यत्रा मान्छे मार्नेलाई कारबाही हुनुपर्यो। खोरमा हाल्नुपर्यो। निर्दयीलाई खोरमा नहालेसम्म भोट हाल्न नहुने उनको भनाइ छ। ३४ सालदेखि भोट दिएका दियै छौं, उनले भनिन्, तर खोइ के भएको छ ? यत्रो घटना भएको हुँदा त नेताले चासो दिँदैनन्, यस्तालाई के भोट हाल्नु। उनले त्यो घटनाको मुख्य दोषी माओवादी केन्द्रका अध्यक्ष प्रचण्ड भएको आरोप पनि लगाइन्। घटनास्थल चितवनको क्षेत्र नम्बर ३ मा पर्छ। यो घटनापछि तीनवटा ठूला निर्वाचन भइसकेका छन्। २०६४ सालको पहिलो संविधानसभामा निर्वाचनमा यो क्षेत्रबाट जनमोर्चा नेता अमिक शेरचन निर्वाचित भएका थिए। यो बेला यो चितवन ५ नम्बर क्षेत्रमा थियो। २०७० सालको दोस्रो संविधानसभा निर्वाचन राप्रपाका नेता विक्रम पाण्डेले जितेका थिए। ०७४ सालको निर्वाचनमा यो क्षेत्रबाट माओवादीकै अध्यक्ष पुष्पकमल दाहालले जिते। पूर्वप्रधानमन्त्रीसमेत रहेको प्रचण्डले चुनाव जिते पनि पीडितको पक्षमा कुनै नाम नगरेको बाँदरमुडेवासीको गुनासो छ। अझ कतिपय पीडित अझ पीडितसमेत भए। प्रचण्ड जाने भएपछि कतिपय पीडितका घरमा सुरक्षाकर्मीले घेर्छन्। अघोषित रूपमा नजरबन्दमा राख्ने गरेको पीडित बताउँछन्। त्यो घटनाका घाइते कृष्णप्रसाद अधिकारी प्रचण्ड आउने भएपछि आफ्नो घरमा सुरक्षाकर्मीको घेराबन्दी नै हुने गरेको बताउँछन्। मेरो घर वरिपरि पुलिस आयो भने प्रचण्ड आउँदैछन् भन्ने गाउँलेलाई थाहा हुन्छ, उनले दुःखेसो पोखे, घरमा प्रहरी आउँछन् र सतर्क भएर बस्नु होला भन्छन्। प्रचण्डले जितेपछि पीडितले अझ पीडा पाएका छन्। बाँदरमुढे घटनाका पीडितहरूको संघर्ष समितिका उपाध्यक्षसमेत रहेका अधिकारीले घाइतेको उपचार, परिपुरण र सत्य उजागरसहितको न्यायका लागि १७ वर्षदेखि लडिरहेको बताए। २०६२ साल जेठ २३ गते बिहान पौने ८ बजे चितवनस्थित बाँदरमुढेमा गुडिरहेको बसमा बम विस्फोट भयो। एक बालकसहित ३९ ले ज्यान गुमाए। तत्कालीन सशस्त्र विद्रोही माओवादीले बसमा विस्फोट गराएको थियो। अहिले पनि त्यो घटनालाई प्रत्यक्ष देखेका र भोगेका नागरिक छन्। मुलुकमा परिवर्तन ल्याउन विद्रोह गरेको माओवादी सत्तामा पुग्यो। तर, नागरिकको जीवन फेरिएन। पीडितहरू त्यो घटना झलझल सम्झन्छन्। र, अहिले पनि प्रश्न गर्छन् त्यो घटना भोगेका हामी कसरी मत हालौं ? घटनापछि दुइटा स्थानीय निर्वाचन पनि भइसकेका छन्। २०७४ सालको निर्वाचनमा माडी नगरपालिकामा माओवादी केन्द्रका ठाकुर ढकाल मेयर निर्वाचित भएका थिए। ०७९ मा ताराकुमारी महतो मेयरमा निर्वाचित भएकी छन्। पीडितको पीडामा आश्वासानको मलम लगाउनेबाहेक केही नभएको पीडितको गुनासो छ। घटनामा ज्यान गुमाएकाको परिवार र घाइतेले आफ्नो माग पूरा गराउन बाँदरमुढे घटना पीडित संघर्ष समिति बनाएका थिए। बाँदरमुडे संघर्ष समितिका संयोजकसमेत रहेका न्यौपाने बाँदरमुढे पीडितको न्याय निरुपणका लागि प्रचण्डसँग पटकपटक वार्ता बसे पनि उनले कहीँ नगरेको बताए। प्रचण्डसँग वार्ता बसियो तर उहाँ मुखले जे भन्नु हुन्छ, त्यो गर्नु हुन्न, उनले भने। स्मारक बनाउने भनेको बजेट पनि अन्तै खर्च गरिएको उनको गुनासो छ।बाँदरमुढे घटनास्थलमा मृत्यु भएकाहरूको सम्झनामा निर्माण गरिएको स्मारक घटनास्थलमा मृत्यु भएकाहरूको सम्झनामा स्मारक बनाइएको छ। समितिलाई थाहै नदिई माओवादी केन्द्रका अध्यक्ष प्रचण्डले पीडितमध्येका ५ जनालाई भेटेर तीनबुँदे प्रतिबद्धता पत्रमा हस्ताक्षर गराएका थिए त्यस विषयमा विवाद भएको थियो। माडी नगरपालिका कार्यालयभित्र पीडितसँग अघिल्लो निर्वाचनका बेला प्रचण्डले छलफल गरेका थिए। घटनामा ज्यान गुमाउनेका परिवारलाई काम गर्न सक्नेलाई रोजगारी, नसक्नेलाई जीवनवृत्ति र बालबालिकाको पठनपाठनको व्यवस्था, घाइतेलाई औषधोपचारको व्यवस्था गर्ने सम्झौतामा उल्लेख छ। बाँदरमुढे घटनाका मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमतिसमेत भएको छ। चुनाव जितेपछि कुनै पनि बुँदा कार्यान्वयन नभएको पीडितहरू बताउँछन्। स्मारक पनि व्यक्तिको जग्गामा परेको भन्दै विवाद छ। स्मारक पनि व्यवस्थित छैन। जग्गा धनी केशवदत्त दाहाल आफू जग्गा दिन तयार रहेको बताउँछन्। यो क्षेत्रमा एमालेको समर्थनमा कांग्रेसका बागी उम्मेदवार दिनेश कोइराला मैदानमा छन्। सत्तारुढ गठबन्धनबाट तर्फबाट माओवादी केन्द्रका नेता डा भोजराज अधिकारी उम्मेदवार छन्। यही क्षेत्रमा राप्रपाबाट विक्रम पाण्डे पनि मैदानमा छन्। कांग्रेसका बागी उम्मेदवार कोइरालाले बाँदरमुडेका पीडितका माग सम्बोधन गर्न आफूले प्रयास गर्ने बताए। मैले पीडितलाई अहिलेसम्म भेटेको छैन, उनले भने, चुनाव प्रचारका लागि माडी जाँदैछु। उहाँहरू संघ बस्छु र मेरो ठाउँबाट सक्ने पहल गर्छु। माओवादी उम्मेदवार अधिकारीले उक्त घटना बिर्सन नसक्ने भएको बताए। त्यो घाउको पीडा अझै बाँकी छ, उनले भने, घाउका अवशेषहरूलाई कसरी सम्बोधन गर्न सकिन्छ ? घाउलाई कसरी पुर्न सकिन्छ भनेर परिवारसहित सबै संघ जोडिएर काम गर्न इच्छुक छु।"
यसरी माग्दैछिन् मानुषी भोट (फोटोफिचर),"काठमाडौं : प्रतिनिधिसभा तथा प्रदेशसभा निर्वाचन नजिकिएसँगै उम्मेदवारहरुले घरदैलो अभियानलाई तीव्रता दिएका छन्। उनीहरु भोट आफ्नो पोल्टामा पार्न आक्रामक शैलीमा जुलुस र आमसभा गरिरहेका छन्। यसैक्रममा सत्ता गठबन्धनबाट काठमाडौं क्षेत्र नम्बर ७ मा उम्मेदवार बनेकी मानुषी यमी भट्टराई आफ्ना नेता तथा कार्यकर्तासँग घरदैलो अभियानमा जुटेकी छन्। पूर्वप्रधानमन्त्री एवं नेपाल समाजवादी पार्टीका अध्यक्ष डा बाबुराम भट्टराईकी छोरी यमीले नेकपा माओवादी केन्द्रको चुनाव चिन्ह लिएर मैदानमा उत्रिएकी छन्। चुनावी अभियानमा रहेकी यमी आज बिहान वडा नम्बर २५ स्थित बांगेमुडा पुगेकी छन्। त्यहाँ पुगेर यमीले मतदातासँगै आशिरवाद र मत दुवै मागिन्। गठबन्धनको साझा उम्मेदबार बनेकी यमीलाई नेपाली कांग्रेस, माओवादी केन्द्र र एकीकृत समाजवादीको साथ छ। यमीले मतदातबाट राम्रो प्रतिक्रिया पाइरहेको बताएकी छन्।विगतको मत तथा मतदाताको राय अनुसार एमालेका ६८ वर्षीय घिमिरे र युवा नेतृ मानुषीबीचनै कडा टक्कर हुने अनुमान स्थानीयको छ । यो निर्वाचन क्षेत्रमा २८ जनाको उम्मेदवारी परेको छ । जसमध्ये १६ जना स्वतन्त्र उम्मेदवार छन् । सत्ता गठबन्धनबीचको चुनावी तालमेल छ । तर पहिलेको समझदारी अनुसार एमाले, जसपा र राप्रपाबीच तालमेल हुन सकेन ।"
उम्मेदवारको त्याग र इतिहासलाई हेरेर मत दिनु : प्रकाशमान,"काठमाडौं : नेपाली कांगेसका नेता प्रकाशमान सिंहले पार्टी र उम्मेदवारको त्याग र इतिहासलाई हेरेर मत दिन आग्रह गरेका छन्। लौहपुरुष गणेशमान सिंहको १०८ औँ जन्मजयन्तीका अवसरमा काठमाडौंमा आयोजित कार्यक्रमा उनले भविष्यलाई हेरेर मतदान गर्नुपर्ने बताएका हुन्। सिंहले भने, मतदान भनेको भविष्यको भलाईको लागि हो। पार्टी र उम्मेदवारको त्याग र इतिहासलाई हेरेर मताधिकार प्रयोग गर्नुहोला। सिंहले गणेशमानको त्याग र योगदानलाई सबैले मनन गर्नुपर्ने बताए। उनले गणेशमानले मुलुकमा प्रजातन्त्र प्राप्तिका लागि ६० वर्षको सक्रिय राजनीतिमा तीन दशक जेलजीवन र निर्वासनमा बिताएको स्मरण गरे। सिंहले भने,उहाँले ६० वर्षको सक्रिय राजनीतिमा तीन दशक देशको भविष्यका लागि जेलजीवन र निर्वाशनमा बिताउनुभएको थियो। आसन्न प्रतिनिधि सभा सदस्य निर्वाचनमा काठमाडौं क्षेत्र नम्बर एकलाई चासोका साथ हेरिएको छ। यो निर्वाचन क्षेत्रमा हेबीवेट मानिएका नेपाली कांग्रेसका सिंह, एमाले केन्द्रीय सदस्य किरण पौडेल, राष्ट्रिय प्रजातन्त्र पार्टीका उपाध्यक्ष रवीन्द्र मिश्र, पुकार बम, रमेश खरेललगायत चुनावी मैदानमा छन्। प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ। जसमध्ये ११ जना स्वतन्त्र उम्मेदवार छन्। निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन्। २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ।"
चुच्चे नक्सा : सुदूरपश्चिममा चुनावी मुद्दा,"दार्चुलाबैतडी : पूर्वप्रधानमन्त्री तथा नेकपा एमाले अध्यक्ष केपी ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको छ। बुधबार प्रधानमन्त्री तथा नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले तीनै स्थानमा चुनावीसभा सम्बोधन गरेका हुन्। दार्चुलाको गोकुलेश्वरमा चुनावी कार्यक्रम सम्बोधन गर्दै प्रधानमन्त्री देउवाले भूमि फिर्ता लिन दार्चुला होइन। भारतसँग बोल्न सक्नुपर्ने बताए। कालापानी, लिपुलेक र लिम्पियाधुरा नेपालको हो भनेर संसद्ले बहुमतबाट पारित गरिसकेको छ। अब त्यो भूमि फिर्ता लिन दार्चुला होइन भारतसँग कुरा गर्नुपर्छ, देउवाले भने। उनले, दार्चुला आएर बोल्दैमा केही नहुने बताए। ओलीजीले यहाँ आएर बोल्दैमा केही हुँदैन। भूमि फिर्ता ल्याउन भारतसँगै कुरा गर्न सक्नुपर्छ। हामी कूटनीतिक रूपमा पहल गर्छौं, देउवाले भने, गठबन्धन अहिलेमात्रै नभएर पछिसम्म निरन्तर जान्छ। गठबन्धन राष्ट्रिय आवश्यकता हो। यो पछिसम्म रहन्छ। कार्यक्रमलाई सम्बोधन गर्दै नेकपा माओवादी केन्द्रका अध्यक्ष पुष्पकमल दाहाल प्रचण्ड ले दार्चुला पुगेर कालापानी, लिपुलेक र लिम्पियाधुरा नेपालको नक्सामा समेट्न आफूले पहल गरेको दाबी गरे। ओलीले आफूले चुच्चे नक्सा बनाए भनेर हल्ला फिजाए। त्यो झुटो हो। मेरै पहलमा चुच्चे नक्सा बनेको हो, दाहालले भने। उनले चुनाव जित्न नभई एमाले अध्यक्ष ओलीको दम्भ रोक्न गठबन्धन गरेको बताए। चुनाव जित्न गठबन्धन गरेको होइन। ओलीको दम्भ रोक्न गठबन्धन गरेको हो दाहालले भने। ओलीलालाई आफूले प्रधानमन्त्री बनाएको दाबी गर्दै अध्यक्ष दाहालले भने तेस्रोपटक प्रधानमन्त्री भएर देखाउनुस्। दाहालका अनुसार यो निर्वाचन लोकतन्त्र र लोकतन्त्र विरोधीबीच भइरहेको छ। उनले गोकुलेश्वर विमानस्थल पक्की बनाउने वाचा गरे। यस्तै, बैतडीको पाटनमा आयोजित चुनावीसभा सम्बोधन गर्दै प्रधानमन्त्री देउवाले सुदूरपश्चिमका गौरवका आयोजना अघि बढ्ने बताए। पश्चिम सेती परियोजना अघि बढ्ने बताएका देउवाले भारतसँग सिमाना जोडिएको बैतडीको झुुलाघाटमा मोटरेबल पुल निर्माणका लागि पनि पहल गर्ने बताए। महाकाली करिडोर पनि द्रुत गतिमा अघि बढ्ने बताए। देउवाले पञ्चेश्वर बहुउद्देश्यीय परियोजनालाई पनि अघि बढाउन पहल भइरहेको बताए। पश्चिम सेती अघि बढ्दैछ। पञ्चेश्वर परियोजनालाई पनि अघि बढाउने सक्दो पहल भइरहेको छ, देउवाले भने, बैतडीको झुलाघाटमा पुल बनाउन भारतका समकक्षीसँग समन्वय गरेर अघि बढ्छ। यस्तै, माओवादी केन्द्र अध्यक्ष दाहालले यस वर्षको आमनिर्वाचन अरूबेलाको जस्तो नरहेको बताए। उनले १२ बुँदे सम्झौता, विस्तृत शान्ति सम्झौता र संविधानसभाबाट संविधान निर्माण गरेको दल र नेताहरूको गठबन्धन रहेको बताए। अहिले संविधान च्यात्नेहरूसँगको लडाइँ हो, उनले भने, १२ बुँदे समझदारी, विस्तृत शान्ति सम्झौता र संविधान निर्माण गर्नेहरू एक ठाउँमा छौं। संविधान च्यात्ने एकातिर छन्। संघीय व्यवस्था खतरामा पार्न खोजिरहेका छन्। त्यसको नेतृत्व केपी ओलीले गरिरहेका छन्।"
मोरङ३ क का लागि कांग्रेसले आज मनोनयन दर्ता गराउँदै,"विराटनगर : आगामी निर्वाचनका लागि नेपाली कांग्रेसले मोरङको निर्वाचन क्षेत्र नम्बर ३ कमा आज (बिहीबार) मनोनयन दर्ता गराउँदै छ । पार्टीका तर्फबाट मनोनयन दर्ता गराएका प्रदेशसभा सदस्य पदका उम्मेदवार एवं प्रदेश १ का वन, वातावरण तथा भूसंरक्षण मन्त्री शेखरचन्द्र थापाको निधन भएपछि कांग्रेसले नयाँ उम्मेदवार खडा गर्न लागेको हो । कात्तिक २४ गते डेंगुको संक्रमण पुष्टि भएका थापालाई निमोनिया र पायल्सको समस्या पनि देखिएको थियो । थापाको बुधबार बिहान विराटनगरको नोबेल शिक्षण अस्पतालमा निधन भएको हो । उनको निधनसँगै निर्वाचन आयोगले आगामी मंसिर ४ गते नै मतदान सम्पन्न गर्ने गरी बुधबार नयाँ कार्यतालिका सार्वजनिक गरेको छ । आयोगले कांग्रेसको हकमा मात्रै लागू हुने बिहीबार दिउँसो १ बजेसम्म मनोनयनको समय तोकेको छ । मनोनयन दर्तापछि सूची प्रकाशन र दावीविरोधको समय छुट्याइएको छ । मनोनयन पत्र र उजुरी उपर जाँचबुझ गर्ने, नाम फिर्ता लिने, उम्मेदवारको अन्तिम नामावली प्रकाशन गर्ने तथा उम्मेदवारलाई निर्वाचन चिन्ह प्रदान गर्ने समय बिहीबार र शुक्रबारलाई तोकिएको प्रदेश १ निर्वाचन प्रमुख लेवन काश्यप अधिाकरीले बताए । उनका अनुसार निर्वाचन अधिकृतको कार्यालयले अन्तिम नामावली प्रकाशन गरेपछि नयाँ उम्मेदवारले प्रचारप्रसार गर्न पाउने छन् । यसअघि मंसिर ४ मा हुने प्रतिनिधि तथा प्रदेशसभा सदस्य निर्वाचनका लागि उम्मेदवारको अन्तिम नामावली प्रकाशन गरी आयोगले उम्मेदवारलाई निर्वाचन चिन्ह प्रदान गरिसकेको थियो ।यसैबीच नेपाली कांग्रेसले उक्त क्षेत्रमा कसलाई प्रदेशसभाको उम्मेदवार बनाउँछ भन्ने यकिन भइसकेको छैन । कांग्रेस मोरङका सचिव मोदराज घिमिरेका अनुसार पार्टीको केन्द्रले नै उम्मेदवारको टुंगो लगाउने छ । १११२ बजेतिर उम्मेदवारको टुंगो लाग्ने अनुमान गरिएको छ, उनले भने, त्यसपछि उम्मेदवारका तर्फबाट मनोनयन दर्ता हुने छ । उक्त क्षेत्रबाट प्रदेशसभा सदस्य पदका लागि सूयर्माराज राई, मानबहादुर लिम्बू, पर्शु कार्की, सुशील राई, वीरबहादुर बस्नेत लगायतको नाम चर्चामा छ । सूयर्माराज २०७४ सालको निर्वाचनमा यही क्षेत्रबाट प्रदेशसभा सदस्यमा विजयी बनेका थिए ।"
झापामा हात्ती नियन्त्रण मुद्दा कसको ?,"झापा : आसन्न आम निर्वाचनमा झापा निर्वाचन क्षेत्र ३ बाट उम्मेदवार बनेका दुई शीर्ष नेता राजेन्द्र लिङदेन र कृष्णप्रसाद सिटौला जैविक विविधतायुक्त जलथल जंगलको हात्ती नियन्त्रण तथा रोकथाम मुद्दालाई मुख्य एजेन्डा बनाएर एक अर्काप्रति वाक युद्ध मा उत्रिएका छन्। झापा३ बाट प्रतिनिधिसभा सदस्य उम्मेदवार बनेका राप्रपा अध्यक्ष लिङदेन र कांग्रेस नेता सिटौला अहिले हात्ती नियन्त्रण तथा रोकथामका लागि चारकोशे जलथल जंगलमा मेरो पहलमा सोलार फेन्सिङ (सौर्य विद्युतीय तारबार) जडान भएको भन्दै चुनावी सभाहरूमा खुलेर आम मतदाताबीच वाक युद्ध मा उत्रिएका हुन्। लिङदेन र सिटौला हात्ती मुद्दा लिएर वाक युद्ध गरिरहेता पनि जलथल जंगलबाट निस्किएका हात्तीले जंगल आसपासका गाउँमा वितण्डा नमच्चाएको रात छैन। त्यस क्षेत्रका स्थानीयवासी त्रासमा जीवन बिताउन बाध्य छन्। अहिले चुनावका बेला मेरो पहलमा काम भएको भन्दै दुवै शीर्ष नेताहरू हानथाप र गालीगलौजमा उत्रिनुभन्दा पनि यसको दीर्घकालीन समस्याको समाधानमा लाग्नुपर्ने हात्ती पीडित मतदाताहरूको भनाइ छ। गत कात्तिक ११ गते भद्रपुरमा आयोजित अगुवा कार्यकर्ता भेलामा बोल्दै राप्रपा अध्यक्ष लिङदेनले पाँच वर्षमा केही काम भएन, केही गरेन, पाँच वर्ष खेर गयो, यो भएको अलिअलि काम पनि मैले गरेको र मेरो दाइले गरेको भन्दै केही व्यक्तिले बुढो मान्छेलाई डोराएर हिँडिरहेको भनेका थिए। सोही प्रसंगमा लिङदेनले थपे, यस क्षेत्रको ठूलो समस्याका रुपमा जलथल जंगलमा जंगली हात्ती अतिक्रमणको समस्या थियो। २०७४ सालको चुनावपछि जलथल जंगलमा सौर्य विद्युतीय तारवारको व्यवस्थापनका सबै कामहरू पूरा भएको बताउँदै उनले आर्थिक वर्ष २०७५०७६ मा यी कामहरू भएको दाबी गरेका थिए। उनले खातापाता पल्टाउन सकिन्छ। यी योजना कहिले प्रारम्भ भए। कसले लेखापढी सुरु गर्यो। कहिले डीपीआर भयो। अहिले सौर्य विद्युतीय तारबार हामीले गरेको भन्दै हिँडने मान्छेहरू छन्। म चुनौतीको भाषामा भन्न चाहन्छु। आमाको दूध खाएको कोही बहादुर छोरा छ ? त्यो २०७४ भन्दा अगाडिको योजना हो भनेर प्रमाणित गर्न सक्छ, कि मैले लेखापढी गरेर गरेको हो भने म त्यसको झोला बोकेर हिँडन तयार छु, उनले भनेका थिए। लिङदेनले त्यस्तो कुरा दाबीका साथ बोलेपछि कांग्रेसी नेता तथा कार्यकर्ताहरूले सामाजिक सञ्जालहरूमा सौर्य विद्युतीय तारबार कांग्रेसकै पहलमा आएको भनी प्रमाणित कागजातहरू हाल्न थाले। त्यति मात्र नभइ लिङदेनले बोलेको कुराप्रति कांग्रेस नेता कृष्णप्रसाद सिटौलाले समेत चुनावी सभाहरूमा खुलेर आक्रोश पोख्न थालेका छन्। सिटौलाले भने, म दावाका साथ भन्छु, बितेका पाँच वर्षमा यस निर्वाचन क्षेत्र केन्द्रीय आयोजनाबाट रित्तै रह्यो, अलिअलि आयोजनाहरू प्रदेश सरकारबाट मात्र आयो। अहिले कुरा उठेको छ हात्ती नियन्त्रण गर्ने सौर्य विद्युतीय तारबारको। हात्तीबारको योजना २०७४ सालको निर्वाचन अघि नै आएको हो , उनले भने, जलथल जंगलमा आएर हात्ती बस्न थाल्यो, गाउँमा निस्कन थाल्यो, मान्छे मार्न थाल्यो, अन्नबाली नस्ट गर्न थाल्यो, घर भत्काउन थाल्यो भनेर कांग्रेसका क्षेत्रीय सभापति गणेश पोखरेल (हाल भद्रपुर नगरपालिका मेयर) काठमाडौं पुगेर ममार्फत प्रधानमन्त्रीलाई भेटेका थिए। मैले नै तत्कालीन प्रधानमन्त्री शेरबहादुर देउवालाई भेटेर हात्तीबारको काम तुरुन्त अघि बढाउनु पर्यो भनेर तोक लगाएर काम अघि बढाएको हो। उनले थपे, त्यही बेला प्रधानमन्त्री कार्यालयले वन मन्त्रालयलाई पत्र पठायो, वनले योजना आयोगलाई चिठ्ठी काट्यो, त्यहाँबाट स्वीकृत प्राप्त भएपछि वनमार्फत अर्थ मन्त्रालयले ८ करोड ८ लाख ९० हजार रुपैयाँ छुट्यायो। २०७४ भदौमा तत्कालीन वन कार्यालय झापामा २ करोड रकम निकासा भयो। ठ्याक्कै निर्वाचन घोषणा भएको र आचारसंहिता लागेको हुनाले त्यस बेला काम अघि बढ्न सकेन, उनले भने, निर्वाचनपछि मात्र हात्तीबारको ग्लोबल टेन्डर निस्किएर काम अघि बढ्यो। उनले भने, अस्ति भर्खरै भद्रपुरमा नेकपा (एमाले)का अध्यक्ष केपी शर्मा ओलीसँगै बसेका बेला लिङदेनजीले भनेका थिए कि यो हात्तीबारको बजेट २०७४ सालको निर्वाचनअघि आएको हो भने सिटौलाजीको झोला बोक्छु । अब मेरो झोला बोके भयो नि त, उनले आक्रोश पोखे।"
मोरङ ३ कमा कांग्रेसका उम्मेदवार मानबहादुर,विराटनगर : नेपाली कांग्रेसका महासमिति सदस्य मानबहादुर लिम्बूलाई पार्टीले मोरङको क्षेत्र नम्बर ३ को कबाट प्रदेशसभा सदस्यको उम्मेदवार बनाएको छ । यो क्षेत्रबाट उम्मेदवार रहेका शेखरचन्द्र थापाको बुधबार निधन भएपछि उनका ठाउँमा कांग्रेसले लिम्बूलाई टिकट दिएको हो । कांग्रेस मोरङका सचिव मोदराज घिमिरेले पार्टी केन्द्रले नै प्रदेशसभा सदस्यको उम्मेदवार बन्न लिम्बूलाई टिकट दिएको बताए । बिहीबार दिउँसो १ बजे मनोनयन दर्ताको तयारी गरिएको घिमिरेले बताए । लिम्बू नेपाल विद्यार्थी संघ मोरङका पूर्वसभापति समेत हुन् । निर्वाचन आयोगका अनुसार मनोनयन दर्ता गराएका उम्मेदवारविरुद्ध दाबी विरोधलगायत प्रक्रिया पूरा गरेर शुक्रबार अन्तिम नामावली प्रकाशन हुनेछ । प्रदेश १ का वन वातावरण तथा भूसंरक्षणमन्त्रीसमेत रहेका थापाको उपचारका क्रममा बुधबार बिहान विराटनगरको नोबेल अस्पतालमा निधन भएको थियो । त्यसपछि निर्वाचन आयोगले नयाँ कार्यक्रम सार्वजनिक गरेर निर्वाचनको प्रक्रिया अघि बढाएको थियो । उक्त क्षेत्रमा मंसिर ४ गते नै मतदान हुनेछ ।
माधव नेपालले गरे एमाले सरकारले गरेको कामको स्मरण,"काठमाडौं : नेकपा एसका अध्यक्ष माधवकुमार नेपालले मार्क्सवादीलेनिनवादले मात्र नेपालमा हित गर्न सक्ने बताएका छन्। बिहीबार बिहान पार्टी प्रवेश कार्यक्रमलाई सम्बोधन गर्दै उनले थोरैबाट भएपनि आफूले नयाँ कम्युनिष्ट पार्टी निर्माण सुरु गरेको बताएका हुन्। नेपालले संघर्षबाट आत्तिएर डराएर पार्टी र जीवन निर्माण नहुने धारणा राखे। विचारले विश्वास जगाउँछ, आँट ल्याउँछ।उनले भने,इतिहासको निर्माणकर्ता जनता हो। जनतालाई गलत कुरामा आन्दोलित बनाउनुपर्छ। नेपालले जतिसुकै विभाजित भएपनि कम्युनिष्ट पार्टी भित्रका कार्यकर्ता कम्युनिष्ट पार्टीमै गएको धारणा राखे। नेपालले जनताको बहुदलीय विचार ल्याउन खोज्दा पनि त्यो समयमा एकभन्दा बढी कम्युनिष्ट पार्टी हुनु घृणा नहुने सोचेको बताए। तत्कालीन एमालेको सरकार बन्दा ६० हजार सुकुम्बासी परिवारलाई जग्गा बाँडेको, नेपालको इतिहासमा अहिलेसम्म अरुले नगरेको काम हामीले गरेका थियौं। १०० रुपैयाँबाट ४ हजार बृद्धभत्ता पुर्याएका छौं। अब भोली हाम्रो सरकार बन्यो भने हामी ५ हजार पुर्याउँछौं भनिरहेका छौं। एकल महिलाहरु, अपाङ्गता भएका व्यक्तिहरु तिनीलाई पनि राज्यले याद गर्यो। उनले थपे,आफ्नो गाउँ आफैँ बनाउँ भन्ने अभियान सुरु गरेको, विकासको निमित्त छुट्टै बजेट निर्माण गरेर 'नौ स' को अभियान हामीले सुरु गर्यौं। जनताले हामीलाई विश्वास गरेका थिए। नेपालले २०६६ सालमा आफू प्रधानमन्त्री हुँदा जनता आवास कार्यक्रम सुरु गरेको स्मरण गरे। उनले भने, घरबार बिहीन मान्छेलाई राज्यले घर बनाएर दिनुपर्छ भन्ने निर्णय गराएर दलित आवास र जनता आवास कार्यक्रम शुभारम्भ गर्यौं। पर्यटन प्रवर्द्धन गर्न काठमाडौं एयरपोर्टमा प्लेन धेरै समय बस्न नसक्ने भएकाले निजगढ अन्तराष्ट्रिय विमानस्थल बनाउनु पर्छ भनेर हाम्रो सरकारले निर्णय गरेको हो। कोरियन कम्पनीलाई रिपोर्ट तयार गर्ने जिम्मा दिइयो। उनले थपे, काठमाडौंलाई तराईसँग जोड्न निजगढ द्रुत मार्गको सुरुवात, पुष्पलाल (मध्यपहाडी) लोक मार्गमा स्मार्टसिटीहरु, हुलाकी राजमार्गको सुरुवात, तामाकोशी जलविद्युत आयोजना निर्माण, लगायतका काम एमाले नेतृत्वको सरकारले गरेको हो। जलविद्युत र पर्यटन क्षेत्रको विकासको विशाल सम्भावना भएको नेपालको भनाई छ। नेपालले २०७४ सालमा एमालेलाई जनताले ठूलो मौका दिएको समेत स्मरण गरे। नेपालले बहुमतको सरकार हुँदा पनि ओलीको कारण पार्टीमा विद्रोह गर्नुपरेको स्पष्ट पारे। नेपालले भने,ओलीले दुईदुई पटक संसद विघटन गरे। ओलीले पार्टीले गुटमा परिणत गरे। उनले पार्टीले पार्टीको रुपमा काम नगरेर कम्युनिष्ट आदर्श, सिद्धान्तलाई परित्याग गरेपछि अहिलेको अवस्था आएको बताए। उनले संविधान जोगाउन, गणतन्त्रको रक्षा र समावेशिता लागू गर्न केपी ओलीको सरकार ढालेको बताए।"
घोडेपानीमा पर्यटकको चहलपहल बढ्यो,"बेनी : म्याग्दीको प्रमुख पर्यटकीय स्थल घोडेपानीपुनहिल क्षेत्रमा पर्यटन आगमन लयमा फर्किएको छ । अन्नपूर्ण गाउँपालिकाको वडा नम्बर ६ मा अवस्थित घोडेपानी र पुनहिलमा पर्यटक आगमन तीन वर्षपछि लयमा फर्किएको हो । समुन्द्र सतहदेखि दुई हजार आठ सय मिटरको उचाइमा अवस्थित घोडेपानी र तीन हजार २१० मिटर उचाइमा रहेको पुनहिल विश्व प्रसिद्ध अन्नपूर्ण चक्रीय पदमार्गको प्रमुख गन्तव्य हो । घोडेपानी होटल व्यवस्थापन समितिका अध्यक्ष मिना पुनले कोरोना (भाइरस)को महामारीका कारण विस २०७६ को असोजकात्तिकको यामदेखि सुनसान बनेको घोडेपानीमा पछिल्लो यामदेखि पर्यटक आगमन बढेको जानकारी दिइन् । २०७७ र २०७८ को दुई वटै याममा सुनसान भयो,' उनले भनिन् यसपालीको याममा नसोचेको पर्यटक आए । हामी उत्साहीत छौं । दैनिक ५०० जनाको हाराहारीमा स्वदेशी र विदेशी पर्यटक घोडेपानी पुग्ने गरेका छन् । घोडेपानी पर्यटक प्रहरी चौकीका अनुसार २०७९को वैशाखदेखि कात्तिक तेस्रो सातासम्म १४ हजार ६८४ जना पर्यटकले भ्रमण गरेका छन् । कोरोनाअघि घोडेपानीमा वार्षिक ३० देखि ६० हजार जना पर्यटकले भ्रमण गरेको तथ्याङ्क छ । वैशाखमा दुई हजार १८५, जेठमा ७१९, असारमा ४७६, साउनमा ६२७, भदौमा एक हजार ३९, असोजमा छ हजार ९१४ र कात्तिकको १६ गतेसम्म दुई हजार ७२४ जना पर्यटक आएका चौकीका प्रमुख प्रहरी सहायक निरीक्षक सन्तोष भुषालले बताए । चौकीले घान्द्रुक, उल्लेरी, शिख, मोहरेडाडा भएर घोडेपानी भित्रिने र बाहिरिने पर्यटकको विवरणसहितको तथ्याङ्क राख्ने गरेको छ । यो तथ्याङ्क भ्रमणका लागि अनुमति लिएर आएका विदेशी पर्यटकको मात्र हो । पर्यटक मजदुर र नेपालीहरु प्नि विदेशीकै संख्यामा आएका प्रहरी सहायक निरीक्षक भुषालले बताए । घोडेपानीमा पर्यटकको बसोबासका लागि २३ वटा सुविधायुक्त होटलहरु छन् । ती होटलमा दैनिक ७०० जना पर्यटक वास बस्न सक्दछन् । पोखरा, काठमाडौं, चितवन, बुटवल, बागलुङ, पर्वत र मधेशका जिल्लाबाट विद्यार्थी, शिक्षक, कर्मचारी र व्यवसायीहरु समूह बनाएर आउने क्रम बढेको घोडेपानी टोल सुधार समितिका संयोजक विरेन गर्बुजाले बताए । आन्तरिक पर्यटकलाई आकर्षित गर्न कोठा भाडा र खानामा सहुलियतको सुविधा दिइएको उनले बताए । हिमशृङखला, सुर्योदय, पहाडी भूगोल, मगर संस्कृति, गुराँसको जंगल, वन्यजन्तु र पंक्षीको अवलोकनका लागि घोडेपानी र पुनहिलमा पर्यटक आउने गर्छन् । घोडेपानीदेखि करिब एक घण्टाको उकालो पैदलयात्रा गरेपछि पुनहिलमा पुगिन्छ । पुनहिलबाट सुर्योदय, धौलागिरि, निलगिरि, अन्नपूर्ण, माछापुच्छ्रे, गुर्जा, सिस्ने, मनास्लु रेञ्जका हिमालको मनमोहक दृष्य अवलोकन गर्न सकिन्छ । गुराँसको जंगलको विचमा रहेको पहाडको टाकुरामा रहेको पुनहिलबाट वरपरका वस्ति र पहाडी भूगोलको दृष्य पनि देखिन्छ । अस्टेलीयाका आलेनले नदी किनार देखि हिमालको फेदी सम्मका दृष्य, स्थानीयवासीको आत्मियता र रहनसहनले घोडेपानी भ्रमण रमाइलो भएको अनुभव सनाए । एभरेष्ट टुर्स एण्ड ट्राभल्सका पथप्रर्दशक नवराज श्रेष्ठले यो सिजनमा अन्नपूर्ण चक्रीय पदमार्गमा पर्यटक आगमन सन्तोषजनक देखिएको बताए ।"
"दार्चुलामा एमाले र गठबन्धनका कार्यकर्ताबीच झडप, ४ घाइते","दार्चुला : दार्चुलामा नेकपा एमाले र गठबन्धनका कार्यकर्ताबीच झडप भएको छ। जिल्लाको अपिहिमाल गाउँपालिका५ ओखलमा चुनावी प्रचारप्रसारका क्रममा झडप हुँदा ४ जना घाइते भएका छन्। गठबन्धनका कार्यकर्ताले नेकपा एमालेका प्रदेश सभा क्षेत्र नम्बर २ का उम्मेदवार राम दत्त जोशीको टोलीलाई आफ्नो क्षेत्रमा प्रचार गर्न अवरोध गरेपछि झडप भएको जिल्ला प्रहरी कार्यालय दार्चुलाले जनाएको छ। झडपमा परी गठबन्धनका कार्यकर्ता अपिहिमाल गाउँपालिका६ का जहेन्द्र धामी, सोही ठाउँका जगत धामी र एमालेका कार्यकर्ता मार्मा गाउँपालिका३ का वीरेन्द्र विष्ट र शैल्यशिखर नगरपालिका९ का सुरेश बादी घाइते भएको प्रहरीले जनाएको छ। घाइतेहरुको लटिनाथ अस्पतालमा उपचार भइरहेको छ।"
अख्तियारले भन्यो भ्रष्टाचारसम्बन्धी मुद्दा सर्वोच्चमा पुनरावेदन गरिएको विषयमा भ्रम छरियो,"काठमाडौं : अख्तियार दुरुपयोग अनुसन्धान आयोगले भ्रष्टाचारका मुद्दाहरु सर्वोच्च अदालतमा गरिएको पुनरावेदनका विषयमा भ्रम छरेको बताएको छ। अख्तियारले द्वन्द्व निम्त्याउने प्रकृतिबाट भएको सम्प्रेषणतर्फ गम्भीर ध्यानाकर्षण जनाएको छ। 'अख्तियार दुरुपयोग अनुसन्धान आयोगले सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा नेपालको संविधान, अख्तियार दुरुपयोग अनुसन्धान आयोग ऐन, २०४८ लगायत प्रचलित अन्य कानूनबमोजिम अनुसन्धान गरी भ्रष्टाचार गरेको देखिएमा संलग्न व्यक्ति उपर कानूनबमोजिम अधिकारप्राप्त अदालतमा मुद्दा दायर गर्दै आएको छ। यसरी मुद्दा दायर भई बिशेष अदालतबाट प्राप्त फैसला उपर चित्त नबुझेमा बिशेष अदालत ऐन, २०५९ को दफा १७ बमोजिम आयोगले सम्मानित सर्वोच्च अदालतमा पुनरावेदन गर्दै आएको सर्वविदितै छ,' आयोगले विज्ञप्ति जारी गर्दै भनेको छ, 'यसै सन्दर्भमा चालू आर्थिक र्षमा हालसम्म सम्मानित सर्वोच्च अदालतमा पुनरावेदन गरिएका मुद्दाहरुको बारेमा पुनरावेदन गर्दा लिइएका आधारहरूको सम्बन्धमा आयोगबाट मिति २०७९ कात्तिक २२ मा जारी गरिएको प्रेस विज्ञप्ति र जानकारीमूलक विवरणका सम्बन्धमा आयोगबाट असल मनसायका साथ गरिएको कार्यलाई सो विपरित सार्वजनिक निकायहरुबीच भ्रम सिर्जना र द्वन्द्व निम्त्याउने प्रकृतिबाट भएको सम्प्रेषणतर्फ आयोगको गम्भीर ध्यानाकर्षण भएको छ।' आयोगले अदालतको निर्णयको सम्मान गर्दै आयोग न्यायिक स्वतन्त्रताप्रति पूर्ण प्रतिबद्ध रहेको, सम्मानित अदालतको गरिमाप्रति अनास्था फैलाउने विषय कल्पनासम्म पनि गर्न नसकिने र स्वतन्त्र न्यायपालिकाको अवधारणाप्रति सदाझैँ अविचलित रहने जनाएको छ।"
"मकवानपुरमा ट्याक्टर दुर्घटना, एकजनाको मृत्यु","हेटौडा : धरानचतरा सडकखण्डअन्तर्गत मकवानपुरको बकैया गाउँपालिका ४ छतिवनस्थित खण्डमा सवारी दुर्घटना हुँदा एकजनाको घटनास्थलमै मृत्यु भएको छ । मृत्यु हुनेमा बागमती गाउँपालिमा ५ बगेरी निवासी २७ वर्षीय सत्यमान घिसिङ रहेको जिल्ला प्रहरी कार्यालय मकवानपुरका प्रहरी नायव उपरीक्षक एवम् प्रवक्ता टेकबहादुर कार्कीले जानकारी दिए । उनका अनुसार, बुधबार राति ८ बजेको समयमा हेटौंडाबाट हातिसुँडेतर्फ जाँदै गरेको बागमती प्रदेश०३००१ त ३४१ नम्बरको ट्रयाक्टर अनियन्त्रित भइ सडक छेउमा पल्टिएर दुर्घटना भएको थियो । दुर्घटनामा परी ट्रयाक्टरमा सवार सोही ठाउँ बस्ने ३५ वर्षका दमैसिं सिन्तान घाइते भएको र उनको हेटौंडा अस्पतालमा उपचार भइरहेको प्रवक्ता कार्कीले बताए । घटनाबारे थप अनुसन्धान भइरहेको उनले बताए ।"
अलपत्र परेका ३८ जना भारतीय नागरिकको उद्धार,रौतहट : अलपत्र परेका ३८ जना भारतीय नागरिकहरूलाई प्रहरीले उद्धार गरेको भारतीय सुरक्षाकर्मीको जिम्मा लगाएको छ। कात्तिक २३ गते राति बजे रौतहटको परोहा नगरपालिका४ मा रहेको अमन इँट्टा उद्योगमा भारतको उत्तर प्रदेशको समत अलियारपुर जिल्ला बस्ने २० जना पुरुष र १८ जना महिला तथा बालबालिकाहरू अलपत्र अवस्थामा रहेको सूचना पाएर गएको प्रहरीको टोलीले उनीहरूलाई उद्धार गरेको हो। इलाका प्रहरी कार्यालय राजपुरबाट खटिएको प्रहरी टोलीले अलपत्र परेका भारतीय नागरिकहरूलाई उद्धार गरी बिहारको सितामढी बैरगनियास्थित सीमा सुरक्षा बललाई जिम्मा लगाएको जिल्ला प्रहरी कार्यालय रौतहटका डीएसपी सुनील मल्लले जानकारी दिएका छन्।
श्रीमानको उपचारका निम्ति सहयोग याचना,"विराटनगर : मोरङ्गको बुढीगंगा६ निवासी अनारवती चौधरीले आफ्नो श्रीमानको उपचारका निम्त्ति आवश्यक खर्च व्यवस्थापनमा सहयोग गरिदिन आग्रह गरेकी छन्। मिर्गौला पीडित श्रीमान् रमेशकुमार सुतिहारको उपचार खर्च व्यवस्थापनमा आवश्यक सहयोग गरिदिन उनले आग्रह गरेकी हुन्। बिहीबार विराटनगरमा पत्रकार सम्मेलन गर्दै उनीले उपचार खर्चको अभावमा श्रीमानको स्वास्थ्य अवस्था बिग्रदै गएको बताइन्। दुवै मिर्गौला फेल भएका श्रीमान् विगत ६ महिनादेखि काठमाडौंको वीर अस्पतालमा उपचाररत रहेको उनीले सुनाइन्। उपचारका क्रममा हालसम्म ८ लाखभन्दा बढी रकम खर्च भईसकेको र थप १० लाख रुपैयाँको आवश्यकता रहेको उनीले जानकारी दिईन्। मिर्गौला प्रत्यारोपण निम्त्ति थप उपचार खर्चको आवश्यकता रहेको हुँदा त्यसमा सहयोग जुटाइदिन उनीले आग्रह गरेकी छन्। वैदेशिक रोजगारीको सिलसिलामा सुतिहार मलेशिया गएको बेला मेडिकल गराउँदा उनको मिर्गौलामा समस्या देखिएको थियो। तर, कम्पनीले उपचार गर्न जाने अनुमति नदिएपछि उनले समयमै उपचार सेवा पाउन सकेका थिएनन्। पछि कम्पनीको सर्त अनुसार ३ वर्षपछि नेपाल फर्किएर पुनः परीक्षण गराउँदा उनको दुवै मिर्गौलाले काम गर्न छोडेको देखिएको थियो। हाल उनको मिर्गौला प्रत्यारोपणका निम्त्ति करिब १० लाख रुपैयाँको आवश्यक परेको हुँदा श्रीमती अनारवतीले सहयोगको याचना गरेकी छन्। उनलाई भने सनराईज बैंक दुहबी शाखाको खाता नं ०४०१०३२८२१८०११ मार्फत् आवश्यक सहयोग गर्न सकिने जनाइएको छ।"
लागुऔषधसहित छुट्टाछुट्टै स्थानबाट ९ जना पक्राउ,"काठमाडौं : भजनी नगरपालिका ३ कुसुमघाटबाट अवैध लागुऔषध खैरो हेरोइन जस्तो देखिने धुलो पदार्थ २ ग्रामसहित जोशीपुर गाउँपालिका२ बडरिया बस्ने २३ वर्षीय रोहन मिश्रलाई प्रहरीले पक्राउ गरेको छ । ईलाका प्रहरी कार्यालय भजनीबाट खटिएको प्रहरीले साइकलमा सवार उनलाई जाँच गर्ने उक्त पदार्थसहित फेला पारी पक्राउ गरेको हो । पोखरा महानगरपालिका२७ अर्घौ चोकबाट नियन्त्रित लागुऔषध नुर्फिन ३२ एम्पुल, फेनारगन ३२ एम्पुल, डाइजेपाम ३२ एम्पुल र नगद १२ हजार रुपैयाँसहित सोही महानगरपालिका३० तावामुख बस्ने ३५ वर्षीय हेमन्त थापा मगरलाई बुधबार साँझ प्रहरीले पक्राउ गरेको छ । ईलाका प्रहरी कार्यालय शिशुवाबाट खटिएको प्रहरीले ग।१७ प ५७७१ नम्बरको स्कुटरलाई जाँच गर्ने क्रममा उक्त लागूऔषध सहित फेला पारी स्कुटर चालक हेमन्तलाई पक्राउ गरेको हो । यस्तै बझाङको जयपृथ्वी नगरपालिका७ सुबेडा घर भइ सोही नगरपालिका९ सिमखेत बसपार्कमा जगदम्बा होटल गरी बस्ने ५४ वर्षीया जगु गिरीलाई अवैध लागुऔषध चरेश जस्तो देखिने पदार्थ ४ सय ६० ग्रामसहित बुधबार साँझ प्रहरीले पक्राउ गरेको छ । उनले लागुऔषध बिक्री गरिरहेको भन्ने खबर प्राप्त हुनासाथ जिल्ला प्रहरी कार्यालय बझाङबाट खटिएको प्रहरीले उनलाई उक्त पदार्थसहित पक्राउ गरेको हो । मोरङको विराटनगर महानगरपालिका१५ स्थित एक नम्बर ढाँटबाट अवैध लागुऔषध ब्राउनसुगर जस्तो देखिने पदार्थ ३ ग्राम १२ मिलिग्राम सहित सुन्दरहरैचा नगरपालिका(१० बस्ने २४ वर्षीय सौगात राईलाई बुधबार दिउँसो प्रहरीले पक्राउ गरेको छ । लागूऔषध नियन्त्रण व्यूरो विराटनगरबाट खटिएको प्रहरीले उनलाई उक्त पदार्थ सहित फेला पारी पक्राउ गरेको हो । झापाको भद्रपुर नगरपालिका५ मेचीपुल छेउबाट अवैध लागूऔषध ब्राउनसुगर जस्तो देखिने पदार्थ ३ ग्राम ६ सय ६० मिलिग्राम सहित मेचीनगर नगरपालिका१३ चारआली बस्ने २३ वर्षीय सन्दीप गौतम समेत दुईजनालाई बुधबार साँझ प्रहरीले पक्राउ गरेको छ । अस्थायी प्रहरी पोष्ट मेचीपुलबाट खटिएको प्रहरीले उनलाई उक्त पदार्थसहित फेला पारी पक्राउ गरेको हो । तनहुँको आँबुखैरेनी गाउँपालिका४ बेनिटारबाट पनि एकजना पक्राउ परेका छन्। लागुऔषध डाइजेपाम ५९ एम्पुल, फेनारगन ५९ एम्पुल र नुर्फिन ६० एम्पुल सहित व्यास नगरपालिका४ बस्ने १८ वर्षीय किशोरलाई बुधबार राति प्रहरीले पक्राउ गरेको छ । अस्थायी प्रहरी पोष्ट मुग्लिन पुलजिपबाट खटिएको प्रहरीले भैरहवाबाट पोखरातर्फ आउँदै गरेको लु१ ख ८५९५ नम्बरको बसलाई जाँच गर्ने क्रममा उक्त लाग'औषधसहित फेला पारी बसमा सवार उनलाई पक्राउ गरेको हो । पर्सा, वीरगंज महानगरपालिका१६ शंकराचार्य गेटबाट नियन्त्रित लागूऔषध नाइट्राभेट २ हजार ३ सय ९८ पिससहित ललितपुर,ललितपुर महानगरपालिका१४ बस्ने ४४ वर्षीय रमेश चित्रकार र उनकी श्रीमती ३० वर्षीया मिना घलेलाई बुधबार राति प्रहरीले पक्राउ गरेको छ । प्रहरी चौकी इनर्वाबाट खटिएको प्रहरीले जाँच गर्ने क्रममा उक्त लागुऔषधसहित फेला पारी उनीहरूलाई पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
शुक्रबार दिउँसो देशका तीन प्रदेशमा वर्षा तथा हिमपात हुने,"काठमाडौं : शुक्रबार दिउँसो देशका तीनवटा प्रदेशमा वर्षा तथा हिमपात हुने देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशका पहाडी भूभागका एकदुई स्थानमा हल्का वर्षा हुने सम्भावना रहेको छ। देशको हिमाली भूभागका थोरै स्थानमा हल्कादेखि मध्यम हिमपातको पनि सम्भावना रहेको विभागले जनाएको छ। शुक्रबार रातको समयमा प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षा र देशका हिमाली भूभागका थोरै स्थानमा हल्का हिमपातको पनि सम्भावना रहेको छ।"
"घरायसी विवाद हुँदा श्रीमतीको हत्या,श्रीमान पक्राउ",झापा : श्रीमानको करुवा प्रहारबाट श्रीमतीको घटनास्थलमै मृत्यु भएको छ । झापाको बुद्धशान्ति गाउँपालिका १ स्थित बुधबारे बजारमा डेरा गरी बस्ने भारत महाराष्ट्र गुरेली ग्राम पञ्चायत घर भएका ३२ वर्षीय रघुनाथ गोरडले श्रीमती २६ वर्षीया सपना गोरडको हत्या गरेका हुन्। बिहीबार बिहान ३ बजेतिर गोरडले आफ्नी श्रीमती सपनालाई करुवाले हानेर हत्या गरेको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार सामान्य घरायसी वादविवादको क्रममा रघुनाथले पानी खाने करुवाले टाउकोमा प्रहार गर्दा सपनाको घटनास्थलमै मृत्यु भएको हो। श्रीमतीको हत्या गर्ने रघुनाथलाई घटनास्थलबाटै प्रहरीले नियन्त्रणमा लिएर थप अनुसन्धान अघि बढाएको छ ।
तनहुँमा आगो ताप्ने क्रममा पोलेर बालकको मृत्यु,"भिमाद : तनहुँको भिमाद नगरपालिका७, अर्चलेमा आगो ताप्नेक्रममा एकजना बालकाको मृत्यु भएको छ । भान्सा कोठामा आगोले अचानक पोल्दा ९ वर्षीय सुभाष थापा घाइते भएका थिए । उनको शरीरका विभिन्न भागमा पोलेको र उपचारका लागि तत्कालै पश्चिमाञ्चल अस्पताल पोखरा लगेको थियो । सुभाषको उपचारकै क्रममा बुधबार राति १२ बजे मृत्युको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । प्रहरीका अनुसार घट्नाबारे थप अनुसन्धान भइरहेको छ ।"
भूकम्पको उच्च जोखिममा पश्चिम,"सुर्खेतनेपालगन्ज : डोटीमा बुधबार बिहान भूकम्पले घर भत्किँदा ६ जनाको मृत्यु भयो। ७ जना घाइते भए। खप्तड राष्ट्रिय निकुञ्ज क्षेत्र केन्द्रबिन्दु बनाएर मध्यराति २ः१२ मिनेटमा गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण नेपाल पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूगर्भ विज्ञहरूले पनि अब कुनै पनि बेला नेपालको कर्णाली र सुदूरपश्चिम क्षेत्रमा भूकम्पको ठूलो धक्का आउन सक्ने जोखिम कायमै रहेको बताएका छन्। मुख्य गरी भारतीय र तिब्बतीयन प्लेटबीचको घर्षणका कारण नेपाल भूकम्पको उच्च जोखिममा छ। त्यसमा पनि लामो समयदेखि नेपालको पश्चिम क्षेत्रमा ठूलो भूकम्प नगएकाले पनि अब ठूलो धक्का आउने अनुमान गरेका छन्। पश्चिम नेपाल सधैं भूकम्प जान सक्ने क्षेत्र हो। सन् १५०५ देखि सन् २०२२ सम्म यो क्षेत्रमा ठूलो भूकम्प गएको छैन। त्यसैले पनि यो क्षेत्रमा सधैं खतरा नै खतरा छ, इन्जिनियरिङ भूगर्भविद् डारञ्जनकुमार दाहाल भन्छन्, आजको भूकम्प यो क्षेत्रमा भूकम्पीय जोखिम छ भन्ने संकेत हो। यो क्षेत्र खतरामा छ। भूकम्पीय त्रासदी यस क्षेत्रमा डरलाग्दो छ भनेर सिकाएर गएको छ। अब हामीले विचार पुर्याउनुपर्छ। नेपालको पूर्वीक्षेत्र र भारत आसपासमा सन् १९३४ र नेपालको मध्यभागमा सन् २०१५ मा गोरखा केन्द्रबिन्दु भएर भूकम्प गइसकेको छ। नेपालको पूर्वी भाग र मध्यभागमा ठूला भूकम्प गइसके प्राविधिक सहायक शर्मा भन्छन्, तर वर्षौंदेखि पश्चिम क्षेत्रमा ठूलो भूकम्प गएको छैन, यसकारण पनि अब नेपालको पश्चिम क्षेत्रमा ठूलो भूकम्पको धक्का आउने जोखिम छ। उनकाअनुसार यसअघि पश्चिम नेपालमा सन् १५०५ मा ठूलो भूकम्प गएको थियो। त्यसयता ठूला भूकम्पका धक्का पश्चिममा नआएकाले पनि जोखिम धेरै रहेको शर्माको भनाइ छ। पृथ्वीको गर्भमा दुइटा प्लेटबीच टकराव जारी छ। त्यही संघर्षका कारण पृथ्वीको गर्भमा शक्ति सञ्चित भएर बसेको छ, शर्माले भने, लामो समयसम्म पश्चिम नेपालमा ठूलो भूकम्प नगएका कारण त्यही सञ्चित भएको शक्ति कतिबेला विस्फोट हुन्छ भन्न सकिन्न। त्यही विस्फोटले अब कुनै पनि बेलामा ठूलो भूकम्प जाने सम्भावना छ। अब नेपालको गोरखादेखि पश्चिमतर्फ भारतको देहरादुनसम्म जोखिम रहेको उनको भनाइ छ। सन् १५०५ मा गएको थियो पश्चिम नेपालमा ठूलो भूकम्प ५१७ बर्षयता नेपालको पश्चिममा गएको छैन ठूलो भूकम्प भारतीय र तिब्बतीयन दुइटा प्लेटको टकराव जारी प्लेटको टकरावले सञ्चित भएको शत्तिा कुनै पनि बेला बिस्फोट हुनसक्ने विज्ञका अनुसार पृथ्वीको सतहमा कडा जमिन भएको स्थानभन्दा दबदबे अर्थात् कमजोर माटो भएको स्थानमा भूकम्पको जोखिम धेरै हुन्छ। नेपालको पश्चिम क्षेत्रमा गत असारमा विज्ञहरूले भूकम्पको जोखिमबारे अध्ययन गरेका थिए। यद्यपि त्यसको प्रतिवेदन आउन बाँकी छ। पेरिसका प्रोफेसर तथा भूकम्पविद् फेडरिक पेरियर र खानी तथा भूगर्भ विभागका प्राविधिक सहायक राजेश शर्माको टोली अध्यनका लागि दार्चुलाको तातोपानी क्षेत्रमा पुगेको थियो। प्रारम्भिक अध्ययनको क्रममा पेरियरले नेपालको पश्चिम क्षेत्रमा लामो समयसम्म ठूलो भूकम्प नगएकाले अब कुनै पनि बेलामा ठूलो भूकम्पको धक्का आउनसक्ने बताएका थिए। अध्ययनमा सहभागी शर्मा भन्छन्, अध्ययनको अन्तिम रिपोर्ट आउन बाँकी छ, तर पश्चिम क्षेत्रमा ठूलो भूकम्पको धक्का आउन सक्ने सम्भावनालाई नकार्न सकिन्न। उनका अनुसार उक्त अध्ययनको क्रममा महाकाली किनारको पानीको तापक्रम ६४ डिग्री पाइएको थियो। पानीको तापक्रम घटबढ हुनु, एकाएक बढ्नु र जमिनबाट ग्यास निस्केको खण्डमा भूकम्पको जोखिम बढी भएको अनुमान लगाउन सकिन्छ। भूकम्प मापन केन्द्रका अनुसार पछिल्ला वर्षहरूमा सुदूरपश्चिमका दार्चुला, बझाङ र डोटीलगायतका जिल्लामा केन्द्र भएर भूकम्पका ससाना धक्काहरू आउने गरेकाले पनि पश्चिम क्षेत्रमा भूकम्पको जोखिम कायमै भएकाले सचेत हुनुपर्ने विज्ञहरूले सुझाव छ। कर्णाली प्रदेश सरकारको आन्तरिक मामिला तथा कानुन मन्त्रालयको विपद् व्यवस्थापन शाखाले प्रदेशका उत्तरी जिल्ला भूकम्पीय बढी जोखिममा रहेको, दैलेख दोस्रो बढी र कालिकोट तेस्रो बढी जोखिममा रहेको जनाएको छ। मन्त्रालयले जारी गरेको एक सूचनामा ८६ म्याग्निच्युटको विनासकारी भूकम्प बिदाको दिन गएमा ७ हजार ९ सय ८, राति गएमा ११ हजार ५ सय ३० र कार्यालय समयमा गएमा ४ हजार ८ सय ९४ जना मानिसको मृत्यु हुने सूचना जारी गरेको छ। त्यसैगरी मध्यम खालको भूकम्प (७८ म्याग्निच्युट)को भूकम्प रुकुम पश्चिमलाई केन्द्रबिन्दु बनाएर जाँदा पनि कर्णाली प्रदेशमा एक सय जनाको ज्यान जाने र चार हजार जना घाइते हुने आंकलन गरेको छ। लुम्बिनी प्रदेशमा १ लाख ४६ हजार ६ सय १३, सुदूरपश्चिम प्रदेशमा ५२ हजार ६ सय ७२ र कर्णाली प्रदेशमा ४२ हजार २ सय ३८ घरमा क्षति हुने मन्त्रालयले जनाएको छ। विपद् विशेषज्ञ डा श्रीजनबहादुर मल्ल विश्वका भूकम्पीय जोखिम बढी भएका देशमा नेपाल ११औं नम्बरमा भए पनि भूकम्पबाट जोगिने पूर्वतयारीमा कमजोर रहेको बताउँछन्। पश्चिम नेपाल भूकम्पको उच्च जोखिममा रहे पनि यो क्षेत्रका भूकम्प प्रतिरोधी संरचनाको अभाव रहेको अनुभव सुनाउँछन्। भूकम्पसँग लड्न सकिँदैन। जोखिन त सकिन्छ नि तर हाम्रा संरचना भूकम्प प्रतिरोधी छैनन्। त्यसका लागि भूकम्प प्रतिरोधी मापदण्ड बनाउन ढिलो गर्नुहुँदैन, उनको सुझाव छ, व्यक्ति अब चनाखो र जागरुक हुन जरुरी छ।"
अवैध लागूऔषधसहित २ जना पक्राउ,कञ्चनपुर : बेलौरी नगरपालिका४ बुटाबारीबाट अवैध लागूऔषध खैरो हेरोन जस्तो देखिने पदार्थ ३ ग्राम २१ मिलिग्राम सहित दुई जनालाई बिहीबार बिहान प्रहरीले पक्राउ गरेको छ। पक्राउ पर्नेहरूमा बझाङ जयपृथ्बी नगरपालिका८ सिलाखेती बस्ने २३ वर्षीय उमेश धामी र सोही ठाउँ बस्ने १९ वर्षीय महेश धामी रहेका छन्। इलाका प्रहरी कार्यालय बेलौरीबाट खटिएको प्रहरीले सुदूरपश्चिम प्रदेश ०१००९ प ६५०० नम्बरको मोटरसाइकललाई जाँच गर्ने क्रममा उक्त पदार्थ सहित फेला पारी मोटरसाइकल चालक उमेश र मोटरसाइकलमा सवार महेशलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।
अन्नपूर्ण पदयात्रामा विदेशी पर्यटक(तस्बिर),मनाङ : मनाङको सदरमुकाम चामेबाट माथिल्लो मनाङ जाँदै गरेका विदेशी पदयात्री । तस्बिरः नवीन लामिछानेरासस।
बाजुरामा ४ १ रेक्टरको भूकम्प,बाजुरा : बाजुरामा बिहीबार बिहान ४ दशमलव १ रेक्टरस्केलको भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार बाजुराको खप्तड छेडेदह गाउँपालिकाअन्तर्गत काँडा आसपास केन्द्रबिन्दु भएर बिहीबार बिहान ५ बजेर १३ मिनेट मा भूकम्प गएको हो। आजको भूकम्प गोरखा भूकम्पको परकम्प नभई नयाँ भूकम्प भएको सो केन्द्रले जनाएको छ । हिजो बिहान २ बजेर १२ मिनेटमा खप्तड राष्ट्रिय निकुञ्ज केन्द्रबिन्दु बनाएर ६६ रेक्टरस्केलको भूकम्प गएको थियो । सो भूकम्पले घर डोटी पूर्वीचौकी गाउँपालिका३ गैरागाउँमा छ जनाको मृत्यु हुनुका साथै अन्य ८ घाइते भएका छन्। उक्त भूकम्पले डोटीमा धेरै घर भत्किएका छन्।
बसुन्धरामा ट्रकले स्कुटरलाई ठक्कर दियो : दुई जनाको मृत्यु,"काठमाडौं : काठमाडौंको बसुन्धरामा सवारी दुर्घटना हुँदा दुईजनाको मृत्यु भएको छ । काठमाडौं महानगरपालिका३ बसुन्धरा चक्रपथ क्षेत्रमा नारायणगोपाल चोकबाट बसुन्धरातर्फ जाँदै गरेको ना८ख १८४१ नम्बरको ट्रकले बागमती प्रदेश ०२०३२ प २२२७ नम्बरको स्कुटरलाई ठक्कर दिँदा दुईजनाको गए राति मृत्यु भएको हो । मृत्यु हुनेमा कास्कीको पोखरा महानगरपालिका९ का ४७ वर्षीय बेलबहादुर रानामगर र ४७ वर्षीया कल्पना रानामगर रहेका छन् । दुर्घटनामा गम्भीर घाइते दुवैजनाको उपचारका क्रममा त्रिभुवन शिक्षण अस्पताल महाराजगञ्जमा मृत्यु भएको उपत्यका ट्राफिक प्रहरी कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। तीव्र गतिका कारण सवारी दुर्घटना भएको प्रवक्ता भट्टले बताए। प्रहरीले ट्रक चालक चितवनका २५ वर्षीय राम हमाललाई नियन्त्रणमा लिएर अनुन्धान गरिरहेको छ ।"
"मौसम विभागले भन्यो, हिमपातको सम्भावना छ, पर्वतारोहण र पदयात्रा गर्दा सावधानी अपनाउनू","काठमाडौं : नेपालको पश्चिमी भूभागमा पश्चिमी वायुको प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले बिहीबार बिहान जारी गरेको बुलेटिनमा हिमाली भूभागमा मध्यम हिमपातको सम्भावना रहेकोले पर्वतारोहण र पदयात्रा गर्दा विषेश सावधानी अपनाउनु आग्रह गरेको छ। बिहीबार देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ । सुदूरपश्चिम र कर्णाली प्रदेशका पहाडी भूभागका थोरै स्थानहरुमा मेघ गर्जनचट्याङसहित मध्यम वर्षा र बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको बुलेटिनमा उल्लेख छ। हिमाली भूभागका थोरै स्थानमा हल्कादेखि मध्यम हिमपातको पनि सम्भावना रहेको छ। जारी बुलेटिनमा भनिएको छ, आगामी २४ घण्टामा देशका पहाडी भूभागका थोरै स्थानहरुमा मध्यम वर्षा र हिमाली भूभागका थोरै स्थानमा हल्कादेखि मध्यम हिमपातको सम्भावना रहेकोले पर्वतारोहण र पदयात्रा गर्दा विषेश सावधानी अपनाउनुहोला । साथै तापक्रममा कमी आउने सम्भावना भएकोले चिसोबाट बच्न आवश्यक सतर्कता अपनाउनुहोला। शुक्रबार देशका पहाडी भूभागका थोरै स्थानहरुमा हल्का वर्षा र हिमाली भूभागका थोरै स्थानमा हल्का हिमपातको पनि सम्भावना रहेको महाशाखाले जनाएको छ। जारी बुलेटिनमा भनिएको छ, राती देशका पहाडी भूभागका एकदुई स्थानमा हल्का वर्षा र देशका हिमाली भूभागका थोरै स्थानमा हल्का हिमपातको पनि सम्भावना रहेको छ। शनिबार प्रदेश १ को पहाडी थोरै स्थानहरुमा र बागमती, गण्डकी प्रदेशको पहाडी भूभागको एकदुई स्थानहरूमा हल्का वर्षाको सम्भावना रहेको छ।"
सुदूरपश्चिममा भूकम्प : सयौं घर बस्नै नहुने गरी चर्किए,"आर्थिक अवस्था कमजोर भएका डोटी पूर्वीचौकी गाउँपालिका ३, गैरागाउँका ५० वर्षीय प्रेम बोहरा भारतमा काम गर्थे। त्यसैले जीवन चलेको थियो। मंगलबार मात्रै उनी साथीलाई घर पुगेर आउँछु भनेर नेपाल आएका थिए। तर, यसपटक काममा महाराष्ट्र फर्कन पाएनन्। बुधबार बिहान आएको भूकम्पमा घर भत्किएर निधन भयो। अहिले सुदूरपश्चिमका पहाडी जिल्लाहरूमा जात्रा हुन्छ। यो समयमा डोटीका ग्रामीण भेगबाट कामको खोजीमा भारत गएका अधिकांश व्यक्तिहरू जात्रा हेर्न घर फर्कने गर्छन्। यसकै लागि बोहरा पनि मंगलबार घर फर्किएका थिए। उनी करिब ४५ घण्टा मात्रै परिवारसँगै बस्न पाए। बुधबार बिहान २ः१२ बजे आएको ६६ म्याग्निच्युडको भूकम्पले प्रेमलाई मात्रै लगेन उनीसँगै १४ वर्षीया छोरी तुल्सी बोहराको समेत निधन भयो। अहिले उनको घर पूर्णरूपमा भत्किएको छ। एक छोरा र श्रीमती बेसाहारा बनेका छन्। डोटीमा भूकम्पले घर भत्किँदा ६ जनाको मृत्यु भयो। ७ जना घाइते छन्। खप्तड राष्ट्रिय निकुञ्ज क्षेत्रलाई केन्द्रबिन्दु बनाएर गएको ६६ म्याग्निच्युड भूकम्पको धक्काबाट सुदूरपश्चिममा दर्जनौं घरमा क्षति पुगेको छ। भूकम्प मापन केन्द्र सुर्खेतका प्राविधिक सहायक राजेश शर्माका अनुसार बुधबार दिउँसो ४ बजेसम्म २ सय ३२ पटक पराकम्प मापन गरिएको थियो। पराकम्प आउने क्रम रोकिएको छैन। भूकम्पको ठूलो धक्का र त्यसपछि लगातारका पराकम्पका कारण पश्चिम क्षेत्रमा सर्वसाधारण त्रसित बनेका छन्। २०७२ मा गोरखा केन्द्रबिन्दु भएर गएको भूकम्पका कारण पछिसम्मै पराकम्पहरू गइरहे शर्माले भने, यसपालि डोटी केन्द्रबिन्दु बनाएर गएको भूकम्पको धक्का पनि ठूलो थियो। त्यसकारण केही दिन त्यसको पराकम्पहरू आउन सक्छन्। भूकम्पले पूर्वीचौकी गाउँपालिका ३ गैरागाउँमा घर भत्किँदा च्यापिएर ६ जनाको मृत्यु भएको हो। मृत्यु हुनेमा ४ जना बालबालिका छन्। इलाका प्रहरी कार्यालय सानागाउँका प्रहरी सहायक निरीक्षक नयनसिंह भाटका अनुसार ५० वर्षीय प्रेम बोहरा र छोरी १४ वर्षीया तुल्सी बोहरा, त्यसैगरी ४० वर्षीया भगवती बोहरा, उनका छोरा ८ वर्षीय हर्क बोहरा र १३ वर्षीया छोरी सीता बोहरा र १४ वर्षीया धनसरी बोहराको मृत्यु भएको छ। घाइते हुनेहरूमा इशरादेवी बोहरा, धौली बोहरा, बिस्ना बोहरा, चनादेवी बोहरा, महावीर बोहरा, केशवसिंह बोहरा र जगुदेवी बोहरा छन्। सो गाउँका दर्जन जति घरहरू पूर्णरूपमा भत्किनुका साथै सयौं घरहरू बस्नै नहुने गरी चर्केका छन्। घाइते भएका ७ जनामध्ये बिस्ना बोहरा र चनादेवी बोहराको नेपाली सेनाको हेलिकप्टरबाट थप उपचारका लागि धनगढीस्थित सेती प्रादेशिक अस्पतालमा लगिएको छ। बाँकीको जिल्ला अस्पतालमा उपचारपश्चात् गाउँ फर्किएका जिल्ला प्रहरी कार्यालयका सूचना अधिकृत डीएसपी भोला भट्टले जानकारी दिए। घटनास्थलमा नेपाल प्रहरी, सशस्त्र प्रहरी, नेपाली सेना, म्यादी प्रहरी, रेडक्रसको टिम तथा स्थानीयको टोली उद्धारमा खटिएको इलाका प्रहरी कार्यालय सानागाउँका प्रहरी सहायक निरीक्षक नयन सिं भाटले जानकारी दिएका छन्। घरमा च्यापिएर केही पशुचौपाया पनि मरेका छन्। भूकम्पका कारण बझाङका ६ घर पूर्णरूपमा क्षतिग्रस्त भएका छन्। भूकम्पले बझाङको थलारा गाउँपालिकामा ५ र छबिसपाथिभेरा गाउँपालिकामा १ गरी ६ घर पूर्णरूपमा क्षति पुर्याएको छ। ३८ घरमा आंशिक क्षति भएको जिल्ला प्रहरी कार्यालय बझाङले जनाएको छ। थलारा गाउँपालिका ९ सिरेटामा महोनराज जोशी, जौकला सिंह, हंसा चदारा, अपु नेपाली, वीरबहादुर नेपाली र छबिसपाथिभेरा गाउँपालिका ४ व्यासीका डबल कामीको घरमा पूर्णरूपमा क्षति पुगेको जिल्ला प्रहरी कार्यालय बझाङका सूचना अधिकारी रमेशदत्त अवस्थीले बताए। त्यस्तै थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको अवस्थीले बताए। यस्तै जिल्ला कारागार बझाङको भवनमा समेत आंशिक क्षति पुगेको छ। अछामका पनि केही घरहरू भत्केका छन्। जिल्ला प्रहरी कार्यालय अछामका सूचना अधिकारी कैलाश बिष्टले प्रहरीले घटनाको विवरण संकलन गरिरहेको बताए। साँफेबगर नगरपालिका १४ पातलकोट भास्कुन गाउँका अधिकाश घरहरू चर्केर बस्नै नमिल्ने अवस्थाको रहेको वडाध्यक्ष सन्जु थापाले बताइन्। उनले ९३ घरधुरीमध्ये अधिकांश चर्केका बताए। त्यहाका स्थानीयहरू घर बाहिरै बसेका छन्। बेला बेलामा भूकम्पको धक्का महसुस भइरहेकाले पनि स्थानीयहरू त्रसित छन्। खगेन्द्रंबहादुर सिंहडोटी, प्रताप ओलीबझाङ, गीता कुँवरअछाम"
कोप२७ मा नेपालमा जलवायुबाट भएको असर सम्बन्धी वृतचित्र प्रदर्शन,"काठमाडौं : जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि (युएनएफसीसीसी) को पक्ष राष्ट्रको २७औँ सम्मेलन (कोप२७)मा नेपालमा जलवायु परिवर्तनले पुर्याएको क्षतिसम्बन्धी वृतचित्र प्रदर्शन गरिएको छ । आगामी मङ्सिर २ गतेसम्म चल्ने सम्मेलन इजिप्टको शार्म एलशेखमा आइतबारदेखि प्रारम्भ भएको हो । सम्मेलनको चौथो दिन बुधबार ग्रामीण पुनःनिर्माण नेपाल र दिगो विकास इन्स्टिच्युटले आयोजना गरेको साइड इभेन्टमा साथसाथै फाण्डेसनले निर्माण गरेको सो वृतचित्र प्रदर्शन गरिएको हो । उक्त वृत्तचित्रको लेखन तथा निर्देशन प्रेस काउन्सिल नेपालका अध्यक्ष बालकृष्ण बस्नेतले गरेका हुन्। जलवायु वित्तमा महिला सहकारीको भूमिका विषयक कार्यक्रममा प्रदर्शन गरिएको वृतचित्रमा विशेष गरी हिमालय क्षेत्रमा जलवायु परिवर्तनले महिला र बालबालिकामा पारेको असरबारेमा चित्रण गरिएको छ । वृतचित्रमार्फत कालापत्थर घोषणापत्र कार्यान्वयन सम्बन्धमा सरोकारवाला राष्ट्रिय तथा अन्तर्राष्ट्रिय निकायको ध्यानाकर्षण गराइएको फाण्डेसनका अध्यक्ष प्रजिता कार्कीले जानकारी दिए। फाण्डेसनको आयोजनामा गत वर्षको अन्तर्राष्ट्रिय नारी दिवसका अवसरमा नेपालका विभिन्न क्षेत्रमा ४० अगुवा महिलाको समूहले संयुक्त पैदलयात्रा गरी सर्वोच्च शिखर सगरमाथाको कालापत्थरमा विशेष कार्यक्रम गरेर सो घोषणापत्र जारी गरेको थियो । वुमन्स भ्वाइस फ्रम द हिमालयाज शीर्षकको वृतचित्रमा नेपालका उच्च हिमालय, मध्य पहाडदेखि तराईमा जलवायु परिवर्तनको असरले पुर्याएको क्षति र त्यसले महिलाको जनजीवनमा पारेको प्रभावबारे समेटिएको छ । वृत्तचित्रमा सर्वोच्च शिखर सगरमाथासहितका हिमालमा हिउँको कमी हुँदै गएको, हिमनदी पग्लिने क्रम बढेको, पहाडी क्षेत्रमा बढ्दो बाढी पहिरो र त्यसबाट हुने क्षति, तराईमा बेमौसमी वर्षाले जनधन र अन्नबालीमा पुर्याएको क्षतिलगायत विषय समेटिएका छन् । यसैगरी सिन्धुपाल्चोकको हेलम्बु र मेलम्ची क्षेत्रमा बाढी पहिरोको दर्दनाक दृश्यदेखि डोल्पामा यसैवर्ष विपद्ले पुर्याएको क्षतिसमेत वृत्तचित्रमा समावेश छ । कार्बन उत्सर्जनमा नेपालको योगदान नगन्य भए पनि बर्सेनि जलवायु परिवर्तनको क्षतिबाट भने नेपाल सबैभन्दा बढी प्रभावित मुलुकको सूचीमा छ । कार्यक्रममा प्रधानमन्त्री शेरबहादुर देउवाका जलवायुसम्बन्धी सल्लाहकार डा माधव कार्की, एलडिसी वाचका अर्जुन कार्की, एपिएमडिडीका लिडी नेक्पील, दिगो विकास इन्स्टिच्युटका आरती पौडेललगायतले जलवायु परिवर्तनका असरले महिलाको जनजीवनमा पारेको प्रभाव र त्यसको समाधान सम्बन्धमा अपनाउनुपर्ने विषयका बारेमा विचार व्यक्त गरेका थिए । रासस"
