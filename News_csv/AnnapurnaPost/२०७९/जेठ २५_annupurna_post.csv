शीर्षक,विवरण
काठमाडौं महानगरलाई सहयोग गर्न फ्रान्स इच्छुक,"काठमाडौं : काठमाडौं महानगरपालिका प्रमुख बालेन्द्र शाह (बालेन्द्र) सँग फ्रान्सका राजदूत जील बुर्बाओले आज शिष्टाचार भेट गरेका छन्। प्रमुखको कार्यकक्षमा भएको भेटका क्रममा नगर व्यवस्थापनका लागि सेवा र सुविधा वितरणलगायत विषयमा छलफल भएको थियो। मेयर शाहले आफूहरु अहिले बजेट नीति तथा कार्यक्रमको तयारीमा रहेको, फोहोरमैलाको दिगो व्यवस्थापन, स्वास्थ्य, शिक्षा र सामाजिक क्षेत्रसँगै सहरी यातायातको सुधार, सांस्कृतिक तथा प्राचीन सम्पत्तिको सम्मान, संरक्षण तथा प्रवर्धनलगायतका क्षेत्रलाई प्राथमिकतामा राखेको जानकारी गराएका थिए। विकासको आगामी दिशा प्रक्षेपण अल्पकालीन, मध्यकालीन र दीर्घकालीन योजनाबाट भविष्यका कार्यक्रमसमेत तय गर्ने प्रणाली विकास गर्न लागेको उनले सुनाए। भेटमा महानगरका प्रमुख प्रशासकीय अधिकृत लोकनाथ पौड्यालले फ्रान्समा सामाजिक विकासका कार्यक्रम प्रभावकारी रहेको उल्लेख गर्दै यस क्षेत्रमा महानगरसँग सहकार्य हुन सक्ने उल्लेख गरे। राजदूत बुर्वाओले, सहरी विकास र व्यवस्थापनका लागि दिगो आर्थिक प्रस्तावका आधारमा काठमाडौँलाई सहयोग गर्न आफूहरु इच्छुक रहेको बताए। फोहोरमैला व्यवस्थापन, पानीको प्रशोधन तथा शुद्धीकरण, स्वास्थ्य र शिक्षामा हाम्रो सहयोग हुन सक्छ, राजदूत जिलले सार्वजनिक यातायात प्रणालीको सुधार विषयमा भने, काठमाडौँको भौगोलिक तथा सामाजिक संरचनाअनुसार मेट्रो वा मोनोरेलभन्दा सहरी केवुल कार उपयोगी हुन्छ। अन्य सार्वजनिक यातायातका साधनमा हुने लगानीको दाँजोमा यसका लागि थोरै लगानी चाहिन्छ। मर्मत र सञ्चालन खर्च पनि कम हुन्छ। कुराकानीपछि राजदूत वुर्वाओले प्रमुख शाहलाई सहरी केवल कार सञ्चालन सम्बन्धी सोच पत्र प्रदान गरेका थिए।"
काठमाडौं महानगर कार्यपालिका सदस्यले लिए सपथ,"काठमाडौं : काठमाडौं महानगरपालिका प्रमुख बालेन्द्र शाह (बालेन)ले नवनिर्वाचित कार्यपालिका सदस्यहरुलाई पथ तथा गोपनीयताको शपथ गराएका छन्। बुधबार राष्ट्रियसभा गृहमा उनले शपथ गराएका हुन्। त्यस अवसरमा उपप्रमुख सुनिता डंगोल, प्रमुख प्रशासकीय अधिकृत लोकनाथ पौड्यालसँगै राजनीतिक दलका प्रतिनिधि सहभागी थिए। शपथ लिनुअघि मुख्य निर्वाचन अधिकृत राजुकुमार खतिवडाले निर्वाचित कार्यपालिका सदस्यहरुलाई प्रमाण पत्र प्रदान गरेका थिए। कार्यपालिका सदस्यमा ८ जना प्रतिनिधि निर्वाचित भएका छन्। जेठ २४ गते राष्ट्रिय सभागृहमा सम्पन्न निर्वाचनबाट उनीहरु निर्वाचित भएका हुन्। नगर कार्यपालिकाको महिला सदस्य पदमा नेपाली कांग्रेसका उम्मेदवारहरु मीना सुनार, मीना सिंह, कञ्चना नेपाली हरिजन र ललिता खड्गी तथा नेकपा समाजवादीकी मैयाँलक्ष्मी महर्जन निर्वाचित भएका छन्। यसैगरी दलित वा अल्पसंख्यकतर्फबाट कांग्रेसका उम्मेदवार बिनोद अछामी र महेश नेपाली तथा माओवादीका अनिता कार्की ढोली निर्वाचित भएका छन्।"
मुस्ताङका किसानलाई अनुदानमा हाते ट्याक्टर वितरण,"मुस्ताङ : मुस्ताङका किसानलाई आधुनिक प्रविधिको कृषि यान्त्रिकरण उपकरण खेत जोत्ने हाते ट्याक्टर (मिनी पावर टिलर) अनुदानमा वितरण गरिएको छ। प्रधानमन्त्री कृषि आधुनिकीकरण परियोजना परियोजना कार्यान्वयन ईकाई मुस्ताङले ५० प्रतिशत अनुदान सहुलियतमा २३ थान हाते ट्याक्टर उपलब्ध गराएको जनाएको छ। कृषिमा यान्त्रीकरण गर्दै उत्पादन बढाउने र लागत घटाउने उद्देश्यसहित परियोजना कार्यान्वयन ईकाई मुस्ताङले आर्थिक वर्ष २०७८०७९ को विनियोजित बजेटबाट स्थानीय किसानको माग संकलनका आधारमा ५० प्रतिशत अनुदान दिने गरी हाते ट्याक्टर वितरण गरेको हो। प्रधानमन्त्री कृषि आधुनिकीकरण परियोजना परियोजना कार्यान्वयन ईकाई मुस्ताङले मुस्ताङको वारागुङ मुक्तिक्षेत्र गाउँपालिकामा २ थान र घरपझोङ गाउँपालिकामा २१ थान खेत जोत्ने आधुनिक प्रविधिको खेत जोत्ने हाते ट्याक्टर वितरण गरेको परियोजना कार्यान्वयन ईकाई मुस्ताङका कार्यालय प्रमुख सुधिर थापाले जानकारी दिए। अनुदानमा खरिद गरिएका २३ थान हाते ट्याक्टर मुल्य २६ लाख ४५ हजार रहेको छ भने एक थान हाते ट्याक्टर मूल्य १ लाख १५ रुपैयाँ परेको छ। किसानले प्रति थान हाते ट्याक्टर खरिद गर्दा ५० प्रतिशत अनुदान पाउँदा ५७ हजार ५ सय रुपैयाँ मूल्य पर्न जान्छ। यसैगरी परियोजना कार्यान्वयन ईकाई मुस्ताङले कृषि यान्त्रीकरण उपकरण अन्तर्गत घाँस काट्ने रिफर, हाते स्प्रे, मटर चार्जर स्प्रे, सिकेचर करौती, डिजिटल तराजु, पावर स्प्रे र ग्रेडिङ मेसिनलगायतका उपकरण जिल्लाका २७ वटा कृषक, कृषि फार्म, समूह, सहकारी र प्रालि आदीलाई ५० प्रतिशत अनुदानमा वितरण गरेको छ। परियोजना कार्यान्वयन ईकाई मुस्ताङले कृषि यान्त्रीकरण सबै उपकरण आधुनिक कृषि किसान संसार चितवनबाट खरिद गरेको जनाएको छ। स्याउ, उवा, फापर, जौ, गहुँ, मकै, बोडी, सिमी र आलुलगायतका खाद्यबाली उत्पादनका लागि मुस्ताङका किसानले परम्परागतरुपले गोरु झोपाबाट खेतबारी खन जोत गर्दैआईरहेका छन्। पछिल्लो समय स्थानीय निकाय र कृषिसंग सम्वन्धित अन्य कार्यालयहरुबाट अनुदान सहुलियतमा पावर टिलर हाते ट्याक्टर उपलब्ध गराईपछि उत्साहित भएको वारागुङ४ पाल्की कृषि तथा पशुपालन फार्मका सानु कान्छा गुरुङले उल्लेख गरे। परम्परागत गोरु झोपाको सहायताले खेतबारी खन जोत गर्दा गोरु झोपा जुटाउनु पर्ने, जनशक्ति खोज्नुपर्ने र समय पनि धेरै लाग्ने हुनाले मुस्ताङका किसानलाई आधुनिक प्रविधिको हाते ट्याक्टर ज्यादै उपयोगी भएको जानकारी दिए।"
जिसस जाजरकोटमा एमाले क्लीन स्वीप,"जाजरकोट : जिल्ला समन्वय समिति जाजरकोटको बुधबार सम्पन्न निर्वाचनमा गठबन्धनको तर्फबाट समन्वय समितिको प्रमुखमा नेपाली कांग्रेसका कालीबहादुर खत्री र उपप्रमुखमा नेकपा माओवादी केन्द्रका दलबहादुर सिंह निर्वाचित भएका छन्। अन्य सदस्य पनि गठबन्धनकै निर्वाचित भएका छन्। कांग्रेस र माओवादी केन्द्रले तालमेल गरेपछि जिल्ला समन्वय समितिमा एमाले क्लीन स्वीप भएको छ। समन्वय समितिमा कांग्रेसका खत्री निर्विरोध निर्वाचित भएका हुन्। उनको मात्र उम्मेदवारी परेपछि उनी निर्विरोध भएका हुन्। अन्य पदमा भने निर्वाचन भएको थियो। उपप्रमुखमा माओवादी केन्द्रका सिंहले ११ मत प्राप्तगरी विजयी भएका थिए भने निकटतम प्रतिस्पर्धी एमालेका गोरे कार्कीले ३ मत प्राप्त गरेका थिए। त्यस्तै सदस्यमा नेपाली कांग्रेसका खड्कबहादुर बुढा, चित्रप्रसाद शर्मा, जितबहादुर रोकाय, बिन्दु शाही र पानससिंह विजयी भएका छन्। त्यस्तै सदस्यमा माओवादी केन्द्रका नन्दकला बिक र विनिता नेपाली विजयी भएका छन्। विनिता निर्विरोध निर्वाचित भएकी हुन्। गठबन्धनका तर्फबाट उम्मेदवार रहेका माओवादी केन्द्रका मोहन पुन भने पराजित भएका छन्। उनको ठाँउमा काँग्रेसकै बागी उम्मेदवार जितबहादुर रोकायले जितेका छन्। जिल्ला समन्वय समितिको निर्वाचनका लागि सात पालिकाबाट प्रमुख, उपप्रमुख तथा अध्यक्ष, उपाध्यक्ष गरी १४ जना भोटर रहेकोमा काँग्रेसका सात, माओवादी केन्द्रका चार र एमालेका तीन जना मतदाता रहेका थिए। निर्वाचित पदाधिकारीलाई मुख्य निर्वाचन अधिकृत यज्ञराज आचार्यले निर्वाचित भएको प्रमाणपत्र प्रदान गरेका छन्।"
नबिल बैंकको शौचालय सर्वसाधारणले निःशुल्क प्रयोग गर्नसक्ने,"काठमाडौं : नबिल बैंकको केन्द्रीय कार्यालयसहित अन्य १७ वटा शाखाको शौचालय सर्वसाधारणले निःशुल्क प्रयोग गर्नसक्ने भएका छन्। काठमाडौं महानगरपालिका र नबिल बैंकबीच आगामी पाँच वर्षसम्मका लागि उक्त विषयमा सम्झौता भएको छ। सम्झौताअनुसार नबिल बैंकले आफ्नो केन्द्रीय कार्यालयसहित अन्य १७ वटा शाखाको शौचालय सार्वजनिकरुपमा प्रयोग गर्न दिनेछ। तीनधारा दरबारमार्गस्थित केन्द्रीय कार्यालय र १७ वटा शौचालय प्रयोग गरेबापत बैंकले कुनै शुल्क लिने छैन भने शौचालयको मर्मतसम्भार, सफाइ र पानीको प्रबन्ध बैंकले गर्नेछ। कामपाले यसअघिनै सहकार्यमा सञ्चालन गर्ने शौचालय पहिचानको लागि नीलो पृष्ठभूमिको सङ्केत चिन्न तयार गरिसकेको छ। कामपा क्षेत्रभित्रका होटल, रेष्टुराँ, बैंक, व्यापारिक भवन, कम्पनी, फर्म, गैरसरकारी सङ्घसंस्थाका शौचालयलाई सार्वजनिक बनाउन इच्छुकलाई सम्पर्क राख्न आग्रह गरेको थियो। कामपासँग सहकार्य भएको सङ्घसंस्थाको शौचालयमा प्रयोगकर्तालाई सहज होस् भन्ने उद्देश्यले सबैमा एकै किसिमको सङ्केत चिन्न तयार गरेको कामपाले जानकारी दिएको छ। सङ्केत चिह्नमा लोगो रेखाभित्र नीलो पृष्ठभूमि, त्यसको माथिल्लो भागमा नेपाली भाषामा सेतो अक्षरले सार्वजनिक शौचालय लेखिएको छ। बीच भागमा सेतो रङमै महिला र पुरुषको चिह्न रहेको छ। सङ्केत चिह्नको पुछारमा अङ्ग्रेजी भाषामा पब्लिक ट्वाइलेट लेखिएको छ। नवनिर्वाचित महानगर प्रमुख बालेन्द्र साहको संयोजकत्वमा यही जेठ १६ गते बसेको पहिलो कार्यपालिका बैठकको निर्णयअनुसार हाल कामपामा रहेका झण्डै ५८ सार्वजनिक शौचालयलाई मर्मतसम्भार गरी पुनः प्रयोग गर्ने र सहकार्यमार्फत् तत्काल ६० शौचालय प्रयोगमा ल्याउन लागिएको कामपाको प्रशासन प्रमुख महेश काफ्लेले जानकारी दिए।"
"भाषा, संस्कृति र कला बलियो भएको देशमा राष्ट्रियता बलियो हुन्छ : मन्त्री आले","काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले जुन देशमा भाषा, संस्कृति एवं कला र साहित्य बलियो हुन्छ त्यो देशको राष्ट्रियता र सार्वभौमिकता बलियो हुने बताए। आज सङ्गीत रोयल्टी समाज नेपालको १६ औँ स्थापना दिवस तथा श्रष्टा सम्मान एवं रोयल्टी वितरण कार्यक्रममा उनले नेपाली गीत, सङ्गीतका श्रष्टाहरुकै कारण देशको राष्ट्रियता र सार्वभौमिकता बलियो हुँदै गएको बताए। उनले भने, नेपाली गीत, सङ्गीतका श्रष्टा सर्जकले सङ्गीत सिर्जनाका माध्यमबाट राष्ट्रसेवा र राष्ट्रियताको जगेर्नाका निम्ति उल्लेख्य भूमिका निर्वाह गर्नुभएको छ, उहाँहरुका गीत सङ्गीतले राष्ट्र बलियो भएको छ। मन्त्री आलेले हाल विद्यमान प्रतिलिपि अधिकार ऐन, २०५९ का अतिरिक्त नेपाल वर्न महासन्धि, १८८६ को पक्ष राष्ट्र भएको नाताले उक्त महासन्धिले समेत नेपाली श्रष्टा सर्जकको हकअधिकारको संरक्षणलाई बल प्रदान गरेको जानकारी गराए। यसैगरी मन्त्री आलेले आफ्ना गीत, सङ्गीत तथा सिर्जनाका माध्यमबाट राष्ट्रसेवा र राष्ट्रियताको जगेर्नाका निम्ति योगदान गर्ने सम्पूर्ण गीतकार, सङ्गीतकार, श्रष्टा सर्जकलाई विशेष सम्मानसमेत व्यक्त गरे। राष्ट्रिय अन्तर्राष्ट्रिय कानूनी अधिकारको संरक्षण र प्रचलनका लागि सघाउ पुर्याउने उद्देश्यले नेपाल सरकारले संस्कृति, पर्यटन तथा नागरिक उड्डयन मन्त्रालयअन्तर्गत नेपाल प्रतिलिपि अधिकार रजिष्ट्रारको कार्यालयको स्थापना गरेको जानकारी गराउँदै मन्त्री आलेले अब श्रष्टाहरुले आफ्ना गीत, कला, सिर्जना तथा सङ्गीतका माध्यमबाट रोयल्टी पाउन सहज भएको जानकारी गराए। गीतकार, सङ्गीतकार, श्रष्टा सर्जकलाई आफूले सधैँ सम्मान गर्दै आएको र उहाँलाई आवश्यक पर्ने सहयोगका लागि आफू सधैँ तयार रहनेसमेत मन्त्री आलेको भनाई थियो। उनले भने, गीत, सङ्गीत तथा कला भनेका देश चिनाउने गहना हुन्, म त्यसको सम्मान गर्छु, आवश्यक पर्ने सहयोगका लागि म सधैँ अग्रसर रहने छु। उक्त कार्यक्रममा नेपाल प्रतिलिपि अधिकार रजिष्ट्रारको कार्यालयको स्थापना गर्न सहज पुर्याएको भन्दै पूर्व संस्कृति, पर्यटन तथा नागरिक उड्डयनमन्त्री स्व रवीन्द्र अधिकारीलाई स्मरण गर्दै उनकी धर्मपत्नी एवं सांसद विद्या भट्टराईलाई सम्मानसमेत गरिएको थियो। रासस"
प्रदेश १ सरकारको नीति तथा कार्यक्रम : कृषि क्षेत्रको उत्पादकत्व वृद्धिमा जोड,"विराटनगर : कृषि क्षेत्रको उत्पादकत्व वृद्धिमा विशेष जोड दिँदै प्रदेश १ सरकारले आगामी आर्थिक वर्ष २०७९०८० को नीति तथा कार्यक्रम बुधबार सार्वजनिक गरेको छ। प्रदेश प्रमुख पर्शुराम खापुङले सरकारका तर्फबाट प्रदेशसभामा नीति तथा कार्यक्रम प्रस्तुत गरेका हुन्। सरकारले कृषि क्षेत्रलाई उच्च प्राथमिकतामा राखेर आफ्नो नीति तथा कार्यक्रम सार्वजनिक गरेको हो। प्रादेशिक कृषि विकास रणनीति तयार गरेर कृषि क्षेत्रको विकास गर्दै उत्पादकत्व वृद्धि गरी आयातलाई प्रतिस्थापन गर्ने नीति प्रदेश सरकारको छ। नीति तथा कार्यक्रममा उत्पादनका आधारमा किसानलाई सोझै अनुदान दिने, कृषिको दीगो विकासका लागि माटो परीक्षण र माटो सुधार कार्यक्रम सञ्चालन, पशु र माछा उत्पादन वृद्धिका लागि नश्ल सुधार अभियान सञ्चालन, किसानलाई मौसम सम्बन्धी नियमित सूचनाको व्यवस्था र अनिवार्य परिचयपत्र एवं स्थानीय तह, कृषि सहकारी र निजी क्षेत्रको सहकार्यमा १ पालिका १ उत्पादन कार्यक्रम लागू गर्ने तथा कृषि एवं पशुधन बिमा र सहुलीयतपूर्ण कर्जालाई प्रभावकारी बनाउने उल्लेख छ। उद्योग तथा वाणिज्य क्षेत्रसंग सम्बन्धित सेवालाई अनलाइनमार्फत गर्ने घोषणा सरकारले गरेको छ। प्रदेशका ठूला आयोजनालाई स्वदेशी तथा विदेशी लगानी आकर्षित गर्न बृहत लगानी सम्मेलन गर्ने, अन्तर्राष्ट्रियस्तरका सभासम्मेलन आयोजना गर्न औद्योगिक प्रदर्शनीस्थल निर्माणका लागि सम्भाव्यता अध्ययन, घरेलु उद्योगको संरक्षण र विकासका लागि १ गाउँ, १ उद्यमी कार्यक्रमको थालनी, उदयपुर सिमेन्ट उद्योगको क्षमता विस्तार गरी सिमेन्ट निर्यातका लागि सम्भाव्यता अध्ययन र प्रदेशका नागरिकहरुको आयआर्जन वृद्धि एवं रोजगारी सृजनाका लागि घरेलु मदिरा ब्राण्डिङ गर्ने नीति सरकारको छ। प्रदेशमा भूउपयोग नीति कार्यान्वयन, सहकारी शिक्षा नेतृत्व विकास, व्यवसायिक योजना र उद्यामशीलता विकासका तालिम सञ्चालन तथा टोलटोलमा सहकारी, घरघरमा रोजगारी अभियान सञ्चालन गर्ने तयारी सरकारको छ। सामूहिक खेती सञ्चालनका लागि सहकारीमार्फत अनुदान उपलब्ध गराउने सरकारको लक्ष्य छ। प्रदेशको पर्यटन प्रवद्धनका लागि भ्रमण प्याकेज योजना कार्यान्वयन, पर्यापर्यटनमा आधारित पर्यटन क्षेत्रको विकास, पदमार्गमा आधारित पर्यटन विकास आयोजनालाई प्राथमिकता, मुन्धुम पर्यटन पदमार्ग निर्माणलाई पूर्णता, किरात समुदायको संस्कृतिसँग जोडिएको सप्तकोसी नदीमा रहेको खुवालुङ ढुंगाको संरक्षण, विराटनगर विमानस्थलको विकास र स्तरोन्नति, विराटनगरबाट माउण्टेन फ्लाइट, अन्तर प्रदेश उडानमा प्रोत्साहनलगायतलाई सरकारले आफ्नो नीति तथा कार्यक्रममा समेटेको छ। सरकारले प्रादेशिक सडक यातायात गुरुयोजना तयार गरी कार्यान्वयनमा ल्याउने भएको छ। प्रदेशभित्रका ठूला नदीमा जलयातायात सञ्चालनको सम्भाव्यता अध्ययन, पर्यटकीय क्षेत्रमा केबुलकार सञ्चालनको प्रारम्भिक अध्ययन, सोलुखुम्बु, ओखलढुंगा, खोटाङ र उदयपुरलाई प्रदेश राजधानी विराटनगरसँग छोटो दूरीमार्फत जोड्न चतराघुर्मी सडक निर्माणमा संघीय सरकारसँग समन्वय, विस्तृत प्रतिवेदन तयार पारी प्रदेशको स्थायी संरचना निर्माण, स्मार्ट सिटी तथा नमूना गाउँको पूर्वाधार निर्माण, विराटनगरको केसलिया र सिंघिया खोलाको सौन्दर्यकरण, प्रदेशभरका विभिन्न ६० स्थानमा साना सिंचाई आयोजना निर्माण सरकारको प्राथमिकतामा परेको छ। प्रदेश सरकारले २ वर्षभित्रमा सबै नागरिकको घरमा विद्युत् सेवा पुर्याउने लक्ष्य लिएको छ। सञ्चार क्षेत्रलाई व्यवस्थित बनाउन मिडिया काउन्सिल गठन, अटो टेम्पो एवं सीटी सफारीलाई स्थानीय तहमै दर्ता र नवीकरणको व्यवस्था गर्ने लगायतका घोषणा सरकारले गरेको छ। त्यस्तै १ घर १ धारा अभियान पूरा गर्ने, पर्यटकीयस्थलमा चलचित्र छयांकनस्थल निर्माण, प्रदेश शिक्षा नीति निर्माण, सबै स्थानीय तहमा सामुदायिक विद्यालय बनाउने लगायतका कार्यक्रमलाई सरकारले प्राथमिकतामा राखेको छ। प्रदेशका मौलिक संस्कृतिक र परम्परागत सीपसँग आवद्ध घरेलु उद्योगको संरक्षण र विकासका १ घर, १ उद्यमी उद्यमी कार्यक्रम थालनी गर्ने सरकारको नीति छ। आगामी वर्ष १ गाउँ, १ उद्योग तथा १ घर, १ उद्यमी कार्यक्रम सुरु हुनेछ। त्यस्तै सरकारले हाम्रो उत्पादन, हाम्रो संस्कृति अभियान पनि सञ्चालन र स्थानीय कच्चा पदार्थमा आधारित घरेलु तथा साना उद्योगको विकास र विस्तारका लागि प्रोत्साहन गर्ने एवं प्रदेश नमूना स्वरोजकार कार्यक्रम सञ्चालनको नीति लिएको छ। प्रदेश सरकारको प्राथमिकतामा रहेका बहुवर्षीय सडक आयोजनाहरुलाई प्रादेशिक लोकमार्गको रुपमा निर्माण गर्ने नीति लिएको सरकारले प्रादेशिक रणनीतिक सडक र पुल निर्माणको कार्यलाई समयमा नै सम्पन्न गर्ने जनाएको छ। प्रमुख नाका र विमानस्थलहरुमा प्रदेशका पर्यटकीय क्षेत्रको महत्व झल्किने कला संस्कृति र सम्पदाको प्रचार सामग्री डिजिटल डिस्प्ले बोर्डमा राख्ने सरकारको तयारी छ। सुनसरीको बराहक्षेत्रमा पर्यटकीय क्षेत्रको विकास गर्नका लागि झोलुंगे पुल पनि निर्माण गर्ने नीति सरकारको छ। त्यस्तै नीति तथा कार्यक्रममार्फत सरकारले प्रदेशका ३ ठूला शहरलाई आधुनिक सहरको रूपमा विकास गर्ने उल्लेख गरेको छ। प्रदेशको स्थायी राजधानी विराटनगर तथा सुनसरीको धरान र इटहरीलाई आधुनिक शरहरको रूपमा विकास गर्न वृहत्त गृरुयोजना तयार गरी निर्माण कार्य प्रारम्भ गर्ने सरकारको नीति छ। त्यस्तै संघ, प्रदेश र स्थानीय तहसँगको समन्वय र सहकार्यमा जोखिममा परेका बस्तीलाई स्थानान्तरण गरी एकीकृत बस्ती विकास गर्ने र स्थानीय तहसँगको समन्वय एवं सहकार्यमा प्रदेश १ का सबै नगरपालिकाहरुमा राष्ट्रिय भवन संहिता कार्यान्वयनमा ल्याउने सरकारको तयारी छ।"
"पाकिस्तानमा गाडी दुर्घटना, २२ जनाको मृत्यु","एजेन्सी : पाकिस्तानको बालोचिस्तानको किला सइफुल्ला नजिकै यात्रुवाहक भ्यान दुर्घटना हुँदा बुधबार २२ जनाको मृत्यु भएको प्रहरीले जनाएको छ। गाडी सडकबाट करिब १०० फिट तल खोल्सामा भरी दुर्घटना भएको र घटनामा परी पाँच बालबालिका, पाँच महिला र ११ पुरूष गरी २२ जनाको मृत्यु भएको जिल्ला प्रहरी कार्यालयका उपआयुक्त हाफिज मुहम्मद कासिमले बताए। घटनामा परी एक बालक घाइते भएका छन् भने उनको क्वेटास्थित एक अस्पतालमा उपचार भइरहेको छ। पाकिस्तानी विदेशमन्त्री बिलावल भुट्टो जर्दारीले सो घटनाप्रति दुःख व्यक्त गर्दै घाइते व्यक्तिहरूको पर्याप्त उपचार गर्न अधिकारीहरूलाई निर्देशन दिए। उनले घटनाबारे अनुसन्धान गर्न र भविष्यमा यस खालका दुर्घटना हुन नदिन आवश्यक कदम चाल्न स्थानीय अधिकारीलाई निर्देशन दिएका छन्। रासस"
बन्चरेडाँडा दिनभरि तनावग्रस्त,"नुवाकोट : डेढ दशकदेखि काठमाडौं उपत्यकाको फोहोर विसर्जन गरिँदै आएको नुवाकोटको पूर्वी भेगमा रहेको औखरपौवामा बुधबार दिनभरि तनावग्रस्त बन्यो। फोहोर विसर्जनको विषयलाई लिएर स्थानीयबासी र प्रहरीबीच झडपसममेत भयो। विदुरदेखि ५५ किलोमिटर पूर्वमा रहेको ककनी गाउँपालिका२ स्थित बञ्चरेडाँडामा एकतर्फीरुपमा फोहोर फाल्न नपाइने जनाउँदै स्थानीयबासीले अवरुद्ध गरेका छन्। प्रहरीले नियन्त्रणमा लिएपछि तोडफोडामा उत्रनु परेको स्थानीयबासीको भनाइ छ। काठमाडौं उपत्यकाबाट फोहोर बोकेर बन्चरेडाँडा पुगेका तीन सयभन्दा बढी टिपरलाई स्थानीयले रोकेका छन्। नवीय स्वास्थ्य सुरक्षालाई बेवास्ता गरिएको भन्दै स्थानीयबासी आक्रोशित बनेको चन्द्रबहादुर बलामीले बताए। उनका अनुसार जनताको स्वास्थ्य प्रमुख विषय भएको हुँदा स्थानीयका समस्यालाई समाधान गर्नु सरकारको पहिलो दायित्व भएका कारण स्थानीयबासीले फोहोर फाल्न रोकेको हो। दुई पक्षबीच झडप हुँदा दुवैतर्फका केही व्यक्ति घाइते भएको प्रहरीको भनाइ छ। प्रहरीका अनुसार ३ जना प्रहरी जवान र १२ जना स्थानीय सामान्य घाइते भएको ककनी२ का वडाध्यक्ष तीलकबहादुर लामाको भनाइ छ। प्रहरीका अनुसार १५ वटा गाडीमाथि तोडफोड गरिएको छ। जनताको माग पूरा गर्नु सरकारको दायित्व भएको भन्दै उनीहरुले प्रहरी लगाएर बल प्रयोग गरेको गुनासो गरे। झडप नियन्त्रणमा लिन प्रहरीले ५ राउण्डभन्दा बढी अश्रुग्यास प्रहार गरेको स्थानीयहरुको दाबी छ। तर प्रहरीले दुई सेल अश्रुग्यास मात्र प्रहार गरेको जनाएको छ। आक्रामक भीडले फोहोर कोकेका गाडीमाथि तोडफोड गरेपछि स्थिति नियन्त्रणमा लिन अश्रुग्यास प्रहार गरेको काठामाडौं प्रहरी परिसरका प्रवक्ता दिनेश मैनालीले बताए। बन्चरेडाँडामा दुई सय प्रहरी परिचालन गरिएको छ। तीन दिनअघि सरकार, काठमाडौ महानगर र स्थानीबच फोहोर फाल्ने विषयमा सहमति जुटे पनि मुआब्बा, स्वास्थ्य, सुरक्षालगायत माग राखी स्थानीयहरुले अवरोध गर्न छाडेका छैनन्। ओखरपौवाको सिसडोल र बन्चारेडाँडामा उनीहरुले मुआब्जा, रोजगारी, स्वास्थ्य बिमालगायतका माग राख्दै दिनहुँ प्रदर्शन गरिरहेका छन्। फोहर व्यवस्थापनमा सोमबारमात्रै सहरी विकास मन्त्रालयमा सरोकारवाला जनप्रतिनिधिहरूको रोहवरमा भएको सहमतिअनुसार फोहोर बोकेर बञ्चरेडाँडा पुगेका सवारीसाधान स्थानाीयले रोकेका हुन्। स्थानीयका अनुसार बिहानैदेखि काठमाडौँबाट फोहोर बोकेर पुगेका ट्रकहरू खाली गर्न दिइएको छैन। स्थानीयले फोहोर व्यवस्थापनमा सरकारले राजनीति गरेको जनाउँदै विरोध गरेको प्रत्यक्षदर्शीले बताएका छन। यसअघि काठमाडौं महानगरपालिकाका मेयर बालेन्द्र साह र उपमेयर सुनिता डंगोलसहितको टोली सिसडोल र बञ्चरेडाँडामा पुगेकै बेलामा स्थानीयले फोहोर व्यवस्थापनमा अवरोध गर्ने घोषणा गरेका थिए।"
हाम्रो पार्टीले मन्त्री फेर्ने निर्णय गरेपछि अरु पार्टीमा भूकम्प गयो : माधव नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले मन्त्री मण्डल फेरबेदल गर्ने पार्टीको निर्णय कार्यान्वयन हुने बताएका छन् । पार्टी कार्यालयमा आयोजित कार्यक्रममा अध्यक्ष नेपालले पार्टीले गरेको निर्णय कार्यान्वयन हुने र मन्त्रीहरु परिवर्तन हुने बताएका हुन् । उनले भने, 'हाम्रो पार्टीले मन्त्री फेर्ने निर्णय गर्यो । अरु पार्टीमा भूकम्प गएको छ ।' नेपालले गठबन्धनलाई आउने चुनावसम्म लैजाने बताए । उनले भने, 'पार्टीले छ महिनाका लागि मन्त्री पठाएको र आठ महिना भइसकेकाले परिवर्तन गर्ने निर्णय गरिएको हो । फरक प्रसंगमा नेपालले भने, 'आफ्नै शक्तिमा उभिएको भए यो भन्दा बढी सफलता हाँसिल गर्ने थियौं । कतिपय पालिकामा एक्लै लड्दै जितेका छौं ।' उनले पार्टी निर्माणमा जुट्न नेता तथा कार्यकर्तालाई आग्रह गरे।"
जिसस नुवाकोटमा प्रमुख माओवादी र उपप्रमुखमा कांग्रेसका उम्मेदवार निर्विरोध,"नुवाकोट : जिल्ला समन्वय समिति नुवाकोटका लागि वुधबार मनोनयन पत्र दर्ता भएको छ। मनोनय अनुसार प्रमुख र उपप्रमुखसहित सबै पदमा निर्विरोध भएको छ। आगामी पाँचवर्षे कार्यकालका लागि स्थानीय तह सदस्य निर्वाचन २०७९ मा सत्तारुढ दलहरुले गठवन्धन गरेसंगै नुवाकोटमा बुधबारै जिल्ला समन्वय समिति गठन गर्न सत्तारुढ दल नेपाली कांग्रेस र माओवादी केन्द्रले गठबन्धन गर्ने निर्णय गरेसँगै आवश्यक पदमा उम्मेदवारी दिएपछि सबै नौं पद नै निर्विरोध भएको छ। तालमेल गर्दा माओवादी केन्द्रले प्रमुखसहित चार र कांग्रेसले उपप्रमुखसहित पाँच पद पाएको छ। उम्मेदवारी दर्ता अवधिसम्म जिल्ला समन्वय समिति नुवाकोटको प्रमुखमा माओवादी केन्द्रका तर्फबाट पन्चकन्या गाउँपालिकाका राजेन्द्रविक्रमसिंह ठकुरी र उपप्रमुखमा कांग्रेसकातर्फबाट विदुर नगरपालिका१३ का दलबहादुर तामाङसहित नौं जना नै निर्विरोध निर्वाचित भएका छन्। यद्यपि मुख्य निर्वाचन अधिकृतको कार्यालयले निर्विरोध निर्वाचित भएको घोषण भने गर्न बाँकी रहेको छ। जिल्ला समन्वय समितिका सदस्यहरुमा वेलकोटगढी नगरपालिका माओवादी केन्द्रका मोहन पुडासैनी, लिखु गाउँपालिका काग्रेसका राजेन्द्र श्रेष्ठ, विदुरका माओवादी केन्द्रका रामचन्द्र पौडेल, महिला सदस्यमा किस्पाङ गाउँपालिकाकी माओवादी केन्द्रकी धनमाया विक, विदुरकी कांग्रेसका सन्तोषी देवकोटा, ककनी गाउँपालिकाकी कांग्रेसकी सम्झना सेढाई र दलित महिला सदस्यमा किस्पाङ गाउँपालिकाकी माओवादी केन्द्रकी कान्छी सुनार रहेकी छन्। नेपाली कांग्रेस नुवाकोटका सभापति रमेशकुमार महत र माओवादी केन्द्र नुवाकोटका संयोजक पुष्प लामिछानेबीच जिल्ला समन्वय समितिको निर्वाचनमा बुधबार बिहानमात्रै दुई दलको गठबन्धन गर्ने निर्णय भएको हो।"
बढुवा भएका पाँच एआईजीलाई दर्ज्यानी चिह्न प्रदान,"काठमाडौं : नेपाल प्रहरीका पाँच जना अतिरिक्त महानिरीक्षक (एआईजी)लाई दर्ज्यानी चिह्न प्रदान गरिएको छ। मन्त्रिपरिषद्को सोमबारको बैठकबाट डीआईजीबाट बढुवा भएका पाँच जना एआईजीलाई प्रहरी महानिरीक्षक धीरजप्रताप सिंहले बुधबार प्रहरी प्रधान कार्यालयमा आयोजित समारोहमा दर्ज्यानी चिह्न प्रदान गरेका हुन्। बढुवा भएका एआईजीहरु उत्तमराज सुवेदी, अरुणकुमार बिसी, दिवेश लोहनी, मुकुन्दराज आचार्य र पुजा सिंहलाई दर्ज्यानी चिन्हद्वारा सुशोभन गरिएको प्रहरी प्रधान कार्यालयले जनाएको छ। समारोहमा प्रहरी महानिरीक्षक सिंहले पदोन्नति भएका वरिष्ठ प्रहरी अधिकृतहरु नवीन कार्ययोजनाका साथ अगाडि बढन निर्देशन दिए। प्रहरी संगठनमा वरियता र कार्यक्षमता लगायतका विभागीय मापदण्ड अनुसार निष्पक्षरुपमा पदोन्नति हुने उल्लेख गर्दै उनले प्रहरी कार्यलाई अझै तदारुकताका साथ संचालन गर्न प्रहरी कर्मचारीहरु सदैव तल्लीन हुने विश्वास व्यक्त गरे। प्रहरी महानिरीक्षक सिंहले हाल भइरहेका कामलाई निरन्तरता दिएर सुधारका पक्षलाई समेत समेट्दै उत्कृष्ट काम गर्ने विश्वास लिएको चर्चा गर्दै आगामी दिनको चुनौती समाना गर्न स्थानीय चुनावमा देखाएको व्यावसायिकतालाई कायम राख्दै क्रियाशिल हुन निर्देशन दिए। मनसुन नजिकै आएको अवस्थामा विपद् व्यवस्थापनमा पूर्वतयारीका साथ लाग्नुपर्नेमा उनले जोड दिए। प्रहरी अतिरिक्त महानिरीक्षक उत्तमराज सुवेदीले आफ्नो बुद्धि, विवेकले भ्याएसम्म प्रहरी संगठन, देश र नागरिकको सेवामा उच्च मनोबल, नयाँ जोश जाँगर र ईमान्दारिताका साथ काम गर्ने प्रतिवद्धता व्यक्त गरे। साथै उनले अपराधका प्रवृत्ति र प्रकृति परिवर्तन भएको हालको अवस्थामा थपिएको चुनौतीलाई एकताबद्ध भई काम गर्न अगाडि बढ्ने विचार व्यक्त गरे। समारोहमा प्रहरी अतिरिक्त महानिरीक्षकहरु, प्रहरी नायव महानिरीक्षक, वरिष्ठ प्रहरी अधिकृतहरु लगायत प्रहरी अधिकृत तथा प्रहरी जवानहरुको उपस्थिति रहेको थियो।"
"चितवनमा जन्ती बस दुर्घटना, १९ जना घाइते",चितवन : दुलही लिएर जाँदै गरेको जन्ती बस पूर्वी चितवनको रत्ननगरमा दुर्घटना भएको छ। रत्ननगरको निपनीको हरिहर मन्दिरबाट जन्ति लिएर खैरहनी जाँदै बडगाउँ जाँदै गरेको ना ५ ख ६४३ नम्बरको बस टाँडीको लोरीघोलमा पल्टिएको हो। दुर्घटनामा चालकसहित १९ जना घाइते भएका छन्। बसमा ३० जना सवार थिए। घाइतेहरुको अवस्था खतरामुक्त रहेको प्रहरीले जनाएको छ। सामान्य उपचारपछि ठिक भएका बस चालक खैरहनी नगरपालिका ९ का ३१ वर्षीय रमेश शिवाकोटीलाई प्रहरीले नियन्त्रणमा लिएको जिल्ला प्रहरी प्रवक्ता डीएसपी नरहरि अधिकारीले बताए।
"बन्चरेडाँडामा झडप हुँदा तीन प्रहरी घाइते, फोहोर बोकेको गाडी फिर्ता आउँदै","काठमाडौं : सुरक्षाकर्मीसहित बन्चरेडाँडा पुगेको फोहोर बोकेका गाडी फिर्ता आउने भएको छ। स्थानीयले फोहोर फाल्न नदिएपछि गाडीहरु काठमाडौं फर्किन थालेको प्रहरीले जनाएको छ। स्थानीयहरुले फोहोर बोकेको गाडीमाथि तोडफोड गर्न थालेपछि प्रहरीले दुई सेल अश्रुग्यास प्रहार गरेको थियो। स्थानीयबासीहरुले डाँडाबाट ढुंगामुढा गर्दा तीन प्रहरीसमेत घाइते भएका छन्। 'बन्चरेडाँडामा स्थानीयहरुले ढुंगामुढा गर्दा तीन जना प्रहरी घाइते भएका छन्। गाडी तोडफोड र प्रहरीमाथि जाइलागेपछि दुई सेल अश्रुग्यास प्रहार भएको थियो,' जिल्ला प्रहरी परिसर काठमाडौंका प्रवक्ता दिनेश मैनालीले भने। उनका अनुसार बन्चरेडाँडामा अहिले पनि दुई सय प्रहरी परिचाल गरिएको छ।"
थप १६ जनामा कोरोना संक्रमण,काठमाडौं : थप १६ जनामा कोरोना संक्रमण पुष्टि भएको छ। पछिल्लो २४ घन्टामा २ हजार १ सय २१ नमूनाको पीसीआर र ९ सय २८ नमूनाको एन्टीजेन विधिबाट परीक्षण गरिएको थियो। जसमध्ये पीसीआरबाट १० जना र एन्टिजेनबाट ६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। कोरोनाका कारण बुधबार कसैको मृत्यु नभएको स्वास्थ्य मन्त्रालयले जनाएको छ । बुधबार थप ८ जना कोरोनामुक्त भएका छन्। योसहित हालसम्म नेपालमा ९ लाख ६७ हजार १ सय ६२ जना निको भएका छन् । हाल १ सय ९ सक्रिय संक्रमित रहेको मन्त्रालयले जनाएको छ ।
प्रधानसेनापति शर्मा र जापानी राजदूतबीच भेटघाट,काठमाडौं : प्रधानसेनापति प्रभुराम शर्मा र नेपालका लागि जापानीका राजदूत किकुता युताकाबीच भेटवार्ता भएको छ। बुधबार जङ्गी अड्डास्थित प्रधान सेनापति शर्माको कार्यकक्षमा भेट भएको जनसम्पर्क तथा सूचना निर्देशनालयले जनाएको छ। भेटमा दुई पक्षीय आपसी हित तथा पारस्परिक सम्बन्धका विषयमा छलफल भएको थियो। यस किसिमको भेटघाटले दुई देशबीच रही आएको आपसी सम्बन्धलाई थप सुमधुर एवं प्रगाढ बनाउन मद्दत पुग्ने सेनाले विश्वास लिएको छ।
राष्ट्रियसभामा चार प्रतिवेदन पेस,"काठमाडौं : राष्ट्रियसभामा चार प्रतिवेदन पेस गरिएको छ । सभाको बुधबारको बैठकमा प्रधानमन्त्री शेरबहादुर देउवाका तर्फबाट परराष्ट्रमन्त्री डा नारायण खड्काले राष्ट्रिय समावेशी आयोग, आदिवासी जनजाति आयोग, राष्ट्रिय सूचना आयोग र महान्यायाधिवक्ताको वार्षिक प्रतिवेदन २०७७७८ पेस गरेका हुन्। राष्ट्रियसभाको अर्को बैठक भोलि बिहीबार दिउँसो १ बजे बस्नेछ ।"
"हरेक महिना वडा वडामा नि:शुल्क स्वास्थ्य शिविर, चिकित्सकको खर्च भाटभटेनीले ब्यहोर्ने","धनगढी : धनगढी उपमहानगरपालिकाका १९ वटै वडामा हरेक महिना स्वास्थ्य शिविर गर्नका लागि भाटभटेनी सुपर मार्केटसँग सम्झौता भएको छ। धनगढी उपमहानगरपालिकाका मेयर गोपाल हमाल र भाटभटेनी सुपर मार्केटका अध्यक्ष मिनबहादुर गुरुङबीच आगामी पाँच वर्षका लागि बुधबार सम्झौता भएको हो। धनगढी उपमहानगरपालिकाले आफ्ना १९ वटै वडामा महिनाको एक पटक (एक दिन) स्त्रीरोग विषेशज्ञ र फिजिसियन डाक्टरसहित नगरबासीको नि:शुल्क स्वास्थ्य परिक्षण गर्ने कार्यक्रम ल्याएको हो। यस कार्यक्रम अन्तर्गत हरेक वडामा ईसिज, अल्ट्रासाउन्ड, प्रयोगशाला र अरु उपचारहरु नि:शुल्क हुनेछन। धनगढी उपमहानगरपालिकाले स्वास्थ्य शिविरको ब्यवस्थापन गरिदिने छ भने भाटभटेनी सुपर मार्केटले पाँच वर्षसम्म दुई जना विषेशज्ञ चिकित्सकको मासिक तलब र भत्ता उपलब्ध गराउने सम्झौता भएको छ। स्वास्थ्य शिविरका लागि मेयरले चढने गाडीलाई पोर्टेबल प्रयोगशाला बनाईने भएको छ। स्वतन्त्ररुपमा चुनाव जितेका हमालले उपमहानगरबाट कुनैपनि सेवा सुविधा नलिने घोषणा गरेका छन्। त्यसैले पनि उपमहानरपालिकाले उनका लागि तयार पारेको गाडीलाई उनले घुम्ती प्रयोगशाला बनाएर वडा वडामा स्वास्थ्य सेवा दिने बताएका छन्। भाटभटेनी सुपर मार्केटले यसै जेठ २७ गते धनगढीमा आफ्नो नयाँ शाखा उद्घाटन गर्ने तयारी गरेको छ। अध्यक्ष गुरुङले सुदूरपश्चिममा स्वास्थ्य सेवाको अवस्था कमजोर भएकाले आफूले सामाजिक उत्तरदायीत्व अन्तर्गत यो सहयोग गरेको बताए। गुरुङले दार्चुला र बैतडी जिल्लाका दुई जना जेहेन्दार विद्यार्थीलाई एमबिबिएस पनि पढाई सकेका छन्। उपमहानगरपालिकाले साउन १ गतेदेखि हरेक वडामा महिनामा एक दिन पालो पर्ने गरि नि:शुल्क स्वास्थ्य परिक्षण कार्यक्रम सञ्चालन गर्ने भएको हो।"
क्यानले गर्यो नेपाल टी२० लिगका लागि गभर्निङ् काउन्सिल गठन,"काठमाडौं : नेपाल क्रिकेट संघ(क्यान)ले असोज ८ देखि संचालन गर्ने भनेको नेपाल टी२० लिगका लागि बुधबार गभर्निङ् काउन्सिल गठन गरेको छ। क्यानले बुधबार एक विज्ञप्ति जारी गर्दै क्यानका कार्यवाहाक सचिव प्रशान्त विक्रम मल्ललाई नेपाल टी२० लिगको गभर्निङ् काउन्सिलमा निर्देशक नियुक्त गरेको छ। यस्तै भारतीय क्रिकेटर्स एसोशिएनका अध्यक्ष अशोक मलहत्रालाई मानार्थ सदस्य, क्यानका सदस्य दुर्गाराज पाठकलाई कार्यसमिति सदस्य, अर्का सदस्य भानुभक्त सिग्देललाई मिडिया कमिटी सदस्य र सेभन थ्री स्पोर्टसका संस्थापक तथा प्रबन्ध निर्देशक जटिन आल्हुवाई नेपाल टी२० लिगको गभर्निङ् काउन्सिल समिति सदस्य रहेका छन्। टियु क्रिकेट मैदानमा आयोजना हुने प्रतियोगिताको फाइनल खेल कात्तिक ५ गते हुने क्यानले जनाएको छ। इ्न्डियन प्रिमियर लिग(आईपिएल) जस्तै नेपाल टी२० लिगलाई नियमन गर्नका लागि क्यान अन्तर्गत रहने गरी गभर्निङ् काउन्सिल गठन गरिएको क्यानका अध्यक्ष चतुरबहादुर चन्दले अन्नपूर्णलाई बताए।"
रसुवाको उत्तरगयामा सञ्चालित आयोजनाहरूले प्रतिवेदन नेपालीमा नै बनाउनुपर्ने,"रसुवा : रसुवाको उत्तरगया गाउँपालिकामा सञ्चालन भइरहेका आयोजनाहरूले वार्षिक प्रतिवेदन नेपालीमा नै बनाउनुपर्ने भएको छ। यसअघि विभिन्न आयोजना तथा गैरसरकारी संस्थाले अंग्रेजी भाषामा मात्र प्रतिवेदन तयार गरेर बुझाउने गरेका थिए। यसले जनप्रतिनिधि, उपभोक्ता तथा स्थानीय बासिन्दालाई बुझ्न कठिन हुँदै आएको थियो। चालु आर्थिक वर्ष २०७८७९ को असार महिनादेखि नै लागू हुने गरी पहिलो गाउँ कार्यपालिकाको बैठकले उक्त निर्णय गरेको हो। यही असार महिनाबाट कार्यान्वयन हुने विकास निर्माणका योजनाहरुको प्राविधिक लागत अनुमान, कार्यसम्पन्न प्रतिवेदन तथा अन्य प्राविधिक प्रतिवेदनहरूलाई नेपाली भाषाबाट तयार गरेर मात्र योजनाको सम्झौता तथा भुक्तानी गर्नुपर्ने गाउँपालिकाका अध्यक्ष माधव अर्यालले बताए। उनका अनुसार अंग्रेजीमा पनि प्रतिवेदन तयार बनाउन सकिन्छ। तर नेपाली भाषाबाट अनिवार्यरूपमा बनाउन पर्नेछ। स्थानीय तहहरूमा उपभोक्ता समितिहरू मार्फत अधिकांश विकासका योजनाहरू सम्पन्न हुँदै आएको छ। तर उपभोक्ताहरूमा सामान्य लेखपढका बाबजुत प्राविधिक ज्ञानको अभावमा कामका शिलशिलामा जटिलताहरु देखा पर्ने गरेको छ। आउँदो असार महिनादेखि उपभोक्ता, जनप्रतिनिधि, कर्मचारी तथा सरोकारवाला पक्षहरुलाई समेत सहज हुनेगरी निर्णय गरेको हो। बैठकले नीति तथा कार्यक्रम र बजेटलाई सहभागितामुलक बनाउनेदेखि दैनिक सेवा प्रवाहलाई प्रविधिसँग जोड्ने लगायतका निर्णय पारित गरेको छ। बैठकले अघिल्लो स्थानीय सरकारबाट सम्पादन भएका विकास र सेवा प्रवाहका गतिविधिहरुको समीक्षा सहित वर्तमान स्थितिलाई मूल्याङ्कन गरि आगामी नीति, कार्यक्रम तथा बजेटमा विभिन्न विषयहरूलाई समेट्नका लागि नागरिक, बुद्धिजीवी तथा सरोकारवालाहरुसँग सुझाव माग गर्ने निर्णय गाउँपालिकाले जनाएको छ। त्यसैगरी गाउँपालिकाका पदाधिकारीहरूलाई न्यूनतम आचारसंहिता पालना गराउने विषयमा हालसम्म कुनै व्यवस्था नहुँदा नागरिकस्तरबाट गुनासो आउने गरेकोले पालिकाले उत्तरगया गाउँपालिकाका पदाधिकारीहरूको आचारसंहिता, २०७९ पारित गरेको छ। आचारसंहितामा जनप्रतिनिधि तथा पदाधिकारीका सबै क्रियाकलाप कानूनमैत्री, सदाचारयुक्त तथा जनमैत्री हुनुपर्ने, भ्रष्टचारजन्य कुनै गतिविधिमा संलग्न हुन नहुने, प्रचलित कानूनले तोकेको भन्दा बढी वा कुनैपनि किसिमको अनुचित सुविधा लिन नहुने, आफू मातहतका कर्मचारीहरूको सरुवाको लागि सरुवा मापदण्ड बनाइ कार्यान्वयन गराउने, पदको दुरुपयोग गरी नातागोता तथा आफन्तलाई ग्राह्यता दिन नहुनेलगायतका विषय समावेश गरिएको छ।"
नेपाललाई स्वीस सरकारको ८६ करोड अनुदान,"काठमाडौं : नेपालले स्वीजरल्याण्ड सरकारबाट ८६ करोड १३ लाख रुपैयाँ (६८ लाख स्वीस फ्रान्स) सहयोग पाएको छ। स्वीजरल्याण्ड सरकारले प्रदेश नम्बर १ र मधेस प्रदेशको २० वटा स्थानीय तहमा खर्च गर्ने सम्झौतास्वरुप सो रकम बराबरको सहयोग गरेको हो। साउनदेखि चार वर्षसम्म परियोजना कार्यान्वयन हुने भएको छ। यसका लागि बुधबार सम्झौता पत्रमा अर्थ मन्त्रालयका सहसचिव ईश्वरीप्रसाद अर्याल र स्वीजरल्याण्ड दूतावासका चार्जी अफियर एड अन्तरिमका सिल्भाना होगले हस्ताक्षर गरेका हुन्। काठमाडौंस्थित स्विट्जरल्याण्डको राजदूतावासमार्फत आप्रवासी श्रमिकहरुको पुनर्मिलन(रेमी) परियोजना कार्यान्वयन गर्न सम्झौतामा हस्ताक्षर भएको बताईएको छ। हस्ताक्षर समारोहपछि प्रतिक्रिया दिँदै सहसचिव अर्यालले विदेशबाट फर्किएका आप्रवासीहरूलाई समाजमा पुनःस्थापना गर्न र सामाजिक, राजनीतिक र आर्थिक जीवनमा पुनः एकीकरण गर्ने योजनालाई परिभाषित गर्न यो परियोजनाको कार्यान्वयन महत्वपूर्ण रहेको बताए। यसले वैदेशिक रोजगारीबाट प्राप्त ज्ञान, पूँजी, ज्ञान र अनुभवलाई नेपालको सामाजिकआर्थिक विकासमा उपयोग गर्न पनि मद्दत गर्छ, उनले भने। यसैक्रममा स्वीजरल्याण्ड दूतावासकी होगले प्रवासलाई विकाससँग जोड्ने ठूलो सम्भावना रहेको उल्लेख गरिन्। होगकाअनुसार स्विट्जरल्याण्डले यस क्षेत्रमा आफ्नो दशक लामो संलग्नता मार्फत नेपालमा बसाइसराइको क्षेत्रमा समृद्ध अनुभवहरू सङ्कलन गरेको छ। सो परियोजनाको उद्देश्य वैदेशिक रोजगारीबाट फर्केका कामदारहरूलाई नेपालमा पुन: स्थापित गर्न र सामाजिक, सांस्कृतिक, आर्थिक र राजनीतिक जीवनमा सक्रिय रूपमा सहभागी हुन मद्दत गर्न केन्द्रित हुने, विज्ञप्तिमा उल्लेख छ। यस परियोजनाले विदेशमा रोजगारीमार्फत हासिल गरेका ज्ञान, सीप, पूँजी, ज्ञान, अनुभवहरूको पुनः एकीकरण र उपयोगको योजना परिभाषित गर्न उनीहरूको क्षमतालाई बलियो बनाउने अपेक्षा गरीएको छ।"
चुनाव घोषणा गर्न माग गर्दै पाकिस्तानमा इमरानको पार्टीले चर्कायो आन्दोलन,"इस्लामावाद : पूर्वप्रधानमन्त्री एवम् पाकिस्तान तहरीकएइन्साफ(पीटीआई) का अध्यक्ष इमरान खानले आजादी मार्च जारी राख्ने प्रतिबद्धता व्यक्त गर्दै आफूलाई रोक्न शहबाज सरिफ नेतृत्वको सरकारलाई चुनौती दिएका छन्। बानी गालामा वकिलहरूको भेलालाई सम्बोधन गर्दै पूर्वप्रधानमन्त्री खानले आफ्नो पार्टीका सदस्यहरूलाई जेलमा हालियोस् वा अन्य रणनीति अपनाए पनि पिटिआईको सरकारविरुद्धको आन्दोलन नरोकिने बताए। उनीहरूले हामीलाई जसरी यातना दिए त्यो मार्शल लको युगमा पनि देखिएको थिएन, अप्रिलमा प्रधानमन्त्रीको कार्यालयबाट हटाइएका खानले आन्दोलनलाई रोक्न र आफूलाई जेलमा हाल्न सरकारले खोजिरहेको बताउँदै भने। आफूलाई जेलमा हाले पनि वा अन्य उपाय अपनाए पनि आन्दोलन नरोकिने दृढता पूर्वप्रधानमन्त्री खानले व्यक्त गरे। उनले आफूलाई जेलमा हाल्ने योजना बनाइएको बताए पनि चुनावको मिति घोषणा नभएसम्म आन्दोलन जारी रहने उल्लेख गर्दै आफूहरूमाथि सरकारले षड्यन्त्र गरेको आरोप लगाए। वर्तमान सरकारले देशको भविष्य अन्धकार पारेको उनको टिप्पणी छ। यसैबीच, पाकिस्तान सरकारले तत्काल चुनाव गराउन अस्वीकार गर्दै आफ्नो कार्यकाल पूरा गर्ने बताएको छ।"
बलात्कारको आरोपमा अटो चालक पक्राउ,चितवन : बलात्कारको आरोपमा चितवनका एक अटो चालक पक्राउ परेका छन्। गत चैत्र १० गते आफन्तको घर आएकी युवतीलाई ललाइ फकाई गरेर बलात्कार गरेको अभियोगमा अटो चालक हेटौडा उपमहानगरपालिका९ चौधघरे बस्ने अन्दाजी ४५ वर्षका पूर्ण घलानलाई चितवन प्रहरीले पक्राउ गरेर अनुसन्धान थालेको छ। काठमाडौंबाट राप्ती नगरपालिका१ पिप्लेमा भाउजूको घर आएकी २७ वर्षिय युवती रातको समयमा भण्डारा ओर्लिएकी थिइन्। चोकमा भेटिएका अटो चालक घलानले पिप्ले टाढा रहेको कारण भोलिपल्ट पुर्याइदिन्छु भनेर घर लगेर बलात्कार गरेको किटानी जाहेरी दर्ता भएको छ। राप्ती नगरपालिका६ आदर्शटोलस्थित माछापोखरीस्थित आफू बस्ने घर लगेका थिए। घलानले आफ्नो श्रीमती भनेर राखेका थिए। युवती बिरामी भएपछि स्थानीयले नै सहयोग गरेका थिए। ती युवतीले घलानसहित उनका साथीले पनि बलात्कार गरेको आरोप लगाएकी छन्। ती युवती काठमाडौंमा ज्याला मजदुरी गर्थिन्। प्रहरीले घलानलाई पक्राउ गरेर अनुसन्धान सुरु गरेको जिल्ला प्रहरी कार्यालय चितवनका प्रवक्ता डिएसपी नरहरी अधिकारीले बताए। युवतीमा स्वास्थ्य समस्या देखिएको थियो। घलानले स्थानीयको सहयोगमा अस्पताल पुर्याएका थिए। उपचारपछि जेठ २० गते घलानले युवतीलाई उनको भाउजूको घर लगेका थिए। त्यसपछि मात्रै घटना बाहिर आएको हो। ती महिलाले मंगलबार घलानविरुद्ध किटानी जाहेरी दिएकी थिइन्। प्रहरीका अनुसार जबरजस्ती करणीमा मुद्दा दर्ता गरेर चितवन जिल्ला अदालतबाट म्याद थप गरेर घलानको थप अनुसन्धान भइरहेको जनाएको छ।
"बजेटको विरोधमा उत्रिए उद्योगी व्यवसायी, पुनरावलोकन नभए आन्दोलन गर्ने चेतावनी","विराटनगर : विराटनगरका उद्योगी व्यवसायीले आर्थिक वर्ष २०७९०८० का लागि सरकारले ल्याएको बजेटको विरोध गरेका छन्। उद्योग व्यवसाय संकटमा पर्ने भन्दै उनीहरुले तत्काल बजेट पुनरावलोकन हुनुपर्ने माग राखे। नत्र आन्दोलन गर्ने चेतावनी उनीहरुले दिएका छन्। बजेट निराशाजनक रहेको उद्योगी व्यवसायीको भनाइ छ। मोरङ व्यापार संघ, उद्योग संगठन मोरङ र नेपाल उद्योग परिसंघ प्रदेश १ ले बुधबार विराटनगरमा आयोजना गरेको संयुक्त पत्रकार सम्मेलनमा उनीहरुले आगामी आर्थिक वर्षको बजेट निश्चित उद्योगीलाई पोस्ने खालको मात्रै भएको आरोप लगाए। बजेटले स्टिल उद्योग, वनस्पति घ्यूतेल उद्योग र सेनिटरी प्याड उद्योगलाई संकटमा पारेको ठहर उनीहरुको छ। गत २२ मे २०२२ बाट भारत सरकारले आफ्नो मुलुकमा फलामजन्य सामाग्रीको बढ्दो मूल्य नियन्त्रण गर्न कच्चा पदार्थ अर्थात एमएस वायर रोडको निर्यातमा १५ प्रतिशत अन्तशुल्क लगाएको छ। नेपाल सरकारले आर्थिक वर्ष २०७९०८० को बजेटबाट भन्सार महशुलमा ५ बाट १० प्रतिशत तथा अन्तशुल्कमा २५०० बाट ४५०० रूपैयाँ प्रति मेट्रिक टन कायम गरेको छ। यसबाट वायर स्टिल उत्पादन गर्ने उद्योगीहरुले आयातीत वस्तुहरुसँग प्रतिस्पर्धा गर्न नसक्ने अवस्था सिर्जना भएको छ, संयुक्त विज्ञप्तिमा भनिएको छ। सरकारले तयारी माल जीआई वायरलगायत उत्पादनहरुको आयातमा ३० प्रतिशत भन्सार शुल्क तोकेको भएपनि यो उत्पादन साफ्टा सम्झौताको संवेदनशील वस्तुको सूचीमा नरहेको र साफ्टाअन्तर्गत आयात गर्दा ६ प्रतिशत मात्र शुल्क लाग्ने व्यवस्था रहेको विज्ञप्तिमा उल्लेख छ। परिवर्तित भन्सार महशुल र अन्तशुल्कका कारण कच्चा पदार्थ आयात गरी वस्तु उत्पादन गर्ने स्वदेशी उद्योगको भन्दा तयारी वस्तु आयात गरेर बिक्री गर्दा प्रति मेट्रिक टन १५ हजार ४३ रुपैयाँले सस्तो पर्न जाने उद्योगी व्यवसायीको भनाइ छ। नेपालका ४० भन्दा बढी सानाठूला वायर उद्योगहरु तत्कालै बन्द गर्नुपर्ने अवस्था रहेको उद्योग संगठन मोरङका अध्यक्ष सुयश प्याकुरेलको भनाइ छ। स्वदेशको माग धान्न मासिक २० हजार मेट्रिक टन आयात गर्नुपर्छ। जुन करिब ३३ अर्ब रुपैयाँ बराबर हुन आउँछ, उनले भने, त्यही भएकाले सरकारले तत्काल बजेटमा पुनरावलोकन गरी स्वदेशी उद्योगलाई संरक्षण गर्ने नीति लिनुपर्छ। वनस्पति घ्यूतेल र सेनिटरी प्याड उत्पादनमा पनि बजेटले प्रत्यक्ष प्रभाव पारेको छ। जीआइ वायरलगायतका उद्योगहरुले जारी गरेको विज्ञप्तिमा भन्सार महशुल दर र उच्च मुनाफाबाट स्पोन्ज आइरनको बढी विजकीकरण भई अमेरिकी डलरको हुण्डी कारोबारमा प्रोत्साहन हुनसक्ने, समग्र बजारमा एकाधिकार हुने, अत्यधिक मूनाफाले जीआई वायर र गाबिअनको लागत बढ्ने, कच्चा पदार्थमा अत्यधिक भन्सार महशुलले मूल्यवृद्धि हुने र त्यसले सरकारी विकास निर्माणको आयोेजनामा प्रयोग हुने गाबिअनको मूल्य बढ्ने उल्लेख गरिएको छ। उद्योगीले अर्बौँको लगानीमा सञ्चालन गरिरहेका गाबिअन उद्योगहरु, जीआई तार उद्योगहरु, किला काँटी उद्योगहरु, वाडिङ वायर उद्योगहरु तथा तारका साना ठूला गरी १ सय भन्दा बढी स्वदेशी उद्योगहरु धराशायी हुने दाबी पनि विज्ञप्तिमा गरिएको छ। जसका कारण मुलुकको अर्बौ लगानी जोखिम पर्ने एवं २० हजार बढीको रोजगारी गुम्ने खतरा रहेको बताइएको छ। यसअघि वनस्पति घ्यूतेल उद्योगको कच्चा पदार्थमा १० प्रतिशत भन्सार महशुल र प्रशोधित तेलमा एक तहमाथि १५ प्रतिशत भन्सार महशुल लाग्दै आएकोमा आर्थिक वर्ष २०७९०८० को बजेटले प्रशोधित पाम र पामोलिन तेल आयातमा ५ प्रतिशत भन्सार महशुल अर्थात ६६६७ प्रतिशत छुट दिइने व्यवस्था गरेको छ। यो व्यवस्थापले वनस्पति घ्यू उत्पादन गर्ने स्वदेशी उद्योगहरुमा भएको लगानी जोखिममा परेका कारण कालान्तारमा उद्योग पूर्ण रूपमा बन्द भएर परनिर्भरता थप बढ्ने निश्चित छ, प्याकुरेलले भने, सरकारको कच्चा पदार्थ र उत्पादित वस्तुबीच एक तहको भन्सार महशुल कायम गर्ने नीति अनुरुपको व्यवस्था कायम गर्नुपर्छ। सेनिटरी प्याड उत्पादन गर्ने उद्योगहरुले प्याकिङ मेटेरियलमा ३० प्रतिशत भन्सार महशुल, ५ प्रतिशत अन्तशुल्क र कच्चा पदार्थमा १ प्रतिशत भन्सार महशुल तिरेर आयात गरी प्याड उत्पादन गर्दै आएको मोरङ व्यापार संघका अध्यक्ष नवीन रिजालले बताए। उनका अनुसार बजेटबाट तयारी सेनिटरी प्याडको आयातमा भन्सार महशुल १५ प्रतिशतमा ९० प्रतिशत घटाइ १५ प्रतिशत कायम गरिएको छ। जसका कारण स्वदेशमा उत्पादन गर्नुभन्दा तयारी सेनिटरी प्याड आयात गरी बिक्री गर्दा सस्तो पर्ने रिजाल बताउँछन्। ६ अर्बभन्दा बढी लगानी रहेका ३५ भन्दा बढी सेनिटरी उद्योगले ६ हजार जनाभन्दा धेरैलाई रोजगारी दिँदै आए पनि बजेटको पुनरावलोकन नगरिए त्यस्ता उद्योगको भविष्य नै अन्योलमा पर्ने रिजाल बताउँछन्। सरकारले सेनिटरी प्याडको आयातमा ९० प्रतिशत भन्सार महसुल घटाउँदा कच्चा पदार्थ आयातमा भने उच्च भन्सार महसुल तोकेको उनको भनाइ छ। रिजालका अनुसार विदेशबाट कच्चा पदार्थ आयात गरी नेपालमै सेनिटरी प्याड उत्पादन गर्ने उद्योगीले भने विभिन्न वस्तुमा भन्सार महसुल सरदरमा ७५ प्रतिशत तिर्नुपर्ने भएकाले महँगो पर्ने हुँदा नेपालमा उत्पादन गर्नै नसक्ने स्थिति आएको छ। उनले भने, सरकारको नीतिले उद्योग, उद्योगी र मजदुरको भविष्य अन्योलमा पारिदियो। मोरङ व्यापार संघका पूर्वअध्यक्षसमेत रहेका उद्योगी पवनकुमार सारडाले सरकारबाट तत्काल बजेट सच्याउने र उद्योगी व्यवसायीका समस्या सम्बोधन गर्ने कुरा नआएमा आन्दोलन सुरु गरिने चेतावनी दिएका छन्। सरकार मौन रहे बिहीबार बिहान १० बजेदेखि १ घण्टा सडक जाम गरिने उनको भनाइ छ। अब उद्योग चलाउन सक्ने अवस्था छैन। सरकारले बजेट सच्याएन र कुनै पनि रिजल्ट दिएन भने उद्योगका मजदुरलाई उतारेर सडक जाम गर्छौँ, सारडाले भने, सबै दलका शीर्ष नेतालाई भेटेर आग्रह गरिएको भए पनि नीतिमै बेइमानी गरियो। हाम्रो माग र समस्याको सुनुवाइ भएन। उनले नेपाली उद्योग बन्द गराउने सरकारको नीति परिमार्जनको विकल्प नभएको पनि बताए। सारडाका अनुसार सेनिटरी प्याड उत्पादन गर्न ७ प्रकारका कच्चा पदार्थ भारत र तेस्रो मुलुकबाट आयात गर्नुपर्छ। विराटनगरस्थित सेनिटरी प्याड उत्पादक जस्मिन हाइजेनिक र हेल्थ एण्ड हाइजिनले आफ्नो उत्पादनलाई विदेशमा पनि निर्यात गरिरहेका थिए। एउटा उद्योगलाई हेरेर त्यसलाई मात्रै फाइदा पुग्ने गरी सरकारले बनाएको नीतिले अरु नेपाली उद्योगहरु संकटमा परेको नेपाल उद्योग परिसंघ प्रदेश १ का अध्यक्ष भीम घिमिरेको भनाइ छ। उनका अनुसार आयातलाई प्रोत्साहन दिने सरकारको नीतिले नेपाली उद्योग धराशायी बन्ने अवस्था आएको छ। बजेटमा भएको व्यवस्थाले उद्योगहरु संकटमा पर्ने भएका कारण आन्दोलनको विकल्प नभएको घिमिरेको भनाइ छ। सरकारले बजेटमार्फत उद्योग व्यवसाय क्षेत्रलाई भ्रममा पार्ने काम गरेको छ। सरकारले बजेटमार्फत भन्सार महशुल र अन्तशुल्कमा वृद्धि गर्दा सेनिटरी प्याड उद्योग, स्टिल तथा वायर उद्योग, वनस्पति घ्यूतेल उद्योग बढी प्रभावित हुने छन्, घिमिरेले भने, बजेटले परनिर्भरतालाई प्रशय दियो। बजेट उद्योगी व्यवसायीको हितमा नरहेकाले निराश बन्नुपर्ने अवस्था आयो। उद्योगी व्यवसायीले बजेट पुनरावलोकनको माग राख्दै बुधबार जिल्ला प्रशासन कार्यालय मोरङमार्फत सरकारलाई ज्ञापन पत्र पनि बुझाएका छन्।"
एआईजी पोखरेलले थप विदा माग्दै दिए निवेदन,काठमाडौं : नेपाल प्रहरीका अतिरिक्त महानिरीक्षक (एआईजी) विश्वराज पोखरेलले विदा थप्न निवेदन दिएका छन्। पोखरेलले वारेसमार्फत बुधबार प्रहरी प्रधान कार्यालयमा निवेदन दिएका थिए। आईजीपी नियुक्तिमा असन्तुष्टि जनाउँदै पोखरेल यसअघि एक महिना विदामा बसेका छन्। उक्त विदा अवधि सकिएपछि पोखरेलले पुन निवेदन दिएका हुन्। पोखरेलको निवेदन आएको र निर्णय हुन बाँकी रहेको प्रहरी प्रवक्ता विष्णुकुमार केसीले जानकारी दिए। आईजीपीमा धीरज प्रताप सिंहलाई नियुक्त गरेपछि पोखरेलले सर्वोच्च अदालतमा मुद्दा दायर गरेका छन्। मुद्दा अदालतमा विचाराधीन रहेका बेला विदाको समय सकिएपछि उनले पुन: १० दिन विदामा बस्न समय मागेका छन्।
एआईजी पोखरेलको थप विदा अस्वीकृत,काठमाडौं : नेपाल प्रहरीका अतिरिक्त महानिरीक्षक (एआईजी) विश्वराज पोखरेलले विदा थप्न माग गर्दै दिएको निवेदन अस्वीकृत भएको छ। प्रहरी महानिरीक्षक धीरजप्रताप सिंहले बिदा थप्न अस्वीकार गरेको प्रहरी प्रवक्ता एसएसपी विष्णु कुमार केसीले जानकारी दिए। विदा अस्वीकृत भएसँगै पोखरेललाई कार्यालयमा हाजिर हुन निर्देशन दिइएको छ। पोखरेलले वारेसमार्फत बुधबार प्रहरी प्रधान कार्यालयमा १० दिन विदा थपिदिन माग गर्दै निवेदन दिएका थिए। आईजीपी नियुक्तिमा असन्तुष्टि जनाउँदै पोखरेल यसअघि एक महिना विदामा बसिसकेका छन्। उक्त विदा अवधि सकिएपछि पोखरेलले पुन निवेदन दिएका थिए। आईजीपीमा सिंहलाई नियुक्त गरेपछि पोखरेलले सर्वोच्च अदालतमा मुद्दा दायर गरेका छन्। मुद्दा अदालतमा विचाराधीन रहेका बेला विदाको समय सकिएपछि उनले पुन: १० दिन विदामा बस्न समय मागेका थिए। आईजीपी नियुक्ति मुद्दामा जेठ ३० गते सुनुवाइ हुँदैछ।
नेपाली सेनाका उपरथीहरुलाई दर्ज्यानी चिन्ह प्रदान,"काठमाडौं : प्रधानसेनापति प्रभुराम शर्माले सरकारले बढुवा गरेका नेपाली सेनाका उपरथीहरुलाई दर्ज्यानी चिन्ह प्रदान गरेका छन्। सोमबारको मन्त्रिपरिषद् बैठकबाट बढुवा भएका दिपक कुमार बानियाँ, होमनाथ दवाडी, यामप्रसाद ढकाललाई दर्ज्यानी चिन्ह प्रदान गरिएको हो। कार्यक्रममा उनीहरुलाई नयाँ विभागमा नियुक्तिसमेत दिइएको जनसम्पर्क तथा सूचना निर्देशनालय जंगी अड्डाले जनाएको छ। जसअनुसार उपरथी बानियाँलाई नेपाली सैनिक वार कलेजको शिक्षाध्यक्ष, दवाडीलाई निरीक्षणाधिकृत विभागका विभागीय प्रमुख र ढकाललाई युद्धमद्दती तथा युद्धसेवा मद्दती विभागका विभागीय प्रमुखमा नियुक्तिसमेत गरिएको छ। त्यस्तै सहायक रथीमा बढुवा भएका दुई जनालाई पनि प्रधान सेनापति शर्माले दर्ज्यानी चिन्ह प्रदान गरेका थिए।"
"विराटनगर, इटहरी र धरानलाई आधुनिक सहर बनाइने (पूर्ण पाठ)","विराटनगर : प्रदेश १ सरकारले आगामी वर्षको नीति तथा कार्यक्रम सार्वजनिक गरेको छ। सरकारले प्रदेशका ३ ठूला सहरलाई आधुनिक सहरको रुपमा विकास गर्ने नीति तथा कार्यक्रममा उल्लेख छ। 'प्रदेशको राजधानी विराटनगर, इटहरी र धरानलाई आधुनिक सरहरको रुपमा विकास गर्न बृहत् गृरुयोजना तयार गरी निर्माण कार्य प्रारम्भ गरिनेछ,' नीति तथा कार्यक्रममा भनिएको छ। त्यस्तै संघ, प्रदेश र स्थानीय तहसँगको समन्वय र सहकार्यमा जोखिममा परेका बस्तीलाई स्थानान्तरण गरी एकीकृत बस्ती विकास गर्ने र स्थानीय तहसँगको समन्वय र सहकार्यमा प्रदेश नं १ का सबै नगरपालिकाहरुमा राष्ट्रिय भवन संहिता कार्यान्वयनमा ल्याइने नीति तथा कार्यक्रममा उल्लेख छ।"
जिसस सिन्धुलीको प्रमुखमा कार्साङ लामा र सूर्य पाख्रिनको उम्मेदवारी,"सिन्धुली : जिल्ला समन्वय समिति(जिसस) सिन्धुलीको निर्वाचनका लागि सिन्धुलीमा १७ जनाको उमेदवारी दर्ता भएको छ। बुधबार एक प्रमुख, एक उपप्रमुख र सात जना सदस्य पदका लागि १७ जनाको उमेदवारी दर्ता भएको मुख्य निर्वाचन अधिकृत ध्रुवप्रसाद सापकोटाले जानकारी दिए। यही २८ गते हुने निर्वाचनका लागि बुधबार मनोनयन दर्ता गरिएको हो। समन्वय समिति प्रमुखमा दुई, उपप्रमुखमा दुई र सदस्यहरुमा १३ जनाको उमेदवारी दर्ता भएको छ, सापकोटाले भने। निर्वाचनका लागि सत्तारुढ दल नेपाली कांग्रेस र नेकपा माओवादी केन्द्रबीच गठबन्धन भएको छ। नेकपा एमाले र नेकपा एकीकृत समाजवादीले भने एक्लाएक्लै उमेदवारी दिएका छन्। गठबन्धनका तर्फबाट नेकपा माओवादी केन्द्रका कार्साङ लामाले प्रमुखमा र शान्ता कार्कीले उपप्रमुखमा उमेदवारी दर्ता गराएका हुन्। लामा हरिहरपुरगढी गाउँपालिकाका निवर्तमान अध्यक्ष हुन्। कार्की नेपाली कांग्रेसकी नेतृ हुन्। गठबन्धन दल अन्तर्गत नेकपा माओवादीको गोलाकार भित्रको हसिया हथौडा चुनाव चिन्हबाट वडा सदस्यमा निर्वाचित कार्कीले उपप्रमुखमा पनि सोही चुनाव चिन्हबाटै उमेदवारी दिएकी हुन्। यस्तै नेकपा एकीकृत समाजवादीबाट सूर्य पाख्रिनले प्रमुखमा उमेदवारी दर्ता गराएका छन्। पाख्रिन नेकपा एकीकृत समाजवादी सिन्धुलीका अध्यक्षसमेत हुन्। उपप्रमुखमा नेकपा एमालेका सोम बहादुर बलले उमेदवारी दर्ता गराएका छन्। एमालेले प्रमुख पदमा उमेदवारी दिएको छैन्। गठबन्धनमा प्रमुखसहित दुई सदस्य माओवादी केन्द्र र उपप्रमुखसहित पाँच सदस्य नेपाली कांग्रेसले लिने सहमति गरेका थिए। सो अनुसार नेकपा माओवादीबाट दान बहादुर तामाङ र सुनिता कुमारी थापामगरले सदस्य पदमा उमेदवारी दिएका छन्। नेपाली कांग्रेसबाट उत्पल खड्का, सूर्य तामाङ, बालकुमारी मगर, पुष्पा कुमारी धामी र गोकर्ण सार्कीले सदस्य पदमा उमेदवारी दिएका छन्। यस्तै नेकपा एमालेकातर्फबाट पूर्णबहादुर थापा, होम कुमारी ठकुरी, मुना परियार, बद्री देबकोटा, सुशील घिसिङ र शर्मिला माझीले सदस्य पदमा उमेदवारी दर्ता गराएका छन्। सिन्धुलीमा माओवादी केन्द्रले एक नगरपालिका प्रमुखसहित ३ गाउँपालिका अध्यक्ष र तीन गाउँपालिका उपाध्यक्ष जितेको छ भने कांग्रेसले एक नगरपालिका प्रमुखसहित २ गाउँपालिकाको अध्यक्ष र एक नगरपालिकाको उपप्रमुखसहित ३ गाउँपालिकाको उपाध्यक्ष जितेको छ। एमालेका दुई प्रमुख र दुई उपप्रमुख छन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था छ। स्थानीय तहको निर्वाचन सकिएको एक महिनाभित्र जिससको गठन गर्नुपर्ने संवैधानिक व्यवस्थाअनुसार सिन्धुलीमा शनिबार निर्वाचन हुँदै छ।"
प्रहरी हुँ भन्दै रकम असुल्न खोज्ने पक्राउ,सिन्धुली: नक्कली प्रहरी बनेर स्थानीयलाई डर त्रास देखाउँदै हिँड्ने युवालाई प्रहरीले नियन्त्रणमा लिएको छ । सिन्धुली प्रहरीले जिल्लाको मरिण गाउँपालिका ७ बाट नक्कली प्रहरी बनि हिँडेका सिञ्जा गाउँपालिका ६ रुगा जुम्लाका घर भएका निर्जल शाही भन्ने विष्णुबहादुर शाहीलाई नियन्त्रणमा लिएको हो । शाहीले जेठ १८ गते देखि मरिण गाउँपालिकाको विभिन्न स्थानमा प्रहरी हुँ भनी प्रहरीको अर्ध पोशाक लगाई रकम माग गर्दै डर त्रास देखाउँदै आएको प्रहरी कार्यालयमा उजुरी परेको थियो । शाहीले प्रहरीको पोशाक लगाइ प्रहरी हुँ भन्दै डर त्रास देखाउँदै आएकोले भन्दै सत्य तथ्य बुझी आवश्यक कारबाही गर्न माग गर्दै मरिण गाउँपालिका ६ छाप बस्ने विमल आरणले जेठ २२ गते जिल्ला प्रहरी कार्यालय सिन्धुलीमा निवेदन दिएका थिए । सोही निवेदनका आधारमा खोजतलास गरी शाहीलाई पक्राउ गरिएको जिल्ला प्रहरी कार्यालय सिन्धुलीका प्रहरी नायव उपरीक्षक मनोज कुमार लामाले बताए । शाहीलाई जिल्ला प्रहरी कार्यालयमा राखि आवश्यक अनुसन्धान भइरहेको लामाको भनाइ छ ।
काठमाडौंको फोहोर व्यवस्थापन गर्न प्रधानमन्त्रीले पहल गर्नुपर्छ : गगन थापा,"काठमाडौंः नेपाली कांग्रेसका सांसद गगन थापाले काठमाडौंको फोहोर व्यवस्थापनमा पहलकदमी लिन प्रधानमन्त्री शेरबहादुर देउवालाई आग्रह गरेका छन् । प्रतिनिधि सभामा सांसद थापाले काठमाडौंको फोहोर व्यवस्थापनमा काठमाडौं महानगर र शहरी विकास मन्त्रालयले गरिरहेको काममा मद्दत गर्नु सबैको कर्तव्य रहेको भन्दै प्रधानमन्त्रीलाई पहलकदमी लिन आग्रह गरेका हुन् । थापाले फोहोरमुक्त काठमाडौं बनाउने अभियानलाई सक्रिय रुपमा साथ दिन सम्पूर्ण नगरवासीलाई आग्रह गरे। उनले भने, 'काठमाडौंको फोहोर व्यवस्थापनमा काठमाडौं महानगर र शहरी विकास मन्त्रालयले गरिरहेको काममा मद्दत गर्नु सबैको कर्तव्य हो । स्रोत साधन र कानुनी प्रक्रियाको गाँठो फुकाउन प्रधानमन्त्रीज्यूले नै पहल गर्नुपर्नेछ। त्यसका लागि पहलकदमी लिन सभामुख ज्यू मार्फत् प्रधानमन्त्रीज्यूलाई आग्रह गर्न चाहन्छु ।' सरकारले आफ्नो कर्तव्य पूरा गरेसँगै नगरवासीले पनि महानगरपालिकाको आह्वानबमोजिम स्रोतमा नै कुहिने र नकुहिने फोहर छुट्याएर राख्नुपर्ने सांसद थापाको भनाइ छ । फोहरमुक्त काठमाडौं अभियानलाई सफल बनाउन महानगरसँग जोडिएका अन्य नगरपालिका र सम्पूर्ण वडाहरुले संघसंस्थाको साथमा काम अघि बढाउन पनि आग्रह गरे।"
रसुवामा विद्युत् आपूर्ति बन्द,"रसुवा : ६६ केभी प्रसारण लाइनमा समस्या आएपछि रसुवामा विद्युत आपूर्ति ठप्प भएको छ । जिल्लाको गोसाइँकुण्ड गाउँपालिका५, स्थित ठुलोभार्खुमा रहेको १४ नम्बर टावरमा समस्या आएपछि जिल्लामा मंगलबार रातिदेखि विद्युत् आपूर्ति बन्द भएको नेपाल विद्युत प्राधिकरण धुन्चे वितरण केन्द्रले जनाएको छ । विद्युत आपूर्तिमा समस्या आएपछि काठमाडौं ग्रिड महाशाखाबाट मर्मत टोली आउन लागेको केन्द्रका प्रशासन प्रमुख एवं सूचना अधिकारी दीपरमण अधिकारीले बताए । मर्मतको काम सकिएपछि विद्युत् सेवा सुरु हुने उनको भनाइ छ । ६६ केभी लाइनको मर्मत गर्नका लागि मर्मत टोली नै आउनुपर्ने भएकाले टोली आइपुगेपछि मात्र काम हुने छ । त्रिशूली फिडर नम्बर ४ बाट बिहान धुन्चे, कालिका तथा उत्तरगयाको विभिन्न क्षेत्रमा विद्युत् आपूर्तिको व्यवस्था मिलाइएकोमा ११ केभी प्रसारण लाइनको तार चुडिएपछि अहिले उक्त क्षेत्रमा पनि समस्या आएको हो । अहिले ११ केभी प्रसारण लाइनको मर्मत हुँदै गरेको र केही समयपछि धुन्चे, कालिका तथा उत्तरगयाको विभिन्न क्षेत्रमा भने विद्युत सेवा सुरु हुने केन्द्रले जनाएको छ ।"
"देशभर पाठ्यपुस्तक अभाव, नोट लेखाएर पढाइ","धनगढी मुगु : कैलालीको धनगढीका हिमांसु विष्ट पञ्चोदय माविमा कक्षा ६ मा पढ्छन्। जेठ ४ गतेबाट पढाइ सुरु भए पनि उनले किताब पाएका छैनन्। भन्छन्, सरले नोट्स लेखाउनु हुन्छ। त्यही सारेर घर जान्छौं। कैलाली तराईको जिल्ला हो। अझ धनगढीमा पाठ्यपुस्तक आपूर्तिको जिम्मा पाएको सरकारी निकाय जनक शिक्षा सामग्री केन्द्रको प्रदेश कार्यालय छ। उसले सुदूरपश्चिमका नौ वटै जिल्लामा आपूर्ति गर्नुपर्छ। तराईको जिल्ला, सुगम जिल्लामा त हामीले पुस्तक पाएका छैनौं भने पहाडी र दुर्गमका विद्यार्थीले झन के पाए होलान ? विष्ट भन्छन्, बालबालिका भविष्यका कर्णाधार भनिन्छ। तर, उनीहरूले समयमा पुस्तक नै पाएन भने कसरी देश बन्छ ? त्यसैले सरकारलाई भन्न चाहन्छु कि हाम्रा लागि पाठ्यपुस्तक समयमै पठाइ दिनुहोस्। पञ्चोदय माविकै कक्षा ९ की छात्रा स्पन्दन धामीका अनुसार अहिलेसम्म कुनै पनि पुस्तक आएको छैन। शिक्षकले नोट लेखाउने, त्यसकै आधारमा फेयर कपी बनाइ रहेको धामी सुनाउँछिन्। उनी सरकारले हरेक वर्ष किताब किन पठाउँदैन भनेर प्रश्न गर्छिन्। भन्छिन्, सरकारमा भएका मान्छे, शिक्षामन्त्री भेटेपछि सोध्ने मन थियो कि हाम्रा लागि निःशुल्क पाठ्यपुस्तक भनेको छ। तर, ६ महिना पुस्तककै लागि किन भौतारिनु परेको छ ? सुदूरपश्चिको सामाजिक विकास मन्त्रालयको तथ्यांक अनुसार प्रदेशभरिमा कक्षा बालविकास देखि १२ सम्म ८ लाख ८६ हजार ९ सय ३४ जना अध्ययनरत छन्। यो २०७८ सालको तथ्यांक हो। यसमा सामुदायिक (सरकारी विद्यालय) तर्फ ७ लाख २० हजार ९ सय २६ र निजीतर्फ १ लाख ६६ हजार ८ जना विद्यार्थी अध्यायनरत छन्। सरकारले कक्षा बालविकासदेखि ३ सम्मका पाठ्यपुस्तक छपाइको जिम्मा निजी क्षेत्रलाई दिएको छ। निजीले छापेका किताब बजारमा छ्याप्छ्याप्ती छन्। तर, कक्षा ४ देखि १२ सम्मका पुस्तकको भने चरम अभाव छ। सामुदायिक विद्यालय अथवा सरकारले निःशुल्क दिने भनिएका कक्षा ४ देखि १२ सम्म ४ लाख ९९ हजार ३४ जना विद्यार्थीका लागि यत्तिकै सेट किताब आवश्यक पर्छ। जनक शिक्षाको प्रदेश कार्यालयको तथ्यांकअनुसार केन्द्रबाट १६ लाख थान किताब आएको छ। एक कक्षामा ७ पुस्तक भाग लगाउने हो भने यो २ लाख २८ हजार ५ सय ७१ सेट किताब हो। अहिले पनि २ लाख ७० हजार विद्यार्थीले पाएका छैनन्। मन्त्रालयको तथ्यांकलाई आधार मान्ने हो भने कक्षा ४ देखि १२ सम्म ३४ लाख ९३ हजार थान आवश्यक पर्छ। तर, जनक शिक्षाको धनगढी कार्यालय प्रमुख ध्रुवराज पन्त सुदूरपश्चिमका लागि २२ लाख थान मात्रै आवश्यक रहेको बताउँछन्। अहिलेसम्म १६ लाख थान आइसकेका छन्। अब ६ लाख थान अभाव छ, पन्त भन्छन्। नयाँ पाठ्यक्रम लागू भएका कक्षा ४, ७ र ९ का पुस्तकको भने चरम अभाव रहेको विक्रेताले बताएका छन्। मलाई ७ सय सेट आवश्यक छ। तर, २ सय ५० सेट पनि पाएको छैन। यति लगेर मैले गाउँका विद्यालयमा कसरी बाँडु ? बैतडीको दोगडाकेदारबाट पुस्तक लैजान धनगढी आएका पुस्तक व्यवसायी देवराज जोशी भन्छन्। उनका अनुसार सेटमा किताब आएको छैन। कुनै कक्षाको अंग्रेजी छैन, कुनैको गणित, कुनैको पेसा। यसरी सेटमा पनि किताब नआएकाले अझ समस्या भएको छ, उनी भन्छन्। डोटीको बोगटान फुडसिलबाट आएका शिवप्रसाद उपाध्याय मागको आधा पनि पुस्तक नआएकाले समस्या भएको बताउँछन्। विद्यालयहरूमा पढाइ हुन थालेको एक महिना भयो। तर, पूरा पुस्तक कुनै पनि कक्षाका विद्यार्थीले पाएका छैनन्। हरेक दिन पसलमा सोध्न आउँछन्। आएको छैन भनेर फर्काउँदा नरमाइलो लाग्छ, उपाध्याय भन्छन्, निःशुल्क शिक्षा भनिएको छ तर पुस्तक नै समयमा दिन नसक्ने सरकारबाट राम्रो जनशक्ति उत्पादनको कसरी आश गर्नु भनेर सोची राख्छु। बाजुरा, बझाङ, दार्चुला जस्ता दुर्गम जिल्लामा त आधा पढाइ सकेपछि मात्रै पुस्तक पुग्छ। पन्तले भने असारको पहिलो हप्ता नै पाठ्यपुस्तक आपूर्ति गरी सक्ने दाबी गर्छन्। हामीलाई असार पहिलो हप्ताभरि सबै पाठ्यपुस्तक आइपुग्ने आश्वासन केन्द्रीय कार्यालयले दिएको छ। पछिल्लो समयमा दैनिक दुईचार गाडी पुस्तक आउन पनि थालेका छन्। त्यसैले मलाई आशा छ असारको पहिलो हप्ताभित्र सबैले पुस्तक पाउनेछन्, पन्त भन्छन्। यसपालि निजी विद्यालयमा पनि सामाजिक, अंग्रेजी र नेपाली सरकारी किताब पढाइ हुने भएको छ। निजीका अरू पुस्तक आए पनि सरकारी पुस्तक निजीका विद्यार्थीले पाएका छैनन्। निजी विद्यालयका अरू किताब लगभग आइसकेका छन्। केही मात्र अभाव छ। तर, सरकारी किताब नआएकाले निजी विद्यालयमा पनि सेट पुस्तक पुग्न सकेको छैन धनगढीको राधा पुस्तक पसलका सञ्चालक किशोर जोशी भन्छन्। पुस्तक नहुँदा पढाइमा बाधा असौजी विक मुगुको छायानाथ रारा२ स्थित छायाक्षेत्र आधारभूत विद्यालयमा कक्षा ५ मा पढ्छिन्। जो पुस्तकबिना नै स्कुल गइरहेकी छन्। जसकारण शिक्षकले पढाएकै नबुझ्ने गरेको उनी बताउँछिन्। सोही कक्षाकी छात्रा अमृता रोकायाले पुस्तक नहुँदा घरमा पढ्न पाएकी छैनन्। स्कुलमा शिक्षकले अनुभवकै आधारमा पढाउने गरेका छन्। हामीले आजसम्म किताब पाएका छैनौं। स्कुल पनि कितावबिना नै जान्छौंं। कक्षामा सरले पनि अनुभवको आधारमा सिकाउनुहुन्छ। पढाएको बुझ्न समस्या भएको छ, रोकाया भन्छिन्। स्कुल लाग्यो, पुस्तक छैन विद्यार्थीलाई बोर्डमा लेखेर पढाउने गरेको सुनाउँछन् नेपाल राष्ट्रिय आधारभूत विद्यालयका प्रधानाध्यापक दिलिप शाही । बालबालिका त्यही बोर्डका भरमा अध्ययन गर्छन् प्रधानाध्यापक शाही भन्छन्, दुई महिनादेखि विद्यार्थीलाई ह्वाइट बोर्डका भरमा पढाइरहेका छौं। साना विद्यार्थी निदाएर हैरान गर्छन्। उनीहरूका लागि ह्वाईड बोर्डको पढाइ सहज छैन। छायाक्षेत्र आधारभूत विद्यालयकी शिक्षिका सुमित्रा रावल पुस्तक कहिले आउने भन्ने यकिन नहुँदा विद्यार्थीलाई पठाउन समस्या भएको बताउँछिन्। पुस्तक नहुँदा पढाइमा बाधा भएको विद्यार्थीको गुनासो छ। जिल्लाभरका १९ हजारभन्दा बढी विद्यार्थीले शैक्षिक सत्र सुरु भएको दुई महिना बिते पनि पुस्तक पाएका छैनन्। किताब बिक्रीवितरणको जिम्मा लिएका फर्महरूले समयमै आआफ्ना स्थानीय तहमा पुर्याउन सकेका छैनन्। स्थानीय तहले स्थानीय फर्मलाई जनक शिक्षा सामग्री केन्द्र कर्णाली प्रदेश कार्यालयबाट खरिद गरी बिक्रीवितरण गर्ने जिम्मा दिएका छन्। यो जिल्लामा १ सय २४ आधारभुत र २६ वटा माध्यमिक विद्यालय छन्। जिल्लाभर १० हजार २ सय २५ छात्र र ८ हजार ९ सय ४५ छात्रा गरी १९ हजार १ सय ७० विद्यार्थी छन्। अभिभावकले पुस्तकको खोजीमा दिनहँु पालिका केन्द्र र सदरमुकाम गमगढी धाउने गरेका छन्। अहिलेसम्म जनक शिक्षा सामग्री केन्द्र सुर्खेतबाट युके जनरल स्टेसनरी सप्लायर्सले मात्र पुस्तक बुझेको छ। उसले मुगुमकार्मारोङ गाउँपालिकाका लागि जिम्मा लिएको हो। तत्काल आफ्नो स्थानीय तहका बिद्यालयमा पाठ्यपुस्तक पुर्याउने उक्त सप्लार्यसका प्रोपाइटर उर्गिन नम्डुल तामाङको भनाइ छ। छायानाथ राराको जिम्मा लिएको जयलक्ष्मी पुस्तक पसलका कृष्णाप्रसाद भाम एक हप्ताभित्र पुस्तक उपलब्ध गराउने बताउँछन्। सोरु र खत्याड गाउँपालिकाको जिम्मा लिएको फर्मका सञ्चालकले पनि ढिलोमा एक हप्ताभित्र उपलब्ध गराउने बताएका छन्। विद्यालयहरूले विद्यार्थीको तथ्यांक समयमै नबुझाउँदा पनि पुस्तक खरिदमा ढिलाइ भएको उनीहरूको भनाइ छ।"
दुई मन्त्रीसहित ६१ अमेरिकी अधिकारीमाथि रूसी प्रतिबन्ध,"एजेन्सी : रूसले ऊर्जा र अर्थमन्त्रीसहित ६१ जना अमेरिकी अधिकारीमाथि यात्रा प्रतिबन्ध लगाएको छ। ऊर्जामन्त्री जेनिफर ग्रानहोम र अर्थमन्त्री जेनेट येलेनसहित ६१ अमेरिकी नागरिकलाई आफ्नो भूमिमा प्रतिबन्ध लगाइएको रूसी विदेश मन्त्रालयले जनाएको छ। रूसी राजनीतिक एवम् अन्य अधिकारीका साथै व्यापार प्रतिनिधिहरूविरुद्ध अमेरिकी प्रतिबन्धको बदलामा मस्कोले अमेरिकी नागरिकहरूमाथि यात्रा प्रतिबन्ध लगाएको हो। विदेश मन्त्रालयले अग्रणी सैन्यऔद्योगिक निगमहरू, रेटिङ एजेन्सी, विमान र जहाज निर्माण कम्पनीका प्रमुखलगायत अमेरिकी नागरिकलाई प्रतिबन्धको सूचीमा समावेश गरेको छ। साथै रूसी साइबर हमला बारे दुर्भावनापूर्ण झूठा समाचार फैलाउनमा संलग्न अमेरिकी विदेश मन्त्रालयका अधिकारीहरूलाई पनि सूचीमा संलग्न गरिको छ। बुचालगायत युक्रेनमा गरेको अत्याचारको विरोधमा अमेरिकासहित औद्योगिक राष्ट्रहरूको समूह (जी सेभेन) र युरोपेली सङ्घ (इयू) ले रुसमाथि गम्भीर आर्थिक प्रतिबन्ध लगाएको छ। युक्रेनमा गरेको कारबाहीमा रूसलाई जवाफदेही बनाउने संयन्त्रको एक अंशको रूपमा अमेरिकाले मस्कोमाथि नयाँ लगानी प्रतिबन्ध लगाएको छ। अमेरिकी प्रतिबन्धमा रूसको सबैभन्दा ठूलो सरकारी र निजी बैंक, वित्तीय संस्था, राज्यस्वामित्वका उद्यम र सरकारी अधिकारी तिनका परिवारका सदस्यलगायत परेका छन्। अमेरिकामा रूसीहरूको सम्पत्ति रोक्का र आर्थिक कारोबार पनि बन्द गरिएको छ। यसैबीच, अमेरिकी अर्थमन्त्रालयका एकजना अधिकारीले युक्रेनमा आफ्नो सैन्य कारबाहीका लागि रूसमाथि संयुक्त राज्यले लगाएका प्रतिबन्ध मस्कोले आफ्नो व्यवहार परिवर्तन गरेमा हटाउन सक्ने बताएका छन्। रासस"
सप्तरीमा रामसु्न्दर महतो हत्या प्रकरण : साथीपछि मृतककी श्रीमती पनि पक्राउ,"राजविराज : सप्तरीमा हत्याको आरोपमा मिल्ने साथी पक्राउ परेको एक महिनापछि मृतककी श्रीमती पक्राउ परेकी छन् । सप्तरीको बिष्णुपुर गाउँपालिका५ कट्टी टोल बस्ने ५२ वर्षीय रामसुन्दर महतोको हत्या आरोपमा उनकी श्रीमति इनरवती महतो पक्राउ परेकी हुन् । एकमहिना अघि वैशाख २३ गते मृतकका मिल्ने साथी सप्तरीको रूपनी गाउँपालिका१ रूपनी चौकका ३८ वर्षीय मो नसिर भनिने नजिर मियाँ पक्राउ परेका थिए । इनरवती घटनालगत्तै पक्राउ परेर छुटेकी थिइन् । अहिले पुनः पक्राउ गरी अदालतबाट म्याद थप गरिएको सप्तरी प्रहरीले जनाएको छ । मोबाइल फोनको कल डिटेल्स (सिडिआर) रिपोर्टको आधारमा प्रहरीले इनरवतीसहित मदिरा पसले, कार्यक्रममा नाचगान गर्ने युवतीलाई घटना लगत्तै नियन्त्रणमा लिएको थियो । उतिबेला ठोस प्रमाणको अभावमा बयान लिएर छाड्नु परे पनि हाल इनरवतीलाई पक्राउ गरेर कारवाही अगाडि बढाइएको जिल्ला प्रहरी कार्यालय सप्तरीका डीएसपी माधवप्रसाद काफ्लेले बताए । पर्याप्त प्रमाण विना मतियार, सहयोगीलाई अदालतमा पेश गर्दा शंकाको लाभमा धरौटीमा छुट्न सक्ने अवस्था हुन्थ्यो,' डीएसपी काफ्लेले भने, इनरवती धरौटीमा छुटेपछि मुख्य अभियुक्त समेत अदालतमा हाजिर भई सोही आधारमा छुट्ने अवस्था हुन सक्थ्यो, तसर्थ पहिले मुख्य अभियुक्त पक्राउ गरेर मृतककी श्रीमतीलाई पुनः पक्राउ गरेका हौं । नजिरलाई पक्राउ गर्न मृतककी श्रीमतीलाई तत्काल छाडिएको आरोपितहरूले चाल पाएनन् । इनरवती छुटेपछि प्रहरीले उनको खोजिकार्य गरिरहेको मियाँले चाल पाएका थिए । त्यसपछि मियाँ भारतको विहारमा गई लुकेर बस्न थाले । प्रहरीले पक्राउ गर्न र उजुरी दर्ता गर्न खोजी रहेको थाहा पाएका मियाँले भारतबाटै एसपीसँग फोनमा हत्या स्वीकार्दै आफूलाई पक्राउ गर्न चुनौति दिएका थिए । भारतमा लुकेर बसेका कारण प्रहरीले मियाँलाई पक्रन सकिरहेको थिएन् । सप्तरी प्रहरीले भारतीय प्रहरीलाई यसबारे जानकारी गराएर सहयोग भने मागेको थियो । स्थानीय तहको निर्वाचन नजिकिएपछि उम्मेदवारहरूलाई सहयोग गर्ने बहानामा राजनीतिक सरंक्षण लिएर नेपाल भित्रिएको सूचना पाएको सप्तरी प्रहरीले नेपालभारत सिमा नजिकै बोदे बर्साइन नगरपालिकाबाट मियाँलाई पक्राउ गरेको थियो । उता प्रहरीले अनुसन्धान गरेपश्चात छुटेकी र घरमै बसिरहेकी इनरवती आफूमाथि प्रहरीको शंका नरहेको भन्दै ढुक्क थिइन् । मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोले नै महतोको हत्या गरेको र इनरवतीको समेत संलग्नता रहेको प्रहरी अनुसन्धानले देखाएको छ । महतो बिहेको लगनका बेला हुने भोजभतेरमा खाना पकाउने काम गर्थे भने अरु बेला तरकारी बिक्री गर्थे । आरोपित मियाँ भने जनतान्त्रिक तराई मुक्ती मोर्चा गोईत समूहमा आवद्ध थिए । विभिन्न निर्माण कम्पनीका ठेकेदार तथा धनाढ्य व्यक्तिहरूलाई फोन गरी धम्काई चन्दा असुली गर्ने कार्यमा सरिक रहन्थे । बिष्णुपुर गाउँपालिका७ बाट २०७४ जेठ १३ गते एक थान पेस्तोल र गोईत समूहको जनतान्त्रिक तराई मुक्ती मोर्चाको पर्चा पम्प्लेटसहित पक्राउ परेका मियाँ जरिवाना तिरेर ९ महिनापछि जेलबाट रिहा भएका थिए । मियाँ अवैध लागुऔषध व्यापार गर्ने, लुकाई छिपाई हतियार बोकी हिँड्ने र जनमानसमा डर त्रासको वातावरण सृजना गर्ने अपराधिक समूहका व्यक्ति हुनुका साथै गाँजाका अम्मली पनि रहेको डीएसपी काफ्लेको भनाइ छ । गाँजाकै संगतले महतोसँग मियाँको मित्रता बढेको थियो । मोर्चाको गतिविधि लुकिछिपी गर्न उनले महतोको घरलाई बस्ने आश्रयस्थलका रूपमा प्रयोग गर्थे । यसै क्रममा मियाँ र इनरवती नजिकिएका थिए । असोज ८ गते बिहान आरोपित मियाँ र साह महतोको घर पुगेको महतोकै छोरा जितेन्द्र बताउँछन् । मियाँले उनको गाउँटोलमा भोज छ भनी खाना बनाउने कामका लागि महतोलाई लिएर गए । भोजका लागि लैजाने र जाने तीन दिनसम्म सम्पर्कविहिन भएपछि घरपरिवारका सदस्यहरू खोजी गर्न थाले । अर्कोतिर सप्तरीको शम्भुनाथ नगरपालिका१ स्थित खाँडो खोला नजिक रहेको सार्वजनिक पोखरीमा असोज ९ गते पहिचान नखुलेको शव फेला परेको थियो । राजविराजस्थित गजेन्द्रनारायण सिंह अस्पतालको शवगृहमा सनाखतका लागि शव पोष्टमार्टम नगरी राखिएको थियो । वेवारिसे शवको बारेमा जानकारी पाएर पुगेका मृतक महतोका दाजु मधुसुदन महतोले भाईले लगाएको कपडा र घाँटीमा लगाएको रुद्राक्षको माला देखे । असोज ११ गते शवको पहिचान खुल्यो र सनाखत भयो । महतोलाई घरबाटै लैजाने मियाँ र साह बेपत्ता थिए । उनीहरूले नै हत्या गरेको हुन सक्ने मधुसुदनले बताएपछि प्रहरीले आरोपितहरूको खोजी गर्न थाल्यो । हत्या घटनामा नजिर र इनरवती पक्राउ परेको र साहको खोजिकार्य भइरहेको प्रहरीले जनाएको छ ।"
आत्महत्या दुरुत्साहन मुद्दाका आरोपित १८ महिनापछि पक्राउ,स्याङ्जा : आत्महत्या दुरुत्साहन मुद्दाका आरोपित २६ वर्षीय रमेश थापा पक्राउ परेका छन्। थापा मंगलबार वालिङबाट पक्राउ परेको प्रहरीले जनाएको छ। वालिङ नगरपालिका ७ केवरे बस्ने २६ वर्षीय थापा करिब १८ महिनापछि पक्राउ परेका हुन। अदालतले २०७७ पुस ३ को फैसलाले आत्महत्या दुरुत्साहन मुद्दामा १ वर्ष ५ महिना ७ दिन कैद र पच्चीस हजार जरिवाना तोकेपछि उनी फरार रहेको प्रहरी नायव उपरीक्षक रबिन्द्र खनालले जानकारी दिए। स्याङ्जा जिल्ला अदालतमा हाजिर गराइ कैद भुक्तानको लागि बुधबार साँझ जिल्ला कारागार पठाइएको प्रहरीको भनाइ छ।
चट्टयाङ लागेर वालिङ्गमा दुई भैंसी मरे,स्याङ्जा : चट्याङ् लागेर वालिङ नगरपालिका ६ पित्लेकमा २ वटा भैंसी मरेका छन्। मंगलबार राति परेको चट्याङ् लागेर हामबहादुर थापाका गोठमा बाधिएका २ वटा भैंसी मरेको वालिङ् प्रहरी प्रमुख ढकेन्द्र खतिवडाले जानकारी दिए। एउटा ब्याउने र अर्को थारो भैंसी मरेको प्रहरीले जनाएको छ। थापा परिवारलाई लाख रुपैयाँभन्दा बढीको क्षति पुगेको छ। मंगलबार साँझदेखि नै स्याङ्जामा अत्याधिक पानी परिरहेको छ।
"आमाले पब्जी खेल्नबाट रोके, छोराले गोली हानी गरे हत्या",एजेन्सी : भारतको उतरप्रदेशस्थित लखनऊमा १६ वर्षिय एक किशोरले पब्जी खेल्नबाट रोकेको भन्दै आफ्नै आमाको गोली हानेर हत्या गरेका छन्। उनले आमाको हत्या गरेपछि तीन दिनसम्म आमाको शव घरभित्रै लुकाएर राखेका थिए। भने बहिनीलाई कोठमा बन्द गरेर राखेका थिए। जब मृत शरिरबाट दुर्गन्ध आउन थाल्यो तब ती छोराले आमाको हत्या बारेमा प्रहरीलाई बताएका थिए।
"बञ्चरेडाँडामा फोहोर बोकेको गाडीमाथि तोडफोड, प्रहरीद्वारा अश्रुग्यास प्रहार","नुवाकोट : नुवाकोटको ककनी गाउँपालिका२ स्थित बञ्चरेडाँडामा फोहोर बोकेका गाडीहरुलाई स्थानीयले अवरोध गरेका छन्। बुधबार विहान फोहोर बोकेको गाडीहरुलाई प्रहरीको सहयोगमा फाल्न खोज्दा स्थानीयहरुले गाडीमाथि तोडफोड गरेको प्रहरीले जनाएको छ। प्रहरीका अनुसार १५ वटा गाडीमाथि तोडफोड गरिएको छ। आक्रमक भीडले गाडीमाथि तोडफोड गरेपछि स्थिति नियन्त्रणमा लिन प्रहरीले आश्रुग्यास प्रहार गरेको थियो। दुई दिनअघि सरकार, महानगर र स्थानीबच फोहोर फाल्ने विषयमा सहमति जुटे पनि स्थानीयहरुले अवरोध गर्न छाडेका छैनन्। उनीहरुले मुआब्जा, रोजगारी, स्वास्थ्य बिमालगायतका माग राख्दै दिनहुँ प्रदर्शन गरिरहेका छन्।"
"योगेशको टिप्पणी : मल खोज्न भारत गएका कृषिमन्त्री कहाँ पुग्नुभयो, हालखबर के छ ?","काठमाडौंः सांसद योगेश भट्टराइले किसानको समस्या सम्बोधन गर्न सरकार गम्भीर नभएको बताएका छन् । प्रतिनिधि सभामा सांसद भट्टराई किसानको हकहितमा सरकारले काम नगरेको बताएका हुन् । उनले किसान पेन्सन कार्यक्रम कार्यान्वयनका लागि किसानको सूचिकरण र वर्गीकरण हुन आवश्यक रहेको बताए । सरकारले वास्तविक किसानलाई होइन नक्कली किसानलाई पोस्ने गरेको बताए । उनले भने, यो सरकारले मल ल्याउन खोजेको छैन । माल ल्याउन खोजिरहेको छ । जबसम्म मलमा माल आउँदैन तबसम्म मल आउनेवाला छैन । बालीनाली लगाउने बेला भइसकेको भन्दै मलको हाहाकार भएको बताए । उनले भने, मल खोज्न कृषी मन्त्री भारततिर जानुभएको छ । कहाँ पुग्नुभयो ? उहाँको हालखबर के छ ? मल आउँछ की आउँदैन ? मल लिएर आउनुहुन्छ की नलिएर आउनुहुन्छ ? मल नपाएर थकित भएर कृषि मन्त्री उतै थकित र निर्वासीत हुनुभयो की भन्ने छ सभामुख महोदय ।"
नुवाकोटमा मुद्धा परेका वडाध्यक्षलाई निलम्बन गर्न पत्र,"नुवाकोट : नुवाकोटमा वडाध्यक्षमा निर्वाचित एक जना व्यक्तिकोविरुद्ध विशेष अदालतमा आर्थिक अनियमितता सम्वन्धी मुद्धा चलिरहेको रहस्य खुलेपछि उनी स्वत निलम्वनमा परेका छन्। उनको पद स्वत: निलम्वनमा परेको अख्तियार दुरुपयोग अनुसन्धान आयोगले जनाएको छ। भ्रष्टाचारको कसुरमा आयोगवाट विशेष अदालतमा आरोपपत्र दर्ता गरी मुद्दा विचाराधीन अवस्थामा रहेको र कसुर ठहर भएका व्यक्तिहरु स्थानीय तह सदस्य निर्वाचन २०७९ मा निर्वाचित भएको सम्वन्धमा कानुनअनुसार निलम्वनको व्यवस्था कार्यान्वयन गर्न सम्वन्धीत निकाय समक्ष लेखी पठाइएको आयोगका सहायक प्रवक्ता वेदप्रसाद भण्डारीले मंगलवार जारी गरेको विज्ञप्तिमा जनाइएको छ। भ्रष्टाचारको कसुरमा अख्तियार दुरुपयोग अनुसन्धान आयोगबाट विशेष अदालतमा आरोपपत्र दर्ता गरी मुद्दा विचाराधीन अवस्थामा रहेका र कसुर ठहर भएका नुवाकोटका हरिराम भण्डारी गत महिना सम्पन्न निर्वाचनवाट विदुर नगरपालिका९ को वडाध्यक्षमा निर्वाचित भएको देखिएकोले कानुन अनुसार निलम्वनको व्यवस्था कार्यान्वयन गर्न गराउन सम्वन्धित निकायमा लेखी पठाइएको सहायक प्रवक्ता भण्डारीद्वारा जारी सूचनामा उल्लेख गरिएको छ। बिदुर नगरपालिका९ स्थित सुलक्षणा माद्यामिक विद्यालयका प्रध्यानाध्यापक हरिराम भण्डारीले विद्यालयको रकम हिनामिना गरी भ्रष्टाचार गरेकोले कारवाहीका लागि भ्रष्टाचार निवारण ऐन, २०५९ को दफा १७ बमोजिमको कसुर अपराधमा सोही ऐनको दफा ३ को उपदफा (१) र सोही दफाको उपदफा (१) को खण्ड (क) बमोजिम सजायको मागदाबी लिई अख्तियार दुरुपयोग अनुसन्धान आयोगबाट गत २०७६ साल भदौ २० गते विशेष अदालतमा मुद्दा दायर भई उक्त मुद्दा विचाराधीन रहेको छ। निर्वाचित वडाध्यक्ष भण्डारीको रकम हिनामिना सम्वन्धि मुद्धा विशेष अदालतमा गत २०७६ साल भदौ २० गतेदेखि चलिरहेको विषयमा विभिन्न निकायमा उजुरी दायर भएपछि अख्तियारले चासो लिएर उनको पद निलम्वनमा परेको जनाएको छ। विदुर नगरपालिका, मुख्य निर्वाचन अधिकृतको कार्यालय, जिल्ला प्रशासनलगायतका कार्यालयमा रकम हिनामिना सम्वन्धि मुद्धा चलिरहेका व्यक्ति विरुद्ध उजुरी दर्ता भएको थियो। बहुमत सदस्यले हस्ताक्षर गरेनन् विदुर नगरपालिकाको कार्यपालिकाको बैठक मंगलबार बसेको छ। बैठकमा बहुमत कार्यपालिका सदस्यहरुले उपस्थिति जनाएनन्। कार्यपालिकामा रहेका वडाध्यक्ष तथा सदस्यहरुले विशेष अदालमा रकम अनियमितता सम्वन्धि मुद्धाका आरोपी हरिराम भण्डारी वडाध्यक्षमा निर्वाचित भएको र अख्तियारले उनी स्वत निलम्वनमा परेको जनाएपनि भण्डारी वडाध्यक्षका हैसियतमा बैठकमा बसेपछि वहुमत सदस्यहरुले हस्ताक्षर नगरि बाहिरिएको विदुर१ का वडाध्यक्ष तथा कार्यपालिका सदस्य लेनिन रन्जितले जानकारी दिए। २३ सदस्य रहेको कार्यपालिकामा १४ जना सदस्यले हस्ताक्षर गरेका छैनन्।"
काठमाडौंको फोहोर व्यवस्थापनबारे एमालेले गरायो सरकारको ध्यानाकर्षण,"काठमाडौं : नेकपा एमालेका सांसद् कृष्णगोपाल श्रेष्ठले सिसडोलबासीको मागप्रति गम्भीर हुँदै काठमाडौंको फोहर व्यवस्थापन गर्न सरकारको ध्यानाकर्षण गराएका छन्। प्रतिनिधि सभा बैठकको बुधबारको बैठकमा श्रेष्ठले लामो समय फोहरको समस्या समाधान नहुदा काठमाडौं दुर्गन्ध र फोहोरले आक्रान्त भएको भन्दै बलप्रयोग गरेर नभई वार्ता र सहमतिमार्फत नै फोहर व्यवस्थापन गर्ने वातावरण बनाउन सरकारको ध्यानाकर्षण गराएका हुन्। उनले अब धेरै दिन काठमाडौंवासीले सहन नसक्ने भन्दै तत्कालै फोहोरको व्यवस्थापन हुनुपर्ने धारणा राखे । श्रेष्ठले फोहर व्यस्थापनका बिषयमा सम्बन्धीत मन्त्रीले जवाफ दिनुपर्ने र यसमा सभामुखले रुलिङ गर्नुपर्ने माग गरे। काठमाडौं महानगरमा प्रतिनिधि छनौटसम्म फोहर व्यवस्थापनमा धैर्य राख्ने जनताप्रति सम्मान व्यक्त गर्नुपर्ने उनले बताए । तर, निर्वाचनको परिणाम आइसकेपछि पनि फोहर व्यवस्थापन नहुनु दु:खद भएको उनको भनाइ छ ।"
पूँजीबजारमा देखिएका समस्या समाधानका लागि सुझाव समिति गठन,"काठमाडौं : अर्थमन्त्री जनार्दन शर्माले पूँजीबजारमा देखिएका समस्या समाधानका लागि सुझाव समिति गठन गरिएको जानकारी दिएका छन्। नेपाल धितोपत्र बोर्डको ३० औं वार्षिकोत्सव समारोहमा बुधबार काठमाडौंमा आयोजित कार्यक्रममा अर्थमन्त्री शर्माले धितोपत्र र पूँजीबजार क्षेत्रमा देखिएको बिबिध समस्यामा समाधान गर्नका लागि बुधबार नै सुझाव समिति गठन गरिएको जानकारी दिए। अर्थमन्त्रालय, राष्ट्र बैक र धितोपत्र बोर्डको सहभागितामा चार सदस्यीय सुझाव समिति गठन गरिएको उनले बताए। समितिले दिएको सुझावका आधारमा सुधारका कामहरु सुरु गर्ने उनको भनाइ छ । त्यस्तै, अर्थमन्त्री शर्माले आफूले नेतृत्व सम्हालेदेखि धितोपत्र बजारमा देखिएका समस्याहरु पहिचान गर्दै सुदृढ गर्ने काम भएको र नयाँ प्रविधिलाई भित्राउनुपर्ने धारणा राखे। उनले लगानीकर्ताको हित संरक्षणका लागि नियमनकारी संस्थाको क्षमता अभिवृद्धि गर्नुपर्नेमा जोड दिए। स्वचालिक कारोवार प्रणालीलाई विश्वनियता बनाउनुपर्ने र सहज रुपमा कारोवारको अवस्था सिर्जना गर्नुपर्ने उनको जिकिर छ।"
इम्बोस्ड नम्बर प्लेटमा भएको अनियमितताको छानबिनको माग गर्दै अख्तियारमा उजुरी,"काठमाडौं : राष्ट्रिय युवा संघ नेपालले इम्बोस्ड नम्बर प्लेटमा अनियमितता भएको भन्दै अख्तियारमा उजुरी दर्ता गराएको छ। युवा संघले विश्व बैंकले कालोसूचीमा राखेको कम्पनीलाई इम्बोस्ड नम्बर राख्ने ठेक्का दिइएको भन्दै छानबिनको माग गर्दै अख्तियारमा उजुरी दर्ता गराएको हो । संगठनले इम्बोस्ड नम्बर प्लेटको अनियमिततामा संलग्न व्यक्तिमाथि छानबिन र कारबाहीको माग गरेको छ । त्यस्तै, उनीहरुले इम्बोस्ड नम्बर प्लेटमा देवनागरी लिपीमा नराख्नुको कारण र जनतामाथि इम्बोस्ड नम्बर राख्न दिएको दबाबका विषयमा पनि अख्तियारलाई जानकारी गराएको छ । युवा संघका अध्यक्ष किरण पौडेलले इम्बोस्ड नम्बर प्लेटमा नीतिगत भ्रष्टाचार भएको भन्दै यसमा छानबिन हुनुपर्ने बताए। उनले सुरक्षाका लागि इम्बोस्ड नम्बर प्लेट राख्नुपर्ने भए त्यसको भार जनतामा थोपर्न नहुने उल्लेख गरे। इम्बोस्ड नम्बर प्लेटको सत्यतथ्य छानविन आयोगले गर्नुपर्ने उनको भनाइ छ । युवा संघले कुनै आग्रह पूर्वाग्रहका आधारमा मुद्धा दर्ता नगरेको भन्दै अख्तियारले पनि निष्पक्ष ढंगले छानविन गर्नुपर्ने जनाएको छ । अख्तियारमा संघले बुझाएको उजुरीमा देश आर्थिक संकटमा परेका बेला अर्बौ रकम विदेशिनेगरी जबर्जस्ती लाद्न खोज्नु घोटाला भएको उल्लेख छ। त्यसैगरी सवारी तथा यातायात ऐनमा भएका व्यवस्था संशोधन नगरी गरिएको अव्यवहारिक निर्णयमा भ्रष्टाचारजन्य नियत देखिएको, कालोसूचीमा परेको कम्पनीलाई ठेक्का दिएर भ्रष्टाचारजन्य कार्य गरेको उजुरीमा उल्लेख गरेको छ। कालोसूचीमा राखेको कम्पनीसँग नेपाली सवारी साधानको ट्रयाक रेकर्ड रहनु, देवनागरी लिपी विस्थापित गर्नु, ठेकेदार कम्पनीबाट सफ्टवेयर निगरानी हुनसक्ने अवस्था, विदेशी कम्पनीबाट नेपाली नागरिकको निगरानी गरेर निशाना बनाउन सक्ने खतरा रहेको पनि संघले आशंका गरेको छ। इम्बोस्ड नम्बर जडान गर्ने कार्य नेपाल र नेपालीको सुरक्षाभन्दा पनि खतराजनक अवस्था रहेकाले यो आर्थिक अनियमिततासँगै गम्भीर राष्ट्रघात पनि भएको संघको जिकिर छ। अहिलेकै अवस्था इम्बोस्ड नम्बर जडान गर्दा राज्य र नागरिक नै असुरक्षित हुने पनि संघले दाबी गरेको छ।"
अछाम घटनाका दोषीमाथि कारबाही अघि बढाउन सरकारलाई सभामुखको निर्देशन,"काठमाडौं : सभामुख अग्निप्रसाद सापकोटाले अछामको पञ्चदेव नगरपालिकाका विनोद शाहीको मृत्यु भएको घटनाका दोषीमाथि कारबाहीको प्रक्रिया अघि बढाउन सरकारलाई निर्देशन दिएका छन्। बुधबारको प्रतिनिधिसभा बैठकमा सभामुख सापकोटाले घटनाका दोषीलाई कारबाही गर्न सरकारको ध्यानाकर्षण गराएका हुन्। बैठकको विशेष समयमा बोल्दै सांसद यज्ञबहादुर बोगटीले शाहीको मृत्यु भएको घटनाको प्रहरीले जाहेरीसमेत लिन नमानेको भन्दै सभामुख सापकोटामार्फत् सरकारको ध्यानाकर्षण गराएका थिए। त्यसपछि सभामुख सापकोटाले सांसद बोगटीले उठाउनु भएको विषयमा आफ्नो गम्भीर ध्यानाकर्षण भएको भन्दै घटनाको सत्य तथ्य पत्ता लगाइ दोषीमाथि कारबाहीको प्रक्रिया अघि बढाउन सरकारलाई निर्देशन दिएका हुन्। उनले भने,' माननीय सदस्यले उठाउनु भएको विषयमा मेरो गम्भीर ध्यानाकर्षण भएको छ। सो सम्बन्धमा म नेपाल सरकारको ध्यानाकरषण गराउनु चाहन्छु। घटनाको सत्य तथ्य पत्ता लगाइ दोषीमाथि कारबाहीको प्रक्रिया अगाडि बढाउन नेपाल सरकारलाई निर्देशन गर्दछु।' अछामको पञ्चदेवल विनायक नगरपालिका ४ का १५ वर्षीय विनोद शाही मृत अवस्थामा भेटिएका थिए। उनी जेठ १७ गते वेपत्ता भएर गत शनिबार बिहान घरनजिकैको जंगलमा मृत भेटिएका थिए। घटनाको अनुसन्धान हुनुपर्ने भन्दै स्थानीय आन्दोलित छन्।"
"सिन्धुलीमा लागुऔषधका कारोबारी बढ्दै, तीन जना पक्राउ","सिन्धुली : सिन्धुली प्रहरीले लागुऔषध तथा हतियारको गोलिसहित तीन जनालाई पक्राउ गरेको छ। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार भारतका वेस्ट बङ्गाल बनगारा पोस्ट बस्ने अन्दाजी ४५ वर्षीय नजुर रहमान शेख, मरिण गाउँपालिका७ छाप घर भएका दीपक कार्की र वर्ष ४० का बेल बहादुर कामी पक्राउ परेका हुन्। पक्राउ परेका तीनै जनालाई मरिन गाउँपालिका७ बाट नियन्त्रणमा लिइएको उपरिक्षक लामाले बताए। पक्राउ परेका शेखलाई इलाका प्रहरी कार्यालय कपिलाकोटबाट गस्तीमा खटिएको प्रहरी टोलीले जयमंगलको प्रतीक्षालय छेउमा पहेँलो रङ्गको झोला सिरानी राखेर सुतिरहेको अवस्थामा पक्राउ गरेको हो। शेखले सिरानी राखेको झोला खोलेर चेकजाँच गर्दा लुकाई छिपाई राखेको ९ दशमलव ५ ग्राम तौल भएको ब्राउन सुगर जस्तो धुलो फेला परेकाले पक्राउ गरिएको र जिल्ला अदालत सिन्धुलीबाट १० दिनको म्याद थप गराई आवश्यक अनुसन्धान थालिएको छ, लामाले बताए। यस्तै कार्कीलाई १ थान गोलीसहित नियन्त्रणमा लिइएको हो। विशेष सुराकीका आधारमा कार्कीको घर खानतलासी गर्दा सुत्ने कोठाको लोवेट मुनी २ वटा प्लास्टिकको पोकामा ५०२ ग्राम गाँजा, ब्राउन सुगर जस्तो देखिने २२० मिली ग्राम धुलो पदार्थ, ३ ग्राम ०५ मिलिग्रामको चरेस जस्तो बस्तु, एक थान गोली प्रहरीले बरामद गरेको हो। मरिण गाउँपालिका७ महेश्वताका बेलबहादुर कामीलाई पनि प्रहरीले गाँजासहित पक्राउ परेका हो। उनको घर खानतलासी गर्नेक्रममा भान्सा कोठामा लुकाई छिपाई राखेको १ हजार २ सय ६० ग्राम गाँजा र १ थान धूम्रपान गर्ने कंकटसहित पक्राउ गरिएको हो, लामाले थपे। सिन्धुलीमा पछिल्लो समय लागुऔषध कारोबारीको संख्या बढ्दै गएको छ। जिल्ला प्रहरी कार्यालय सिन्धुलीको अध्ययन अनुसार जिल्लामा लागु औषध कारोबारीको संख्या बढ्दै गएको हो। तराईका जिल्लाबाट राजधानी काठमाण्डौंसम्म र काठमाण्डौंबाट छिमेकी मुलक भारतसम्म लागु औषध ओसारपसारका लागि सिन्धुलीलाई ट्रान्जिट प्वाइन्टसमेत बनाउने गरेको घटनाले पुष्टि गरेको छ।"
"सेयर बजारमा हरियाली : ४ कम्पनीको मूल्यमा सकारात्मक सर्किट, कारोबार रकममा पनि सुधार","काठमाडौं : सेयर कोरोबार तेस्रो दिन सेयर बजारमा हरियाली छाएको छ। दुई दिन लगातार ओरालो लागेको सेयर बजार तेस्रो दिन (बुधबार) आएर दोहोरो अंकले उकालो लागेको हो। यसदिन नेप्से ६०२२ अंकले बढेर २०८०४४ विन्दुमा अडिएको छ। यसदिन २३१ कम्पनीको ५० लाख ५ हजार ८१४ कित्ता सेयर १ अर्ब ६४ करोड ३५ लाख ६ हजार ६०८ रुपैयाँमा कारोबार भएको हो। आज ३० हजार ६८४ पटक सेयर कारोबार भयो। यसअघि मंगलबार नेप्से परिसूचक ४५५९ अंकले घटेर २०२०२३ विन्दुमा अडिएको थियो। सो दिन २३४ कम्पनीको ३८ लाख ८७ हजार ७४८ कित्ता सेयर १ अर्ब ३१ करोड २८ लाख ६ हजार ५६३ रुपैयाँमा कारोबार भएको थियो। कारोबारको पहिलो दिन सोमबार पनि नेप्से दोहोरो अंकले घटेको थियो। सो दिन नेप्से १२९२ अंकले घटेर २०६५७८ विन्दुमा पुगेको थियो। २२८ कम्पनीको ४४ लाख ९ हजार ६९१ कित्ता सेयर १ अर्ब २७ करोड ३३ लाख ८५ हजार २२७ रुपैयाँमा कारोबार भएको थियो। आज सेन्सेटिभ इण्डेक्स पनि दोहोरो अंकले वृद्धि भएको छ। सेन्सेटिभ इण्डेक्स ११२५ अंकले बढेर ४००३७ विन्दुमा पुगेको छ। दोहोरो अंकले बढेको सेयर बजारमा ४ कम्पनीको सेयर सकारात्मक सर्किट लेभलमा कारोबार भयो। सामुदायिक लघुवित्त वित्तीय संस्था,उपकार लघुवित्त वित्तीय संस्था,बलेफी हाइड्रोपावर, कालिका लघुवित्त वित्तीयको मूल्यमा सकारात्मक सर्किट लागेको हो। कारोबार रकमका आधारमा यसदिन अरुण हाइड्रो पावर अग्रस्थानमा रहयो। सो कम्पनीको ५ करोड १२ लाख ४० हजार मूल्य बढीको सेयर कारोबार भयो। यस्तै ४ करोड मूल्य बढीको सेयर कारोबार गरी कुमारी बैंक दोस्रो स्थानमा रह्यो। कारोबारमा आएका १३ वटै समूहको सूचक बढेको छ। फाइनान्स समूहको सर्वाधिक ५०३ प्रतिशतले बढ्यो। ट्रेडिङ, होटल्स एन्ड टुरिज्म, डेभलपमेन्ट बैंक, हाइड्रो पावर,नन लाइफ इन्सुरेन्स, मनु एन्ड प्रो, अदर्श,माइक्रोफाइन्स र लाइफ इन्सुरेन्सको ३ प्रतिशत बढीले सेयर मूल्य बढ्यो। यस्तै, इन्भेष्टमेन्ट र बैंकिङ समूहको दुई प्रतिशत बढीले सेयर मूल्य बढेको छ। म्युचुअल फन्डको ११७ प्रतिशतले मूल्य बढ्यो। आजै अर्थमन्त्री जनार्दन शर्माले पूँजीबजारमा देखिएका समस्या समाधानका लागि सुझाव समिति गठन गरिएको जानकारी दिएका थिए।"
उपसभामुख पद खारेज गर्न कांग्रेस सांसदको माग,"काठमाडौंः सांसद अमरेशकुमार सिंहले उपसभामुख पद खारेजीको माग गरेका छन् । बुधबार प्रतिनिधि सभामा बोल्दै नेपाली कांग्रेसका सांसद सिंहले उपसभामुख नचाहिए यो पद नै खारेज गर्नुपर्ने बताएका हुन् । उनले भने, कस्तो संसदीय व्यवस्था अगाडि बढाउन खोजेका छौँ ? उपसभामुख चाहिएन भने उपसभामुख पद नै खारेज गरौँ । चाहियो भने उपसभामुखको निर्वाचन किन भएन ? उनले उपसभामुखका कारण खर्च बढ्छ भने उपसभामुख पद खारेज गर्नुपर्ने बताए। उनले संसदको राज्य व्यवस्था तथा सुशासन समिति पनि खारेज गर्न माग गरे । सिंहले राज्य व्यवस्था समितिका सभापति पद पनि खाली भएकाले तुरुन्त सो पदमा नियुक्त हुनुपर्ने बताए । एक वर्षदेखि समितिको बैठक बस्न नसकेको बताए ।"
सिन्धुली अस्पतालका बिरामीलाई जुस र फलफूल वितरण,"सिन्धुली : सिन्धुली अस्पतालमा रहेका बिरामीहरुलाई फलफूल तथा जुस वितरण गरिएको छ। बागमती प्रदेश युवा परिषदको स्थापना दिवसको अवसरमा बुधबार बागमती प्रदेश सभा सदस्य लेखनाथ दाहाल राजनले ३५ जना बिरामीहरुलाई फलफूल तथा जुस वितरण गरेका हुन्। सिन्धुली युवा परिषद समितिले स्थापना दिवसको अवसर पारेर आयोजित कार्यक्रममा प्रदेश सभा सदस्य दाहालको हातबाट अस्पतालमै पुगी बिरामीहरुलाई फलफूल र जुस वितरण गरिएको प्रदेश युवा परिषदका अध्यक्ष हेम कार्कीले जानकारी दिए। फलफूल वितरण कार्यक्रममा सुनकोशी गाउँपालिकाकी अध्यक्ष दिपा बोहोरा दाहाल, गोलन्जोर गाउँपालिकाका उपाध्यक्ष ज्वाला प्रसाद न्यौपाने, हरिहरपुरगढी गाउँपालिकाका निवर्तमान अध्यक्ष कार्साङ लामा, सिन्धुली अस्पताल विकास समितिका अध्यक्ष प्रलाद पोखरेललगायतको उपस्थिती रहेको थियो।"
"दार्चुलामा आगो लगाएर एकल महिलाको हत्या, दुईजना पक्राउ",दार्चुला : दार्चुलामा आगो लगाएर एकजना महिलाको हत्या गरिएको छ । शैल्यशिखर नगरपालिका १ बारिलका ४० वर्षीया अनिभा खडायतको हत्या गरिएको हो । घरनजिकैको खरको लुटोमा आगो लगाएर ती महिलाको हत्या गरिएको जिल्ला प्रहरी कार्यालय दार्चुलाका डीएसपी प्रतीक विष्टले जानकारी दिए। घट्ना के कारणले भएको हो भन्नेबारे खुलेको छैन। अनुसन्धानका लागि डीएसपी विष्ट आफै घटनास्थल प्रस्थान गरेका छन् । एकल महिला खडायतलाई मंगलबार राति हत्या गरिएको अवस्थामा फेला परेको वडा नम्बर १ का वडाअध्यक्ष भरतबहादुर खडायतले जानकारी दिए । मृतक खडायतका श्रीमानको ८ वर्ष पहिले मृत्यु भएको थियो। मृतकका दुई छोरी र एक छोरा छन् । घटनामा संग्लन रहेको आंशकामा प्रहरीले स्थानीय वीरेन्द्र खडायत र तुला खडायतलाई नियन्त्रणमा लिएको स्रोतले जनाएको छ ।
लोसपा सत्तामा जाने तयारी,"काठमाडौं : लोसपा अध्यक्ष महन्थ ठाकुरले शनिवार प्रधानमन्त्री शेरबहादुर देउवासँग भेटवार्ता गरे। ठाकुरले आफ्नो पार्टी सरकारमा सहभागी हुन सहमति जनाए। आगामी संसदीय निर्वाचनमा लोकतान्त्रिक शक्तिहरूले गठबन्धन या तालमेल गर्नुपर्ने ठाकुरको प्रस्तावमा प्रधानमन्त्री देउवा पनि सकारात्मक बने। त्यसपछि, लोसपा कार्यकारिणी समितिको बैठकमा अध्यक्ष ठाकुरले सरकारमा जानुपर्ने र संसद्बाहिर भएकालाई मन्त्री बनाउनुपर्ने प्रस्ताव नै गरे। संसद् बाहिरका व्यक्ति पठाउने ठाकुरको प्रस्तावप्रति लोसपाका सांसदहरू भने असन्तुष्ट बने। यसले पार्टीमा निर्णय हुन सकेन। तर, सरकारमा सहभागिता जनाउनेबारे लोसपा अध्यक्ष ठाकुर सकारात्मक रहेको बालुवाटार स्रोतले बतायो। रक्षा मन्त्रालय खाली छ। २३ सदस्यीय मात्रै भएकाले २ मन्त्री थप्न प्रधानमन्त्रीलाई सुविधा छ। लोसपा सरकारमा जाने निश्चित जस्तै भएपछि जसपा अध्यक्ष उपेन्द्र यादव झस्किएका छन्। उनले सहकार्यका लागि जसपासँग आग्रह नै गरेका छन्। यता, लोसपाले सरकारमा जाने वातावरण बनाउन प्रधानमन्त्री देउवालाई ११ बुँदे ज्ञापनपत्र बुझाएको छ। नागरिकता विधेयक, मधेस तथा थरुहट आन्दोलनकारीमाथि लागेका मुद्दा फिर्ता र रिहाइ तथा सम्झौता कार्यान्वयनलगायतका माग समेटिएको ज्ञापनपत्र बुझाइएको छ। ज्ञापनपत्रमा देउवा नेतृत्वको सरकार निर्माण हुने बेला गरिएका प्रतिबद्धता कार्यान्वयनका लागि आग्रह गरिएको छ। ज्ञापनपत्रमा संविधानअनुसार जन्मसिद्ध नागरिकका सन्तानलाई अबिलम्व नागरिकता प्रमाणपत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्ने माग गरिएको छ। विगतमा संयुक्त लोकतान्त्रिक मधेसी मोर्चासँग गरिएका सम्झौता लागू गर्ने गराउने बुँदा पनि समेटिएको छ। लोसपाका केन्द्रीय नेता केशव झाले सरकारलाई आफूहरूको समर्थन भएकाले लामो समयदेखि थाती रहेका पार्टीका माग सम्बोधन गर्न अनुरोध गरिएको बताए। जसपा अध्यक्ष यादवले मिलेर जान निम्तो दिए पनि औपचारिक प्रस्ताव नगरेको झाले बताए। पार्टीको बैठकमा सहभागी हुन जनकपुर पुगेका यादवले विगतमा भएका कमीकमजोरीलाई सच्याएर अगाडी बढ्न सकिने भन्दै बिग्रेका कदमलाई सच्याएर समीक्षा गर्दै पुनः मिल्न सकिने बताएका थिए। यादवले भने, महन्थ ठाकुरजी जसपाबाट किन अलग हुनुभयो ? कुन लक्ष्य प्राप्तिका लागि पार्टी फोड्नुभयो ? कसको हितका लागि पार्टी फोड्नुभयो ? उनले भने, उहाँहरू जसपाबाट निस्केर कहाँ पुग्नुभयो ? उहाँहरू निस्केर फाइदा कसलाई भयो ? मधेस त घाटामै छ। समग्र मधेसलाई नोक्सान भएको छ। विगतका सबै विषयमलाई समीक्षा गर्दै सच्याउँदै जाऔं। सँगै मिलेर काम गरौं। प्रधानमन्त्रीले दुईवटा मन्त्रालय दिएर लोसपालाई सरकारमा ल्याउन खोजेको भन्ने हल्ला मात्रै भएको यादवले बताए। आगामी चुनावसम्म पाँचदलीय गठबन्धन कायम रहन्छ, यादवले भने। जसपाका केन्द्रीय नेता मोहम्मद इस्तिहाक राईले दुई पार्टी मिले मधेसलाई नै फाइदा हुने बताए। विचार मिल्नेहरू मिलेर जाऔं भनेर स्थानीय चुनावअघिदेखि नै भन्दै आएका हौं, उनले भने, औपचारिक रूपमा लोसपाका नेताहरूसँग छलफल भएको छैन। अब संघको चुनावअघि नै मिल्न सम्भव भएसम्म मिलेर जाऔं भन्ने हिसाबले यादवजीले बोल्नुभएको हो।"
यो युद्ध निर्णायक हुनेछ : भोलोडिमिर जेलेन्स्की,"हिजो राति राष्ट्रका नाममा भएको सम्बोधनमा पूर्वी युक्रेनका लागि डोनबास युद्ध सुरु भएको घोषणा गरियो। तपाईंलाई के कुराले त्यसो गर्न प्रेरित गर्यो ? उनीहरूले लामो समयदेखि आफ्ना सेनालाई त्यहाँ जम्मा पार्दै आएका थिए। उनीहरूको तयारी र योजनाका सन्दर्भमा साथै उनीहरूको सैन्य मनसायलाई हामीले बुझ्ने तरिकाका सन्दर्भमा हेर्ने हो भने अब सबै पूरा भइसकेका छन्। के तपाईंलाई यो लडाइँ निर्णायक हुनेछ जस्तो लाग्छ ? धेरै हदसम्म हुन्छ जस्तो लाग्छ। युद्ध अवधिलाई विभिन्न रूपमा चित्रण गर्छु। हामी ठूलो खतराको सामना गरिरहेका छौं। हाम्रो सेनाको ठूलो हिस्सा देशको पूर्व र दक्षिणमा केन्द्रित छ। यो पूर्ण स्तरको लडाइँ हुनेछ। हामीले युक्रेनको भूभागमा देखेको भन्दा ठूलो हुनेछ। उनीहरूले हाम्रो इलाकालाई अधिकतम कब्जामा लिने र पूर्वमा रहेको हाम्रो सबैभन्दा महŒवपूर्ण समूहको घेरालाई नै धकेल्न सक्नेछन्। उनीहरू कुनै पनि हालतमा पक्कै पनि आफ्नो पक्षबाट अधिकतम विनाश फैलाउन व्यस्त रहनेछन्। किनभने उनीहरूले बुझेका छन् कि यो हाम्रो मूल हो। यसले हामीबीचको संवादलाई असर गर्छ। लाग्छ यसले हाम्रो सेनाको एकताका साथै उनीहरूको सेनाको एकतामा असर पार्छ। यदि एक नागरिक, एक देशभक्त र यस देशको राष्ट्रपतिका रूपमा इमानदारीपूर्वक विश्वास गर्यौं भने यो हाम्रा लागि निर्णायक क्षण हुनेछ। एक निर्णायक बिन्दु हुनेछ। हाम्रो सेनाको एक ठूलो हिस्सा र धेरै पीडित त्यहाँ छन्। जसको प्रभाव सधैं रहन्छ। रुसी संघका सैन्य नेताहरूमा यसले खासै प्रभाव पारेको देखिँदैन। तर यसले पक्कै पनि हामीलाई प्रभाव पार्छ, किनकि यस पूर्णस्तरको युद्धबाट ज्यान गुमाउनेहरूको संख्यालाई म गम्भीरतापूर्वक लिन्छु। तपाईंका सयौं सेना र धेरै नागरिक स्टिल कारखानाभित्र घेराबन्दीमा छन्। उनीहरूसँग कुराकानी गर्नुभयो ? हामी दैनिकजसो सम्पर्कमै हुन्छौं। हामीमध्ये एकले फोनमा कुरा गर्ने गरेका गर्छौं। अस्ति मात्र कुरा गरें। कहिलेकाहीँ उनीहरूले नै सन्देश लेखेर पठाउँछन्। सन्देश सिधैं तपाईंलाई नै पठाउँछन् ? हो, सिधै पठाउँछन्। मैले नै सन्देश पाउँछु। कहिलेकाहीँ उनीहरूका प्रश्नहरू पनि हुन्छन्। कतिपय अवस्थामा ती प्रश्नहरू साँच्चै कठिन हुन्छन्। उनीहरूलाई धेरै गाह्रो छ। उनीहरू बलिया मानिस हुन्। धेरै जवानको त मृत्यु नै भइसक्यो। सयौं घाइते मानिसलाई उनीहरूले बोकेर पनि ल्याउनु पर्छ। हामीले कुरा गर्ने थुप्रै मुद्दा छन्। यो एजोभस्टल कारखाना र मरिउपुलको बारेमा मात्र होइन। यो अवस्थाको प्रतीक मात्र हो। हाम्रो पछाडिको एउटा हड्डी भाँच्ने शत्रुकोे चाहना हो। रुसीहरूका लागि यो एक प्रतीक हो। त्यसैकारण उनीहरू यस्ता साना खेलहरू खेलिरहन्छन्, यी रक्तपातपूर्ण। त्यहाँ भएका मानिससँगको कुराकानीका बारेमा केही भन्न सक्नुहुन्छ ? ३६औं ब्रिगेडलाई यो साँच्चै गाह्रो थियो। यो सबै एक विपत्ति थियो। न खाना, न पानी, न हतियार। केही छैन। उनीहरू सबै कुराबाट भागे। हामीले एकअर्कालाई समर्थन गर्ने प्रयास गर्र्यौं। उनीहरूका कमान्डरले मलाई अवस्थाको बेलिबिस्तार लगाए। जवानहरू भाग्न पनि सकेनन्। उनीहरूले आक्रमण गर्न वा आफ्नो रक्षा गर्न सकेनन् किनभने उनीहरूले साथीलाई छाड्न सकेनन्। मानवताको कुरा थियो जुन भावनात्मक थियो। यो त्यस्तो अवस्था थियो जहाँ मानिसलाई केही सहयोगको आवश्यकता थियो। फेब्रुअरी २४ को त्यो पहिलो रात, आँधीबेहरी ल्याउने प्रयासहरू गरिए। सडकमा गोली हानाहान भयो। त्यो रातको सम्झना छ ? केही घटना सम्झन्छु। हरेक दिन कुनै न कुनै बिन्दुमा एकअर्कासँग मिल्दोजुल्दो हुन थालेका थिए। सुरुका केही दिन हामी सबैका लागि कठिन थिए। लाग्छ, हामी सबै प्रायः एकै अवस्थामा थियौं। युक्रेनका प्रायःजसो सबै फरक जिम्मेवारीमा थिए। तपाईंको जिम्मेवारीले तपाईंको फोकस गर्ने तरिका, तपाईंको प्राथमिकताहरूमा दबाब दिन्छ। अन्य सबै विषयलाई किनारा लगाइदिन्छ। जब तपाईंले यो युद्ध हो भनी बुझ्नुहुन्छ, यसको लक्षणबारे सोच्नु हुन्न। तपाईंले यो सबै आफैं चिन्नुहुन्छ। उनीहरूले हेरिरहेका छन् भन्ने बुझ्नुहुन्छ। राष्ट्रप्रमुखले जसरी काम गर्नुपर्छ, त्यसरी नै तपाईंले पनि गर्नुपर्ने हुन्छ। त्यतिबेला तपार्इंको परिवार पनि तपाईंकै साथमा थियो ? साथमै थियो। हामी सबैको परिवार छ। हामी मानव हौं। र हामीले केही निर्णयहरू छिट्टै लिनुपर्यो। यस्तो क्षणमा हामीले गरेका निर्णयहरू केही उद्देश्यमा र केही संयोगवश सही थिए। हो, हामी अझै यहीँ बसिरहेका छौं। के तपाईंले कहिल्यै उच्च गतिमा ध्यान केन्द्रित गर्नु भएको छ ? यस्तो हुन्छ। मैले पनि त्यो उमेर पार गरें। त्यो क्षणमा, उच्च गतिमा, अँध्यारोमा केमा ध्यान केन्द्रित गर्ने भन्ने प्रश्न आउँछ। यहाँ पनि झन्डै उस्तै अवस्था आयो। मुख्य कुराहरूमा ध्यान दिनु आवश्यक थियो। कसरी एकताबद्ध रहने भन्ने सबैभन्दा महŒवपूर्ण विषय थियो। आक्रमण अघि हाम्रो समाज कुनै न कुनै रूपमा विभाजित थियो। हामी बाँधिएको मुट्ठी थिएनौं। र त्यसपछि हामी भयौं। यो नै सबैभन्दा बढी महŒवपूर्ण कुरा हो भन्ने लाग्छ। हामी थोरै संख्यामा छौं भनेर उनीहरूले हेपेका थिए। त्यसैले हामी एकताबद्ध हुनु जरुरी थियो। त्यो हाम्रा लागि एउटै मौका थियो। आक्रमणको समयमा तपाईं पहिलो पटक राष्ट्रपति भवन परिसरबाट कहिले निस्कनु भयो ? सुरुकै दिनहरूमा बाहिर निस्कियौं। सुरुका ती दिनहरूमा कुनै पनि फोटो वा समाचारबिना बाहिर गयौं। तपाईं बाहिर निस्कन चाहनुहुन्छ भने पनि यसलाई कतै सार्वजनिक गर्न सक्दैनौं भनेर गार्डहरूले मलाई भनेका थिए। हामीले प्रेसलाई संलग्न गराएका थिएनौं। हामी हाम्रा चेक प्वाइन्टहरू र त्यहाँ हाम्रा सिपाहीहरूले के गरिरहेका छन् भनेर हेर्न बाहिर निस्कियौं। हाम्रो उक्त यात्रा त्यति खराब पनि थिएन। तपाईं त्यहाँ किन जानु भयो ? म त्यहाँका मानिससँग कुरा गर्न र उनीहरूले चेक प्वाइन्टहरूमा कस्तो महसुस गरिरहेका छन् भनी हेर्न चाहन्थें। त्यसपछि चेक प्वाइन्टमा पुग्दाको सन्दर्भ ? बोर्स (सुप) साँच्चै स्वादिष्ट थियो ! म त्यसलाई अझै सम्झन्छु। चेक प्वाइन्टमा पुग्दा कसले बोर्स बनाइरहेका थिए ? चेक प्वाइन्टमा ती महान् मानव भेटिए। उनी हरेक दिन हाम्रा जवानहरूकहाँ आउँथे। नजिकैको गाउँमा बस्ने उनीबिना कुनै प्रश्न, बोर्स बनाउँथे। आफूले रुसीहरूलाई घृणा गर्ने र सोभियत संघमा सेवा गरेको पनि उनले सुनाए। उनले आफूसँग भएका ती पदकहरू पनि हामीलाई देखाए। उनी आफ्ना ती पदक लिएरै गाडीमा घुम्छन्। उनी एक अद्भुत मानिस थिए किनकि आफूले के गरिरहेको छु भन्ने उनलाई निश्चित रूपमा थाहा थियो। म त्यस्ता मानिसलाई माया गर्छु जसलाई हरेक दिन बाँच्नुको उद्देश्य थाहा हुन्छ। ती मानिस हरेक दिन उठेर बोर्स बनाउँथे र हाम्रा जवानहरूलाई खाना खुवाउन मात्र चेक प्वाइन्टसम्म आउँथे। उनले मलाई पनि दिएका थिए। त्यसैले गर्दा हामीसँग रोटीका साथ कचौराभरि बोर्स हुन्थ्यो। हामीले सबैसँग धेरै राम्रो समय बितायौं। र हामी सबै त्यो क्षण अझै सम्झन्छौं। आक्रमणपछि तपाईं कसरी परिवर्तन हुनुभयो ? म बूढो भएँ। तपाईं कुन अर्थमा बूढो हुनुभयो ? मानसिक रूपमा, नैतिक रूपमा। नैतिक रूपमा म पूर्ण दृढ छु। तर म ती सबै ज्ञानबाट बूढो भएँ जुन मैले कहिल्यै चाहेको थिइनँ। मृत्यु हुने ती मानिसको संख्या र रुसी सैनिकहरूले दिएका यातनासँग जोडिएको ज्ञान थियो त्यो। त्यस्तो ज्ञान। साँच्चै भन्नुपर्दा त्यस्तो ज्ञान प्राप्त गर्ने लक्ष्य मेरो कहिल्यै थिएन। पूर्ण स्तरको युद्ध हुनेछ भन्ने पक्कै थाहा थिएन। तर, फर्केर हेर्दा के तपाईंलाई आफ्नो निर्णयप्रति पछुतो लाग्छ ? पक्कै पनि लाग्दैन। मलाई यसमा पटक्कै पछुतो छैन। एक सेकेन्डका लागि पनि छैन। मलाई यसमा केही पनि लाग्दैन। उल्टै, कहिलेकाहीँ मलाई त्यो सही थियो भन्ने लाग्छ। एकदमै सही निर्णय थियो। आक्रमणपछि तपाईंका लागि दिनभरिमा सबैभन्दा कठिन समय कुन बन्यो ? अवश्य पनि जतिबेला म सुत्नका लागि पल्टन्थें, त्यतिबेला सबैभन्दा कठिन समय जस्तो लाग्थ्यो। किन ? किनकि म त्यो उपयुक्त समय हो कि होइन भनेर बुझ्नै सक्दिनथिएँ। मेरो अधिकार हो कि होइन। त्यहाँ मैले अरू केही गर्नु आवश्यक थियो कि ? भन्ने लाग्थ्यो। म मेरो तालिका हेर्थें। त्यसलाई हेर्नु व्यर्थ लाग्थ्यो। एजेन्डा एउटै हुन्थ्यो। आजको लागि समाप्त भएझैं लाग्थ्यो। तर म त्यसलाई पटकपटक हेर्थें र केही गलत भएको महसुस गर्थें। मेरो त्यही विवेकले मलाई सताउँथ्यो। मैले आफैंलाई सुत्न अनुमति दिन्थें। तर त्यसपछि के ? अहिले के भइरहेको छ भन्ने मनमा आउँथ्यो। इमानदारीपूर्वक भन्नुपर्दा सुरुका दिनहरूमा मैले सबैलाई ब्युँझाएको थिएँ। सुरुका ती दिनहरू निकै कठिन थिए। कहाँ कति बमहरू बिस्फोट गराइए भन्ने जानकारी पाउनुअघि मलाई सुत्ने अधिकार थिएन। सेनापतिहरूसँगको अन्तिम भेटमा तपाईंलाई उनीहरूले पूर्वका लागि लडाइँका बारेमा के भनेका थिए ? यो प्रक्रिया सुरु भएको हामीले बुझेका छौं। अब प्रश्न यो रहन्छ कि यो पूर्ण शक्तिका साथ सुरु भयो कि भएन। पूर्वका केही बिन्दुहरूमा यो केवल पागलपन जस्तो देखिन्छ। त्यहाँ हरेक दिन सबैभन्दा कठोर प्रकारको पूर्ण स्तरको युद्ध भइरहेको छ, जुन साँच्चै भयानक छ। युक्रेनी राष्ट्रपति जेलेन्स्कीको टाइम पत्रिकाले प्रकाशन गरेको अन्तर्वार्ताको आंशिक अनुवाद"
जनसंख्याको आधारमा निर्वाचन क्षेत्र पुनः निर्धारण हुनुपर्छ : उपेन्द्र यादव,"जनकपुरधाम : जनता समाजवादी पार्टीका अध्यक्ष उपेन्द्र यादव मधेश प्रदेशमा जनसंख्याको आधारमा निर्वाचन क्षेत्रलाई पुनः निर्धारण हुनुपर्ने माग अघि सारेको छ । समयानुसार जनसंख्याको आधारमा मधेशमा निर्वाचन क्षेत्रलाई हरेक पाँच वर्षमा पुनः निर्धारण हुनुपर्ने बताए । जनकपुरधाममा बुधबार आयोजित पत्रकार सम्मेलनमा अध्यक्ष यादवले संसदको निर्वाचन क्षेत्र निर्धारण भएको सो समयमा मधेशको जनसंख्या राष्ट्रिय जनगणना अनुसार ४६ प्रतिशत जनसंख्या थियो तर अहिले त्यो बढेर गएकोमा जनसंख्याको अनुपातमा संघीय निर्वाचन क्षेत्र निर्धारणको माग गरे । अहिलेको जनगणना अनुसार तराइ मधेशको जनसंख्या ५३ प्रतिशत छ । तर प्रतिनिधिसभाको क्षेत्र त्यही छ जुन ४६ प्रतिशत हुँदा थियो,' यादवले भने, अब ५३ प्रतिशत प्रतिनिधित्व गर्नका लागि अब त्यसअनुरुपकै निर्वाचन क्षेत्र निर्धारण गर्नुपर्छ । त्यसैले निर्वाचन क्षेत्रलाई पुनः रिभ्यु गर्नुपर्छ । पहिला रिभ्यु गरौँ र त्यसपछि निर्वाचन क्षेत्रको निर्धारण गरौँ । अध्यक्ष यादवले अहिलेको निर्वाचन प्रणाली पनि त्रुटीपुर्ण रहेको बताउँदै समानुपातिक र प्रत्यक्ष दुवै निर्वाचन प्रणाली त्रुटीपूर्ण रहेको र गलत प्रणालीका कारण निर्वाचन अत्याधिक खर्चिलो भइरहेको दाबी गरे । विश्वको ७१ वटा मुलुकमा समानुपातिक प्रणालीबाट निर्वाचन भइरहेकाले त्यही परिपार्टीलाई अगाडि बढाउन माग गरे । उनले भने, हाम्रो यहाँ पार्टीलाई भोट दिने र पार्टीले नातावाद, जातिवाद, पावरको आधारमा सामानुपातिक सुचिमा पठाउने गरेकोले निर्वाचन खर्चिलो बनेको हो । नेपाल जस्तो गरिब मुलुकमा विकृतिमुलक र महँगो निर्वाचनले आउने दिनमा राजनीतिक सत्ता र शक्ति कहाँ जाने, मुलुक कुन दिशामा जाने, जनताको लोकतन्त्रबाट विश्वास उठने खतरा बढ्दै गएको छ । वर्तमान पाँच दलीय गठबन्धनबाट नै प्रदेश र संघीय निर्वाचनमा जाने र यो गठबन्धन कायमै रहने अध्यक्ष यादवले बताए । उनले गठबन्धनमा कहिलेकाँही दलहरुमा घाटानाफा भइरहने स्वभाविक भएकोले गठबन्धनले लोकतन्त्रमा मास्ने संकटबाट बचाएकोले तत्काल गठबन्धन सक्रिय नै रहने बताए। यस्तै जसपा र लोसपा एकताको सवालमा अध्यक्ष यादवले मधेशको जनमत बाँडिएकाले कसैलाई फाइदा नभएको बताए । उनले भने, अहिले समिक्षा गर्ने समय रहेको छ र पार्टी फोडनेलाई के फाइदा भएको छ ? अध्यक्ष यादवले पार्टी फुटेर कसैलाई फाइदा नभएकाले हिजोको समिक्षा गरेर एक जुट भएर अगाडि बढ्नुपर्ने बताए ।"
चुनौतीभित्र भविष्य खोज्दै सार्क,"सार्कको स्थापनाकाल सन् १९८५ देखि सन् २०१४ सम्म आइपुग्दा १८ वटा शिखर सम्मेलन सम्पन्न भए। १९औं सम्मेलन इस्लामाबादमा गर्ने सर्वसम्मत निर्णय काठमाडौं सम्मेलनले लिएको छ। यद्यपि आजसम्म हुन सकेको छैन। यो अवधिमा करिब २० वटा सम्झौता भए। जसले सामाजिक भलाइ, विकास र व्यापारको विस्तारका विषयलाई सम्बोधन गरेका छन्। यी सम्झौताको उपादेयता अत्यन्तै ज्यादा देखिएको छ। तर यी सम्झौता समझदारीहरूको परिणामलाई मूल्यांकन गर्दा यसको भविष्यमै प्रश्न चिह्न खडा हुनु आश्चर्यको विषय भएको छ। विगतका निर्णय, सम्झौता र समझदारीहरूको कार्यान्वयन स्तर अफ्रिकन, ल्याटिन अमेरिकन, उत्तर अमेरिकन क्षेत्रीय संगठनहरूको तुलनामा अत्यन्त कमजोर देखिएका छन्। सम्बन्धित क्षेत्रका विज्ञहरूले ठूलो आलोचना गर्दै आएका छन्। यी सबै विषयबारे खुलेर छलफल गरी आगामी शिखर सम्मेलनले खुला हृदयका साथ सार्कको कार्यान्वयन प्रक्रियामा सुधार गर्ने अपेक्षा छ। यस संगठनको भविष्य उज्ज्वल हुने सन्दर्भमा आशा गर्न सकिने अवस्था छ। विश्वमा चीन र भारत उदीयमान आर्थिक शक्तिका रूपमा देखिएका छन्। यस क्षेत्रका राष्ट्रबीच वातावरणीय र सामाजिक आबद्धताले नयाँ सम्बन्धको सुरुआत हुने अवस्था छ। अफगानिस्तानबाट पश्चिमा सैन्यहरू फिर्ता भएका छन्। भारतमा नरेन्द्र मोदीको नेतृत्व यस अघिकाको भन्दा प्रभावकारी र गतिशील देखिएको छ। पर्यवेक्षक राष्ट्रका रूपमा चीनलाई संगठनभित्र स्वागत गरिएको छ। यस प्रकारको सकारात्मक परिवर्तनबाट प्राप्त गरिराखेका अवसरहरूको सदुपयोग गरेर संगठनलाई जीवन्तता प्रदान गर्नुपर्ने अवस्था छ। क्षेत्रीय सुरक्षा यस संगठनको महŒवपूर्ण गन्तव्य हो। यस संगठनले विश्वव्यापी शान्ति कायम गर्न र स्थायित्व प्राप्त गरी समृद्धिका दिशातर्फ अग्रसर गराउनसमेत आफ्नो भूमिका निर्वाह गर्नुपर्ने अवस्था छ। चुनौतीहरू सार्कको सबैभन्दा ठूलो चुनौती भनेकै ससाना राष्ट्रबीच देखिने रणनीतिक विविधता हो। भारत र पाकिस्तान यस संगठनका विशेष प्रभावशाली देश हुन्। आतंकवाद र सिमानासम्बन्धी समस्याका साथै यी दुई देशबीच द्वन्द्व अत्यन्त बढी छ। संगठनका एजेन्डाहरू छलफल एवं पारित गर्ने सन्दर्भमा दुई राष्ट्र विपरीत समूहमा आबद्ध छन्। जसले संगठनभित्र समूह निर्माण हुन पुगेको छ। ससाना राष्ट्रको चासो र चीनका साथै यी राष्ट्रले सार्कबाट प्राप्त गरिराखेका सुविधाका हिसाबले भारत सन्तुष्ट हुन सकेको छैन। भारतको सोचमा यी साना राष्ट्रहरूले सहुलियत अनुपयुक्त प्रकारले प्राप्त गरिराखेका छन्। भारतसँग समझदारी गरेर संगठनभित्र सौहाद्रता अभिवृद्धि गर्नुभन्दा पनि चीनसँग बढी आबद्धता देखाउने प्रवृत्ति छ। यसले भारत विस्तारै यस संगठनबाट पलायन हुँदैछ। भारतले सार्कलाई उसका विरुद्ध रणनीति तय गर्दै चीन समर्थक समूह खडा गर्ने थलोका रूपमा भूमिका निर्वाह हँुदै आएको आलोचना गर्न थालेको छ। सबै सार्वभौमसत्ता सम्पन्न सदस्य राष्ट्रहरूले आपसी हितका लागि मात्र यो संगठनलाई प्रयोग गर्नुपर्छ। यस धारणा र उद्देश्यविपरीत संगठन अघि बढेको सोचाइ भारतले राख्न थालेको छ। चीनलाई पर्यवेक्षक सदस्य राष्ट्रका रूपमा स्वीकार्न अध्यक्षता गरिराखेको समयमा नेपालले असफल प्रस्ताव गरेको थियो। यसपछि नेपालमा विकसित राजनीतिक घटनाक्रमलाई यस सन्दर्भमा प्रतिनिधि उदाहरणका रूपमा लिन सकिन्छ। संगठनको उद्देश्यअनुसार कमजोर राष्ट्रहरूलाई विशेष प्राथमिकता राखी सहयोगका कार्यक्रमहरू स्वीकार गर्नुपर्ने थियो। भारत यस संगठनको शक्तिशाली राष्ट्र भएकाले यसलाई समेटेर आपसी समझदारीको अवस्थालाई प्रवद्र्धन गर्न सक्नु पथ्र्यो। यो अवस्थाको अनुभूति हुन सकेको छैन। संगठनलाई मूर्तरूप प्रदान गर्न भारतलाई यस संगठनको नेतृत्वदायी भूमिका प्रदान गर्नुपर्छ। अन्यथा, सार्कले प्रभावकारिताका साथ आफ्ना गन्तव्यतर्फ यात्रा तय गर्न सक्ने अवस्था छैन। सार्कको विधानमा सबै प्रकारका प्रस्तावको निर्णयमा पुग्दा सर्वसम्मतबाट हुनुपर्ने व्यवस्था छ। यो प्रावधानले सबै राष्ट्रबीच साझा समझदारी र सौहाद्रताको अभिवृद्धि गर्छ। दक्षिण एसिया गरिबी, भोकमरी, लैंगिक विविधता, वर्गीय, जातीय, क्षेत्रीय, धार्मिक, आदर्श र सिद्घान्तका हिसाबले पृथकता भएको क्षेत्र हो। विश्वको एक चौथाइ जनसंख्या यस क्षेत्रले लिएका निर्णय र रणनीतिले विश्व प्रभावित बन्छ। सार्कमा रहेका सबै चासो अमुक राष्ट्रको नभई आठवटै सदस्य राष्ट्रको साझा हो। यसलाई व्यवहारमा परिणत गर्नुपर्दा आपसी परामर्श र छलफल पर्याप्त हुनुपर्छ। कुनै पनि प्रस्ताव पेस हँुदा त्यस प्रस्तावले अन्य सदस्य राष्ट्रको चासो र स्वार्थमा प्रतिकूल प्रभाव पर्छ वा पर्दैन स्पष्ट हुनु जरुरी छ। यसैलाई दृष्टिगत गरेर सर्वसम्मत निर्णय लिइने प्रावधान विधानले समेटेको हो। दुई सदस्य राष्ट्र भारत र पाकिस्तानबीच रणनीतिक प्रतिद्वन्द्विता छ। आपसी द्वन्द्वमा फस्दै गएका छन्। पाकिस्तान भारतपछि दोस्रो प्रभावशाली सदस्य राष्ट्रका रूपमा संगठनभित्र प्रभावी बनेको छ। यी दुई देशबीच धेरै प्रकारका द्वन्द्व छन्। काश्मीर समस्या दुई देशबीच लामो समयदेखि अनिर्णित अवस्थामा छ। केही वर्षपहिले यी दुई देशबीचको सम्बन्ध अत्यन्त कटुतापूर्ण थियो। सार्क सम्मेलनमा भाग लिन आउन आकाश मार्ग उपलब्ध नगराइएका कारण अन्य क्षेत्र भएर घुमाउरो हवाईमार्गबाट पुग्नुपर्ने स्थिति थियो। संगठनका सदस्य राष्ट्रबीच सांस्कृतिक विविधता अत्यन्त धेरै छ। राष्ट्रहरू करिब सयवटा भासी र संस्कृतिहरूमा अभ्यस्त छन्। सदस्य राष्ट्रहरू आन्तरिक रूपमा लोकतान्त्रिक प्रतिनिधित्व गराउन सफल भइसकेका छैनन्। संगठनका सदस्यबीचको क्षेत्रीय एकीकरणको सन्दर्भ जटिल हुने नै भयो। द्वन्द्व र युद्धका कारण सदस्य राष्ट्रहरू आफ्नो मान्यता समाजबाट प्राप्त गर्न लागी पर्नुपर्ने अवस्था छ। आन्तरिक प्रतिनिधित्वकै संकटसमेत पर्दै गएको छ। केही सार्क देशमा संघीयता आधारमा पूर्ण स्वतन्त्रता, शक्तिको अत्यधिक विकेन्द्रीकरण र देश नै बिखण्डनतर्फ जानेसम्मका दबाब परिराखेको छ। एक दशक लामो गृहयुद्धपश्चात् नेपालले संघीयतालाई स्वीकार गर्नु यसको उपयुक्त उदाहरण हो। भारतको उत्तरी पूर्वीभाग र पाकिस्तानको बालोचिस्तान र सिन्ध क्षेत्रमा देखिएको चरम द्वन्द्वलाई यसको अर्को उदाहरणका रूपमा लिनु पर्छ। सदस्य देशबीच देखिएका यी मुद्दाका कारण सार्कको भविष्यमा प्रश्न खडा भएको छ। यी सबै मुद्दाबारे सदस्य राष्ट्रहरूले देशबीचको दूरीलाई न्यून गराउन प्रयास गर्नुपर्छ। क्षेत्रीय स्तरमा सहयोग र सौहाद्रताको विकास गर्दै सार्कलाई जीवन्त तुल्याउन लागी पर्नु पर्छ। अहिलेसम्मको स्थितिमा यो शुभसंकेत देख्न सकिएको छैन। दक्षिण एसिया गरिबी, भोकमरी, लैंगिक विविधता, वर्गीय, जातीय, क्षेत्रीय, धार्मिक, आदर्श र सिद्धान्तका हिसाबले पृथकता भएको क्षेत्र हो। विश्वको एकचौथाइ जनसंख्या यसै क्षेत्रमा रही गरिबी र अभावबाट आक्रान्त छ। यस क्षेत्रले लिएका निर्णय र रणनीतिले विश्व प्रभावित बन्छ। सार्कका क्रियाकलापहरू विश्वव्यापी चासोका विषय बन्छन्। सार्कले यी सन्दर्भहरूलाई सम्बोधन गरेर सकारात्मक प्रभाव दिन सक्छ। त्यसैमा यसको भविष्य निर्भर गर्छ। पश्चिमाहरूले प्रदान गरेको विकाससम्बन्धी अनुदान र सहयोगले मात्र यस क्षेत्रको गरिबी र अभावलाई अपेक्षित प्रकारले समाधान गर्न सकिन्न। जनस्तरमा सहभागिताको विकास गर्दै लोकतन्त्रको सुदृढीकरणबाट मात्र यी समस्याको प्रभावकारी समाधानका दिशामा अग्रसर हुन सक्ने अवस्था छ। प्रायः सबै सदस्य राष्ट्रले नदीको तटीय क्षेत्र समेटेका छन्। सिमाना क्षेत्रमा बहुपक्षीय वातावरणीय आबद्धतासमेत छ। विषम प्रकारको हावापानी र मौसमका कारण प्राकृतिक प्रकोपका घटना प्रतिवर्ष सामना गर्नु परिराखेको छ। सदस्य राष्ट्रहरूले जलविद्युत्को उत्पादन गर्न सक्ने सम्भावना छ। सबै देश ऊर्जा संकटबाट ग्रसित छन्। तर, ऊर्जाको विकास पनि क्षेत्रीय सहयोगबाट मात्र गर्न सकिन्छ। किनकि जलविद्युत् उत्पादनका लागि ठूलो मात्रामा लगानीको आवश्यकता पर्छ। यो क्षमता साना सदस्य राष्ट्रसँग हुँदैन। अबको बाटो गत आठ वर्षदेखि नेपाल सार्कको अध्यक्ष राष्ट्र छ। यस संगठनलाई अघि बढाउने कुनै लक्षण देखिएको छैन। भारतले सार्क संगठनलाई विस्मरण गरिसकेको देखिन्छ। बिमस्टेकलाई सार्कको विकल्पको रूपमा अघि बढाउन खोजेको अनुमान अन्तर्राष्ट्रिय स्तरमा भइराखेको छ। सदस्य राष्ट्रहरूमा सामूहिक संकल्प, दीर्घकालीन सोच र राजनीतिक इच्छा शक्तिकै अभाव देखिँदैछ। परिवर्तित परिस्थितिलाई सम्बोधन गरेर सार्कलाई जीवन्त तुल्याउने उत्साह सदस्य राष्ट्रहरूमा देखिएको छैन। सार्कको स्थापनाको समयमै यो आर्थिक र सुरक्षासम्बन्धी सीमित एजेन्डामा आधारित देखियो। यस संगठनका नेताहरूले सार्कको हालसम्मको कार्य प्रगतिको समीक्षा गर्न सक्नुपर्छ। यस्तै प्रकारका समान क्षेत्रीय संगठनहरूका सहयोगको ढाँचा, तरिका र अनुभवबाट पाठ सिकेर संगठनलाई प्रभावकारी बनाउन सक्नुपर्छ। सदस्य राष्ट्रबीचको आपसी विवाद र द्वन्द्वलाई सामना गरी समझदारी कायम गराउन हालसम्मका प्रयास खासै प्रभावकारी देखिएनन्। सदस्य राष्ट्रबीच देखिएका भिन्नतालाई अलग बनाउन सक्नुपर्छ। सार्कलाई विवादमा नराखी आपसी हित र भलाइमा सबैलाई केन्द्रित गर्ने तरिकाको खोजी गर्नु जरुरी हुन्छ। यस्ता संगठनहरूले आर्थिक, सामाजिक र विकाससम्बन्धी एजेन्डामा बढी ध्यान केन्द्रित गर्न सक्नुपर्छ। यस तरिकालाई अन्य क्षेत्रीय संगठनले सफलतापूर्वक कार्यान्वयन गरेका छन्। अमेरिकी राष्ट्रहरूको संगठनलाई उपयुक्त उदाहरणका रूपमा लिन सकिन्छ। तर, सार्कले आफ्नो क्षेत्रका राजनीतिक मामिलाहरूमा प्रवेश गरी छलफल नै गर्न नमिल्ने होइन। सार्कजस्ता संगठनले आर्थिकलगायतका सहयोगको एजेन्डालाई आत्मसात् गर्दा द्विपक्षीय विवाद र द्वन्द्वलाई समाधान गरेर मात्र अघि बढ्नु पर्छ भन्ने हुँदैन। सार्कभित्र गैरसार्क देशहरूलाई स्वागत गर्नेे भन्ने विषय अत्यन्त महŒवपूर्ण हुन्छ। कसलाई सम्मेलनमा आमन्त्रण गर्न दिने वा नदिने ? विषय विवादित हँुदै आएको छ। सार्कमा चीनको भूमिका कस्तो रहने ? विषयमा सार्क नराम्ररी फसेको छ। यसको पक्ष र विपक्षमा थुप्रै तर्क दिइएका छन्। चीनकै कारणले पनि सार्क निष्प्रभावी बनेको देखिँदैछ। भारत आफैं चीनको सार्कमा प्रवेशका लागि तत्पर हुने परिस्थिति निर्माण हुनुपर्छ। रचनात्मक सहयोगहरूको आदानप्रदानलाई प्रवद्र्धन गर्न सफल भएमा चीनलाई स्वागत गर्न कुनै समस्या रहँदैन। चीनको प्रवेशवाट इन्डोचीन सम्बन्ध प्रगाढ बन्न सक्नुपर्छ। सदस्य राष्ट्रबीचको अन्तरक्रिया र घनिष्टतालाई सार्कले प्रवद्र्धन गर्न सक्नुपर्छ। सबै देशका नागरिकबीचको सम्पर्क माध्यम सार्कलाई बनाउनु राम्रो हो। यस एजेन्डालाई संगठनले पारित गरे तापनि प्रभावकारी हुन सकेको छैन। प्रवेश अनुमति (भिसा) का कारण यो एजेन्डाले मूर्तरूप लिन नसकेपछि नागरिक समाजको सक्रियतामा जनताको सार्क (पिपुल्स सार्क) ब्यानरमा दबाब दिने कार्यसमेत भएको थियो। आर्थिक एकीकरणलाई प्राथमिकता दिनुपर्छ। सामाजिक र राजनीतिक जीवनलाई उत्कृष्ट बनाउन नागरिकको प्रवाह, सामग्री वस्तु र सेवाहरूको आयात र निर्यातलाई सहज बनाउनु पर्छ। काठमाडौं सम्मेलनले सार्क देशबीचमा यातायातलाई सहज बनाउने गरी भएको सम्झौता स्वागतयोग्य छ। व्यापार व्यवसायलाई सहजीकरण गरी सबै प्रकारका प्रतिबन्धलाई सहज बनाउन पुनरावलोकन गरिनुपर्छ। यही सम्मेलनले क्षेत्रीय बैंक स्थापना गर्ने चासो राखेको थियो। यसलाई सकारात्मक रूपमा स्वीकार गर्नुपर्छ। सूचना र प्रविधिको क्षेत्रमा क्षमता विकास हुनेगरी कार्यक्रम ल्याउनु जरूरी छ। लामो समयदेखि दुई देशबीच देखिएको झगडालु प्रकृतिका समस्यामा सार्कले प्रत्यक्ष र अप्रत्यक्ष संलग्नता देखाउनु हँुदैन। सबै सदस्यबीच सहयोगको आदानप्रदानलाई मात्र प्राथमिकतामा राख्नुपर्छ। सार्कका कमी, कमजोरीको समीक्षा गरेर यसलाई पुनः क्रियाशील बनाउनु पर्छ। समूहको विकास गर्दै संगठनलाई विवादमा मुछ्ने गर्नु हँुदैन। भारत र पाकिस्तानबीचको द्वन्द्वमा सार्कसमेत मुछिँदै जानु यसको ठूलो समस्या हो। दुई देशबीच गम्भीर विवादहरूको समाधान सार्क बाहिरबाटै खोजिनु पर्छ। अन्य यस्तै प्रकारका क्षेत्रीय संगठनहरूका असल अभ्यासहरू त्यस क्षेत्रमा कसरी आपसी हितका विषयहरूको प्रवद्र्धन गरिएका छन् ? अध्ययन गरी यस क्षेत्रले ग्रहण गर्न सक्नुपर्छ।"
मनसुनी वायुको प्रभाव : चट्याङसहित वर्षाको सम्भावना,"काठमाडौं : देशको अधिकांश भूभागमा आंशिकदेखि सामान्य बदली रही केही स्थानमा हल्कादेखि मध्यम वर्षा हुने भएको छ । हाल नेपालको पूर्वी भूभागमा मनसुनी वायुको प्रभाव र मध्य तथा पश्चिमी भूभागमा स्थानीय वायुको प्रभाव रहेको जल तथा मौसम विज्ञान विभागले जनाएको छ । उक्त प्रणालीको प्रभावले प्रदेश नं १, मधेस प्रदेश, बागमती र गण्डकी प्रदेशमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहने छ । प्रदेश नं १, बागमती, गण्डकी प्रदेश र मधेस प्रदेशका केही स्थानमा तथा कर्णाली र लुम्बिनी प्रदेशका एक वा दुई स्थानमा हल्कादेखि मध्यम वर्षाको सम्भावना छ । विभागले प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका थोरै स्थान, कर्णाली र लुम्बिनी प्रदेशका एक वा दुई स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेकाले आवश्यक सतर्कता अपनाउन सबैमा अनुरोध गरेको छ । रातको समयमा प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका थोरै स्थानमा मेघ गर्जन, चट्याङसहित हल्कादेखि मध्यम वर्षाको सम्भावना छ । मौसम पूर्वानुमान महाशाखाको पछिल्लो विवरणानुसार आज काठमाडौं उपत्यकाको न्यूनतम तापक्रम २० दशमलव पाँच डिग्री सेल्सियस तथा अधिकतम तापक्रम २८ दशमलव दुई डिग्री सेल्सियस छ ।"
अप्टिकल फाइबरमा समस्या आएपछि सुदूरपश्चिमका सात जिल्ला सञ्चारविहीन,"सुदूरपश्चिम : बैतडीसहित सुदूरपश्चिम प्रदेशका सात पहाडी जिल्ला सञ्चारविहीन भएका छन्। अत्तरियाडडेल्धुरामा रहेको अप्टिकल फाइबरमा समस्या आएपछि मोबाइल, टेलिफोन र इन्टरनेट सेवा बन्द भएको छ। नेपाल टेलिकम बैतडीका प्रमुख विक्रम टमटाका अनुसार बैतडी, दार्चुला, डडेल्धुरा, बझाङ, डोटी, अछाम र बाजुरा सञ्चारविहीन भएको छ। मङ्गलबार दिउँसोदेखि अवरुद्ध बनेको टेलिकमको सेवा अझै सञ्चालन हुनसकेको छैन। मोबाइल, टेलिफोन र इन्टरनेट सेवा बन्द हुँदा समस्या भएको जिल्ला प्रशासन कार्यालय बैतडीका सूचना अधिकारी खगेन्द्र भारतीले जानकारी दिए। उनले भने, 'इन्टरनेट नहुँदा सेवा दिन सकिएको छैन, राष्ट्रिय परिचय पत्र विवरण सङ्कलन, नागरिकता विवरणलगायत काम प्रभावित भएको छ।' सञ्चारसेवा अवरुद्ध भएपछि यहाँका अन्य सरकारी तथा गैरसरकारी सङ्घसस्था, सञ्चारमाध्यम, वित्तीय कारोबार गर्ने सहकारी तथा बैंक र स्थानीय तहको सेवा प्रवाहमा समस्या भएको छ। अवरुद्ध सञ्चार सेवा सञ्चालनका लागि धनगढीबाट प्राविधिकको टोली खटिएको टमटाले जानकारी दिए। उनले भने, 'अप्टिकल फाइबारमा देखिएको समस्या समाधानका लागि प्राविधिक टोली खटिएको छ। छिट्टै समस्या समाधान हुन्छ।' रासस"
प्रभासको तौल बढेपछि सुटिङ रोकियो,"मुम्बई : दक्षिण भारतीय अभिनेता प्रभासको क्रेज निकै ठूलो छ। बाहुबलीबाट चर्चा कमाएका प्रभास पछिल्लो समय नयाँ चलचित्रको सुटिङमा व्यस्त थिए । तर, भारतीय सञ्चार माध्यमका अनुसार अभिनेता प्रभासकै कारण एक चलचित्रको सुटिङ रोकिएको छ। प्रभास सालार चलचित्रको सुटिङमा व्यस्त थिए। केजीएफ निर्देशक प्रशान्त नीलको निर्देशनमा बनिरहेको चलचित्र सालारमा प्रभासको मुख्य भूमिका रहेको छ। सालारमा प्रभास जबरदस्त एक्सन अवतारमा देखिन लागेका छन्। तर, उनकै काण चलचित्रको सुटिङ रोकिएको छ। सालारको सुटिङ रोकिनुको मुख्य कारण हुन्, अभिनेता प्रभास। उनको तौल निकै बढेको र चलचित्रको कथाबस्तु अनुसार उनी फिट नदेखिएको भन्दै निर्देशक नीलले सुटिङ रोकेका हुन्। पछिल्लो समय प्रभास निकै मोटाएका छन्। पछिल्लो चलचित्र राधेश्यामको प्रमोसनका क्रममा पनि उनको तौलका विषयलाई लिएर बहस भएको थियो। राधेश्याममा पनि सीजीआई प्रविधिमार्फत प्रभासलाई फिट देखाइएको थियो। प्रशान्त नीलले प्रभास प्रविधिमार्फतभन्दा पनि शारीरिक रुपमै फिट हुँदा राम्रो हुने भन्दै सुटिङ रोकेका हुन्। नीलले आफू कुनै पनि कुरामा सम्झौता नगर्ने भन्दै प्रभासलाई तौल घटाउन र फिट हुन सुझाव दिएका छन्। कलाकारका लागि सबैभन्दा ठूलो कुरा फिटनेस हो। दर्शकहरू पनि चिटिक्क परेका कलाकारलाई हेर्नकै लागि हलसम्म पुग्ने गर्दछन्, निर्देशक नील भन्छन्, भद्दा शरीरका कलाकारलाई हेर्न कोही पनि हलसम्म पुग्दैनन्। उनले प्रभासले तौल घटाएर टोन्ड सेपमा नआएसम्म सालारको सुटिङ नहुने स्पष्ट पारे। उनले सालारमा प्रभासलाई नयाँ लुकमा देखाउन चाहेको बताए। सालारमा प्रभाससँगै श्रुति हसनको पनि मुख्य भूमिका रहने छ। यस्तै जगपति बाबु, पृथ्वीराज सुकुमारन पनि मुख्य भूमिकामै देखिने छन्। चलचित्र अर्को वर्षको गर्मी मौसममा रिलिज गर्ने योजना रहेको निर्माण टिमले जनाएको छ।"
जिससमा गठबन्धन विजयी,"सङ्खुवासभा : जिल्ला समन्वय समिति सङ्खुवासभामा गठबन्धका उम्मेदवार विजयी भएका छन्। मंगलबार भएको निर्वाचनमा प्रमुखमा सुमन शाक्य र उपप्रमुखमा बबिता खत्रीसहित गठबन्धनका उम्मेदवार विजयी भएका हुन्। समन्वय प्रमुख दोस्रो कार्यकालका लागि प्रमुख पदमा शाक्य विजयी भएका हुन्। शाक्य नेकपा(एस)बाट निर्वाचित भएका हुन्। प्रमुख पदमा नेकपा(एमाले)ले कांग्रेसबाट चिचिला गाउँपालिकाको कार्यपालिका सदस्यमा विजयी राजेन्द्र घलेलाई स्वतन्त्र उम्मेवार उठाएको थियो। स्थानीय तह निर्देशिका २०७८ को दफा ४५(५) बमोजिम स्वीकृत गर्न नमिल्ने भएको भन्दै घलेको उम्मेदवारी निर्देशिकाको दफा ४५(३) बमोजिम खारेज गरेपछि शाक्य निर्विरोध चयन भएका थिए। घलेको रित नपुगी उम्मेदवारी दर्ता भएको साथै आफैंले उम्मेवारी फिर्ताका लागि निवेदन दिएकाले उम्मेदवारी खारेज गरिएको मुख्य निर्वाचन अधिकृत शान्तिप्रसाद आचार्यले जानकारी दिए। उपप्रमुखमा गठबन्धनका तर्फबाट कांग्रेसकी खत्री ११ मत ल्याएर विजयी भएकी छन्। एमालेकी रेनुका माया गुरुङले ८ मत मात्र पाएकी छन्। सदस्यमा कांग्रेसका छेदर भोटे, मनोजकुमार थायुम, देउमान राई (याम्फु), भत्तीमाया गुरुङ र माओवादी केन्द्रका मणिराज खत्री, अरिता राई र शान्तिदेवी राई विजयी भएका छन्। १० वटा स्थानीय तह रहेको यस जिल्लामा कांग्रेस ९, एमाले ८, एकीकृत समाजवादी २ र माओवादी केन्द्रसँग १ मत थियो। गठबन्धनसँग १२ र एमालेसँग ८ मत थियो। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्नेछन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था छ। स्थानीय निर्वाचन सकिएको एक महिनाभित्र जिससको गठन गर्नुपर्ने संवैधानिक व्यवस्थाअनुसार मंगलबार निर्वाचन सम्पन्न भएको हो।"
प्रदेश नं १ को नीति तथा कार्यक्रम आज,विराटनगर : प्रदेश नं १ सरकारले आज अपराह्न २ बजे आर्थिक वर्ष २०७९८० का लागि नीति तथा कार्यक्रम सार्वजनिक गर्दैछ । प्रदेशसभा सचिवालयका अनुसार प्रदेश सरकारको यो १०औँ तथा बजेट अधिवेशन हो । प्रदेशसभा गठन भएपछि प्रदेश सरकारको कार्यकालको यो अन्तिम बजेट अधिवेशन हो । नीति तथा कार्यक्रमको सैद्धान्तिक छलफलपछि आगामी असार १ गते आव २०७९८० लागि सरकारले अनुमानित आयव्यय बजेट सार्वजनिक गर्ने र यसका लागि बजेट निर्माण भइरहेको प्रदेश आर्थिक मामिला तथा योजना मन्त्रालयले जनाएको छ । सरकारले यस वर्ष करिब ३२ अर्ब हराहारीको बजेट ल्याउन लागेको हो।
"नाम टावर, काम अनेक","बुटवल : स्थानीय सरकारले भ्यूटावर बनाएको प्रति धेरै आलोचना भइरहेको छ। रुपन्देहीको तिलोत्तमा नगरपालिकाले शंकरनगर वनबिहारभित्र बहुउद्देश्यीय भ्यूटावर निर्माण गर्यो। २ महिनाअघि पूर्वप्रधानमन्त्री केपी शर्मा ओलीले उक्त भ्यूटावर उद्घाटन गरे। जुन धरहारपछिको दोस्रो अग्लो टावर हो। तिलोत्तमाको यो भ्यूटावर टावरमा मात्रै सीमित छैन। यो एक बहुउद्देश्यीय भवन हो। जहाँ लाखौं पर्यटक भिœयाउने सपना बुनिएको छ। शंकरनगर वनबिहारभित्र निर्माण भएकाले व्यावसायिक प्रयोजनमा यो टावर प्रयोग हुनेछ। यसको सञ्चालन गर्न तिलोत्तमा नगरपालिकाले निजी क्षेत्रलाई टेन्डरमार्फत ठेक्कामा दिएको छ। रूपन्देहीको तिलोत्तमा२ स्थित शंकरनगर वनबिहार तथा अनुसन्धान केन्द्र (वनबाटिका) मा निर्मित बहुउद्देश्यीय १० तले भ्यूटावर १३४ फिट उचाइको छ। तिलोत्तमा र वनबिहारको संयुक्त लगानीमा निर्माण भएको भ्यूटावर आर्थिक वर्ष २०७३७४ मा ठेक्का सम्झौता भएको थियो। २०७२ को भूकम्पमा ढलेको काठमाडौंको धरहरापछिको अग्लो र सुविधा सम्पन्न भनिएको भ्यूटावरको भुइँ तला ३ हजार ५९५ वर्गफिट क्षेत्रफलमा छ। कुल २५ हजार १२२ वर्गफिट क्षेत्रफलमा रहेको भ्यूटावरको पहिलोदेखि छैटौं तलासम्म व्यावसायिक प्रयोजनका लागि प्रयोग हुनेछ भने बाँकी तलाबाट दृश्यावलोकन हुनेछ। तिलोत्तमा नगरपालिकाका इन्जिनियर प्रदीप वनले कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको बताए। लिफ्टको सुविधासहित बनेको सो टावरमा सुविधायुक्त रेस्टुराँ र पर्यटक विश्रामस्थल, रिसर्च रुम, डिपार्टमेन्ट स्टोर, अफिस रुम, एटेज ट्वाइलेट रुम बास मिल्ने गरी बातानुकुलित कोठा, लाइब्रेरीलगायतका संरचनाहरू बनाइएको छ। अहिले भ्यूटावरसँगै २ बिघा क्षेत्रफलमा अन्य पर्यटकीय पूर्वाधार र संरचनाहरू पनि बनिरहेका छन्। भ्यूटावरको उत्तरतर्फ स्विमिङ पुल, अगाडि म्युजिकल फाउन्डेसन निर्माण भइरहेको छ। त्यस्तै, त्यहाँ चाइल्ड पार्क र स्टेडिएम निर्माणको काम पनि सुरु भइसकेको छ। गत चैतमा केएच प्रशान्त जेभीसँग साढे ४ करोडको ठेक्कामा बाँकी कामका लागि सम्झौता भएको उनले बताए। बाँकी संरचना निर्माण पनि अबको २ वर्षमा सम्पन्न हुने उनको भनाइ छ। तिलोत्तमा भ्यूटावर नगरपालिकाको गौरव र गहना भएको छ। यसले थप पर्यटकलाई आकर्षित गर्छ। यो अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुनेछ। वासुदेव घिमिरे पूर्वनगरप्रमुख, तिलोत्तमा नगरपालिका शंकरनगर विहारमा अहिले दैनिक १५ सय पर्यटक घुम्न आउँछन्। भ्यूटावरपछि यहाँ आउनेको संख्या बढ्ने अपेक्षा छ। लुम्बिनीमा आउने पर्यटक पनि भ्रमणका लागि यहीँ आउनेछन्। बेलप्रसाद शर्मा अध्यक्ष, शंकरनगर वनविहार तथा अनुसन्धान केन्द्र कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको हो। थप ४ करोडमा अन्य पार्कका संरचनाहरू निर्माण भइरहेका छन्। यी संरचना २ वर्षभित्र सम्पन्न हुनेछन्। प्रदीप वन इन्जिनियर तिलोत्तमा नगरपालिकाका भ्यूटावर निर्माणको कुल बजेटको ७० प्रतिशत तिलोत्तमा नगरपालिकाले र ३० प्रतिशत शंकरनगर वनबिहार तथा अनुसन्धान केन्द्रले बेहोरेको छ। भ्यूटावरबाट बुटवल, भैरहवा र लुम्बिनीसम्म सजिलै देख्न सकिनेछ भने दूरबिनको प्रयोग गर्दा भारतको गोरखपुर, नौतनवासम्मका सहरहरू देख्न सकिन्छ। पर्यटन प्रवर्द्धन योजना तिलोत्तमा नगरपालिकाले पर्यटकीय प्रबद्र्धन योजनासहित भ्यूटावरको निर्माण गरेको हो। शंकरनगर सामुदायिक वनभित्र निर्माण भइरहेको यो संरचनामा बनका उपभोक्ताको पनि अपनत्व स्थापित गरिएको छ। वनभित्र निर्माण भएको शंकरनगर वनवाटिका तथा अनुसन्धान केन्द्रले ३० प्रतिशत लगानी गरेको छ। तिलोत्तमा नगरका पूर्वप्रमुख वासुदेव घिमिरेले पर्यटकको आवागमन बढाइ आर्थिक उपार्जन गर्ने योजनासहित बहुउद्देश्यीय टावरसहितको भवन बनाइएको बताउँछन्। यसले आम्दानी दिनेछ, सुन्दर दृश्य अवलोकनका लागि भ्यूटावर भएपछि पर्यटकको चलायमान हुनेछ, उनले भने, भ्यूटावरबाट बुटवल, भैरहवा र लुम्बिनीसम्म देख्न सकिने छ भने दूरबिनको प्रयोगबाट भारतको गोरखपुर, नौतनवासम्मका सहर देख्न सकिनेछ। तिलोत्तमा भ्यूटावर नगरपालिकाको गौरव र गहना भएको भन्दै यसले थप पर्यटकलाई आकर्षित गर्ने बताउँछन्। उनले अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुने बताए। पूर्वप्रमुख घिमिरेले आफ्नो कार्यकालमा यो योजनालाई निकै प्राथमिकतामा राखेर काम गरेका थिए। उनले कार्यकाल सकिँदै गर्दा भ्यूटावरको पूर्वप्रधानमन्त्री केपी ओलीद्वारा उद्घाटनसमेत गराए। ओलीले सो अवसरमा भ्यूटावर आर्थिक उपार्जनको माध्यम भएको बताएका थिए। वार्षिक साढे ३९ लाखमा ठेक्का तिलोत्तमा भ्यूटावर सञ्चालनका लागि निजी क्षेत्रलाई दिइएको छ। नगरपालिकाले टेन्डर आह्वान गरेर भवन ठेक्कामा दिएको हो। शंकरनगर वनवाटिकाका अध्यक्ष बेलप्रसाद शर्माले निर्माण गरेका व्यवसायी टोपबहादुर रायमाझीले वार्षिक ३९ लाख ५० हजार पाउनेगरी भवन ठेक्कामा लिएको बताए। वनबिहारले ठेक्काको ३० प्रतिशत आफूले पाउनेछ। तिलोत्तमा नगरपालिकाले ७० प्रतिशत आम्दानी लिनेछ। नगरपालिकाले १० वर्षको ठेक्कामा दिएको हो। भाडा रकम हरेक वर्ष १० प्रतिशतले वृद्धि हुँदै जाने शर्माले बताए। आकर्षक घुमफिर केन्द्र बनाउने योजना १० वर्ष सञ्चालनको ठेक्का पाएका निर्माण व्यवसायी रायमाझीले यसलाई आकर्षण घुमफिर पार्कका रूपमा विकास गर्ने योजना बनाएका छन्। हामीले यसलाई आकर्षक बनाएर सञ्चालन गर्छौं, पर्यटक भिœयाउने योजना नै हो, उनले भने, आर्किटेकबाट डिजाइन बनाइरहेको छु। त्यसको रिपोर्ट आएपछि काम थालनी हुन्छ। अहिले भ्यूटावर अगाडि चिल्ड्रेन पार्कसमेत निर्माण भइरहेको छ। त्यसको लगानी छुट्टै छ। आकर्षक स्विमिङ पुल बन्दैछ। पानीको फाउन्टेनहरू निर्माण भइरहेका छन्। म्युजिकिकल फाउन्टेनहरूले पर्यटक लोभ्याउने विश्वास व्यवसायीको छ। रुपन्देही गर्मी स्थान भएकाले जंगलको बीचमा बन्ने स्विमिङ पुलमा भारतीय पर्यटकसमेत भिœयाउन सकिने विश्वास लगानीकर्ताहरूले गरेका छन्। रायमाझी भन्छन् भ्यूटावर आसपासमा स्विमिङ पुल बन्छ। चिन्ड्रेन पार्क हुनेछन्। आकर्षक गेस्ट हाउस चलाइनेछ। गुणस्तरीय स्वच्छ खानेकुरासहितको क्याफे चलाइनेछ। भ्यूटावर आउने व्यक्तिले दिनभर त्यहीँ बिताउन सक्ने गरी संरचना बनाइने उनले बताए। भ्यूटावरमै आकर्षक लजिङ संरचना बनिसकेको छ। टावरको पहिलो तलामा सांस्कृतिक पहिचानसहितका उपहारजन्य वस्तुहरू, ढाकाका उत्पादन, हस्तकलाका सामानहरू, करुवा, टोपीलगायतका वस्तुहरूको स्टल राखिनेछ। अर्थात् यो पसलका रूपमा सञ्चालन हुनेछ। तेस्रो तलामा होटल सञ्चालन हुनेछ। चौथो तला भने नगरपालिका आफैंले सञ्चालन गर्नेछ। कार्यालयका सभा, सम्मेलनलगायतका कामका लागि यो संरचना प्रयोग हुने बताइएको छ। भ्यूटावर पुग्न नागरिकले छुट्टै टिकट काटेर प्रवेश गर्नेछन्। टिकट, व्यापार, क्याफे, होटलबाट आम्दानी हुनेछ। दैनिक १५ सय पर्यटक शंकरनगर वनबिहार रुपन्देहीको घुमफिर गर्ने उत्कृष्ट गन्तव्य हो। यो सरकारले घोषणा गरेको १ सय पर्यटकीय क्षेत्रमध्येमा पर्छ। शंकरनगर सामुदायिक वनभित्र २०६२ सालमा स्थापना गरिएको वनबिहार तथा अनुसन्धान केन्द्र हाल लुम्बिनी प्रदेशकै मुख्य अनुसन्धान केन्द्रका रूपमा विकास हुँदै गएको छ। सामुदायिक वनको ५७६ हेक्टर वनमध्ये ५१ हेक्टर वन शंकर वनबिहार तथा अनुसन्धान केन्द्रका रूपमा छुट्याइएको छ। वनबिहार तथा अनुसन्धान केन्द्रमा ३० वटा पिकनिक स्पट, सहिद पार्क, बीपी पार्क, म्यांगो पार्क, बाल मोनो रेल, चिडियाखानालगायतका संरचना निर्माण भइसकेका छन्। चिडियाखानाभित्र लोपोन्मुख सरिसृप अजिंगर र भालु, चितुवा, बँदेल, नीलगाई, मृग, बाँदर, विश्वकै ठूलो पंक्षी अस्ट्रिज, दुर्लभ गिद्ध, चित्तल, मयूर, सुगालगायत घरपालुवा एवं जंगली जनावर र चराचुरुङगी राखिएका छन्। भ्यूटावर लगायतका संरचना निर्माणपछि इको टुरिजमका रूपमा विकास गर्ने दीर्घकालीन एवं महŒवाकांक्षी योजना शंकरनगर वनबिहार तथा अनुसन्धान केन्द्रले अगाडि सारेको छ। केन्द्रले हालको चिडियाखानाको स्तरोन्नति, बोटानिकल गार्डेन, लुम्बिनीसँग जोड्ने गरी विपश्यना ध्यान केन्द्र, ऐतिहासिक प्राकृतिक कुवा संरक्षणलगायतका संरचना निर्माण गरिरहेको छ। वनबिहारका अध्यक्ष शर्माका अनुसार वनवाटिकाले वार्षिक १ करोड आम्दानी गर्दै आएको छ। यहाँ औसतमा दैनिक १५ सय नागरिक घुमफिरका लागि पुग्ने गरेका छन्। चाडपर्व र बिदाका दिनमा दैनिक ४ हजारले भ्रमण गरेको रेकर्ड वनबिहारसँग छ। वनबिहारले यहाँ प्रवेशमा ५० रुपैयाँ टिकट राखेको छ। वनबिहारलाई पिकनिक स्पस्ट, चिल्ड्रेन गार्डेन, जंगली पशु संरक्षणका रूपमा विकास गरिएको अध्यक्ष शर्माले बताए। पिकनिक स्पटका लागि ३० वटा सेड निर्माण गरिएका छन्। जसको भाडा लगाउँदा दैनिक १२ सयदेखि ६ हजारसम्म लिने गरिएको छ। वनबिहारभित्र २१ प्रजातिका जंगली जनावरहरू छन्। ती जनावरको आहार र स्याहारसुसारमा वनबिहारे मासिक ३ लाख खर्च गर्दै आएको छ। दर्जनौं कर्मचारीले रोजगारी पाएका छन्। रोजगारमा रहेकोको तलबमा साढे ३ लाख खर्च हुँदै आएको अध्यक्ष शर्माले बताए। शंकरनगर सामुदायिक वनभित्र निर्माण भएको यो वनबिहारलाई बोटानिकल गार्डेनका रूपमा विकास गर्ने योजना रहेको छ। प्रदेश र स्थानीय सरकारसँगको समन्वयमा योजनालाई मूर्त रूप दिने योजना शर्माले सुनाए। साइन्स थ्रिएटर निर्माण गर्ने योजना छन्। सामुदायिक वन नै अध्ययनको केन्द्र भएको शर्मा बताउँछन्। १७ वर्षको अवधिमा वनसम्बन्धी धेरै अध्ययनहरू भएको उनको भनाइ छ। वनबिहारले भ्यूटावर निर्माणपछि प्रवेश शुल्कको आम्दानी बढ्ने अपेक्षा गरेको छ। हामीलाई अब पर्यटकको आवागमन बढ्ने विश्वास छ। शुल्कको आम्दानीमा केही वृद्धि हुनेछ, उनले भने। लुम्बिनीका पर्यटक ल्याउने योजना बुद्ध जन्मस्थल लुम्बिनीमा वार्षिक १५ लाखभन्दा बढी पर्यटक आउने गरेका छन्। तीमध्ये भारतीयसहित तेस्रो मुलुकका पर्यटकको संख्या आधा छ। तिलोत्तमा भ्यूटावरमा लुम्बिनी आउने ती पर्यटकलाई भिœयाउने योजना बनाइएको छ। भारतीय पर्यटकहरू पहाडी क्षेत्रको अवलोकन र स्विमिङ पुलमा रमाउन रुपन्देही हुँदै पोखरासम्म पुग्ने गरेका छन्। भैरहवा क्षेत्रका स्विमिङ पुलहरूमा भारतीय पर्यटकको आवागमन हरेक वर्ष बढ्दै गएको छ। ती पर्यटकलाई वनजंगलको बीचमा हुने मनमोहक क्षेत्रमा भिœयाउने योजना लगानीकर्ताले गरेका छन्। भैरहवामा निर्माण भएको गौतमबुद्ध अन्तर्राष्ट्रिय विमानस्थल सञ्चालनमा आएको छ। यसले पर्यटकको आवागमनमा वृद्धि हुने अपेक्षा गरिएको छ। ती पर्यटकलाई रुपन्देही क्षेत्रमै बास बसाल्न भ्यूटावर प्रयोगमा आउने विश्वास व्यवसायीले गरेका छन्। तथ्यांकमा भ्यूटावर निर्माण लागत ११ करोड ५४ लाख ८१ हजार क्षेत्रफल २५ हजार १२२ वर्गफिट तला संख्या १० ओटा उचाइ १३४ फिट निर्माण सुरु आव २०७४७४ फैलिएको क्षेत्र २ बिघा"
भारतीय पत्रकार नक्कली अमेरिकी डलर बोकेको अभियोगमा सात महिनादेखि झापा कारागारमा,"झापा : भारतीय एक पत्रकार नक्कली अमेरिकी डलर बोकेको अभियोगमा सात महिनादेखि झापा कारागारमा छन्। जसमा पश्चिम बंगालस्थित कोलकाताका २४ वर्षीय फोटो पत्रकार दुर्लभ राय चौधरी छन्। कोलकाताबाट सिलिगुडी हुँदै काँकरभिट्टा नाका भएर नेपाल आएका चौधरीलाई चन्द्रगढी विमानस्थल प्रहरीले मंसिर २ गते पक्राउ गरेको थियो। चौधरीबाट एक सय डलरको अमेरिकी नोट फोटोकपी गरिएको २२६ थान बरामद गरिएको झापा प्रहरी प्रमुख विश्वमणि पोखरेलले बताए। प्रहरीले आफ्नो अनुसन्धान पूरा गरेर अदालतमा बुझाइसकेकाले यस विषयमा थप बोल्नु उपयुक्त हुँदैन, जिल्ला प्रहरी प्रमुख पोखरेलले भने, अब यो विषय हाम्रो क्षेत्राधिकारभित्र छैन। अदालतको आदेश नै अन्तिम प्रतीक्षाको विषय हो। प्रहरीले २४ दिन लामो अनुसन्धानपछि उनलाई अदालतमा पेस गरेको थियो। झापा जिल्ला अदालतले चौधरीलाई मंसिर २६ गते पुर्पक्षका लागि थुनामा पठाउने आदेश दिएको हो। चन्द्रगढी विमानस्थलबाट काठमाडौं जाने क्रममा चौधरी समातिएका थिए। विमानस्थल प्रहरीलाई उनले आफू सर्ट मुभी सुटिङका लागि आएको र आफ्नो साथमा डलरको फोटोकपी रहेको आफैँले सुनाएका थिए। तर, प्रहरीले उनलाई उल्टै पक्राउ गरी खोटा मुद्रासम्बन्धी अभियोगमा मुद्दा चलाएको हो। स्रोतका अनुसार चौधरीको पक्षमा पर्याप्त लबिङ नहुँदा उनी कारागार चलान भएका हुन्। प्रहरीले गलत अनुसन्धान गरेर रायलाई फसाएको आरोप उनका आफन्तले लगाएका छन्। मुभी सुटिङका लागि प्रयोग गरिने डलर बोक्दा नेपालको प्रहरीले तस्करीको आरोप लगायो, रायका आफन्तले अन्नपूर्ण पोस्ट्सँग भने, उनी निर्दोष छन्। प्रहरीले गलत उद्देश्यले अनुसन्धान गरयो। हामीलाई चाँडो न्याय चाहियो। अदालतमा दिएको बयानमा पनि उनले आफू सर्ट मूभी सुटिङका लागि नेपाल आएको बताएका छन्। मनी इज नथिङ नामक सर्ट मुभी सुटिङ गरी युट्युबमा राख्ने प्रयोजनका लागि आफूले नेपाल रोजेको उनको बयान छ। नेपालको पहाडी पर्यटकीय स्थानको यात्राका लागि आफू आएको पनि उनले बयानमा उल्लेख गरेका छन्। झापा जिल्ला अदालतका न्यायाधीश शंकरबहादुर राईको इजलासले यी प्रतिवादी कसुरदार रहेको भनी विश्वास गर्ने आधार विद्यमान रहेकोले भन्दै चौधरीलाई पछि ठहरे बमोजिम हुने गरी पुर्पक्षका लागि थुनामा पठाउने आदेश दिएका थिए। अदालतको उक्त आदेशका आधारमा चौधरी हालसम्म पनि थुनामा छन्। आमा तृप्ती रोयलाई केही दिनअघि प्रहरीले चौधरीको साथबाट बरामद भएका क्यामेरा लगायतका सामान फिर्ता दिएको छ। यद्यपि, बरामद मुचुल्कामा ती सामानका विषयमा उल्लेख नभएको स्रोतले जनाएको छ।"
तोडिएका बैंक जोडिन गृहकार्य,"काठमाडौं : मर्जर प्रक्रिया बीचैमा तोडिएका नेपाल इन्भेस्टमेन्ट बैंक (एनआईबीएल) र हिमालयन बैंकले जोडतोडका साथ आफू सुहाउँदो जोडी खोज्न थालेका छन्। केन्द्रीय बैंकबाट सैद्धान्तिक सहमतिपत्र (एलओआई) प्राप्त गरिसकेपछि हिमालयन बैंकको २९औं वार्षिक साधारणसभाले मर्जरको प्रस्तावलाई अस्वीकार गयो। त्यसपछि मर्जर प्रक्रियामा रहेको आठ महिनामा भंग भएको थियो। यद्यपि जोडी खोजिरहने क्रममा एनआईबीएल बैंकले मेगा बैंकसँग छलफल गरिरहेको छ। यसअघि हिमालयनसँगको मर्जर प्रक्रिया जुटिसकेको एनआईवीएलले भने फेरि पहिलाजस्तै हुन सक्ने भएकाले सकभर पक्का नभएसम्म सुचना बाहिर ल्याउन खोजेको छैन। यद्यपि मेगा बैंक पनि मर्जरको खोजिमै रहेकाले दुई बैंकका सञ्चालकबीच छलफल भइरहेको र सम्भवतः मर्जरमा जाने संकेत देखिएको स्रोतले जानकारी दिएको छ। यसै प्रसंगमा मेगा बैंकका अध्यक्ष भोजराज शाह भने आफूजस्तै जोडीका लागि केही बैंकसँग छलफल भइरहेको तर निष्कर्षमा नपुगेको बताउँछन्। उनका अनुसार सञ्चालक समितिको प्रतिवेदनमा, पञ्चवर्षीय रणनीतिक कार्ययोजनामा मेगा बैंकले आफ्नो ब्रान्ड भ्यालु हट्ने गरी मर्जर प्रक्रियामा संलग्न हुँदैन भनेर स्पष्ट उल्लेख गरेको छ । मेगाको ब्रान्ड भ्यालु, विजनेसको प्रवृत्ति, यसको कार्यदिशालाई आत्मसात् गरेर विनविन सिच्युएसन सिर्जना गर्ने बैंकहरूसँग मात्रै मेगा बैंक सामेल हुन तयार छ। सोहीअनुसार मेगा बैंक मर्जर हुन खोजेको बैंकको चर्चा हुनुलाई स्वाभाविक रूपमा लिनुपर्छ, उनले भने। चुक्ता पुँजीको आधारमा हेर्दा नेपाल इन्भेस्टमेन्ट बैंकको १८ अर्ब ३० करोड ७५ लाख रुपैयाँ रहेको छ। यस्तै, मेगा बैंकको १६ अर्ब १२ करोड ५ लाख रुपैयाँ रहेको छ। दुवै बैंक मर्जर भएमा ३४ अर्ब ४२ करोड ८ लाख रुपैयाँ हुन आउँछ। हालसम्म मेगा बैंक नेपालले गण्डकी विकास, टुरिजम डेभलपमेन्ट र पश्चिमाञ्चल डेभलपमेन्टसँग मर्ज तथा प्राप्ति गरिसकेकोे छ । यस्तै, नेपाल इन्भेस्टमेन्ट बैंकले सीटी एक्सप्रेस, जेबिल्स फाइनान्स र एस डेभलपमेन्ट बैंकसँग मर्जर तथा प्राप्ति गरिसकेको छ। यससँगै, बैंक तथा वित्तीय संस्था परिसंघ (सिविफिन)का वरिष्ठ उपाध्यक्षसमेत रहेका शाह केन्द्रीय बैंकले सोचेअनुसारको बिग मर्जर खासै अगाडि नबढेको र दुई बैंकबीच भएको समझदारीले पनि अन्तिम समयसम्म मूर्तरूप नपाएको बताउँछन्। यसैले बिग मर्जर गम्भीर रूपमा बैंकहरूले लिएको देखिँदैन। यसकारण सिविफिनले मर्जरको औचित्य, आवश्यकताका विषयमा बैंकले महसुस गर्नुपयो, उनले अन्नपूर्णसँग भने। मर्जर तोडिएको हिमालयन बैंक पनि आफ्नो जोडी खोज्न लागिपरेको बताएको छ। बैंकका अध्यक्ष प्रचण्ड बहादुर श्रेष्ठ अझै निश्चित नभएको तर सम्भावित ३४ ओटा बैंकलाई हेरिरहेको जानकारी दिए। उनका अनुसार राष्ट्र बैंकको नीतिलाई पनि पालना गर्ने गरी, मर्जर उद्देश्य पूरा हुने र बैंकको वित्तीय अवस्था बलियो हुने हिसाबले बैंक छान्ने छौं। साना साना बैंक एकातिर, ठूलाठूला बैंक अर्कोतिर मात्रै भएर हुँदैन। ठूला बैंकले साना बैंकलाई मिलाएर मर्ज गरे थप बलियो बन्ने भएकाले यसैअनुरूप बैंक छनोट गर्न खोजेका छौं, नि भन्छन्, पहिला मर्जर हुन नसके पनि अब राम्रोसँग बीचैमा नतोडिने गरी बैंक छान्न लागेका छौं। हामी सकेसम्म चाँडै नै टुंगो लगाउँदै छौं। अहिले प्रक्रियामा छौं। यद्यपि पछिल्लो समय नबिल बैंकले नेपाल बंगलादेश बैंकलाई प्राप्ति गर्ने अन्तिम चरणमा पुगेको छ। नेपाल राष्ट्र बैंकमा अन्तिम स्वीकृतिका लागि पठाइएको छ। नबिल बैंकको विशेष साधारणसभाले प्रमुख कार्यकारी अधिकृतमा ज्ञानेन्द्र ढुंगानालाई नियुक्त गरिसकेको छ। अब राष्ट्र बैंकबाट अनुमति पाएपछि असारसम्ममा एकीकृत कारोबार हुने ढुंगानाले बताए। तर, नेपाल राष्ट्र बैंकको तथ्यांकअनुसार हालसम्म मर्जर तथा प्राप्ति प्रक्रियामा गएका र सैद्धान्तिक सहमति पाइसकेपछि झन्डै दुई दर्जनभन्दा बढी बैंक तथा वित्तीय संस्थाहरूको सम्बन्ध तोडिएका अर्थात डिमर्ज भएका छन्। यसरी तोडिएका बैंक अन्य बैंकसँग प्रक्रियामा गएर एक नभएसम्म केन्द्रीय बैंकले कारबाहीस्वरूप विभिन्न सुविधा कटौती गर्ने गरेको छ। मर्जरप्राप्ति तोड्दा के हुन्छ ? बैंकहरूबीच मर्जर तथा प्राप्ति गर्ने प्रक्रिया अघि बढेर बीचैमा तोडिए मर्जर तथा प्राप्ति विनियमावली अनुसार जरिबाना व्यहोर्नुपर्ने व्यवस्था छ। मर्जर बीचैमा तोड्ने बैंकहरूलाई कारबाही भइरहेको जनाउँदै नेपाल राष्ट्र बैंकका प्रवक्ता डा गुणाकर भट्ट भन्छन्, मर्जर तोडिएपछि अहिले कारबाही भएको छ। तोडेका बैंकहरूले जोडी खोजेर एकीकृत कारोबार नभएसम्म यसअघिको कामले गर्दा कारबाही कायम हुनेछ। अर्कोसँग एकीकृत कारोबार भएपछि भने कारबाही फुकुवा हुने उनको भनाइ छ। केन्द्रीय बैंक, बैंक तथा वित्तीय संस्था नियमन विभागका कार्यकारी निर्देशकसमेत रहेका डा भट्ट यस्तो गर्नेलाई एक प्रतिशत वा सोभन्दा बढी सेयरधारण गर्ने सेयरधनीको सेयर कारोबार रोक्का राखिएको छ। डेभिडेन्ट रोक्का राखिएको छ। यसैगरी, विनियमावलीअनुसार बैंकलाई तीन वर्षसम्म थप शाखा कार्यालय खोल्न दिइने छैन। साथै केन्द्रीय बैंकबाट पाउने पुनर्कर्जा, स्थायी तरलता सुविधालगायतका नियामकीय सुविधाबाट पनि वञ्चित हुनुपर्ने हुन्छ।"
समन्वय परिषद्मा १० मनोनीत,"विराटनगर : प्रदेश १ को समन्वय परिषद् बैठकले मंगलबार नयाँ कार्यविधि बैठक सञ्चालन कार्यविधि २०७९ स्वीकृत गरेको छ। साथै, परिषद्मा १० जना सदस्य मनोनित गरेको मुख्यमन्त्री तथा मन्त्रिपरिषद्को कार्यालयले जनाएको छ। नयाँ कार्यविधि स्वीकृत भएसँगै यसअघिको प्रदेश समन्वय परिषद् (बैठक सञ्चालन) कार्यविधि २०७५ खारेज भएको छ। मुख्यमन्त्री राजेन्द्रकुमार राईको अध्यक्षतामा प्रदेश राजधानी विराटनगरस्थित मुख्यमन्त्री तथा मन्त्रिपरिषद्को कार्यालयमा बैठक बसेको थियो। वैशाख ३० गते सम्पन्न स्थानीय निर्वाचनपछि पहिलोपटक परिषद्को बैठक बसेको हो। प्रदेशमा मुख्यमन्त्रीको अध्यक्षतामा प्रदेश समन्वय परिषद् गठन हुने कानुनी व्यवस्था छ। परिषद्मा हरेक जिल्लाबाट १ जना हुनेगरी स्थानीय तहका प्रमुख एवं उपप्रमुख वा जिल्ला समन्वय समितिका प्रमुख तथा उपप्रमुखमध्येबाट कम्तीमा एक तिहाइ महिलाको प्रतिनिधित्वसहित १४ जना सदस्य मुख्यमन्त्रीले मनोनित गर्नुपर्छ। प्रदेश १ मा १४ जिल्ला छन्। प्रदेशका आर्थिक मामिला तथा योजना र आन्तरिक मामिला तथा कानुनमन्त्री परिषद्का पदेन सदस्य रहने व्यवस्था छ। मुख्यमन्त्री राईले मंगलबार परिषद्मा १० जना सदस्य मनोनित गरेका छन्। मोरङको विराटनगर महानगरपालिकाका प्रमुख नागेश कोइराला, इलामको सूर्योदय नगरपालिकाका प्रमुख रणबहादुर राई, खोटाङको ऐसेंलुखर्क गाउँपालिकाका अध्यक्ष गिरेन्द्रबहादुर राई, भोजपुरको साल्पासिलिछो गाउँपालिकाका अध्यक्ष दौलथकुमार कलुङ राई, ओखलढुंगाको खिजिदेम्बा गाउँपालिकाका अध्यक्ष गम्बु शेर्पा र उदयपुरको उदयपुरगढी गाउँपालिकाका अध्यक्ष मानबहादुर केप्छाकी मगर प्रदेश समन्वय परिषद्को सदस्य बनेका छन्। त्यस्तै, प्रदेश समन्वय परिषद्मा सुनसरीको इटहरी उपमहानगरपालिकाकी उपप्रमुख संगीताकुमारी चौधरी, धनकुटाको छथरजोरपाटी गाउँपालिकाकी उपाध्यक्ष गीता गुरुङ, पाँचथरको फाल्गुनन्द गाउँपालिकाकी उपाध्यक्ष सविता राई र ताप्लेजुङको मेरिङदेन गाउँपालिका उपाध्यक्ष दुर्गाप्राद श्रेङचङवाङलगायत सदस्य मनोनित भएका छन्।"
"स्कुल लाग्यो, पुस्तक छैन","काठमाडौं : संविधानले शिक्षालाई मौलिक हकमा राखेको छ। धारा ३१ (१) मा प्रत्येक नागरिकलाई आधारभूत शिक्षामा पहुँचको हक हुने भनिएको छ। उपधारा (२) मा प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुने व्यवस्था छ। तर, विद्यार्थीले कहिल्यै समयमा पाठ्यपुस्तक पाउँदैनन्। जसको सबैभन्दा बढी असर हिमाली र पहाडी जिल्लामा परिरहेको छ। जहाँका विद्यार्थी झन्डै नौ महिना बिनापुस्तक स्कुल जान्छन्। तीन महिना मात्रै पढेर जाँच दिन्छन्। यसपटक पनि बजारमा पुस्तकको चर्को अभाव छ। विद्यार्थी खाली हात स्कुल गइरहेका छन्। हरेक वर्ष कथा उही, व्यथा उही छ। सर्वोच्च अदालतका पूर्वन्यायाधीश बलराम केसी समयमै पाठ्यपुस्तक नपाउँदा विद्यार्थीको मौलिक हक हनन् हुने बताउँछन्। सरकारले पर्याप्त मात्रामा पाठ्यपुस्तक समयमै हातहातमा पुर्याउनुपर्छ, पूर्वन्यायाधीश केसी भन्छन्, पाठ्यपुस्तक पुर्याउने सरकारको संवैधानिक कर्तव्य हो। समयमै सबै विद्यार्थीले पाठ्यपुस्तक नपाउनु सरकार कर्तव्यच्युत भएको उदाहरण हो। सरकारकै कमजोरीले पाठ्यपुस्तक नपाउँदा विद्यार्थीको मौलिक हक हनन भएको मानिन्छ। किताब छपाइ र ढुवानी गर्ने सरकारी निकाय जनक शिक्षा सामग्री केन्द्र लिमिटेडका २१ वटै मेसिन बाह्रै महिना चल्छन्। तर, विद्यालय तहका पाठ्यपुस्तक समयमा छापी सक्दैन। अभिभावक संघका अध्यक्ष केशव पुरी पाठ्यपुस्तक छपाइ र ढुवानीमा सरकार गैरजिम्मेवार रहेको बताउँछन्। भन्छन्, यसका पछाडि लाभहानीको खेल छ। पाठ्यपुस्तक पुर्याउनु सरकारको संवैधानिक कर्तव्य हो। समयमै सबै विद्यार्थीले नपाउनु सरकार कर्तव्यच्युत भएको उदाहरण हो। पाठ्यपुस्तक नपाउँदा विद्यार्थीको मौलिक हक हनन भएको मानिन्छ। बलराम केसी पूर्वन्यायाधीश हरेक वर्ष शैक्षिक सत्रको बेला किताबको अभाव हुनुमा लाभहानिको चलखेल छ। पाठ्यपुस्तक छपाइ र ढुवानीमा सरकार गैरजिम्मेवार छ। केशव पुरी अध्यक्ष,अभिभावक संघ,नेपाल जनकशिक्षा सामग्री केन्द्रलाई जोगाउने बहानामा लाखौं विद्यार्थीको भविष्यमाथि खेलवाड भएको छ। सरकारले निजी क्षेत्रसँग सहकार्य गरे १५ दिनभित्रै पाठ्यपुस्तक विद्यार्थीको हातहातमा पुर्याउँछौं। कमलप्रसाद पोखरेल महासचिव, नेपाल मुद्रण उद्योग महासंघ २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन। यो समस्या हरेक वर्ष उस्तै हुन्छ। समयमा पुस्तक कहिल्यै पाइएन। मनोहर बस्याल निवर्तमान अध्यक्ष, पुस्तक तथा स्टेसनरी व्यवसायी महासंघ जनक शिक्षाका अधिकारी भने यसमा तीन कारण अघि सार्छन् स्थानीय चुनावमा मतपत्र छपाइ र रूसयुक्रेन युद्धका कारण कागज आयातमा कठिनाइ। यस वर्ष जेठमा शैक्षिक सत्र सुरु भएका कारण पनि समस्या भएको सूचना अधिकारी चित्रकुमार आचार्य बताउँछन्। यो शैक्षिक सत्रको किताब छपाइ साउनमा मात्र सुरु गर्यौं, सूचना अधिकारी आचार्य भन्छन्, नौ महिना मात्र हामीसँग समय थियो। त्यसै पनि ढिला भयो। गत वर्ष शैक्षिक सत्र असारमा सुरु भएको थियो। आचार्यका अनुसार कागजको नियमित आपूर्ति हुन नसकेका कारण पनि पुस्तक प्रकाशनमा ढिलाइ भयो। कागज आपूर्तिकर्ताले रूस र सप्लायर्सका अनुसार रूसयुक्रेन युद्घका कारण कागज अभाव र मूल्य वृद्घिका कारण कागज आउन ढिला भयो। पाठ्यपुस्तक छपाइका लागि बर्सेनि झन्डै ६ हजार मेट्रिक टन कागज आवश्यक पर्छ। अर्कातर्फ स्थानीय चुनावको मतपत्रलगायत सामग्री छाप्ने काम जनक शिक्षाले गर्यो। त्यही कारण पनि छापिएका किताब समयमा बिक्रीवितरण गर्न नसकिएको आचार्य बताउँछन्। भर्ना अभियान र बिक्रीवितरण एकैपटक भयो। सबै विद्यार्थीले सेट किताब पाएका छैनन्, उनी भन्छन्, हामीले तथ्यांक लिँदै छौं। त्यहीअनुसार किताब पठाउँछौं। अहिले पनि दिनकै २ ट्रक बाहिरिएका छन्। सरकारले शैक्षिक सत्र २०७८ मा कक्षा १ देखि ४ सम्म र २०७९ मा १ देखि ३ कक्षासम्म मात्र छपाइ र वितरणको अनुमति निजी क्षेत्रलाई दिएको छ। नेपाल मुद्रण उद्योग महासंघका महासचिव कमलप्रसाद पोखरेल निजी क्षेत्रलाई खुम्च्याइएका कारण विद्यार्थीले पाठ्यपुस्तक नपाएको तर्क गर्छन्। निजी क्षेत्रले पाठ्यपुस्तक प्रकाशन गरी मुलुकभर वितरण भइरहेको छ, महासचिव पोखरेल भन्छन्, सरकारले जनक शिक्षालाई जोगाउने बहानामा लाखौं विद्यार्थीमाथि खेलवाड भएको छ। जनक शिक्षाले नौ महिनामा १ करोड ६० लाख पुस्तक छापेको छ। सूचना अधिकारी आचार्य भन्छन्, सामुदायिक विद्यालयको आवश्यकतालाई हेरेर मात्र किताब छाप्यौं। यो बीचमा बोर्डिङ स्कुलबाट माग बढी आयो। त्यसले गर्दा ढिला भएको हो। अब यो केही समयको अभाव हो छिट्टै पूर्ति गर्दै छौं। निजी क्षेत्रले पनि जिम्मेवारी पूरा गर्न नसकेको जिकिर उनी गर्छन्। भन्छन्, कागज अभाव भएकै कारण कक्षा १ देखि ३ सम्मको किताबको पनि अभाव छ। वैशाखमा सुरु हुने शैक्षिक सत्र जेठमा सर्दा पनि पाठ्यपुस्तक विद्यार्थीका हातमा पुगेको छैन। अभिभावक संघका अध्यक्ष पुरी पाठ्यपुस्तक हरेक वर्ष उठाउने विषय बनिरहेको बताउँछन्। अभिभावकहरू हरेक वर्ष छोराछोरीका लागि पाठ्यपुस्तक खरिद गर्न पसलमा पुग्छन्। विद्यालय धाउँछन्। तर, कहिल्यै समयमा पाउँदैनन्। २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन, पुस्तक तथा स्टेसनरी व्यवसायी महासंघका निवर्तमान अध्यक्ष मनोहर बस्याल भन्छन्, पाठ्यपुस्तक अभावको समस्या हरेक वर्ष उस्तै हुन्छ। समयमा पुस्तक कहिल्यै पाइएन। जनक शिक्षाले पहिला साझा प्रकाशनलाई छाप्न दिन्थ्यो। आफैंले छाप्दा पनि समयमा उपलब्ध गराउन सकेको छैन। विद्यार्थीको हातहातमा पुर्याउन चुक्नुमा जनक शिक्षाको मात्र दोष नरहेको बताउँछन् आचार्य। सबै किसिमका परिस्थिति जुधेर अहिले केही समस्या देखिएको हो। यो पटक मात्र समस्याजस्तो देखिएको हो, उनी भन्छन्, नत्र यसअघि समयमा पाठ्यक्रम पुुर्याएको जस लिइएको हो। पाठ्यक्रम विकास केन्द्रले छपाइका लागि पाण्डुलिपि पनि समयमा उपलब्ध नगराउँदा ढिलाइ भएको अर्का कर्मचारी बताउँछन्। यो वर्ष कक्षा ४, ७ र ९ को पुस्तक संशोधन भएको छ। जनक शिक्षामा भएका मेसिनलाई पूर्ण क्षमतामा सञ्चालन नगरिएको ती कर्मचारी बताउँछन्। केही कर्मचारी र निजी क्षेत्र मिलेर संस्था धरासयी बनाउने खेल छ, उनी भन्छन्। अभिभावक संघका अध्यक्ष पुरी पाठ्यपुस्तकमा हुने ढिलाइबाट आजित भइसकेको बताउँछन्। पाठ्यपुस्तक छाप्ने र वितरणमा भइरहेको चलखेलबारे बुझ्न सकिएको छैन, उनी भन्छन्, पाठ्यपुस्तकको अभाव सधैंभरि हुन्छ। सरकार मौन बस्छ। पक्कै पनि यसमा लाभहानी जोडिएको छ। नेपाल मुद्रण उद्योग महासंघका महासचिव पोखरेलका अनुसार निजी क्षेत्रका मेसिन कामको अभावमा बन्द हुने अवस्थामा छन्। सरकारले निजी क्षेत्रलाई जिम्मा दिए १५ दिनभित्रै मुलुकभर पाठ्यपुस्तक पुर्याउने दाबी पोखरेल गर्छन्। सूचना अधिकारी आचार्यका अनुसार निजी क्षेत्रलाई छपाइ र वितरणमा सहकार्य गर्दा पाठ्यपुस्तक महँगो हुन्छ। अहिले २ सय रुपैयाँमा बिक्री गर्ने पुस्तकको मूल्य निजी क्षेत्रले दोब्बरभन्दा बढी तोकेको हुन्छ। पुस्तकको मूल्य नियन्त्रणका लागि पनि पाठ्यपुस्तक प्रकाशनको जिम्मेवारी जनक शिक्षाले पाएको हो, उनी भन्छन्, त्यसै कारण नियन्त्रित छ। जनक शिक्षाले छाप्दै आएका पुस्तकको मूल्य निर्धारण भने सरकारले गर्छ। स्टेसनरी व्यवसायी महासंघका निवर्तमान अध्यक्ष बस्याल सरकारले व्यापार गर्न नहुने बताउँछन्। भन्छन्, सरकारी संस्थानहरू कमाएर पालिन नसक्ने अवस्थामा छन्। जनक शिक्षाको व्यावसायिक योजना नै भएन।"
"'रूसयुक्रेन युद्ध, ज्यादतीबिरुद्ध कारबाही'","सन् २०१४ मा घटित एक राजनीतिक कूको परिणामस्वरूप पश्चिमपन्थी राजनीतिक शक्तिहरू युक्रेनको सत्तामा आए। जसले देशको उल्लेखनीय नागरिक समूहहरूको अधिकार हनन गरेको थियो। देशको बहुसंख्यक जनसंख्याको शत्रुतापूर्ण, फासिस्ट राष्ट्रवादले मानिसलाई (अधिकांश रुसी बोल्नेलाई) स्वायत्तता र स्वतन्त्रताको आन्दोलनमा धकेल्यो। युक्रेनको डोनेट्स्क र लुगान्स्क क्षेत्रका करिब ४० लाख रुसीभाषी बासिन्दाले आफ्नो क्षेत्रका लागि विशेष दर्जाको माग गर्दै युक्रेनको हिस्सामा रहन चाहेनन्। सन् २०१४ मा भएको जनमत संग्रहको नतिजाअनुसार ८९ प्रतिशत जनताले डोनेट्स्क र लुहान्स्क जनगणतन्त्रको स्वतन्त्रताको पक्षमा मतदान गरेका थिए। युक्रेनको नयाँ केन्द्रीय सरकारले, जसमा नवनाजीहरू समावेश थिए, जनताको इच्छा अनुरूपको घोषणाको नतिजालाई मान्यता दिन अस्वीकार गर्यो। बालबालिका, महिला र वृद्धहरूसहित नागरिक आवादीविरुद्ध पूर्णस्तरीय सैन्य कारबाही सुरु गर्यो। आठ वर्षदेखि रुसले कूटनीतिक माध्यमबाट नागरिकविरुद्ध युक्रेनको सशस्त्र सेनाको युद्ध रोक्न सक्रिय रूपमा प्रयास गरिरहेको थियो। अन्य राज्यलाई शान्तिपूर्ण माध्यमबाट यो समस्या समाधान गर्नमा मद्दत गर्नसमेत आह्वान गरेको थियो। तर, तथाकथित लोकतन्त्रका हिमायतीहरूको मुख्य प्राथमिकता भनेको नागरिक आवादीलाई मद्दत गर्नु र निर्दोष मानिसमाथिको दैनिक दुव्र्यवहार र हत्या रोक्न होइन, बरु तिनीहरूको प्रभाव विस्तार गर्नु र रुसलाई पनि यसमा मुछ्नु रहेको थियो। हाम्रो देशले डोनबासका बच्चाहरूलाई बचाउन, मानवीय सहायता प्रदान गर्न र यस समस्यामा विश्व समुदायको ध्यानाकर्षण गराउन आफ्नो सम्पूर्ण शक्तिले प्रयास गर्दा नवनाजी समूहहरू युक्रेनमा सशस्त्र थिए। रुसी भाषामाथि प्रतिबन्ध लगाइएको थियो र आणविक हतियार बनाउने काम चलिरहेको थियो। किभले खुला रूपमा आणविक र ब्याक्टेरियोलोजिकल ब्ल्याकमेलको विधिहरू प्रयोग गरिरहेको छ। एउटा आणविक ऊर्जा संयन्त्रलाई नै बिस्फोट गराउने धम्की दिन्छ। यसबाहेक हामीलाई प्राप्त भरपर्दो तथ्यांकअनुसार, ३० जैविक प्रयोगशाला र सामूहिक विनाशका हतियार निर्माणका लागि अनुसन्धान केन्द्रहरू खोलिएको पाइएको छ। ती सबै युक्रेनको विभिन्न क्षेत्रमा कार्यरत छन्। यस तथ्यलाई अमेरिकी सिनेटमा सुनुवाइको क्रममा राजनीतिक मामिलाका लागि अमेरिकी उपसचिव भिक्टोरिया नुल्यान्डले आधिकारिक रूपमा स्वीकारोक्ति जनाउँदै मान्यता दिएकी थिइन्। त्यत्ति नै बेला, उनले रसियाको हातमा शोधकार्यहरूको सामग्री पर्न सक्ने खतरा जाहेर गरेकी थिइन्। स्पष्ट रूपमा तथाकथित उक्त वैज्ञानिक अनुसन्धानको वास्तविक लक्ष्यहरूको खुलासा हुने डरले। विश्वका विभिन्न क्षेत्रमा पेन्टागनद्वारा वित्त पोषित ३३६ थप समान प्रकृतिका प्रयोगशालाहरू विद्यमान छन्। शत्रुताको लामा वर्षहरूमा, दुर्भाग्यवश, युक्रेनले अन्तर्राष्ट्रिय कानुनको मात्र होइन, मानव जीवनप्रति पनि पूर्ण अनादर देखाएको छ। रुसीभाषी नागरिकप्रतिको युक्रेनी ज्यादती र बदमासीको आठ आठ वर्ष बितिसकेपछि भने रुससँग अर्को विकल्प नभएको स्पष्ट भयो। आधुनिक युक्रेनको नवनाजी सरकारको क्रूर र अन्यायपूर्ण नीतिहरूबाट नागरिक जनतालाई जोगाउन रुसविशेष अभियान सुरु गर्न बाध्य भयो। विशेष ध्यानाकर्षण गर्न चाहन्छौं कि रुसी संघको सशस्त्र सेनालाई कुनै पनि बहानामा आमनागरिकमाथि गोली नचलाउन सख्त आदेश दिइएको छ। त्यसैले उसले व्यवस्थित रूपमा उच्च परिशुद्धतापूर्ण हतियारहरूका साथ उक्रेनी सैन्य शिविरहरूलाई ध्वस्त पार्दैछ। युक्रेनी समर्थक मिडिया तथा संयुक्त राज्य अमेरिका र युरोपमा धेरै प्रकाशनद्वारा अन्यथा दाबी गर्न गरिएका कुनै पनि प्रयास कुनै प्रमाण वा आधारद्वारा पुष्टि गर्न सकेका छैनन्। नियमको रूपमा, वर्तमान अन्तर्राष्ट्रिय मुद्दाहरूमा पश्चिमी सहकर्मीहरूको दृष्टिकोण प्रायः एकतर्फी हुने गर्छ। जुन सम्पूर्ण रूपमा आलोचनात्मक दृष्टिकोणरहित र वासिंगटनद्वारा नियन्त्रित असंख्य स्रोतहरूद्वारा सःशुल्क वितरित नक्कली खबरहरूमा आधारित हुन्छ। अपरेसनको सुरुदेखि नै रुसले युक्रेनका नागरिकलाई युद्ध क्षेत्र छोड्न मानवीय कोरिडोरहरू उपलब्ध गराउँदै आएको छ। भारत, चीन, जोर्डन, ट्युनिसिया, पाकिस्तान, टर्की, नेपाललगायत देशका सर्वसाधारण नागरिकलाई जोखिमयुक्त क्षेत्रबाट ठूलो संख्यामा उद्धार गरिएको थियो। युक्रेनी लडाकुहरूले अन्तर्राष्ट्रिय आतंकवादी संगठनहरूको कुख्यात रणनीति प्रयोग गरेर, मानव ढाल को रूपमा ठूलो संख्यामा युक्रेनीलाई बन्धक बनाएका छन्। ४५ मिलियनभन्दा बढी मानिस जसमध्ये लगभग दुई हजार विदेशी छन्। उनीहरूलाई लडाइँ क्षेत्र छोड्न अनुमति दिइएन। रसियाले युक्रेनलाई पाँच सय टनभन्दा बढी मानवीय सहायता पुर्याइसकेको अवस्थामा, पश्चिमी लोकतान्त्रिक देशहरूले नवनाजीहरूलाई घातक हतियारहरू आपूर्ति गराउन जारी राखेका छन्। ताकि उनीहरूले चाहेझैं द्वन्द्व लम्ब्याउन योगदान पुगोस्। युक्रेनी अधिकारीहरूको कार्यले अहिलेसम्म धेरै निर्दोष नागरिकहरू हताहत भएका छन्। विश्वको सबैभन्दा ठूलो मिडियाद्वारा समर्थित युक्रेनले रुसविरुद्ध अभूतपूर्व फोहोर सूचनाको युद्ध लडिरहेको छ भन्ने कुरालाई पनि हामी महŒवपूर्ण ठान्छौं। एक विशाल प्रचार उद्योगले कडा परिश्रम गरिरहेको छ, रुसी सेनाको बारेमा लाखौं नक्कली उत्तेजक सामग्रीहरू मन्थन गर्दै युक्रेनी फासिष्टहरू र हत्याराहरूलाई निर्दोष सहिद स्वर्गदूतहरूको भेषमा प्रस्तुत गर्दै। यस झूटो स्ट्रिमिङको उद्देश्य एउटै मात्र हो रुस र रुसी जनतालाई बदनाम गर्नु र उनीहरूलाई कुनै राक्षसी रूपमा प्रस्तुत गर्नु। आधारहीन तथा स्पष्ट झूटका साथ आफ्ना आक्रमणहरू हामीमाथि लक्षित गर्दै र सबै रुसीप्रति संसारको घृणालाई उक्साउने उद्देश्यका साथ हाम्रो देशमाथि विभिन्न गलत आरोप लगाइएको छ। तर, संसारका मानिसलाई सत्य थाहा छ। तथाकथित प्रसिद्ध लोकतन्त्रका हिमायतीहरूले शताब्दीयौंदेखि त्यो देशलाई घृणा गर्दै आएको छ। जसमा रुसीहरू सधैं युक्रेनीसहित सबैसँग मिलेर बसेका थिए। तिनीहरूले हामीलाई विभाजित गरे। अब तिनीहरूले युक्रेनमा द्वन्द्व भड्काएका छन्। यसका लागि रुसलाई दोष दिएका छन्। यो अक्सर देखिन्छ कि हाम्रा पश्चिमी साझेदारहरूले इतिहासका पाठहरू बिर्सेका छन्, स्पष्ट रूपमा त्यहाँ कुनै रुसी हुनु हुँदैन भन्ने भनाइ व्यक्त गरेर। रुसले आफ्ना तीन करोड सन्तानको ज्यान गुमाएर युरोप र सारा विश्वलाई फाँसीवादी प्लेगबाट एकपटक बचाइसकेको छ। जुन कल्पना पनि गर्न गाह्रो छ ३० मिलियन मानिस भनेको कुनै देशको सम्पूर्ण जनसंख्या हुनसक्छ। यसरी आफ्नो ज्यानको आहुति दिएर फासिज्मबाट तपाईंहरूलाई मुक्ति दिने तपाईंको मुक्तिदातालाई अहिलेको तथाकथित स्वतन्त्र युरोपमा पुनः फाँसीवादको फैलावटको खतरासँग लड्न बाध्य पारिनु अनि दोष उसैमाथि थोपर्नु कम्तीमा पनि आफ्नो एउटा नीचता प्रकट गर्नु हो। विशेषतः यस तथ्यमा सबैको ध्यानाकर्षण गराउनु जरुरी छ र यो धेरै महŒवपूर्ण छ कि युक्रेनमा हरेक रुसीका कोही न कोही आफन्त जरुर छन्। साथी र परिचितहरू छन्। रुसले युक्रेनी जनतालाई सम्मान गर्छ। युक्रेनको भूभाग कब्जा गर्ने लक्ष्य कदापि राख्दैन। एकै राष्ट्रमा एक वर्गको अर्को वर्गप्रतिको श्रेष्ठताको दुष्ट विचारधाराको विरोधमा र युक्रेनी नागरिकको लोकतान्त्रिक छनोटको संरक्षणको उद्देश्यका साथ नाजीवादको विनास (डिनाजिफिकेसन) रुसका लागि शीर्ष प्राथमिकताहरू हुन्। विशेष सैन्य अपरेसनको मुख्य लक्ष्यमध्ये एक भनेको पहिले उल्लेख गरिएको सामूहिक विनाशका हतियारहरू प्रयोग गरेर थप भयानक फासीवादी आकांक्षाहरूको कार्यान्वयनलाई नियन्त्रण गर्नु हो। जुन केवल रसियाविरुद्ध मात्र लक्षित छैन। रुसका विदेश मामिलामन्त्री एसभी लाभरोभले भर्खरको भाषणमा उल्लेख गरेझैं, सामूहिक पश्चिमद्वारा जारी गरिएको रुसविरुद्धको यस हाइब्रिड युद्धले, हाम्रो देशका लागि नयाँ अवसरहरू खोल्छ। यो सत्य हो किनकि हाम्रो देशसँग ती देशसँग सहकार्य गर्ने प्रशस्त सम्भावना छ। जसले आफ्नो राज्यको हितलाई सम्मान गर्छ। रुसविरुद्ध अमानवीय अवैध प्रतिबन्धहरूमा सामेल हुँदैन। पश्चिमबाट अदूरदर्शी राजनीतिज्ञहरूद्वारा गरिएको सामूहिक आर्थिक दबाबको प्रयासले विश्व खाद्य बजार, ऊर्जा र उद्योगमा नकारात्मक प्रवृत्तिलाई बढायो। एकपक्षीय प्रतिबन्धहरू, ड्राई कार्गो जहाजहरूको सामूहिक गिरफ्तारीको धम्की र स्विफ्ट प्रणालीबाट रुसी वित्तीय संस्थाहरूको विच्छेदनले विश्वव्यापी रसद र वित्तीय चेनहरू अवरुद्ध गर्ने समस्यालाई उल्लेखनीय रूपमा बढाएको छ। भुक्तान प्रतिबन्ध र लजिस्टिक कठिनाइहरूले कृषि कम्पनीसहित सबै आर्थिक अपरेटरलाई असर गर्यो। जसले खाद्य सम्झौताहरूको वित्तीय र यातायात सेवामा कठिनाइहरूको सामना गर्न बाध्य गर्यो। कृषिऔद्योगिक वस्तुहरूको व्यापारमा रुसको भूमिकालाई ध्यानमा राख्दै यसले हाम्रा साझेदारहरूको खाद्य आपूर्तिलाई बेअसर राख्न सक्दैन। यद्यपि, रुसी संघ, विश्वव्यापी खाद्य बजारमा एक जिम्मेवार सहभागीको रूपमा कृषि उत्पादनहरू, मल, ऊर्जा वाहकहरू र अन्य महŒवपूर्ण उत्पादनहरूको निर्यात वितरणको सन्दर्भमा अन्तर्राष्ट्रिय अनुबन्धहरूअन्तर्गत आफ्ना दायित्व इमान्दारीपूर्वक पूरा गर्न जारी राख्न चाहन्छ। हामी सम्भावित खाद्य संकटबारे गहिरो रूपमा चिन्तित छौं। एसिया, अफ्रिका, ल्याटिन अमेरिका र मध्यपूर्वका राज्यहरूको सामाजिकआर्थिक विकासका लागि खाद्यान्नलगायत सामाजिक रूपमा महŒवपूर्ण वस्तुहरूको आपूर्तिको महŒवबारे पनि सचेत छौं। खाद्य सुरक्षा सूचकहरू र दिगो विकास लक्ष्यहरूका प्राप्ति यी अवस्थाहरू हितमा छन् कि विकासोन्मुख देशहरूले परिस्थितिको वास्तविक कारणहरू बुझ्छन्। एकपक्षीय दबाबका अस्वीकार्यतामा आफ्नो दृढ अडानको घोषणा गर्छन्। जसको परिणाम अपवादबिना सबैका लागि विनाशकारी हुन सक्छ। रुसको आत्मनिर्भर अर्थतन्त्र र वित्तीय प्रणाली स्थिर र लयबद्ध रूपमा काम गरिरहेको छ भनी ढुक्कसँग भन्न सकिन्छ। आज हामी स्पष्ट रूपमा रुसलाई अलग गर्ने व्यर्थ प्रयासहरू देख्छौं। मानव जातिको इतिहासमा यस्तो नीतिको अन्त्य कहिल्यै राम्रोसँग भएको छैन। रुस एक उदार नागरिकहरू भएको एक महान् देश हो। हामी सधैं विश्वका लागि खुला छौं र विश्वव्यापी सुरक्षा र एक निष्पक्ष विश्व व्यवस्था सुनिश्चित गर्न आवश्यक हदसम्म मित्रवत् रहनेछौं। हाम्रो देशले मानव जातिको विकासमा पुर्याएको योगदानलाई कम आकलन गर्न गाह्रो छ। शताब्दीयौंदेखि विश्व साहित्यका विश्व उत्कृष्ट कृतिहरू, अद्भुत सांगीतिक कार्यहरू, इतिहासको पाठ्यक्रम परिवर्तन गर्ने आविष्कारहरू स्मार्ट र प्रतिभाशाली व्यक्तिहरू दिइरहेका छौं। ठीक यसैबेला, आफ्नो र परचक्रीहरूका रूपमा विभाजन गर्दै केही देशद्वारा सक्रिय रूपमा रसियाले गरेका सबै राम्रा कार्यहरूलाई नराम्रो गरी बाहिर निकाल्ने प्रयास गरिरहेको देखिन्छ। हामीले गरेका सुकार्यहरू आफ्नो नाममा दर्ज गराई आफू उपयुक्त बनाउने प्रयास गरिरहेको देखिन्छ। दोहोर्याउँछु, रुसले युद्ध सुरु गर्दैन बरु रुसले तिनीहरूलाई समाप्त गर्छ। हामी सबै अब एउटै कुराको सपना देख्छौं पारस्परिक सम्मानले भरिएको एक न्यायपूर्ण र समृद्ध संसारमा बाँच्ने। धेरै चाँडै, न्यायको विजय हुनेछ र सत्य सबैलाई थाहा हुनेछ। जसले नयाँ विश्व इतिहासका घटनाहरूको मूल्यांकन गर्न अझै पनि सामान्य ज्ञान गुमाएका छैनन्। आज, रसिया दिवसको पूर्वसन्ध्यामा, भन्न चाहन्छु कि अब निर्णायक क्षण आएको छ। जब युक्रेनी द्वन्द्वमा संलग्न सबै पक्षले (पश्चिमी देशहरूसहित) आफ्नो मास्क फ्याँकेर वास्तविक अनुहार र लक्ष्य देखाउने छन्। रुसी संघको सरकारले स्थिति र सबै राज्यहरूको प्रतिक्रियालाई नजिकबाट निगरानी गरिरहेको छ। हालको संकट नाजीवाद र राष्ट्रिय श्रेष्ठताको विचारधाराविरुद्धको लडाइँमा संयुक्त राष्ट्रका सबै सदस्य राष्ट्रको प्रतिबद्धताको परीक्षा हो। यसले रुसको साँचो मित्रहरू को को हुन् भनेर पनि प्रकट गर्छ। लेखक नेपालका लागि रूसी संघका राजदूत हुन्।"
नेपालको विश्वकप सपना सकियो,"काठमाडौं : नेपालको यू१९ महिला टीट्वेन्टी विश्वकप खेल्ने सपना सकिएको छ। मंगलबार मलेसियामा भएको आईसीसी यू१९ महिला टीट्वेन्टी विश्वकपअन्तर्गत एसियाली छनोटको खेलमा थाइल्यान्डसँग पराजित भएपछि नेपालको विश्वकप खेल्ने सपना अधुरै रहेको हो। मलेसियामा मंगलबार भएको खेलमा नेपाल थाइल्यान्डसँग ४९ रनले पराजित भएको हो। थाइल्यान्डले दिएको ९० रनको लक्ष्य पछ्याएको नेपाल १९५ ओभरमा अलआउट हुँदै ४० रनमै समेटिएको थियो। नेपालकी सृष्टि जैशीले अविजित सात रन बनाइन्। यस्तै साना प्रविनले ६, अनु कडायतले पाँच, कप्तान कीर्तिका मरासिनी, अञ्जली विश्वकर्मा र मनिषाकुमारी विश्वकर्माले तीनतीन रन बनाए। यस्तै रञ्जु श्रेष्ठ र स्नेहा महराले एकएक रन जोडे। थाइल्यान्डकी नन्थिता बोसुखामले तीन विकेट लिइन्। यस्तै पूर्णफा साइहोइ र थान्यालक चुम्नामले एकएक विकेट हात पारे। यसअघि टस हारेर पहिले ब्याटिङ गरेको थाइल्यान्डले निर्धारित २० ओभरमा सात विकेट गुमाएर ८९ रन बनायो। थाइल्यान्डका लागि थिपत्चा पुत्थावोङले सर्वाधिक २० रन जोडिन्। यस्तै बान्थिदा लेप्हाथानाले १९, सुवानन खिवातोले १६, फनिता माया र सुनिदा चतुरओङरात्नाले सातसात रन बनाए। नेपालकी मनिषाकुमारी उपाध्याय र कीर्तिका मरासिनीले दुईदुई विकेट लिए। यस्तै स्नेहा महराले एक विकेट हात पारिन्। प्रतियोगितामा नेपालको यो दोस्रो हार हो। पहिलो खेलमा कतारमाथि ७९ रनको प्रभावशाली जित निकालेको नेपाल दोस्रो खेलमा आठ रनमै समेटिएपछि यूएईलाई १० विकेटको नतिजा सुम्पिएको थियो। सोमबार भएको खेलमा कमजोर प्रतिद्वन्द्वी भुटानलाई चार विकेटले पराजित गरेको थियो। छनोटमा नेपालले चार खेलमा चार अंक जोडेको छ। नेपाल तालिकाको तेस्रो स्थानमा छ। आफूले खेलेका चार वटै खेलमा जित निकालेको थाइल्यान्ड आठ अंक जोड्दै शीर्ष स्थानमा छ। नेपालले अब अन्तिम खेलमा बिहीबार मलेसियाको सामना गर्नेछ। शीर्ष स्थानमा रहने टोलीले सन् २०२३ मा दक्षिण अफ्रिकामा हुने यू१९ टीट्वेन्टी विश्वकपमा प्रतिस्पर्धा गर्नेछ। प्रतियोगितामा नेपालसहित, मलेसिया, संयुक्त अरब इमिरेट्स (यूएई), थाइल्यान्ड, भुटान र कतार छन्।"
"काठमाडौंमा सम्झौता, बञ्चरेडाँडामा अवरोध","काठमाडौं : सहरी विकास मन्त्रालय, काठमाडौं महानगरपालिका र बञ्चरेडाँडाका सरोकारवालाबीच सोमबार उपत्यकाको फोहोर व्यवस्थापनमा सहमति भयो। सोहीअनुसार फोहोर बोकेका गाडी मंगलबार बञ्चरेडाँडातिर लागे। तर, स्थानीयवासीले अवरोध कायमै राखे। त्यस क्रममा प्रहरीसँग झडप भयो। प्रहरीले १४ जनालाई नियन्त्रणमा लियो। सिसडोल भरिएपछि बञ्चरेडाँडामा फोहोर फाल्न सोमबार सहमति जुटेको हो। त्यस क्रममा सहरी विकासमन्त्री रामकुमारी झाँक्री, काठमाडौंका मेयर बालेन्द्र शाह, उपमेयर सुनिता डंगोल, जिल्ला प्रहरी परिसरका प्रमुख सुदिप गिरी, ककनी गाउँपालिका३ का अध्यक्ष घनस्याम बजगाईंलगायतको उपस्थित थिए। ककनी गाउँपालिका उपाध्यक्ष मिठ्ठुमाया तामाङका अनुसार उक्त सम्झौता स्थानीयवासीसम्म नपुग्दा मंगलबार अवरोध भएको हो। हामीले काठमाडौं गएर सम्झौता गयौं। स्थानीयवासीलाई खबर गर्न पाएनौ, उपाध्यक्ष तामाङले भनिन्। सम्झौता गर्ने सम्पूर्ण टिमले घरघरमै गएर सुनाउन बुझाउनुपर्ने उनले बताइन्। सहरी विकासमन्त्री, मेयर, उपमेयरलगायत सबै जना फिल्डमै गएर स्थानीयवासीलाई बुझाउनपर्छ होला, उनले भनिन्। बुधबारदेखि अवरोध नहुने उनले बताइन्। काठमाडांैका मेयर शाहले उपत्यकावासीलाई फोहोर छुट्ट्याइदिन आग्रह गरेका छन्। उनले मंगलबार विज्ञप्ति जारी गर्दै उनले १० दिनसम्म फोहोर उठाउन नसकेकोमा माफी मागेका छन्। उनले सहरवासीलाई घरबाट फोहोर निकाल्दा कुहिने र नकुहिने टुट्याइदिनका लागि आग्रह गरेका छन्। नछुट्ट्याइएको फोहोर उठाउन नसकिने उनको भनाइ छ। कुहिने र नकुहिने फोहर छुट्ट्याउँदा व्यवस्थापनमा सहज हुन्छ। फोहोर व्यवस्थापन सहज भए हामी स्वच्छ र स्वस्थ वातावरणमा बाँच्न पाउँछौं। नछुट्टाएको फोहोर महानगरले संकलन गर्ने छैन, उनले भनेका छन्। १० दिनदेखि फोहोर नउठ्दा राजधानी दुर्गन्धित छ। चोकचोक र गल्लीगल्लीमा फोहोरका डंगुर छन्। नाक थुनेर हिँड्नुपर्छ। बन्चरेडाँडा ल्यान्डफिल साइटमा सडक बनाउन मन्त्रालयबाट ४२ करोड ५० छुट्ट्याउनेलगायत विकल्प अघि सारिएको छ। नदी नियन्त्रण, सामुदायिक भवन र मन्दिर निर्माण, वृक्षरोपण गर्न १ करोड ७० लाख विनियोजन गरिने जनाइएको छ। प्रभावित क्षेत्रमा स्वास्थ्य बिमा, अस्पताल निर्माण, रोजगारका कार्यक्रम सञ्चालन, दुर्गन्ध हटाउनेलगायत विकल्प अघि सारिएको छ।"
इन्टर्नसिपमा जाँदा बलात्कार,"काठमाडौं : हात्तीसारस्थित नेपाल हाउस रेस्टुराँमा इन्टर्नसिप गर्न गएकी २१ वर्षकी विद्यार्थी बलात्कृत भएकी छन्। होटल म्यानेजमेन्ट पढ्दै गरेकी ती युवती पाँच जनाको टिममा शुक्रबार राती उक्त रेस्टुराँमा पुगेकी थिइन्। उक्त दिन पार्टीका लागि त्यहाँका सञ्चालकसमेत रहेका शिक्षकले कलेजबाट ३ महिला र दुई युवकलाई बोलाएका थिए। पार्टी चलिरहेकै बेला दोलखाका जीवन फुयाल खत्रीले राति १०:३० बजे ती युवतीलाई स्मोकिङ जोनमा लगेर बलात्कार गरेको जनाइएको छ। खत्री सोही रेस्टुराँमा पहिल्यैदेखि वेटरका रूपमा कार्यरत रहेको पाइएको छ। उनले पेय पदार्थमा मदिरा मिसाएर खुवाएको र नशा लागेका बेला स्मोकिङ जोनमा लगेको पीडितको भनाइ छ। अभियुक्तलाई प्रहरीको दरबारमार्ग वृत्तबाट गएको टोलीले पक्राउ गरेको जिल्ला प्रहरी परिसर काठमाडौंका प्रमुख सुदिप गिरीले बताए। बलात्कार भएको भन्ने खबर प्रहरीले पाउनासाथ राति नै गएर युवतीको उद्धार र युवकलाई प्रक्राउ गरेको हो। घटनाको अनुसन्धान भइरहेको छ, गिरीले भने। पीडितले परिसरमा जाहेरी दिएकी छन्। घटनाको अनुसन्धान गर्न जिल्ला अदालत काठमाडौंले सोमबार ७ दिनको म्याद दिएको छ। नेपाल हाउसका सञ्चालक क्षितिज लामिछानेले रेष्टुराँमा पाटी चलेको समयमा घटना भएकाले आफूले तत्कालै थाहा नपाएको बताए। घटना थाहा पाउनासाथ हामीले प्रहरी बोलाएका हौं। ती वेटर हाम्रोमा तीन महिनाअघि मात्रै काम गर्न आएका हुन्। अरू बेला राम्रै व्यवहार देखाउने भएकाले उसको खराब नियतबारे हामीले थाहा पाउन सकेनौं, लामिछानेले भने। कानुनी उपचारका लागि पीडित पक्षलाई सहयोग गर्ने उनले बताए।"
गृहमन्त्री खाण र नेकपा प्रवक्ता विश्वकर्माबीच भेटवार्ता,"काठमाडौं : गृहमन्त्री बालकृष्ण खाणसँग नेत्रविक्रम चन्द नेतृत्वको नेपाल कम्युनिस्ट पार्टीका प्रवक्ता खड्गबहादुर विश्वकर्माले भेट गरेका छन्। गृह मन्त्रालयमा बुधबार बिहान भएको भेटमा गृहसचिव टेकनारायण पाण्डे र मन्त्रालयका प्रवक्ता सहसचिव फणिन्द्रमणि पोखरेल सहभागी थिए। बैठकमा यसअघिका वार्तामा भएका सहमतिपछि भएका कामको लेखाजोखा र समीक्षा भएको प्रवक्ता पोखरेलले जानकारी दिए। सरकारका तर्फबाट गृहमन्त्री खाणले स्थानीय तहको निर्वाचनपूर्व केही कैदी बन्दीलाई रिहा गर्न भएको सहमतिअनुरुप प्रक्रिया अगाडि बढेको जानकारी दिएका थिए। 'स्थानीय तहको निर्वाचनपूर्व केही कैदी बन्दीलाई रिहा गर्न भएको सहमतिअनुरुप प्रक्रिया अगाडि बढेको छ,' प्रवक्ता पोखरेलले वार्तामा भएको कुराकानीबारे भने, 'टुंग्याउनका लागि महान्यायाधीवक्ताको कार्यालय, कानुन न्याय तथा संसदीय मामिला मन्त्रालय, अर्थ मन्त्रालय र सम्बन्धित पक्षबीच समन्यय भइरहेको छ । बैठकमा प्रवक्ता विश्वकर्माले कैदी बन्दी रिहा गर्ने प्रक्रिया कहाँ पुग्यो भनेर जिज्ञासा राखेका थिए। अर्को बैठक सम्बन्धित मन्त्रालय र निकायका प्रतिनिधिहरूको समेत सहभागितामा छिटै बस्ने सहमति बनेको जनाइएको छ।"
खेतीयोग्य जमिनमा प्लटिङ प्रतिबन्ध,"काठमाडौं : सरकारले भूउपयोग नियमावली २०७९ सोमबार नेपाल राजपत्रमा प्रकाशन गरेको छ। यसले खेतीयोग्य जमिन प्लटिङ गर्न रोक लगाएको छ। नियमावली लागू भएकाले अब स्थानीय तहले जथाभावी जग्गाको खण्डीकरण गर्ने काममा रोक लगाउनुपर्ने भूमि व्यवस्था, सहकारी तथा गरिबी निवारण मन्त्रालयका प्रवक्ता जनकराज जोशीले बताए। स्थानीय तहले जग्गाको वर्गीकरण गरी जथाभावी खण्डीकरण हुने क्रम रोक्नुपर्छ, प्रवक्ता जोशीले भने, स्थानीय तहले चासो देखाए पूर्णरूपमा भूउपयोग नीति कार्यान्वयनमा आउँछ। आवासीय प्रयोजनका लागि वर्गीकृत क्षेत्रबाहेकका अन्य क्षेत्रमा कुनै पनि प्रयोजनले व्यावसायिक रूपमा घडेरी बनाएर बिक्री गर्न नपाइने व्यवस्था नियमावलीमा छ। खेतीयोग्य जमिन प्लटिङ गरेर घडेरीका रूपमा बिक्री वितरण गर्ने क्रम बढ्दै गएपछि सरकारले भूउपयोग नियमावली ल्याएर अंकुश लगाएको हो। सरकारले भूउपयोग नीतिको कार्यान्वयन गर्न भूउपयोग नियमावली लागू गरेको हो। यद्यपि, सरकारले यसअघि नै खण्डीकरण र कित्ताकाट रोक्ने निर्णय गरे पनि कार्यान्वयन हुन सकेको थिएन। भूउपयोग परिवर्तन गर्न भने निवेदन दिन पाइन्छ। उक्त निवेदन प्रदेश परिषद्ले गठन गर्ने विज्ञ समितिको अध्ययन प्रतिवेदन, प्रदेश परिषद्को सहमति र कार्यान्वयन समितिको सिफारिसमा स्थानीय परिषद्ले भूउपयोग परिवर्तनको निर्णय गर्ने व्यवस्था छ। भौतिक संरचनालगायत विकास निर्माणका काम गर्दा भूउपयोग योजनाअनुकूल हुने गरी मात्रै गर्नुपर्छ। खेतीयोग्य जमिन बाँझो राखे एक लाखसम्म जरिवाना हुने व्यवस्था गरिएको छ। जरिवानाका साथै त्यस्तो जग्गा ६ महिनाभित्र साबिकबमोजिम भूउपयोग कायम गर्न प्रमुख जिल्ला अधिकारीले आदेश दिन सक्ने अधिकार दिइएको छ। भूमिलाई भूबनोट, भूमिको क्षमता तथा उपयुक्तता, भूमिको मौजुदा उपयोग र आवश्यकताको आधारमा १० क्षेत्रमा वर्गीकरण गर्नुपर्ने व्यवस्था छ। जोशीका अनुसार स्थानीय तहले आफ्नो आवश्यकताबमोजिम १० बाहेक अन्य क्षेत्र पनि तोक्न सक्नेछन्। तर, त्यसका लागि भूमिमन्त्री तथा राज्य मन्त्रीको संयोजकत्वमा हुने संघीय भूउपयोग परिषद्को मन्जुरी लिनुपर्ने उनको भनाइ छ। सरकारले कृषि, आवासीय, व्यावसायिक, औद्योगिक, खानी तथा खनिज, वन, सार्वजनिक उपयोग, सांस्कृतिक तथा पुरातात्विक महत्वको क्षेत्र र आवश्यकताअनुसार तोकिएका अन्य क्षेत्र गरी १० वटा भूउपयोग क्षेत्रमा वर्गीकरण गर्न सकिने व्यवस्था नियमावलीमा छ। परिषद्मा विभिन्न सरोकारवाला मन्त्रालयका सचिव हुन्छन्। यसका साथै सरकारले २ महिलासहित ४ वटा विज्ञ पनि नियुक्त गर्नेछ। जे मन लाग्यो भूमिको उपयोग गर्ने परिपाटी थियो। अब त्यसो गर्न पाइने छैन जोशीले भने। व्यवस्थित, वैज्ञानिक प्यारोमिटरका आधारमा जग्गाको वर्गीकरण र उपयोग हुने भएकाले कृषि उत्पादन बढ्ने सरकारको विश्वास छ। कृषि क्षेत्रको संरक्षण हुन्छ, खाद्यान्न उत्पादन बढ्छ, उनले भने, खाद्य सुरक्षा बढ्छ, सहर व्यवस्थित। प्राकृतिक स्रोतको दुरुपयोग हुने छैन। स्थानीय तहले जहाँ पायो त्यही सडकका लागि खन्ने गरेकाले पनि बाढी, पहिरोको जोखिम हुने गरेको छ। अब स्थानीय तहले भूउपयोग कार्यान्वयनका लागि नीति बनाउनुपर्ने भएको छ। कतिपय स्थानीय तहले भूमिको समुचित उपयोग गर्न सुरु गरिसकेका छन्, उनले भने, चासो राखेर अघि बढाउने काम भइसकेको छ। भूमिको उपयोगका लागि कतिपय तहमा क्षमता अभाव भए पनि त्यसका लागि संघीय सरकारले प्राविधिक सहयोग गर्ने भएको छ। विशेषगरी तहले भूमिको तर्जुमा कसरी गर्ने, सबै सरोकारवालाको सहभागिता गराउने, क्षमता कसरी विकास गर्ने, कार्यान्वयन कसरी गर्ने भन्ने विषयमा भूमि मन्त्रालयले निर्देशिकामा स्पष्ट उल्लेख गर्ने छ। कृषि उपजको रेखदेख, भण्डारण तथा प्रशोधन, पशुपालन वा उद्योग कलकारखाना सञ्चालनको प्रयोजनबाहेक नागरिक आवासका रूपमा प्रयोग भएको भवन, टहरा वा सो भएको जग्गालाई आवासीय क्षेत्रका रूपमा वर्गीकरण गरिएको छ। व्यक्तिगत घर र यससँग जोडिएका बगैंचा, ग्यारेज, आँगन र सो प्रयोजनलाई प्रयोग हुने व्यक्तिगत बाटोलगायत रहेको क्षेत्रलाई आवासीय क्षेत्र किटान गरिएको छ। बसोबासका लागि आवश्यक आधारभूत भौतिक पूर्वाधार, सडक, विद्युत्, खानेपानी वा ढल निकास लगायतको व्यवस्था भएको क्षेत्रमा रहेको एक हजार वर्गमिटरभन्दा साना कित्ताका जग्गालाई आवासीय क्षेत्रमा समावेश गरिएको छ। एकभन्दा धेरै परिवार बस्ने विकसित अपार्टमेन्ट, बहुतले भवन वा आवासीय फ्ल्याट रहेको जग्गा, सो प्रयोजनलाई छुट्ट्याएको बाटो, सामूहिक ग्यारेज, पार्किङस्थल, चौर, मनोरञ्जनस्थल लगायत रहेको जग्गालाई आवासीय क्षेत्र भनिएको छ। सरकारले कुनै वस्तु वा कच्चा पदार्थ उत्पादन गर्ने उद्योग वा वर्कसप रहेको स्थल, सो प्रयोजनलाई निर्माण भएको घर वा टहरा तथा उद्योग सञ्चालनलाई प्रयोग भएको जग्गालाई औद्योगिक क्षेत्र उल्लेख गरेको छ। खाद्यान्न प्रशोधन, उपभोग्य वस्तु, पेय पदार्थ उत्पादन तथा प्रशोधनस्थल तथा सो प्रयोजनको जग्गा, विभिन्न मेसिनरी औजार, यन्त्र उपकरण, सवारीसाधन निर्माणस्थल र सोलाई छुट्ट्याइएको जग्गा औद्योगिक क्षेत्रमा वर्गीकरण गरिएको छ। कपडा तथा पोसाक उत्पादनस्थल, सजावट सामग्री, निर्माण सामग्री, काठजन्य उद्योग, कुनै उद्योग सञ्चालन तथा रेखदेख गर्न आवश्यक घर, टहरा तथा वर्कसप चर्चेको जग्गा तथा कच्चा पदार्थ भण्डारण गर्न उपयोग गरिएको जग्गा पनि औद्योगिक क्षेत्रमा पर्छ। उद्योगबाट उत्पादित फोहोरजन्य पदार्थ बिसर्जन गर्ने प्रयोजनलाई प्रयोग भएको जग्गा र सरकारले घोषणा गरेका औद्योगिक क्षेत्र, विशेष आर्थिक क्षेत्र लगायतलाई पनि औद्योगिक क्षेत्र किटान गरिएको छ। सामूहिक रूपमा वस्तु वा सेवा खरिद बिक्री हुने स्थलमा रहेका घरजग्गा, व्यापारिक, व्यावसायिक र मनोरञ्जनस्थल रहेको क्षेत्र तथा सो प्रयोजनलाई उपयोग भएको घर रहेको जग्गा वा सो प्रयोजनलाई छुट्ट्याइएको जग्गा व्यावसायिक क्षेत्र भनिएको छ। निजी क्षेत्रबाट सञ्चालन गरिएको शिक्षा, स्वास्थ्य, सञ्चारलगायत सेवा उपलब्ध गराउने स्थल, कुनै वस्तु वा यन्त्र उपकरणको मर्मत सम्भार वा सफा गरिने स्थल वा भण्डारण गरिएको स्थल वा सो प्रयोजनलाई प्रयोग भएको घर र घरले चर्चेको जग्गालाई व्यावसायिक क्षेत्र उल्लेख गरिएको छ। कुनै व्यावसायिक क्रियाकलाप सञ्चालन नभए पनि सोको पूर्वाधार उपलब्ध हुने र सो घर वा जग्गा रहेको स्थानबाट एक सय मिटरको अर्धव्यासमा करिब ५० व्यावसायिक कारोबार रहेको स्थल, सोका लागि प्रयोग भएको घर र चर्चेको जग्गालाई पनि व्यावसायिक क्षेत्र भनिएको छ। जमिनको सतहमा (ढुंगा, गिट्टी, बालुवासमेत) वा जमिनमुनि (फलाम, जस्ता, तामा समेत) विभिन्न किसिमका खानी भएको क्षेत्रलाई खानी तथा खनिज क्षेत्र भनिएको छ। त्यस्तै जमिनमुनि विभिन्न किसिमका खनिज पदार्थ (पेट्रोलियम पदार्थ, ग्यास, सुन, चाँदी वा अन्य बहुमूल्य धातु) फेला परेको क्षेत्र र खानी वा खनिज पदार्थ उत्खनन भइरहेको वा भइसकेको र हाल खाली रहेको वा फेला परेको क्षेत्रलाई पनि खानी तथा खनिज क्षेत्रमा छुट्ट्याइएको छ।"
नेपालमा पहिलो पटक देखियो चाइनिजपोन्ड हेरोन,"चितवन : नेपालमा नयाँ चरा भेटिएको छ। चितवनको खैहरनी नगरपालिका११ स्थित गैडहवामा बकुल्लाजातको चाइनिजपोन्ड हेरोन फेला परेको हो। सौराहाका नेचर गाइड तथा फोटोग्राफर राजु तामाङले १ जुलाईमा रा फेला पारेका थिए। उक्त चरा रियर वर्ड कमिटीले प्रमाणित गरेपछि मात्रै आधिकारिक मानिन्छ। यो चरा नेपालको पहिलो रकेर्ड हो। यो फिरन्ते चरा हो। मुख्य गरेर पूर्वी चाइनामा बढी पाइन्छ। त्यस्तै भारतको पूर्वि र दक्षिण भेगमा र भियतनाममा पाइन्छ। धानवारी, खोल्सामा माछा, भ्यागुता पाइने स्थनामा वा सिमसार क्षेत्रमा पाइन्छ। नेचर गाइड तामाङले विहान साढे ६ बजे धानबारीको आलीमा चरा भेटेका हुन्। स्वर्गचरीको गुँड भएको ठाँउमा फोटो खिच्न गएका थिए। सुरुमासामान्यबुकल्ला ठानेर वास्ता गरिन्। अर्को बकुल्लाले बस्न नदिएपछि ध्यान गयो। उनले भने , पछि चरा खोज्दै गएर फोटो खिचे। सोधीखोजी गर्दा थाहा भयो। त्यसपछि दुई दिन चरा देखिएन। अहिले एकै स्थानमा त्यसपछि उक्त चरा लगातार देखिएको छ। अहिलेसम्म एउटामात्रै देखिएको छ । चराविद्हरुले चरा हेरेका छन्। नयाँ प्रजातिको चरा फेला परेपछि काठमाडौंबाट चराविद् डा हेमसागर बराल मंगलबार चरा हेर्न आएका थिए। यो चरा प्रेमीको लागिमात्रै होइन, राष्ट्रको लागि खुसीको हो। अभिलेख भएपछि नयाँ प्रजाति थपिन्छ, उनले ने। नेपालमा ८९० प्रजातिका चरा पाइन्छ। चितवनमा मात्रै ६ सय ५० प्रजातिका चरा रहेको विज्ञहरुको भनाइ छ।"
विश्व बैंकले घटायो विश्वव्यापी वृद्धि प्रक्षेपण,"वासिङ्टन (एएफपी) : युक्रेनमा रूसले गरेको आक्रमणको कारण देखाउँदै विश्व बैंकले विश्वव्यापी अर्थतन्त्रको वृद्धि अनुमान २९ प्रतिशतमा घटाएको छ। जुन जनवरीको प्रक्षेपणभन्दा १२ प्रतिशतले कम छ। विश्व अर्थतन्त्रले ८० वर्षभन्दा बढीमा विश्वव्यापी मन्दीबाट प्रारम्भिक पुनः प्राप्तिपछि यसको तीव्र गिरावटको अनुभव गर्ने अपेक्षा गरिएको, बैंकले मंगलबार आफ्नो ग्लोबल इकोनोमिक प्रोस्पेक्ट्स प्रतिवेदनमा लेखेको छ। कोभिड१९ महामारीका कारण आएको मन्दीपछि सन् २०२१ मा वृद्धिदर ५७ प्रतिशतमा पुयाएपछि यो गिरावट आएको हो। रूसको आक्रमण र मस्कोमा पश्चिमी प्रतिबन्धहरूले अनाज र तेलको मूल्य विश्वव्यापी रूपमा बढाएको छ। युक्रेनमा युद्ध, चीनमा बन्दाबन्दी, आपूर्तिशृंखला अवरोधहरू र मुद्रास्फीतिको जोखिमले वृद्धिलाई जटिल बनाइरहेको छ। धेरै देशका लागि मन्दीबाट बच्न गाह्रो हुने देखिन्छ, विश्व बैंकका अध्यक्ष डेभिड मालपासले टिप्पणी गरेका छन्। प्रतिवेदनका अनुसार युद्धले कोभिड१९ महामारीबाट हुने क्षतिलाई बढाउँदै छ। विश्वव्यापी अर्थतन्त्रमा आएको मन्दीलाई बढाउँदै छ। जुन कमजोर वृद्धि र उच्च मुद्रास्फीतिको लामो अवधि बन्न सक्छ। यसले मुद्रास्फीतिको जोखिम बढाउँछ र मध्यम तथा न्यून आय भएका अर्थतन्त्रहरूका लागि सम्भावित हानिकारक परिणामहरू पनि सँगसँगै लैजानेछ, प्रतिवेदनमा लेखिएको छ। प्रतिवेदनले सन् १९७० को दशकमा केही समानता उल्लेख गरेको छ। तर, त्यो अवधिको विपरीत अमेरिकी डलर बलियो छ र प्रमुख वित्तीय संस्थाहरू ठोस स्थितिमा छन्। साथै बैंकले मूल्य नियन्त्रण वा निर्यात प्रतिबन्धको साथ मुद्रास्फीति स्पाइक समाधान गर्ने प्रयास नगर्न चेतावनी दिएको छ। मालपासले उत्पादनलाई प्रोत्साहन दिन र व्यापार प्रतिबन्धबाट बच्न जरुरी रहेको पनि टिप्पणी गरेका छन्।"
मुद्दा लागेका ४ जनप्रतिनिधि निलम्बन गर्न पत्राचार,"काठमाडौं : अख्तियार दुरुपयोग अनुसन्धान आयोगले भ्रष्टाचार मुद्दा लागेका एक गाउँपालिका अध्यक्ष र तीन वडाध्यक्षलाई निलम्बनमा राख्न सरकारलाई पत्र पठाएको छ। उनीहरू स्वतः निलम्बनमा पर्ने भन्दै त्यसको कार्यान्वयनका लागि सरकारलाई आग्रह गरिएको अख्तियारका सहायक प्रवक्ता वेदप्रसाद भण्डारीले बताए। यसका लागि अख्तियारले संघीय मामिला तथा सामान्य प्रशासन मन्त्रालय, निर्वाचन आयोग र सम्बन्धित स्थानीय तहमा पत्र पठाएको छ। मुद्दा लागेकै अवस्थामा चुनाव जितेका जनप्रतिनिधिमा कैलालीको मोहन्याल गाउँपालिका अध्यक्ष देवीदत्त उपाध्याय छन्। वडाध्यक्ष भएका बेला उनले सार्वजनिक सम्पत्ति हानि नोक्सानी गरी भ्रष्टाचार गरेको भन्दै अख्तियारले विशेष अदालतमा मुद्दा चलाएको थियो। उक्त मुद्दा विचाराधीन छ। यस्तै, वडाध्यक्षहरू मोहन्याल३ का नन्दराम गिरी, नुवाकोटको बिदुर नगरपालिका९ का हरिराम भण्डारी, अछामको पञ्चदेवल विनायक नगरपालिका७ का सुरतबहादुर रावल छन् । तत्कालीन वडाध्यक्ष गिरीविरुद्ध सार्वजनिक सम्पत्ति हानि नोक्सानी गरी भ्रष्टाचार गरेको अभियोगमा अख्तियारले वैशाख २ गते आरोपपत्र दायर गरेको थियो। उक्त मुद्दा विचराधीन रहँदाकै अवस्थामा गिरी वडाध्यक्षमा निर्वाचित भएका हुन्। भण्डारीले सुलक्षण माविका प्रधानाध्यापक रहेका बेला विद्यालयको रकम हिनामिना गरी भ्रष्टाचार गरेको अभियोग छ। उनीविरुद्ध अख्तियारले २०७६ भदौ २० गते मुद्दा चलाएको थियो। उक्त मुद्दा विचाराधीन रहँदाकै अवस्थामा भण्डारी वडाध्यक्ष निर्वाचित भएका हुन्। रावलविरुद्ध नक्कली शैक्षिक योग्यताको सम्बन्धमा अभियोग छ। कालीदेवी माविको प्राथमिक तहका शिक्षक हुँदा रावलले नक्कली शैक्षिक योग्यताको प्रमाणपत्र पेस गरेको भन्दै मुद्दा चलाइएको हो। विशेषले रावललाई २०७६ भदौ १३ गते कसुरदार ठहर गरेको थियो। अदालतले ५ हजार जरिवाना गरेकोमा उनी म्याद गुजारी बसेका थिए। निर्वाचन आयोगका सहायक प्रवक्ता सूर्यप्रसाद अर्यालले अख्तियारले गरेको पत्राचारबारे जानकारी नभएको बताए। प्रक्रियाअनुसार निर्वाचित जनप्रतिनिधिलाई प्रमाणपत्र दिइएको अर्यालको भनाइ छ। निर्वाचन कानुनमा पनि अदालतमा मुद्दा चलेर कसुरदार नठहरेसम्म उम्मेदवार हुनका लागि रोक्ने व्यवस्था छैन, उनले भने, निर्वाचित जनप्रतिनिधिविरुद्धको उजुरी निर्वाचन आयोगको क्षेत्राधिकारभन्दा बाहिर पर्छ। को निलम्बनमा पर्नुहुन्छ भन्ने आयोगको क्षेत्राधिकारभित्र पर्दैन। काम, कर्तव्य जिम्मेवारी बहन गर्दा हुने विभिन्न खालका क्रियाकलापबाट उत्पन्न हुने परिणामको भागिदार सम्बन्धित जनप्रतिनिधि नै हुनुपर्छ। कुनै जनप्रतिनिधिको पद रिक्त भएको अवस्थामा नियमानुसार उपनिर्वाचनबाट पदपूर्ति गर्ने सहायक प्रवक्ता अर्यालले बताए।भ्रष्टाचार निवारण ऐन, २०५९ को दफा ३३ मा कसूरको आरोप लागेको कुनै व्यक्ति र राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। स्थानीय तह निर्वाचन ऐन २०७३ को दफा १३ को खण्ड (च) मा भ्रष्टाचारको कसूरमा सजाय पाएको व्यक्ति निर्वाचनमा उम्मेदवार हुन अयोग्य मानिने व्यवस्था छ। सोही ऐनको दफा १५ को उपदफा ९१० मा कुनै सदस्यको पदमा निर्वाचित व्यक्ति दफा १३ बमोजिम अयोग्य रहेको अदालतबाट ठहर भएमा निज त्यस्तो पदबाट मुक्त हुने व्यवस्था छ।"
जिससमा गठबन्धन विजयी,"सङ्खुवासभा : जिल्ला समन्वय समिति सङ्खुवासभामा गठबन्धका उम्मेदवार विजयी भएका छन्। मंगलबार भएको निर्वाचनमा प्रमुखमा सुमन शाक्य र उपप्रमुखमा बबिता खत्रीसहित गठबन्धनका उम्मेदवार विजयी भएका हुन्। समन्वय प्रमुख दोस्रो कार्यकालका लागि प्रमुख पदमा शाक्य विजयी भएका हुन्। शाक्य नेकपा(एस)बाट निर्वाचित भएका हुन्। प्रमुख पदमा नेकपा(एमाले)ले कांग्रेसबाट चिचिला गाउँपालिकाको कार्यपालिका सदस्यमा विजयी राजेन्द्र घलेलाई स्वतन्त्र उम्मेवार उठाएको थियो। स्थानीय तह निर्देशिका २०७८ को दफा ४५(५) बमोजिम स्वीकृत गर्न नमिल्ने भएको भन्दै घलेको उम्मेदवारी निर्देशिकाको दफा ४५(३) बमोजिम खारेज गरेपछि शाक्य निर्विरोध चयन भएका थिए। घलेको रित नपुगी उम्मेदवारी दर्ता भएको साथै आफैंले उम्मेवारी फिर्ताका लागि निवेदन दिएकाले उम्मेदवारी खारेज गरिएको मुख्य निर्वाचन अधिकृत शान्तिप्रसाद आचार्यले जानकारी दिए। उपप्रमुखमा गठबन्धनका तर्फबाट कांग्रेसकी खत्री ११ मत ल्याएर विजयी भएकी छन्। एमालेकी रेनुका माया गुरुङले ८ मत मात्र पाएकी छन्। सदस्यमा कांग्रेसका छेदर भोटे, मनोजकुमार थायुम, देउमान राई (याम्फु), भत्तीमाया गुरुङ र माओवादी केन्द्रका मणिराज खत्री, अरिता राई र शान्तिदेवी राई विजयी भएका छन्। १० वटा स्थानीय तह रहेको यस जिल्लामा कांग्रेस ९, एमाले ८, एकीकृत समाजवादी २ र माओवादी केन्द्रसँग १ मत थियो। गठबन्धनसँग १२ र एमालेसँग ८ मत थियो। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्नेछन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था छ। स्थानीय निर्वाचन सकिएको एक महिनाभित्र जिससको गठन गर्नुपर्ने संवैधानिक व्यवस्थाअनुसार मंगलबार निर्वाचन सम्पन्न भएको हो।"
"काठमाडौंमा सम्झौता, बञ्चरेडाँडामा अवरोध","काठमाडौं : सहरी विकास मन्त्रालय, काठमाडौं महानगरपालिका र बञ्चरेडाँडाका सरोकारवालाबीच सोमबार उपत्यकाको फोहोर व्यवस्थापनमा सहमति भयो। सोहीअनुसार फोहोर बोकेका गाडी मंगलबार बञ्चरेडाँडातिर लागे। तर, स्थानीयवासीले अवरोध कायमै राखे। त्यस क्रममा प्रहरीसँग झडप भयो। प्रहरीले १४ जनालाई नियन्त्रणमा लियो। सिसडोल भरिएपछि बञ्चरेडाँडामा फोहोर फाल्न सोमबार सहमति जुटेको हो। त्यस क्रममा सहरी विकासमन्त्री रामकुमारी झाँक्री, काठमाडौंका मेयर बालेन्द्र शाह, उपमेयर सुनिता डंगोल, जिल्ला प्रहरी परिसरका प्रमुख सुदिप गिरी, ककनी गाउँपालिका३ का अध्यक्ष घनस्याम बजगाईंलगायतको उपस्थित थिए। ककनी गाउँपालिका उपाध्यक्ष मिठ्ठुमाया तामाङका अनुसार उक्त सम्झौता स्थानीयवासीसम्म नपुग्दा मंगलबार अवरोध भएको हो। हामीले काठमाडौं गएर सम्झौता गयौं। स्थानीयवासीलाई खबर गर्न पाएनौ, उपाध्यक्ष तामाङले भनिन्। सम्झौता गर्ने सम्पूर्ण टिमले घरघरमै गएर सुनाउन बुझाउनुपर्ने उनले बताइन्। सहरी विकासमन्त्री, मेयर, उपमेयरलगायत सबै जना फिल्डमै गएर स्थानीयवासीलाई बुझाउनपर्छ होला, उनले भनिन्। बुधबारदेखि अवरोध नहुने उनले बताइन्। काठमाडांैका मेयर शाहले उपत्यकावासीलाई फोहोर छुट्ट्याइदिन आग्रह गरेका छन्। उनले मंगलबार विज्ञप्ति जारी गर्दै उनले १० दिनसम्म फोहोर उठाउन नसकेकोमा माफी मागेका छन्। उनले सहरवासीलाई घरबाट फोहोर निकाल्दा कुहिने र नकुहिने टुट्याइदिनका लागि आग्रह गरेका छन्। नछुट्ट्याइएको फोहोर उठाउन नसकिने उनको भनाइ छ। कुहिने र नकुहिने फोहर छुट्ट्याउँदा व्यवस्थापनमा सहज हुन्छ। फोहोर व्यवस्थापन सहज भए हामी स्वच्छ र स्वस्थ वातावरणमा बाँच्न पाउँछौं। नछुट्टाएको फोहोर महानगरले संकलन गर्ने छैन, उनले भनेका छन्। १० दिनदेखि फोहोर नउठ्दा राजधानी दुर्गन्धित छ। चोकचोक र गल्लीगल्लीमा फोहोरका डंगुर छन्। नाक थुनेर हिँड्नुपर्छ। बन्चरेडाँडा ल्यान्डफिल साइटमा सडक बनाउन मन्त्रालयबाट ४२ करोड ५० छुट्ट्याउनेलगायत विकल्प अघि सारिएको छ। नदी नियन्त्रण, सामुदायिक भवन र मन्दिर निर्माण, वृक्षरोपण गर्न १ करोड ७० लाख विनियोजन गरिने जनाइएको छ। प्रभावित क्षेत्रमा स्वास्थ्य बिमा, अस्पताल निर्माण, रोजगारका कार्यक्रम सञ्चालन, दुर्गन्ध हटाउनेलगायत विकल्प अघि सारिएको छ।"
"स्कुल लाग्यो, पुस्तक छैन","काठमाडौं : संविधानले शिक्षालाई मौलिक हकमा राखेको छ। धारा ३१ (१) मा प्रत्येक नागरिकलाई आधारभूत शिक्षामा पहुँचको हक हुने भनिएको छ। उपधारा (२) मा प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुने व्यवस्था छ। तर, विद्यार्थीले कहिल्यै समयमा पाठ्यपुस्तक पाउँदैनन्। जसको सबैभन्दा बढी असर हिमाली र पहाडी जिल्लामा परिरहेको छ। जहाँका विद्यार्थी झन्डै नौ महिना बिनापुस्तक स्कुल जान्छन्। तीन महिना मात्रै पढेर जाँच दिन्छन्। यसपटक पनि बजारमा पुस्तकको चर्को अभाव छ। विद्यार्थी खाली हात स्कुल गइरहेका छन्। हरेक वर्ष कथा उही, व्यथा उही छ। सर्वोच्च अदालतका पूर्वन्यायाधीश बलराम केसी समयमै पाठ्यपुस्तक नपाउँदा विद्यार्थीको मौलिक हक हनन् हुने बताउँछन्। सरकारले पर्याप्त मात्रामा पाठ्यपुस्तक समयमै हातहातमा पुर्याउनुपर्छ, पूर्वन्यायाधीश केसी भन्छन्, पाठ्यपुस्तक पुर्याउने सरकारको संवैधानिक कर्तव्य हो। समयमै सबै विद्यार्थीले पाठ्यपुस्तक नपाउनु सरकार कर्तव्यच्युत भएको उदाहरण हो। सरकारकै कमजोरीले पाठ्यपुस्तक नपाउँदा विद्यार्थीको मौलिक हक हनन भएको मानिन्छ। किताब छपाइ र ढुवानी गर्ने सरकारी निकाय जनक शिक्षा सामग्री केन्द्र लिमिटेडका २१ वटै मेसिन बाह्रै महिना चल्छन्। तर, विद्यालय तहका पाठ्यपुस्तक समयमा छापी सक्दैन। अभिभावक संघका अध्यक्ष केशव पुरी पाठ्यपुस्तक छपाइ र ढुवानीमा सरकार गैरजिम्मेवार रहेको बताउँछन्। भन्छन्, यसका पछाडि लाभहानीको खेल छ। पाठ्यपुस्तक पुर्याउनु सरकारको संवैधानिक कर्तव्य हो। समयमै सबै विद्यार्थीले नपाउनु सरकार कर्तव्यच्युत भएको उदाहरण हो। पाठ्यपुस्तक नपाउँदा विद्यार्थीको मौलिक हक हनन भएको मानिन्छ। बलराम केसीपूर्वन्यायाधीश हरेक वर्ष शैक्षिक सत्रको बेला किताबको अभाव हुनुमा लाभहानिको चलखेल छ। पाठ्यपुस्तक छपाइ र ढुवानीमा सरकार गैरजिम्मेवार छ। केशव पुरीअध्यक्ष,अभिभावक संघ,नेपाल जनकशिक्षा सामग्री केन्द्रलाई जोगाउने बहानामा लाखौं विद्यार्थीको भविष्यमाथि खेलवाड भएको छ। सरकारले निजी क्षेत्रसँग सहकार्य गरे १५ दिनभित्रै पाठ्यपुस्तक विद्यार्थीको हातहातमा पुर्याउँछौं। कमलप्रसाद पोखरेलमहासचिव, नेपाल मुद्रण उद्योग महासंघ २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन। यो समस्या हरेक वर्ष उस्तै हुन्छ। समयमा पुस्तक कहिल्यै पाइएन। मनोहर बस्यालनिवर्तमान अध्यक्ष, पुस्तक तथा स्टेसनरी व्यवसायी महासंघ जनक शिक्षाका अधिकारी भने यसमा तीन कारण अघि सार्छन् स्थानीय चुनावमा मतपत्र छपाइ र रूसयुक्रेन युद्धका कारण कागज आयातमा कठिनाइ। यस वर्ष जेठमा शैक्षिक सत्र सुरु भएका कारण पनि समस्या भएको सूचना अधिकारी चित्रकुमार आचार्य बताउँछन्। यो शैक्षिक सत्रको किताब छपाइ साउनमा मात्र सुरु गर्यौं, सूचना अधिकारी आचार्य भन्छन्, नौ महिना मात्र हामीसँग समय थियो। त्यसै पनि ढिला भयो। गत वर्ष शैक्षिक सत्र असारमा सुरु भएको थियो। आचार्यका अनुसार कागजको नियमित आपूर्ति हुन नसकेका कारण पनि पुस्तक प्रकाशनमा ढिलाइ भयो। कागज आपूर्तिकर्ताले रूस र सप्लायर्सका अनुसार रूसयुक्रेन युद्घका कारण कागज अभाव र मूल्य वृद्घिका कारण कागज आउन ढिला भयो। पाठ्यपुस्तक छपाइका लागि बर्सेनि झन्डै ६ हजार मेट्रिक टन कागज आवश्यक पर्छ। अर्कातर्फ स्थानीय चुनावको मतपत्रलगायत सामग्री छाप्ने काम जनक शिक्षाले गर्यो। त्यही कारण पनि छापिएका किताब समयमा बिक्रीवितरण गर्न नसकिएको आचार्य बताउँछन्। भर्ना अभियान र बिक्रीवितरण एकैपटक भयो। सबै विद्यार्थीले सेट किताब पाएका छैनन्, उनी भन्छन्, हामीले तथ्यांक लिँदै छौं। त्यहीअनुसार किताब पठाउँछौं। अहिले पनि दिनकै २ ट्रक बाहिरिएका छन्। सरकारले शैक्षिक सत्र २०७८ मा कक्षा १ देखि ४ सम्म र २०७९ मा १ देखि ३ कक्षासम्म मात्र छपाइ र वितरणको अनुमति निजी क्षेत्रलाई दिएको छ। नेपाल मुद्रण उद्योग महासंघका महासचिव कमलप्रसाद पोखरेल निजी क्षेत्रलाई खुम्च्याइएका कारण विद्यार्थीले पाठ्यपुस्तक नपाएको तर्क गर्छन्। निजी क्षेत्रले पाठ्यपुस्तक प्रकाशन गरी मुलुकभर वितरण भइरहेको छ, महासचिव पोखरेल भन्छन्, सरकारले जनक शिक्षालाई जोगाउने बहानामा लाखौं विद्यार्थीमाथि खेलवाड भएको छ। जनक शिक्षाले नौ महिनामा १ करोड ६० लाख पुस्तक छापेको छ। सूचना अधिकारी आचार्य भन्छन्, सामुदायिक विद्यालयको आवश्यकतालाई हेरेर मात्र किताब छाप्यौं। यो बीचमा बोर्डिङ स्कुलबाट माग बढी आयो। त्यसले गर्दा ढिला भएको हो। अब यो केही समयको अभाव हो छिट्टै पूर्ति गर्दै छौं। निजी क्षेत्रले पनि जिम्मेवारी पूरा गर्न नसकेको जिकिर उनी गर्छन्। भन्छन्, कागज अभाव भएकै कारण कक्षा १ देखि ३ सम्मको किताबको पनि अभाव छ। वैशाखमा सुरु हुने शैक्षिक सत्र जेठमा सर्दा पनि पाठ्यपुस्तक विद्यार्थीका हातमा पुगेको छैन। अभिभावक संघका अध्यक्ष पुरी पाठ्यपुस्तक हरेक वर्ष उठाउने विषय बनिरहेको बताउँछन्। अभिभावकहरू हरेक वर्ष छोराछोरीका लागि पाठ्यपुस्तक खरिद गर्न पसलमा पुग्छन्। विद्यालय धाउँछन्। तर, कहिल्यै समयमा पाउँदैनन्। २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन, पुस्तक तथा स्टेसनरी व्यवसायी महासंघका निवर्तमान अध्यक्ष मनोहर बस्याल भन्छन्, पाठ्यपुस्तक अभावको समस्या हरेक वर्ष उस्तै हुन्छ। समयमा पुस्तक कहिल्यै पाइएन। जनक शिक्षाले पहिला साझा प्रकाशनलाई छाप्न दिन्थ्यो। आफैंले छाप्दा पनि समयमा उपलब्ध गराउन सकेको छैन। विद्यार्थीको हातहातमा पुर्याउन चुक्नुमा जनक शिक्षाको मात्र दोष नरहेको बताउँछन् आचार्य। सबै किसिमका परिस्थिति जुधेर अहिले केही समस्या देखिएको हो। यो पटक मात्र समस्याजस्तो देखिएको हो, उनी भन्छन्, नत्र यसअघि समयमा पाठ्यक्रम पुुर्याएको जस लिइएको हो। पाठ्यक्रम विकास केन्द्रले छपाइका लागि पाण्डुलिपि पनि समयमा उपलब्ध नगराउँदा ढिलाइ भएको अर्का कर्मचारी बताउँछन्। यो वर्ष कक्षा ४, ७ र ९ को पुस्तक संशोधन भएको छ। जनक शिक्षामा भएका मेसिनलाई पूर्ण क्षमतामा सञ्चालन नगरिएको ती कर्मचारी बताउँछन्। केही कर्मचारी र निजी क्षेत्र मिलेर संस्था धरासयी बनाउने खेल छ, उनी भन्छन्। अभिभावक संघका अध्यक्ष पुरी पाठ्यपुस्तकमा हुने ढिलाइबाट आजित भइसकेको बताउँछन्। पाठ्यपुस्तक छाप्ने र वितरणमा भइरहेको चलखेलबारे बुझ्न सकिएको छैन, उनी भन्छन्, पाठ्यपुस्तकको अभाव सधैंभरि हुन्छ। सरकार मौन बस्छ। पक्कै पनि यसमा लाभहानी जोडिएको छ। नेपाल मुद्रण उद्योग महासंघका महासचिव पोखरेलका अनुसार निजी क्षेत्रका मेसिन कामको अभावमा बन्द हुने अवस्थामा छन्। सरकारले निजी क्षेत्रलाई जिम्मा दिए १५ दिनभित्रै मुलुकभर पाठ्यपुस्तक पुर्याउने दाबी पोखरेल गर्छन्। सूचना अधिकारी आचार्यका अनुसार निजी क्षेत्रलाई छपाइ र वितरणमा सहकार्य गर्दा पाठ्यपुस्तक महँगो हुन्छ। अहिले २ सय रुपैयाँमा बिक्री गर्ने पुस्तकको मूल्य निजी क्षेत्रले दोब्बरभन्दा बढी तोकेको हुन्छ। पुस्तकको मूल्य नियन्त्रणका लागि पनि पाठ्यपुस्तक प्रकाशनको जिम्मेवारी जनक शिक्षाले पाएको हो, उनी भन्छन्, त्यसै कारण नियन्त्रित छ। जनक शिक्षाले छाप्दै आएका पुस्तकको मूल्य निर्धारण भने सरकारले गर्छ। स्टेसनरी व्यवसायी महासंघका निवर्तमान अध्यक्ष बस्याल सरकारले व्यापार गर्न नहुने बताउँछन्। भन्छन्, सरकारी संस्थानहरू कमाएर पालिन नसक्ने अवस्थामा छन्। जनक शिक्षाको व्यावसायिक योजना नै भएन।"
तोडिएका बैंक जोडिन गृहकार्य,"काठमाडौं : मर्जर प्रक्रिया बीचैमा तोडिएका नेपाल इन्भेस्टमेन्ट बैंक (एनआईबीएल) र हिमालयन बैंकले जोडतोडका साथ आफू सुहाउँदो जोडी खोज्न थालेका छन्। केन्द्रीय बैंकबाट सैद्धान्तिक सहमतिपत्र (एलओआई) प्राप्त गरिसकेपछि हिमालयन बैंकको २९औं वार्षिक साधारणसभाले मर्जरको प्रस्तावलाई अस्वीकार गयो। त्यसपछि मर्जर प्रक्रियामा रहेको आठ महिनामा भंग भएको थियो। यद्यपि जोडी खोजिरहने क्रममा एनआईबीएल बैंकले मेगा बैंकसँग छलफल गरिरहेको छ। यसअघि हिमालयनसँगको मर्जर प्रक्रिया जुटिसकेको एनआईवीएलले भने फेरि पहिलाजस्तै हुन सक्ने भएकाले सकभर पक्का नभएसम्म सुचना बाहिर ल्याउन खोजेको छैन। यद्यपि मेगा बैंक पनि मर्जरको खोजिमै रहेकाले दुई बैंकका सञ्चालकबीच छलफल भइरहेको र सम्भवतः मर्जरमा जाने संकेत देखिएको स्रोतले जानकारी दिएको छ। यसै प्रसंगमा मेगा बैंकका अध्यक्ष भोजराज शाह भने आफूजस्तै जोडीका लागि केही बैंकसँग छलफल भइरहेको तर निष्कर्षमा नपुगेको बताउँछन्। उनका अनुसार सञ्चालक समितिको प्रतिवेदनमा, पञ्चवर्षीय रणनीतिक कार्ययोजनामा मेगा बैंकले आफ्नो ब्रान्ड भ्यालु हट्ने गरी मर्जर प्रक्रियामा संलग्न हुँदैन भनेर स्पष्ट उल्लेख गरेको छ । मेगाको ब्रान्ड भ्यालु, विजनेसको प्रवृत्ति, यसको कार्यदिशालाई आत्मसात् गरेर विनविन सिच्युएसन सिर्जना गर्ने बैंकहरूसँग मात्रै मेगा बैंक सामेल हुन तयार छ। सोहीअनुसार मेगा बैंक मर्जर हुन खोजेको बैंकको चर्चा हुनुलाई स्वाभाविक रूपमा लिनुपर्छ, उनले भने। चुक्ता पुँजीको आधारमा हेर्दा नेपाल इन्भेस्टमेन्ट बैंकको १८ अर्ब ३० करोड ७५ लाख रुपैयाँ रहेको छ। यस्तै, मेगा बैंकको १६ अर्ब १२ करोड ५ लाख रुपैयाँ रहेको छ। दुवै बैंक मर्जर भएमा ३४ अर्ब ४२ करोड ८ लाख रुपैयाँ हुन आउँछ। हालसम्म मेगा बैंक नेपालले गण्डकी विकास, टुरिजम डेभलपमेन्ट र पश्चिमाञ्चल डेभलपमेन्टसँग मर्ज तथा प्राप्ति गरिसकेकोे छ । यस्तै, नेपाल इन्भेस्टमेन्ट बैंकले सीटी एक्सप्रेस, जेबिल्स फाइनान्स र एस डेभलपमेन्ट बैंकसँग मर्जर तथा प्राप्ति गरिसकेको छ। यससँगै, बैंक तथा वित्तीय संस्था परिसंघ (सिविफिन)का वरिष्ठ उपाध्यक्षसमेत रहेका शाह केन्द्रीय बैंकले सोचेअनुसारको बिग मर्जर खासै अगाडि नबढेको र दुई बैंकबीच भएको समझदारीले पनि अन्तिम समयसम्म मूर्तरूप नपाएको बताउँछन्। यसैले बिग मर्जर गम्भीर रूपमा बैंकहरूले लिएको देखिँदैन। यसकारण सिविफिनले मर्जरको औचित्य, आवश्यकताका विषयमा बैंकले महसुस गर्नुपयो, उनले अन्नपूर्णसँग भने। मर्जर तोडिएको हिमालयन बैंक पनि आफ्नो जोडी खोज्न लागिपरेको बताएको छ। बैंकका अध्यक्ष प्रचण्ड बहादुर श्रेष्ठ अझै निश्चित नभएको तर सम्भावित ३४ ओटा बैंकलाई हेरिरहेको जानकारी दिए। उनका अनुसार राष्ट्र बैंकको नीतिलाई पनि पालना गर्ने गरी, मर्जर उद्देश्य पूरा हुने र बैंकको वित्तीय अवस्था बलियो हुने हिसाबले बैंक छान्ने छौं। साना साना बैंक एकातिर, ठूलाठूला बैंक अर्कोतिर मात्रै भएर हुँदैन। ठूला बैंकले साना बैंकलाई मिलाएर मर्ज गरे थप बलियो बन्ने भएकाले यसैअनुरूप बैंक छनोट गर्न खोजेका छौं, नि भन्छन्, पहिला मर्जर हुन नसके पनि अब राम्रोसँग बीचैमा नतोडिने गरी बैंक छान्न लागेका छौं। हामी सकेसम्म चाँडै नै टुंगो लगाउँदै छौं। अहिले प्रक्रियामा छौं। यद्यपि पछिल्लो समय नबिल बैंकले नेपाल बंगलादेश बैंकलाई प्राप्ति गर्ने अन्तिम चरणमा पुगेको छ। नेपाल राष्ट्र बैंकमा अन्तिम स्वीकृतिका लागि पठाइएको छ। नबिल बैंकको विशेष साधारणसभाले प्रमुख कार्यकारी अधिकृतमा ज्ञानेन्द्र ढुंगानालाई नियुक्त गरिसकेको छ। अब राष्ट्र बैंकबाट अनुमति पाएपछि असारसम्ममा एकीकृत कारोबार हुने ढुंगानाले बताए। तर, नेपाल राष्ट्र बैंकको तथ्यांकअनुसार हालसम्म मर्जर तथा प्राप्ति प्रक्रियामा गएका र सैद्धान्तिक सहमति पाइसकेपछि झन्डै दुई दर्जनभन्दा बढी बैंक तथा वित्तीय संस्थाहरूको सम्बन्ध तोडिएका अर्थात डिमर्ज भएका छन्। यसरी तोडिएका बैंक अन्य बैंकसँग प्रक्रियामा गएर एक नभएसम्म केन्द्रीय बैंकले कारबाहीस्वरूप विभिन्न सुविधा कटौती गर्ने गरेको छ। मर्जरप्राप्ति तोड्दा के हुन्छ ? बैंकहरूबीच मर्जर तथा प्राप्ति गर्ने प्रक्रिया अघि बढेर बीचैमा तोडिए मर्जर तथा प्राप्ति विनियमावली अनुसार जरिबाना व्यहोर्नुपर्ने व्यवस्था छ। मर्जर बीचैमा तोड्ने बैंकहरूलाई कारबाही भइरहेको जनाउँदै नेपाल राष्ट्र बैंकका प्रवक्ता डा गुणाकर भट्ट भन्छन्, मर्जर तोडिएपछि अहिले कारबाही भएको छ। तोडेका बैंकहरूले जोडी खोजेर एकीकृत कारोबार नभएसम्म यसअघिको कामले गर्दा कारबाही कायम हुनेछ। अर्कोसँग एकीकृत कारोबार भएपछि भने कारबाही फुकुवा हुने उनको भनाइ छ। केन्द्रीय बैंक, बैंक तथा वित्तीय संस्था नियमन विभागका कार्यकारी निर्देशकसमेत रहेका डा भट्ट यस्तो गर्नेलाई एक प्रतिशत वा सोभन्दा बढी सेयरधारण गर्ने सेयरधनीको सेयर कारोबार रोक्का राखिएको छ। डेभिडेन्ट रोक्का राखिएको छ। यसैगरी, विनियमावलीअनुसार बैंकलाई तीन वर्षसम्म थप शाखा कार्यालय खोल्न दिइने छैन। साथै केन्द्रीय बैंकबाट पाउने पुनर्कर्जा, स्थायी तरलता सुविधालगायतका नियामकीय सुविधाबाट पनि वञ्चित हुनुपर्ने हुन्छ।"
नेपालको विश्वकप सपना सकियो,"काठमाडौं : नेपालको यू१९ महिला टीट्वेन्टी विश्वकप खेल्ने सपना सकिएको छ। मंगलबार मलेसियामा भएको आईसीसी यू१९ महिला टीट्वेन्टी विश्वकपअन्तर्गत एसियाली छनोटको खेलमा थाइल्यान्डसँग पराजित भएपछि नेपालको विश्वकप खेल्ने सपना अधुरै रहेको हो। मलेसियामा मंगलबार भएको खेलमा नेपाल थाइल्यान्डसँग ४९ रनले पराजित भएको हो। थाइल्यान्डले दिएको ९० रनको लक्ष्य पछ्याएको नेपाल १९५ ओभरमा अलआउट हुँदै ४० रनमै समेटिएको थियो। नेपालकी सृष्टि जैशीले अविजित सात रन बनाइन्। यस्तै साना प्रविनले ६, अनु कडायतले पाँच, कप्तान कीर्तिका मरासिनी, अञ्जली विश्वकर्मा र मनिषाकुमारी विश्वकर्माले तीनतीन रन बनाए। यस्तै रञ्जु श्रेष्ठ र स्नेहा महराले एकएक रन जोडे। थाइल्यान्डकी नन्थिता बोसुखामले तीन विकेट लिइन्। यस्तै पूर्णफा साइहोइ र थान्यालक चुम्नामले एकएक विकेट हात पारे। यसअघि टस हारेर पहिले ब्याटिङ गरेको थाइल्यान्डले निर्धारित २० ओभरमा सात विकेट गुमाएर ८९ रन बनायो। थाइल्यान्डका लागि थिपत्चा पुत्थावोङले सर्वाधिक २० रन जोडिन्। यस्तै बान्थिदा लेप्हाथानाले १९, सुवानन खिवातोले १६, फनिता माया र सुनिदा चतुरओङरात्नाले सातसात रन बनाए। नेपालकी मनिषाकुमारी उपाध्याय र कीर्तिका मरासिनीले दुईदुई विकेट लिए। यस्तै स्नेहा महराले एक विकेट हात पारिन्। प्रतियोगितामा नेपालको यो दोस्रो हार हो। पहिलो खेलमा कतारमाथि ७९ रनको प्रभावशाली जित निकालेको नेपाल दोस्रो खेलमा आठ रनमै समेटिएपछि यूएईलाई १० विकेटको नतिजा सुम्पिएको थियो। सोमबार भएको खेलमा कमजोर प्रतिद्वन्द्वी भुटानलाई चार विकेटले पराजित गरेको थियो। छनोटमा नेपालले चार खेलमा चार अंक जोडेको छ। नेपाल तालिकाको तेस्रो स्थानमा छ। आफूले खेलेका चार वटै खेलमा जित निकालेको थाइल्यान्ड आठ अंक जोड्दै शीर्ष स्थानमा छ। नेपालले अब अन्तिम खेलमा बिहीबार मलेसियाको सामना गर्नेछ। शीर्ष स्थानमा रहने टोलीले सन् २०२३ मा दक्षिण अफ्रिकामा हुने यू१९ टीट्वेन्टी विश्वकपमा प्रतिस्पर्धा गर्नेछ। प्रतियोगितामा नेपालसहित, मलेसिया, संयुक्त अरब इमिरेट्स (यूएई), थाइल्यान्ड, भुटान र कतार छन्।"
"नाम टावर, काम अनेक","बुटवल : स्थानीय सरकारले भ्यूटावर बनाएको प्रति धेरै आलोचना भइरहेको छ। रुपन्देहीको तिलोत्तमा नगरपालिकाले शंकरनगर वनबिहारभित्र बहुउद्देश्यीय भ्यूटावर निर्माण गर्यो। २ महिनाअघि पूर्वप्रधानमन्त्री केपी शर्मा ओलीले उक्त भ्यूटावर उद्घाटन गरे। जुन धरहारपछिको दोस्रो अग्लो टावर हो। तिलोत्तमाको यो भ्यूटावर टावरमा मात्रै सीमित छैन। यो एक बहुउद्देश्यीय भवन हो। जहाँ लाखौं पर्यटक भिœयाउने सपना बुनिएको छ। शंकरनगर वनबिहारभित्र निर्माण भएकाले व्यावसायिक प्रयोजनमा यो टावर प्रयोग हुनेछ। यसको सञ्चालन गर्न तिलोत्तमा नगरपालिकाले निजी क्षेत्रलाई टेन्डरमार्फत ठेक्कामा दिएको छ। रूपन्देहीको तिलोत्तमा२ स्थित शंकरनगर वनबिहार तथा अनुसन्धान केन्द्र (वनबाटिका) मा निर्मित बहुउद्देश्यीय १० तले भ्यूटावर १३४ फिट उचाइको छ। तिलोत्तमा र वनबिहारको संयुक्त लगानीमा निर्माण भएको भ्यूटावर आर्थिक वर्ष २०७३७४ मा ठेक्का सम्झौता भएको थियो। २०७२ को भूकम्पमा ढलेको काठमाडौंको धरहरापछिको अग्लो र सुविधा सम्पन्न भनिएको भ्यूटावरको भुइँ तला ३ हजार ५९५ वर्गफिट क्षेत्रफलमा छ। कुल २५ हजार १२२ वर्गफिट क्षेत्रफलमा रहेको भ्यूटावरको पहिलोदेखि छैटौं तलासम्म व्यावसायिक प्रयोजनका लागि प्रयोग हुनेछ भने बाँकी तलाबाट दृश्यावलोकन हुनेछ। तिलोत्तमा नगरपालिकाका इन्जिनियर प्रदीप वनले कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको बताए। लिफ्टको सुविधासहित बनेको सो टावरमा सुविधायुक्त रेस्टुराँ र पर्यटक विश्रामस्थल, रिसर्च रुम, डिपार्टमेन्ट स्टोर, अफिस रुम, एटेज ट्वाइलेट रुम बास मिल्ने गरी बातानुकुलित कोठा, लाइब्रेरीलगायतका संरचनाहरू बनाइएको छ। अहिले भ्यूटावरसँगै २ बिघा क्षेत्रफलमा अन्य पर्यटकीय पूर्वाधार र संरचनाहरू पनि बनिरहेका छन्। भ्यूटावरको उत्तरतर्फ स्विमिङ पुल, अगाडि म्युजिकल फाउन्डेसन निर्माण भइरहेको छ। त्यस्तै, त्यहाँ चाइल्ड पार्क र स्टेडिएम निर्माणको काम पनि सुरु भइसकेको छ। गत चैतमा केएच प्रशान्त जेभीसँग साढे ४ करोडको ठेक्कामा बाँकी कामका लागि सम्झौता भएको उनले बताए। बाँकी संरचना निर्माण पनि अबको २ वर्षमा सम्पन्न हुने उनको भनाइ छ। तिलोत्तमा भ्यूटावर नगरपालिकाको गौरव र गहना भएको छ। यसले थप पर्यटकलाई आकर्षित गर्छ। यो अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुनेछ।वासुदेव घिमिरेपूर्वनगरप्रमुख, तिलोत्तमा नगरपालिका शंकरनगर विहारमा अहिले दैनिक १५ सय पर्यटक घुम्न आउँछन्। भ्यूटावरपछि यहाँ आउनेको संख्या बढ्ने अपेक्षा छ। लुम्बिनीमा आउने पर्यटक पनि भ्रमणका लागि यहीँ आउनेछन्।बेलप्रसाद शर्माअध्यक्ष, शंकरनगर वनविहार तथा अनुसन्धान केन्द्र कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको हो। थप ४ करोडमा अन्य पार्कका संरचनाहरू निर्माण भइरहेका छन्। यी संरचना २ वर्षभित्र सम्पन्न हुनेछन्। प्रदीप वनइन्जिनियर तिलोत्तमा नगरपालिकाका भ्यूटावर निर्माणको कुल बजेटको ७० प्रतिशत तिलोत्तमा नगरपालिकाले र ३० प्रतिशत शंकरनगर वनबिहार तथा अनुसन्धान केन्द्रले बेहोरेको छ। भ्यूटावरबाट बुटवल, भैरहवा र लुम्बिनीसम्म सजिलै देख्न सकिनेछ भने दूरबिनको प्रयोग गर्दा भारतको गोरखपुर, नौतनवासम्मका सहरहरू देख्न सकिन्छ। पर्यटन प्रवर्द्धन योजना तिलोत्तमा नगरपालिकाले पर्यटकीय प्रबद्र्धन योजनासहित भ्यूटावरको निर्माण गरेको हो। शंकरनगर सामुदायिक वनभित्र निर्माण भइरहेको यो संरचनामा बनका उपभोक्ताको पनि अपनत्व स्थापित गरिएको छ। वनभित्र निर्माण भएको शंकरनगर वनवाटिका तथा अनुसन्धान केन्द्रले ३० प्रतिशत लगानी गरेको छ। तिलोत्तमा नगरका पूर्वप्रमुख वासुदेव घिमिरेले पर्यटकको आवागमन बढाइ आर्थिक उपार्जन गर्ने योजनासहित बहुउद्देश्यीय टावरसहितको भवन बनाइएको बताउँछन्। यसले आम्दानी दिनेछ, सुन्दर दृश्य अवलोकनका लागि भ्यूटावर भएपछि पर्यटकको चलायमान हुनेछ, उनले भने, भ्यूटावरबाट बुटवल, भैरहवा र लुम्बिनीसम्म देख्न सकिने छ भने दूरबिनको प्रयोगबाट भारतको गोरखपुर, नौतनवासम्मका सहर देख्न सकिनेछ। तिलोत्तमा भ्यूटावर नगरपालिकाको गौरव र गहना भएको भन्दै यसले थप पर्यटकलाई आकर्षित गर्ने बताउँछन्। उनले अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुने बताए। पूर्वप्रमुख घिमिरेले आफ्नो कार्यकालमा यो योजनालाई निकै प्राथमिकतामा राखेर काम गरेका थिए। उनले कार्यकाल सकिँदै गर्दा भ्यूटावरको पूर्वप्रधानमन्त्री केपी ओलीद्वारा उद्घाटनसमेत गराए। ओलीले सो अवसरमा भ्यूटावर आर्थिक उपार्जनको माध्यम भएको बताएका थिए। वार्षिक साढे ३९ लाखमा ठेक्का तिलोत्तमा भ्यूटावर सञ्चालनका लागि निजी क्षेत्रलाई दिइएको छ। नगरपालिकाले टेन्डर आह्वान गरेर भवन ठेक्कामा दिएको हो। शंकरनगर वनवाटिकाका अध्यक्ष बेलप्रसाद शर्माले निर्माण गरेका व्यवसायी टोपबहादुर रायमाझीले वार्षिक ३९ लाख ५० हजार पाउनेगरी भवन ठेक्कामा लिएको बताए। वनबिहारले ठेक्काको ३० प्रतिशत आफूले पाउनेछ। तिलोत्तमा नगरपालिकाले ७० प्रतिशत आम्दानी लिनेछ। नगरपालिकाले १० वर्षको ठेक्कामा दिएको हो। भाडा रकम हरेक वर्ष १० प्रतिशतले वृद्धि हुँदै जाने शर्माले बताए। आकर्षक घुमफिर केन्द्र बनाउने योजना १० वर्ष सञ्चालनको ठेक्का पाएका निर्माण व्यवसायी रायमाझीले यसलाई आकर्षण घुमफिर पार्कका रूपमा विकास गर्ने योजना बनाएका छन्। हामीले यसलाई आकर्षक बनाएर सञ्चालन गर्छौं, पर्यटक भिœयाउने योजना नै हो, उनले भने, आर्किटेकबाट डिजाइन बनाइरहेको छु। त्यसको रिपोर्ट आएपछि काम थालनी हुन्छ। अहिले भ्यूटावर अगाडि चिल्ड्रेन पार्कसमेत निर्माण भइरहेको छ। त्यसको लगानी छुट्टै छ। आकर्षक स्विमिङ पुल बन्दैछ। पानीको फाउन्टेनहरू निर्माण भइरहेका छन्। म्युजिकिकल फाउन्टेनहरूले पर्यटक लोभ्याउने विश्वास व्यवसायीको छ। रुपन्देही गर्मी स्थान भएकाले जंगलको बीचमा बन्ने स्विमिङ पुलमा भारतीय पर्यटकसमेत भिœयाउन सकिने विश्वास लगानीकर्ताहरूले गरेका छन्। रायमाझी भन्छन् भ्यूटावर आसपासमा स्विमिङ पुल बन्छ। चिन्ड्रेन पार्क हुनेछन्। आकर्षक गेस्ट हाउस चलाइनेछ। गुणस्तरीय स्वच्छ खानेकुरासहितको क्याफे चलाइनेछ। भ्यूटावर आउने व्यक्तिले दिनभर त्यहीँ बिताउन सक्ने गरी संरचना बनाइने उनले बताए। भ्यूटावरमै आकर्षक लजिङ संरचना बनिसकेको छ। टावरको पहिलो तलामा सांस्कृतिक पहिचानसहितका उपहारजन्य वस्तुहरू, ढाकाका उत्पादन, हस्तकलाका सामानहरू, करुवा, टोपीलगायतका वस्तुहरूको स्टल राखिनेछ। अर्थात् यो पसलका रूपमा सञ्चालन हुनेछ। तेस्रो तलामा होटल सञ्चालन हुनेछ। चौथो तला भने नगरपालिका आफैंले सञ्चालन गर्नेछ। कार्यालयका सभा, सम्मेलनलगायतका कामका लागि यो संरचना प्रयोग हुने बताइएको छ। भ्यूटावर पुग्न नागरिकले छुट्टै टिकट काटेर प्रवेश गर्नेछन्। टिकट, व्यापार, क्याफे, होटलबाट आम्दानी हुनेछ। दैनिक १५ सय पर्यटक शंकरनगर वनबिहार रुपन्देहीको घुमफिर गर्ने उत्कृष्ट गन्तव्य हो। यो सरकारले घोषणा गरेको १ सय पर्यटकीय क्षेत्रमध्येमा पर्छ। शंकरनगर सामुदायिक वनभित्र २०६२ सालमा स्थापना गरिएको वनबिहार तथा अनुसन्धान केन्द्र हाल लुम्बिनी प्रदेशकै मुख्य अनुसन्धान केन्द्रका रूपमा विकास हुँदै गएको छ। सामुदायिक वनको ५७६ हेक्टर वनमध्ये ५१ हेक्टर वन शंकर वनबिहार तथा अनुसन्धान केन्द्रका रूपमा छुट्याइएको छ। वनबिहार तथा अनुसन्धान केन्द्रमा ३० वटा पिकनिक स्पट, सहिद पार्क, बीपी पार्क, म्यांगो पार्क, बाल मोनो रेल, चिडियाखानालगायतका संरचना निर्माण भइसकेका छन्। चिडियाखानाभित्र लोपोन्मुख सरिसृप अजिंगर र भालु, चितुवा, बँदेल, नीलगाई, मृग, बाँदर, विश्वकै ठूलो पंक्षी अस्ट्रिज, दुर्लभ गिद्ध, चित्तल, मयूर, सुगालगायत घरपालुवा एवं जंगली जनावर र चराचुरुङगी राखिएका छन्। भ्यूटावर लगायतका संरचना निर्माणपछि इको टुरिजमका रूपमा विकास गर्ने दीर्घकालीन एवं महŒवाकांक्षी योजना शंकरनगर वनबिहार तथा अनुसन्धान केन्द्रले अगाडि सारेको छ। केन्द्रले हालको चिडियाखानाको स्तरोन्नति, बोटानिकल गार्डेन, लुम्बिनीसँग जोड्ने गरी विपश्यना ध्यान केन्द्र, ऐतिहासिक प्राकृतिक कुवा संरक्षणलगायतका संरचना निर्माण गरिरहेको छ। वनबिहारका अध्यक्ष शर्माका अनुसार वनवाटिकाले वार्षिक १ करोड आम्दानी गर्दै आएको छ। यहाँ औसतमा दैनिक १५ सय नागरिक घुमफिरका लागि पुग्ने गरेका छन्। चाडपर्व र बिदाका दिनमा दैनिक ४ हजारले भ्रमण गरेको रेकर्ड वनबिहारसँग छ। वनबिहारले यहाँ प्रवेशमा ५० रुपैयाँ टिकट राखेको छ। वनबिहारलाई पिकनिक स्पस्ट, चिल्ड्रेन गार्डेन, जंगली पशु संरक्षणका रूपमा विकास गरिएको अध्यक्ष शर्माले बताए। पिकनिक स्पटका लागि ३० वटा सेड निर्माण गरिएका छन्। जसको भाडा लगाउँदा दैनिक १२ सयदेखि ६ हजारसम्म लिने गरिएको छ। वनबिहारभित्र २१ प्रजातिका जंगली जनावरहरू छन्। ती जनावरको आहार र स्याहारसुसारमा वनबिहारे मासिक ३ लाख खर्च गर्दै आएको छ। दर्जनौं कर्मचारीले रोजगारी पाएका छन्। रोजगारमा रहेकोको तलबमा साढे ३ लाख खर्च हुँदै आएको अध्यक्ष शर्माले बताए। शंकरनगर सामुदायिक वनभित्र निर्माण भएको यो वनबिहारलाई बोटानिकल गार्डेनका रूपमा विकास गर्ने योजना रहेको छ। प्रदेश र स्थानीय सरकारसँगको समन्वयमा योजनालाई मूर्त रूप दिने योजना शर्माले सुनाए। साइन्स थ्रिएटर निर्माण गर्ने योजना छन्। सामुदायिक वन नै अध्ययनको केन्द्र भएको शर्मा बताउँछन्। १७ वर्षको अवधिमा वनसम्बन्धी धेरै अध्ययनहरू भएको उनको भनाइ छ। वनबिहारले भ्यूटावर निर्माणपछि प्रवेश शुल्कको आम्दानी बढ्ने अपेक्षा गरेको छ। हामीलाई अब पर्यटकको आवागमन बढ्ने विश्वास छ। शुल्कको आम्दानीमा केही वृद्धि हुनेछ, उनले भने। लुम्बिनीका पर्यटक ल्याउने योजना बुद्ध जन्मस्थल लुम्बिनीमा वार्षिक १५ लाखभन्दा बढी पर्यटक आउने गरेका छन्। तीमध्ये भारतीयसहित तेस्रो मुलुकका पर्यटकको संख्या आधा छ। तिलोत्तमा भ्यूटावरमा लुम्बिनी आउने ती पर्यटकलाई भिœयाउने योजना बनाइएको छ। भारतीय पर्यटकहरू पहाडी क्षेत्रको अवलोकन र स्विमिङ पुलमा रमाउन रुपन्देही हुँदै पोखरासम्म पुग्ने गरेका छन्। भैरहवा क्षेत्रका स्विमिङ पुलहरूमा भारतीय पर्यटकको आवागमन हरेक वर्ष बढ्दै गएको छ। ती पर्यटकलाई वनजंगलको बीचमा हुने मनमोहक क्षेत्रमा भिœयाउने योजना लगानीकर्ताले गरेका छन्। भैरहवामा निर्माण भएको गौतमबुद्ध अन्तर्राष्ट्रिय विमानस्थल सञ्चालनमा आएको छ। यसले पर्यटकको आवागमनमा वृद्धि हुने अपेक्षा गरिएको छ। ती पर्यटकलाई रुपन्देही क्षेत्रमै बास बसाल्न भ्यूटावर प्रयोगमा आउने विश्वास व्यवसायीले गरेका छन्। तथ्यांकमा भ्यूटावर निर्माण लागत११ करोड ५४ लाख ८१ हजार क्षेत्रफल२५ हजार १२२ वर्गफिट तला संख्या१० ओटा उचाइ१३४ फिट निर्माण सुरुआव २०७४७४ फैलिएको क्षेत्र२ बिघा"
लोसपा सत्तामा जाने तयारी,"काठमाडौं : लोसपा अध्यक्ष महन्थ ठाकुरले शनिवार प्रधानमन्त्री शेरबहादुर देउवासँग भेटवार्ता गरे। ठाकुरले आफ्नो पार्टी सरकारमा सहभागी हुन सहमति जनाए। आगामी संसदीय निर्वाचनमा लोकतान्त्रिक शक्तिहरूले गठबन्धन या तालमेल गर्नुपर्ने ठाकुरको प्रस्तावमा प्रधानमन्त्री देउवा पनि सकारात्मक बने। त्यसपछि, लोसपा कार्यकारिणी समितिको बैठकमा अध्यक्ष ठाकुरले सरकारमा जानुपर्ने र संसद्बाहिर भएकालाई मन्त्री बनाउनुपर्ने प्रस्ताव नै गरे। संसद् बाहिरका व्यक्ति पठाउने ठाकुरको प्रस्तावप्रति लोसपाका सांसदहरू भने असन्तुष्ट बने। यसले पार्टीमा निर्णय हुन सकेन। तर, सरकारमा सहभागिता जनाउनेबारे लोसपा अध्यक्ष ठाकुर सकारात्मक रहेको बालुवाटार स्रोतले बतायो। रक्षा मन्त्रालय खाली छ। २३ सदस्यीय मात्रै भएकाले २ मन्त्री थप्न प्रधानमन्त्रीलाई सुविधा छ। लोसपा सरकारमा जाने निश्चित जस्तै भएपछि जसपा अध्यक्ष उपेन्द्र यादव झस्किएका छन्। उनले सहकार्यका लागि जसपासँग आग्रह नै गरेका छन्। यता, लोसपाले सरकारमा जाने वातावरण बनाउन प्रधानमन्त्री देउवालाई ११ बुँदे ज्ञापनपत्र बुझाएको छ। नागरिकता विधेयक, मधेस तथा थरुहट आन्दोलनकारीमाथि लागेका मुद्दा फिर्ता र रिहाइ तथा सम्झौता कार्यान्वयनलगायतका माग समेटिएको ज्ञापनपत्र बुझाइएको छ। ज्ञापनपत्रमा देउवा नेतृत्वको सरकार निर्माण हुने बेला गरिएका प्रतिबद्धता कार्यान्वयनका लागि आग्रह गरिएको छ। ज्ञापनपत्रमा संविधानअनुसार जन्मसिद्ध नागरिकका सन्तानलाई अबिलम्व नागरिकता प्रमाणपत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्ने माग गरिएको छ। विगतमा संयुक्त लोकतान्त्रिक मधेसी मोर्चासँग गरिएका सम्झौता लागू गर्ने गराउने बुँदा पनि समेटिएको छ। लोसपाका केन्द्रीय नेता केशव झाले सरकारलाई आफूहरूको समर्थन भएकाले लामो समयदेखि थाती रहेका पार्टीका माग सम्बोधन गर्न अनुरोध गरिएको बताए। जसपा अध्यक्ष यादवले मिलेर जान निम्तो दिए पनि औपचारिक प्रस्ताव नगरेको झाले बताए। पार्टीको बैठकमा सहभागी हुन जनकपुर पुगेका यादवले विगतमा भएका कमीकमजोरीलाई सच्याएर अगाडी बढ्न सकिने भन्दै बिग्रेका कदमलाई सच्याएर समीक्षा गर्दै पुनः मिल्न सकिने बताएका थिए। यादवले भने, महन्थ ठाकुरजी जसपाबाट किन अलग हुनुभयो ? कुन लक्ष्य प्राप्तिका लागि पार्टी फोड्नुभयो ? कसको हितका लागि पार्टी फोड्नुभयो ? उनले भने, उहाँहरू जसपाबाट निस्केर कहाँ पुग्नुभयो ? उहाँहरू निस्केर फाइदा कसलाई भयो ? मधेस त घाटामै छ। समग्र मधेसलाई नोक्सान भएको छ। विगतका सबै विषयमलाई समीक्षा गर्दै सच्याउँदै जाऔं। सँगै मिलेर काम गरौं। प्रधानमन्त्रीले दुईवटा मन्त्रालय दिएर लोसपालाई सरकारमा ल्याउन खोजेको भन्ने हल्ला मात्रै भएको यादवले बताए। आगामी चुनावसम्म पाँचदलीय गठबन्धन कायम रहन्छ, यादवले भने। जसपाका केन्द्रीय नेता मोहम्मद इस्तिहाक राईले दुई पार्टी मिले मधेसलाई नै फाइदा हुने बताए। विचार मिल्नेहरू मिलेर जाऔं भनेर स्थानीय चुनावअघिदेखि नै भन्दै आएका हौं, उनले भने, औपचारिक रूपमा लोसपाका नेताहरूसँग छलफल भएको छैन। अब संघको चुनावअघि नै मिल्न सम्भव भएसम्म मिलेर जाऔं भन्ने हिसाबले यादवजीले बोल्नुभएको हो।"
मुद्दा लागेका ४ जनप्रतिनिधि निलम्बन गर्न पत्राचार,"काठमाडौं : अख्तियार दुरुपयोग अनुसन्धान आयोगले भ्रष्टाचार मुद्दा लागेका एक गाउँपालिका अध्यक्ष र तीन वडाध्यक्षलाई निलम्बनमा राख्न सरकारलाई पत्र पठाएको छ। उनीहरू स्वतः निलम्बनमा पर्ने भन्दै त्यसको कार्यान्वयनका लागि सरकारलाई आग्रह गरिएको अख्तियारका सहायक प्रवक्ता वेदप्रसाद भण्डारीले बताए। यसका लागि अख्तियारले संघीय मामिला तथा सामान्य प्रशासन मन्त्रालय, निर्वाचन आयोग र सम्बन्धित स्थानीय तहमा पत्र पठाएको छ। मुद्दा लागेकै अवस्थामा चुनाव जितेका जनप्रतिनिधिमा कैलालीको मोहन्याल गाउँपालिका अध्यक्ष देवीदत्त उपाध्याय छन्। वडाध्यक्ष भएका बेला उनले सार्वजनिक सम्पत्ति हानि नोक्सानी गरी भ्रष्टाचार गरेको भन्दै अख्तियारले विशेष अदालतमा मुद्दा चलाएको थियो। उक्त मुद्दा विचाराधीन छ। यस्तै, वडाध्यक्षहरू मोहन्याल३ का नन्दराम गिरी, नुवाकोटको बिदुर नगरपालिका९ का हरिराम भण्डारी, अछामको पञ्चदेवल विनायक नगरपालिका७ का सुरतबहादुर रावल छन् । तत्कालीन वडाध्यक्ष गिरीविरुद्ध सार्वजनिक सम्पत्ति हानि नोक्सानी गरी भ्रष्टाचार गरेको अभियोगमा अख्तियारले वैशाख २ गते आरोपपत्र दायर गरेको थियो। उक्त मुद्दा विचराधीन रहँदाकै अवस्थामा गिरी वडाध्यक्षमा निर्वाचित भएका हुन्। भण्डारीले सुलक्षण माविका प्रधानाध्यापक रहेका बेला विद्यालयको रकम हिनामिना गरी भ्रष्टाचार गरेको अभियोग छ। उनीविरुद्ध अख्तियारले २०७६ भदौ २० गते मुद्दा चलाएको थियो। उक्त मुद्दा विचाराधीन रहँदाकै अवस्थामा भण्डारी वडाध्यक्ष निर्वाचित भएका हुन्। रावलविरुद्ध नक्कली शैक्षिक योग्यताको सम्बन्धमा अभियोग छ। कालीदेवी माविको प्राथमिक तहका शिक्षक हुँदा रावलले नक्कली शैक्षिक योग्यताको प्रमाणपत्र पेस गरेको भन्दै मुद्दा चलाइएको हो। विशेषले रावललाई २०७६ भदौ १३ गते कसुरदार ठहर गरेको थियो। अदालतले ५ हजार जरिवाना गरेकोमा उनी म्याद गुजारी बसेका थिए। निर्वाचन आयोगका सहायक प्रवक्ता सूर्यप्रसाद अर्यालले अख्तियारले गरेको पत्राचारबारे जानकारी नभएको बताए। प्रक्रियाअनुसार निर्वाचित जनप्रतिनिधिलाई प्रमाणपत्र दिइएको अर्यालको भनाइ छ। निर्वाचन कानुनमा पनि अदालतमा मुद्दा चलेर कसुरदार नठहरेसम्म उम्मेदवार हुनका लागि रोक्ने व्यवस्था छैन, उनले भने, निर्वाचित जनप्रतिनिधिविरुद्धको उजुरी निर्वाचन आयोगको क्षेत्राधिकारभन्दा बाहिर पर्छ। को निलम्बनमा पर्नुहुन्छ भन्ने आयोगको क्षेत्राधिकारभित्र पर्दैन। काम, कर्तव्य जिम्मेवारी बहन गर्दा हुने विभिन्न खालका क्रियाकलापबाट उत्पन्न हुने परिणामको भागिदार सम्बन्धित जनप्रतिनिधि नै हुनुपर्छ। कुनै जनप्रतिनिधिको पद रिक्त भएको अवस्थामा नियमानुसार उपनिर्वाचनबाट पदपूर्ति गर्ने सहायक प्रवक्ता अर्यालले बताए।भ्रष्टाचार निवारण ऐन, २०५९ को दफा ३३ मा कसूरको आरोप लागेको कुनै व्यक्ति र राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। स्थानीय तह निर्वाचन ऐन २०७३ को दफा १३ को खण्ड (च) मा भ्रष्टाचारको कसूरमा सजाय पाएको व्यक्ति निर्वाचनमा उम्मेदवार हुन अयोग्य मानिने व्यवस्था छ। सोही ऐनको दफा १५ को उपदफा ९१० मा कुनै सदस्यको पदमा निर्वाचित व्यक्ति दफा १३ बमोजिम अयोग्य रहेको अदालतबाट ठहर भएमा निज त्यस्तो पदबाट मुक्त हुने व्यवस्था छ।"
खेतीयोग्य जमिनमा प्लटिङ प्रतिबन्ध,"काठमाडौं : सरकारले भूउपयोग नियमावली २०७९ सोमबार नेपाल राजपत्रमा प्रकाशन गरेको छ। यसले खेतीयोग्य जमिन प्लटिङ गर्न रोक लगाएको छ। नियमावली लागू भएकाले अब स्थानीय तहले जथाभावी जग्गाको खण्डीकरण गर्ने काममा रोक लगाउनुपर्ने भूमि व्यवस्था, सहकारी तथा गरिबी निवारण मन्त्रालयका प्रवक्ता जनकराज जोशीले बताए। स्थानीय तहले जग्गाको वर्गीकरण गरी जथाभावी खण्डीकरण हुने क्रम रोक्नुपर्छ, प्रवक्ता जोशीले भने, स्थानीय तहले चासो देखाए पूर्णरूपमा भूउपयोग नीति कार्यान्वयनमा आउँछ। आवासीय प्रयोजनका लागि वर्गीकृत क्षेत्रबाहेकका अन्य क्षेत्रमा कुनै पनि प्रयोजनले व्यावसायिक रूपमा घडेरी बनाएर बिक्री गर्न नपाइने व्यवस्था नियमावलीमा छ। खेतीयोग्य जमिन प्लटिङ गरेर घडेरीका रूपमा बिक्री वितरण गर्ने क्रम बढ्दै गएपछि सरकारले भूउपयोग नियमावली ल्याएर अंकुश लगाएको हो। सरकारले भूउपयोग नीतिको कार्यान्वयन गर्न भूउपयोग नियमावली लागू गरेको हो। यद्यपि, सरकारले यसअघि नै खण्डीकरण र कित्ताकाट रोक्ने निर्णय गरे पनि कार्यान्वयन हुन सकेको थिएन। भूउपयोग परिवर्तन गर्न भने निवेदन दिन पाइन्छ। उक्त निवेदन प्रदेश परिषद्ले गठन गर्ने विज्ञ समितिको अध्ययन प्रतिवेदन, प्रदेश परिषद्को सहमति र कार्यान्वयन समितिको सिफारिसमा स्थानीय परिषद्ले भूउपयोग परिवर्तनको निर्णय गर्ने व्यवस्था छ। भौतिक संरचनालगायत विकास निर्माणका काम गर्दा भूउपयोग योजनाअनुकूल हुने गरी मात्रै गर्नुपर्छ। खेतीयोग्य जमिन बाँझो राखे एक लाखसम्म जरिवाना हुने व्यवस्था गरिएको छ। जरिवानाका साथै त्यस्तो जग्गा ६ महिनाभित्र साबिकबमोजिम भूउपयोग कायम गर्न प्रमुख जिल्ला अधिकारीले आदेश दिन सक्ने अधिकार दिइएको छ। भूमिलाई भूबनोट, भूमिको क्षमता तथा उपयुक्तता, भूमिको मौजुदा उपयोग र आवश्यकताको आधारमा १० क्षेत्रमा वर्गीकरण गर्नुपर्ने व्यवस्था छ। जोशीका अनुसार स्थानीय तहले आफ्नो आवश्यकताबमोजिम १० बाहेक अन्य क्षेत्र पनि तोक्न सक्नेछन्। तर, त्यसका लागि भूमिमन्त्री तथा राज्य मन्त्रीको संयोजकत्वमा हुने संघीय भूउपयोग परिषद्को मन्जुरी लिनुपर्ने उनको भनाइ छ। सरकारले कृषि, आवासीय, व्यावसायिक, औद्योगिक, खानी तथा खनिज, वन, सार्वजनिक उपयोग, सांस्कृतिक तथा पुरातात्विक महत्वको क्षेत्र र आवश्यकताअनुसार तोकिएका अन्य क्षेत्र गरी १० वटा भूउपयोग क्षेत्रमा वर्गीकरण गर्न सकिने व्यवस्था नियमावलीमा छ। परिषद्मा विभिन्न सरोकारवाला मन्त्रालयका सचिव हुन्छन्। यसका साथै सरकारले २ महिलासहित ४ वटा विज्ञ पनि नियुक्त गर्नेछ। जे मन लाग्यो भूमिको उपयोग गर्ने परिपाटी थियो। अब त्यसो गर्न पाइने छैन जोशीले भने। व्यवस्थित, वैज्ञानिक प्यारोमिटरका आधारमा जग्गाको वर्गीकरण र उपयोग हुने भएकाले कृषि उत्पादन बढ्ने सरकारको विश्वास छ। कृषि क्षेत्रको संरक्षण हुन्छ, खाद्यान्न उत्पादन बढ्छ, उनले भने, खाद्य सुरक्षा बढ्छ, सहर व्यवस्थित। प्राकृतिक स्रोतको दुरुपयोग हुने छैन। स्थानीय तहले जहाँ पायो त्यही सडकका लागि खन्ने गरेकाले पनि बाढी, पहिरोको जोखिम हुने गरेको छ। अब स्थानीय तहले भूउपयोग कार्यान्वयनका लागि नीति बनाउनुपर्ने भएको छ। कतिपय स्थानीय तहले भूमिको समुचित उपयोग गर्न सुरु गरिसकेका छन्, उनले भने, चासो राखेर अघि बढाउने काम भइसकेको छ। भूमिको उपयोगका लागि कतिपय तहमा क्षमता अभाव भए पनि त्यसका लागि संघीय सरकारले प्राविधिक सहयोग गर्ने भएको छ। विशेषगरी तहले भूमिको तर्जुमा कसरी गर्ने, सबै सरोकारवालाको सहभागिता गराउने, क्षमता कसरी विकास गर्ने, कार्यान्वयन कसरी गर्ने भन्ने विषयमा भूमि मन्त्रालयले निर्देशिकामा स्पष्ट उल्लेख गर्ने छ। कृषि उपजको रेखदेख, भण्डारण तथा प्रशोधन, पशुपालन वा उद्योग कलकारखाना सञ्चालनको प्रयोजनबाहेक नागरिक आवासका रूपमा प्रयोग भएको भवन, टहरा वा सो भएको जग्गालाई आवासीय क्षेत्रका रूपमा वर्गीकरण गरिएको छ। व्यक्तिगत घर र यससँग जोडिएका बगैंचा, ग्यारेज, आँगन र सो प्रयोजनलाई प्रयोग हुने व्यक्तिगत बाटोलगायत रहेको क्षेत्रलाई आवासीय क्षेत्र किटान गरिएको छ। बसोबासका लागि आवश्यक आधारभूत भौतिक पूर्वाधार, सडक, विद्युत्, खानेपानी वा ढल निकास लगायतको व्यवस्था भएको क्षेत्रमा रहेको एक हजार वर्गमिटरभन्दा साना कित्ताका जग्गालाई आवासीय क्षेत्रमा समावेश गरिएको छ। एकभन्दा धेरै परिवार बस्ने विकसित अपार्टमेन्ट, बहुतले भवन वा आवासीय फ्ल्याट रहेको जग्गा, सो प्रयोजनलाई छुट्ट्याएको बाटो, सामूहिक ग्यारेज, पार्किङस्थल, चौर, मनोरञ्जनस्थल लगायत रहेको जग्गालाई आवासीय क्षेत्र भनिएको छ। सरकारले कुनै वस्तु वा कच्चा पदार्थ उत्पादन गर्ने उद्योग वा वर्कसप रहेको स्थल, सो प्रयोजनलाई निर्माण भएको घर वा टहरा तथा उद्योग सञ्चालनलाई प्रयोग भएको जग्गालाई औद्योगिक क्षेत्र उल्लेख गरेको छ। खाद्यान्न प्रशोधन, उपभोग्य वस्तु, पेय पदार्थ उत्पादन तथा प्रशोधनस्थल तथा सो प्रयोजनको जग्गा, विभिन्न मेसिनरी औजार, यन्त्र उपकरण, सवारीसाधन निर्माणस्थल र सोलाई छुट्ट्याइएको जग्गा औद्योगिक क्षेत्रमा वर्गीकरण गरिएको छ। कपडा तथा पोसाक उत्पादनस्थल, सजावट सामग्री, निर्माण सामग्री, काठजन्य उद्योग, कुनै उद्योग सञ्चालन तथा रेखदेख गर्न आवश्यक घर, टहरा तथा वर्कसप चर्चेको जग्गा तथा कच्चा पदार्थ भण्डारण गर्न उपयोग गरिएको जग्गा पनि औद्योगिक क्षेत्रमा पर्छ। उद्योगबाट उत्पादित फोहोरजन्य पदार्थ बिसर्जन गर्ने प्रयोजनलाई प्रयोग भएको जग्गा र सरकारले घोषणा गरेका औद्योगिक क्षेत्र, विशेष आर्थिक क्षेत्र लगायतलाई पनि औद्योगिक क्षेत्र किटान गरिएको छ। सामूहिक रूपमा वस्तु वा सेवा खरिद बिक्री हुने स्थलमा रहेका घरजग्गा, व्यापारिक, व्यावसायिक र मनोरञ्जनस्थल रहेको क्षेत्र तथा सो प्रयोजनलाई उपयोग भएको घर रहेको जग्गा वा सो प्रयोजनलाई छुट्ट्याइएको जग्गा व्यावसायिक क्षेत्र भनिएको छ। निजी क्षेत्रबाट सञ्चालन गरिएको शिक्षा, स्वास्थ्य, सञ्चारलगायत सेवा उपलब्ध गराउने स्थल, कुनै वस्तु वा यन्त्र उपकरणको मर्मत सम्भार वा सफा गरिने स्थल वा भण्डारण गरिएको स्थल वा सो प्रयोजनलाई प्रयोग भएको घर र घरले चर्चेको जग्गालाई व्यावसायिक क्षेत्र उल्लेख गरिएको छ। कुनै व्यावसायिक क्रियाकलाप सञ्चालन नभए पनि सोको पूर्वाधार उपलब्ध हुने र सो घर वा जग्गा रहेको स्थानबाट एक सय मिटरको अर्धव्यासमा करिब ५० व्यावसायिक कारोबार रहेको स्थल, सोका लागि प्रयोग भएको घर र चर्चेको जग्गालाई पनि व्यावसायिक क्षेत्र भनिएको छ। जमिनको सतहमा (ढुंगा, गिट्टी, बालुवासमेत) वा जमिनमुनि (फलाम, जस्ता, तामा समेत) विभिन्न किसिमका खानी भएको क्षेत्रलाई खानी तथा खनिज क्षेत्र भनिएको छ। त्यस्तै जमिनमुनि विभिन्न किसिमका खनिज पदार्थ (पेट्रोलियम पदार्थ, ग्यास, सुन, चाँदी वा अन्य बहुमूल्य धातु) फेला परेको क्षेत्र र खानी वा खनिज पदार्थ उत्खनन भइरहेको वा भइसकेको र हाल खाली रहेको वा फेला परेको क्षेत्रलाई पनि खानी तथा खनिज क्षेत्रमा छुट्ट्याइएको छ।"
नुवाकोटमा मुद्धा परेका वडाध्यक्षलाई निलम्बन गर्न पत्र,"नुवाकोट : नुवाकोटमा वडाध्यक्षमा निर्वाचित एक जना व्यक्तिकोविरुद्ध विशेष अदालतमा आर्थिक अनियमितता सम्वन्धी मुद्धा चलिरहेको रहस्य खुलेपछि उनी स्वत निलम्वनमा परेका छन्। उनको पद स्वत: निलम्वनमा परेको अख्तियार दुरुपयोग अनुसन्धान आयोगले जनाएको छ। भ्रष्टाचारको कसुरमा आयोगवाट विशेष अदालतमा आरोपपत्र दर्ता गरी मुद्दा विचाराधीन अवस्थामा रहेको र कसुर ठहर भएका व्यक्तिहरु स्थानीय तह सदस्य निर्वाचन २०७९ मा निर्वाचित भएको सम्वन्धमा कानुनअनुसार निलम्वनको व्यवस्था कार्यान्वयन गर्न सम्वन्धीत निकाय समक्ष लेखी पठाइएको आयोगका सहायक प्रवक्ता वेदप्रसाद भण्डारीले मंगलवार जारी गरेको विज्ञप्तिमा जनाइएको छ। भ्रष्टाचारको कसुरमा अख्तियार दुरुपयोग अनुसन्धान आयोगबाट विशेष अदालतमा आरोपपत्र दर्ता गरी मुद्दा विचाराधीन अवस्थामा रहेका र कसुर ठहर भएका नुवाकोटका हरिराम भण्डारी गत महिना सम्पन्न निर्वाचनवाट विदुर नगरपालिका९ को वडाध्यक्षमा निर्वाचित भएको देखिएकोले कानुन अनुसार निलम्वनको व्यवस्था कार्यान्वयन गर्न गराउन सम्वन्धित निकायमा लेखी पठाइएको सहायक प्रवक्ता भण्डारीद्वारा जारी सूचनामा उल्लेख गरिएको छ। बिदुर नगरपालिका९ स्थित सुलक्षणा माद्यामिक विद्यालयका प्रध्यानाध्यापक हरिराम भण्डारीले विद्यालयको रकम हिनामिना गरी भ्रष्टाचार गरेकोले कारवाहीका लागि भ्रष्टाचार निवारण ऐन, २०५९ को दफा १७ बमोजिमको कसुर अपराधमा सोही ऐनको दफा ३ को उपदफा (१) र सोही दफाको उपदफा (१) को खण्ड (क) बमोजिम सजायको मागदाबी लिई अख्तियार दुरुपयोग अनुसन्धान आयोगबाट गत २०७६ साल भदौ २० गते विशेष अदालतमा मुद्दा दायर भई उक्त मुद्दा विचाराधीन रहेको छ। निर्वाचित वडाध्यक्ष भण्डारीको रकम हिनामिना सम्वन्धि मुद्धा विशेष अदालतमा गत २०७६ साल भदौ २० गतेदेखि चलिरहेको विषयमा विभिन्न निकायमा उजुरी दायर भएपछि अख्तियारले चासो लिएर उनको पद निलम्वनमा परेको जनाएको छ। विदुर नगरपालिका, मुख्य निर्वाचन अधिकृतको कार्यालय, जिल्ला प्रशासनलगायतका कार्यालयमा रकम हिनामिना सम्वन्धि मुद्धा चलिरहेका व्यक्ति विरुद्ध उजुरी दर्ता भएको थियो। बहुमत सदस्यले हस्ताक्षर गरेनन् विदुर नगरपालिकाको कार्यपालिकाको बैठक मंगलबार बसेको छ। बैठकमा बहुमत कार्यपालिका सदस्यहरुले उपस्थिति जनाएनन्। कार्यपालिकामा रहेका वडाध्यक्ष तथा सदस्यहरुले विशेष अदालमा रकम अनियमितता सम्वन्धि मुद्धाका आरोपी हरिराम भण्डारी वडाध्यक्षमा निर्वाचित भएको र अख्तियारले उनी स्वत निलम्वनमा परेको जनाएपनि भण्डारी वडाध्यक्षका हैसियतमा बैठकमा बसेपछि वहुमत सदस्यहरुले हस्ताक्षर नगरि बाहिरिएको विदुर१ का वडाध्यक्ष तथा कार्यपालिका सदस्य लेनिन रन्जितले जानकारी दिए। २३ सदस्य रहेको कार्यपालिकामा १४ जना सदस्यले हस्ताक्षर गरेका छैनन्।"
काठमाडौं महानगरलाई सहयोग गर्न फ्रान्स इच्छुक,"काठमाडौं : काठमाडौं महानगरपालिका प्रमुख बालेन्द्र शाह (बालेन्द्र) सँग फ्रान्सका राजदूत जील बुर्बाओले आज शिष्टाचार भेट गरेका छन्। प्रमुखको कार्यकक्षमा भएको भेटका क्रममा नगर व्यवस्थापनका लागि सेवा र सुविधा वितरणलगायत विषयमा छलफल भएको थियो। मेयर शाहले आफूहरु अहिले बजेट नीति तथा कार्यक्रमको तयारीमा रहेको, फोहोरमैलाको दिगो व्यवस्थापन, स्वास्थ्य, शिक्षा र सामाजिक क्षेत्रसँगै सहरी यातायातको सुधार, सांस्कृतिक तथा प्राचीन सम्पत्तिको सम्मान, संरक्षण तथा प्रवर्धनलगायतका क्षेत्रलाई प्राथमिकतामा राखेको जानकारी गराएका थिए। विकासको आगामी दिशा प्रक्षेपण अल्पकालीन, मध्यकालीन र दीर्घकालीन योजनाबाट भविष्यका कार्यक्रमसमेत तय गर्ने प्रणाली विकास गर्न लागेको उनले सुनाए। भेटमा महानगरका प्रमुख प्रशासकीय अधिकृत लोकनाथ पौड्यालले फ्रान्समा सामाजिक विकासका कार्यक्रम प्रभावकारी रहेको उल्लेख गर्दै यस क्षेत्रमा महानगरसँग सहकार्य हुन सक्ने उल्लेख गरे। राजदूत बुर्वाओले, सहरी विकास र व्यवस्थापनका लागि दिगो आर्थिक प्रस्तावका आधारमा काठमाडौँलाई सहयोग गर्न आफूहरु इच्छुक रहेको बताए। फोहोरमैला व्यवस्थापन, पानीको प्रशोधन तथा शुद्धीकरण, स्वास्थ्य र शिक्षामा हाम्रो सहयोग हुन सक्छ, राजदूत जिलले सार्वजनिक यातायात प्रणालीको सुधार विषयमा भने, काठमाडौँको भौगोलिक तथा सामाजिक संरचनाअनुसार मेट्रो वा मोनोरेलभन्दा सहरी केवुल कार उपयोगी हुन्छ। अन्य सार्वजनिक यातायातका साधनमा हुने लगानीको दाँजोमा यसका लागि थोरै लगानी चाहिन्छ। मर्मत र सञ्चालन खर्च पनि कम हुन्छ। कुराकानीपछि राजदूत वुर्वाओले प्रमुख शाहलाई सहरी केवल कार सञ्चालन सम्बन्धी सोच पत्र प्रदान गरेका थिए।"
राष्ट्रियसभामा चार प्रतिवेदन पेस,"काठमाडौं : राष्ट्रियसभामा चार प्रतिवेदन पेस गरिएको छ । सभाको बुधबारको बैठकमा प्रधानमन्त्री शेरबहादुर देउवाका तर्फबाट परराष्ट्रमन्त्री डा नारायण खड्काले राष्ट्रिय समावेशी आयोग, आदिवासी जनजाति आयोग, राष्ट्रिय सूचना आयोग र महान्यायाधिवक्ताको वार्षिक प्रतिवेदन २०७७७८ पेस गरेका हुन्। राष्ट्रियसभाको अर्को बैठक भोलि बिहीबार दिउँसो १ बजे बस्नेछ ।"
जिसस जाजरकोटमा एमाले क्लीन स्वीप,"जाजरकोट : जिल्ला समन्वय समिति जाजरकोटको बुधबार सम्पन्न निर्वाचनमा गठबन्धनको तर्फबाट समन्वय समितिको प्रमुखमा नेपाली कांग्रेसका कालीबहादुर खत्री र उपप्रमुखमा नेकपा माओवादी केन्द्रका दलबहादुर सिंह निर्वाचित भएका छन्। अन्य सदस्य पनि गठबन्धनकै निर्वाचित भएका छन्। कांग्रेस र माओवादी केन्द्रले तालमेल गरेपछि जिल्ला समन्वय समितिमा एमाले क्लीन स्वीप भएको छ। समन्वय समितिमा कांग्रेसका खत्री निर्विरोध निर्वाचित भएका हुन्। उनको मात्र उम्मेदवारी परेपछि उनी निर्विरोध भएका हुन्। अन्य पदमा भने निर्वाचन भएको थियो। उपप्रमुखमा माओवादी केन्द्रका सिंहले ११ मत प्राप्तगरी विजयी भएका थिए भने निकटतम प्रतिस्पर्धी एमालेका गोरे कार्कीले ३ मत प्राप्त गरेका थिए। त्यस्तै सदस्यमा नेपाली कांग्रेसका खड्कबहादुर बुढा, चित्रप्रसाद शर्मा, जितबहादुर रोकाय, बिन्दु शाही र पानससिंह विजयी भएका छन्। त्यस्तै सदस्यमा माओवादी केन्द्रका नन्दकला बिक र विनिता नेपाली विजयी भएका छन्। विनिता निर्विरोध निर्वाचित भएकी हुन्। गठबन्धनका तर्फबाट उम्मेदवार रहेका माओवादी केन्द्रका मोहन पुन भने पराजित भएका छन्। उनको ठाँउमा काँग्रेसकै बागी उम्मेदवार जितबहादुर रोकायले जितेका छन्। जिल्ला समन्वय समितिको निर्वाचनका लागि सात पालिकाबाट प्रमुख, उपप्रमुख तथा अध्यक्ष, उपाध्यक्ष गरी १४ जना भोटर रहेकोमा काँग्रेसका सात, माओवादी केन्द्रका चार र एमालेका तीन जना मतदाता रहेका थिए। निर्वाचित पदाधिकारीलाई मुख्य निर्वाचन अधिकृत यज्ञराज आचार्यले निर्वाचित भएको प्रमाणपत्र प्रदान गरेका छन्।"
जिसस नुवाकोटमा प्रमुख माओवादी र उपप्रमुखमा कांग्रेसका उम्मेदवार निर्विरोध,"नुवाकोट : जिल्ला समन्वय समिति नुवाकोटका लागि वुधबार मनोनयन पत्र दर्ता भएको छ। मनोनय अनुसार प्रमुख र उपप्रमुखसहित सबै पदमा निर्विरोध भएको छ। आगामी पाँचवर्षे कार्यकालका लागि स्थानीय तह सदस्य निर्वाचन २०७९ मा सत्तारुढ दलहरुले गठवन्धन गरेसंगै नुवाकोटमा बुधबारै जिल्ला समन्वय समिति गठन गर्न सत्तारुढ दल नेपाली कांग्रेस र माओवादी केन्द्रले गठबन्धन गर्ने निर्णय गरेसँगै आवश्यक पदमा उम्मेदवारी दिएपछि सबै नौं पद नै निर्विरोध भएको छ। तालमेल गर्दा माओवादी केन्द्रले प्रमुखसहित चार र कांग्रेसले उपप्रमुखसहित पाँच पद पाएको छ। उम्मेदवारी दर्ता अवधिसम्म जिल्ला समन्वय समिति नुवाकोटको प्रमुखमा माओवादी केन्द्रका तर्फबाट पन्चकन्या गाउँपालिकाका राजेन्द्रविक्रमसिंह ठकुरी र उपप्रमुखमा कांग्रेसकातर्फबाट विदुर नगरपालिका१३ का दलबहादुर तामाङसहित नौं जना नै निर्विरोध निर्वाचित भएका छन्। यद्यपि मुख्य निर्वाचन अधिकृतको कार्यालयले निर्विरोध निर्वाचित भएको घोषण भने गर्न बाँकी रहेको छ। जिल्ला समन्वय समितिका सदस्यहरुमा वेलकोटगढी नगरपालिका माओवादी केन्द्रका मोहन पुडासैनी, लिखु गाउँपालिका काग्रेसका राजेन्द्र श्रेष्ठ, विदुरका माओवादी केन्द्रका रामचन्द्र पौडेल, महिला सदस्यमा किस्पाङ गाउँपालिकाकी माओवादी केन्द्रकी धनमाया विक, विदुरकी कांग्रेसका सन्तोषी देवकोटा, ककनी गाउँपालिकाकी कांग्रेसकी सम्झना सेढाई र दलित महिला सदस्यमा किस्पाङ गाउँपालिकाकी माओवादी केन्द्रकी कान्छी सुनार रहेकी छन्। नेपाली कांग्रेस नुवाकोटका सभापति रमेशकुमार महत र माओवादी केन्द्र नुवाकोटका संयोजक पुष्प लामिछानेबीच जिल्ला समन्वय समितिको निर्वाचनमा बुधबार बिहानमात्रै दुई दलको गठबन्धन गर्ने निर्णय भएको हो।"
काठमाडौं महानगर कार्यपालिका सदस्यले लिए सपथ,"काठमाडौं : काठमाडौं महानगरपालिका प्रमुख बालेन्द्र शाह (बालेन)ले नवनिर्वाचित कार्यपालिका सदस्यहरुलाई पथ तथा गोपनीयताको शपथ गराएका छन्। बुधबार राष्ट्रियसभा गृहमा उनले शपथ गराएका हुन्। त्यस अवसरमा उपप्रमुख सुनिता डंगोल, प्रमुख प्रशासकीय अधिकृत लोकनाथ पौड्यालसँगै राजनीतिक दलका प्रतिनिधि सहभागी थिए। शपथ लिनुअघि मुख्य निर्वाचन अधिकृत राजुकुमार खतिवडाले निर्वाचित कार्यपालिका सदस्यहरुलाई प्रमाण पत्र प्रदान गरेका थिए। कार्यपालिका सदस्यमा ८ जना प्रतिनिधि निर्वाचित भएका छन्। जेठ २४ गते राष्ट्रिय सभागृहमा सम्पन्न निर्वाचनबाट उनीहरु निर्वाचित भएका हुन्। नगर कार्यपालिकाको महिला सदस्य पदमा नेपाली कांग्रेसका उम्मेदवारहरु मीना सुनार, मीना सिंह, कञ्चना नेपाली हरिजन र ललिता खड्गी तथा नेकपा समाजवादीकी मैयाँलक्ष्मी महर्जन निर्वाचित भएका छन्। यसैगरी दलित वा अल्पसंख्यकतर्फबाट कांग्रेसका उम्मेदवार बिनोद अछामी र महेश नेपाली तथा माओवादीका अनिता कार्की ढोली निर्वाचित भएका छन्।"
"विराटनगर, इटहरी र धरानलाई आधुनिक सहर बनाइने (पूर्ण पाठ)","विराटनगर : प्रदेश १ सरकारले आगामी वर्षको नीति तथा कार्यक्रम सार्वजनिक गरेको छ। सरकारले प्रदेशका ३ ठूला सहरलाई आधुनिक सहरको रुपमा विकास गर्ने नीति तथा कार्यक्रममा उल्लेख छ। 'प्रदेशको राजधानी विराटनगर, इटहरी र धरानलाई आधुनिक सरहरको रुपमा विकास गर्न बृहत् गृरुयोजना तयार गरी निर्माण कार्य प्रारम्भ गरिनेछ,' नीति तथा कार्यक्रममा भनिएको छ। त्यस्तै संघ, प्रदेश र स्थानीय तहसँगको समन्वय र सहकार्यमा जोखिममा परेका बस्तीलाई स्थानान्तरण गरी एकीकृत बस्ती विकास गर्ने र स्थानीय तहसँगको समन्वय र सहकार्यमा प्रदेश नं १ का सबै नगरपालिकाहरुमा राष्ट्रिय भवन संहिता कार्यान्वयनमा ल्याइने नीति तथा कार्यक्रममा उल्लेख छ।"
"भाषा, संस्कृति र कला बलियो भएको देशमा राष्ट्रियता बलियो हुन्छ : मन्त्री आले","काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले जुन देशमा भाषा, संस्कृति एवं कला र साहित्य बलियो हुन्छ त्यो देशको राष्ट्रियता र सार्वभौमिकता बलियो हुने बताए। आज सङ्गीत रोयल्टी समाज नेपालको १६ औँ स्थापना दिवस तथा श्रष्टा सम्मान एवं रोयल्टी वितरण कार्यक्रममा उनले नेपाली गीत, सङ्गीतका श्रष्टाहरुकै कारण देशको राष्ट्रियता र सार्वभौमिकता बलियो हुँदै गएको बताए। उनले भने, नेपाली गीत, सङ्गीतका श्रष्टा सर्जकले सङ्गीत सिर्जनाका माध्यमबाट राष्ट्रसेवा र राष्ट्रियताको जगेर्नाका निम्ति उल्लेख्य भूमिका निर्वाह गर्नुभएको छ, उहाँहरुका गीत सङ्गीतले राष्ट्र बलियो भएको छ। मन्त्री आलेले हाल विद्यमान प्रतिलिपि अधिकार ऐन, २०५९ का अतिरिक्त नेपाल वर्न महासन्धि, १८८६ को पक्ष राष्ट्र भएको नाताले उक्त महासन्धिले समेत नेपाली श्रष्टा सर्जकको हकअधिकारको संरक्षणलाई बल प्रदान गरेको जानकारी गराए। यसैगरी मन्त्री आलेले आफ्ना गीत, सङ्गीत तथा सिर्जनाका माध्यमबाट राष्ट्रसेवा र राष्ट्रियताको जगेर्नाका निम्ति योगदान गर्ने सम्पूर्ण गीतकार, सङ्गीतकार, श्रष्टा सर्जकलाई विशेष सम्मानसमेत व्यक्त गरे। राष्ट्रिय अन्तर्राष्ट्रिय कानूनी अधिकारको संरक्षण र प्रचलनका लागि सघाउ पुर्याउने उद्देश्यले नेपाल सरकारले संस्कृति, पर्यटन तथा नागरिक उड्डयन मन्त्रालयअन्तर्गत नेपाल प्रतिलिपि अधिकार रजिष्ट्रारको कार्यालयको स्थापना गरेको जानकारी गराउँदै मन्त्री आलेले अब श्रष्टाहरुले आफ्ना गीत, कला, सिर्जना तथा सङ्गीतका माध्यमबाट रोयल्टी पाउन सहज भएको जानकारी गराए। गीतकार, सङ्गीतकार, श्रष्टा सर्जकलाई आफूले सधैँ सम्मान गर्दै आएको र उहाँलाई आवश्यक पर्ने सहयोगका लागि आफू सधैँ तयार रहनेसमेत मन्त्री आलेको भनाई थियो। उनले भने, गीत, सङ्गीत तथा कला भनेका देश चिनाउने गहना हुन्, म त्यसको सम्मान गर्छु, आवश्यक पर्ने सहयोगका लागि म सधैँ अग्रसर रहने छु। उक्त कार्यक्रममा नेपाल प्रतिलिपि अधिकार रजिष्ट्रारको कार्यालयको स्थापना गर्न सहज पुर्याएको भन्दै पूर्व संस्कृति, पर्यटन तथा नागरिक उड्डयनमन्त्री स्व रवीन्द्र अधिकारीलाई स्मरण गर्दै उनकी धर्मपत्नी एवं सांसद विद्या भट्टराईलाई सम्मानसमेत गरिएको थियो। रासस"
एआईजी पोखरेलको थप विदा अस्वीकृत,काठमाडौं : नेपाल प्रहरीका अतिरिक्त महानिरीक्षक (एआईजी) विश्वराज पोखरेलले विदा थप्न माग गर्दै दिएको निवेदन अस्वीकृत भएको छ। प्रहरी महानिरीक्षक धीरजप्रताप सिंहले बिदा थप्न अस्वीकार गरेको प्रहरी प्रवक्ता एसएसपी विष्णु कुमार केसीले जानकारी दिए। विदा अस्वीकृत भएसँगै पोखरेललाई कार्यालयमा हाजिर हुन निर्देशन दिइएको छ। पोखरेलले वारेसमार्फत बुधबार प्रहरी प्रधान कार्यालयमा १० दिन विदा थपिदिन माग गर्दै निवेदन दिएका थिए। आईजीपी नियुक्तिमा असन्तुष्टि जनाउँदै पोखरेल यसअघि एक महिना विदामा बसिसकेका छन्। उक्त विदा अवधि सकिएपछि पोखरेलले पुन निवेदन दिएका थिए। आईजीपीमा सिंहलाई नियुक्त गरेपछि पोखरेलले सर्वोच्च अदालतमा मुद्दा दायर गरेका छन्। मुद्दा अदालतमा विचाराधीन रहेका बेला विदाको समय सकिएपछि उनले पुन: १० दिन विदामा बस्न समय मागेका थिए। आईजीपी नियुक्ति मुद्दामा जेठ ३० गते सुनुवाइ हुँदैछ।
प्रधानसेनापति शर्मा र जापानी राजदूतबीच भेटघाट,काठमाडौं : प्रधानसेनापति प्रभुराम शर्मा र नेपालका लागि जापानीका राजदूत किकुता युताकाबीच भेटवार्ता भएको छ। बुधबार जङ्गी अड्डास्थित प्रधान सेनापति शर्माको कार्यकक्षमा भेट भएको जनसम्पर्क तथा सूचना निर्देशनालयले जनाएको छ। भेटमा दुई पक्षीय आपसी हित तथा पारस्परिक सम्बन्धका विषयमा छलफल भएको थियो। यस किसिमको भेटघाटले दुई देशबीच रही आएको आपसी सम्बन्धलाई थप सुमधुर एवं प्रगाढ बनाउन मद्दत पुग्ने सेनाले विश्वास लिएको छ।
एआईजी पोखरेलले थप विदा माग्दै दिए निवेदन,काठमाडौं : नेपाल प्रहरीका अतिरिक्त महानिरीक्षक (एआईजी) विश्वराज पोखरेलले विदा थप्न निवेदन दिएका छन्। पोखरेलले वारेसमार्फत बुधबार प्रहरी प्रधान कार्यालयमा निवेदन दिएका थिए। आईजीपी नियुक्तिमा असन्तुष्टि जनाउँदै पोखरेल यसअघि एक महिना विदामा बसेका छन्। उक्त विदा अवधि सकिएपछि पोखरेलले पुन निवेदन दिएका हुन्। पोखरेलको निवेदन आएको र निर्णय हुन बाँकी रहेको प्रहरी प्रवक्ता विष्णुकुमार केसीले जानकारी दिए। आईजीपीमा धीरज प्रताप सिंहलाई नियुक्त गरेपछि पोखरेलले सर्वोच्च अदालतमा मुद्दा दायर गरेका छन्। मुद्दा अदालतमा विचाराधीन रहेका बेला विदाको समय सकिएपछि उनले पुन: १० दिन विदामा बस्न समय मागेका छन्।
गृहमन्त्री खाण र नेकपा प्रवक्ता विश्वकर्माबीच भेटवार्ता,"काठमाडौं : गृहमन्त्री बालकृष्ण खाणसँग नेत्रविक्रम चन्द नेतृत्वको नेपाल कम्युनिस्ट पार्टीका प्रवक्ता खड्गबहादुर विश्वकर्माले भेट गरेका छन्। गृह मन्त्रालयमा बुधबार बिहान भएको भेटमा गृहसचिव टेकनारायण पाण्डे र मन्त्रालयका प्रवक्ता सहसचिव फणिन्द्रमणि पोखरेल सहभागी थिए। बैठकमा यसअघिका वार्तामा भएका सहमतिपछि भएका कामको लेखाजोखा र समीक्षा भएको प्रवक्ता पोखरेलले जानकारी दिए। सरकारका तर्फबाट गृहमन्त्री खाणले स्थानीय तहको निर्वाचनपूर्व केही कैदी बन्दीलाई रिहा गर्न भएको सहमतिअनुरुप प्रक्रिया अगाडि बढेको जानकारी दिएका थिए। 'स्थानीय तहको निर्वाचनपूर्व केही कैदी बन्दीलाई रिहा गर्न भएको सहमतिअनुरुप प्रक्रिया अगाडि बढेको छ,' प्रवक्ता पोखरेलले वार्तामा भएको कुराकानीबारे भने, 'टुंग्याउनका लागि महान्यायाधीवक्ताको कार्यालय, कानुन न्याय तथा संसदीय मामिला मन्त्रालय, अर्थ मन्त्रालय र सम्बन्धित पक्षबीच समन्यय भइरहेको छ । बैठकमा प्रवक्ता विश्वकर्माले कैदी बन्दी रिहा गर्ने प्रक्रिया कहाँ पुग्यो भनेर जिज्ञासा राखेका थिए। अर्को बैठक सम्बन्धित मन्त्रालय र निकायका प्रतिनिधिहरूको समेत सहभागितामा छिटै बस्ने सहमति बनेको जनाइएको छ।"
मुद्दा लागेका ४ जनप्रतिनिधि निलम्बन गर्न पत्राचार,"काठमाडौं : अख्तियार दुरुपयोग अनुसन्धान आयोगले भ्रष्टाचार मुद्दा लागेका एक गाउँपालिका अध्यक्ष र तीन वडाध्यक्षलाई निलम्बनमा राख्न सरकारलाई पत्र पठाएको छ। उनीहरू स्वतः निलम्बनमा पर्ने भन्दै त्यसको कार्यान्वयनका लागि सरकारलाई आग्रह गरिएको अख्तियारका सहायक प्रवक्ता वेदप्रसाद भण्डारीले बताए। यसका लागि अख्तियारले संघीय मामिला तथा सामान्य प्रशासन मन्त्रालय, निर्वाचन आयोग र सम्बन्धित स्थानीय तहमा पत्र पठाएको छ। मुद्दा लागेकै अवस्थामा चुनाव जितेका जनप्रतिनिधिमा कैलालीको मोहन्याल गाउँपालिका अध्यक्ष देवीदत्त उपाध्याय छन्। वडाध्यक्ष भएका बेला उनले सार्वजनिक सम्पत्ति हानि नोक्सानी गरी भ्रष्टाचार गरेको भन्दै अख्तियारले विशेष अदालतमा मुद्दा चलाएको थियो। उक्त मुद्दा विचाराधीन छ। यस्तै, वडाध्यक्षहरू मोहन्याल३ का नन्दराम गिरी, नुवाकोटको बिदुर नगरपालिका९ का हरिराम भण्डारी, अछामको पञ्चदेवल विनायक नगरपालिका७ का सुरतबहादुर रावल छन् । तत्कालीन वडाध्यक्ष गिरीविरुद्ध सार्वजनिक सम्पत्ति हानि नोक्सानी गरी भ्रष्टाचार गरेको अभियोगमा अख्तियारले वैशाख २ गते आरोपपत्र दायर गरेको थियो। उक्त मुद्दा विचराधीन रहँदाकै अवस्थामा गिरी वडाध्यक्षमा निर्वाचित भएका हुन्। भण्डारीले सुलक्षण माविका प्रधानाध्यापक रहेका बेला विद्यालयको रकम हिनामिना गरी भ्रष्टाचार गरेको अभियोग छ। उनीविरुद्ध अख्तियारले २०७६ भदौ २० गते मुद्दा चलाएको थियो। उक्त मुद्दा विचाराधीन रहँदाकै अवस्थामा भण्डारी वडाध्यक्ष निर्वाचित भएका हुन्। रावलविरुद्ध नक्कली शैक्षिक योग्यताको सम्बन्धमा अभियोग छ। कालीदेवी माविको प्राथमिक तहका शिक्षक हुँदा रावलले नक्कली शैक्षिक योग्यताको प्रमाणपत्र पेस गरेको भन्दै मुद्दा चलाइएको हो। विशेषले रावललाई २०७६ भदौ १३ गते कसुरदार ठहर गरेको थियो। अदालतले ५ हजार जरिवाना गरेकोमा उनी म्याद गुजारी बसेका थिए। निर्वाचन आयोगका सहायक प्रवक्ता सूर्यप्रसाद अर्यालले अख्तियारले गरेको पत्राचारबारे जानकारी नभएको बताए। प्रक्रियाअनुसार निर्वाचित जनप्रतिनिधिलाई प्रमाणपत्र दिइएको अर्यालको भनाइ छ। निर्वाचन कानुनमा पनि अदालतमा मुद्दा चलेर कसुरदार नठहरेसम्म उम्मेदवार हुनका लागि रोक्ने व्यवस्था छैन, उनले भने, निर्वाचित जनप्रतिनिधिविरुद्धको उजुरी निर्वाचन आयोगको क्षेत्राधिकारभन्दा बाहिर पर्छ। को निलम्बनमा पर्नुहुन्छ भन्ने आयोगको क्षेत्राधिकारभित्र पर्दैन। काम, कर्तव्य जिम्मेवारी बहन गर्दा हुने विभिन्न खालका क्रियाकलापबाट उत्पन्न हुने परिणामको भागिदार सम्बन्धित जनप्रतिनिधि नै हुनुपर्छ। कुनै जनप्रतिनिधिको पद रिक्त भएको अवस्थामा नियमानुसार उपनिर्वाचनबाट पदपूर्ति गर्ने सहायक प्रवक्ता अर्यालले बताए।भ्रष्टाचार निवारण ऐन, २०५९ को दफा ३३ मा कसूरको आरोप लागेको कुनै व्यक्ति र राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। स्थानीय तह निर्वाचन ऐन २०७३ को दफा १३ को खण्ड (च) मा भ्रष्टाचारको कसूरमा सजाय पाएको व्यक्ति निर्वाचनमा उम्मेदवार हुन अयोग्य मानिने व्यवस्था छ। सोही ऐनको दफा १५ को उपदफा ९१० मा कुनै सदस्यको पदमा निर्वाचित व्यक्ति दफा १३ बमोजिम अयोग्य रहेको अदालतबाट ठहर भएमा निज त्यस्तो पदबाट मुक्त हुने व्यवस्था छ।"
लोसपा सत्तामा जाने तयारी,"काठमाडौं : लोसपा अध्यक्ष महन्थ ठाकुरले शनिवार प्रधानमन्त्री शेरबहादुर देउवासँग भेटवार्ता गरे। ठाकुरले आफ्नो पार्टी सरकारमा सहभागी हुन सहमति जनाए। आगामी संसदीय निर्वाचनमा लोकतान्त्रिक शक्तिहरूले गठबन्धन या तालमेल गर्नुपर्ने ठाकुरको प्रस्तावमा प्रधानमन्त्री देउवा पनि सकारात्मक बने। त्यसपछि, लोसपा कार्यकारिणी समितिको बैठकमा अध्यक्ष ठाकुरले सरकारमा जानुपर्ने र संसद्बाहिर भएकालाई मन्त्री बनाउनुपर्ने प्रस्ताव नै गरे। संसद् बाहिरका व्यक्ति पठाउने ठाकुरको प्रस्तावप्रति लोसपाका सांसदहरू भने असन्तुष्ट बने। यसले पार्टीमा निर्णय हुन सकेन। तर, सरकारमा सहभागिता जनाउनेबारे लोसपा अध्यक्ष ठाकुर सकारात्मक रहेको बालुवाटार स्रोतले बतायो। रक्षा मन्त्रालय खाली छ। २३ सदस्यीय मात्रै भएकाले २ मन्त्री थप्न प्रधानमन्त्रीलाई सुविधा छ। लोसपा सरकारमा जाने निश्चित जस्तै भएपछि जसपा अध्यक्ष उपेन्द्र यादव झस्किएका छन्। उनले सहकार्यका लागि जसपासँग आग्रह नै गरेका छन्। यता, लोसपाले सरकारमा जाने वातावरण बनाउन प्रधानमन्त्री देउवालाई ११ बुँदे ज्ञापनपत्र बुझाएको छ। नागरिकता विधेयक, मधेस तथा थरुहट आन्दोलनकारीमाथि लागेका मुद्दा फिर्ता र रिहाइ तथा सम्झौता कार्यान्वयनलगायतका माग समेटिएको ज्ञापनपत्र बुझाइएको छ। ज्ञापनपत्रमा देउवा नेतृत्वको सरकार निर्माण हुने बेला गरिएका प्रतिबद्धता कार्यान्वयनका लागि आग्रह गरिएको छ। ज्ञापनपत्रमा संविधानअनुसार जन्मसिद्ध नागरिकका सन्तानलाई अबिलम्व नागरिकता प्रमाणपत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्ने माग गरिएको छ। विगतमा संयुक्त लोकतान्त्रिक मधेसी मोर्चासँग गरिएका सम्झौता लागू गर्ने गराउने बुँदा पनि समेटिएको छ। लोसपाका केन्द्रीय नेता केशव झाले सरकारलाई आफूहरूको समर्थन भएकाले लामो समयदेखि थाती रहेका पार्टीका माग सम्बोधन गर्न अनुरोध गरिएको बताए। जसपा अध्यक्ष यादवले मिलेर जान निम्तो दिए पनि औपचारिक प्रस्ताव नगरेको झाले बताए। पार्टीको बैठकमा सहभागी हुन जनकपुर पुगेका यादवले विगतमा भएका कमीकमजोरीलाई सच्याएर अगाडी बढ्न सकिने भन्दै बिग्रेका कदमलाई सच्याएर समीक्षा गर्दै पुनः मिल्न सकिने बताएका थिए। यादवले भने, महन्थ ठाकुरजी जसपाबाट किन अलग हुनुभयो ? कुन लक्ष्य प्राप्तिका लागि पार्टी फोड्नुभयो ? कसको हितका लागि पार्टी फोड्नुभयो ? उनले भने, उहाँहरू जसपाबाट निस्केर कहाँ पुग्नुभयो ? उहाँहरू निस्केर फाइदा कसलाई भयो ? मधेस त घाटामै छ। समग्र मधेसलाई नोक्सान भएको छ। विगतका सबै विषयमलाई समीक्षा गर्दै सच्याउँदै जाऔं। सँगै मिलेर काम गरौं। प्रधानमन्त्रीले दुईवटा मन्त्रालय दिएर लोसपालाई सरकारमा ल्याउन खोजेको भन्ने हल्ला मात्रै भएको यादवले बताए। आगामी चुनावसम्म पाँचदलीय गठबन्धन कायम रहन्छ, यादवले भने। जसपाका केन्द्रीय नेता मोहम्मद इस्तिहाक राईले दुई पार्टी मिले मधेसलाई नै फाइदा हुने बताए। विचार मिल्नेहरू मिलेर जाऔं भनेर स्थानीय चुनावअघिदेखि नै भन्दै आएका हौं, उनले भने, औपचारिक रूपमा लोसपाका नेताहरूसँग छलफल भएको छैन। अब संघको चुनावअघि नै मिल्न सम्भव भएसम्म मिलेर जाऔं भन्ने हिसाबले यादवजीले बोल्नुभएको हो।"
उपसभामुख पद खारेज गर्न कांग्रेस सांसदको माग,"काठमाडौंः सांसद अमरेशकुमार सिंहले उपसभामुख पद खारेजीको माग गरेका छन् । बुधबार प्रतिनिधि सभामा बोल्दै नेपाली कांग्रेसका सांसद सिंहले उपसभामुख नचाहिए यो पद नै खारेज गर्नुपर्ने बताएका हुन् । उनले भने, कस्तो संसदीय व्यवस्था अगाडि बढाउन खोजेका छौँ ? उपसभामुख चाहिएन भने उपसभामुख पद नै खारेज गरौँ । चाहियो भने उपसभामुखको निर्वाचन किन भएन ? उनले उपसभामुखका कारण खर्च बढ्छ भने उपसभामुख पद खारेज गर्नुपर्ने बताए। उनले संसदको राज्य व्यवस्था तथा सुशासन समिति पनि खारेज गर्न माग गरे । सिंहले राज्य व्यवस्था समितिका सभापति पद पनि खाली भएकाले तुरुन्त सो पदमा नियुक्त हुनुपर्ने बताए । एक वर्षदेखि समितिको बैठक बस्न नसकेको बताए ।"
अछाम घटनाका दोषीमाथि कारबाही अघि बढाउन सरकारलाई सभामुखको निर्देशन,"काठमाडौं : सभामुख अग्निप्रसाद सापकोटाले अछामको पञ्चदेव नगरपालिकाका विनोद शाहीको मृत्यु भएको घटनाका दोषीमाथि कारबाहीको प्रक्रिया अघि बढाउन सरकारलाई निर्देशन दिएका छन्। बुधबारको प्रतिनिधिसभा बैठकमा सभामुख सापकोटाले घटनाका दोषीलाई कारबाही गर्न सरकारको ध्यानाकर्षण गराएका हुन्। बैठकको विशेष समयमा बोल्दै सांसद यज्ञबहादुर बोगटीले शाहीको मृत्यु भएको घटनाको प्रहरीले जाहेरीसमेत लिन नमानेको भन्दै सभामुख सापकोटामार्फत् सरकारको ध्यानाकर्षण गराएका थिए। त्यसपछि सभामुख सापकोटाले सांसद बोगटीले उठाउनु भएको विषयमा आफ्नो गम्भीर ध्यानाकर्षण भएको भन्दै घटनाको सत्य तथ्य पत्ता लगाइ दोषीमाथि कारबाहीको प्रक्रिया अघि बढाउन सरकारलाई निर्देशन दिएका हुन्। उनले भने,' माननीय सदस्यले उठाउनु भएको विषयमा मेरो गम्भीर ध्यानाकर्षण भएको छ। सो सम्बन्धमा म नेपाल सरकारको ध्यानाकरषण गराउनु चाहन्छु। घटनाको सत्य तथ्य पत्ता लगाइ दोषीमाथि कारबाहीको प्रक्रिया अगाडि बढाउन नेपाल सरकारलाई निर्देशन गर्दछु।' अछामको पञ्चदेवल विनायक नगरपालिका ४ का १५ वर्षीय विनोद शाही मृत अवस्थामा भेटिएका थिए। उनी जेठ १७ गते वेपत्ता भएर गत शनिबार बिहान घरनजिकैको जंगलमा मृत भेटिएका थिए। घटनाको अनुसन्धान हुनुपर्ने भन्दै स्थानीय आन्दोलित छन्।"
काठमाडौंको फोहोर व्यवस्थापनबारे एमालेले गरायो सरकारको ध्यानाकर्षण,"काठमाडौं : नेकपा एमालेका सांसद् कृष्णगोपाल श्रेष्ठले सिसडोलबासीको मागप्रति गम्भीर हुँदै काठमाडौंको फोहर व्यवस्थापन गर्न सरकारको ध्यानाकर्षण गराएका छन्। प्रतिनिधि सभा बैठकको बुधबारको बैठकमा श्रेष्ठले लामो समय फोहरको समस्या समाधान नहुदा काठमाडौं दुर्गन्ध र फोहोरले आक्रान्त भएको भन्दै बलप्रयोग गरेर नभई वार्ता र सहमतिमार्फत नै फोहर व्यवस्थापन गर्ने वातावरण बनाउन सरकारको ध्यानाकर्षण गराएका हुन्। उनले अब धेरै दिन काठमाडौंवासीले सहन नसक्ने भन्दै तत्कालै फोहोरको व्यवस्थापन हुनुपर्ने धारणा राखे । श्रेष्ठले फोहर व्यस्थापनका बिषयमा सम्बन्धीत मन्त्रीले जवाफ दिनुपर्ने र यसमा सभामुखले रुलिङ गर्नुपर्ने माग गरे। काठमाडौं महानगरमा प्रतिनिधि छनौटसम्म फोहर व्यवस्थापनमा धैर्य राख्ने जनताप्रति सम्मान व्यक्त गर्नुपर्ने उनले बताए । तर, निर्वाचनको परिणाम आइसकेपछि पनि फोहर व्यवस्थापन नहुनु दु:खद भएको उनको भनाइ छ ।"
सप्तरीमा रामसु्न्दर महतो हत्या प्रकरण : साथीपछि मृतककी श्रीमती पनि पक्राउ,"राजविराज : सप्तरीमा हत्याको आरोपमा मिल्ने साथी पक्राउ परेको एक महिनापछि मृतककी श्रीमती पक्राउ परेकी छन् । सप्तरीको बिष्णुपुर गाउँपालिका५ कट्टी टोल बस्ने ५२ वर्षीय रामसुन्दर महतोको हत्या आरोपमा उनकी श्रीमति इनरवती महतो पक्राउ परेकी हुन् । एकमहिना अघि वैशाख २३ गते मृतकका मिल्ने साथी सप्तरीको रूपनी गाउँपालिका१ रूपनी चौकका ३८ वर्षीय मो नसिर भनिने नजिर मियाँ पक्राउ परेका थिए । इनरवती घटनालगत्तै पक्राउ परेर छुटेकी थिइन् । अहिले पुनः पक्राउ गरी अदालतबाट म्याद थप गरिएको सप्तरी प्रहरीले जनाएको छ । मोबाइल फोनको कल डिटेल्स (सिडिआर) रिपोर्टको आधारमा प्रहरीले इनरवतीसहित मदिरा पसले, कार्यक्रममा नाचगान गर्ने युवतीलाई घटना लगत्तै नियन्त्रणमा लिएको थियो । उतिबेला ठोस प्रमाणको अभावमा बयान लिएर छाड्नु परे पनि हाल इनरवतीलाई पक्राउ गरेर कारवाही अगाडि बढाइएको जिल्ला प्रहरी कार्यालय सप्तरीका डीएसपी माधवप्रसाद काफ्लेले बताए । पर्याप्त प्रमाण विना मतियार, सहयोगीलाई अदालतमा पेश गर्दा शंकाको लाभमा धरौटीमा छुट्न सक्ने अवस्था हुन्थ्यो,' डीएसपी काफ्लेले भने, इनरवती धरौटीमा छुटेपछि मुख्य अभियुक्त समेत अदालतमा हाजिर भई सोही आधारमा छुट्ने अवस्था हुन सक्थ्यो, तसर्थ पहिले मुख्य अभियुक्त पक्राउ गरेर मृतककी श्रीमतीलाई पुनः पक्राउ गरेका हौं । नजिरलाई पक्राउ गर्न मृतककी श्रीमतीलाई तत्काल छाडिएको आरोपितहरूले चाल पाएनन् । इनरवती छुटेपछि प्रहरीले उनको खोजिकार्य गरिरहेको मियाँले चाल पाएका थिए । त्यसपछि मियाँ भारतको विहारमा गई लुकेर बस्न थाले । प्रहरीले पक्राउ गर्न र उजुरी दर्ता गर्न खोजी रहेको थाहा पाएका मियाँले भारतबाटै एसपीसँग फोनमा हत्या स्वीकार्दै आफूलाई पक्राउ गर्न चुनौति दिएका थिए । भारतमा लुकेर बसेका कारण प्रहरीले मियाँलाई पक्रन सकिरहेको थिएन् । सप्तरी प्रहरीले भारतीय प्रहरीलाई यसबारे जानकारी गराएर सहयोग भने मागेको थियो । स्थानीय तहको निर्वाचन नजिकिएपछि उम्मेदवारहरूलाई सहयोग गर्ने बहानामा राजनीतिक सरंक्षण लिएर नेपाल भित्रिएको सूचना पाएको सप्तरी प्रहरीले नेपालभारत सिमा नजिकै बोदे बर्साइन नगरपालिकाबाट मियाँलाई पक्राउ गरेको थियो । उता प्रहरीले अनुसन्धान गरेपश्चात छुटेकी र घरमै बसिरहेकी इनरवती आफूमाथि प्रहरीको शंका नरहेको भन्दै ढुक्क थिइन् । मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोले नै महतोको हत्या गरेको र इनरवतीको समेत संलग्नता रहेको प्रहरी अनुसन्धानले देखाएको छ । महतो बिहेको लगनका बेला हुने भोजभतेरमा खाना पकाउने काम गर्थे भने अरु बेला तरकारी बिक्री गर्थे । आरोपित मियाँ भने जनतान्त्रिक तराई मुक्ती मोर्चा गोईत समूहमा आवद्ध थिए । विभिन्न निर्माण कम्पनीका ठेकेदार तथा धनाढ्य व्यक्तिहरूलाई फोन गरी धम्काई चन्दा असुली गर्ने कार्यमा सरिक रहन्थे । बिष्णुपुर गाउँपालिका७ बाट २०७४ जेठ १३ गते एक थान पेस्तोल र गोईत समूहको जनतान्त्रिक तराई मुक्ती मोर्चाको पर्चा पम्प्लेटसहित पक्राउ परेका मियाँ जरिवाना तिरेर ९ महिनापछि जेलबाट रिहा भएका थिए । मियाँ अवैध लागुऔषध व्यापार गर्ने, लुकाई छिपाई हतियार बोकी हिँड्ने र जनमानसमा डर त्रासको वातावरण सृजना गर्ने अपराधिक समूहका व्यक्ति हुनुका साथै गाँजाका अम्मली पनि रहेको डीएसपी काफ्लेको भनाइ छ ।गाँजाकै संगतले महतोसँग मियाँको मित्रता बढेको थियो । मोर्चाको गतिविधि लुकिछिपी गर्न उनले महतोको घरलाई बस्ने आश्रयस्थलका रूपमा प्रयोग गर्थे । यसै क्रममा मियाँ र इनरवती नजिकिएका थिए । असोज ८ गते बिहान आरोपित मियाँ र साह महतोको घर पुगेको महतोकै छोरा जितेन्द्र बताउँछन् । मियाँले उनको गाउँटोलमा भोज छ भनी खाना बनाउने कामका लागि महतोलाई लिएर गए । भोजका लागि लैजाने र जाने तीन दिनसम्म सम्पर्कविहिन भएपछि घरपरिवारका सदस्यहरू खोजी गर्न थाले । अर्कोतिर सप्तरीको शम्भुनाथ नगरपालिका१ स्थित खाँडो खोला नजिक रहेको सार्वजनिक पोखरीमा असोज ९ गते पहिचान नखुलेको शव फेला परेको थियो । राजविराजस्थित गजेन्द्रनारायण सिंह अस्पतालको शवगृहमा सनाखतका लागि शव पोष्टमार्टम नगरी राखिएको थियो । वेवारिसे शवको बारेमा जानकारी पाएर पुगेका मृतक महतोका दाजु मधुसुदन महतोले भाईले लगाएको कपडा र घाँटीमा लगाएको रुद्राक्षको माला देखे । असोज ११ गते शवको पहिचान खुल्यो र सनाखत भयो । महतोलाई घरबाटै लैजाने मियाँ र साह बेपत्ता थिए । उनीहरूले नै हत्या गरेको हुन सक्ने मधुसुदनले बताएपछि प्रहरीले आरोपितहरूको खोजी गर्न थाल्यो । हत्या घटनामा नजिर र इनरवती पक्राउ परेको र साहको खोजिकार्य भइरहेको प्रहरीले जनाएको छ ।"
जिससमा गठबन्धन विजयी,"सङ्खुवासभा : जिल्ला समन्वय समिति सङ्खुवासभामा गठबन्धका उम्मेदवार विजयी भएका छन्। मंगलबार भएको निर्वाचनमा प्रमुखमा सुमन शाक्य र उपप्रमुखमा बबिता खत्रीसहित गठबन्धनका उम्मेदवार विजयी भएका हुन्। समन्वय प्रमुख दोस्रो कार्यकालका लागि प्रमुख पदमा शाक्य विजयी भएका हुन्। शाक्य नेकपा(एस)बाट निर्वाचित भएका हुन्। प्रमुख पदमा नेकपा(एमाले)ले कांग्रेसबाट चिचिला गाउँपालिकाको कार्यपालिका सदस्यमा विजयी राजेन्द्र घलेलाई स्वतन्त्र उम्मेवार उठाएको थियो। स्थानीय तह निर्देशिका २०७८ को दफा ४५(५) बमोजिम स्वीकृत गर्न नमिल्ने भएको भन्दै घलेको उम्मेदवारी निर्देशिकाको दफा ४५(३) बमोजिम खारेज गरेपछि शाक्य निर्विरोध चयन भएका थिए। घलेको रित नपुगी उम्मेदवारी दर्ता भएको साथै आफैंले उम्मेवारी फिर्ताका लागि निवेदन दिएकाले उम्मेदवारी खारेज गरिएको मुख्य निर्वाचन अधिकृत शान्तिप्रसाद आचार्यले जानकारी दिए। उपप्रमुखमा गठबन्धनका तर्फबाट कांग्रेसकी खत्री ११ मत ल्याएर विजयी भएकी छन्। एमालेकी रेनुका माया गुरुङले ८ मत मात्र पाएकी छन्। सदस्यमा कांग्रेसका छेदर भोटे, मनोजकुमार थायुम, देउमान राई (याम्फु), भत्तीमाया गुरुङ र माओवादी केन्द्रका मणिराज खत्री, अरिता राई र शान्तिदेवी राई विजयी भएका छन्। १० वटा स्थानीय तह रहेको यस जिल्लामा कांग्रेस ९, एमाले ८, एकीकृत समाजवादी २ र माओवादी केन्द्रसँग १ मत थियो। गठबन्धनसँग १२ र एमालेसँग ८ मत थियो। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्नेछन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था छ। स्थानीय निर्वाचन सकिएको एक महिनाभित्र जिससको गठन गर्नुपर्ने संवैधानिक व्यवस्थाअनुसार मंगलबार निर्वाचन सम्पन्न भएको हो।"
काठमाडौंको फोहोर व्यवस्थापन गर्न प्रधानमन्त्रीले पहल गर्नुपर्छ : गगन थापा,"काठमाडौंः नेपाली कांग्रेसका सांसद गगन थापाले काठमाडौंको फोहोर व्यवस्थापनमा पहलकदमी लिन प्रधानमन्त्री शेरबहादुर देउवालाई आग्रह गरेका छन् । प्रतिनिधि सभामा सांसद थापाले काठमाडौंको फोहोर व्यवस्थापनमा काठमाडौं महानगर र शहरी विकास मन्त्रालयले गरिरहेको काममा मद्दत गर्नु सबैको कर्तव्य रहेको भन्दै प्रधानमन्त्रीलाई पहलकदमी लिन आग्रह गरेका हुन् । थापाले फोहोरमुक्त काठमाडौं बनाउने अभियानलाई सक्रिय रुपमा साथ दिन सम्पूर्ण नगरवासीलाई आग्रह गरे। उनले भने, 'काठमाडौंको फोहोर व्यवस्थापनमा काठमाडौं महानगर र शहरी विकास मन्त्रालयले गरिरहेको काममा मद्दत गर्नु सबैको कर्तव्य हो । स्रोत साधन र कानुनी प्रक्रियाको गाँठो फुकाउन प्रधानमन्त्रीज्यूले नै पहल गर्नुपर्नेछ। त्यसका लागि पहलकदमी लिन सभामुख ज्यू मार्फत् प्रधानमन्त्रीज्यूलाई आग्रह गर्न चाहन्छु ।' सरकारले आफ्नो कर्तव्य पूरा गरेसँगै नगरवासीले पनि महानगरपालिकाको आह्वानबमोजिम स्रोतमा नै कुहिने र नकुहिने फोहर छुट्याएर राख्नुपर्ने सांसद थापाको भनाइ छ । फोहरमुक्त काठमाडौं अभियानलाई सफल बनाउन महानगरसँग जोडिएका अन्य नगरपालिका र सम्पूर्ण वडाहरुले संघसंस्थाको साथमा काम अघि बढाउन पनि आग्रह गरे।"
जनसंख्याको आधारमा निर्वाचन क्षेत्र पुनः निर्धारण हुनुपर्छ : उपेन्द्र यादव,"जनकपुरधाम : जनता समाजवादी पार्टीका अध्यक्ष उपेन्द्र यादव मधेश प्रदेशमा जनसंख्याको आधारमा निर्वाचन क्षेत्रलाई पुनः निर्धारण हुनुपर्ने माग अघि सारेको छ । समयानुसार जनसंख्याको आधारमा मधेशमा निर्वाचन क्षेत्रलाई हरेक पाँच वर्षमा पुनः निर्धारण हुनुपर्ने बताए । जनकपुरधाममा बुधबार आयोजित पत्रकार सम्मेलनमा अध्यक्ष यादवले संसदको निर्वाचन क्षेत्र निर्धारण भएको सो समयमा मधेशको जनसंख्या राष्ट्रिय जनगणना अनुसार ४६ प्रतिशत जनसंख्या थियो तर अहिले त्यो बढेर गएकोमा जनसंख्याको अनुपातमा संघीय निर्वाचन क्षेत्र निर्धारणको माग गरे । अहिलेको जनगणना अनुसार तराइ मधेशको जनसंख्या ५३ प्रतिशत छ । तर प्रतिनिधिसभाको क्षेत्र त्यही छ जुन ४६ प्रतिशत हुँदा थियो,' यादवले भने, अब ५३ प्रतिशत प्रतिनिधित्व गर्नका लागि अब त्यसअनुरुपकै निर्वाचन क्षेत्र निर्धारण गर्नुपर्छ । त्यसैले निर्वाचन क्षेत्रलाई पुनः रिभ्यु गर्नुपर्छ । पहिला रिभ्यु गरौँ र त्यसपछि निर्वाचन क्षेत्रको निर्धारण गरौँ । अध्यक्ष यादवले अहिलेको निर्वाचन प्रणाली पनि त्रुटीपुर्ण रहेको बताउँदै समानुपातिक र प्रत्यक्ष दुवै निर्वाचन प्रणाली त्रुटीपूर्ण रहेको र गलत प्रणालीका कारण निर्वाचन अत्याधिक खर्चिलो भइरहेको दाबी गरे । विश्वको ७१ वटा मुलुकमा समानुपातिक प्रणालीबाट निर्वाचन भइरहेकाले त्यही परिपार्टीलाई अगाडि बढाउन माग गरे । उनले भने, हाम्रो यहाँ पार्टीलाई भोट दिने र पार्टीले नातावाद, जातिवाद, पावरको आधारमा सामानुपातिक सुचिमा पठाउने गरेकोले निर्वाचन खर्चिलो बनेको हो । नेपाल जस्तो गरिब मुलुकमा विकृतिमुलक र महँगो निर्वाचनले आउने दिनमा राजनीतिक सत्ता र शक्ति कहाँ जाने, मुलुक कुन दिशामा जाने, जनताको लोकतन्त्रबाट विश्वास उठने खतरा बढ्दै गएको छ । वर्तमान पाँच दलीय गठबन्धनबाट नै प्रदेश र संघीय निर्वाचनमा जाने र यो गठबन्धन कायमै रहने अध्यक्ष यादवले बताए । उनले गठबन्धनमा कहिलेकाँही दलहरुमा घाटानाफा भइरहने स्वभाविक भएकोले गठबन्धनले लोकतन्त्रमा मास्ने संकटबाट बचाएकोले तत्काल गठबन्धन सक्रिय नै रहने बताए। यस्तै जसपा र लोसपा एकताको सवालमा अध्यक्ष यादवले मधेशको जनमत बाँडिएकाले कसैलाई फाइदा नभएको बताए । उनले भने, अहिले समिक्षा गर्ने समय रहेको छ र पार्टी फोडनेलाई के फाइदा भएको छ ? अध्यक्ष यादवले पार्टी फुटेर कसैलाई फाइदा नभएकाले हिजोको समिक्षा गरेर एक जुट भएर अगाडि बढ्नुपर्ने बताए ।"
प्रदेश नं १ को नीति तथा कार्यक्रम आज,विराटनगर : प्रदेश नं १ सरकारले आज अपराह्न २ बजे आर्थिक वर्ष २०७९८० का लागि नीति तथा कार्यक्रम सार्वजनिक गर्दैछ । प्रदेशसभा सचिवालयका अनुसार प्रदेश सरकारको यो १०औँ तथा बजेट अधिवेशन हो । प्रदेशसभा गठन भएपछि प्रदेश सरकारको कार्यकालको यो अन्तिम बजेट अधिवेशन हो । नीति तथा कार्यक्रमको सैद्धान्तिक छलफलपछि आगामी असार १ गते आव २०७९८० लागि सरकारले अनुमानित आयव्यय बजेट सार्वजनिक गर्ने र यसका लागि बजेट निर्माण भइरहेको प्रदेश आर्थिक मामिला तथा योजना मन्त्रालयले जनाएको छ । सरकारले यस वर्ष करिब ३२ अर्ब हराहारीको बजेट ल्याउन लागेको हो।
"योगेशको टिप्पणी : मल खोज्न भारत गएका कृषिमन्त्री कहाँ पुग्नुभयो, हालखबर के छ ?","काठमाडौंः सांसद योगेश भट्टराइले किसानको समस्या सम्बोधन गर्न सरकार गम्भीर नभएको बताएका छन् । प्रतिनिधि सभामा सांसद भट्टराई किसानको हकहितमा सरकारले काम नगरेको बताएका हुन् । उनले किसान पेन्सन कार्यक्रम कार्यान्वयनका लागि किसानको सूचिकरण र वर्गीकरण हुन आवश्यक रहेको बताए । सरकारले वास्तविक किसानलाई होइन नक्कली किसानलाई पोस्ने गरेको बताए । उनले भने, यो सरकारले मल ल्याउन खोजेको छैन । माल ल्याउन खोजिरहेको छ । जबसम्म मलमा माल आउँदैन तबसम्म मल आउनेवाला छैन । बालीनाली लगाउने बेला भइसकेको भन्दै मलको हाहाकार भएको बताए । उनले भने, मल खोज्न कृषी मन्त्री भारततिर जानुभएको छ । कहाँ पुग्नुभयो ? उहाँको हालखबर के छ ? मल आउँछ की आउँदैन ? मल लिएर आउनुहुन्छ की नलिएर आउनुहुन्छ ? मल नपाएर थकित भएर कृषि मन्त्री उतै थकित र निर्वासीत हुनुभयो की भन्ने छ सभामुख महोदय ।"
बन्चरेडाँडा दिनभरि तनावग्रस्त,"नुवाकोट : डेढ दशकदेखि काठमाडौं उपत्यकाको फोहोर विसर्जन गरिँदै आएको नुवाकोटको पूर्वी भेगमा रहेको औखरपौवामा बुधबार दिनभरि तनावग्रस्त बन्यो। फोहोर विसर्जनको विषयलाई लिएर स्थानीयबासी र प्रहरीबीच झडपसममेत भयो। विदुरदेखि ५५ किलोमिटर पूर्वमा रहेको ककनी गाउँपालिका२ स्थित बञ्चरेडाँडामा एकतर्फीरुपमा फोहोर फाल्न नपाइने जनाउँदै स्थानीयबासीले अवरुद्ध गरेका छन्। प्रहरीले नियन्त्रणमा लिएपछि तोडफोडामा उत्रनु परेको स्थानीयबासीको भनाइ छ। काठमाडौं उपत्यकाबाट फोहोर बोकेर बन्चरेडाँडा पुगेका तीन सयभन्दा बढी टिपरलाई स्थानीयले रोकेका छन्। नवीय स्वास्थ्य सुरक्षालाई बेवास्ता गरिएको भन्दै स्थानीयबासी आक्रोशित बनेको चन्द्रबहादुर बलामीले बताए। उनका अनुसार जनताको स्वास्थ्य प्रमुख विषय भएको हुँदा स्थानीयका समस्यालाई समाधान गर्नु सरकारको पहिलो दायित्व भएका कारण स्थानीयबासीले फोहोर फाल्न रोकेको हो। दुई पक्षबीच झडप हुँदा दुवैतर्फका केही व्यक्ति घाइते भएको प्रहरीको भनाइ छ। प्रहरीका अनुसार ३ जना प्रहरी जवान र १२ जना स्थानीय सामान्य घाइते भएको ककनी२ का वडाध्यक्ष तीलकबहादुर लामाको भनाइ छ। प्रहरीका अनुसार १५ वटा गाडीमाथि तोडफोड गरिएको छ। जनताको माग पूरा गर्नु सरकारको दायित्व भएको भन्दै उनीहरुले प्रहरी लगाएर बल प्रयोग गरेको गुनासो गरे। झडप नियन्त्रणमा लिन प्रहरीले ५ राउण्डभन्दा बढी अश्रुग्यास प्रहार गरेको स्थानीयहरुको दाबी छ। तर प्रहरीले दुई सेल अश्रुग्यास मात्र प्रहार गरेको जनाएको छ। आक्रामक भीडले फोहोर कोकेका गाडीमाथि तोडफोड गरेपछि स्थिति नियन्त्रणमा लिन अश्रुग्यास प्रहार गरेको काठामाडौं प्रहरी परिसरका प्रवक्ता दिनेश मैनालीले बताए। बन्चरेडाँडामा दुई सय प्रहरी परिचालन गरिएको छ। तीन दिनअघि सरकार, काठमाडौ महानगर र स्थानीबच फोहोर फाल्ने विषयमा सहमति जुटे पनि मुआब्बा, स्वास्थ्य, सुरक्षालगायत माग राखी स्थानीयहरुले अवरोध गर्न छाडेका छैनन्। ओखरपौवाको सिसडोल र बन्चारेडाँडामा उनीहरुले मुआब्जा, रोजगारी, स्वास्थ्य बिमालगायतका माग राख्दै दिनहुँ प्रदर्शन गरिरहेका छन्। फोहर व्यवस्थापनमा सोमबारमात्रै सहरी विकास मन्त्रालयमा सरोकारवाला जनप्रतिनिधिहरूको रोहवरमा भएको सहमतिअनुसार फोहोर बोकेर बञ्चरेडाँडा पुगेका सवारीसाधान स्थानाीयले रोकेका हुन्। स्थानीयका अनुसार बिहानैदेखि काठमाडौँबाट फोहोर बोकेर पुगेका ट्रकहरू खाली गर्न दिइएको छैन। स्थानीयले फोहोर व्यवस्थापनमा सरकारले राजनीति गरेको जनाउँदै विरोध गरेको प्रत्यक्षदर्शीले बताएका छन। यसअघि काठमाडौं महानगरपालिकाका मेयर बालेन्द्र साह र उपमेयर सुनिता डंगोलसहितको टोली सिसडोल र बञ्चरेडाँडामा पुगेकै बेलामा स्थानीयले फोहोर व्यवस्थापनमा अवरोध गर्ने घोषणा गरेका थिए।"
मुस्ताङका किसानलाई अनुदानमा हाते ट्याक्टर वितरण,"मुस्ताङ : मुस्ताङका किसानलाई आधुनिक प्रविधिको कृषि यान्त्रिकरण उपकरण खेत जोत्ने हाते ट्याक्टर (मिनी पावर टिलर) अनुदानमा वितरण गरिएको छ। प्रधानमन्त्री कृषि आधुनिकीकरण परियोजना परियोजना कार्यान्वयन ईकाई मुस्ताङले ५० प्रतिशत अनुदान सहुलियतमा २३ थान हाते ट्याक्टर उपलब्ध गराएको जनाएको छ। कृषिमा यान्त्रीकरण गर्दै उत्पादन बढाउने र लागत घटाउने उद्देश्यसहित परियोजना कार्यान्वयन ईकाई मुस्ताङले आर्थिक वर्ष २०७८०७९ को विनियोजित बजेटबाट स्थानीय किसानको माग संकलनका आधारमा ५० प्रतिशत अनुदान दिने गरी हाते ट्याक्टर वितरण गरेको हो। प्रधानमन्त्री कृषि आधुनिकीकरण परियोजना परियोजना कार्यान्वयन ईकाई मुस्ताङले मुस्ताङको वारागुङ मुक्तिक्षेत्र गाउँपालिकामा २ थान र घरपझोङ गाउँपालिकामा २१ थान खेत जोत्ने आधुनिक प्रविधिको खेत जोत्ने हाते ट्याक्टर वितरण गरेको परियोजना कार्यान्वयन ईकाई मुस्ताङका कार्यालय प्रमुख सुधिर थापाले जानकारी दिए। अनुदानमा खरिद गरिएका २३ थान हाते ट्याक्टर मुल्य २६ लाख ४५ हजार रहेको छ भने एक थान हाते ट्याक्टर मूल्य १ लाख १५ रुपैयाँ परेको छ। किसानले प्रति थान हाते ट्याक्टर खरिद गर्दा ५० प्रतिशत अनुदान पाउँदा ५७ हजार ५ सय रुपैयाँ मूल्य पर्न जान्छ। यसैगरी परियोजना कार्यान्वयन ईकाई मुस्ताङले कृषि यान्त्रीकरण उपकरण अन्तर्गत घाँस काट्ने रिफर, हाते स्प्रे, मटर चार्जर स्प्रे, सिकेचर करौती, डिजिटल तराजु, पावर स्प्रे र ग्रेडिङ मेसिनलगायतका उपकरण जिल्लाका २७ वटा कृषक, कृषि फार्म, समूह, सहकारी र प्रालि आदीलाई ५० प्रतिशत अनुदानमा वितरण गरेको छ। परियोजना कार्यान्वयन ईकाई मुस्ताङले कृषि यान्त्रीकरण सबै उपकरण आधुनिक कृषि किसान संसार चितवनबाट खरिद गरेको जनाएको छ। स्याउ, उवा, फापर, जौ, गहुँ, मकै, बोडी, सिमी र आलुलगायतका खाद्यबाली उत्पादनका लागि मुस्ताङका किसानले परम्परागतरुपले गोरु झोपाबाट खेतबारी खन जोत गर्दैआईरहेका छन्। पछिल्लो समय स्थानीय निकाय र कृषिसंग सम्वन्धित अन्य कार्यालयहरुबाट अनुदान सहुलियतमा पावर टिलर हाते ट्याक्टर उपलब्ध गराईपछि उत्साहित भएको वारागुङ४ पाल्की कृषि तथा पशुपालन फार्मका सानु कान्छा गुरुङले उल्लेख गरे। परम्परागत गोरु झोपाको सहायताले खेतबारी खन जोत गर्दा गोरु झोपा जुटाउनु पर्ने, जनशक्ति खोज्नुपर्ने र समय पनि धेरै लाग्ने हुनाले मुस्ताङका किसानलाई आधुनिक प्रविधिको हाते ट्याक्टर ज्यादै उपयोगी भएको जानकारी दिए।"
आत्महत्या दुरुत्साहन मुद्दाका आरोपित १८ महिनापछि पक्राउ,स्याङ्जा : आत्महत्या दुरुत्साहन मुद्दाका आरोपित २६ वर्षीय रमेश थापा पक्राउ परेका छन्। थापा मंगलबार वालिङबाट पक्राउ परेको प्रहरीले जनाएको छ। वालिङ नगरपालिका ७ केवरे बस्ने २६ वर्षीय थापा करिब १८ महिनापछि पक्राउ परेका हुन। अदालतले २०७७ पुस ३ को फैसलाले आत्महत्या दुरुत्साहन मुद्दामा १ वर्ष ५ महिना ७ दिन कैद र पच्चीस हजार जरिवाना तोकेपछि उनी फरार रहेको प्रहरी नायव उपरीक्षक रबिन्द्र खनालले जानकारी दिए। स्याङ्जा जिल्ला अदालतमा हाजिर गराइ कैद भुक्तानको लागि बुधबार साँझ जिल्ला कारागार पठाइएको प्रहरीको भनाइ छ।
जिसस सिन्धुलीको प्रमुखमा कार्साङ लामा र सूर्य पाख्रिनको उम्मेदवारी,"सिन्धुली : जिल्ला समन्वय समिति(जिसस) सिन्धुलीको निर्वाचनका लागि सिन्धुलीमा १७ जनाको उमेदवारी दर्ता भएको छ। बुधबार एक प्रमुख, एक उपप्रमुख र सात जना सदस्य पदका लागि १७ जनाको उमेदवारी दर्ता भएको मुख्य निर्वाचन अधिकृत ध्रुवप्रसाद सापकोटाले जानकारी दिए। यही २८ गते हुने निर्वाचनका लागि बुधबार मनोनयन दर्ता गरिएको हो। समन्वय समिति प्रमुखमा दुई, उपप्रमुखमा दुई र सदस्यहरुमा १३ जनाको उमेदवारी दर्ता भएको छ, सापकोटाले भने। निर्वाचनका लागि सत्तारुढ दल नेपाली कांग्रेस र नेकपा माओवादी केन्द्रबीच गठबन्धन भएको छ। नेकपा एमाले र नेकपा एकीकृत समाजवादीले भने एक्लाएक्लै उमेदवारी दिएका छन्। गठबन्धनका तर्फबाट नेकपा माओवादी केन्द्रका कार्साङ लामाले प्रमुखमा र शान्ता कार्कीले उपप्रमुखमा उमेदवारी दर्ता गराएका हुन्। लामा हरिहरपुरगढी गाउँपालिकाका निवर्तमान अध्यक्ष हुन्। कार्की नेपाली कांग्रेसकी नेतृ हुन्। गठबन्धन दल अन्तर्गत नेकपा माओवादीको गोलाकार भित्रको हसिया हथौडा चुनाव चिन्हबाट वडा सदस्यमा निर्वाचित कार्कीले उपप्रमुखमा पनि सोही चुनाव चिन्हबाटै उमेदवारी दिएकी हुन्। यस्तै नेकपा एकीकृत समाजवादीबाट सूर्य पाख्रिनले प्रमुखमा उमेदवारी दर्ता गराएका छन्। पाख्रिन नेकपा एकीकृत समाजवादी सिन्धुलीका अध्यक्षसमेत हुन्। उपप्रमुखमा नेकपा एमालेका सोम बहादुर बलले उमेदवारी दर्ता गराएका छन्। एमालेले प्रमुख पदमा उमेदवारी दिएको छैन्। गठबन्धनमा प्रमुखसहित दुई सदस्य माओवादी केन्द्र र उपप्रमुखसहित पाँच सदस्य नेपाली कांग्रेसले लिने सहमति गरेका थिए। सो अनुसार नेकपा माओवादीबाट दान बहादुर तामाङ र सुनिता कुमारी थापामगरले सदस्य पदमा उमेदवारी दिएका छन्। नेपाली कांग्रेसबाट उत्पल खड्का, सूर्य तामाङ, बालकुमारी मगर, पुष्पा कुमारी धामी र गोकर्ण सार्कीले सदस्य पदमा उमेदवारी दिएका छन्। यस्तै नेकपा एमालेकातर्फबाट पूर्णबहादुर थापा, होम कुमारी ठकुरी, मुना परियार, बद्री देबकोटा, सुशील घिसिङ र शर्मिला माझीले सदस्य पदमा उमेदवारी दर्ता गराएका छन्। सिन्धुलीमा माओवादी केन्द्रले एक नगरपालिका प्रमुखसहित ३ गाउँपालिका अध्यक्ष र तीन गाउँपालिका उपाध्यक्ष जितेको छ भने कांग्रेसले एक नगरपालिका प्रमुखसहित २ गाउँपालिकाको अध्यक्ष र एक नगरपालिकाको उपप्रमुखसहित ३ गाउँपालिकाको उपाध्यक्ष जितेको छ। एमालेका दुई प्रमुख र दुई उपप्रमुख छन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था छ। स्थानीय तहको निर्वाचन सकिएको एक महिनाभित्र जिससको गठन गर्नुपर्ने संवैधानिक व्यवस्थाअनुसार सिन्धुलीमा शनिबार निर्वाचन हुँदै छ।"
प्रदेश १ सरकारको नीति तथा कार्यक्रम : कृषि क्षेत्रको उत्पादकत्व वृद्धिमा जोड,"विराटनगर : कृषि क्षेत्रको उत्पादकत्व वृद्धिमा विशेष जोड दिँदै प्रदेश १ सरकारले आगामी आर्थिक वर्ष २०७९०८० को नीति तथा कार्यक्रम बुधबार सार्वजनिक गरेको छ। प्रदेश प्रमुख पर्शुराम खापुङले सरकारका तर्फबाट प्रदेशसभामा नीति तथा कार्यक्रम प्रस्तुत गरेका हुन्। सरकारले कृषि क्षेत्रलाई उच्च प्राथमिकतामा राखेर आफ्नो नीति तथा कार्यक्रम सार्वजनिक गरेको हो। प्रादेशिक कृषि विकास रणनीति तयार गरेर कृषि क्षेत्रको विकास गर्दै उत्पादकत्व वृद्धि गरी आयातलाई प्रतिस्थापन गर्ने नीति प्रदेश सरकारको छ। नीति तथा कार्यक्रममा उत्पादनका आधारमा किसानलाई सोझै अनुदान दिने, कृषिको दीगो विकासका लागि माटो परीक्षण र माटो सुधार कार्यक्रम सञ्चालन, पशु र माछा उत्पादन वृद्धिका लागि नश्ल सुधार अभियान सञ्चालन, किसानलाई मौसम सम्बन्धी नियमित सूचनाको व्यवस्था र अनिवार्य परिचयपत्र एवं स्थानीय तह, कृषि सहकारी र निजी क्षेत्रको सहकार्यमा १ पालिका १ उत्पादन कार्यक्रम लागू गर्ने तथा कृषि एवं पशुधन बिमा र सहुलीयतपूर्ण कर्जालाई प्रभावकारी बनाउने उल्लेख छ। उद्योग तथा वाणिज्य क्षेत्रसंग सम्बन्धित सेवालाई अनलाइनमार्फत गर्ने घोषणा सरकारले गरेको छ। प्रदेशका ठूला आयोजनालाई स्वदेशी तथा विदेशी लगानी आकर्षित गर्न बृहत लगानी सम्मेलन गर्ने, अन्तर्राष्ट्रियस्तरका सभासम्मेलन आयोजना गर्न औद्योगिक प्रदर्शनीस्थल निर्माणका लागि सम्भाव्यता अध्ययन, घरेलु उद्योगको संरक्षण र विकासका लागि १ गाउँ, १ उद्यमी कार्यक्रमको थालनी, उदयपुर सिमेन्ट उद्योगको क्षमता विस्तार गरी सिमेन्ट निर्यातका लागि सम्भाव्यता अध्ययन र प्रदेशका नागरिकहरुको आयआर्जन वृद्धि एवं रोजगारी सृजनाका लागि घरेलु मदिरा ब्राण्डिङ गर्ने नीति सरकारको छ। प्रदेशमा भूउपयोग नीति कार्यान्वयन, सहकारी शिक्षा नेतृत्व विकास, व्यवसायिक योजना र उद्यामशीलता विकासका तालिम सञ्चालन तथा टोलटोलमा सहकारी, घरघरमा रोजगारी अभियान सञ्चालन गर्ने तयारी सरकारको छ। सामूहिक खेती सञ्चालनका लागि सहकारीमार्फत अनुदान उपलब्ध गराउने सरकारको लक्ष्य छ। प्रदेशको पर्यटन प्रवद्धनका लागि भ्रमण प्याकेज योजना कार्यान्वयन, पर्यापर्यटनमा आधारित पर्यटन क्षेत्रको विकास, पदमार्गमा आधारित पर्यटन विकास आयोजनालाई प्राथमिकता, मुन्धुम पर्यटन पदमार्ग निर्माणलाई पूर्णता, किरात समुदायको संस्कृतिसँग जोडिएको सप्तकोसी नदीमा रहेको खुवालुङ ढुंगाको संरक्षण, विराटनगर विमानस्थलको विकास र स्तरोन्नति, विराटनगरबाट माउण्टेन फ्लाइट, अन्तर प्रदेश उडानमा प्रोत्साहनलगायतलाई सरकारले आफ्नो नीति तथा कार्यक्रममा समेटेको छ। सरकारले प्रादेशिक सडक यातायात गुरुयोजना तयार गरी कार्यान्वयनमा ल्याउने भएको छ। प्रदेशभित्रका ठूला नदीमा जलयातायात सञ्चालनको सम्भाव्यता अध्ययन, पर्यटकीय क्षेत्रमा केबुलकार सञ्चालनको प्रारम्भिक अध्ययन, सोलुखुम्बु, ओखलढुंगा, खोटाङ र उदयपुरलाई प्रदेश राजधानी विराटनगरसँग छोटो दूरीमार्फत जोड्न चतराघुर्मी सडक निर्माणमा संघीय सरकारसँग समन्वय, विस्तृत प्रतिवेदन तयार पारी प्रदेशको स्थायी संरचना निर्माण, स्मार्ट सिटी तथा नमूना गाउँको पूर्वाधार निर्माण, विराटनगरको केसलिया र सिंघिया खोलाको सौन्दर्यकरण, प्रदेशभरका विभिन्न ६० स्थानमा साना सिंचाई आयोजना निर्माण सरकारको प्राथमिकतामा परेको छ। प्रदेश सरकारले २ वर्षभित्रमा सबै नागरिकको घरमा विद्युत् सेवा पुर्याउने लक्ष्य लिएको छ। सञ्चार क्षेत्रलाई व्यवस्थित बनाउन मिडिया काउन्सिल गठन, अटो टेम्पो एवं सीटी सफारीलाई स्थानीय तहमै दर्ता र नवीकरणको व्यवस्था गर्ने लगायतका घोषणा सरकारले गरेको छ। त्यस्तै १ घर १ धारा अभियान पूरा गर्ने, पर्यटकीयस्थलमा चलचित्र छयांकनस्थल निर्माण, प्रदेश शिक्षा नीति निर्माण, सबै स्थानीय तहमा सामुदायिक विद्यालय बनाउने लगायतका कार्यक्रमलाई सरकारले प्राथमिकतामा राखेको छ। प्रदेशका मौलिक संस्कृतिक र परम्परागत सीपसँग आवद्ध घरेलु उद्योगको संरक्षण र विकासका १ घर, १ उद्यमी उद्यमी कार्यक्रम थालनी गर्ने सरकारको नीति छ। आगामी वर्ष १ गाउँ, १ उद्योग तथा १ घर, १ उद्यमी कार्यक्रम सुरु हुनेछ। त्यस्तै सरकारले हाम्रो उत्पादन, हाम्रो संस्कृति अभियान पनि सञ्चालन र स्थानीय कच्चा पदार्थमा आधारित घरेलु तथा साना उद्योगको विकास र विस्तारका लागि प्रोत्साहन गर्ने एवं प्रदेश नमूना स्वरोजकार कार्यक्रम सञ्चालनको नीति लिएको छ। प्रदेश सरकारको प्राथमिकतामा रहेका बहुवर्षीय सडक आयोजनाहरुलाई प्रादेशिक लोकमार्गको रुपमा निर्माण गर्ने नीति लिएको सरकारले प्रादेशिक रणनीतिक सडक र पुल निर्माणको कार्यलाई समयमा नै सम्पन्न गर्ने जनाएको छ। प्रमुख नाका र विमानस्थलहरुमा प्रदेशका पर्यटकीय क्षेत्रको महत्व झल्किने कला संस्कृति र सम्पदाको प्रचार सामग्री डिजिटल डिस्प्ले बोर्डमा राख्ने सरकारको तयारी छ। सुनसरीको बराहक्षेत्रमा पर्यटकीय क्षेत्रको विकास गर्नका लागि झोलुंगे पुल पनि निर्माण गर्ने नीति सरकारको छ। त्यस्तै नीति तथा कार्यक्रममार्फत सरकारले प्रदेशका ३ ठूला शहरलाई आधुनिक सहरको रूपमा विकास गर्ने उल्लेख गरेको छ। प्रदेशको स्थायी राजधानी विराटनगर तथा सुनसरीको धरान र इटहरीलाई आधुनिक शरहरको रूपमा विकास गर्न वृहत्त गृरुयोजना तयार गरी निर्माण कार्य प्रारम्भ गर्ने सरकारको नीति छ। त्यस्तै संघ, प्रदेश र स्थानीय तहसँगको समन्वय र सहकार्यमा जोखिममा परेका बस्तीलाई स्थानान्तरण गरी एकीकृत बस्ती विकास गर्ने र स्थानीय तहसँगको समन्वय एवं सहकार्यमा प्रदेश १ का सबै नगरपालिकाहरुमा राष्ट्रिय भवन संहिता कार्यान्वयनमा ल्याउने सरकारको तयारी छ।"
"नाम टावर, काम अनेक","बुटवल : स्थानीय सरकारले भ्यूटावर बनाएको प्रति धेरै आलोचना भइरहेको छ। रुपन्देहीको तिलोत्तमा नगरपालिकाले शंकरनगर वनबिहारभित्र बहुउद्देश्यीय भ्यूटावर निर्माण गर्यो। २ महिनाअघि पूर्वप्रधानमन्त्री केपी शर्मा ओलीले उक्त भ्यूटावर उद्घाटन गरे। जुन धरहारपछिको दोस्रो अग्लो टावर हो। तिलोत्तमाको यो भ्यूटावर टावरमा मात्रै सीमित छैन। यो एक बहुउद्देश्यीय भवन हो। जहाँ लाखौं पर्यटक भिœयाउने सपना बुनिएको छ। शंकरनगर वनबिहारभित्र निर्माण भएकाले व्यावसायिक प्रयोजनमा यो टावर प्रयोग हुनेछ। यसको सञ्चालन गर्न तिलोत्तमा नगरपालिकाले निजी क्षेत्रलाई टेन्डरमार्फत ठेक्कामा दिएको छ। रूपन्देहीको तिलोत्तमा२ स्थित शंकरनगर वनबिहार तथा अनुसन्धान केन्द्र (वनबाटिका) मा निर्मित बहुउद्देश्यीय १० तले भ्यूटावर १३४ फिट उचाइको छ। तिलोत्तमा र वनबिहारको संयुक्त लगानीमा निर्माण भएको भ्यूटावर आर्थिक वर्ष २०७३७४ मा ठेक्का सम्झौता भएको थियो। २०७२ को भूकम्पमा ढलेको काठमाडौंको धरहरापछिको अग्लो र सुविधा सम्पन्न भनिएको भ्यूटावरको भुइँ तला ३ हजार ५९५ वर्गफिट क्षेत्रफलमा छ। कुल २५ हजार १२२ वर्गफिट क्षेत्रफलमा रहेको भ्यूटावरको पहिलोदेखि छैटौं तलासम्म व्यावसायिक प्रयोजनका लागि प्रयोग हुनेछ भने बाँकी तलाबाट दृश्यावलोकन हुनेछ। तिलोत्तमा नगरपालिकाका इन्जिनियर प्रदीप वनले कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको बताए। लिफ्टको सुविधासहित बनेको सो टावरमा सुविधायुक्त रेस्टुराँ र पर्यटक विश्रामस्थल, रिसर्च रुम, डिपार्टमेन्ट स्टोर, अफिस रुम, एटेज ट्वाइलेट रुम बास मिल्ने गरी बातानुकुलित कोठा, लाइब्रेरीलगायतका संरचनाहरू बनाइएको छ। अहिले भ्यूटावरसँगै २ बिघा क्षेत्रफलमा अन्य पर्यटकीय पूर्वाधार र संरचनाहरू पनि बनिरहेका छन्। भ्यूटावरको उत्तरतर्फ स्विमिङ पुल, अगाडि म्युजिकल फाउन्डेसन निर्माण भइरहेको छ। त्यस्तै, त्यहाँ चाइल्ड पार्क र स्टेडिएम निर्माणको काम पनि सुरु भइसकेको छ। गत चैतमा केएच प्रशान्त जेभीसँग साढे ४ करोडको ठेक्कामा बाँकी कामका लागि सम्झौता भएको उनले बताए। बाँकी संरचना निर्माण पनि अबको २ वर्षमा सम्पन्न हुने उनको भनाइ छ। तिलोत्तमा भ्यूटावर नगरपालिकाको गौरव र गहना भएको छ। यसले थप पर्यटकलाई आकर्षित गर्छ। यो अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुनेछ। वासुदेव घिमिरे पूर्वनगरप्रमुख, तिलोत्तमा नगरपालिका शंकरनगर विहारमा अहिले दैनिक १५ सय पर्यटक घुम्न आउँछन्। भ्यूटावरपछि यहाँ आउनेको संख्या बढ्ने अपेक्षा छ। लुम्बिनीमा आउने पर्यटक पनि भ्रमणका लागि यहीँ आउनेछन्। बेलप्रसाद शर्मा अध्यक्ष, शंकरनगर वनविहार तथा अनुसन्धान केन्द्र कुल ११ करोड ५४ लाख ८१ हजार रुपैयाँको लागतमा भ्यूटावर तयार भएको हो। थप ४ करोडमा अन्य पार्कका संरचनाहरू निर्माण भइरहेका छन्। यी संरचना २ वर्षभित्र सम्पन्न हुनेछन्। प्रदीप वन इन्जिनियर तिलोत्तमा नगरपालिकाका भ्यूटावर निर्माणको कुल बजेटको ७० प्रतिशत तिलोत्तमा नगरपालिकाले र ३० प्रतिशत शंकरनगर वनबिहार तथा अनुसन्धान केन्द्रले बेहोरेको छ। भ्यूटावरबाट बुटवल, भैरहवा र लुम्बिनीसम्म सजिलै देख्न सकिनेछ भने दूरबिनको प्रयोग गर्दा भारतको गोरखपुर, नौतनवासम्मका सहरहरू देख्न सकिन्छ। पर्यटन प्रवर्द्धन योजना तिलोत्तमा नगरपालिकाले पर्यटकीय प्रबद्र्धन योजनासहित भ्यूटावरको निर्माण गरेको हो। शंकरनगर सामुदायिक वनभित्र निर्माण भइरहेको यो संरचनामा बनका उपभोक्ताको पनि अपनत्व स्थापित गरिएको छ। वनभित्र निर्माण भएको शंकरनगर वनवाटिका तथा अनुसन्धान केन्द्रले ३० प्रतिशत लगानी गरेको छ। तिलोत्तमा नगरका पूर्वप्रमुख वासुदेव घिमिरेले पर्यटकको आवागमन बढाइ आर्थिक उपार्जन गर्ने योजनासहित बहुउद्देश्यीय टावरसहितको भवन बनाइएको बताउँछन्। यसले आम्दानी दिनेछ, सुन्दर दृश्य अवलोकनका लागि भ्यूटावर भएपछि पर्यटकको चलायमान हुनेछ, उनले भने, भ्यूटावरबाट बुटवल, भैरहवा र लुम्बिनीसम्म देख्न सकिने छ भने दूरबिनको प्रयोगबाट भारतको गोरखपुर, नौतनवासम्मका सहर देख्न सकिनेछ। तिलोत्तमा भ्यूटावर नगरपालिकाको गौरव र गहना भएको भन्दै यसले थप पर्यटकलाई आकर्षित गर्ने बताउँछन्। उनले अन्य भ्यूटावरजस्तो नभई सुविधा सम्पन्न स्तरको भ्यूटावर रहेकाले यसको प्रयोग गर्दै पर्यटकको आगमनमा समेत वृद्धि हुने बताए। पूर्वप्रमुख घिमिरेले आफ्नो कार्यकालमा यो योजनालाई निकै प्राथमिकतामा राखेर काम गरेका थिए। उनले कार्यकाल सकिँदै गर्दा भ्यूटावरको पूर्वप्रधानमन्त्री केपी ओलीद्वारा उद्घाटनसमेत गराए। ओलीले सो अवसरमा भ्यूटावर आर्थिक उपार्जनको माध्यम भएको बताएका थिए। वार्षिक साढे ३९ लाखमा ठेक्का तिलोत्तमा भ्यूटावर सञ्चालनका लागि निजी क्षेत्रलाई दिइएको छ। नगरपालिकाले टेन्डर आह्वान गरेर भवन ठेक्कामा दिएको हो। शंकरनगर वनवाटिकाका अध्यक्ष बेलप्रसाद शर्माले निर्माण गरेका व्यवसायी टोपबहादुर रायमाझीले वार्षिक ३९ लाख ५० हजार पाउनेगरी भवन ठेक्कामा लिएको बताए। वनबिहारले ठेक्काको ३० प्रतिशत आफूले पाउनेछ। तिलोत्तमा नगरपालिकाले ७० प्रतिशत आम्दानी लिनेछ। नगरपालिकाले १० वर्षको ठेक्कामा दिएको हो। भाडा रकम हरेक वर्ष १० प्रतिशतले वृद्धि हुँदै जाने शर्माले बताए। आकर्षक घुमफिर केन्द्र बनाउने योजना १० वर्ष सञ्चालनको ठेक्का पाएका निर्माण व्यवसायी रायमाझीले यसलाई आकर्षण घुमफिर पार्कका रूपमा विकास गर्ने योजना बनाएका छन्। हामीले यसलाई आकर्षक बनाएर सञ्चालन गर्छौं, पर्यटक भिœयाउने योजना नै हो, उनले भने, आर्किटेकबाट डिजाइन बनाइरहेको छु। त्यसको रिपोर्ट आएपछि काम थालनी हुन्छ। अहिले भ्यूटावर अगाडि चिल्ड्रेन पार्कसमेत निर्माण भइरहेको छ। त्यसको लगानी छुट्टै छ। आकर्षक स्विमिङ पुल बन्दैछ। पानीको फाउन्टेनहरू निर्माण भइरहेका छन्। म्युजिकिकल फाउन्टेनहरूले पर्यटक लोभ्याउने विश्वास व्यवसायीको छ। रुपन्देही गर्मी स्थान भएकाले जंगलको बीचमा बन्ने स्विमिङ पुलमा भारतीय पर्यटकसमेत भिœयाउन सकिने विश्वास लगानीकर्ताहरूले गरेका छन्। रायमाझी भन्छन् भ्यूटावर आसपासमा स्विमिङ पुल बन्छ। चिन्ड्रेन पार्क हुनेछन्। आकर्षक गेस्ट हाउस चलाइनेछ। गुणस्तरीय स्वच्छ खानेकुरासहितको क्याफे चलाइनेछ। भ्यूटावर आउने व्यक्तिले दिनभर त्यहीँ बिताउन सक्ने गरी संरचना बनाइने उनले बताए। भ्यूटावरमै आकर्षक लजिङ संरचना बनिसकेको छ। टावरको पहिलो तलामा सांस्कृतिक पहिचानसहितका उपहारजन्य वस्तुहरू, ढाकाका उत्पादन, हस्तकलाका सामानहरू, करुवा, टोपीलगायतका वस्तुहरूको स्टल राखिनेछ। अर्थात् यो पसलका रूपमा सञ्चालन हुनेछ। तेस्रो तलामा होटल सञ्चालन हुनेछ। चौथो तला भने नगरपालिका आफैंले सञ्चालन गर्नेछ। कार्यालयका सभा, सम्मेलनलगायतका कामका लागि यो संरचना प्रयोग हुने बताइएको छ। भ्यूटावर पुग्न नागरिकले छुट्टै टिकट काटेर प्रवेश गर्नेछन्। टिकट, व्यापार, क्याफे, होटलबाट आम्दानी हुनेछ। दैनिक १५ सय पर्यटक शंकरनगर वनबिहार रुपन्देहीको घुमफिर गर्ने उत्कृष्ट गन्तव्य हो। यो सरकारले घोषणा गरेको १ सय पर्यटकीय क्षेत्रमध्येमा पर्छ। शंकरनगर सामुदायिक वनभित्र २०६२ सालमा स्थापना गरिएको वनबिहार तथा अनुसन्धान केन्द्र हाल लुम्बिनी प्रदेशकै मुख्य अनुसन्धान केन्द्रका रूपमा विकास हुँदै गएको छ। सामुदायिक वनको ५७६ हेक्टर वनमध्ये ५१ हेक्टर वन शंकर वनबिहार तथा अनुसन्धान केन्द्रका रूपमा छुट्याइएको छ। वनबिहार तथा अनुसन्धान केन्द्रमा ३० वटा पिकनिक स्पट, सहिद पार्क, बीपी पार्क, म्यांगो पार्क, बाल मोनो रेल, चिडियाखानालगायतका संरचना निर्माण भइसकेका छन्। चिडियाखानाभित्र लोपोन्मुख सरिसृप अजिंगर र भालु, चितुवा, बँदेल, नीलगाई, मृग, बाँदर, विश्वकै ठूलो पंक्षी अस्ट्रिज, दुर्लभ गिद्ध, चित्तल, मयूर, सुगालगायत घरपालुवा एवं जंगली जनावर र चराचुरुङगी राखिएका छन्। भ्यूटावर लगायतका संरचना निर्माणपछि इको टुरिजमका रूपमा विकास गर्ने दीर्घकालीन एवं महŒवाकांक्षी योजना शंकरनगर वनबिहार तथा अनुसन्धान केन्द्रले अगाडि सारेको छ। केन्द्रले हालको चिडियाखानाको स्तरोन्नति, बोटानिकल गार्डेन, लुम्बिनीसँग जोड्ने गरी विपश्यना ध्यान केन्द्र, ऐतिहासिक प्राकृतिक कुवा संरक्षणलगायतका संरचना निर्माण गरिरहेको छ। वनबिहारका अध्यक्ष शर्माका अनुसार वनवाटिकाले वार्षिक १ करोड आम्दानी गर्दै आएको छ। यहाँ औसतमा दैनिक १५ सय नागरिक घुमफिरका लागि पुग्ने गरेका छन्। चाडपर्व र बिदाका दिनमा दैनिक ४ हजारले भ्रमण गरेको रेकर्ड वनबिहारसँग छ। वनबिहारले यहाँ प्रवेशमा ५० रुपैयाँ टिकट राखेको छ। वनबिहारलाई पिकनिक स्पस्ट, चिल्ड्रेन गार्डेन, जंगली पशु संरक्षणका रूपमा विकास गरिएको अध्यक्ष शर्माले बताए। पिकनिक स्पटका लागि ३० वटा सेड निर्माण गरिएका छन्। जसको भाडा लगाउँदा दैनिक १२ सयदेखि ६ हजारसम्म लिने गरिएको छ। वनबिहारभित्र २१ प्रजातिका जंगली जनावरहरू छन्। ती जनावरको आहार र स्याहारसुसारमा वनबिहारे मासिक ३ लाख खर्च गर्दै आएको छ। दर्जनौं कर्मचारीले रोजगारी पाएका छन्। रोजगारमा रहेकोको तलबमा साढे ३ लाख खर्च हुँदै आएको अध्यक्ष शर्माले बताए। शंकरनगर सामुदायिक वनभित्र निर्माण भएको यो वनबिहारलाई बोटानिकल गार्डेनका रूपमा विकास गर्ने योजना रहेको छ। प्रदेश र स्थानीय सरकारसँगको समन्वयमा योजनालाई मूर्त रूप दिने योजना शर्माले सुनाए। साइन्स थ्रिएटर निर्माण गर्ने योजना छन्। सामुदायिक वन नै अध्ययनको केन्द्र भएको शर्मा बताउँछन्। १७ वर्षको अवधिमा वनसम्बन्धी धेरै अध्ययनहरू भएको उनको भनाइ छ। वनबिहारले भ्यूटावर निर्माणपछि प्रवेश शुल्कको आम्दानी बढ्ने अपेक्षा गरेको छ। हामीलाई अब पर्यटकको आवागमन बढ्ने विश्वास छ। शुल्कको आम्दानीमा केही वृद्धि हुनेछ, उनले भने। लुम्बिनीका पर्यटक ल्याउने योजना बुद्ध जन्मस्थल लुम्बिनीमा वार्षिक १५ लाखभन्दा बढी पर्यटक आउने गरेका छन्। तीमध्ये भारतीयसहित तेस्रो मुलुकका पर्यटकको संख्या आधा छ। तिलोत्तमा भ्यूटावरमा लुम्बिनी आउने ती पर्यटकलाई भिœयाउने योजना बनाइएको छ। भारतीय पर्यटकहरू पहाडी क्षेत्रको अवलोकन र स्विमिङ पुलमा रमाउन रुपन्देही हुँदै पोखरासम्म पुग्ने गरेका छन्। भैरहवा क्षेत्रका स्विमिङ पुलहरूमा भारतीय पर्यटकको आवागमन हरेक वर्ष बढ्दै गएको छ। ती पर्यटकलाई वनजंगलको बीचमा हुने मनमोहक क्षेत्रमा भिœयाउने योजना लगानीकर्ताले गरेका छन्। भैरहवामा निर्माण भएको गौतमबुद्ध अन्तर्राष्ट्रिय विमानस्थल सञ्चालनमा आएको छ। यसले पर्यटकको आवागमनमा वृद्धि हुने अपेक्षा गरिएको छ। ती पर्यटकलाई रुपन्देही क्षेत्रमै बास बसाल्न भ्यूटावर प्रयोगमा आउने विश्वास व्यवसायीले गरेका छन्। तथ्यांकमा भ्यूटावर निर्माण लागत ११ करोड ५४ लाख ८१ हजार क्षेत्रफल २५ हजार १२२ वर्गफिट तला संख्या १० ओटा उचाइ १३४ फिट निर्माण सुरु आव २०७४७४ फैलिएको क्षेत्र २ बिघा"
"सिन्धुलीमा लागुऔषधका कारोबारी बढ्दै, तीन जना पक्राउ","सिन्धुली : सिन्धुली प्रहरीले लागुऔषध तथा हतियारको गोलिसहित तीन जनालाई पक्राउ गरेको छ। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार भारतका वेस्ट बङ्गाल बनगारा पोस्ट बस्ने अन्दाजी ४५ वर्षीय नजुर रहमान शेख, मरिण गाउँपालिका७ छाप घर भएका दीपक कार्की र वर्ष ४० का बेल बहादुर कामी पक्राउ परेका हुन्। पक्राउ परेका तीनै जनालाई मरिन गाउँपालिका७ बाट नियन्त्रणमा लिइएको उपरिक्षक लामाले बताए। पक्राउ परेका शेखलाई इलाका प्रहरी कार्यालय कपिलाकोटबाट गस्तीमा खटिएको प्रहरी टोलीले जयमंगलको प्रतीक्षालय छेउमा पहेँलो रङ्गको झोला सिरानी राखेर सुतिरहेको अवस्थामा पक्राउ गरेको हो। शेखले सिरानी राखेको झोला खोलेर चेकजाँच गर्दा लुकाई छिपाई राखेको ९ दशमलव ५ ग्राम तौल भएको ब्राउन सुगर जस्तो धुलो फेला परेकाले पक्राउ गरिएको र जिल्ला अदालत सिन्धुलीबाट १० दिनको म्याद थप गराई आवश्यक अनुसन्धान थालिएको छ, लामाले बताए। यस्तै कार्कीलाई १ थान गोलीसहित नियन्त्रणमा लिइएको हो। विशेष सुराकीका आधारमा कार्कीको घर खानतलासी गर्दा सुत्ने कोठाको लोवेट मुनी २ वटा प्लास्टिकको पोकामा ५०२ ग्राम गाँजा, ब्राउन सुगर जस्तो देखिने २२० मिली ग्राम धुलो पदार्थ, ३ ग्राम ०५ मिलिग्रामको चरेस जस्तो बस्तु, एक थान गोली प्रहरीले बरामद गरेको हो। मरिण गाउँपालिका७ महेश्वताका बेलबहादुर कामीलाई पनि प्रहरीले गाँजासहित पक्राउ परेका हो। उनको घर खानतलासी गर्नेक्रममा भान्सा कोठामा लुकाई छिपाई राखेको १ हजार २ सय ६० ग्राम गाँजा र १ थान धूम्रपान गर्ने कंकटसहित पक्राउ गरिएको हो, लामाले थपे। सिन्धुलीमा पछिल्लो समय लागुऔषध कारोबारीको संख्या बढ्दै गएको छ। जिल्ला प्रहरी कार्यालय सिन्धुलीको अध्ययन अनुसार जिल्लामा लागु औषध कारोबारीको संख्या बढ्दै गएको हो। तराईका जिल्लाबाट राजधानी काठमाण्डौंसम्म र काठमाण्डौंबाट छिमेकी मुलक भारतसम्म लागु औषध ओसारपसारका लागि सिन्धुलीलाई ट्रान्जिट प्वाइन्टसमेत बनाउने गरेको घटनाले पुष्टि गरेको छ।"
बढुवा भएका पाँच एआईजीलाई दर्ज्यानी चिह्न प्रदान,"काठमाडौं : नेपाल प्रहरीका पाँच जना अतिरिक्त महानिरीक्षक (एआईजी)लाई दर्ज्यानी चिह्न प्रदान गरिएको छ। मन्त्रिपरिषद्को सोमबारको बैठकबाट डीआईजीबाट बढुवा भएका पाँच जना एआईजीलाई प्रहरी महानिरीक्षक धीरजप्रताप सिंहले बुधबार प्रहरी प्रधान कार्यालयमा आयोजित समारोहमा दर्ज्यानी चिह्न प्रदान गरेका हुन्। बढुवा भएका एआईजीहरु उत्तमराज सुवेदी, अरुणकुमार बिसी, दिवेश लोहनी, मुकुन्दराज आचार्य र पुजा सिंहलाई दर्ज्यानी चिन्हद्वारा सुशोभन गरिएको प्रहरी प्रधान कार्यालयले जनाएको छ। समारोहमा प्रहरी महानिरीक्षक सिंहले पदोन्नति भएका वरिष्ठ प्रहरी अधिकृतहरु नवीन कार्ययोजनाका साथ अगाडि बढन निर्देशन दिए। प्रहरी संगठनमा वरियता र कार्यक्षमता लगायतका विभागीय मापदण्ड अनुसार निष्पक्षरुपमा पदोन्नति हुने उल्लेख गर्दै उनले प्रहरी कार्यलाई अझै तदारुकताका साथ संचालन गर्न प्रहरी कर्मचारीहरु सदैव तल्लीन हुने विश्वास व्यक्त गरे। प्रहरी महानिरीक्षक सिंहले हाल भइरहेका कामलाई निरन्तरता दिएर सुधारका पक्षलाई समेत समेट्दै उत्कृष्ट काम गर्ने विश्वास लिएको चर्चा गर्दै आगामी दिनको चुनौती समाना गर्न स्थानीय चुनावमा देखाएको व्यावसायिकतालाई कायम राख्दै क्रियाशिल हुन निर्देशन दिए। मनसुन नजिकै आएको अवस्थामा विपद् व्यवस्थापनमा पूर्वतयारीका साथ लाग्नुपर्नेमा उनले जोड दिए। प्रहरी अतिरिक्त महानिरीक्षक उत्तमराज सुवेदीले आफ्नो बुद्धि, विवेकले भ्याएसम्म प्रहरी संगठन, देश र नागरिकको सेवामा उच्च मनोबल, नयाँ जोश जाँगर र ईमान्दारिताका साथ काम गर्ने प्रतिवद्धता व्यक्त गरे। साथै उनले अपराधका प्रवृत्ति र प्रकृति परिवर्तन भएको हालको अवस्थामा थपिएको चुनौतीलाई एकताबद्ध भई काम गर्न अगाडि बढ्ने विचार व्यक्त गरे। समारोहमा प्रहरी अतिरिक्त महानिरीक्षकहरु, प्रहरी नायव महानिरीक्षक, वरिष्ठ प्रहरी अधिकृतहरु लगायत प्रहरी अधिकृत तथा प्रहरी जवानहरुको उपस्थिति रहेको थियो।"
"बञ्चरेडाँडामा फोहोर बोकेको गाडीमाथि तोडफोड, प्रहरीद्वारा अश्रुग्यास प्रहार","नुवाकोट : नुवाकोटको ककनी गाउँपालिका२ स्थित बञ्चरेडाँडामा फोहोर बोकेका गाडीहरुलाई स्थानीयले अवरोध गरेका छन्। बुधबार विहान फोहोर बोकेको गाडीहरुलाई प्रहरीको सहयोगमा फाल्न खोज्दा स्थानीयहरुले गाडीमाथि तोडफोड गरेको प्रहरीले जनाएको छ। प्रहरीका अनुसार १५ वटा गाडीमाथि तोडफोड गरिएको छ। आक्रमक भीडले गाडीमाथि तोडफोड गरेपछि स्थिति नियन्त्रणमा लिन प्रहरीले आश्रुग्यास प्रहार गरेको थियो। दुई दिनअघि सरकार, महानगर र स्थानीबच फोहोर फाल्ने विषयमा सहमति जुटे पनि स्थानीयहरुले अवरोध गर्न छाडेका छैनन्। उनीहरुले मुआब्जा, रोजगारी, स्वास्थ्य बिमालगायतका माग राख्दै दिनहुँ प्रदर्शन गरिरहेका छन्।"
रसुवामा विद्युत् आपूर्ति बन्द,"रसुवा : ६६ केभी प्रसारण लाइनमा समस्या आएपछि रसुवामा विद्युत आपूर्ति ठप्प भएको छ । जिल्लाको गोसाइँकुण्ड गाउँपालिका५, स्थित ठुलोभार्खुमा रहेको १४ नम्बर टावरमा समस्या आएपछि जिल्लामा मंगलबार रातिदेखि विद्युत् आपूर्ति बन्द भएको नेपाल विद्युत प्राधिकरण धुन्चे वितरण केन्द्रले जनाएको छ । विद्युत आपूर्तिमा समस्या आएपछि काठमाडौं ग्रिड महाशाखाबाट मर्मत टोली आउन लागेको केन्द्रका प्रशासन प्रमुख एवं सूचना अधिकारी दीपरमण अधिकारीले बताए । मर्मतको काम सकिएपछि विद्युत् सेवा सुरु हुने उनको भनाइ छ । ६६ केभी लाइनको मर्मत गर्नका लागि मर्मत टोली नै आउनुपर्ने भएकाले टोली आइपुगेपछि मात्र काम हुने छ । त्रिशूली फिडर नम्बर ४ बाट बिहान धुन्चे, कालिका तथा उत्तरगयाको विभिन्न क्षेत्रमा विद्युत् आपूर्तिको व्यवस्था मिलाइएकोमा ११ केभी प्रसारण लाइनको तार चुडिएपछि अहिले उक्त क्षेत्रमा पनि समस्या आएको हो । अहिले ११ केभी प्रसारण लाइनको मर्मत हुँदै गरेको र केही समयपछि धुन्चे, कालिका तथा उत्तरगयाको विभिन्न क्षेत्रमा भने विद्युत सेवा सुरु हुने केन्द्रले जनाएको छ ।"
प्रहरी हुँ भन्दै रकम असुल्न खोज्ने पक्राउ,सिन्धुली: नक्कली प्रहरी बनेर स्थानीयलाई डर त्रास देखाउँदै हिँड्ने युवालाई प्रहरीले नियन्त्रणमा लिएको छ । सिन्धुली प्रहरीले जिल्लाको मरिण गाउँपालिका ७ बाट नक्कली प्रहरी बनि हिँडेका सिञ्जा गाउँपालिका ६ रुगा जुम्लाका घर भएका निर्जल शाही भन्ने विष्णुबहादुर शाहीलाई नियन्त्रणमा लिएको हो । शाहीले जेठ १८ गते देखि मरिण गाउँपालिकाको विभिन्न स्थानमा प्रहरी हुँ भनी प्रहरीको अर्ध पोशाक लगाई रकम माग गर्दै डर त्रास देखाउँदै आएको प्रहरी कार्यालयमा उजुरी परेको थियो । शाहीले प्रहरीको पोशाक लगाइ प्रहरी हुँ भन्दै डर त्रास देखाउँदै आएकोले भन्दै सत्य तथ्य बुझी आवश्यक कारबाही गर्न माग गर्दै मरिण गाउँपालिका ६ छाप बस्ने विमल आरणले जेठ २२ गते जिल्ला प्रहरी कार्यालय सिन्धुलीमा निवेदन दिएका थिए । सोही निवेदनका आधारमा खोजतलास गरी शाहीलाई पक्राउ गरिएको जिल्ला प्रहरी कार्यालय सिन्धुलीका प्रहरी नायव उपरीक्षक मनोज कुमार लामाले बताए । शाहीलाई जिल्ला प्रहरी कार्यालयमा राखि आवश्यक अनुसन्धान भइरहेको लामाको भनाइ छ ।
सिन्धुली अस्पतालका बिरामीलाई जुस र फलफूल वितरण,"सिन्धुली : सिन्धुली अस्पतालमा रहेका बिरामीहरुलाई फलफूल तथा जुस वितरण गरिएको छ। बागमती प्रदेश युवा परिषदको स्थापना दिवसको अवसरमा बुधबार बागमती प्रदेश सभा सदस्य लेखनाथ दाहाल राजनले ३५ जना बिरामीहरुलाई फलफूल तथा जुस वितरण गरेका हुन्। सिन्धुली युवा परिषद समितिले स्थापना दिवसको अवसर पारेर आयोजित कार्यक्रममा प्रदेश सभा सदस्य दाहालको हातबाट अस्पतालमै पुगी बिरामीहरुलाई फलफूल र जुस वितरण गरिएको प्रदेश युवा परिषदका अध्यक्ष हेम कार्कीले जानकारी दिए। फलफूल वितरण कार्यक्रममा सुनकोशी गाउँपालिकाकी अध्यक्ष दिपा बोहोरा दाहाल, गोलन्जोर गाउँपालिकाका उपाध्यक्ष ज्वाला प्रसाद न्यौपाने, हरिहरपुरगढी गाउँपालिकाका निवर्तमान अध्यक्ष कार्साङ लामा, सिन्धुली अस्पताल विकास समितिका अध्यक्ष प्रलाद पोखरेललगायतको उपस्थिती रहेको थियो।"
"देशभर पाठ्यपुस्तक अभाव, नोट लेखाएर पढाइ","धनगढी मुगु : कैलालीको धनगढीका हिमांसु विष्ट पञ्चोदय माविमा कक्षा ६ मा पढ्छन्। जेठ ४ गतेबाट पढाइ सुरु भए पनि उनले किताब पाएका छैनन्। भन्छन्, सरले नोट्स लेखाउनु हुन्छ। त्यही सारेर घर जान्छौं। कैलाली तराईको जिल्ला हो। अझ धनगढीमा पाठ्यपुस्तक आपूर्तिको जिम्मा पाएको सरकारी निकाय जनक शिक्षा सामग्री केन्द्रको प्रदेश कार्यालय छ। उसले सुदूरपश्चिमका नौ वटै जिल्लामा आपूर्ति गर्नुपर्छ। तराईको जिल्ला, सुगम जिल्लामा त हामीले पुस्तक पाएका छैनौं भने पहाडी र दुर्गमका विद्यार्थीले झन के पाए होलान ? विष्ट भन्छन्, बालबालिका भविष्यका कर्णाधार भनिन्छ। तर, उनीहरूले समयमा पुस्तक नै पाएन भने कसरी देश बन्छ ? त्यसैले सरकारलाई भन्न चाहन्छु कि हाम्रा लागि पाठ्यपुस्तक समयमै पठाइ दिनुहोस्। पञ्चोदय माविकै कक्षा ९ की छात्रा स्पन्दन धामीका अनुसार अहिलेसम्म कुनै पनि पुस्तक आएको छैन। शिक्षकले नोट लेखाउने, त्यसकै आधारमा फेयर कपी बनाइ रहेको धामी सुनाउँछिन्। उनी सरकारले हरेक वर्ष किताब किन पठाउँदैन भनेर प्रश्न गर्छिन्। भन्छिन्, सरकारमा भएका मान्छे, शिक्षामन्त्री भेटेपछि सोध्ने मन थियो कि हाम्रा लागि निःशुल्क पाठ्यपुस्तक भनेको छ। तर, ६ महिना पुस्तककै लागि किन भौतारिनु परेको छ ? सुदूरपश्चिको सामाजिक विकास मन्त्रालयको तथ्यांक अनुसार प्रदेशभरिमा कक्षा बालविकास देखि १२ सम्म ८ लाख ८६ हजार ९ सय ३४ जना अध्ययनरत छन्। यो २०७८ सालको तथ्यांक हो। यसमा सामुदायिक (सरकारी विद्यालय) तर्फ ७ लाख २० हजार ९ सय २६ र निजीतर्फ १ लाख ६६ हजार ८ जना विद्यार्थी अध्यायनरत छन्। सरकारले कक्षा बालविकासदेखि ३ सम्मका पाठ्यपुस्तक छपाइको जिम्मा निजी क्षेत्रलाई दिएको छ। निजीले छापेका किताब बजारमा छ्याप्छ्याप्ती छन्। तर, कक्षा ४ देखि १२ सम्मका पुस्तकको भने चरम अभाव छ। सामुदायिक विद्यालय अथवा सरकारले निःशुल्क दिने भनिएका कक्षा ४ देखि १२ सम्म ४ लाख ९९ हजार ३४ जना विद्यार्थीका लागि यत्तिकै सेट किताब आवश्यक पर्छ। जनक शिक्षाको प्रदेश कार्यालयको तथ्यांकअनुसार केन्द्रबाट १६ लाख थान किताब आएको छ। एक कक्षामा ७ पुस्तक भाग लगाउने हो भने यो २ लाख २८ हजार ५ सय ७१ सेट किताब हो। अहिले पनि २ लाख ७० हजार विद्यार्थीले पाएका छैनन्। मन्त्रालयको तथ्यांकलाई आधार मान्ने हो भने कक्षा ४ देखि १२ सम्म ३४ लाख ९३ हजार थान आवश्यक पर्छ। तर, जनक शिक्षाको धनगढी कार्यालय प्रमुख ध्रुवराज पन्त सुदूरपश्चिमका लागि २२ लाख थान मात्रै आवश्यक रहेको बताउँछन्। अहिलेसम्म १६ लाख थान आइसकेका छन्। अब ६ लाख थान अभाव छ, पन्त भन्छन्। नयाँ पाठ्यक्रम लागू भएका कक्षा ४, ७ र ९ का पुस्तकको भने चरम अभाव रहेको विक्रेताले बताएका छन्। मलाई ७ सय सेट आवश्यक छ। तर, २ सय ५० सेट पनि पाएको छैन। यति लगेर मैले गाउँका विद्यालयमा कसरी बाँडु ? बैतडीको दोगडाकेदारबाट पुस्तक लैजान धनगढी आएका पुस्तक व्यवसायी देवराज जोशी भन्छन्। उनका अनुसार सेटमा किताब आएको छैन। कुनै कक्षाको अंग्रेजी छैन, कुनैको गणित, कुनैको पेसा। यसरी सेटमा पनि किताब नआएकाले अझ समस्या भएको छ, उनी भन्छन्। डोटीको बोगटान फुडसिलबाट आएका शिवप्रसाद उपाध्याय मागको आधा पनि पुस्तक नआएकाले समस्या भएको बताउँछन्। विद्यालयहरूमा पढाइ हुन थालेको एक महिना भयो। तर, पूरा पुस्तक कुनै पनि कक्षाका विद्यार्थीले पाएका छैनन्। हरेक दिन पसलमा सोध्न आउँछन्। आएको छैन भनेर फर्काउँदा नरमाइलो लाग्छ, उपाध्याय भन्छन्, निःशुल्क शिक्षा भनिएको छ तर पुस्तक नै समयमा दिन नसक्ने सरकारबाट राम्रो जनशक्ति उत्पादनको कसरी आश गर्नु भनेर सोची राख्छु। बाजुरा, बझाङ, दार्चुला जस्ता दुर्गम जिल्लामा त आधा पढाइ सकेपछि मात्रै पुस्तक पुग्छ। पन्तले भने असारको पहिलो हप्ता नै पाठ्यपुस्तक आपूर्ति गरी सक्ने दाबी गर्छन्। हामीलाई असार पहिलो हप्ताभरि सबै पाठ्यपुस्तक आइपुग्ने आश्वासन केन्द्रीय कार्यालयले दिएको छ। पछिल्लो समयमा दैनिक दुईचार गाडी पुस्तक आउन पनि थालेका छन्। त्यसैले मलाई आशा छ असारको पहिलो हप्ताभित्र सबैले पुस्तक पाउनेछन्, पन्त भन्छन्। यसपालि निजी विद्यालयमा पनि सामाजिक, अंग्रेजी र नेपाली सरकारी किताब पढाइ हुने भएको छ। निजीका अरू पुस्तक आए पनि सरकारी पुस्तक निजीका विद्यार्थीले पाएका छैनन्। निजी विद्यालयका अरू किताब लगभग आइसकेका छन्। केही मात्र अभाव छ। तर, सरकारी किताब नआएकाले निजी विद्यालयमा पनि सेट पुस्तक पुग्न सकेको छैन धनगढीको राधा पुस्तक पसलका सञ्चालक किशोर जोशी भन्छन्। पुस्तक नहुँदा पढाइमा बाधा असौजी विक मुगुको छायानाथ रारा२ स्थित छायाक्षेत्र आधारभूत विद्यालयमा कक्षा ५ मा पढ्छिन्। जो पुस्तकबिना नै स्कुल गइरहेकी छन्। जसकारण शिक्षकले पढाएकै नबुझ्ने गरेको उनी बताउँछिन्। सोही कक्षाकी छात्रा अमृता रोकायाले पुस्तक नहुँदा घरमा पढ्न पाएकी छैनन्। स्कुलमा शिक्षकले अनुभवकै आधारमा पढाउने गरेका छन्। हामीले आजसम्म किताब पाएका छैनौं। स्कुल पनि कितावबिना नै जान्छौंं। कक्षामा सरले पनि अनुभवको आधारमा सिकाउनुहुन्छ। पढाएको बुझ्न समस्या भएको छ, रोकाया भन्छिन्। स्कुल लाग्यो, पुस्तक छैन विद्यार्थीलाई बोर्डमा लेखेर पढाउने गरेको सुनाउँछन् नेपाल राष्ट्रिय आधारभूत विद्यालयका प्रधानाध्यापक दिलिप शाही । बालबालिका त्यही बोर्डका भरमा अध्ययन गर्छन् प्रधानाध्यापक शाही भन्छन्, दुई महिनादेखि विद्यार्थीलाई ह्वाइट बोर्डका भरमा पढाइरहेका छौं। साना विद्यार्थी निदाएर हैरान गर्छन्। उनीहरूका लागि ह्वाईड बोर्डको पढाइ सहज छैन। छायाक्षेत्र आधारभूत विद्यालयकी शिक्षिका सुमित्रा रावल पुस्तक कहिले आउने भन्ने यकिन नहुँदा विद्यार्थीलाई पठाउन समस्या भएको बताउँछिन्। पुस्तक नहुँदा पढाइमा बाधा भएको विद्यार्थीको गुनासो छ। जिल्लाभरका १९ हजारभन्दा बढी विद्यार्थीले शैक्षिक सत्र सुरु भएको दुई महिना बिते पनि पुस्तक पाएका छैनन्। किताब बिक्रीवितरणको जिम्मा लिएका फर्महरूले समयमै आआफ्ना स्थानीय तहमा पुर्याउन सकेका छैनन्। स्थानीय तहले स्थानीय फर्मलाई जनक शिक्षा सामग्री केन्द्र कर्णाली प्रदेश कार्यालयबाट खरिद गरी बिक्रीवितरण गर्ने जिम्मा दिएका छन्। यो जिल्लामा १ सय २४ आधारभुत र २६ वटा माध्यमिक विद्यालय छन्। जिल्लाभर १० हजार २ सय २५ छात्र र ८ हजार ९ सय ४५ छात्रा गरी १९ हजार १ सय ७० विद्यार्थी छन्। अभिभावकले पुस्तकको खोजीमा दिनहँु पालिका केन्द्र र सदरमुकाम गमगढी धाउने गरेका छन्। अहिलेसम्म जनक शिक्षा सामग्री केन्द्र सुर्खेतबाट युके जनरल स्टेसनरी सप्लायर्सले मात्र पुस्तक बुझेको छ। उसले मुगुमकार्मारोङ गाउँपालिकाका लागि जिम्मा लिएको हो। तत्काल आफ्नो स्थानीय तहका बिद्यालयमा पाठ्यपुस्तक पुर्याउने उक्त सप्लार्यसका प्रोपाइटर उर्गिन नम्डुल तामाङको भनाइ छ। छायानाथ राराको जिम्मा लिएको जयलक्ष्मी पुस्तक पसलका कृष्णाप्रसाद भाम एक हप्ताभित्र पुस्तक उपलब्ध गराउने बताउँछन्। सोरु र खत्याड गाउँपालिकाको जिम्मा लिएको फर्मका सञ्चालकले पनि ढिलोमा एक हप्ताभित्र उपलब्ध गराउने बताएका छन्। विद्यालयहरूले विद्यार्थीको तथ्यांक समयमै नबुझाउँदा पनि पुस्तक खरिदमा ढिलाइ भएको उनीहरूको भनाइ छ।"
इम्बोस्ड नम्बर प्लेटमा भएको अनियमितताको छानबिनको माग गर्दै अख्तियारमा उजुरी,"काठमाडौं : राष्ट्रिय युवा संघ नेपालले इम्बोस्ड नम्बर प्लेटमा अनियमितता भएको भन्दै अख्तियारमा उजुरी दर्ता गराएको छ। युवा संघले विश्व बैंकले कालोसूचीमा राखेको कम्पनीलाई इम्बोस्ड नम्बर राख्ने ठेक्का दिइएको भन्दै छानबिनको माग गर्दै अख्तियारमा उजुरी दर्ता गराएको हो । संगठनले इम्बोस्ड नम्बर प्लेटको अनियमिततामा संलग्न व्यक्तिमाथि छानबिन र कारबाहीको माग गरेको छ । त्यस्तै, उनीहरुले इम्बोस्ड नम्बर प्लेटमा देवनागरी लिपीमा नराख्नुको कारण र जनतामाथि इम्बोस्ड नम्बर राख्न दिएको दबाबका विषयमा पनि अख्तियारलाई जानकारी गराएको छ । युवा संघका अध्यक्ष किरण पौडेलले इम्बोस्ड नम्बर प्लेटमा नीतिगत भ्रष्टाचार भएको भन्दै यसमा छानबिन हुनुपर्ने बताए। उनले सुरक्षाका लागि इम्बोस्ड नम्बर प्लेट राख्नुपर्ने भए त्यसको भार जनतामा थोपर्न नहुने उल्लेख गरे। इम्बोस्ड नम्बर प्लेटको सत्यतथ्य छानविन आयोगले गर्नुपर्ने उनको भनाइ छ । युवा संघले कुनै आग्रह पूर्वाग्रहका आधारमा मुद्धा दर्ता नगरेको भन्दै अख्तियारले पनि निष्पक्ष ढंगले छानविन गर्नुपर्ने जनाएको छ । अख्तियारमा संघले बुझाएको उजुरीमा देश आर्थिक संकटमा परेका बेला अर्बौ रकम विदेशिनेगरी जबर्जस्ती लाद्न खोज्नु घोटाला भएको उल्लेख छ। त्यसैगरी सवारी तथा यातायात ऐनमा भएका व्यवस्था संशोधन नगरी गरिएको अव्यवहारिक निर्णयमा भ्रष्टाचारजन्य नियत देखिएको, कालोसूचीमा परेको कम्पनीलाई ठेक्का दिएर भ्रष्टाचारजन्य कार्य गरेको उजुरीमा उल्लेख गरेको छ। कालोसूचीमा राखेको कम्पनीसँग नेपाली सवारी साधानको ट्रयाक रेकर्ड रहनु, देवनागरी लिपी विस्थापित गर्नु, ठेकेदार कम्पनीबाट सफ्टवेयर निगरानी हुनसक्ने अवस्था, विदेशी कम्पनीबाट नेपाली नागरिकको निगरानी गरेर निशाना बनाउन सक्ने खतरा रहेको पनि संघले आशंका गरेको छ। इम्बोस्ड नम्बर जडान गर्ने कार्य नेपाल र नेपालीको सुरक्षाभन्दा पनि खतराजनक अवस्था रहेकाले यो आर्थिक अनियमिततासँगै गम्भीर राष्ट्रघात पनि भएको संघको जिकिर छ। अहिलेकै अवस्था इम्बोस्ड नम्बर जडान गर्दा राज्य र नागरिक नै असुरक्षित हुने पनि संघले दाबी गरेको छ।"
नेपाली सेनाका उपरथीहरुलाई दर्ज्यानी चिन्ह प्रदान,"काठमाडौं : प्रधानसेनापति प्रभुराम शर्माले सरकारले बढुवा गरेका नेपाली सेनाका उपरथीहरुलाई दर्ज्यानी चिन्ह प्रदान गरेका छन्। सोमबारको मन्त्रिपरिषद् बैठकबाट बढुवा भएका दिपक कुमार बानियाँ, होमनाथ दवाडी, यामप्रसाद ढकाललाई दर्ज्यानी चिन्ह प्रदान गरिएको हो। कार्यक्रममा उनीहरुलाई नयाँ विभागमा नियुक्तिसमेत दिइएको जनसम्पर्क तथा सूचना निर्देशनालय जंगी अड्डाले जनाएको छ। जसअनुसार उपरथी बानियाँलाई नेपाली सैनिक वार कलेजको शिक्षाध्यक्ष, दवाडीलाई निरीक्षणाधिकृत विभागका विभागीय प्रमुख र ढकाललाई युद्धमद्दती तथा युद्धसेवा मद्दती विभागका विभागीय प्रमुखमा नियुक्तिसमेत गरिएको छ। त्यस्तै सहायक रथीमा बढुवा भएका दुई जनालाई पनि प्रधान सेनापति शर्माले दर्ज्यानी चिन्ह प्रदान गरेका थिए।"
बलात्कारको आरोपमा अटो चालक पक्राउ,चितवन : बलात्कारको आरोपमा चितवनका एक अटो चालक पक्राउ परेका छन्। गत चैत्र १० गते आफन्तको घर आएकी युवतीलाई ललाइ फकाई गरेर बलात्कार गरेको अभियोगमा अटो चालक हेटौडा उपमहानगरपालिका९ चौधघरे बस्ने अन्दाजी ४५ वर्षका पूर्ण घलानलाई चितवन प्रहरीले पक्राउ गरेर अनुसन्धान थालेको छ। काठमाडौंबाट राप्ती नगरपालिका१ पिप्लेमा भाउजूको घर आएकी २७ वर्षिय युवती रातको समयमा भण्डारा ओर्लिएकी थिइन्। चोकमा भेटिएका अटो चालक घलानले पिप्ले टाढा रहेको कारण भोलिपल्ट पुर्याइदिन्छु भनेर घर लगेर बलात्कार गरेको किटानी जाहेरी दर्ता भएको छ। राप्ती नगरपालिका६ आदर्शटोलस्थित माछापोखरीस्थित आफू बस्ने घर लगेका थिए। घलानले आफ्नो श्रीमती भनेर राखेका थिए। युवती बिरामी भएपछि स्थानीयले नै सहयोग गरेका थिए। ती युवतीले घलानसहित उनका साथीले पनि बलात्कार गरेको आरोप लगाएकी छन्। ती युवती काठमाडौंमा ज्याला मजदुरी गर्थिन्। प्रहरीले घलानलाई पक्राउ गरेर अनुसन्धान सुरु गरेको जिल्ला प्रहरी कार्यालय चितवनका प्रवक्ता डिएसपी नरहरी अधिकारीले बताए। युवतीमा स्वास्थ्य समस्या देखिएको थियो। घलानले स्थानीयको सहयोगमा अस्पताल पुर्याएका थिए। उपचारपछि जेठ २० गते घलानले युवतीलाई उनको भाउजूको घर लगेका थिए। त्यसपछि मात्रै घटना बाहिर आएको हो। ती महिलाले मंगलबार घलानविरुद्ध किटानी जाहेरी दिएकी थिइन्। प्रहरीका अनुसार जबरजस्ती करणीमा मुद्दा दर्ता गरेर चितवन जिल्ला अदालतबाट म्याद थप गरेर घलानको थप अनुसन्धान भइरहेको जनाएको छ।
रसुवाको उत्तरगयामा सञ्चालित आयोजनाहरूले प्रतिवेदन नेपालीमा नै बनाउनुपर्ने,"रसुवा : रसुवाको उत्तरगया गाउँपालिकामा सञ्चालन भइरहेका आयोजनाहरूले वार्षिक प्रतिवेदन नेपालीमा नै बनाउनुपर्ने भएको छ। यसअघि विभिन्न आयोजना तथा गैरसरकारी संस्थाले अंग्रेजी भाषामा मात्र प्रतिवेदन तयार गरेर बुझाउने गरेका थिए। यसले जनप्रतिनिधि, उपभोक्ता तथा स्थानीय बासिन्दालाई बुझ्न कठिन हुँदै आएको थियो। चालु आर्थिक वर्ष २०७८७९ को असार महिनादेखि नै लागू हुने गरी पहिलो गाउँ कार्यपालिकाको बैठकले उक्त निर्णय गरेको हो। यही असार महिनाबाट कार्यान्वयन हुने विकास निर्माणका योजनाहरुको प्राविधिक लागत अनुमान, कार्यसम्पन्न प्रतिवेदन तथा अन्य प्राविधिक प्रतिवेदनहरूलाई नेपाली भाषाबाट तयार गरेर मात्र योजनाको सम्झौता तथा भुक्तानी गर्नुपर्ने गाउँपालिकाका अध्यक्ष माधव अर्यालले बताए। उनका अनुसार अंग्रेजीमा पनि प्रतिवेदन तयार बनाउन सकिन्छ। तर नेपाली भाषाबाट अनिवार्यरूपमा बनाउन पर्नेछ। स्थानीय तहहरूमा उपभोक्ता समितिहरू मार्फत अधिकांश विकासका योजनाहरू सम्पन्न हुँदै आएको छ। तर उपभोक्ताहरूमा सामान्य लेखपढका बाबजुत प्राविधिक ज्ञानको अभावमा कामका शिलशिलामा जटिलताहरु देखा पर्ने गरेको छ। आउँदो असार महिनादेखि उपभोक्ता, जनप्रतिनिधि, कर्मचारी तथा सरोकारवाला पक्षहरुलाई समेत सहज हुनेगरी निर्णय गरेको हो। बैठकले नीति तथा कार्यक्रम र बजेटलाई सहभागितामुलक बनाउनेदेखि दैनिक सेवा प्रवाहलाई प्रविधिसँग जोड्ने लगायतका निर्णय पारित गरेको छ। बैठकले अघिल्लो स्थानीय सरकारबाट सम्पादन भएका विकास र सेवा प्रवाहका गतिविधिहरुको समीक्षा सहित वर्तमान स्थितिलाई मूल्याङ्कन गरि आगामी नीति, कार्यक्रम तथा बजेटमा विभिन्न विषयहरूलाई समेट्नका लागि नागरिक, बुद्धिजीवी तथा सरोकारवालाहरुसँग सुझाव माग गर्ने निर्णय गाउँपालिकाले जनाएको छ। त्यसैगरी गाउँपालिकाका पदाधिकारीहरूलाई न्यूनतम आचारसंहिता पालना गराउने विषयमा हालसम्म कुनै व्यवस्था नहुँदा नागरिकस्तरबाट गुनासो आउने गरेकोले पालिकाले उत्तरगया गाउँपालिकाका पदाधिकारीहरूको आचारसंहिता, २०७९ पारित गरेको छ। आचारसंहितामा जनप्रतिनिधि तथा पदाधिकारीका सबै क्रियाकलाप कानूनमैत्री, सदाचारयुक्त तथा जनमैत्री हुनुपर्ने, भ्रष्टचारजन्य कुनै गतिविधिमा संलग्न हुन नहुने, प्रचलित कानूनले तोकेको भन्दा बढी वा कुनैपनि किसिमको अनुचित सुविधा लिन नहुने, आफू मातहतका कर्मचारीहरूको सरुवाको लागि सरुवा मापदण्ड बनाइ कार्यान्वयन गराउने, पदको दुरुपयोग गरी नातागोता तथा आफन्तलाई ग्राह्यता दिन नहुनेलगायतका विषय समावेश गरिएको छ।"
"बजेटको विरोधमा उत्रिए उद्योगी व्यवसायी, पुनरावलोकन नभए आन्दोलन गर्ने चेतावनी","विराटनगर : विराटनगरका उद्योगी व्यवसायीले आर्थिक वर्ष २०७९०८० का लागि सरकारले ल्याएको बजेटको विरोध गरेका छन्। उद्योग व्यवसाय संकटमा पर्ने भन्दै उनीहरुले तत्काल बजेट पुनरावलोकन हुनुपर्ने माग राखे। नत्र आन्दोलन गर्ने चेतावनी उनीहरुले दिएका छन्। बजेट निराशाजनक रहेको उद्योगी व्यवसायीको भनाइ छ। मोरङ व्यापार संघ, उद्योग संगठन मोरङ र नेपाल उद्योग परिसंघ प्रदेश १ ले बुधबार विराटनगरमा आयोजना गरेको संयुक्त पत्रकार सम्मेलनमा उनीहरुले आगामी आर्थिक वर्षको बजेट निश्चित उद्योगीलाई पोस्ने खालको मात्रै भएको आरोप लगाए। बजेटले स्टिल उद्योग, वनस्पति घ्यूतेल उद्योग र सेनिटरी प्याड उद्योगलाई संकटमा पारेको ठहर उनीहरुको छ। गत २२ मे २०२२ बाट भारत सरकारले आफ्नो मुलुकमा फलामजन्य सामाग्रीको बढ्दो मूल्य नियन्त्रण गर्न कच्चा पदार्थ अर्थात एमएस वायर रोडको निर्यातमा १५ प्रतिशत अन्तशुल्क लगाएको छ। नेपाल सरकारले आर्थिक वर्ष २०७९०८० को बजेटबाट भन्सार महशुलमा ५ बाट १० प्रतिशत तथा अन्तशुल्कमा २५०० बाट ४५०० रूपैयाँ प्रति मेट्रिक टन कायम गरेको छ। यसबाट वायर स्टिल उत्पादन गर्ने उद्योगीहरुले आयातीत वस्तुहरुसँग प्रतिस्पर्धा गर्न नसक्ने अवस्था सिर्जना भएको छ, संयुक्त विज्ञप्तिमा भनिएको छ। सरकारले तयारी माल जीआई वायरलगायत उत्पादनहरुको आयातमा ३० प्रतिशत भन्सार शुल्क तोकेको भएपनि यो उत्पादन साफ्टा सम्झौताको संवेदनशील वस्तुको सूचीमा नरहेको र साफ्टाअन्तर्गत आयात गर्दा ६ प्रतिशत मात्र शुल्क लाग्ने व्यवस्था रहेको विज्ञप्तिमा उल्लेख छ। परिवर्तित भन्सार महशुल र अन्तशुल्कका कारण कच्चा पदार्थ आयात गरी वस्तु उत्पादन गर्ने स्वदेशी उद्योगको भन्दा तयारी वस्तु आयात गरेर बिक्री गर्दा प्रति मेट्रिक टन १५ हजार ४३ रुपैयाँले सस्तो पर्न जाने उद्योगी व्यवसायीको भनाइ छ। नेपालका ४० भन्दा बढी सानाठूला वायर उद्योगहरु तत्कालै बन्द गर्नुपर्ने अवस्था रहेको उद्योग संगठन मोरङका अध्यक्ष सुयश प्याकुरेलको भनाइ छ। स्वदेशको माग धान्न मासिक २० हजार मेट्रिक टन आयात गर्नुपर्छ। जुन करिब ३३ अर्ब रुपैयाँ बराबर हुन आउँछ, उनले भने, त्यही भएकाले सरकारले तत्काल बजेटमा पुनरावलोकन गरी स्वदेशी उद्योगलाई संरक्षण गर्ने नीति लिनुपर्छ। वनस्पति घ्यूतेल र सेनिटरी प्याड उत्पादनमा पनि बजेटले प्रत्यक्ष प्रभाव पारेको छ। जीआइ वायरलगायतका उद्योगहरुले जारी गरेको विज्ञप्तिमा भन्सार महशुल दर र उच्च मुनाफाबाट स्पोन्ज आइरनको बढी विजकीकरण भई अमेरिकी डलरको हुण्डी कारोबारमा प्रोत्साहन हुनसक्ने, समग्र बजारमा एकाधिकार हुने, अत्यधिक मूनाफाले जीआई वायर र गाबिअनको लागत बढ्ने, कच्चा पदार्थमा अत्यधिक भन्सार महशुलले मूल्यवृद्धि हुने र त्यसले सरकारी विकास निर्माणको आयोेजनामा प्रयोग हुने गाबिअनको मूल्य बढ्ने उल्लेख गरिएको छ। उद्योगीले अर्बौँको लगानीमा सञ्चालन गरिरहेका गाबिअन उद्योगहरु, जीआई तार उद्योगहरु, किला काँटी उद्योगहरु, वाडिङ वायर उद्योगहरु तथा तारका साना ठूला गरी १ सय भन्दा बढी स्वदेशी उद्योगहरु धराशायी हुने दाबी पनि विज्ञप्तिमा गरिएको छ। जसका कारण मुलुकको अर्बौ लगानी जोखिम पर्ने एवं २० हजार बढीको रोजगारी गुम्ने खतरा रहेको बताइएको छ। यसअघि वनस्पति घ्यूतेल उद्योगको कच्चा पदार्थमा १० प्रतिशत भन्सार महशुल र प्रशोधित तेलमा एक तहमाथि १५ प्रतिशत भन्सार महशुल लाग्दै आएकोमा आर्थिक वर्ष २०७९०८० को बजेटले प्रशोधित पाम र पामोलिन तेल आयातमा ५ प्रतिशत भन्सार महशुल अर्थात ६६६७ प्रतिशत छुट दिइने व्यवस्था गरेको छ। यो व्यवस्थापले वनस्पति घ्यू उत्पादन गर्ने स्वदेशी उद्योगहरुमा भएको लगानी जोखिममा परेका कारण कालान्तारमा उद्योग पूर्ण रूपमा बन्द भएर परनिर्भरता थप बढ्ने निश्चित छ, प्याकुरेलले भने, सरकारको कच्चा पदार्थ र उत्पादित वस्तुबीच एक तहको भन्सार महशुल कायम गर्ने नीति अनुरुपको व्यवस्था कायम गर्नुपर्छ। सेनिटरी प्याड उत्पादन गर्ने उद्योगहरुले प्याकिङ मेटेरियलमा ३० प्रतिशत भन्सार महशुल, ५ प्रतिशत अन्तशुल्क र कच्चा पदार्थमा १ प्रतिशत भन्सार महशुल तिरेर आयात गरी प्याड उत्पादन गर्दै आएको मोरङ व्यापार संघका अध्यक्ष नवीन रिजालले बताए। उनका अनुसार बजेटबाट तयारी सेनिटरी प्याडको आयातमा भन्सार महशुल १५ प्रतिशतमा ९० प्रतिशत घटाइ १५ प्रतिशत कायम गरिएको छ। जसका कारण स्वदेशमा उत्पादन गर्नुभन्दा तयारी सेनिटरी प्याड आयात गरी बिक्री गर्दा सस्तो पर्ने रिजाल बताउँछन्। ६ अर्बभन्दा बढी लगानी रहेका ३५ भन्दा बढी सेनिटरी उद्योगले ६ हजार जनाभन्दा धेरैलाई रोजगारी दिँदै आए पनि बजेटको पुनरावलोकन नगरिए त्यस्ता उद्योगको भविष्य नै अन्योलमा पर्ने रिजाल बताउँछन्। सरकारले सेनिटरी प्याडको आयातमा ९० प्रतिशत भन्सार महसुल घटाउँदा कच्चा पदार्थ आयातमा भने उच्च भन्सार महसुल तोकेको उनको भनाइ छ। रिजालका अनुसार विदेशबाट कच्चा पदार्थ आयात गरी नेपालमै सेनिटरी प्याड उत्पादन गर्ने उद्योगीले भने विभिन्न वस्तुमा भन्सार महसुल सरदरमा ७५ प्रतिशत तिर्नुपर्ने भएकाले महँगो पर्ने हुँदा नेपालमा उत्पादन गर्नै नसक्ने स्थिति आएको छ। उनले भने, सरकारको नीतिले उद्योग, उद्योगी र मजदुरको भविष्य अन्योलमा पारिदियो। मोरङ व्यापार संघका पूर्वअध्यक्षसमेत रहेका उद्योगी पवनकुमार सारडाले सरकारबाट तत्काल बजेट सच्याउने र उद्योगी व्यवसायीका समस्या सम्बोधन गर्ने कुरा नआएमा आन्दोलन सुरु गरिने चेतावनी दिएका छन्। सरकार मौन रहे बिहीबार बिहान १० बजेदेखि १ घण्टा सडक जाम गरिने उनको भनाइ छ। अब उद्योग चलाउन सक्ने अवस्था छैन। सरकारले बजेट सच्याएन र कुनै पनि रिजल्ट दिएन भने उद्योगका मजदुरलाई उतारेर सडक जाम गर्छौँ, सारडाले भने, सबै दलका शीर्ष नेतालाई भेटेर आग्रह गरिएको भए पनि नीतिमै बेइमानी गरियो। हाम्रो माग र समस्याको सुनुवाइ भएन। उनले नेपाली उद्योग बन्द गराउने सरकारको नीति परिमार्जनको विकल्प नभएको पनि बताए। सारडाका अनुसार सेनिटरी प्याड उत्पादन गर्न ७ प्रकारका कच्चा पदार्थ भारत र तेस्रो मुलुकबाट आयात गर्नुपर्छ। विराटनगरस्थित सेनिटरी प्याड उत्पादक जस्मिन हाइजेनिक र हेल्थ एण्ड हाइजिनले आफ्नो उत्पादनलाई विदेशमा पनि निर्यात गरिरहेका थिए। एउटा उद्योगलाई हेरेर त्यसलाई मात्रै फाइदा पुग्ने गरी सरकारले बनाएको नीतिले अरु नेपाली उद्योगहरु संकटमा परेको नेपाल उद्योग परिसंघ प्रदेश १ का अध्यक्ष भीम घिमिरेको भनाइ छ। उनका अनुसार आयातलाई प्रोत्साहन दिने सरकारको नीतिले नेपाली उद्योग धराशायी बन्ने अवस्था आएको छ। बजेटमा भएको व्यवस्थाले उद्योगहरु संकटमा पर्ने भएका कारण आन्दोलनको विकल्प नभएको घिमिरेको भनाइ छ। सरकारले बजेटमार्फत उद्योग व्यवसाय क्षेत्रलाई भ्रममा पार्ने काम गरेको छ। सरकारले बजेटमार्फत भन्सार महशुल र अन्तशुल्कमा वृद्धि गर्दा सेनिटरी प्याड उद्योग, स्टिल तथा वायर उद्योग, वनस्पति घ्यूतेल उद्योग बढी प्रभावित हुने छन्, घिमिरेले भने, बजेटले परनिर्भरतालाई प्रशय दियो। बजेट उद्योगी व्यवसायीको हितमा नरहेकाले निराश बन्नुपर्ने अवस्था आयो। उद्योगी व्यवसायीले बजेट पुनरावलोकनको माग राख्दै बुधबार जिल्ला प्रशासन कार्यालय मोरङमार्फत सरकारलाई ज्ञापन पत्र पनि बुझाएका छन्।"
चट्टयाङ लागेर वालिङ्गमा दुई भैंसी मरे,स्याङ्जा : चट्याङ् लागेर वालिङ नगरपालिका ६ पित्लेकमा २ वटा भैंसी मरेका छन्। मंगलबार राति परेको चट्याङ् लागेर हामबहादुर थापाका गोठमा बाधिएका २ वटा भैंसी मरेको वालिङ् प्रहरी प्रमुख ढकेन्द्र खतिवडाले जानकारी दिए। एउटा ब्याउने र अर्को थारो भैंसी मरेको प्रहरीले जनाएको छ। थापा परिवारलाई लाख रुपैयाँभन्दा बढीको क्षति पुगेको छ। मंगलबार साँझदेखि नै स्याङ्जामा अत्याधिक पानी परिरहेको छ।
"हरेक महिना वडा वडामा नि:शुल्क स्वास्थ्य शिविर, चिकित्सकको खर्च भाटभटेनीले ब्यहोर्ने","धनगढी : धनगढी उपमहानगरपालिकाका १९ वटै वडामा हरेक महिना स्वास्थ्य शिविर गर्नका लागि भाटभटेनी सुपर मार्केटसँग सम्झौता भएको छ। धनगढी उपमहानगरपालिकाका मेयर गोपाल हमाल र भाटभटेनी सुपर मार्केटका अध्यक्ष मिनबहादुर गुरुङबीच आगामी पाँच वर्षका लागि बुधबार सम्झौता भएको हो। धनगढी उपमहानगरपालिकाले आफ्ना १९ वटै वडामा महिनाको एक पटक (एक दिन) स्त्रीरोग विषेशज्ञ र फिजिसियन डाक्टरसहित नगरबासीको नि:शुल्क स्वास्थ्य परिक्षण गर्ने कार्यक्रम ल्याएको हो। यस कार्यक्रम अन्तर्गत हरेक वडामा ईसिज, अल्ट्रासाउन्ड, प्रयोगशाला र अरु उपचारहरु नि:शुल्क हुनेछन। धनगढी उपमहानगरपालिकाले स्वास्थ्य शिविरको ब्यवस्थापन गरिदिने छ भने भाटभटेनी सुपर मार्केटले पाँच वर्षसम्म दुई जना विषेशज्ञ चिकित्सकको मासिक तलब र भत्ता उपलब्ध गराउने सम्झौता भएको छ। स्वास्थ्य शिविरका लागि मेयरले चढने गाडीलाई पोर्टेबल प्रयोगशाला बनाईने भएको छ। स्वतन्त्ररुपमा चुनाव जितेका हमालले उपमहानगरबाट कुनैपनि सेवा सुविधा नलिने घोषणा गरेका छन्। त्यसैले पनि उपमहानरपालिकाले उनका लागि तयार पारेको गाडीलाई उनले घुम्ती प्रयोगशाला बनाएर वडा वडामा स्वास्थ्य सेवा दिने बताएका छन्। भाटभटेनी सुपर मार्केटले यसै जेठ २७ गते धनगढीमा आफ्नो नयाँ शाखा उद्घाटन गर्ने तयारी गरेको छ। अध्यक्ष गुरुङले सुदूरपश्चिममा स्वास्थ्य सेवाको अवस्था कमजोर भएकाले आफूले सामाजिक उत्तरदायीत्व अन्तर्गत यो सहयोग गरेको बताए। गुरुङले दार्चुला र बैतडी जिल्लाका दुई जना जेहेन्दार विद्यार्थीलाई एमबिबिएस पनि पढाई सकेका छन्। उपमहानगरपालिकाले साउन १ गतेदेखि हरेक वडामा महिनामा एक दिन पालो पर्ने गरि नि:शुल्क स्वास्थ्य परिक्षण कार्यक्रम सञ्चालन गर्ने भएको हो।"
"बन्चरेडाँडामा झडप हुँदा तीन प्रहरी घाइते, फोहोर बोकेको गाडी फिर्ता आउँदै","काठमाडौं : सुरक्षाकर्मीसहित बन्चरेडाँडा पुगेको फोहोर बोकेका गाडी फिर्ता आउने भएको छ। स्थानीयले फोहोर फाल्न नदिएपछि गाडीहरु काठमाडौं फर्किन थालेको प्रहरीले जनाएको छ। स्थानीयहरुले फोहोर बोकेको गाडीमाथि तोडफोड गर्न थालेपछि प्रहरीले दुई सेल अश्रुग्यास प्रहार गरेको थियो। स्थानीयबासीहरुले डाँडाबाट ढुंगामुढा गर्दा तीन प्रहरीसमेत घाइते भएका छन्। 'बन्चरेडाँडामा स्थानीयहरुले ढुंगामुढा गर्दा तीन जना प्रहरी घाइते भएका छन्। गाडी तोडफोड र प्रहरीमाथि जाइलागेपछि दुई सेल अश्रुग्यास प्रहार भएको थियो,' जिल्ला प्रहरी परिसर काठमाडौंका प्रवक्ता दिनेश मैनालीले भने। उनका अनुसार बन्चरेडाँडामा अहिले पनि दुई सय प्रहरी परिचाल गरिएको छ।"
"चितवनमा जन्ती बस दुर्घटना, १९ जना घाइते",चितवन : दुलही लिएर जाँदै गरेको जन्ती बस पूर्वी चितवनको रत्ननगरमा दुर्घटना भएको छ। रत्ननगरको निपनीको हरिहर मन्दिरबाट जन्ति लिएर खैरहनी जाँदै बडगाउँ जाँदै गरेको ना ५ ख ६४३ नम्बरको बस टाँडीको लोरीघोलमा पल्टिएको हो। दुर्घटनामा चालकसहित १९ जना घाइते भएका छन्। बसमा ३० जना सवार थिए। घाइतेहरुको अवस्था खतरामुक्त रहेको प्रहरीले जनाएको छ। सामान्य उपचारपछि ठिक भएका बस चालक खैरहनी नगरपालिका ९ का ३१ वर्षीय रमेश शिवाकोटीलाई प्रहरीले नियन्त्रणमा लिएको जिल्ला प्रहरी प्रवक्ता डीएसपी नरहरि अधिकारीले बताए।
मनसुनी वायुको प्रभाव : चट्याङसहित वर्षाको सम्भावना,"काठमाडौं : देशको अधिकांश भूभागमा आंशिकदेखि सामान्य बदली रही केही स्थानमा हल्कादेखि मध्यम वर्षा हुने भएको छ । हाल नेपालको पूर्वी भूभागमा मनसुनी वायुको प्रभाव र मध्य तथा पश्चिमी भूभागमा स्थानीय वायुको प्रभाव रहेको जल तथा मौसम विज्ञान विभागले जनाएको छ । उक्त प्रणालीको प्रभावले प्रदेश नं १, मधेस प्रदेश, बागमती र गण्डकी प्रदेशमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहने छ । प्रदेश नं १, बागमती, गण्डकी प्रदेश र मधेस प्रदेशका केही स्थानमा तथा कर्णाली र लुम्बिनी प्रदेशका एक वा दुई स्थानमा हल्कादेखि मध्यम वर्षाको सम्भावना छ । विभागले प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका थोरै स्थान, कर्णाली र लुम्बिनी प्रदेशका एक वा दुई स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेकाले आवश्यक सतर्कता अपनाउन सबैमा अनुरोध गरेको छ । रातको समयमा प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका थोरै स्थानमा मेघ गर्जन, चट्याङसहित हल्कादेखि मध्यम वर्षाको सम्भावना छ । मौसम पूर्वानुमान महाशाखाको पछिल्लो विवरणानुसार आज काठमाडौं उपत्यकाको न्यूनतम तापक्रम २० दशमलव पाँच डिग्री सेल्सियस तथा अधिकतम तापक्रम २८ दशमलव दुई डिग्री सेल्सियस छ ।"
मुद्दा लागेका ४ जनप्रतिनिधि निलम्बन गर्न पत्राचार,"काठमाडौं : अख्तियार दुरुपयोग अनुसन्धान आयोगले भ्रष्टाचार मुद्दा लागेका एक गाउँपालिका अध्यक्ष र तीन वडाध्यक्षलाई निलम्बनमा राख्न सरकारलाई पत्र पठाएको छ। उनीहरू स्वतः निलम्बनमा पर्ने भन्दै त्यसको कार्यान्वयनका लागि सरकारलाई आग्रह गरिएको अख्तियारका सहायक प्रवक्ता वेदप्रसाद भण्डारीले बताए। यसका लागि अख्तियारले संघीय मामिला तथा सामान्य प्रशासन मन्त्रालय, निर्वाचन आयोग र सम्बन्धित स्थानीय तहमा पत्र पठाएको छ। मुद्दा लागेकै अवस्थामा चुनाव जितेका जनप्रतिनिधिमा कैलालीको मोहन्याल गाउँपालिका अध्यक्ष देवीदत्त उपाध्याय छन्। वडाध्यक्ष भएका बेला उनले सार्वजनिक सम्पत्ति हानि नोक्सानी गरी भ्रष्टाचार गरेको भन्दै अख्तियारले विशेष अदालतमा मुद्दा चलाएको थियो। उक्त मुद्दा विचाराधीन छ। यस्तै, वडाध्यक्षहरू मोहन्याल३ का नन्दराम गिरी, नुवाकोटको बिदुर नगरपालिका९ का हरिराम भण्डारी, अछामको पञ्चदेवल विनायक नगरपालिका७ का सुरतबहादुर रावल छन् । तत्कालीन वडाध्यक्ष गिरीविरुद्ध सार्वजनिक सम्पत्ति हानि नोक्सानी गरी भ्रष्टाचार गरेको अभियोगमा अख्तियारले वैशाख २ गते आरोपपत्र दायर गरेको थियो। उक्त मुद्दा विचराधीन रहँदाकै अवस्थामा गिरी वडाध्यक्षमा निर्वाचित भएका हुन्। भण्डारीले सुलक्षण माविका प्रधानाध्यापक रहेका बेला विद्यालयको रकम हिनामिना गरी भ्रष्टाचार गरेको अभियोग छ। उनीविरुद्ध अख्तियारले २०७६ भदौ २० गते मुद्दा चलाएको थियो। उक्त मुद्दा विचाराधीन रहँदाकै अवस्थामा भण्डारी वडाध्यक्ष निर्वाचित भएका हुन्। रावलविरुद्ध नक्कली शैक्षिक योग्यताको सम्बन्धमा अभियोग छ। कालीदेवी माविको प्राथमिक तहका शिक्षक हुँदा रावलले नक्कली शैक्षिक योग्यताको प्रमाणपत्र पेस गरेको भन्दै मुद्दा चलाइएको हो। विशेषले रावललाई २०७६ भदौ १३ गते कसुरदार ठहर गरेको थियो। अदालतले ५ हजार जरिवाना गरेकोमा उनी म्याद गुजारी बसेका थिए। निर्वाचन आयोगका सहायक प्रवक्ता सूर्यप्रसाद अर्यालले अख्तियारले गरेको पत्राचारबारे जानकारी नभएको बताए। प्रक्रियाअनुसार निर्वाचित जनप्रतिनिधिलाई प्रमाणपत्र दिइएको अर्यालको भनाइ छ। निर्वाचन कानुनमा पनि अदालतमा मुद्दा चलेर कसुरदार नठहरेसम्म उम्मेदवार हुनका लागि रोक्ने व्यवस्था छैन, उनले भने, निर्वाचित जनप्रतिनिधिविरुद्धको उजुरी निर्वाचन आयोगको क्षेत्राधिकारभन्दा बाहिर पर्छ। को निलम्बनमा पर्नुहुन्छ भन्ने आयोगको क्षेत्राधिकारभित्र पर्दैन। काम, कर्तव्य जिम्मेवारी बहन गर्दा हुने विभिन्न खालका क्रियाकलापबाट उत्पन्न हुने परिणामको भागिदार सम्बन्धित जनप्रतिनिधि नै हुनुपर्छ। कुनै जनप्रतिनिधिको पद रिक्त भएको अवस्थामा नियमानुसार उपनिर्वाचनबाट पदपूर्ति गर्ने सहायक प्रवक्ता अर्यालले बताए।भ्रष्टाचार निवारण ऐन, २०५९ को दफा ३३ मा कसूरको आरोप लागेको कुनै व्यक्ति र राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। स्थानीय तह निर्वाचन ऐन २०७३ को दफा १३ को खण्ड (च) मा भ्रष्टाचारको कसूरमा सजाय पाएको व्यक्ति निर्वाचनमा उम्मेदवार हुन अयोग्य मानिने व्यवस्था छ। सोही ऐनको दफा १५ को उपदफा ९१० मा कुनै सदस्यको पदमा निर्वाचित व्यक्ति दफा १३ बमोजिम अयोग्य रहेको अदालतबाट ठहर भएमा निज त्यस्तो पदबाट मुक्त हुने व्यवस्था छ।"
इन्टर्नसिपमा जाँदा बलात्कार,"काठमाडौं : हात्तीसारस्थित नेपाल हाउस रेस्टुराँमा इन्टर्नसिप गर्न गएकी २१ वर्षकी विद्यार्थी बलात्कृत भएकी छन्। होटल म्यानेजमेन्ट पढ्दै गरेकी ती युवती पाँच जनाको टिममा शुक्रबार राती उक्त रेस्टुराँमा पुगेकी थिइन्। उक्त दिन पार्टीका लागि त्यहाँका सञ्चालकसमेत रहेका शिक्षकले कलेजबाट ३ महिला र दुई युवकलाई बोलाएका थिए। पार्टी चलिरहेकै बेला दोलखाका जीवन फुयाल खत्रीले राति १०:३० बजे ती युवतीलाई स्मोकिङ जोनमा लगेर बलात्कार गरेको जनाइएको छ। खत्री सोही रेस्टुराँमा पहिल्यैदेखि वेटरका रूपमा कार्यरत रहेको पाइएको छ। उनले पेय पदार्थमा मदिरा मिसाएर खुवाएको र नशा लागेका बेला स्मोकिङ जोनमा लगेको पीडितको भनाइ छ। अभियुक्तलाई प्रहरीको दरबारमार्ग वृत्तबाट गएको टोलीले पक्राउ गरेको जिल्ला प्रहरी परिसर काठमाडौंका प्रमुख सुदिप गिरीले बताए। बलात्कार भएको भन्ने खबर प्रहरीले पाउनासाथ राति नै गएर युवतीको उद्धार र युवकलाई प्रक्राउ गरेको हो। घटनाको अनुसन्धान भइरहेको छ, गिरीले भने। पीडितले परिसरमा जाहेरी दिएकी छन्। घटनाको अनुसन्धान गर्न जिल्ला अदालत काठमाडौंले सोमबार ७ दिनको म्याद दिएको छ। नेपाल हाउसका सञ्चालक क्षितिज लामिछानेले रेष्टुराँमा पाटी चलेको समयमा घटना भएकाले आफूले तत्कालै थाहा नपाएको बताए। घटना थाहा पाउनासाथ हामीले प्रहरी बोलाएका हौं। ती वेटर हाम्रोमा तीन महिनाअघि मात्रै काम गर्न आएका हुन्। अरू बेला राम्रै व्यवहार देखाउने भएकाले उसको खराब नियतबारे हामीले थाहा पाउन सकेनौं, लामिछानेले भने। कानुनी उपचारका लागि पीडित पक्षलाई सहयोग गर्ने उनले बताए।"
"दार्चुलामा आगो लगाएर एकल महिलाको हत्या, दुईजना पक्राउ",दार्चुला : दार्चुलामा आगो लगाएर एकजना महिलाको हत्या गरिएको छ । शैल्यशिखर नगरपालिका १ बारिलका ४० वर्षीया अनिभा खडायतको हत्या गरिएको हो । घरनजिकैको खरको लुटोमा आगो लगाएर ती महिलाको हत्या गरिएको जिल्ला प्रहरी कार्यालय दार्चुलाका डीएसपी प्रतीक विष्टले जानकारी दिए। घट्ना के कारणले भएको हो भन्नेबारे खुलेको छैन। अनुसन्धानका लागि डीएसपी विष्ट आफै घटनास्थल प्रस्थान गरेका छन् । एकल महिला खडायतलाई मंगलबार राति हत्या गरिएको अवस्थामा फेला परेको वडा नम्बर १ का वडाअध्यक्ष भरतबहादुर खडायतले जानकारी दिए । मृतक खडायतका श्रीमानको ८ वर्ष पहिले मृत्यु भएको थियो। मृतकका दुई छोरी र एक छोरा छन् । घटनामा संग्लन रहेको आंशकामा प्रहरीले स्थानीय वीरेन्द्र खडायत र तुला खडायतलाई नियन्त्रणमा लिएको स्रोतले जनाएको छ ।
खेतीयोग्य जमिनमा प्लटिङ प्रतिबन्ध,"काठमाडौं : सरकारले भूउपयोग नियमावली २०७९ सोमबार नेपाल राजपत्रमा प्रकाशन गरेको छ। यसले खेतीयोग्य जमिन प्लटिङ गर्न रोक लगाएको छ। नियमावली लागू भएकाले अब स्थानीय तहले जथाभावी जग्गाको खण्डीकरण गर्ने काममा रोक लगाउनुपर्ने भूमि व्यवस्था, सहकारी तथा गरिबी निवारण मन्त्रालयका प्रवक्ता जनकराज जोशीले बताए। स्थानीय तहले जग्गाको वर्गीकरण गरी जथाभावी खण्डीकरण हुने क्रम रोक्नुपर्छ, प्रवक्ता जोशीले भने, स्थानीय तहले चासो देखाए पूर्णरूपमा भूउपयोग नीति कार्यान्वयनमा आउँछ। आवासीय प्रयोजनका लागि वर्गीकृत क्षेत्रबाहेकका अन्य क्षेत्रमा कुनै पनि प्रयोजनले व्यावसायिक रूपमा घडेरी बनाएर बिक्री गर्न नपाइने व्यवस्था नियमावलीमा छ। खेतीयोग्य जमिन प्लटिङ गरेर घडेरीका रूपमा बिक्री वितरण गर्ने क्रम बढ्दै गएपछि सरकारले भूउपयोग नियमावली ल्याएर अंकुश लगाएको हो। सरकारले भूउपयोग नीतिको कार्यान्वयन गर्न भूउपयोग नियमावली लागू गरेको हो। यद्यपि, सरकारले यसअघि नै खण्डीकरण र कित्ताकाट रोक्ने निर्णय गरे पनि कार्यान्वयन हुन सकेको थिएन। भूउपयोग परिवर्तन गर्न भने निवेदन दिन पाइन्छ। उक्त निवेदन प्रदेश परिषद्ले गठन गर्ने विज्ञ समितिको अध्ययन प्रतिवेदन, प्रदेश परिषद्को सहमति र कार्यान्वयन समितिको सिफारिसमा स्थानीय परिषद्ले भूउपयोग परिवर्तनको निर्णय गर्ने व्यवस्था छ। भौतिक संरचनालगायत विकास निर्माणका काम गर्दा भूउपयोग योजनाअनुकूल हुने गरी मात्रै गर्नुपर्छ। खेतीयोग्य जमिन बाँझो राखे एक लाखसम्म जरिवाना हुने व्यवस्था गरिएको छ। जरिवानाका साथै त्यस्तो जग्गा ६ महिनाभित्र साबिकबमोजिम भूउपयोग कायम गर्न प्रमुख जिल्ला अधिकारीले आदेश दिन सक्ने अधिकार दिइएको छ। भूमिलाई भूबनोट, भूमिको क्षमता तथा उपयुक्तता, भूमिको मौजुदा उपयोग र आवश्यकताको आधारमा १० क्षेत्रमा वर्गीकरण गर्नुपर्ने व्यवस्था छ। जोशीका अनुसार स्थानीय तहले आफ्नो आवश्यकताबमोजिम १० बाहेक अन्य क्षेत्र पनि तोक्न सक्नेछन्। तर, त्यसका लागि भूमिमन्त्री तथा राज्य मन्त्रीको संयोजकत्वमा हुने संघीय भूउपयोग परिषद्को मन्जुरी लिनुपर्ने उनको भनाइ छ। सरकारले कृषि, आवासीय, व्यावसायिक, औद्योगिक, खानी तथा खनिज, वन, सार्वजनिक उपयोग, सांस्कृतिक तथा पुरातात्विक महत्वको क्षेत्र र आवश्यकताअनुसार तोकिएका अन्य क्षेत्र गरी १० वटा भूउपयोग क्षेत्रमा वर्गीकरण गर्न सकिने व्यवस्था नियमावलीमा छ। परिषद्मा विभिन्न सरोकारवाला मन्त्रालयका सचिव हुन्छन्। यसका साथै सरकारले २ महिलासहित ४ वटा विज्ञ पनि नियुक्त गर्नेछ। जे मन लाग्यो भूमिको उपयोग गर्ने परिपाटी थियो। अब त्यसो गर्न पाइने छैन जोशीले भने। व्यवस्थित, वैज्ञानिक प्यारोमिटरका आधारमा जग्गाको वर्गीकरण र उपयोग हुने भएकाले कृषि उत्पादन बढ्ने सरकारको विश्वास छ। कृषि क्षेत्रको संरक्षण हुन्छ, खाद्यान्न उत्पादन बढ्छ, उनले भने, खाद्य सुरक्षा बढ्छ, सहर व्यवस्थित। प्राकृतिक स्रोतको दुरुपयोग हुने छैन। स्थानीय तहले जहाँ पायो त्यही सडकका लागि खन्ने गरेकाले पनि बाढी, पहिरोको जोखिम हुने गरेको छ। अब स्थानीय तहले भूउपयोग कार्यान्वयनका लागि नीति बनाउनुपर्ने भएको छ। कतिपय स्थानीय तहले भूमिको समुचित उपयोग गर्न सुरु गरिसकेका छन्, उनले भने, चासो राखेर अघि बढाउने काम भइसकेको छ। भूमिको उपयोगका लागि कतिपय तहमा क्षमता अभाव भए पनि त्यसका लागि संघीय सरकारले प्राविधिक सहयोग गर्ने भएको छ। विशेषगरी तहले भूमिको तर्जुमा कसरी गर्ने, सबै सरोकारवालाको सहभागिता गराउने, क्षमता कसरी विकास गर्ने, कार्यान्वयन कसरी गर्ने भन्ने विषयमा भूमि मन्त्रालयले निर्देशिकामा स्पष्ट उल्लेख गर्ने छ। कृषि उपजको रेखदेख, भण्डारण तथा प्रशोधन, पशुपालन वा उद्योग कलकारखाना सञ्चालनको प्रयोजनबाहेक नागरिक आवासका रूपमा प्रयोग भएको भवन, टहरा वा सो भएको जग्गालाई आवासीय क्षेत्रका रूपमा वर्गीकरण गरिएको छ। व्यक्तिगत घर र यससँग जोडिएका बगैंचा, ग्यारेज, आँगन र सो प्रयोजनलाई प्रयोग हुने व्यक्तिगत बाटोलगायत रहेको क्षेत्रलाई आवासीय क्षेत्र किटान गरिएको छ। बसोबासका लागि आवश्यक आधारभूत भौतिक पूर्वाधार, सडक, विद्युत्, खानेपानी वा ढल निकास लगायतको व्यवस्था भएको क्षेत्रमा रहेको एक हजार वर्गमिटरभन्दा साना कित्ताका जग्गालाई आवासीय क्षेत्रमा समावेश गरिएको छ। एकभन्दा धेरै परिवार बस्ने विकसित अपार्टमेन्ट, बहुतले भवन वा आवासीय फ्ल्याट रहेको जग्गा, सो प्रयोजनलाई छुट्ट्याएको बाटो, सामूहिक ग्यारेज, पार्किङस्थल, चौर, मनोरञ्जनस्थल लगायत रहेको जग्गालाई आवासीय क्षेत्र भनिएको छ। सरकारले कुनै वस्तु वा कच्चा पदार्थ उत्पादन गर्ने उद्योग वा वर्कसप रहेको स्थल, सो प्रयोजनलाई निर्माण भएको घर वा टहरा तथा उद्योग सञ्चालनलाई प्रयोग भएको जग्गालाई औद्योगिक क्षेत्र उल्लेख गरेको छ। खाद्यान्न प्रशोधन, उपभोग्य वस्तु, पेय पदार्थ उत्पादन तथा प्रशोधनस्थल तथा सो प्रयोजनको जग्गा, विभिन्न मेसिनरी औजार, यन्त्र उपकरण, सवारीसाधन निर्माणस्थल र सोलाई छुट्ट्याइएको जग्गा औद्योगिक क्षेत्रमा वर्गीकरण गरिएको छ। कपडा तथा पोसाक उत्पादनस्थल, सजावट सामग्री, निर्माण सामग्री, काठजन्य उद्योग, कुनै उद्योग सञ्चालन तथा रेखदेख गर्न आवश्यक घर, टहरा तथा वर्कसप चर्चेको जग्गा तथा कच्चा पदार्थ भण्डारण गर्न उपयोग गरिएको जग्गा पनि औद्योगिक क्षेत्रमा पर्छ। उद्योगबाट उत्पादित फोहोरजन्य पदार्थ बिसर्जन गर्ने प्रयोजनलाई प्रयोग भएको जग्गा र सरकारले घोषणा गरेका औद्योगिक क्षेत्र, विशेष आर्थिक क्षेत्र लगायतलाई पनि औद्योगिक क्षेत्र किटान गरिएको छ। सामूहिक रूपमा वस्तु वा सेवा खरिद बिक्री हुने स्थलमा रहेका घरजग्गा, व्यापारिक, व्यावसायिक र मनोरञ्जनस्थल रहेको क्षेत्र तथा सो प्रयोजनलाई उपयोग भएको घर रहेको जग्गा वा सो प्रयोजनलाई छुट्ट्याइएको जग्गा व्यावसायिक क्षेत्र भनिएको छ। निजी क्षेत्रबाट सञ्चालन गरिएको शिक्षा, स्वास्थ्य, सञ्चारलगायत सेवा उपलब्ध गराउने स्थल, कुनै वस्तु वा यन्त्र उपकरणको मर्मत सम्भार वा सफा गरिने स्थल वा भण्डारण गरिएको स्थल वा सो प्रयोजनलाई प्रयोग भएको घर र घरले चर्चेको जग्गालाई व्यावसायिक क्षेत्र उल्लेख गरिएको छ। कुनै व्यावसायिक क्रियाकलाप सञ्चालन नभए पनि सोको पूर्वाधार उपलब्ध हुने र सो घर वा जग्गा रहेको स्थानबाट एक सय मिटरको अर्धव्यासमा करिब ५० व्यावसायिक कारोबार रहेको स्थल, सोका लागि प्रयोग भएको घर र चर्चेको जग्गालाई पनि व्यावसायिक क्षेत्र भनिएको छ। जमिनको सतहमा (ढुंगा, गिट्टी, बालुवासमेत) वा जमिनमुनि (फलाम, जस्ता, तामा समेत) विभिन्न किसिमका खानी भएको क्षेत्रलाई खानी तथा खनिज क्षेत्र भनिएको छ। त्यस्तै जमिनमुनि विभिन्न किसिमका खनिज पदार्थ (पेट्रोलियम पदार्थ, ग्यास, सुन, चाँदी वा अन्य बहुमूल्य धातु) फेला परेको क्षेत्र र खानी वा खनिज पदार्थ उत्खनन भइरहेको वा भइसकेको र हाल खाली रहेको वा फेला परेको क्षेत्रलाई पनि खानी तथा खनिज क्षेत्रमा छुट्ट्याइएको छ।"
भारतीय पत्रकार नक्कली अमेरिकी डलर बोकेको अभियोगमा सात महिनादेखि झापा कारागारमा,"झापा : भारतीय एक पत्रकार नक्कली अमेरिकी डलर बोकेको अभियोगमा सात महिनादेखि झापा कारागारमा छन्। जसमा पश्चिम बंगालस्थित कोलकाताका २४ वर्षीय फोटो पत्रकार दुर्लभ राय चौधरी छन्। कोलकाताबाट सिलिगुडी हुँदै काँकरभिट्टा नाका भएर नेपाल आएका चौधरीलाई चन्द्रगढी विमानस्थल प्रहरीले मंसिर २ गते पक्राउ गरेको थियो। चौधरीबाट एक सय डलरको अमेरिकी नोट फोटोकपी गरिएको २२६ थान बरामद गरिएको झापा प्रहरी प्रमुख विश्वमणि पोखरेलले बताए। प्रहरीले आफ्नो अनुसन्धान पूरा गरेर अदालतमा बुझाइसकेकाले यस विषयमा थप बोल्नु उपयुक्त हुँदैन, जिल्ला प्रहरी प्रमुख पोखरेलले भने, अब यो विषय हाम्रो क्षेत्राधिकारभित्र छैन। अदालतको आदेश नै अन्तिम प्रतीक्षाको विषय हो। प्रहरीले २४ दिन लामो अनुसन्धानपछि उनलाई अदालतमा पेस गरेको थियो। झापा जिल्ला अदालतले चौधरीलाई मंसिर २६ गते पुर्पक्षका लागि थुनामा पठाउने आदेश दिएको हो। चन्द्रगढी विमानस्थलबाट काठमाडौं जाने क्रममा चौधरी समातिएका थिए। विमानस्थल प्रहरीलाई उनले आफू सर्ट मुभी सुटिङका लागि आएको र आफ्नो साथमा डलरको फोटोकपी रहेको आफैँले सुनाएका थिए। तर, प्रहरीले उनलाई उल्टै पक्राउ गरी खोटा मुद्रासम्बन्धी अभियोगमा मुद्दा चलाएको हो। स्रोतका अनुसार चौधरीको पक्षमा पर्याप्त लबिङ नहुँदा उनी कारागार चलान भएका हुन्। प्रहरीले गलत अनुसन्धान गरेर रायलाई फसाएको आरोप उनका आफन्तले लगाएका छन्। मुभी सुटिङका लागि प्रयोग गरिने डलर बोक्दा नेपालको प्रहरीले तस्करीको आरोप लगायो, रायका आफन्तले अन्नपूर्ण पोस्ट्सँग भने, उनी निर्दोष छन्। प्रहरीले गलत उद्देश्यले अनुसन्धान गरयो। हामीलाई चाँडो न्याय चाहियो। अदालतमा दिएको बयानमा पनि उनले आफू सर्ट मूभी सुटिङका लागि नेपाल आएको बताएका छन्। मनी इज नथिङ नामक सर्ट मुभी सुटिङ गरी युट्युबमा राख्ने प्रयोजनका लागि आफूले नेपाल रोजेको उनको बयान छ। नेपालको पहाडी पर्यटकीय स्थानको यात्राका लागि आफू आएको पनि उनले बयानमा उल्लेख गरेका छन्। झापा जिल्ला अदालतका न्यायाधीश शंकरबहादुर राईको इजलासले यी प्रतिवादी कसुरदार रहेको भनी विश्वास गर्ने आधार विद्यमान रहेकोले भन्दै चौधरीलाई पछि ठहरे बमोजिम हुने गरी पुर्पक्षका लागि थुनामा पठाउने आदेश दिएका थिए। अदालतको उक्त आदेशका आधारमा चौधरी हालसम्म पनि थुनामा छन्। आमा तृप्ती रोयलाई केही दिनअघि प्रहरीले चौधरीको साथबाट बरामद भएका क्यामेरा लगायतका सामान फिर्ता दिएको छ। यद्यपि, बरामद मुचुल्कामा ती सामानका विषयमा उल्लेख नभएको स्रोतले जनाएको छ।"
समन्वय परिषद्मा १० मनोनीत,"विराटनगर : प्रदेश १ को समन्वय परिषद् बैठकले मंगलबार नयाँ कार्यविधि बैठक सञ्चालन कार्यविधि २०७९ स्वीकृत गरेको छ। साथै, परिषद्मा १० जना सदस्य मनोनित गरेको मुख्यमन्त्री तथा मन्त्रिपरिषद्को कार्यालयले जनाएको छ। नयाँ कार्यविधि स्वीकृत भएसँगै यसअघिको प्रदेश समन्वय परिषद् (बैठक सञ्चालन) कार्यविधि २०७५ खारेज भएको छ। मुख्यमन्त्री राजेन्द्रकुमार राईको अध्यक्षतामा प्रदेश राजधानी विराटनगरस्थित मुख्यमन्त्री तथा मन्त्रिपरिषद्को कार्यालयमा बैठक बसेको थियो। वैशाख ३० गते सम्पन्न स्थानीय निर्वाचनपछि पहिलोपटक परिषद्को बैठक बसेको हो। प्रदेशमा मुख्यमन्त्रीको अध्यक्षतामा प्रदेश समन्वय परिषद् गठन हुने कानुनी व्यवस्था छ। परिषद्मा हरेक जिल्लाबाट १ जना हुनेगरी स्थानीय तहका प्रमुख एवं उपप्रमुख वा जिल्ला समन्वय समितिका प्रमुख तथा उपप्रमुखमध्येबाट कम्तीमा एक तिहाइ महिलाको प्रतिनिधित्वसहित १४ जना सदस्य मुख्यमन्त्रीले मनोनित गर्नुपर्छ। प्रदेश १ मा १४ जिल्ला छन्। प्रदेशका आर्थिक मामिला तथा योजना र आन्तरिक मामिला तथा कानुनमन्त्री परिषद्का पदेन सदस्य रहने व्यवस्था छ। मुख्यमन्त्री राईले मंगलबार परिषद्मा १० जना सदस्य मनोनित गरेका छन्। मोरङको विराटनगर महानगरपालिकाका प्रमुख नागेश कोइराला, इलामको सूर्योदय नगरपालिकाका प्रमुख रणबहादुर राई, खोटाङको ऐसेंलुखर्क गाउँपालिकाका अध्यक्ष गिरेन्द्रबहादुर राई, भोजपुरको साल्पासिलिछो गाउँपालिकाका अध्यक्ष दौलथकुमार कलुङ राई, ओखलढुंगाको खिजिदेम्बा गाउँपालिकाका अध्यक्ष गम्बु शेर्पा र उदयपुरको उदयपुरगढी गाउँपालिकाका अध्यक्ष मानबहादुर केप्छाकी मगर प्रदेश समन्वय परिषद्को सदस्य बनेका छन्। त्यस्तै, प्रदेश समन्वय परिषद्मा सुनसरीको इटहरी उपमहानगरपालिकाकी उपप्रमुख संगीताकुमारी चौधरी, धनकुटाको छथरजोरपाटी गाउँपालिकाकी उपाध्यक्ष गीता गुरुङ, पाँचथरको फाल्गुनन्द गाउँपालिकाकी उपाध्यक्ष सविता राई र ताप्लेजुङको मेरिङदेन गाउँपालिका उपाध्यक्ष दुर्गाप्राद श्रेङचङवाङलगायत सदस्य मनोनित भएका छन्।"
नेपालमा पहिलो पटक देखियो चाइनिजपोन्ड हेरोन,"चितवन : नेपालमा नयाँ चरा भेटिएको छ। चितवनको खैहरनी नगरपालिका११ स्थित गैडहवामा बकुल्लाजातको चाइनिजपोन्ड हेरोन फेला परेको हो। सौराहाका नेचर गाइड तथा फोटोग्राफर राजु तामाङले १ जुलाईमा रा फेला पारेका थिए। उक्त चरा रियर वर्ड कमिटीले प्रमाणित गरेपछि मात्रै आधिकारिक मानिन्छ। यो चरा नेपालको पहिलो रकेर्ड हो। यो फिरन्ते चरा हो। मुख्य गरेर पूर्वी चाइनामा बढी पाइन्छ। त्यस्तै भारतको पूर्वि र दक्षिण भेगमा र भियतनाममा पाइन्छ। धानवारी, खोल्सामा माछा, भ्यागुता पाइने स्थनामा वा सिमसार क्षेत्रमा पाइन्छ। नेचर गाइड तामाङले विहान साढे ६ बजे धानबारीको आलीमा चरा भेटेका हुन्। स्वर्गचरीको गुँड भएको ठाँउमा फोटो खिच्न गएका थिए। सुरुमासामान्यबुकल्ला ठानेर वास्ता गरिन्। अर्को बकुल्लाले बस्न नदिएपछि ध्यान गयो। उनले भने , पछि चरा खोज्दै गएर फोटो खिचे। सोधीखोजी गर्दा थाहा भयो। त्यसपछि दुई दिन चरा देखिएन। अहिले एकै स्थानमा त्यसपछि उक्त चरा लगातार देखिएको छ। अहिलेसम्म एउटामात्रै देखिएको छ । चराविद्हरुले चरा हेरेका छन्। नयाँ प्रजातिको चरा फेला परेपछि काठमाडौंबाट चराविद् डा हेमसागर बराल मंगलबार चरा हेर्न आएका थिए। यो चरा प्रेमीको लागिमात्रै होइन, राष्ट्रको लागि खुसीको हो। अभिलेख भएपछि नयाँ प्रजाति थपिन्छ, उनले ने। नेपालमा ८९० प्रजातिका चरा पाइन्छ। चितवनमा मात्रै ६ सय ५० प्रजातिका चरा रहेको विज्ञहरुको भनाइ छ।"
अप्टिकल फाइबरमा समस्या आएपछि सुदूरपश्चिमका सात जिल्ला सञ्चारविहीन,"सुदूरपश्चिम : बैतडीसहित सुदूरपश्चिम प्रदेशका सात पहाडी जिल्ला सञ्चारविहीन भएका छन्। अत्तरियाडडेल्धुरामा रहेको अप्टिकल फाइबरमा समस्या आएपछि मोबाइल, टेलिफोन र इन्टरनेट सेवा बन्द भएको छ। नेपाल टेलिकम बैतडीका प्रमुख विक्रम टमटाका अनुसार बैतडी, दार्चुला, डडेल्धुरा, बझाङ, डोटी, अछाम र बाजुरा सञ्चारविहीन भएको छ। मङ्गलबार दिउँसोदेखि अवरुद्ध बनेको टेलिकमको सेवा अझै सञ्चालन हुनसकेको छैन। मोबाइल, टेलिफोन र इन्टरनेट सेवा बन्द हुँदा समस्या भएको जिल्ला प्रशासन कार्यालय बैतडीका सूचना अधिकारी खगेन्द्र भारतीले जानकारी दिए। उनले भने, 'इन्टरनेट नहुँदा सेवा दिन सकिएको छैन, राष्ट्रिय परिचय पत्र विवरण सङ्कलन, नागरिकता विवरणलगायत काम प्रभावित भएको छ।' सञ्चारसेवा अवरुद्ध भएपछि यहाँका अन्य सरकारी तथा गैरसरकारी सङ्घसस्था, सञ्चारमाध्यम, वित्तीय कारोबार गर्ने सहकारी तथा बैंक र स्थानीय तहको सेवा प्रवाहमा समस्या भएको छ। अवरुद्ध सञ्चार सेवा सञ्चालनका लागि धनगढीबाट प्राविधिकको टोली खटिएको टमटाले जानकारी दिए। उनले भने, 'अप्टिकल फाइबारमा देखिएको समस्या समाधानका लागि प्राविधिक टोली खटिएको छ। छिट्टै समस्या समाधान हुन्छ।' रासस"
"स्कुल लाग्यो, पुस्तक छैन","काठमाडौं : संविधानले शिक्षालाई मौलिक हकमा राखेको छ। धारा ३१ (१) मा प्रत्येक नागरिकलाई आधारभूत शिक्षामा पहुँचको हक हुने भनिएको छ। उपधारा (२) मा प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुने व्यवस्था छ। तर, विद्यार्थीले कहिल्यै समयमा पाठ्यपुस्तक पाउँदैनन्। जसको सबैभन्दा बढी असर हिमाली र पहाडी जिल्लामा परिरहेको छ। जहाँका विद्यार्थी झन्डै नौ महिना बिनापुस्तक स्कुल जान्छन्। तीन महिना मात्रै पढेर जाँच दिन्छन्। यसपटक पनि बजारमा पुस्तकको चर्को अभाव छ। विद्यार्थी खाली हात स्कुल गइरहेका छन्। हरेक वर्ष कथा उही, व्यथा उही छ। सर्वोच्च अदालतका पूर्वन्यायाधीश बलराम केसी समयमै पाठ्यपुस्तक नपाउँदा विद्यार्थीको मौलिक हक हनन् हुने बताउँछन्। सरकारले पर्याप्त मात्रामा पाठ्यपुस्तक समयमै हातहातमा पुर्याउनुपर्छ, पूर्वन्यायाधीश केसी भन्छन्, पाठ्यपुस्तक पुर्याउने सरकारको संवैधानिक कर्तव्य हो। समयमै सबै विद्यार्थीले पाठ्यपुस्तक नपाउनु सरकार कर्तव्यच्युत भएको उदाहरण हो। सरकारकै कमजोरीले पाठ्यपुस्तक नपाउँदा विद्यार्थीको मौलिक हक हनन भएको मानिन्छ। किताब छपाइ र ढुवानी गर्ने सरकारी निकाय जनक शिक्षा सामग्री केन्द्र लिमिटेडका २१ वटै मेसिन बाह्रै महिना चल्छन्। तर, विद्यालय तहका पाठ्यपुस्तक समयमा छापी सक्दैन। अभिभावक संघका अध्यक्ष केशव पुरी पाठ्यपुस्तक छपाइ र ढुवानीमा सरकार गैरजिम्मेवार रहेको बताउँछन्। भन्छन्, यसका पछाडि लाभहानीको खेल छ। पाठ्यपुस्तक पुर्याउनु सरकारको संवैधानिक कर्तव्य हो। समयमै सबै विद्यार्थीले नपाउनु सरकार कर्तव्यच्युत भएको उदाहरण हो। पाठ्यपुस्तक नपाउँदा विद्यार्थीको मौलिक हक हनन भएको मानिन्छ। बलराम केसी पूर्वन्यायाधीश हरेक वर्ष शैक्षिक सत्रको बेला किताबको अभाव हुनुमा लाभहानिको चलखेल छ। पाठ्यपुस्तक छपाइ र ढुवानीमा सरकार गैरजिम्मेवार छ। केशव पुरी अध्यक्ष,अभिभावक संघ,नेपाल जनकशिक्षा सामग्री केन्द्रलाई जोगाउने बहानामा लाखौं विद्यार्थीको भविष्यमाथि खेलवाड भएको छ। सरकारले निजी क्षेत्रसँग सहकार्य गरे १५ दिनभित्रै पाठ्यपुस्तक विद्यार्थीको हातहातमा पुर्याउँछौं। कमलप्रसाद पोखरेल महासचिव, नेपाल मुद्रण उद्योग महासंघ २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन। यो समस्या हरेक वर्ष उस्तै हुन्छ। समयमा पुस्तक कहिल्यै पाइएन। मनोहर बस्याल निवर्तमान अध्यक्ष, पुस्तक तथा स्टेसनरी व्यवसायी महासंघ जनक शिक्षाका अधिकारी भने यसमा तीन कारण अघि सार्छन् स्थानीय चुनावमा मतपत्र छपाइ र रूसयुक्रेन युद्धका कारण कागज आयातमा कठिनाइ। यस वर्ष जेठमा शैक्षिक सत्र सुरु भएका कारण पनि समस्या भएको सूचना अधिकारी चित्रकुमार आचार्य बताउँछन्। यो शैक्षिक सत्रको किताब छपाइ साउनमा मात्र सुरु गर्यौं, सूचना अधिकारी आचार्य भन्छन्, नौ महिना मात्र हामीसँग समय थियो। त्यसै पनि ढिला भयो। गत वर्ष शैक्षिक सत्र असारमा सुरु भएको थियो। आचार्यका अनुसार कागजको नियमित आपूर्ति हुन नसकेका कारण पनि पुस्तक प्रकाशनमा ढिलाइ भयो। कागज आपूर्तिकर्ताले रूस र सप्लायर्सका अनुसार रूसयुक्रेन युद्घका कारण कागज अभाव र मूल्य वृद्घिका कारण कागज आउन ढिला भयो। पाठ्यपुस्तक छपाइका लागि बर्सेनि झन्डै ६ हजार मेट्रिक टन कागज आवश्यक पर्छ। अर्कातर्फ स्थानीय चुनावको मतपत्रलगायत सामग्री छाप्ने काम जनक शिक्षाले गर्यो। त्यही कारण पनि छापिएका किताब समयमा बिक्रीवितरण गर्न नसकिएको आचार्य बताउँछन्। भर्ना अभियान र बिक्रीवितरण एकैपटक भयो। सबै विद्यार्थीले सेट किताब पाएका छैनन्, उनी भन्छन्, हामीले तथ्यांक लिँदै छौं। त्यहीअनुसार किताब पठाउँछौं। अहिले पनि दिनकै २ ट्रक बाहिरिएका छन्। सरकारले शैक्षिक सत्र २०७८ मा कक्षा १ देखि ४ सम्म र २०७९ मा १ देखि ३ कक्षासम्म मात्र छपाइ र वितरणको अनुमति निजी क्षेत्रलाई दिएको छ। नेपाल मुद्रण उद्योग महासंघका महासचिव कमलप्रसाद पोखरेल निजी क्षेत्रलाई खुम्च्याइएका कारण विद्यार्थीले पाठ्यपुस्तक नपाएको तर्क गर्छन्। निजी क्षेत्रले पाठ्यपुस्तक प्रकाशन गरी मुलुकभर वितरण भइरहेको छ, महासचिव पोखरेल भन्छन्, सरकारले जनक शिक्षालाई जोगाउने बहानामा लाखौं विद्यार्थीमाथि खेलवाड भएको छ। जनक शिक्षाले नौ महिनामा १ करोड ६० लाख पुस्तक छापेको छ। सूचना अधिकारी आचार्य भन्छन्, सामुदायिक विद्यालयको आवश्यकतालाई हेरेर मात्र किताब छाप्यौं। यो बीचमा बोर्डिङ स्कुलबाट माग बढी आयो। त्यसले गर्दा ढिला भएको हो। अब यो केही समयको अभाव हो छिट्टै पूर्ति गर्दै छौं। निजी क्षेत्रले पनि जिम्मेवारी पूरा गर्न नसकेको जिकिर उनी गर्छन्। भन्छन्, कागज अभाव भएकै कारण कक्षा १ देखि ३ सम्मको किताबको पनि अभाव छ। वैशाखमा सुरु हुने शैक्षिक सत्र जेठमा सर्दा पनि पाठ्यपुस्तक विद्यार्थीका हातमा पुगेको छैन। अभिभावक संघका अध्यक्ष पुरी पाठ्यपुस्तक हरेक वर्ष उठाउने विषय बनिरहेको बताउँछन्। अभिभावकहरू हरेक वर्ष छोराछोरीका लागि पाठ्यपुस्तक खरिद गर्न पसलमा पुग्छन्। विद्यालय धाउँछन्। तर, कहिल्यै समयमा पाउँदैनन्। २५ वर्षदेखि व्यवसाय गर्दै आएको छु। कहिल्यै पनि समयमा पाठ्यपुस्तक पाइएको छैन, पुस्तक तथा स्टेसनरी व्यवसायी महासंघका निवर्तमान अध्यक्ष मनोहर बस्याल भन्छन्, पाठ्यपुस्तक अभावको समस्या हरेक वर्ष उस्तै हुन्छ। समयमा पुस्तक कहिल्यै पाइएन। जनक शिक्षाले पहिला साझा प्रकाशनलाई छाप्न दिन्थ्यो। आफैंले छाप्दा पनि समयमा उपलब्ध गराउन सकेको छैन। विद्यार्थीको हातहातमा पुर्याउन चुक्नुमा जनक शिक्षाको मात्र दोष नरहेको बताउँछन् आचार्य। सबै किसिमका परिस्थिति जुधेर अहिले केही समस्या देखिएको हो। यो पटक मात्र समस्याजस्तो देखिएको हो, उनी भन्छन्, नत्र यसअघि समयमा पाठ्यक्रम पुुर्याएको जस लिइएको हो। पाठ्यक्रम विकास केन्द्रले छपाइका लागि पाण्डुलिपि पनि समयमा उपलब्ध नगराउँदा ढिलाइ भएको अर्का कर्मचारी बताउँछन्। यो वर्ष कक्षा ४, ७ र ९ को पुस्तक संशोधन भएको छ। जनक शिक्षामा भएका मेसिनलाई पूर्ण क्षमतामा सञ्चालन नगरिएको ती कर्मचारी बताउँछन्। केही कर्मचारी र निजी क्षेत्र मिलेर संस्था धरासयी बनाउने खेल छ, उनी भन्छन्। अभिभावक संघका अध्यक्ष पुरी पाठ्यपुस्तकमा हुने ढिलाइबाट आजित भइसकेको बताउँछन्। पाठ्यपुस्तक छाप्ने र वितरणमा भइरहेको चलखेलबारे बुझ्न सकिएको छैन, उनी भन्छन्, पाठ्यपुस्तकको अभाव सधैंभरि हुन्छ। सरकार मौन बस्छ। पक्कै पनि यसमा लाभहानी जोडिएको छ। नेपाल मुद्रण उद्योग महासंघका महासचिव पोखरेलका अनुसार निजी क्षेत्रका मेसिन कामको अभावमा बन्द हुने अवस्थामा छन्। सरकारले निजी क्षेत्रलाई जिम्मा दिए १५ दिनभित्रै मुलुकभर पाठ्यपुस्तक पुर्याउने दाबी पोखरेल गर्छन्। सूचना अधिकारी आचार्यका अनुसार निजी क्षेत्रलाई छपाइ र वितरणमा सहकार्य गर्दा पाठ्यपुस्तक महँगो हुन्छ। अहिले २ सय रुपैयाँमा बिक्री गर्ने पुस्तकको मूल्य निजी क्षेत्रले दोब्बरभन्दा बढी तोकेको हुन्छ। पुस्तकको मूल्य नियन्त्रणका लागि पनि पाठ्यपुस्तक प्रकाशनको जिम्मेवारी जनक शिक्षाले पाएको हो, उनी भन्छन्, त्यसै कारण नियन्त्रित छ। जनक शिक्षाले छाप्दै आएका पुस्तकको मूल्य निर्धारण भने सरकारले गर्छ। स्टेसनरी व्यवसायी महासंघका निवर्तमान अध्यक्ष बस्याल सरकारले व्यापार गर्न नहुने बताउँछन्। भन्छन्, सरकारी संस्थानहरू कमाएर पालिन नसक्ने अवस्थामा छन्। जनक शिक्षाको व्यावसायिक योजना नै भएन।"
"काठमाडौंमा सम्झौता, बञ्चरेडाँडामा अवरोध","काठमाडौं : सहरी विकास मन्त्रालय, काठमाडौं महानगरपालिका र बञ्चरेडाँडाका सरोकारवालाबीच सोमबार उपत्यकाको फोहोर व्यवस्थापनमा सहमति भयो। सोहीअनुसार फोहोर बोकेका गाडी मंगलबार बञ्चरेडाँडातिर लागे। तर, स्थानीयवासीले अवरोध कायमै राखे। त्यस क्रममा प्रहरीसँग झडप भयो। प्रहरीले १४ जनालाई नियन्त्रणमा लियो। सिसडोल भरिएपछि बञ्चरेडाँडामा फोहोर फाल्न सोमबार सहमति जुटेको हो। त्यस क्रममा सहरी विकासमन्त्री रामकुमारी झाँक्री, काठमाडौंका मेयर बालेन्द्र शाह, उपमेयर सुनिता डंगोल, जिल्ला प्रहरी परिसरका प्रमुख सुदिप गिरी, ककनी गाउँपालिका३ का अध्यक्ष घनस्याम बजगाईंलगायतको उपस्थित थिए। ककनी गाउँपालिका उपाध्यक्ष मिठ्ठुमाया तामाङका अनुसार उक्त सम्झौता स्थानीयवासीसम्म नपुग्दा मंगलबार अवरोध भएको हो। हामीले काठमाडौं गएर सम्झौता गयौं। स्थानीयवासीलाई खबर गर्न पाएनौ, उपाध्यक्ष तामाङले भनिन्। सम्झौता गर्ने सम्पूर्ण टिमले घरघरमै गएर सुनाउन बुझाउनुपर्ने उनले बताइन्। सहरी विकासमन्त्री, मेयर, उपमेयरलगायत सबै जना फिल्डमै गएर स्थानीयवासीलाई बुझाउनपर्छ होला, उनले भनिन्। बुधबारदेखि अवरोध नहुने उनले बताइन्। काठमाडांैका मेयर शाहले उपत्यकावासीलाई फोहोर छुट्ट्याइदिन आग्रह गरेका छन्। उनले मंगलबार विज्ञप्ति जारी गर्दै उनले १० दिनसम्म फोहोर उठाउन नसकेकोमा माफी मागेका छन्। उनले सहरवासीलाई घरबाट फोहोर निकाल्दा कुहिने र नकुहिने टुट्याइदिनका लागि आग्रह गरेका छन्। नछुट्ट्याइएको फोहोर उठाउन नसकिने उनको भनाइ छ। कुहिने र नकुहिने फोहर छुट्ट्याउँदा व्यवस्थापनमा सहज हुन्छ। फोहोर व्यवस्थापन सहज भए हामी स्वच्छ र स्वस्थ वातावरणमा बाँच्न पाउँछौं। नछुट्टाएको फोहोर महानगरले संकलन गर्ने छैन, उनले भनेका छन्। १० दिनदेखि फोहोर नउठ्दा राजधानी दुर्गन्धित छ। चोकचोक र गल्लीगल्लीमा फोहोरका डंगुर छन्। नाक थुनेर हिँड्नुपर्छ। बन्चरेडाँडा ल्यान्डफिल साइटमा सडक बनाउन मन्त्रालयबाट ४२ करोड ५० छुट्ट्याउनेलगायत विकल्प अघि सारिएको छ। नदी नियन्त्रण, सामुदायिक भवन र मन्दिर निर्माण, वृक्षरोपण गर्न १ करोड ७० लाख विनियोजन गरिने जनाइएको छ। प्रभावित क्षेत्रमा स्वास्थ्य बिमा, अस्पताल निर्माण, रोजगारका कार्यक्रम सञ्चालन, दुर्गन्ध हटाउनेलगायत विकल्प अघि सारिएको छ।"
