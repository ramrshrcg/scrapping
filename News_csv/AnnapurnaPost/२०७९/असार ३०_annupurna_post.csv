शीर्षक,विवरण
अवैध नदी उत्खनन गरिरहेको अवस्थामा स्काभेटर नगरपालिकाको नियन्त्रणमा,महोत्तरी : महोत्तरीको गौशाला नगरपालिकाको कार्यालयले अवैध नदी उत्खनन रोक्नका लागि कडा निर्देशन दिएको २४ घण्टा नवित्दै मरहा नदीमा दिउँसै नदी उत्खनन गर्दै गरेको अवस्थामा स्काभेटर भेटिएको छ। विहीबार दिउँसोको समयमा सो नदीबाट नगरपालिकाको कर्मचारीले नम्बर नभएको एक थान स्काभेटर नियन्त्रणमा लिएको हो। अनुगमनको क्रममा नदी पुगेका नगर प्रहरी र नगरपालिकाको कर्मचारीले नगरपालिकामा खबर गरेपछि सशस्त्र प्रहरीको सहयोगमा सो स्काभेटर नियन्त्रणमा लिन सफल भएको हो। नियन्त्रणमा लिएको स्काभेटर कालिका बनी बालुवा तथा वासिंग सेन्टर गौशालाको नाममा रहेको नगरपालिकाको कार्यालयले जनाएको छ। त्यस्तै सो स्काभेटरका चालक भारत घर भएका २० बर्षिय रोशन सिंह यादवलाईसमेत नियन्त्रणमा लिएको छ। नगरपालिकाको कार्यालय स्रोतकाअनु्सार घटनास्थलमा तत्कालै इलाका प्रहरी कार्यालयलाई बोलाए पनि अन्तिम समयसम्म टोली गएको थिएन। सशस्त्र प्रहरी वेश क्याम्प रामनगरका प्रहरीको सहयोग लिई सो कार्य सम्पन्न भएको हो। स्काभेटर सञ्चालकलाई नियमानुसार कारवाही गरिने नगरपालिकाको राजश्व शाखाले जनाएको छ। गौशाला नगरपालिकाको कार्यालयले अवैध नदी उत्खनन रोक्नका लागि बुधबार सार्वजनिक सूचना प्रकाशन गरेका थिए।
बेरुजुमा शून्य भए प्युठानका दुई गाउँपालिका,"प्युठान : प्युठानमा दुई गाउँपालिका आर्थिक वर्ष २०७७०७८ मा बेरुजु शून्य बनाउनेमा देशभरमै पहिलो बनेका छन्। बुधवार राष्ट्रपतिसमक्ष महालेखा परीक्षकको कार्यालयले बुझाएको ५९औँ वार्षिक प्रतिवेदनमा उल्लेखित बेरुजु शून्य बनाउने स्थानीय तहमा प्युठानका मल्लरानी र सरुमारानी गाउँपालिका रहेका छन्। बेरुजुलाई अनियमितता र भ्रष्टाचार भनेर पनि बुझ्दा रहेछन्,मल्लरानी गाउँपालिकाका प्रमुख प्रशासकीय अधिकृत बालकृष्ण थापाले भने, बेरुजु हुनु भनेको भ्रष्टाचार हुनु होइन, नीतिसंगत काम नभएको भन्ने हो। उनले गाउँपालिकाले ऐन, नियम र कार्यविधिअनुसार गाउँपालिकाले कार्यसम्पादन गरेकाले बेरुजु शून्य हुन सफल भएको अनुभव सुनाए। अघिल्लो आर्थिक वर्ष २०७६०७७ मा पनि देखिएको बेरुजु सम्परीक्षण मार्फत शून्य बनाइएको उनले बताए। प्रक्रियागत रुपमा काम कारवाही भएको, खर्चमा पारदर्शिता, प्रचलित कानुनको पूर्ण पालना भएकै कारण बेरुजु शून्य भएको थापाले सुनाए। स्थानीय तह आर्थिक अनुशासनमा चल्दैनन् भन्ने भ्रमलाईसमेत देखिएको शून्य बेरुजुले निरुत्साहित बनाउने थापाले बताए। सबै स्थानीय तह खराब हुँदैनन्, विधि विधानअनुसार चलेका छन् भन्ने पनि यसले देखाउँछ, उनले भने, पालिकाको सफलतामा साथ दिने सबैलाई धन्यवाद छ। गाउँपालिकाले कानुन बनाएरमात्र खर्च गर्ने परिपाटीको विकास गरेको सरुमारानी गाउँपालिका प्रमुख प्रशासकीय अधिकृत चिन्तामणी रेग्मीले बताए। ऐन, कानुन, कार्यविधि र नियमावलीको पालनामा हामी कहिल्यै चुकेनौँ, रेग्मीले भने, वार्षिक कार्ययोजना बनाएर काम गर्ने गर्छौं। शून्य बेरुजु बनाउनेमा देशभरमै उत्कृष्ट भएपछि आफ्नो पेशागत क्षेत्रमा थप उत्साहित बनाएको रेग्मीले अनुभव सुनाए। धेरैजसो बेरुजु उपभोक्ता समितिमार्फत हुने काममा देखिने गरे पनि विगत वर्षदेखि उपभोक्ता समितिलाई काम, कर्तव्य र अधिकारका बारेमा प्रष्टसँग स्थलगत रुपमै पुगेर प्रशिक्षित गराएपछि सुधार भएको उनले बता । पालिकाले लिएको वार्षिक, नीति तथा कार्यक्रमको सही रुपमा कार्यसम्पादन गर्नका लागि कर्मचारी र जनप्रतिनिधिको सुमधुर सम्बन्धले नै सफल हुने रेग्मीले सुनाए। उनले पालिकाको बेरुजु शून्य बनाउनका लागि हरेक वर्षमा निरन्तरता दिन सबै पक्षले साथ दिनुपर्नेसमेत बताए। बेरुजु शून्य बनाउनेमा अघिल्लो वर्ष प्यूठानकै झिमरुक गाउँपालिका लुम्बिनी प्रदेशमा पहिलो र नेपालकै सातौँ गाउँपालिका भएको थियो। तर, यसवर्ष सरुमारानी र मल्लरानी गाउँपालिका नेपालकै पहिलो गाउँपालिका बनेका हुन्। महालेखा परीक्षकले आर्थिक वर्ष २०७६०७७ मा बक्यौता रहेका ५५ स्थानीय तहकोसमेत लेखापरीक्षण गरी कुल ७५३ स्थानीय तहको प्रतिवेदन राष्ट्रपतिसमक्ष बुझाएको छ।"
करार कर्मचारीको म्याद थप नगर्ने शिवालय गाउँपालिकाको निर्णय,"जाजरकोट : जिल्लाको शिवालय गाउँपालिकाले करारमा रहेका कर्मचारीको म्याद नथप्ने निर्णय गरेको छ। यो निर्णयबाट करार कर्मचारीहरु असन्तुष्ट बनेका छन्। करारमा नियुक्त गरिएका कर्मचारीको म्याद थप नगर्ने गाउँपालिकाले निर्णय गरेपछि उनीहरु असन्तुष्ट बनेका हुन्। गाउँपालिकाको वडा र शाखा तथा इकाईमा कार्यरत करार कर्मचारी, कृषि, पशुपंक्षी र स्वास्थ्य सेवाका प्राविधिक करार कर्मचारी, करारका अनुदान शिक्षक, बालविकासका सहजकर्ता र सवारी चालक गरी करिब १५० बढी करारका कर्मचारीको म्याद थप नगर्ने निर्णय गाउँसभाको गत २८ गते बसेको बैठकले निर्णय गरेको थियो। ती सबै कर्मचारीलाई म्याद थप नगर्ने निर्णय भएको हुँदा अर्को ब्यवस्था नभए सम्मका लागि साउन १ गते देखि हाजिर हुन नआउने सूचनासमेत प्रकाशित गरिएको निमित्त प्रमुख प्रशासकीय अधिकृत राजेन्द्रकुमार चन्दले बताए। आवश्यकता, कार्य मुंल्याकन र औचित्यताका आधारमा पुनः म्याद थपनियुक्ती गरि कर्मचारी ब्यवस्थापन गरिने चन्दले बताए। करार सम्झौतामै जतिखेर पनि करार अवधि तोड्न सकिने र आवश्यकताअनुसार म्याद थप गर्न सकिने उल्लेख भएको हुन्छ। त्यसैले यो आन्दोलनको औचित्य छैन, उनले भने। यता करारमा भर्ना गरिएका कर्मचारीलाई तत्काल करार सम्झौताले निरन्तरता पाउनुपर्ने माग उनीहरुले गरेका छन्। करार कर्मचारीको म्याद थप नगरे आन्दोलन गर्ने चेतावनी उनीहरुले दिएका छन्। गाउँपालिकाको असार २८ गतेको गाउँसभा बैठकले करार कर्मचारीको म्याद थप नगर्ने निर्णय गरेको थियो। कतिपयले गाउँसभाको यो निर्णयलाई राजनीतिक पूर्वाग्रहको संज्ञा दिएका छन्। गाउँपालिकामा यसअघि एमाले नेतृत्वको सरकार थियो भने अहिले कांग्रेस नेतृत्वको छ। धेरैजसो करारका कर्मचारी आवश्यकताभन्दा बढी नै एमालेका कार्यकर्ता भर्ति गरेका कारण म्याद थप नगरिएको स्रोतको दाबी छ।"
मुस्ताङ र डोल्पा सडकको याकखर्क जोडिन २० किमि दुरी बाँकी,"जोमसोम : मनाङमुस्ताङ र कर्णाली प्रदेशको हिमाली जिल्ला डोल्पा र मुगुगरी चार जिल्ला जोड्ने सडकको नयाँ ट्रयाक खोल्ने काम अघि बढेको छ। सडक स्तरोन्नति र सडक ट्रयाक खोल्ने कार्यसंगै डोल्पा र मुस्ताङको सीमाना याकखर्कसम्मको सडक जोडिन अब २० किमी मात्र बाँकी छ। नेपाल सरकार भौतिक भौतिक पूर्वाधार मन्त्रालयअन्तर्गत सडक डिभिजन कार्यालय बाग्लुङले आर्थिक वर्ष २०७५०७६ सालदेखि मुस्ताङडोल्पा सडक स्तरोन्नति तथा नयाँ ट्रयाक खोल्ने काम सुरु गरिएको थियो। समुन्द्री सतहदेखि ४५ सय मिटर अग्लो उचाईबाट ११ मिटर फराकिलो सडक विस्तार गर्न मन्त्रालयले पहिलो आर्थिक वर्ष ४ करोड बजेट विनियोजन गरेको थियो। यस्तै डोल्पा जोड्ने सडकका लागि आर्थिक वर्ष २०७६०७७ सालमा ११ करोड विनियोजन गरेकोमा कोरोना कहरका कारण आर्थिक वर्ष २०७७०७८ मा भने सो सडकका लागि बजेट बिनियोजन हुन सकेन। तर आर्थिक वर्ष भने मन्त्रालयबाट बिनियोजन भएको बजेटबाट डिभिजन सडक कार्यालय बाग्लुङले भ्याटसहित ४ करोड ६३ लाख लागतमा जागृति कुनसालिङ जेभीलाई ठेक्का सम्झौता मार्फत सडक स्तरोन्नति र नयाँ ट्रयाक ओपन गर्न कटिङको जिम्मा दिएको थियो। आर्थिक वर्ष २०७६०७७ मा मुस्ताङडोल्पा सडक विस्तारका लागि राधाकृष्ण एण्ड ब्रर्दश कन्ट्रक्सनले ५ करोड लागतमा वारागुङ मुक्तिक्षेत्रको साङ्तादेखि याकखर्क जोड्ने १२ किमी सडकको नयाँ ट्रयाक ओपन गरेको थियो। आर्थिक वर्ष २०७८०७९ मा मुस्ताङडोल्पा सडक स्तरोन्नतिको जिम्मा लिएको जागृति कुनसालिङ जेभीले सो स्थानबाट सीमाक्षेत्र याकखर्क जोड्ने सडकका लागि १ लाख ८० हजार घनमिटर ट्रयाक खोल्न कटिङ र ३५ सय घनमिटर ग्याविन लगाउने जिम्मा लिएको जागृति कुनसालिङ जेभीको सञ्चालक जीवन रोकायाले जानकारी दिए। मुस्ताङडोल्पा सडकको साङ्तादेखि याकखर्कतर्फ ८ किमी विस्तार भएको र त्यसमा साढे ४ किमी थप नयाँ ट्रयाक ओपन गर्ने काम भइसकेको उनले बताए। हामीले पुरानो सडकमा नयाँ थप ४ दशमलव ५ किमी खोल्यौं, उनले भने, अब त्यहाँबाट याकखर्क जोडिन अझै १८ किमी सडक विस्तार गर्न बाँकी रहन्छ। जागृति कुनसालिङ जेभीका सञ्चालक रोकायाकाअनुसार जिम्मा लिएको सडक कटिङको काम अन्तिम चरणमा पुगेको र अब ग्याविन वाल लगाउने काम भइरहेको उल्लेख गरे। केही कटिङको काम बाँकी छ, र साविक सडकमा पनि केही ग्रेडिङ मिलाउने काम गरेका छौं, एक्लेभट्टीपाक्लिङ पुल नजिक एप्रोचका लागि कटिङ गर्ने अनुरोध आएकाले त्यहा पनि काम गर्नेछौं, उनले भने, हामीले ठेक्का सम्झौता गरेको शर्त अनुसारको काम असोज महिनाभित्र सक्ने गरी काम अघि बढाएको छौं। यसअघि हिमाली कनेक्टिभिटी जोड्ने महत्त्वाकांक्षी मुस्ताङडोल्पा जोड्ने सडकका लागि पहिलो वर्ष राधाकृष्ण जेभीले ५ करोड ठेक्कामा १२ किमी सडकको काम गरेको थियो। त्यसपछिको दोस्रो आर्थिक वर्षमा मन्त्रालयले ११ करोडको ४ वटा ठेक्का लगाएको थियो। आव २०७६०७७ मा वारागुङ मुक्तिक्षेत्रको एक्लेभट्टीदेखि तिरी तालासम्मको सुरुवाती प्याकेज १ र २को १४ किमी सडकको २ प्याकेजको महादेव निर्माण सेवाले २ करोड र तिरी तालदेखि वारागुङ मुत्तिक्षेत्रको साङ्तासम्म प्याकेज ३ र ४ को १७ किमी सडकको दुई प्याकेज अमित बिल्डर्सले २ करोड र साङ्तादेखि याकखर्क जोड्ने १२ किमी सडकको राधाकृष्ण एण्ड ब्रदर्श कन्ट्रक्सनले ५ करोड लागतमा सडक स्तरोन्नति तथा नयाँ ट्रयाक ओपन गर्ने काम गरेको डिभिजन सडक कार्यालय बाग्लुङले जनाएको छ। मुस्ताङका संघीय सांसद प्रेमप्रसाद तुलाचनले नेपालको उत्तरी हिमाली क्षेत्र र पञ्चिमका विभिन्न जिल्लासम्म सडक कनेक्टिभिटीले जोड्ने उद्देश्यले मुस्ताङडोल्पा जोड्ने रणनितिक सडकको पहल गरेको बताए। सांसद तुलाचनले कर्णाली प्रदेशको डोल्पा र गण्डकीको मुस्ताङ जिल्ला सडक कनेक्टिभिटीले जोडिएमा दुई प्रदेशको आन्तरिक व्यापार तथा पर्यटन र स्थानीयबासीलाई आउजाउमा सहज हुने जानकारी दिए। क्रमागत रुपमा बहुवर्षीय योजना अनुसार विस्तार भईरहेको मुस्ताङ डोल्पा सडकको पहुँच मार्ग विस्तार भएमा डोल्पाबाट घोडा, खच्चर, याक र चौरीमा भारी बोकाएर माल सामान ढुवानी गर्नुपर्ने बाध्यता हट्ने जनाइएको छ।"
जसपा केन्द्रीय कार्यकारिणी र केन्द्रीय सदस्यबाट रेणु यादवको राजीनामा,"वीरगन्ज : जनता समाजवादी पार्टी (जसपा) की केन्द्रीय कार्यकारिणी सदस्य तथा केन्द्रीय सदस्य रेणुकुमारी यादवले पदबाट राजीनामा दिएकी छन्। वीरगन्जमा पार्टीको केन्द्रीय समिति बैठकमा बिहीबार सहभागी भए पनि उनले पार्टी अध्यक्ष उपेन्द्र यादवलाई राजीनामा पत्र बुझाउँदै केन्द्रीय कार्यकारिणी सदस्य तथा केन्द्रीय सदस्य पदबाट राजीनामा दिएकी हुन्। राजीनामा पत्रमा यादवले अब आफू पार्टीको कुनै पनि पदीय जिम्मेवारीमा नबस्ने उल्लेख गरेकी छन्। राजीनामा पत्रमा यादवले लेखेकी छन्, वर्तमान अवस्थामा मेरो व्यक्तिगत कारणले गर्दा पदीय जिम्मेवारीमा रहेर काम गर्ने सक्ने अवस्था नरहेको हुनाले मैले जसपा नेपालसँगको पदीय जिम्मेवारीबाट अलग हुने निर्णयमा पुगेको छु। पछिल्लो पटक अध्यक्ष यादवले रेणुसहित संघीय सरकारका तीन मन्त्रीलाई फिर्ता बोलाएर नयाँ मन्त्रीहरु पठाएपछि उनी असन्तुष्ट भएकी थिइन्। यादव भौतिक पूर्वाधार विकास मन्त्री थिइन्।"
यस्तो छ माओवादी अध्यक्ष प्रचण्डको तीन दिने भारत भ्रमण तालिका,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड शुक्रबारदेखि भारत भ्रमणमा जाँदैछन्। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा शुक्रबार नयाँदिल्ली प्रस्थान गर्ने प्रचण्डको सचिवालयले जनाएको छ। माओवादी अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। जहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीन दिने भारत भ्रमणको क्रममा माओवादी अध्यक्ष प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेंट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताए। अध्यक्षले जुलाईको दोस्रो सातासम्म भ्रमण सम्भव हुने बताए अनुसार नै भाजपा अध्यक्ष नड्डाले अध्यक्ष प्रचण्डलाई भारत भ्रमणको औपचारिक निम्तो दिएका हुन्, उनले भने। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
जसपा वीरगन्ज बैठकको निर्णय : बाबुराम र हिसिलासहित ९ नेतालाई कारबाही,"वीरगन्ज : जनता समाजवादी पार्टी (जसपा)ले संघीय परिषद्का अध्यक्ष डा बाबुराम भट्टराईसहित ९ जना नेतालाई कारबाही गरेको छ। वीरगन्जमा बुधबारदेखि शुरु भई बिहीबार साँझ सकिएको अध्यक्ष उपेन्द्र यादव पक्षको केन्द्रीय समिति बैठकले संघीय परिषद् अध्यक्ष भटटराईका साथै केन्द्रीय कार्यकारिणी सदस्यहरु महेन्द्रराय यादव, हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधीमा लागेको भन्दै भट्टराई र उनको पक्षमा लागेका गरि ९ जना केन्द्रीय कार्यकारिणी सदस्यहरुलाई कार्वाही गरि पार्टीको पदीय जिम्मेवारीबाट मुक्त गर्ने निर्णय गरिएको बैठकमा सहभागी एक केन्द्रीय सदस्यले जानकारी दिए। तर यसको औपचारिक निर्णय भने जसपाले सार्वजनिक गरेको छैन। वीरगन्जमा दुई दिनसम्म चलेको अध्यक्ष यादव पक्षको बैठकले गरेका निर्णयहरु शुक्रबार बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्यसमेत रहेका वन तथा वातावरण मन्त्री प्रदीप यादवले बताए। उनले भने, दुई दिनको बैठकले निक्कै कठोर र महत्वपूर्ण निर्णयहरु गरेको छ, शुक्रबार वीरगन्जमै शीर्ष नेताहरुले पत्रकार सम्मेलन गरेर सार्वजनिक गर्नु हुनेछ।"
श्रीलंकाका राष्ट्रपति राजापाक्षले दिए राजीनामा,काठमाडौं : श्रीलंकाका राष्ट्रपति गोटाबाय राजापाक्षले पदबाट राजीनामा दिएका छन्। देशमा प्रदर्शन चर्काउँदै आन्दोलनकारी जनताहरु राष्ट्रपति भवन छिरेपछि देश छोडेका राजापाक्ष माल्दिभ्स हुँदै बिहीबार सिंगापुर पुगेका छन्। देश छोड्दा उनले राष्ट्रपतिको जिम्मेवारी प्रधानमन्त्री रनिल विक्रमासिङ्घेलाई दिएका थिए। बिहीबार साँझ सिंगापुर पुगेका राष्ट्रपति राजापाक्षले इमेलमार्फत श्रीलंकाली संसदका सभामुख महिन्दा यापा अबेवार्डेनालाई राजीनामा पत्र पठाएको बीबीसीले जनाएको छ। यद्यपि सभामुख अबेवार्डेनाले राजीनामा पत्रबारे औपचारिक घोषणा गरेका छैनन्। श्रीलंकामा आगामी जुलाई २० मा संसदबाट नयाँ राष्ट्रपति चयन गरिने तयारी छ। त्यति बेलासम्म विक्रमासिङ्घे कार्यवाहक राष्ट्रपति कायम रहनेछन्। राष्ट्रपति राजापाक्षले राजीनामा दिएसँगै कोलम्बोमा प्रदर्शनकारीले खुसियाली मनाएका छन्।
"चुनाव चिन्ह गाई माग्दै सर्वोच्च पुग्यो राप्रपा नेपाल, कमल थापाले आफै बहस गर्ने",काठमाडौं : राप्रपा नेपालले चुनाव चिन्ह गाई माग्दै सर्वोच्च अदालतमा मुद्दा दायर गरेको छ। बिहीबार दर्ता भएको रिट निवेदनमा शुक्रबार पेसी तोकिएको अध्यक्ष कमल थापाले जानकारी दिएका छन्। रिटको सुनुवाइमा बहस गर्न शुक्रबार आफै अदालत जाने थापाले बताएका छन्। राप्रपा नेपाललाई 'गाई' नदिने निर्वाचन आयोगको निर्णय कानुन विपरीत र स्वेच्छाचारी रहेको भन्दै थापाले मुद्दामा आफै बहस गर्न जाने उल्लेख गरेका छन्। सर्वोच्चबाट न्याय पाउने थापाले विश्वास गरेका छन्। संविधान र कानुनले 'गाई' चिन्ह निषेध नगरेको र विगतमा राप्रपा नेपालले 'गाई' लिएर जनतामा गएको उनले स्मरण पनि गराएका छन्।
अशोक राई बने जसपाको संघीय परिषद् अध्यक्ष,"वीरगन्ज : जनता समाजवादी पार्टी (जसपा) को संघीय परिषद्को अध्यक्ष अशोक राई बनेका छन्। वीरगन्जमा बसेको अध्यक्ष उपेन्द्र यादव पक्षको केन्द्रीय समिति बैठकले बिहीबार यसअघिका संघीय परिषद् अध्यक्ष डा बाबुराम भट्टराइलाइ पदमुक्त गरेर उक्त पदमा पार्टीका वरिष्ठ नेता राइलाइ मनोनित गर्ने निर्णय गरेको हो। यसअघि बिहीबार नै बैठकले संघीय परिषद अध्यक्ष भट्टराईसहित ९ जना नेतालाई कारबाही गरि पदमुक्त गर्ने निर्णय गरेको थियो। बैठकले संघीय परिषद् अध्यक्ष भटटराईका साथै केन्द्रीय कार्यकारिणी सदस्यहरु महेन्द्रराय यादव, हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधीमा लागेको भन्दै उनीहरुलाई कारवाही गर्दै पार्टीको पदीय जिम्मेवारीबाट मुक्त गरेको हो। वीरगन्जमा दुई दिनसम्म चलेको अध्यक्ष यादव पक्षको बैठकले गरेका निर्णयहरु शुक्रबार बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्य समेत रहेका वन तथा वातावरण मन्त्री प्रदीप यादवले बताए। उनले भने, दुई दिनको बैठकले कठोर र महत्वपूर्ण निर्णयहरु गरेको छ, शुक्रबार वीरगन्जमै शीर्ष नेताहरुले पत्रकार सम्मेलन गरेर सार्वजनिक गर्नु हुनेछ।"
"झापामा एक अर्ब ३१ करोड ५७ लाख बेरुजु, कुन पालिकामा कति ?","झापा : गत आर्थिक बर्ष २०७७०७८ मा झापामा एक अर्ब ३१ करोड ५७ लाख ११ हजार बेरुजु रकम देखिएको छ। महालेखा परीक्षकको कार्यालयले बुधवार सार्वजनिक गरेको ५९औं वार्षिक प्रतिवेदनमा जिल्लाका १५ वटा पालिकाको कुल लेखा परीक्षक रकम २७ अर्ब ८१ करोड १४ लाख ८९ हजार (आम्दानी र खर्च) मध्ये ४ दशमलव ७३ प्रतिशत रकम बेरुजु देखिएको हो। जिल्लाको १५ वटा पालिकामध्ये सबैभन्दा बढी बेरुजु बुद्धशान्ति गाउँपालिकामा ७ दशमलव ५० प्रतिशत, गौरीगञ्ज गाउँपालिकामा ७ दशमलव ४९ प्रतिशत र बिर्तामोड नगरपालिकामा ६ दशमलव २३ प्रतिशत देखिएको छ। बुद्धशान्तिको लेखा परीक्षक रकम एक अर्ब ३७ करोड ४९ लाख ९६ हजार रकममध्ये १० करोड ३० लाख ८७ हजार, गौरीगञ्जको एक अर्ब १४ करोड ९४ लाख ३५ हजारमध्ये ८ करोड ६१ लाख २६ हजार र बिर्तामोडको दुई अर्ब ९० करोड ६० लाख ३१ हजारमध्ये १८ करोड ११ लाख ९१ हजार रकम बेरुजु देखिएको हो। त्यस्तै कचनकवल गाउँपालिकाको एक अर्ब १४ करोड १९ लाख ६५ हजारमध्ये ७ करोड ८ लाख ८७ हजार (६२१), शिवसताक्षी नगरपालिकाको दुई अर्ब ५ करोड ३२ लाख ४९ हजारमध्ये १२ करोड ३४ लाख २३ हजार (६०१), मेचीनगर नगरपालिकाको ३ अर्ब ५० करोड ३९ लाख २ हजारमध्ये २० करोड ५५ रुपैयाँ (५७१) र बाह्रदशी गाउँपालिकाको एक अर्ब ९ करोड ५२ लाख ५३ हजारमध्ये ५ करोड ७७ लाख ५ हजार (५२७) प्रतिशत रकम बेरुजु देखिएको छ। त्यसैगरी कनकाई नगरपालिकाको एक अर्ब ७० करोड ६१ लाख २१ हजारमध्ये ७ करोड ९३ लाख ५ हजार (४६५), कमल गाउँपालिकाको एक अर्ब ६१ करोड ४ लाख ८६ हजारमध्ये ६ करोड ८८ लाख ४२ हजार (४२७), अर्जुनधारा नगरपालिकाको एक अर्ब ७६ करोड ८० लाख ९५ हजारमध्ये ७ करोड १३ लाख ४६ हजार (४०४) प्रतिशत बेरुजु देखिएको छ। त्यस्तै भद्रपुर नगरपालिकाको एक अर्ब ९४ करोड १५ लाख ६८ हजारमध्ये ६ करोड ६७ लाख ३८ हजार (३४४), गौरादह नगरपालिकाको एक अर्ब ९६ करोड २ लाख ७७ हजारमध्ये ६ करोड २३ लाख ५२ हजार (३१८), झापा गाउँपालिकाको एक अर्ब ११ करोड ९२ लाख एक सयमध्ये ३ करोड ५५ लाख ५५ हजार (३१८), दमक नगरपालिकाको ३ अर्ब ३० करोड ८६ लाख १२ हजारमध्ये ८ करोड ३४ लाख १४ हजार (२५२) र हल्दिबारी गाउँपालिकाको एक अर्ब १७ करोड २२ लाख ९८ हजारमध्ये २ करोड ५६ लाख ८५ हजार (२१९) प्रतिशत रकम बेरुजु देखिएको महालेखाको प्रतिवेदनमा उल्लेख छ। आर्थिक कार्यविधि तथा वित्तीय उत्तरदायित्व ऐन २०७६ अनुसार कानुनबमोजिम रित नपुर्याई कारोबार गरेको वा राख्नु पर्ने लेखा नराखेको तथा अनियमित तरिकाले कारोबार गरेको खण्डमा गरिएको कारोबारलाई महालेखाले बेरुजु देखाउने गरेको छ।"
"सिंगल मदरमा गृहमन्त्रीको ध्यान पुगेन : गगन, स्वघोषणाले पुग्छ, निज थपेर अफ्ठेरोमा नपारौं","काठमाडौं : नेपाली कांग्रेसका सांसद गगनकुमार थापाले एकल आमाका सन्तानले सहजै नागरिकता पाउने व्यवस्था गर्न सरकारको ध्यानाकर्षण गराएका छन्। गृहमन्त्री बालकृष्ण खाणले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद थापाले एकल आमाले स्व:घोषणा गरे सन्तानले सहजै नागरिकता पाउनुपर्ने धारणा राखे। संविधान बनिसकेपछि नागरिकता पाउने आशा भए पनि यत्रो वर्ष कानुन बनाउन नसक्दा लाखौं नागरिक नागरिकताबाट वञ्चित भएको उनले उल्लेख गरे। बीचमा सहमतिको प्रयास भएको, समितिमा छलफल भए पनि सहमति जुटाउन नसक्दाको मूल्य जनताले चुकाउनुपरेको उनको भनाइ थियो। कम्तिमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर एकल आमाहरुलाई विधेयकले विभेदकै नजरले हेरेको उनको भनाइ थियो। तर एउटा प्रश्न छ, खासगरी गृहमन्त्रीजीको ध्यानाकर्षण गराउँदछु। एकल आमाहरु छन्। जसको सन्तानको बुवाको पहिचान नभएको भनेका छौं। यसमा अलिकति ध्यान पुगेको छैन। बाबुको पहिचान नभएको, पुष्ट्याइ नपुगेको भन्ने कुरालाई हटाउनुपर्छ, अनावश्यक आमालाई व्यवहार बढाउने कुरा हो, हटाउनुपर्ने ठाउँमा अहिले त निज र निजको आमाले भनेर आयो, उनले भने। पहिले ऐनमा निज वा निजको आमाले भन्ने उल्लेख रहेकोमा अहिले निज र निजको आमाले लेखेर एकल आमाका छोराछोरीले नागरिकता नपाउने अवस्था आउनेतर्फ उनले सचेत गराए। यसले झन् ठूलो अफ्ठेरोमा पार्छ। यसलाई सच्याइनुपर्छ। सिधा के मात्र लेखे पुग्छ भने आमाले स्वघोषणा गरेपछि सकियो। यसमा पछाडि निजले, निजका छोराछोरीले थपेर अफ्ठेरोमा पार्नुहुँदैन, उनले सुझाए। गगनले प्रश्न गरे, अर्को कुरा आमाको नाममा नागरिकता पायो, विदेशीसँग विवाह गरेको छ, तर श्रीमान विदेशी नागरिक हो भनेर पहिचान छ। तर म दिन्नँ भन्यो। त्यो अवस्था के गर्ने? यो बारेमा यो विधेयक बोलेका छैन। अफ्ठेरोमा पार्छ। लैंगिक पहिचानको हिसाबमा पनि बोल्नपर्छ। वैवाहिक अंगीकृतको व्यवस्था राजा वीरेन्द्रको पाला २०२८ सालदेखि, २०४७ सालको संविधान, २०६३ सालको संविधान र २०७२ सालको संविधानमा एउटै रहेको भन्दै यी तिनवटै प्रावधानलाई समानताको कसीमा हेर्नुपर्नेमा जोड दिए। बाबुको नाममा नागरिकता खोज्दा आमा नचाहिने तर आमाको नामबाट नागरिकता खोज्दा बाबु खोज्नुपर्ने त्रुटि सच्याउनैपर्छ, उनले भने।"
सार्वजनिक लेखा समितिको प्रतिवेदन पेश,"काठमाडौं : प्रतिनिधिसभाको बैठकमा सार्वजनिक लेखा समितिको २२औं वार्षिक प्रतिवेदन पेश भएको छ । समितिका सभापति भरतकुमार शाहले सार्वजनिक लेखा समितिको २२औँ वार्षिक प्रतिवेदन, २०७९बिहीबारको बैठकमा पेश गरेका हुन् । उनले प्रतिवेदन पेश गर्नुअघि नेकपा एमाले सांसद राजेन्द्र गौतमले सार्वजनिक लेखा समितिको नेतृत्वको प्रमुख प्रतिपक्षी दलले पाउनुपर्ने जिकिर गरेका थिए । उनले संसदीय मूल्य र मान्यताअनुसार पनि सो समितिको सभापति आफूहरूले पाउनुपर्ने दाबी गरे । बैठकले प्रतिनिधिसभा नियमावली, २०७५ को नियम १७७ बमोजिम गठित संसदीय विशेष समितिमा रहेको सदस्यको नाम हेरफेर गर्ने प्रस्तावलाई स्वीकृत गरेको छ । यसैगरी प्रतिनिधिसभाका सचिव गोपालनाथ योगीले प्रतिनिधिसभामा उत्पत्ति भएका चार विधेयकका सम्बन्धमा राष्ट्रियसभाबाट प्राप्त सन्देशको जानकारी गराए । सचिव योगीले प्रस्तुत गरेको विधेयकमा यौन हिंसाविरुद्धका केही ऐनलाई संशोधन गर्ने विधेयक, २०७९,फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने विधेयक, २०७९,सामाजिक सुरक्षा (पहिलो संशोधन) विधेयक, २०७९र नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) पहिलो संशोधन विधेयक, २०७९छन् ।"
यातायात कार्यालय सानो भर्याङबाट ६ जना विचौलिया पक्राउ,"काठमाडौं : काठमाडौंको सानो भर्याङस्थित यातायात व्यवस्था कार्यालय परिसरबाट प्रहरीले ६ जना विचौलियालाई पक्राउ परेको छ। पक्राउमा पर्नेमा उदयपुर घर भई बाफल बस्ने २४ वर्षीय अजय मगर, रौतहट घर भई बौद्ध बस्ने ३३ वर्षीय विश्व वल्लभ लामा, बाफल बस्ने २४ वर्षीय सुवास योन्जन लामा, उदयपुर घर भई स्वयम्भु बस्ने सुरज भन्ने वीरबहादुर मग, झापा घर भई पेप्सीकोला बस्ने २४ वर्षीय विशाल उप्रेती, सर्लाही घर भई सीतापाइला बस्ने २४ वर्षीय बिमल पुलामी रहेका छन्। उनीहरुले बिहीबार दिउँसो कार्यालयमा सेवा लिन आएका सेवाग्राहीलाई बिना इजाजत सेवा लिनेदिने कार्यमा बाधा पुर्याउने, लाग्ने दस्तुरभन्दा बढी दस्तुर लिन खोजी छिटो छरितो काम गरिदिने भनी आश्वासन दिएको जिल्ला प्रहरी परिसर काठमाडौंले जनाएको छ। प्रहरीकाअनुसार जबरजस्ती सेवाग्राहीलाई तानी सरकारी काम कारवाहीमा बाधा अवरोध गरी अनावश्यक दुःख हैरानी दिई अभद्र व्यवहार गरेको सूचनापछि स्वयम्भू बृत्तबाट खटिएको टोलीले नियन्त्रणमा लिएको हो। पक्राउ परेका ६ जनालाई मुलुकी फौजदारी अपराध (संहिता) ऐनको अभद्र व्यवहार गर्न नहुने कसूरमा जिल्ला प्रशासन कार्यालय काठमाडौंबाट ७ दिनको म्याद थप अनुमति लिई प्रहरी बृत्त स्वयम्भूबाट थप अनुसन्धान भइरहेको परिसरले जनाएको छ।"
"नागरिकता ऐन त आउँछ, कार्यविधि बनाउँदा अनुहार हेरेर विभेद गर्न पाइँदैन : मिनेन्द्र रिजाल","काठमाडौंः सांसद मिनेन्द्र रिजालले नेपाली नागरिकलाई कुनैपनि नाममा नागरिकता पाउनबाट बञ्चित गर्न नहुने बताएका छन् । सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद रिजालले नेपालमा जन्मेको कुनैपनि व्यक्तिलाई नागरिकताबाट बञ्चित गराउन नपाइने बताए। नेपालमा जन्मेको कुनैपनि व्यक्तिलाई नागरिकताबाट बञ्चित गराउन पाइदैन । पाँच वर्षदेखि मान्छे पर्खेर बसेको छ । एउटा सर्टिफिकेट पाएको छैन । विदेश जान पाको छैन । पासपोर्ट बनाउन पाको छैन । रोजगारीको प्रबन्ध हुन सकेको छैन । ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ,'उनले भने। उनले नागरिकतासँगै जोडिएको विषय आर्थिक अधिकारबारे विभेद रहेको बताए । उनले भने, गैरआवासीय नागरिकतामा आर्थिक, सांस्कृतिक र सामाजिक अधिकारको कुरो छ । आर्थिक अधिकारबारे अहिले पनि विभेद छ । आर्थिक अधिकार लेखेर मात्रै पुग्दैन । अहिले ऐन त आउँछ नियमावली आउँदा, कार्यविधि बन्दा अनुहार हेरेर मानिसलाई विभेद गर्न पाइँदैन ।' कुनै पनि विदेशी मुलको नागरिकले नेपाली नागरिकता पाउन नहुने उनको भनाइ छ।"
गैरआवासीयलाई नागरिकता दिँदा अधिकारबारे प्रष्ट हुन जरुरी,"काठमाडौंः सांसद दीव्यमणी राजभण्डारीले गैरआवासीय नागरिकलाई नागरिकता दिँदा अधिकारबारे प्रष्ट हुन जरुरी रहेको बताएका छन् । नागरिकता विधेयकमाथि छलफलमा भाग लिँदै सांसद राजभण्डारीले यथासिघ्र नागरिकता दिने बन्दोबस्त मिलाउनुपर्ने बताएका छन् । उनले भने, 'यो विधेयकमा गैरआवासीय नेपाली नागरिकहरुले पाउनुपर्ने अधिकारका बारेमा प्रष्ट व्याख्या गरेको छ । गैर आवासीय नागरिकले नागरिकता पाउँछ भने उनीहरुको अधिकारबारे प्रष्ट व्याख्या गरिनुपर्छ । केहि गैरआवासीयहरु नेपाली नै भएर बसेका छन् भने कोहि गैरआवासीय विदेशी भएर बसेका छन् । नागरिकता लिँदा अधिकारको बारेमा प्रष्ट हुन जरुरी छ । विधेयकमा आर्थिक अधिकारबारे स्पष्ट व्यवस्था नभएको बताए । उनले भने,पैतृक सम्पत्ती, वकसका कुरा हुन्छन् । यो विधेयकमा कोहि विदेशी महिलासँग नेपालीले विवाह गरेर ल्याए भने उनीहरुलाई नेपालमा बस्ने अधिकार हुनुपर्छ । दुवै पक्षलाई बराबर अधिकार हुनुपर्छ । नेपालमा कसैले पनि विहे गरेर दुई वर्ष पुग्यो भने अधिकार दिनुपर्छ । '"
संसद् बैठक सुरु,काठमाडौं : संघीय संसदअन्तरगत प्रतिनिधि सभा बैठक सुरु भएको छ। बैठकमा नागरिकता विधेयक 'नेपाल नागरिकता' (पहिलो संशोधन) विधेयक २०७९ बारे छलफल गर्ने संभावित कार्यसूची छ। बैठकमा गृहमन्त्री बालकृष्ण खाणले 'नेपाल नागरिकता' (पहिलो संशोधन) विधेयक २०७९ माथि विचार गरियोस् भनी प्रस्ताव गर्ने कार्यसूची रहेको छ। बुधबारको संसद बैठकमा गृहमन्त्री खाणले उक्त विधेयक पेस गरेका थिए।
स्वास्थ्यकर्मीको सुरक्षासम्बन्धी ऐनको चिकित्सक संघले गर्यो स्वागत,"काठमाडौं : नेपाल चिकित्सक संघले स्वास्थ्यकर्मी तथा स्वास्थ्य संस्थाको सुरक्षा सम्बन्धी ऐनको स्वागत गरेको छ । संघले बिहीबार काठमाडौंमा पत्रकार सम्मेलन गर्दै संसदबाट पारित स्वास्थ्यकर्मी तथा स्वास्थ्य संस्थाको सुरक्षा सम्बन्धी पहिलो संशोधन ऐनले चिकित्सक, स्वास्थ्यकर्मीको सुरक्षाको व्यवस्था गरेको भन्दै स्वागत गरेको हो । संघले ऐन पारित भएसँगै नेपालको चिकित्सा शिक्षा र स्वास्थ्य सेवालाई विधि र विधान बमोजिम कानुन सम्वत तवरबाट संचालन गर्न सरकारसँग आग्रह गरेको छ । पत्रकार सम्मेलनमा संघका अध्यक्ष डा लोचन कार्कीले ऐन निर्माणमा संघले दिएको सुझावलाई सरकारले मनन गर्नु सकारात्मक विषय भएको बताए। उनले ऐन पास गर्न पहल गर्ने सम्पूर्णप्रति आभार व्यक्त गरे। पत्रकार सम्मेलनमा संघका पूर्वपदाधिकारहरुले सरकारले ल्याएको नयाँ ऐनको कार्यान्वयन हुने विश्वास व्यक्त गरेका थिए । संघले नेपालका चिकित्सकहरुको सुरक्षा र स्वास्थ्य संस्था तथा अस्पतालमा शान्ति सुरक्षा कायम राख्नका लागि अनेकौं प्रयासहरु जारी राखेको जनाएको छ ।"
'राजनीतिक स्वार्थ पूरा गर्न नागरिकता खुकुलो पार्न खोजिदैछ',"काठमाडौंः सांसद गंगा चौधरीले नागरिकता कठोर बनाउनुपर्ने बताएकी छन् । संसदमा नागरिकता विधेयकमाथि छलफलमा भाग लिँदै सांसद चौधरीले राजनीतिक अभिष्ट पूरा गर्न नागरिकता खुकुलो पार्न खोजिएको भन्दै आपत्ती जनाइन्। उनले भनिन्, 'नागरिकता कठोर बनाउनुपर्छ । राजनीतिक अभिष्ट पूरा गर्न नागरिकता खुकुलो पार्न खोजिदैछ । देश फिजीकरण नगराऔं । नागरिकता कठोर बनाऔं । वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं । वैवाहिक अंगिकृत नागरिकलाई नेपाल प्रवेश गर्ने वित्तिकै नागरिकता दिन नहुने उनको भनाइ छ।"
बढ्यो कोरोना संक्रमण : एकैदिन २६० जना संक्रमित थपिए,"काठमाडौं : नेपालमा पछिल्लो समय कोरोना भाइरस संक्रमण बढ्दै गएको छ। बिहीबार एकैदिन २६० जनामा संक्रमण पुष्टि भएको छ। बुधबार २०६ जना संक्रमित थपिएका थिए। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गराइएका ३८४४ नमूनामध्ये २६० नमूनाको पोजिटिभ रिपोर्ट आएको हो। मन्त्रालयका अनुसार २०२७ नमूनाको पीसीआर र १८१७ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट २१४ र एन्टिजेनबाट ४६ जनामा संक्रमण पुष्टि भएको हो। आज थप ४८ जना कोरोनामुक्त भएका छन्। मन्त्रालयका अनुसार हाल ११ सय ७१ जना कोरोना सक्रिय संक्रमित रहेका छन्। यस्तै, पछिल्लो २४ घन्टामा ७२ हजार ३२० जनाले कोरोनाविरुद्धको खोप लगाएका छन्। आज कोरोनाबाट कसैको पनि मृत्यु नभएको मन्त्रालयले जनाएको छ। हाल १४ जनाको आईसीयू र १ जनाको भेन्टिलेरमा उपचार भइरहेको छ।"
हुबहु निकाल्ने र लिक गर्नेलाई तत्काल कारवाही हुन्छ : शिक्षामन्त्री,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले त्रिभुवन विश्वविद्यालयको प्रश्नपत्र हुबहु निकाल्ने र लिक गर्नेलाई तत्काल कारवाही हुने बताएका छन् । बिहीबार शिक्षा तथा स्वास्थ्य समितिको बैठकमा मन्त्री पौडेलले प्रश्नपत्र हुबहु निकाल्ने र लिक गर्नेमाथि तत्काल कारबाही प्रक्रिया अघि बढेको बताउँदै कानुनअनुसार कारवाही हुने बताएका हुन् । देशको करिब ८० प्रतिशत व्ययभार बोकेको त्रिभुवन विश्वविद्यालयले आफ्नो गल्तीलाई सच्चाउँदै आगामी दिनमा यस्तो कार्य गर्न नदिनेमा आफू सजग भएको बताए । प्रश्नपत्र हुबहु निकाल्नेमाथि छानबिन भइरहेको बताउँदै उनीहरुमाथि कडा कारबाही हुने विश्वास व्यक्त गरे । अर्थशास्त्र विभागले जेठ १८ गते सञ्चालन गरेको स्नात्तकोत्तर तह तेस्रो सेमेष्टरको पब्लिक इकोनोमिक्स र मानविकी तथा सामाजिक विज्ञान संकायअन्तर्गत डिन कार्यालयले २३ जेठमा सञ्चालन गरेको स्नातकोत्तर तह राजनीतिशास्त्रको पहिलो सेमेष्टरको इन्टरनेशनल पोलिटिक्सविषयको प्रश्नपत्र अघिल्लो वर्षको प्रश्नपत्रसँग हुबहु मिलेको थियो । हुबहु प्रश्नपत्र बाहिर आएपछि त्रिविको कार्यकारी परिषद्को बैठकले व्यवस्थापन संकाय अन्तर्गतको परीक्षा रद्द गरी साउन १ गतेदेखि परीक्षा सञ्चालन गर्ने र प्रश्नपत्र बनाउनेलाई तीन वर्षसम्म डीन कार्यालयका परीक्षासँग सम्बन्धित कुनै पनि कार्यमा संलग्न नगराउने निर्णय गरेको छ । त्रिभुवन विश्वविद्यालयका उपकुलपति धर्मकान्त बास्कोटाले स्नातक र स्नातकोत्तर तहका ४ वटा प्रश्नपत्र बाहिरिएको र हुबहु दोहोरिएको बताए ।"
"अर्थमन्त्रीमाथि छानविन गर्ने संसदीय विशेष समितिमा हेरफेर, पुष्पाको स्थानमा मानबहादुर विश्वकर्मा","काठमाडौंः प्रतिनिधि सभाका सभामुख अग्निप्रसाद सापकोटाले संसदीय विशेष समितिका सदस्यहरुको हेरफेर गरेका छन् । समितिमा सांसद पुष्पा भुसालको स्थानमा कांग्रेसकै मानबहादुर विश्वकर्मालाई राखिएको छ । नेपाली कांग्रेसकी सचेतक समेत रहेकी भुसालले उपसभामुखमा उम्मेदवारी दर्ता गराए पछि उनको स्थानमा विश्वकर्मालाई लिएको हो। यसअघि समितिमा खगराज अधिकारी, देवप्रसाद गुरुङ, पुष्पा भुसाल, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्ति बस्नेत,सरलाकुमारी यादव, सिताराम महतो, सुरेन्द्र यादव रहेका थिए । तत्कालीन अर्थमन्त्री जनार्दन शर्माले बजेट निर्माणका क्रममा अनधिकृत व्यक्तिलाई सहभागी गराई करका दर हेरफेर गरेको आरोपमा छानबिन गर्न गत असार २२ मा ११ सदस्यी संसदीय विशेष समिति गठन भएको थियो ।"
विदेशी बुहारीलाई आउने वित्तिकै नागरिकता दिने प्रावधान सच्याउन एमालेको माग,"काठमाडौं : नेकपा एमालेले वैवाहिक अंगीकृत नागरिकता प्रावधान सच्चाउन माग गरेको छ। सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै एमाले सांसदहरुले विदेशी बुहारीलाई विहे गरेर आउने वित्तिकै नागरिकता दिने प्रावधान संशोधन गर्न माग गरेका हुन्। सांसद कृष्णभक्त पोखरेलले विदेशी बुहारीलाई आउने वित्तिकै नागरिकता दिने प्रचलन विश्वका कुनै देशमा नभएको जिकिर गरे। उनले विधेयक प्रस्तुत गरेका गृहमन्त्री बालकृष्ण खाणलाई विदेशी बुहारी आउने वित्तिकै नागरिकता दिने एउटा पनि देश देखाउन चुनौती दिए। विश्वमा कहाँ छ गृहमन्त्रीले जवाफ दिनुपर्यो, विश्वमै एउटा देशको नाम दिनुपर्यो। होइन भने भारतमा ७ वर्ष नेपाली चेली नागरिकता लिन समय लाग्छ। अमेरिका अष्ट्रेलिया र अन्य जहाँको हेरे पनि घटिमा चार पाँच वर्ष लाग्छ, उनले भने। उनले यो प्रावधानमा छलफल गरेर संशोधन गर्न माग गरे। बुहारीको हकमा आउने वितिकै दिने वा निश्चित समय राख्ने छलफल हुन नसक्ने हो? उनले प्रश्न गरे, छलफल गरौं। विगतको प्रतिवेदनमा तलमाथि के गर्न सकिन्छ निकास गरौं। तर कति पनि हुन्न भोलिपल्टै पाउनुपर्छ भन्ने जुन हिसाबबाट आएको छ। आजको हाम्रो पृष्ठभूमि, दुनियाँको पृष्ठभूमि पनि हेरेर निष्कर्षमा पुग्नुपर्छ। पोखरेलले नागरिकता विधेयक पारित गर्ने विषयमा छिटो गर्नुपर्नेमा एमालेले पनि चाहेको भन्दै थपे, १० लाख नागरिक बाहिर छन्। छिटो टुंग्याउनुपर्छ। ठिक छ। तर यस विषयमा गम्भीरतापूर्वक छलफल गरौं। एमालेकी सचिवसमेत रहेकी सांसद पद्मा अर्यालले विदेशी बुहारीको प्रावधानमा संवेदनशील र गम्भीर हुनुपर्ने बताइन्। राष्ट्रियतासँग राज्यप्रतिको कर्तव्यसँग जोडिएको विषय हो। यहाँ जे अधिकार छ त्यो अन्य मुलुकमा पनि छ कि छैन हेर्नुपर्दछ। त्यसको आधारमा निष्कर्षमा पुग्नुपर्छ। नागरिकता प्राप्त गर्नेको नाम र निशान यही हुनुपर्छ। नाम यता, निशान अर्को देशमा हुनुहुँदैन, उनले भनिन्। वैवाहिक अंगीकृतमा समानताको हक स्थापित हुनुपर्छ भनेर विगतमा छलफल भएको स्मरण गर्दै अर्यालले थपिन्, आज विदेशी चेली नेपालको बुहारी हुँदा नागरिकता प्राप्त गर्छ भने नेपाली छोरी विदेशी बुहारी हुँदा लामो समय पर्खिनुपर्छ। हाम्रै छिमेकी मुलुकमा ७ वर्ष राखिएको छ। प्रक्रिया गर्दा ८९ वर्ष लाग्छ। उनले विदेशी बुहारीको चिन्ता गर्दा आफ्नो सन्तानप्रतिको कर्तव्यलाई नबिर्सन पनि आग्रह गरिन्। हामी बुहारीको बारेमा यति चिन्तित छौं। नेपालको छोरी चेलीको बारेमा हामी चिन्तित हुनुपर्छ कि पर्दैन? आफ्नो सन्तानप्रतिको दायित्व पूरा गर्नुपर्छ कि पर्दैन? उनले प्रश्न गरिन्, समानताको हिसाबले पनि हेर्नुपर्छ। यो तर्फ सबैको ध्यानाकर्षण गराउँछु।"
भृकुटीमण्डमा भएको आगलागीबारे छानविन हुने,"काठमाडौं : सरकारले प्रदर्शनीमार्गस्थित भृकुटीमण्डमा रहेको समाज कल्याण परिषद्को गोदाममा भएको आगलागीको छानविन गर्ने भएको छ। बिहीबार आगलागी भएको स्थानको निरीक्षण गर्दै महिला, बालबालिका तथा ज्येष्ठ नागरिकमन्त्री उमा रेग्मीले आगलागीको कारण पत्ता लगाउन छानविन समिति गठन गर्ने बताइन्। उनले गोदाममा विद्युतको प्रवाह नै नरहेको अवस्थामा नियोजित तवरले आगो लगाइएको हुनसक्ने आशंका व्यक्त गरिन्। आगलागीबाट करोडौंको क्षति भएको र आवश्यक कागजपत्र लगायतका सामग्री नष्ट भएको उनले बताइन्। आगलागीको घटनामा संलग्नलाई कारवाही गर्ने उनको भनाइ छ। बुधबार भएको आगलागीका कारण उक्त गोदाम पूर्णरुपमा जलेर नष्ट भएको छ।"
संसदीय समितिमा सांसद हेरफेर,काठमाडौंः संसदको विषयगत समितिमा सांसदहरुको हेरफेर भएको छ । प्रतिनिधि सभाका सभामुख अग्निप्रसाद सापकोटाले संसदीय समितिका सदस्यहरुको हेरफेर गरेका हुन् । जसअन्तर्गत् सांसद दीव्यमणीराज भण्डारीलाई अन्तर्राष्ट्रिय सम्बन्ध समितिबाट कृषि सहकारी तथा प्राकृतिक स्रोत समितिमा र देवप्रसाद तिमल्सिनालाई कृषि सहकारी तथा प्राकृतिक स्रोत समितिबाट अन्तर्राष्ट्रिय सम्बन्ध समितिमा लगिएको छ ।
संसदमा दुर्गा पौडेलको प्रश्न : अंगीकृत नागरिकता प्राप्त गर्न सात वर्षको प्रावधान किन हटाइयो ?,"काठमाडौंः सांसद दुर्गा पौडेलले अंगीकृत नागरिकता प्राप्त गर्न सात वर्षको प्रावधान किन हटाइयो ? भन्दै सरकारसँग प्रश्न गरेकी छन् । सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद पौडेलले राज्य व्यवस्था समितिले विदेशी महिला वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका निम्ति सात वर्षको प्रावधान नहटाउन माग गरिन्। राज्य व्यवस्था समितिले विदेशी महिला वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका निम्ती सात वर्षको प्रावधान राखेको थियो । त्यो सहि थियो,'उनले भनिन्,' त्यसलाई हटाइएको छ अहिले, त्यो किन हटाइयो । हाम्रो जस्तो देशमा तोक्न जरुरी थियो । उनले नेपालको नागरिकता नीतिलाई खुकुलो पार्ने भन्दा कठोर पार्नुपर्ने बताइन्। 'नेपालमा गतकालमा तिब्बती शरणार्थी, रोहींगा समेतले नागरिकता प्राप्त गरेको विषय छ्यापछ्याप्ती थियो । भारतसँग जोडिएको सीमानाबाट असंख्यरुपमा नेपाली नागरिकता दिएको देखिन्छ । नेपालको नागरिकता नीतिलाई खुकुलो पार्ने भन्दा कठोर पार्नुपर्ने देखिन्छ । गत कालमा खुकुलो पार्ने प्रयास भए । नेपालको नागरिकता खुकुलो भएमा त्यसबाट दिर्घकालीन रुपमा राष्ट्रघाती दुष्परिणाम व्यहोर्नुपर्ने स्थीति देखिन्छ ।'"
गभर्नरलाई प्रधानमन्त्री देउवाको निर्देशन : अर्थतन्त्र सुधार्ने गरी मौद्रिक नीति ल्याउनुस्,"काठमाडौं : प्रधानमन्त्री शेरबहादुर देउवाले वर्तमान अर्थतन्त्र सुधार्ने गरी मौद्रिक नीति ल्याउन गभर्नर महाप्रसाद अधिकारीलाई निर्देशन दिएका छन्। विहीबार विहान बालुवाटारमा भएको छलफलमा प्रधानमन्त्री देउवाले वर्तमान आर्थिक अवस्था सुध्रिने गरी नीति ल्याउन आग्रह गरेका हुन्। राष्ट्र बैंकले मौद्रिक नीति ल्याउने तयारी गरिरहेका बेला प्रधानमन्त्री देउवाले गभर्नर अधिकारीसँग मुलुकको पछिल्लो आर्थिक अवस्थाका बारेमा छलफल गरेका हुन्। गभर्नर अधिकारीले मुलुकको आर्थिक क्षेत्रमा अहिले देखापरेका समस्या सम्बोधन हुने गरी मौद्रिक नीति तयार भइरहेको जवाफ प्रधानमन्त्री देउवालाई दिएका थिए। राष्ट्र बैंकका प्रवक्ता गुणाकर भट्टले प्रधानमन्त्री देउवाले गभर्नर अधिकारीसँग मुलुकको पछिल्लो आर्थिक अवस्थाको बारेमा छलफल गरेको बताए। गभर्नर अधिकारीले प्रधानमन्त्री देउवालाई मुलुकको आर्थिक अवस्थाको बारेमा जानकारी गराएका थिए। छलफलमा उद्योग वाणिज्य तथा आपूर्ति मन्त्री दिलेन्द्रप्रसाद बडु, सञ्चार तथा सूचनामन्त्री ज्ञानेन्द्रबहादुर कार्की उपस्थिति थिए। राष्ट्र बैंकले साउन पहिलो साता मौद्रिक नीति ल्याउने तयारी गरिरहेको छ। प्रधानमन्त्री देउवाले अर्थ मन्त्रालयको समेत जिम्मेवारी सम्हालिरहेका छन्। बजेट निर्माणमा भएको अनियमितताको छानविनमा तानिएका अर्थमन्त्री जनार्दन शर्माले राजीनामा दिएपछि उक्त मन्त्रालय देउवाले आफैसँग राखेका छन्।"
'एसपीपी अस्वीकार गरेको पत्र तत्काल पठाऔं : नारायणकाजी,"काठमाडौंः राष्ट्रिय सभा सदस्य नारायणकाजी श्रेष्ठले स्टेट पार्टनर सीप प्रोग्राम (एसपीपी) सम्झौता अस्विकार गरेको पत्र अमेरीकी सरकारलाई तत्काल पठाउन आग्रह गरेका छन् । राष्ट्रिय सभामा बोल्दै श्रेष्ठले एसपीपी सम्झौता कार्यान्वयन नगर्ने पत्र पठाउन सरकारको ध्यानाकर्षण गराएका हुन् । उनले भने, एसपीपी एग्रीमेण्टबारे राष्ट्र व्यापी बोल्यौं । नेपाललाई सैन्यमोर्चातर्फ धकेलिने कार्य गर्नु हुँदैन भन्यौं । परिणामस्वरुप त्यसलाई अघि नबढाउने निर्णय सरकारले गर्यो । सरकारले अहिलेसम्म पत्र लेखेन । पत्र लेख्नुपर् यो । सरकारको तर्फबाट हामी एसपीपीलाई अघि नबढाउने र यस प्रकारका सम्झौता नगर्ने निर्णय गरेका छौं भनेर अमेरिकी सरकारलाई पत्र पठाउनुपर्यो ।' कुनैपनि सैनिक गठबन्धन वा शक्ति राष्ट्रहरुसँग अन्तर्निहीत हुने कुनै पनि कदम चाल्न सरकार तयार हुन नहुने बताए ।"
त्रिवि उपकुलपति कार्यालयमा अनेरास्ववीयूको भोक हड्ताल,"काठमाडौंः नेकपा एकीकृत समाजवादी निकट अनेरास्ववीयूले त्रिभुवन विश्वविद्यालयमा विकृति नसुल्झिएको भन्दै भोक हड्ताल सुरु गरेको छ । मंगलबारदेखि १३ बुँदे माग राखेर कीर्तिपुरस्थित त्रिवि उपकुलपतिको कार्यालयमा अनेरास्ववियूका केन्द्रीय नेताहरूले भोक हड्ताल सुरु गरेका हुन् । अनशन बस्नेहरूमा संगठनका अध्यक्ष सुदेश पराजुली, उपाध्यक्ष माधव पन्तलगायतका नेता रहेका छन् । उनीहरुको स्वास्थ्य अवस्था बुझ्न बिहीबार स्वास्थ्य तथा जनसंख्या राज्यमन्त्री हीराचन्द्र केसी त्रिवी शिक्षण अस्पताल महाराजगंज पुगेका थिए । एमफिल र पीएचडीलाई नियमित बनाइनुपर्ने, स्ववियू निर्वाचनको मिति तत्काल घोषणा गरिनुपर्ने माग अघि सारिएको अनेरास्ववीयूका स्थायी कमिटी सदस्य टीकाराम भण्डारीले अन्नपूर्णलाई जानकारी दिए । यस्तै, सेमेष्टर प्रणालीलाई व्यवस्थित बनाइनुपर्ने, प्रश्नपत्र निर्माणमा भइरहेको हेलचेक्रयाँइको दिर्घकालीन समाधान हुनुपर्ने अनेरास्ववीयूको माग छ । ध्यानाकर्षणपत्रमा भनिएको छ, 'पछिल्लो पटक त्रिवि सेवा आयोगले लिएको परीक्षाको नतिजा शून्य आएको घटनाबाट विश्वविद्यालयको गरिमामाथि आँच पुगेको छ, यसको कारण पहिचान गरी परिणाममुखी प्रणाली स्थापना गरियोस् । त्रिभुवन विश्वविद्यालयका सवै सङ्कायहरूको पाठ्यक्रम समयअनुसार अद्यावधिक र परिमार्जन गरियोस । त्रिभुवन विश्वविद्यालयभित्र दुई खाले शिक्षा प्रणाली देखिएको छ । केही निजी कार्यक्रमहरु महङ्गो शूल्कमा चलिरहेका छन्, यसले त्रिविको शिक्षा प्रणालीमा विभाजन ल्याएको छ । यो असमान र विभेद प्रणालीको अन्त्य गरी त्रिवि अन्र्तगतका सम्पूर्ण कार्यक्रमहरू समान ढङ्गले सुलभ शुल्कमा सञ्चालन गर्ने व्यवस्था मिलाइयोस् । त्रिविको परीक्षा प्रणालीमा सुधार गरि परीक्षा प्रणाली छिटो छरितो र विश्वसनीय हुनुपर्नेछ।' परीक्षा नियन्त्रणको केन्द्रीकृत प्रणालीका कारण बल्खुमा विद्यार्थीको चाप अत्याधिक भयो तसर्थ बल्खुवाट वितरण गरिने ट्रान्सक्रिप्ट, माइग्रेसन, प्रोभिजनल सर्टिफिकेट लगायत प्रमाणपत्रहरू प्रदेश परीक्षा नियन्त्रण कार्यालयमार्फत हरेक क्याम्पसमै उपलब्ध हुने व्यवस्था मिलाइयोस् । यी सबै प्रमाणपत्रहरूको फारम भर्न अनलाइन व्यवस्था गरियोस् । त्रिभुवन विश्वविद्यालयका पदाधिकारी र अन्य नियुक्तिमा हुने राजनीतिक भागवण्डाको अन्त्य गरी प्रतिस्पर्धाको आधारमा दक्ष र अनुभवी व्यक्तिहरू नियुक्त हुने स्थितिको सुनिश्चितता गरियोस,' विज्ञप्तिमा उल्लेख छ।'"
"दोहोरो कर खारेजको माग गर्दै कवाडी व्यवसायी आन्दोलित, माग पूरा नभए आन्दोलन गर्ने चेतावनी","विराटनगनर : कवाडी व्यवसायले विराटनगर महानगरपालिकाले लिने गरेको दोहोरो करको विरोध गरेका छन् । स्थानीय सरकारलाई व्यवसाय कर ,बाणिज्य कर ,प्यान, भ्याटसहित सरसफाइ कर बुझाउँदै आएका बेला महानगरले ठेन्डर आह्वान गरेर दोहरो कर लिने नीति बनाएको भन्दै कवाडी व्यवसायहरुले विरोध गरेका हुन् । विराटनगरमा बिहीबार पत्रकार सम्मेलनको आयोजना गरेर कवाडी व्यवसाय संघ दोहोरो कर लिने महानगरको नीति नसचिए आन्दोलन गर्ने चेतावनी दिएका छन् । महानगरपालिकाले लगाएको आन्तरिक कवाडी करको दायरामा आइ ठेकेदारलाई कर तिर्दा व्यापार नै चोपट भएको भन्दै कवाडी व्यवसायहरुको आरोप छ । गत वर्ष विराटनगर महानगरपालिकाले आन्तरिक कवाडी कर ३२ लाखको टेन्डर लगाउँदा ठूलो नोक्सानी व्यहोर्नु परेको भन्दै खारजीको माग गरिरहेको बेला महानगर फेरि ७५ लाखको ठेक्का आव्हान गरेपछि कवाडी व्यवसाय आन्दोलित भएका हुन् । ३२ लाखको टेन्डर गर्दा प्रति गाडी ७ हजार आम्दानी हुने व्यवसायलाई प्रत्येक गाडी १६ हजार ५ सय बुझाउनुपर्ने अवस्थाले घाटा व्यहोर्नु परेको संघका सचिव सन्तोष साहले बताए । उनका अनुसार महानगरपालिकाले वार्षिक रुपमा व्यवसायको वर्गीकरण गरेर कर असुली गरेकाले आन्तरिक कवाडी कर लगाएर व्यवसाय नै घरासयी बनाउन लागेको हो । असार ३ गतेको पत्रिकामा महानगरले ७५ लाखको आन्तरिक कवाडी कर लगाउने नीति व्यवसायमारा भएकाले तत्काल रोक्नु पर्ने संघका अध्यक्ष नुरुल मियाले बताए । महानगरपालिकालाई सफा राख्ने महत्वपूर्ण भूमिका खेलेको कवाडी व्यवसाय प्रोत्साहन गर्नुपर्ने साटो महानगरले खराब नियतले धरायसी बनाउन लागेको उनले आरोप लगाए । निर्वाचनको बेला कवाडी व्यवसायलाई लाग्ने कर मिनहा गर्ने मेयर नागेश कोईरालाले प्रतिवद्धता गरेपनि निर्वाचित भएपछि थप कर लगाउन लागेकोप्रति व्यवसायहरु आक्रोशित बनेका छन् । अध्यक्ष मियाले घरदेखि व्यवसायबाट खोजेर किनेर ल्याएको कवाडीलाई प्रशोधन गरेर फेरि उद्योगसम्म पुर्याउने व्यवासयमाथि कर थुपार्नु लज्जास्पद भएको उनले बताए । तत्काल महानगर आन्तरिक कर लिने प्रावधान खारिज नगरे आइतवबारदेखि चरणबद्ध रुपमा आन्दोलनमा उत्रिने चेतावनी समेत उनले दिए । कवाडी व्यवसायले विराटनगर महानगरपालिकामा प्लाष्टिक जन्य पदार्थमा एक रुपैयाँ १३ पैंसा ,स्टिलमा ५० पैसा र सिसाजन्य पदार्थमा प्रति बोतल १ भ्याटसहित कर तिर्ने गरेको जनाएको छ ।"
भानु कविता महोत्सवमा कास्कीका संयोग बस्याल उत्कृष्ट,"काठमाडौं : दोस्रो संस्करणको भानु कविता महोत्सवको उपाधी कास्कीका संयोग बस्यालले प्राप्त गरेका छन्। रेडियो अन्नपूर्ण नेपालको आयोजनामा गत वबर्षदेखि सुरु भएको महोत्सवको दोस्रो संस्करणको उपविजेता सुशिला शर्मा धमला र कल्पना अधिकारी भट्टराई घोषित भए। खुल्ला प्रतिस्पर्धाका लागि कविता पठाउन आह्वान गरिएअनुसार प्राप्त कविताहरू मध्येबाट प्रारम्भिक छनौट गरी असार २३ गतेदेखि कवि र कवयत्रीकै आवाजमा कविता प्रशारण गरेको रेडियोले बुधबार भानु जयन्तीको अवसर पारेर विजेता घोषणा गरेको हो । महोत्सवमा उत्कृष्टलाई १ लाख नगद र उपविजेतालाई आकर्षक पुरस्कारको व्यवस्था गरिएको रेडियोका स्टेसन म्यानेजर शिरोमणी दवाडीले जानकारी दिए। अन्तिम प्रतिस्पर्धाका लागि छनौटमा परेका उत्कृष्ट ५१ कविता पुस्तकमा संग्रहित गरिनेछ । महोत्सवमा यस वर्ष वरिष्ठ साहित्यकार डा बमबहादुर जिताली, अन्तर्राष्ट्रिय नेपाली साहित्य समाज (अनेसास) केन्द्रीय कार्यसमिति अध्यक्ष प्रकाश पौडेल माइला, साहित्यकार भिष्म उप्रेती, कवयित्री प्रभा भट्टराई आचार्य र साहित्यकार डा मित्रबन्धु पौडेल निर्णायकका रुपमा रहेका थिए। गत वर्ष कोरोना महामारीमा केन्द्रित रहेर प्रतियोगिताको आयोजना गरिएकोमा यसवर्ष विश्वभरि नै जलवायु परिवर्तनका कारण मानव अस्तित्व नै संकटमा पर्न थालेपछि जनचेतना जगाउने प्रयासस्वरुप जलवायु परिवर्तन र यसका असर,पर्यावरण र प्रकृति विषय तोकिएको थियो । यसवर्ष प्रतियोगिताको प्रत्यक्ष प्रसारण काठमाडौं रेडियो अन्नपूर्ण नेपाल ९४ मेगाहर्जसहित धनगढीमा रेडियो एक्टिभ एफ एम, सुर्खेतमा बिजी एफएम, रुपन्देहीमा किस एफएम, जनकपुरमा कलर्स एफएम, सुनसरीमा गणतन्त्र एफएम र झापामा किङ एफएमले प्रत्यक्ष प्रशारण गरेका थिए। गतवर्षको संस्करणमा प्रज्वल अधिकारी उत्कृष्ट घोषित भएका थिए।"
"विराटनगरको नाङ्लो रेष्टुरेन्टमा भीषण आगलागी, दमकल ढिलो आउँदा नाराबाजी","विराटनगर : विराटनगर महानगरपालिका वडा नम्बर २ स्थित तिनपैनीमा रहेको नाङ्लो मःम रेष्टुरेन्ट जलेर नष्ट भएको छ। ग्यास लिकेजका कारण भएको आगलागीका कारण रेष्टुरेन्ट जलेर नष्ट भएको हो। स्थानीय ईश्वर बाँस्तोलाले सञ्चालन गरेको उक्त रेष्टुरेन्ट बाँसका सामाग्रीबाट निर्माण गरिएको थियो। जसकारण आगो सल्किएको आधा घण्टा नपुग्दै होटलमा पूर्ण रुपमा क्षति पुगेको छ। आगलागी हुँदा होटलभित्र रहेका ६ वटा ग्यास सिलिण्डरसमेत पड्किएको छ। होटलमा भएको आगलागीका कारण उत्तरमा रहेको विनोद दुगड र दक्षिणमा रहेको अर्को पक्की घरमा समेत क्षति पुगेको छ। दुवै घरको बाहिरी परिसरबाट भेट्ने जति सीसाका झ्याल जलेका छन्। ढिलो गरि आएको वारुणयन्त्रको सहयोगमा हाल आगलागी पूर्ण नियन्त्रणमा आएको छ। व्यस्त बजार र सुगमस्थलमा रहेको होटलमा आगो लाग्नासाथ स्थानीयले विराटनगरको वारुणयन्त्रलाई खबर गरेका थिए। तर, आगलागी भएको स्थानदेखि २०० मिटर उत्तरमा रहेको वारुणयन्त्र रेष्टुरेन्ट जलेर नष्ट भएपछिमात्र आएको थियो। होटलमा क्षति पुगेर आसपासका दुई घरमा आगो छिरिसक्दा मात्रै दमकल आएपछि आक्रोशित स्थानीयले विराटनगरका मेयर नागेश कोइरालाविरुद्ध नाराबाजीसमेत गरेका छन्। मोरङका डीएसपी राजन कार्कीले आगो नियन्त्रणमा आएसँगै क्षतिको प्रारम्भिक विवरण संकलन भइरहेको अन्नपूर्ण पोष्टलाई बताएका छन्। आगलागीबाट भएको क्षतिको यकिन विवरण भने हाल प्राप्त नभएको बताइएको छ।"
"नेप्से फेरि २ हजार बिन्दुमाथि, कारोबार गर्नेमा एनआईसी एसिया अग्रस्थानमा","काठमाडौं : सेयर कारोबारको पाँचौं दिन बिहीबार नेप्से परिसूचक दोहोरो अंकले बढेको छ। तीनदिन लगातार (मंगलबार,बुधबार र बिहीबार) उकालो लागेको बजारमा यसदिन नेप्से परिसूचक १४७१ अंकले बढेर २००१५३ विन्दुमा बन्द भएको छ। नेप्से बढेसँगै कारोबार रकम पनि बुधबारको तुलनामा वृद्धि भएको छ। यसदिन २२० कम्पनीको ६२ लाख १० हजार ९०८ कित्ता सेयर २ अर्ब ४१ करोड १८ लाख ३४ हजार ५९९ रुपैयाँमा खरिदबिक्री भयो। बुधबार २ अर्ब ४ करोडको सेयर कारोबार भएको थियो। बुधबार नेप्से परिसूचक ५९५४ अंकले बढेर १९८६८२ विन्दुमा अडिएको थियो। मंगलबार ११६८ अंकले बढेको सेयर बजारमा १ अर्ब ७० करोडको मात्रै सेयर कारोबार भएको थियो। आज एनआईबील प्रगति फन्डको सेयर मूल्य १० प्रतिशत हाराहारीले भयो। सो कम्पनीको सेयरमूल्य ९९८ प्रतिशतले बढ्यो। कारोबार रकमका आधारमा एनआईसी एशिया बैंक अग्रस्थानमा रह्यो। सो बैंकको ३० करोड बढीको सेयर कारोबार भयो। १४ करोड १३ लाख बढीको सेयर कारोबार गरी अपर तामाकोशी हाइड्रो पावर दोस्रो स्थानमा रह्यो। आज कारोबारमा आएका १३ वटै समूहमा हरियाली छाएको छ । हाइड्रो पावर समूहको सूचक सर्वाधिक २०४ प्रतिशत बढ्दा फाइनान्स र माइक्रो फाइनान्स समूहको १ प्रतिशत बढीले मूल्य बढ्यो। बाँकी १० समूहको सूचक ०४ देखि ०९५ प्रतिशतले बढ्यो। बुधबार पनि कारोबारमा आएका १३ वटै समूहको सूचक बढेको थियो। सो दिन फाइनान्स समूहको सूचक ६९६ प्रतिशत र डेभलपमेन्ट बैंकको ६२५ प्रतिशतले बढेको थियो।"
"सुनका गहना चोरी गर्न नाबालकको प्रयोग, चोरेर भाग्ने तालिम नै दिने गरेको खुल्यो",काठमाडौं : नाबालक बच्चालाई प्रलोभनमा पारी चोरी कार्यमा संग्लन गराएको अभियोगमा रुपन्देहीका ३६ बर्षीय विजय राय नट पक्राउ परेका छन्। उनीसँगै ११ र १२ वर्षका नाबालक पनि पक्राउ परेका छन्। प्रहरीकाअनुसार गत आइतबार रुपन्देही कञ्चन गाउँपालिका ४ स्थित आइतबारे हाटबजारमा टमाटर किन्ने बेलामा स्थानीय एक ७० बर्षीय महिलाले लगाएको तीन तोला ४० लालको सुनको सिक्री लुटेर चोरी भएको थियो। दुई जना नाबालकले सिक्री लुटेर वेपत्ता भएका थिए। घटनाको अनुसन्धान इलाका प्रहरी कार्यालय सालझण्डीबाट खटिएको प्रहरी टोलीले गरेको थियो। अनुसन्धानका क्रममा नाबालकको प्रयोग गरी सुनका गहना लुट्ने कार्यमा सक्रिय पर्सा पटेवा सुगौली घर भई हाल रुपन्देही कञ्चन गाँउपालिका ४ बस्ने ३६ बर्षीय विजय राय नट पक्राउ परेका हुन्। उनीसँग दुई नाबालक पनि पक्राउ परेका छन्। प्रहरीकाअनुसार घटनाको अनुसन्धानका क्रममा सिक्री लुटेर भागेका नाबालक कञ्चन गाउँपालिका ४ बनकसिया डिहोमा लुकि छिपी हिँडेको अवस्थामा चोरी भएको सुनसहित पक्राउ परेका हुन्। एक महिनाअघि विजयले पर्सा जिल्लाको आफ्नै गाउँघरबाट दुवै नाबालकलाई रुपन्देही ल्याएका थिए। उनले बच्चाहरुलाई आफैसँग राखी सुनका गहना कसरी चोर्ने र कसरी भाग्ने भनी सिकाएका थिए। भीडभाड हुने ठाउँमा लगेर नाबालकलाई छाडिदिने गरेका थिए। उनीहरुमाथि चोरीसम्बन्धी कसुरमा म्याद थप अनुमति लिई अनुसन्धान भैरहेको छ।
लेखा समितिको नेतृत्वमा एमालेले माग्यो सभामुखको रुलिङ,"काठमाडौं : प्रतिपक्षी नेकपा एमालेले प्रतिनिधिसभाको सार्वजनिक लेखा समितिको नेतृत्व हस्तान्तरणका लागि रुलिङ गर्न सभामुख अग्निप्रसाद सापकोटाको ध्यानाकर्षण गराएको छ। बिहीबार बसेको संसद बैठकमा बोल्दै एमाले सांसद राजेन्द्रप्रसाद गौतमले लेखा समिति प्रतिपक्षीले पाउने प्रचलन रहेको भन्दै विगत एक वर्षदेखि आवाज उठाउँदै आए पनि नसुनिएको बताए। सरकार आफ्नै छ। खर्च आफ्नै छ। परीक्षण पनि आफै गर्ने। अनि आफूलाई लोकतन्त्रको मसिहा भन्ने? उनले प्रश्न गरे, सभामुखले रुलिङ गरेर यथोचित निकास दिनुपर्यो। सांसद गौतमले आफूहरुले समिति सभापतिको योग्यतामा प्रश्न नउठाएको स्पष्ट पारे। विधि र पद्धतिको प्रश्न उठाएको हो। प्रतिवेदनमा के छ हामीले हेरेको छैन। सामग्रीमा हामीले ध्यान दिएका छैनौं। गठबन्धन सरकारले त सुनेन। सभामुखले पनि सुन्नु भएन। अनि हामीले बैठक बहिस्कार गर्यौं। प्रतिपक्षीलाई बाइपास गरेर प्रतिवेदन बनाएर यो सदनमा सुनाउने कुरा मिल्दैन। एमाले सांसदले प्रतिवेदन सुनाउन नमिल्ने भन्दै विरोध गरे पनि सभामुख सापकोटाले लेखा समिति सभापति भरत शाहलाई बोल्न समय दिएका थिए।"
राष्ट्रिय गौरवका आयोजनाः लागत र समय दुबै वृद्धि,"काठमाडौं : राष्ट्रिय गौरवका परियोजनाअन्तर्गत सञ्चालित आयोजनाको लागत र खर्च दुबैमा वृद्धि भएको पाइएको छ। महालेखा परीक्षकको कार्यालयले बुधबार सार्वजनिक गरेको ५९ औँ प्रतिवेदनअनुसार गौरवका आयोजनाको खर्च न्यून र समय बढ्न गएको पाइएको हो। सरकारले गत आर्थिक वर्ष २०६८६९ मा समृद्ध सडक पूर्वाधार विकासको आधारशीला निर्माण गर्ने, सिंचाइ सुविधामार्फत कृषि क्षेत्रको उत्पादन र उत्पादकत्व बढाउने, जलविद्युत्, विमानस्थल निर्माण, खानेपानी व्यवस्था, सांस्कृतिक सम्पदाको संरक्षण लगायतका क्षेत्रमा महत्वपूर्ण देखिएका १७ आयोजनालाई उच्च प्राथमिकतामा राखी कार्यान्वयन गर्न राष्ट्रिय गौरवका आयोजना घोषणा गरेको थियो। हालसम्म राष्ट्रिय गौरवका आयोजनाअन्तर्गत विभिन्न २४ वटा आयोजना रहेका छन्। गत आर्थिक वर्ष २०७७७८ सम्म उक्त आयोजनाले प्रगति विवरण न्यून रहेको महालेखाले सार्वजनिक गरेको प्रतिवेदनमा उल्लेख गरिएको छ। १० वर्षदेखि प्राथमिकताका साथ कार्य हुँदै आएकोमा माथिल्लो तामाकोशी आयोजनाबाहेक अन्य आयोजना सम्पन्न हुननसकेको प्रतिवेदनमा उल्लेख गरिएको छ। प्रतिवेदनमा विस्तृत आयोजना प्रतिवेदन तयार नगरी निर्माण कार्य सुरु गर्नु, खरिद कार्य गर्नुपूर्वका कार्य जग्गा प्राप्ति र क्षतिपूर्ति, वातावरणीय प्रभाव मूल्याङ्कन प्र्रतिवेदन स्वीकृति, सीमाकङ्न, रेखाकङ्कन लगायतका कार्य सम्पन्न नगरी निर्माणको खरिद गर्नु, अन्तर निकाय समन्वय अभाव, निर्माण क्षमताको अभाव, कमजोर अनुगमन मूल्याङ्कनलगायतका समस्याले गर्दा आयोजना निर्माणको समय र लागत दुबै बढी भएको उल्लेख गरिएको छ। यी हुन लागत र समय दुबै थपिएका आयोजना महालेखाको प्रतिवेदन अनुसार २४ वटा राष्ट्रिय गौरवका आयोजना अन्तर्गत विभिन्न १० आयोजनाको लागत र समय दुबै थपिएका छन्। गत आर्थिक वर्ष २०६६६७ सालमा निर्माण सुरु गरिएको रेल्वे तथा मेट्रो विकास आयोजनाले भौतिक प्रगति शून्य रहेको छ। चालु आर्थिक वर्ष २०७८७९ मा सम्पन्न गर्नुपर्ने उक्त आयोजनामा हालसम्म २४ अर्ब ४७ करोड खर्च भए पनि भौतिक प्रगति शून्य देखिएको प्रतिवेदनमा उल्लेख छ। उक्त आयोजना निर्माणका लागि सरकारले पाँच खर्ब ५५ अर्ब २२ करोड खर्च हुने अनुमान गरेको छ। गत आर्थिक वर्ष २०६५६६ सालमा निर्माण सुरु भएको उत्तर दक्षिण (कर्णाली करिडोर) को भौतिक प्रगति २८ प्रतिशत मात्र रहेको छ। आगामी आर्थिक वर्ष २०७९८० मा निर्माण सम्पन्न गर्नुपर्ने उक्त आयोजनामा हालसम्म ११ अर्ब ३० करोड बढी खर्च भइसकेको छ। यस्तै, गत आर्थिक वर्ष २०६५६६ मा निर्माण सुरु भएको उत्तर दक्षिण (कोसी करिडोर) लोकमार्गको भौतिक प्रगति २४ प्रतिशत रहेको छ। २०८०८१ मा सक्नुपर्ने उक्त आयोजनाका लागि हालसम्म ३० अर्ब ५८ करोड खर्च भइसकेको छ। प्रतिवेदन अनुसार महाकाली सिंचाइ आयोजना, उत्तर दक्षिण कालीगण्डकी आयोजना, बूढीगण्डकी जलविद्युत् आयोजना, सुनकोसी मरिन डाइभर्सन आयोजना, राष्ट्रपति चुरे तराईमधेश संरक्षण विकास समिति, काठमाडौँ तराईमधेश द्रुतमार्गलगायतका आयोजनाको प्रगति न्यून रहेको छ। पुष्पलाल (मध्य पहाड) राजमार्ग आयोजनाको हालसम्म ५७८४ प्रतिशत भौतिक प्रगति भएको छ। २०६४६५ सालदेखि निर्माण सुरु गरिएको उक्त आयोजना २०७९८० मा सक्ने लक्ष्य राखिएको छ। उक्त आयोजनाका लागि सरकारले ८४ अर्ब ३३ करोड छुट्याएकोमा हालसम्म ५३ अर्ब ३४ करोड खर्च भइसकेको छ।"
मध्यत्रिशूलीबाट १५६५ मेगावाट,नुवाकोट : नुवाकोटमा मध्यत्रिशूली गंगा जलविद्युत् आयोजना क्षमता घटाएरै भए पनि निर्माण थालिएको छ। विदुर७ तुप्चेस्थित त्रिशूली नदीमा आयोजना बन्न लागेको हो। पर्फेक्ट इनर्जी डेभलपमेन्ट कम्पनीले निर्माण अनुमति पाएको लामो समय भए पनि उत्तरगया धामका रूपमा प्रसिद्ध बेत्रावती धार्मिक क्षेत्रमा त्रिशूली नदीको बहाव सुक्ने जनाउँदै अदालतमा मुद्दा परेको कारण आयोजना ढिला सुरु भएको हो। माथिल्लो त्रिशूली थ्री बीको क्यासकेट परियोजनाका रूपमा पर्फेक्ट इनर्जीले आयोजना अघि बढाएको हो। किस्पाङ५ को पैरेवेसी सिरुपानीमा थ्री बीबाट झरेको पानी प्रयोग हुनेछ। लागत ५ अर्ब लाग्ने बताइएको छ। पैरेवेसीको सिरुपानी नयाँपुलदेखि जयडाँडासम्म १ हजार १ सय मिटर सुरुङमार्ग र जयडाँडादेखि तुप्चेस्थित विद्यृत् गृहसम्म १ हजार १ सय मिटर पाइपमार्फत पानी ल्याइने कम्पनिका अध्यक्ष भरत खड्काले जानकारी दिए। हिउँद बर्खामै १५६५ मेगावाट विद्युत् उत्पादन हुने आयोजना ३ वर्षभित्र निर्माण सम्पन्न गर्ने लक्ष छ। अदालतले बेत्रावती धार्मिक क्षेत्रमा पानीको बहाव नरोकिने र बेत्रावतीमाथि पानी झर्ने गरी बनाउन आदेश दिएपछि क्षमता घटाइएको हो। सुरुमा २२ मेगावाट क्षमताको अनुमति पाएको थियो। बेत्रावती मन्दिरबाट तुप्चेतर्फ विद्युत् उत्पादन गृह रहने गरी निर्माण हुने भएपछि स्थानीयले धार्मिक क्षेत्रमा नदीको बहाब रोक्न नहुने भन्दै अदालत गएका थिए। अदालतको फैसला स्थानीयको पक्षमा आएपछि बेत्रावती धार्मिक स्थलभन्दा केही माथि नै उत्पादनगृह रहने गरी निर्माण आरम्भ गरिएको हो। यससँगै त्रिशूली नदी जलविद्युत् हवका रूपमा स्थापित भएको छ।
विष्णेचौरमा पानी पुगेपछि गाउँमा खुसीयाली,"जाजरकोट : जिल्लाको भेरी नगरपालिका१२ विष्णेचौरका स्थानीय गाउँमै पानी पुगेपछि निकै खुशी भएका छन्। खानेपानीका लागि घण्टौं हिँडेर भेरी नदीको पानी पिउन बाध्य उनीहरु गाउँमै पानी पुगेपछि खुशी भएका हुन्। काकाकुल विष्णेचौरबासी लिफ्ट प्रविधिबाट गाँउमै पानी पुगेपछि खानेपानी र सिंचाइको सुविधा पुगेको हो। पानी पुगेसँगै विष्णेचौरमा खुसीयाली छाएको छ। कृषि विकास कार्यालय जाजरकोटको ८० प्रतिशत अर्थात १५ लाख अनुदान र २० प्रतिशत स्थानीयको श्रमदानबाट गाउँमै लिप्टमार्फत पानी पुगेको छ। 'हामी अहिले निकै खुशी भएका छौं, गाउँमै पानी पुगेको छ, सिंचाईका लागि भेरी नदी बाट लिप्ट मार्फत गाउँमा आएको पानी फिल्टर गरेर हामीले पिइरहेका छौं, यसभन्दा पहिले खानेपानीका लागि घण्टौं हिँडेर जान्थ्यौं अहिले त निकै सहज भएको छ' स्थानीय डम्बरकुमारी शाहीले भनिन्। गाउँमा कतै पानीका मुहान छैनन्। वैशाख जेठमा खानेपानीको निकै हाहाकार हुनेगरेको छ। सधैं यसरी गाउँमै पानी आएपछि सिंचाई गर्न र तरकारी खेती गर्न निकै सहज हुने शाहीले विश्वास व्यक्त गरिन्। दुर्गादेवी शाही उमेरले ६१ बर्षकी भईन्। यसभन्दा पहिले पिउने पानीका लागि घण्टौं हिँडेर ल्याएको बताउँछिन्। अहिले गाउँमा पानी आएपछि दुःख टरेको भन्दै उनले खुशी व्यक्त गरिन्। कर्णाली प्रदेश सरकारको भेरी करिडोर आसपासका बस्तीहरुमा लिप्ट सिंचाइ कार्यक्रमअन्तर्गत विष्णेचौरमा लिप्ट सिंचाई आयोजना सञ्चालन गरिएको कृषि विकास कार्यालय जाजरकोटका प्रमुख रविन धितालले बताए। लिप्ट सिंचाईका लागि कार्यालयबाट १५ लाख रकम विनियोजन गरिएको प्रमुख धितालले बताए। स्थानीयले सिंचाइका लागि ल्याएको पानी पिउन थालेपनि भेरी नदीको पानी पिउन योग्य नभएकोले पानी फिल्टर गर्ने ट्यांकी निर्माण गर्न मागसमेत गरेका छन्।"
प्रचण्डलाई खुला पत्र : थारुहरुको थारुवान राज्य खै?,"साढे दुई वर्षअघि थारू नयाँ वर्ष माघीमा नेकपा माओवादी केन्द्रका अध्यक्ष पुष्पकमल दाहाल प्रचण्डले थारूहरूसँग वाचा गरे टीकापुर घटनामा केही साथीहरू छुटेका छन् । रेशम चौधरीलगायत छुट्न बाँकी छ, हेर्नुहोला केही समयभित्र छुटाइन्छ । प्रचण्डको भाषण सुनेर तालीको गडगडाहत गुञ्जियो । प्रचण्डले भनेसि त अब छुट्छन् है रेशम दाइ टुडिखेलमा जम्मा भएका हजारौं थारूहरूका भीडमा यस्तै उत्साह देखियो । त्यतिबेला प्रचण्ड देशकै ठूलो पार्टी नेकपाका अध्यक्ष थिए । सत्तामा उनको बराबरको पहुँच थियो । प्रचण्डले चाहेको भए थारूहरूको अडकल पूरा पनि हुन सक्थ्यो, तर भएन । थारूहरूले पनि प्रचण्डको अभिव्यक्ति बिर्सिए । त्यसपछि प्रचण्ड राजनीतिक दाउँपेचमा लागे, थारूहरू दैनिकी गुजार्न । त्यो अभिव्यक्तिको २७ महिनापछि गत वैशाख ८ गते कैलाली पुगेर प्रचण्डले दोहोयाए मैले रेशमलाई भेट्न नहुने के कारण छ ? मैले रेशमलाई बाहिर पनि भेट्न सक्छु, भित्र (जेलमा) पनि भेट्न सक्छु । हिजोमात्र रेशम चौधरीसँग कुरा भएको छ । भोलि नै सरकारसँग सिरियस कुरा गर्दैछु । प्रचण्ड अहिले पनि सत्ताका मुखियाजस्तै हुन्, उनले चाहे फेरि पनि केही हुनसक्थ्यो । तर, प्रचण्डको बोलीमा यसपटक थारूहरू त्यति सिरियस देखिएनन् । बरु सबैले स्थानीय तह निर्वाचनमा थारू मत रिझाउने खेल भएको बुझे । त्यसैले त कैलालीमा माओवादी मत डगमगायो । जितेकै पालिकामा माओवादी पराजित बन्यो र त्यही माओवादीबाट रेशम चौधरीको पार्टीमा गएका उम्मेदवार विजयी बने । थारूहरूले यसपटक पनि प्रचण्डको भोलि कुरेको भए ठगिने सिवाय अरु केही हुने थिएन । स्थानीय चुनावको समीक्षा गर्दा थारू बाहुल्य क्षेत्रमा माओवादी कमजोर बनेको छ । त्यसको प्रमुख कारण हो, पार्टी र सत्तामा थारूहरूलाई साझेदार नबनाइनु । माओवादी सुप्रिमो प्रचण्डले थारूहरूलाई पटकपटक ठगेका छन् । झुठा आश्वासन दिएका छन् । थारूहरूको बुई चढ्नेबाहेक प्रचण्डले थारूका लागि झिंगासमेत मारेका छैनन् । सन् १९५० को दशकमा नेपालको तराई क्षेत्रमा औंलो उन्मुलन अभियान सुरु भएको मानिन्छ । जसरी तराईको उर्वरभूमिबाट औँलो उन्मुलन भयो, त्यसरी नै पहाडबाट झरेकाहरूबाट भूमिपुत्र थारूहरू थिचोमिचोमा पर्न थाले । त्यसयता थारूहरू कुलीन वर्गबाट ठगिँदै आए, राज्य सञ्चालन गर्नेहरूबाट प्रताडित भए, हुँदाहुँदै राज्यकै निर्देशनमा थारू जमिन्दारबाट पनि दमनमा पर्न थाले । २००७ सालको क्रान्ति र २०४६ को बहुदलले पनि थारूहरूलाई अधिकारबाट वञ्चित नै गरायो । निरन्तर दमन सहँदै आएका थारूहरूलाई माओवादीले नै हो सपना देखाएको । थारूहरू पनि यो देशको प्रधानमन्त्री बन्ने हैसियत राख्छ र थारूहरूले पनि आफ्नो छुट्टै राज्य स्थापना गर्नसक्छ । माओवादीको यिनै रटानले थारूहरू जनयुद्ध लड्न तयार भए । माओवादीले थारूहरूलाई आफ्नो क्षेत्रमा मात्र लडाएन, कर्णाली र गण्डक अभियानको युद्धमा पठायो । त्यही भएर पनि होला माओवादी सशस्त्र जनयुद्धमा मगर समुदायपछि सबैभन्दा धेरै थारूहरू मारिए, बेपत्ता पारिए र अंगभंग पनि भए । अनौपचारिक क्षेत्र सेवा केन्द्र (इन्सेक)को तथ्यांकअनुसार माओवादी सशस्त्र जनयुद्धमा ९१२ जना थारूहरू मारिए भने २६४ थारूहरू बेपत्ता बनाइए । माओवादीले सपना देखाएको थारूवान राज्यमा मात्रै ७३६ जना मारिएका थिए । यतिका संख्यामा थारू मारिँदा पनि राष्ट्रिय राजनीतिमा आएको माओवादीले थारू सहिद परिवार, बेपत्ता परिवार र घाइतेहरूलाई उपेक्षा गरिरह्यो । करिब एक दशक सशस्त्र जनयुद्धमा होमिएका बर्दिया डल्लाका देवराज चौधरी यतिबेला खेती किसानी गरेर दैनिकी गुजार्छन् । ५ हजार ऋणको सट्टा साहुले ५ कठ्ठा खेत लगिदिएपछि झोँकले उनी माओवादी बनेका थिए । प्लाटुन कमाण्डर बनेपछि पहाडी क्षेत्रमा युद्ध गर्न पठाइएका उनी पटकपटकको भीडन्तम भाग्यले बचे । जनयुद्धमा धेरैथोक गुमाएका उनलाई अहिलेसम्म माओवादीले तँलाई के चाहियो ? भन्न नआएको उनी बताउँछन् । थारू समुदायका माओवादीको कति विजोग छ, भनिसाध्य छैन । सुप्रिमो प्रचण्डले माओवादीभित्रका थारु शक्तिलाई पहचिान गर्न सक्नुपर्छ । अहिले पनि थारु युवा नेताहरू प्रदेशदेखि संघीय संसदमा प्रतिनिधित्व जनाइरहेका छन्, उनीहरूलाई पनि सत्ताको बागडोर सम्हाल्ने अवसर दिनसक्नुपर्छ । माओवादीभित्रका बौद्धिक थारू नेताहरूलाई राजनीतिक नियुक्तिको भागबण्डामा सहभागी गराउन सक्नुुपर्छ । होइन भने मंसिरमा चितवनकै थारूहरूले विद्रोह नगर्ला भन्न सकिन्नँ । माओवादीले जनयुद्धताकै थारूवान राज्य उद्घोष गरेको थियो । माओवादीको जातीय संगठन थारू मुक्ति मोर्चाका संयोजक नै थारूवान राज्यका प्रमुख मानिन्थे । १२ बुँदे समझौतापछि निरन्तर सत्तामा रहेका माओवादीलाई थारूवान प्रदेश र त्यस प्रदेशका मुख्यमन्त्री बनाउने अवसर पनि आएको हो । प्रतिनिधिसभा र प्रदेशसभाको चुनावमा तेस्रो शक्ति बनेको माओवादी नेकपा एमालेसँग एकीकरण गरेपछि देशको प्रमुख शक्ति बन्यो । त्यस दौरान तत्कालीन प्रदेश ७ को मुख्यमन्त्री थारूलाई बनाउने हल्ला चलाइयो । अन्य प्रदेशमा पनि जाति कलस्टरलाई मानक मानेर मुख्यमन्त्री बनाइँदै गर्दा माओवादीबाट विजयी भएका कैलालीका वीरमान चौधरी मुख्यमन्त्री बन्ने पक्कापक्की भएको माओवादीका थारू नेताहरूले बताएका थिए । तर १७ प्रतिशत बढी थारूहरू रहेको प्रदेश ७ मा माओवादीले बाहुनलाई मुख्यमन्त्री बनायो । थारूहरूले सडकमा असन्तुष्टि पोख्दा माओवादी नेताहरूले नै त्यसविरुद्ध अखण्डको नारा दिएर सम्प्रदायिक दंगा भड्काउन खोजे, थारूहरूलाई निरीह बनाए । र, टीकापुर घटना घटाएर सजिलै सुदूरपश्चिम प्रदेश कायम गराउन सफल भए । यो एजेण्डामा बराबारको हिस्सेदारी माओवादीको पनि रहेको छ । त्यसैले त पूर्व पत्रकारसमेत रहेका गणेश चौधरी प्रश्न गर्छन्, पहिचानको मुद्दा उठाउने माओवादी पार्टी सबैभन्दा बढी दोषी छ । माओवादीले राम्रो काम गरिदिएको भए आज रेशम चौधरीले जेलबाट पार्टी खोल्न जरुरी थिएन । यही माओवादीले होइन, हिजोका दिनमा पहिचान र अधिकारका कुरा गरेको, थारूवान राज्य भनेको । ती मुद्दाएजेण्डाहरू कहाँ पुग्यो ? गणेश चौधरीजस्तै आम थारूले माओवादीबाट आज यही प्रश्न गरिरहेका छन् खै थारूवान राज्य? खै थारूका छोरा प्रधानमन्त्री भएका, खै मुख्यमन्त्री भएका ? खै थारूहरू राज्यका निकायहरूमा बराबरीको हैसियत बनाएका ? देशमा फेरि संसदीय चुनावको माहोल बनेको छ । माओवादी अध्यक्ष प्रचण्डले फेरि मतदाता रिझाउन थारू गाउँ पुग्न थालेका छन् । अघिल्लो साता उनी बर्दियाको थारू गाउँ बेलभार पुगे । थारू कार्यकर्ताको घरमा उनले घोङीको स्वाद चाखे । भूमिपुत्र थारूहरूको मुख्य खानाको रुपमा रहेको घोङी खाएर उनले माओवादी र थारूको सम्बन्ध अझै गाढा रहेको सन्देश दिन खोजे । तर प्रचण्डले बुझ्नुपर्छ, घोङी खाएरमात्रै थारूहरू अब माओवादी बनिरहँदैन । थोरबहुत थारूहरूमा पनि राजनीतिक चेतको विकास भएको छ । शीर्ष नेताहरूले चाल्ने शकुनी चाल थारूहरूले पनि बुझ्न थालेका छन् । थारूहरू अब कसैका गोटीमात्र बनिरहँदैन । उसले पनि विकल्प खोज्ने तौरतरिका सिकेका छन् । घोङी र मुसा खाएर थारूहरू नेताको पछि लाग्ने भए आज सबै थारूहरू बाबुराम भट्टराईका पछि हुन्थे । प्रधानमन्त्री बनेका बेला बाबुरामले पनि कैलालीमा गई थारू कार्यकर्ताको घरमा घोङी र मुसा खाएका थिए । विडम्वना भन्नुपर्छ, बाबुरामका पछि लागेर जनता समाजवादीसम्म आएका थारू कार्यकर्ताहरू पाखा लागेका छन् । त्यसैले सुप्रिमो प्रचण्डले माओवादीभित्रका थारु शक्तिलाई पहचिान गर्न सक्नुपर्छ । अहिले पनि थारु युवा नेताहरू प्रदेशदेखि संघीय संसदमा प्रतिनिधित्व जनाइरहेका छन्, उनीहरूलाई पनि सत्ताको बागडोर सम्हाल्ने अवसर दिनसक्नुपर्छ । माओवादीभित्रका बौद्धिक थारू नेताहरूलाई राजनीतिक नियुक्तिको भागबण्डामा सहभागी गराउन सक्नुुपर्छ । होइन भने मंसिरमा चितवनकै थारूहरूले विद्रोह नगर्ला भन्न सकिन्नँ । प्रचण्डलाई बेलैमा चेतना भया !"
"नहरमाथि पुल, बनिनसकी बिल पेस","विराटनगर : प्रदेश १ का आन्तरिक मामिला तथा कानुनमन्त्री केदार कार्कीको संसद् विकास कोषबाट निर्माण थालिएको सेल्फी पुलको योजना विवादित बनेको छ। विराटनगर६ झरना चोकस्थित सुनसरीमोरङ सिँचाइ आयोजनाको नहरमाथि सेल्फी पुल निर्माण सुरु गरिएको थियो। ५ दिनभित्र काम सम्पन्न गर्ने भन्दै असार २१ गतेबाट निर्माण थालिएको हो। ३२ फिट लम्बाइ र ६ फिट चौडाइको पुल हुने भनिएको छ। ललनप्रसाद साहको अध्यक्षतामा उपभोक्ता समिति गठन गरिएको थियो। योजनाको सूचना बोर्डमा भने असार १६ गते काम सुरु गरेर २४ गते सम्पन्न गरिएको उल्लेख छ। तर, विरोध भएपछि निर्माणस्थलबाट सूचना बोर्ड हटाइसकिएको छ। महानगरमा बिल भने निर्माण सम्पन्न भइसकेको भनेर पेस गरिएको प्रमुख प्रशासकीय अधिकृत उमेश बस्नेतले जानकारी दिए। उनका अनुसार महानगरको प्राविधिक मूल्यांकनअनुसार काम भने ३० प्रतिशतजति मात्रै भएको देखिन्छ। पुल निर्माणको काम सकिएको भनेर १० लाख ९४ हजार ४२ रुपैयाँको बिल पेस गरिएको थियो, बस्नेतले भने, तर काम भने ३ लाख ५२ हजार ७ सय रुपैयाँको मात्रै भएको पाइयो। महानगरले भने जनसहभागिताको १ लाख ६ हजार ९ सयसहित फिल्डमा भएको कामजतिको मात्रै भुक्तानी दिएको बस्नेतले बताए। समयमा काम सम्पन्न नभएकाले अरू बजेट फ्रिज भएको छ। बस्नेतका अनुसार प्राविधिकले फिल्डमा गएर योजनाको चेकजाँच र अनुगमन गर्दा काम पूरा नभइकन बिल पेस गरिएको फेला परेको हो। आर्थिक वर्षको अन्त्यमा बजेट विनियोजन भए पनि पुल निर्माणका लागि सबै तयारी छ भनेकाले महानगरले सम्झौता गरिदिएको हो, उनले भने, बजेट फ्रिज नहोस् भनेर काम गर्ने बाटो खुला गरिदिएको भए पनि निर्माण पूरा गर्न नसकेपछि सबै भुक्तानी दिन सकेनौं। आर्थिक वर्षको अन्त्यमा हतारहतार बजेट विनियोजन गरेर नहरको बहाव नै थुनिने गरी मन्त्रीको अगुवाईमा पुल निर्माणको योजना अघि बढाइएको महानगर स्रोतले बतायो। उनले यति छोटो समयमा पुल बनाइसक्न सम्भव नै नहुने बताए। बजेट सक्ने हिसाबले मात्रै काम गर्दा संरचना दिगो हुँदैन। नभन्दै काम पनि पूर्ण भएन, उनी भन्छन्। उनका अनुसार भुइँमा सोलिङ गरी सिमेन्टले ढुंगा जोडाइ गर्दै फलामको पुल बनाउने योजना थियो। नहरमा कुनै संरचना निर्माण गर्दा सुनसरीमोरङ सिँचाइ आयोजनाको अनुमति लिनुपर्छ। तर, आयोजनाको सम्पत्तिमा आफूखुसी कंक्रिट संरचना निर्माणको काम थालिएको थियो। नियमविपरीत थालिएको पुल निर्माण अहिले अलपत्र अवस्थामा छ। निर्माणाधीन संरचनाका कारण बस्ती नै डुबानमा पर्ने भएपछि स्थानीयले विरोध गरेका थिए। बिम लगाएर पिलर उठाइसकिएको पुलका कारण नहरको पानी बग्ने भागको लगभग ४० प्रतिशत क्षेत्रलाई असर पुगेको स्थानीय सुरज रसाईलीले बताए। नहरमाथि पहिले अस्थायी पुल थियो। त्यहाँबाट मानिसहरू आवतजावत गर्थे। अहिले अलपत्र अवस्थामा छाडिदिँदा आवतजावतमै समस्या भइरहेको छ, रसाईलीले भने, सेल्फी पुल बनाउने भनियो। बर्खाको बाढीमा नहरको बहाव नै थुनिने र सबै सम्भावना सकिने अवस्था आएपछि स्थानीय विरोधमा उत्रिए। निर्माण उपभोक्ता समितिका अध्यक्ष साहले पुल निर्माणबारे आफूलाई सबै कुरा थाहा नभएको बताए। सामाजिक काम हो, गरौंन त भनेर हात हालियो। तर, सफल भइएन, उनले भने। वडाध्यक्ष सहनीले महानगरले सम्झौतामा ढिलाइ गरिदिँदा पुल नबनेको बताए। सबै सामान आइसकेको छ। पुल बन्न मात्रै बाँकी छ, उनले भने, काम भएजति मात्रै भुक्तानी लिइएको छ। तर, उपभोक्ता समितिलाई अप्ठेरो पार्न खोजिँदै छ। सुनसरीमोरङ सिँचाइ आयोजनाका प्रमुख भिलानन्द यादवले नहरमाथि पुल निर्माणको अनुमति कसैले पनि नलिएको बताए। जथाभावी निर्माण गरिने कंक्रिट संरचनाका कारण बाढी तथा डुबानको समस्या निम्तिने उनले बताए। यादव भन्छन्, बाटो नहुँदा नहर वारपार गर्न समस्या हुन थाल्यो। पुलको माग धेरैतिरबाट आइरहेको छ। नहरमा अवरोध पुग्ने गरी निर्माण गरिएका संरचना भने हटाइने उनले बताए।"
"एक हजार ५०० पिन्ट रगत खपत, बिरामीलाई राहत","टिकापुर : नेपाल रेडक्रस सोसाइटी टीकापुर उपशाखाद्वारा सञ्चालित रक्त सञ्चार केन्द्र टीकापुरमा एक हजार ५०० पिन्ट रगत खपत भएको छ। केन्द्रले यस वर्ष टीकापुर अस्पतालमा उपचारमा आउने बिरामीका लागि रगत आपूर्ति गरेको हो। यसमध्ये केही पिन्ट रगत अन्य अस्पतालमा पनि लगिने गरिएको छ। दशक अघिदेखि रगत आपूर्ति गर्दै आएको रेडक्रसले अस्पतालमा आउने बिरामीलाई रगत आपूर्ति गर्दै आएको छ। रेडक्रसले रगत आपूर्ति गर्न थालेपछि अस्पतालमा आउने बिरामीले ठूलो राहत पाउन थालेका हुन्। रगत आपूर्ति सहज भएपछि अस्पतालमा शल्यक्रियाका बिरामी, सुत्केरी, रक्तअल्पताका बिरामी र सिकलसेलका बिरामीले राहत पाएका छन्। नागरिकको रगत लिने तर अरुलाई आवश्यक पर्दा नदिने बानीले बिरामीलाई चाहिने रगत आपूर्तिमा समस्या थपिँदै गएको रेडक्रस उपशाखा टीकापुरका रक्तसञ्चार केन्द्र संयोजक टेकराज विनाडीले बताए। 'हामीले रक्तदाताको लिस्ट बनाएर बोलाइबोलाइ रगत आपूर्ति गर्दै आएका छौँ, अभाव भएका बेला धेरैलाई अनुरोध गछौँ', संयोजक विनाडीले भने, 'रगत दिएपछि मात्र पाइन्छ भन्ने सोच विकास हुन आवश्यक छ। हामीले हरेक उत्सव तथा कार्यक्रममा रक्तदान गर्न प्रोत्साहन गर्दै आएका छौँ।' रक्तसञ्चार केन्द्रलाई टीकापुरस्थित सन्त निरंकारी मण्डल, मानव धर्म सेवा समितिलगायतका संस्थाले नियमित रक्तदान कार्यक्रम गर्दै आएका छन्। पछिल्लो समय राजनीतिक दल र तिनका भातृ सङ्गठन र विभिन्न सङ्घसंस्थाले समेत रक्तदान कार्यक्रम गर्दै आएका छन्। यसरी रक्तदानबाट जम्मा भएको रगत रक्तसञ्चार केन्द्रले आफूसँग राख्ने र बढी भए धनगढी पठाउने गरेको छ। रक्तसञ्चार केन्द्रले भजनी, लम्की, जोशीपुर, जानकीबाट पनि रगत सङ्कलन गर्ने गरेको छ। हरेक वर्ष नियमित रक्तदान गर्दै आएको संस्था सन्त निरंकारी मण्डलका केन्द्रीय प्रभारी नरबहादुर रावलले रगत मानिसको जीवन बचाउनका लागि आवश्यक पर्ने भएकाले गर्दै आएको बताए। 'हामीले नागरिकलाई आवश्यक भएका बेला पनि गर्ने गरेका छौँ, नागरिकको भलाइ र जीवन बचाउनका लागि रगत नालीमा होइन नाडीमा बगाऔँ भन्ने सन्देश दिन रक्तदान गर्दै आएका छौँ', उनले भने। टीकापुर अस्पताल व्यवस्थापन समितिका अध्यक्ष झपट सोडारीले रक्त सञ्चार केन्द्र अस्पतालमा आउने बिरामीको जीवन बचाउन गरेको कार्य सराहनीय रहेको बताउँदै सेवा थप विस्तारमा सबैको सहयोग रहनुपर्ने बताए। 'अस्पतालमा शल्यक्रियालगायतका सेवा लिन आउने बिरामीलाई धेरै राहत भएको छ। दिनहुँ रगत अभाव भएका बेला रेडक्रसले दिएको सेवाले राहत भएको छ', उनले भने, 'मानिसको जीवन बचाउनका लागि सेवा नियमित र थप विस्तार हुन आवश्यक छ।' नागरिकलाई रगत आपूर्तिमा सहजताका लागि कैलालीको टीकापुर नगरपालिका, जानकी गाउँपालिकाका केही वडा र जोशीपुर गाउँपालिकाले आफ्नो पालिकाका नागरिकलाई दुई पिन्ट रगत निःशुल्क दिने व्यवस्था मिलाएका छन्। यसरी मिलाइएको व्यवस्थाअनुसार ती स्थानीय तहले रेडक्रसमा लाग्ने शुल्क एकमुष्ट उपलब्ध गराउने गरेका छन्।"
"गाउँमै निःशुल्क अल्ट्रासाउण्ड, बागीका महिला खुशी","सन्धिखर्क : अर्घाखाँचीको मालारानी गाउँपालिका५ बागीको स्वास्थ्य चौकीमा निःशुल्क अल्ट्रा साउण्ड सेवा सुरु भएको छ। गाउँमै अल्ट्रासाउण्ड सेवा पाएपछि बागीका गर्भवती महिलाहरु खुशी भएका छन्। गर्भवती महिलाहरुलाई अल्ट्रा साउण्ड गर्न घण्टौं हिँडेर सदरमुकाम सन्धिखर्क जानुपर्ने बाध्यताको अन्त्य गर्न स्वास्थ्य चौकीमै अल्ट्रा साउण्ड सेवा सञ्चालन गरिएको वडा अध्यक्ष तिलक मिश्रले बताए। गर्भमा रहेको बच्चाको अबस्था तथा आमाको स्वास्थ्य अबस्था बुझ्नका लागि अल्ट्रा साउण्ड अनिवार्य गर्नुपर्ने हुन्छ। गर्भवती आमा तथा नवजात शिशुको स्वास्थ्य सुधारका लागि सञ्चालन गरिएको निःशुल्क ग्रामीण अल्ट्रासाउण्ड सेवाले स्थानीय महिलाहरु लाभान्वित हुने वडा अध्यक्ष मिश्रले बताए। उनले घण्टौ हिँडेर हल्ट्रा साउण्ड गर्न सदरमुकाम सन्धिखर्क आउनुपर्ने समस्याको समाधान गरी गाउँमै स्वास्थ्य सेवा दिन अल्ट्रासाउण्ड सेवा सुरु गरिएको बताए। उनले भने 'यि र यस्तै कार्यक्रमका साथ बागीलाई जिरो होम डेलिभरी वडा बनाउने अभियानमा आफुहरु लागेका छौ।' आफूले चुनावमा घोषणा गरेअनुसार बाँगीका जनतालाई स्वास्थ्य सेवा घरदैलोमै पुर्याउने प्रयास भइरहेको बताएका छन्। यस्तै गर्भवती आमा तथा नवजात शिशुका लागि निःशुल्क एम्बुलेन्स सेवा प्रदान गर्ने तयारी भइ रहेको समेत उनले बताए। वडा अध्यक्ष तिलक मिश्रले बाँगी तथा मालारानीको स्वास्थ्य सेवाको बिकास र बिस्तारमा लागि रहेको बताए। प्रदेश स्वास्थ्य निर्देशनालय, प्रदेश स्वास्थ्य तालिम केन्द्र ,स्वास्थ्य कार्यालय अर्घाखाँची, स्वास्थ्य चौकी बाँगी र मालरानी गाउँपालिकाको सहकार्यमा बाँगी स्वास्थ्य चौकीमा ग्रामीण अल्ट्रासाउन्ड सेवा विस्तार भएको हो।"
उपसभामुखमा एमालेबाट विद्या भट्टराईको उम्मेदवारी दर्ता,"काठमाडौं : प्रतिनिधि सभाको उपसभामुखमा नेकपा एमालेले विद्या भट्टराईलाई उम्मेदवार बनाएको छ। संघीय संसद भवन नयाँ बानेश्वर पुगेर भट्टराईले उपसभामुखमा उम्मेदवारी दर्ता गराएकी हुन्। एमालेको तर्फबाट भट्टराईलाई उपसभामुखमा उठाइएको एमालेका प्रमुख सचेतक विशाल भट्टराईले अन्नपूर्णलाई जानकारी दिए यता, पाँच दलीय सत्ता गठबन्धनबाट कांग्रेसकी सचेतक पुष्पा भुसाल गौतमलाई उपसभामुखमा उम्मेदवार बनाएको छ। भुसालले मनोनयन दर्ता गराइसकेकी छन्।"
महानगर प्रमुखलाई स्मरणपत्र,"महानगर प्रमुखज्यू, काठमाडौं महानगर प्रमुखमा तपाईंले प्राप्त गरेको जित केवल तपाईंको मात्रै थिएन। त्यो त वर्षौंदेखिको बेथिति र भ्रष्टाचारले आक्रान्त हजारौं नागरिकको परिवर्तनको चाहना थियो। त्यसैले त्यो जितजस्तै तपाईंको पदभार पक्कै पनि सहज छैन होला ! आपू नगर्ने अनि अरूलाई पनि गर्न नदिने तथा बनाउनेभन्दा भत्काउने मानसिकताले ग्रसित समाजमा केही गरेर देखाउने चाहना राख्नु नै ठूलो चुनौती हो। स्थानीय निर्वाचनमा उम्मेदवारी दिएका बेला आपूले प्रस्तुत गरेका कार्ययोजनाप्रति तपाईं साँच्चै नै इमानदार भएर तिनको कार्यान्वयनमा अग्रसर हुनुभएको छ भने यतिबेला तपाईं राति निदाउन सक्नुभएको छैन होला ! महानगरमा थुप्रिने कुवेरको भण्डारजस्तो फोहोरको गन्धले तपाईंको मखमली बिछौना र सिमलभुवा सिरानी दूषित बनाइरहेको होला। प्रदूषित पानीका कारण हैजाका बिरामी बढिरहेको समाचारले पेटमा सुल उठेको अनुभूति भइरहेको होला। महानगरका हिलाम्मे फुटपाथ र सडकमा यात्रा गरिरहेकाहरूको हैरानीपूर्ण सुस्केराले तपाईंलाई ऐठन गराइरहेको होला ! यदि तपाईं वाचा अनुरूप महानगरको मुहार फेर्नका लागि आउनुभएको हो भने चयनले पलभर पनि बस्न पाउनुभएको छैन होला ! प्रमुखज्यू, तपाईंलाई पत्र लेख्नुको प्रयोजन आफ्नै ठाउँमा छ भने त्यसको उत्प्रेरणा पनि बेग्लै छ। त्यो उत्प्रेरणा हो यात्राका दुई अनुभवहरू अनि अभिव्यक्तिहरू। ती दुवै अभिव्यक्तिमा तपाईंप्रतिको अगाध आस्थाको बिम्ब भेटेकी थिएँ। पहिलो, बागबजार पद्मकन्या कलेज अगाडि कैयौं दिनदेखि थुप्रिएको फोहोरको हरक सुँघ्दै हिडिरहँदा दुई किशोरहरूको अभिव्यक्ति थियो। विद्यालय शिक्षा सकेर राम्रो कलेजको आशामा ब्रिजकोर्स गर्न झोलाभरि किताब बोकेर हिँडेका ती किशोरमध्ये एउटाले भन्यो, 'ओहो ! कस्तो फोहोर ! हाम्रो बालेन दाइलाई फोन गर्नुपर्ला जस्तो छ। अब पनि यस्तै फोहोर हुने हो त ?' अर्काले भन्यो 'भर्खर त चुनाव जितेका छन् हाम्रा दाइले। केही समय त लाग्ला नि यो सफा गर्न। यतिका समय त पर्खियौँ भने अब किन आत्तिएको ?' साँच्ची ! कति निश्छल अनि प्रगाढ आस्था थियो ती अल्लारेहरूको अभिव्यक्तिमा। दोस्रो प्रसंग, काठमाडौं मल अगाडि अस्तव्यस्त गाडी पार्किङ। भत्केर हिँड्न नमिल्ने फुटपाथ, त्यसमाथि जमेको पानी। हिँड्नै पर्ने बाध्यता। मानिसको छिचोली नसक्नु घुइँचो, मुस्किलले पाइला बढाउँदै गर्दा आडैमा लुगा माथिमाथि सारेर गजगजे हिलोमा टेक्दै अघि बढ्दै गरेकी एउटी आमैतिर तानिएँ। उनी एक्लै बोल्दै थिइन् 'बालेन आएपछि त काठमाडौंलाई सफा र सुन्दर बनाउँछु भन्थ्यो उस्तै पो छ त ! बरा ! कामै गर्न पो दिएनन् कि ! सबै खानै पल्केका छन्। उप् ! कहिले होला सुबिस्ताले हिँड्न पाउने ?' यस्तै फतफताउँदै उनी बाटो लागेकी थिइन् तर उनको त्यो अभिव्यक्तिले मलाई पछ्याइरह्यो। यसरी नै महानगरबासी तपाईंप्रति आशावादी छन्। तपाईंले निर्माण गर्न चाहेको स्वच्छ अनि सुन्दर महानगरका एकएक इटमा टेक्न लालायित छन् बालकदेखि वृद्धसम्मका पाइलाहरू ! तर प्रमुखज्यू, करणी र कथनीमा धेरै अन्तर हुन्छ। तपाईंसामु अहिले दुईप्रकारका चुनौती छन्, एउटा बिगार्ने काम मात्र आफ्नो हो बनाउने काम सबै महानगरपालिकको हो भन्ने नगरबासीको पुरातन मानसिकता र अर्को हो, केके न गर्छु भनेर आएको युवक, ल अब गरोस् त कसरी गर्दोरहेछ ! हामीले यतिका वर्षसम्म प्रयास गर्दा त पार नलागेको समस्या ऊ एक्लैले कसरी गर्छ ? भन्दै तपाईंको अग्रगामी सोचमा बाधा पुर्याउन लागिपर्ने तत्वहरू। यी दुवैका बीचबाट आफ्ना कार्ययोजना अघि बढाउनु तपाईंका लागि असम्भव नभए पनि सरल पक्कै छैन। त्यसैले जसरी एउटा कुशल चिकित्सकले रोगको लक्षण हेरेर होइन, रोगको कारण पत्ता लगाएर रोग फेरि नबल्झिने गरी उपचार गर्छ त्यसरी नै तपाईं पनि महानगरका समस्यको जरा पहिल्याएर त्यसलाई सदाका लागि अन्त्य गर्न लाग्नुहोस्। फोहोर पहिलो समस्या ! आज फोहोर उठ्छ भोलि फेरि त्यति नै थुप्रिन्छ। यसका लागि महानगरले चेतनामूलक कार्यक्रम एवम् दण्डविधान दुवैको तर्जुमा गर्नुपर्छ। प्रत्येक वडाका जनप्रतिनिधिहरूको संयोजकत्वमा यसको कार्यान्वयन हुनुपर्छ। कुहिने फोहोर संभव भएसम्म घरघरमा नै बिसर्जन गर्ने, त्यसो गर्न नसक्ने अवस्थामा सुरक्षित रूपमा निर्धारित माध्यमलाई जिम्मा लगाउने वातावरण मिलाउनुपर्छ। पुनः प्रयोग गर्न मिल्ने फोहोरका लागि सो संकलन कार्य प्रभावकारी बनाइनुपर्छ। सबैभन्दा बढी प्रदूषण बढाउने प्लास्टिकजन्य पदार्थहरू सफा र सुरक्षित रूपमा राखेर त्यसलाई पुनः प्रयोगका सामान बनाउने स्थानसम्म पुर्याउने सरल माध्यम महानगरले तय गर्नुपर्छ। पुराना कपडा संकलन गरेर प्रशोधन गरी कपास निकाल्ने उद्योग पनि महानगरले सञ्चालन गर्न सक्छ। यसो गरेमा पुराना कपडाका डंगुर पनि बाटोभरि हुनेछैनन्। निश्चित स्थानहरूमा ठूला र सुरक्षित कन्टेनरहरूको व्यवस्था गरी फोहोर जम्मा गर्ने, सीसी क्यामेरा जडान गरी जथाभावी फोहोर फाल्नेलाई दण्डित गरेमा पनि समस्या कम हुनेछ। महानगरको फोहोर अन्यत्र लगी बिसर्जन गर्ने नीतिका कारण नै यो समस्या दीर्घकालीन बनिरहेको हुनाले तपाईंले अघि सारेको प्राविधिक योजना कार्यान्वयन गरी फोहोरलाई मल, ऊर्जा आदिमा रूपान्तरण गरिनु नै यसको दीर्घकालीन समाधान हुनेछ। महानगर प्रमुखज्यू, तपाईंका लागि दोस्रो चुनौती फुटपाथ तथा सडक समस्या हो। भत्केर खाल्डाखुल्डी भएका र तिनैमा हिलोपानी भरिने तथा फुटपाथमा गरिने व्यापारका कारण पैदल यात्रुलाई सकस भइरहेको छ। जसले जुन प्रयोजनका लागि पुटपाथ भत्काएको भए पनि त्यसलाई तत्काल बनाइदिनुपर्ने बाध्यकारी नियम नबनाएसम्म यो समस्या यथावतै रहन्छ। अहिले उठिरहेको प्रश्न हो फुटपाथमा व्यापार गरिखाने विपन्न वर्गको विकल्प के हो ? हो, विकल्प खोजिनुपर्छ। नगरप्रहरी आएर सामान फालिदिने या उठाएर लैजाने नाटक महानगरको सडकमा आजमात्र होइन वर्षैदेखि मञ्चन भइरहेको छ। त्यसैले अब यसको पटाक्षेप हुनुपर्छ। विकसित मुलुकहरूमा जस्तै यस्ता व्यापारका लागि निश्चित स्थान र समय तोकिनुपर्छ अनि सर्वसाधारणलाई पनि त्यसबारे सूचित गरिनुपर्छ। फुटपाथको व्यापार क्रेता र बिक्रेता दुवैका पक्षमा भए पनि यसले आवागमनमा बाधा पुर्याइरहेकै हुन्छ। गरिखान पाउनु सबैको अधिकार हो अझ विपन्न वर्गप्रति सबै पक्ष संवेदनशील हुनैपर्छ। यसो भन्दैमा जहाँ पायो त्यही पेसाव्यवसाय गर्न पाउनुपर्छ भन्ने मान्यता, पुटपाथमा छापेका ब्लक उक्काएर चुलो बनाई मकै पोल्ने व्यापार भने उपयुक्त देखिँदैन। प्रदूषित सहरको बाटोमा खुला रूपमा बिक्री गरिएका खाना स्वास्थ्य प्रतिकूल हुनाले यसका लागि पनि निश्चित मापदण्ड तोकिनुपर्छ। यसैगरी फुटपाथमा जस्तो पायो त्यस्तै र ठूलाझाङ्गिने रूख रोपेर त्यसलाई साँघुरो बनाइने प्रवृत्तिको पनि अन्त्य हुनुपर्छ।"
उपसभामुखमा गठबन्धनबाट पुष्पा भुसालको उम्मेदवारी दर्ता,काठमाडौं : प्रतिनिधि सभाको उपसभामुख पदका लागि सत्तारुढ गठबन्धनबाट नेपाली कांग्रेसकी सांसद पुष्पा भुसालले मनोनयन दर्ता गराएकी छन् । संघीय संसद् भवन नयाँ बानेश्वरमा पुगेर उनले उपसभामुखको उम्मेदवारी दर्ता गराएकी हुन्। उनको प्रस्तावकमा नेकपा (माओवादी केन्द्र) का प्रमुख सचेतक देवप्रसाद गुरूङ र समर्थकमाा नेकपा (एकीकृत समाजवादी) का लक्ष्मीकुमारी चौधरी छन्। मनोनयनपछि आजै दिउँसो १ बजे उम्मेदवारको सूची प्रकाशन गर्ने कार्यसूची रहेको छ । उपसभामुख चयनका लागि भोलि दिउँसो ३ बजेबाट मतदान हुनेछ।
'एसपीपी अस्वीकार गरेको पत्र तत्काल पठाऔं : नारायणकाजी,"काठमाडौंः राष्ट्रिय सभा सदस्य नारायणकाजी श्रेष्ठले स्टेट पार्टनर सीप प्रोग्राम (एसपीपी) सम्झौता अस्विकार गरेको पत्र अमेरीकी सरकारलाई तत्काल पठाउन आग्रह गरेका छन् । राष्ट्रिय सभामा बोल्दै श्रेष्ठले एसपीपी सम्झौता कार्यान्वयन नगर्ने पत्र पठाउन सरकारको ध्यानाकर्षण गराएका हुन् । उनले भने, एसपीपी एग्रीमेण्टबारे राष्ट्र व्यापी बोल्यौं । नेपाललाई सैन्यमोर्चातर्फ धकेलिने कार्य गर्नु हुँदैन भन्यौं । परिणामस्वरुप त्यसलाई अघि नबढाउने निर्णय सरकारले गर्यो । सरकारले अहिलेसम्म पत्र लेखेन । पत्र लेख्नुपर् यो । सरकारको तर्फबाट हामी एसपीपीलाई अघि नबढाउने र यस प्रकारका सम्झौता नगर्ने निर्णय गरेका छौं भनेर अमेरिकी सरकारलाई पत्र पठाउनुपर्यो ।' कुनैपनि सैनिक गठबन्धन वा शक्ति राष्ट्रहरुसँग अन्तर्निहीत हुने कुनै पनि कदम चाल्न सरकार तयार हुन नहुने बताए ।"
कार्यालयमा सेवाग्राहीको चाप बढेपछि कार्यालय समय थपियो,रसुवा: जिल्ला प्रशासन कार्यालय रसुवामा सेवाग्राहीको चाप बढ्दै जान थालेपछि कार्यालय समय थप हुने भएको छ। कार्यालयले असार ३१ गते शुक्रबारदेखि साउन १० गतेसम्म सेवा अवधि बढाउन लागेको हो। कार्यालयले अब बिहान ८ बजेदेखि बेलुकी ६ बजेसम्म सेवा दिनेछ। कार्यालयमा पछिल्लो समय सेवाग्राहीको चाप बढ्दै गएकाले कार्यालयीय समय थप गरिएको प्रमुख जिल्ला अधिकारी नवराज जैसीले बताए। उनका अनुसार विदाको दिनबाहेक अन्य दिन थप समय सेवा प्रवाह गरिने छ।
एमालेले भन्यो  एम अधिकारी गभर्नर होइनन्,काठमाडौं : नेकपा एमालेले अर्थ तथा योजना विभागमा रहेका एम अधिकारी राष्ट्र बैंकका गभर्नर महाप्रसाद अधिकारी नभएको स्पष्ट पारेको छ । एमाले कार्यलय सचिव भिष्म अधिकारीले गभर्नर अधिकारीलाई पठाएको पत्रमा उक्त विभागमा उल्लेखित एम अघिकारी खोटाङ भनी उल्लेखित व्यक्ति तपाईं राष्ट्र बैंकको गभर्नर महाप्रसाद अधिकारी नभएको व्यहोरा स्पष्ट गर्दछु भनिएको छ । गभर्नर अघिकारीले असार २९ मा नेकपा एमाले केन्द्रीय कार्यलयलाई पत्र लेख्दै आफू कुनैपनि राजनीतिक दलमा आवद्ध नरहेको र गभर्नरजस्तो जिम्मेवर पदमा रहेको कुनै पनि व्यक्ति कुनै पार्टी विशेषको कुनै समितिमा रहने वा बस्ने कुरा कल्पना बाहिरको विषय भएको स्पष्ट पारेका थिए । गभर्नर अघिकारीले समिति गठनले भ्रम सिर्जना गरेकाले सो विषयमा स्पष्ट पार्न एमाले नेतृत्वलाई आग्रह गरेका थिए । उनको आग्रहबमोजिम एमालेले अधिकारीलाई पत्र लेख्दै सो समितिमा रहेका एम अधिकारी गर्भनर महाप्रसाद अघिकारी नभएको स्पष्ट पारेको हो ।
उपेन्द्रको पक्षमा दुई तिहाइ पुगेको नेताहरुको दावी: भन्छन् जसपा अब फुट्दैन,"वीरगन्ज : जनता समाजवादी पार्टी (जसपा) मा केन्द्रीय कार्यकारीणी अध्यक्ष उपेन्द्र यादवको पक्षमा झण्डै दुई तिहाइ बहुमत पुगेको छ । वीरगन्जमा बुधबारदेखि जारी यादव पक्षको केन्द्रीय समितिको बैठकमा अहिले कायम ४८९ केन्द्रीय सदस्यमध्ये २६७ जना सहभागी भइ हस्ताक्षार समेत गरिसकेका छन् । यस्तै, पार्टीका २३ जना संघीय संसदमध्ये १९ जना सहभागी छन् । संघीय परिषद् अध्यक्ष डाक्टर बाबुराम भट्टराईको पक्षमा भने उनी र महेन्द्र राय गरी दुईजना मात्र छन् । बाँकी दुई सांसद राजकिशोर यादव र अमृता अग्रहरी भने अहिलेसम्म कतै खुलेका छैनन् । यस्तै ३२ केन्द्रीय कार्यकारीणी सदस्य मध्ये २३ जना वीरगन्जको जारी बैठकमा सहभागी रहेका केन्द्रीय सदस्य समेत रहेका वन तथा वातावरणमन्त्री प्रदीप यादव बताउँछन् । मन्त्री यादव भन्छन्,' वीरगन्जमा जारी बैठकमा उपेन्द्र यादव जीको पक्षमा दुई तिहाइ पुगेको देखेपछि बाबुराम जीले हार मानेरै अब अर्को पार्टी खोल्ने निर्णय गरिसक्नु भएको छ ,अब जसपामा उहाको केहि चल्नेवाला छैन । केन्द्रीय कार्य समिति ४९९ भएपनि अहिले कायम संख्या ४८९ मात्रै भएको र ती मध्ये पनि ५० जना जति लोसपालगायत अन्य पार्टीमा लागि सकेकाले अब केन्द्रीय सदस्यको संख्या ४५० को हाराहारीमा मात्रै रहेको यादवले बताए । ' यादवले भने, '४५० मध्ये २६७ जना केन्द्रीय सदस्यले बैठकमा आएर हस्ताक्षर नै गरिसकेका छन् , २३ मध्ये १९ जना सांसद र ३२ मध्ये २३ जना केन्द्रीय कार्यकारिणी सदस्य पनि बैठकमा सहभागी छन्, यो संख्याले उपेन्द्रजीको पक्षमा झण्डै दुई तिहाइ बहुमत रहेको प्रमाणीत नै भइसकेको छ ।' संघीय परिषद अध्यक्ष भट्टराईले अब पार्टी फुटाउने नभइ आफ्ना गुटका दुई चारजनालाई लिएर मात्रै अन्यत्र जान सक्ने अवस्थामा रहेको यादवले बताए । वीरगन्जको बैठकमा सहभागी अर्का केन्द्रीय सदस्य जनार्दन यादवले पनि वीरगन्जको बैठकमा सहभागीहरुको संख्याले जसपा अब फुट्ने नभइ विगतको भन्दा अझ सशक्त भएर अगाडि बढ्ने प्रष्ट भएको बताए । यादवले भने, 'हिजोको दिनमा डाक्टर बाबुरामले ४० प्रतिशत हिस्सा लिएर पार्टी एकता गर्नुभएको थियो , आज उहाँको साथमा २० प्रतिशतभन्दा पनि कम केन्द्रीय सदस्य लिएर अर्को पार्टी गठन गर्दै हुनुहुन्छ , यसले जसपालाई घाटा होइन फाइदा नै भएको छ ।' डाक्टर भटटराईले विधान विपरित काठमाडौंमा बोलाएको बैठक सहभागी संख्याले नै अवैधानिक पुष्टि गरिसकेकाले भटटराई पक्षमा लागेकाहरुलाई समयमै सचेत हुन आग्रह पनि उनले गरे । यादवले भने,' समय अझै बाँकी छ , वीरगन्जको बैठक बिहीबार साँझसम्म चल्छ , उता लागेका नेताजीहरुलाई यताको ढोका अझै खुल्ला छ , अन्यथा पछि पश्चताप गर्नु बाहेक केहि हुनेवाला छैन । ' वीरगन्जमा बुधबारदेखि केन्द्रीय कार्यकारिणी अध्यक्ष उपेन्द्रले बोलाएको बैठकको उद्घाटन सत्रमा पनि बोल्ने नेताहरुले संघीय परिषद् अध्यक्ष भटटराईले विधान विपरित काठमाडौंमा बैठक बोलाएकोले त्यो बैठकको कुनै तुक नभएको बताएका थिए । जसपाका वरिष्ठ नेता अशोक राईसहित केन्द्रीय कार्यकारिणी सदस्यहरुले विधान विपरित बैठक बोलाएर पार्टीमा भाँडभैलो मच्चाउन खोज्ने भटटराईसहित उनको बैठकमा सहभागीलाई अनुशासनको कारवाही गर्न अध्यक्ष उपेन्द्रसँग आग्रह पनि गरेका थिए । बिहीबार जारी बैठकको बन्द सत्र साँझसम्म चल्ने र बैठकले अन्तिममा विधान विपरित छुट्टै बैठक बोलाउने भटटराईसहितका नेतालाई कारवाहीको निर्णय गर्ने बैठकमा सहभागी एक केन्द्रीय सदस्यले बताए । वीरगन्जमा बिहीबार जारी जसपाको उपेन्द्र यादव पक्षको केन्द्रीय समिति बैठकको बन्द सत्रमा सहभागी शीर्ष नेताहरु । तस्बिर : क्रान्ति शाह"
पोखरामा प्याराग्लाइडिङको भविष्य के ?,"पोखरा : पोखरामा अन्तर्राष्ट्रिय विमानस्थल निर्माण पूरा हुँदैछ। आउँदो अंग्रेजी नयाँ वर्षबाट जहाज सञ्चालन गर्ने तयारी विमानस्थल आयोजनाले गरेको छ। यसले पर्यटन व्यवसायीलाई खुसीसँगै चिन्ता पनि प्रकट भएको छ। त्यो के भने ठूला जहाज आउजाउ गर्ने हो भने पोखरेली आकाशमा हुँदै आएको प्याराग्लाइडिङको भविष्य के होला ? नागरिक उड्डयन प्राधिकरणका अधिकारीले प्याराग्लाइडिङ स्थानान्तरण गर्नुपर्ने बताइरहँदा पर्यटनकर्मी भने पोखरामै त्यसको व्यवस्थापन गर्नुपर्ने पक्षमा छन्। भर्खरै बिहे गरेर आएकी दुलहीलाई तैंले गहना लगाउन पाउँदिनस् भनेजस्तो भयो, पर्यटनकर्मी गणेशबहादुर भट्टराईले भने, प्याराग्लाइडिङ भनेको त पोखराको गहना हो। विमानस्थल आउँदा भने पोखराको गहनै जान्छ कि जस्तो भयो। प्याराग्लाइडिङको भविष्यलाई लिएर नेपाल हवाई खेलकुद संस्था (ना)ले बुधबार अन्तक्र्रियाको चाँजो जुटाएको थियो। त्यसैमा पर्यटनकर्मीले प्याराग्लाइडिङको भविष्यमाथि चिन्ता जाहेरमात्रै गरेनन्, पोखराबाट हटाउन नहुने मत जाहेर गरे। नाका नवनिर्वाचित महासचिव खेमराज आचार्यले प्याराग्लाइडिङकै कारण पर्यटक पोखरा आकर्षित हुने गरेको बताए। यो प्याराग्लाइडिङसँग मात्रै सम्बन्धित विषय होइन, पोखरेली पर्यटनको सिंगो कुरा हो, होटल, रेस्टुराँ, ट्राभलसम्मलाई असर पुग्छ, उनले भने। पोखरामा ६२ प्याराग्लाइडिङ कम्पनी छन्। ५ सय पाइलटले प्याराग्लाइडिङ उडाउँछन्। फेवाताल उत्तरको सराङकोट डाँडाबाट प्याराग्लाइडिङ उडान हुँदै आएको छ। आचार्यले प्याराग्लाइडिङ व्यवसायमा १ अर्ब लगानी रहेको पनि जानकारी दिए। सराङकोट प्याराग्लाइडिङका लागि विश्वकै उत्कृष्ट ५ गन्तव्यभित्र पर्छ। तालमाथिको हावाको प्रवाह उत्कृष्ट हुँदा नै इन्जिन बिनाको प्याराग्लाइडिङ उडान रोमाञ्चक हुने गरेको पर्यटनकर्मीको भनाइ छ। नाका पूर्वअध्यक्ष तथा प्याराग्लाइडिङका पाइलट योगेश भट्टराईले विदेशतिर अन्तर्राष्ट्रिय विमानस्थल नजिकै पनि प्याराग्लाइडिङ उडान हुने गरेको सुनाए। उनले भने, स्विट्जरल्यान्ड गएर पनि हेर्यौं, त्यहाँ अन्तर्राष्ट्रिय विमानस्थल नजिक प्याराग्लाइडिङ उडान हुँदोरहेछ। पछिल्लो समय पोखराको पर्यटन चिनियाँ पर्यटकमा निर्भर रहेको र उनीहरूको पहिलो रोजाइ प्याराग्लाइडिङ भएको भट्टराईले बताए। जीपीएस र विमानस्थल टावरसँग सम्पर्क हुने यन्त्रसहित प्रविधि जडान गरी प्याराग्लाइडिङ उडान गराउनुपर्ने पूर्वअध्यक्ष भट्टराईको भनाइ छ। उनले निश्चित समय तोकेर निश्चित ठाउँमा मात्रै उडान गर्न दिने व्यवस्था हुनुपर्ने पनि बताए। नाका निवर्तमान अध्यक्ष कृष्ण भण्डारीले प्याराग्लाइडिङ उडान पोखरामा सञ्चालन गर्ने थुप्रै विकल्पबारे पहल भएको जानकारी गराए। प्याराग्लाइडिङका पहिलो नेपाली पाइलट राजेश बम्जन सराङकोटबाट जस्तो उडान अन्त नहुने बताउँछन्। सराङकोटको तोरीपानीमा जस्तो अनुकूल सदवहार मौसम अन्त छैन, अन्त त मौसमी उडानमात्रै सम्भव देखिन्छ, उनले भने। पर्यटन बोर्डका प्रमुख कार्यकारी अधिकृत (सीईओ) डा धनञ्जय रेग्मीले पोखरामा प्याराग्लाइडिङ कायम राख्नुपर्ने बताए। राष्ट्रिय, अन्तर्राष्ट्रिय विज्ञ ल्याउनुपर्छ भने पनि ल्याऊँ, अध्ययन गरौं, उनले भने, यसको उपयुक्त निकास खोज्नुपर्छ ।"
गुरु तिमी हाम्रा मार्गदर्शक सार्वजनिक,"काठमाडौं : अँध्यारोबाट उज्यालोतर्फ डोर्याउने जीवनका मार्गदर्शक गुरुहरूमा समर्पित गीत गुरु तिमी हाम्रा मार्गदर्शक सार्वजनिक भएको छ । गुरुपूर्णिमाको अवसरमा भक्तपुरको कौशलटारस्थित आदर्श जनप्रेमी स्कुलले गीत निर्माण गरेर बुधबार सार्वजनिक गरेको हो । गीतमा संजय खड्का र गोपाल खड्काको शब्द, सन्तोष सानुको आवाज, भुपेन्द्र रायमाझीको संगीत र बिक्रम बस्नेतको दृश्य सम्पादन रहेको छ । गीत सार्वजनिक गर्ने कार्यक्रममा आदर्श जनप्रेमीका प्रधानाध्यापक निलेश आचार्यले जीवनका मार्गदर्शक सम्पूर्ण गुरुहरूको सम्मानमा गीत निर्माण गरिएको बताए । गीतले गुरु र गुरुत्वप्रति कृतज्ञता प्रकट गर्नुका साथै जीवनपयोगी, व्यवहारिक र वैज्ञानिक शिक्षण प्रणाली तर्फ उन्मुख हुन पनि उत्प्रेरित गरेको प्रधानाध्यापक आचार्यको भनाइ छ ।"
बटुकले सम्झिँए तीन शताब्दीका गुरु,"काठमाडौं : पहेंलो बस्त्र धारण गरेका दर्जनौं जिल्लाका बटुकहरू बुधबार साढे पाँच सय पुरानो लक्ष्मीनारायण मठमा जम्मा भए। तीन शताब्दी पुरानो गुरुकुल (राजकीय संस्कृत माध्यमिक विद्यालय) का बटुकहरू जम्मा हुनुको कारण थियो, गुरुपूर्णिमा। फूल, मिठाई, धूपबत्तीसहित बटुकले स्वत्तिक वाचन गर्दै स्वर्गबास भइसकेका र जीवित ११ पुस्ते गुरुजन तथा मठाधीशहरूलाई स्मरण गरेका थिए। आरती र शंखको ध्वनीले गुरुपूर्णिमा उत्सवमय बनेको थियो। विद्यालयका प्रधानाध्यापक ईश्वरीप्रसाद पौडेलका अनुसार गुरुकुलका संरक्षक स्वर्गवासी मठाधीश तस्मैया बाबा (वि सं १७५१२०७९) सम्मका ११ पुस्ता स्वर्गवासी मठाधीशलाई श्रद्धासुमन अर्पण गर्दै वर्तमान संरक्षक मठाधीश जगन्नाथदास वैष्णवलाई गुरुपूजन गरेका थिए। यसैगरी पहिलो गुरुकुल स्थापना गर्ने जयकृष्ण दासदेखि हालसम्मका गुरुजनलाई बटुकहरूले स्मरण गरेका थिए। तीन सय चार वर्ष पुरानो गुरुकुलका बटुकहरूले अमिरीलाल मण्डल, कैलाश मिश्र, सत्रुघनप्रसाद सिंह, नारायण पौडेल, थानेश्वर पौडेल, गणेश प्रसादलगायतका गुरुको स्वस्थ जीवनको कामना गरेका थिए। बुधबार नेपालसहित भारतको बिहारबाट मठमा गुरुपूजन गर्न आएका शिष्यहरू बटुकहरूको गुरुपूजन देखेर छक्क परेका थिए। उनीहरू कानेखुसी गर्दै गुरुको पूजा होस् त यस्तो भन्दै थिए। जीवितलाई स्मरण गर्नु, पूजा आरधना गर्नु त स्वभाविक हो तर, तीन शताब्दीदेखिका गुरु र मठाधिशहरूको स्मरण गर्नु महत्वपूर्ण कुरा हो। महोत्तरी, धनुषा, सिरहा, सप्तरी, सर्लाही, रौतहट र भारत बिहारका शिष्यहरू पनि मठमा पुगेका थिए। तस्मैया बाबाका शिष्य जयकृष्ण दासले १७७५ सालमा संस्कृत पाठशालाको नामले मटिहानीमा गुरुकुल स्थापना गरेका थिए। जुन नेपालकै पहिलो गुरुकुल हो। अहिलेका बटुकले गुरुकुलको विगत, वर्तमान र भविष्यका बारेमा जानकारी पाउँदा खुसी लागेको दैलेखका खगेन्द्र उपाध्यायले बताए। अहिलेका गुरुलाई त गुरु शिष्य परम्परामा दैनिक नमन गर्दछौं तर, स्वर्गवासी गुरु र अवकास प्राप्त गुरुहरूको गुणगानले थप उर्जा प्रदान गरेको छ, उनले भने। कक्षा १२ का शिष्य विकास झा भन्छन्, विगतका गुरुहरू ऋषिमुनीजस्ता रहेछन्। शिष्य पनि त्यस्तै। बालगुरु षडानन्दजस्तो शिष्य उत्पादन गर्न सफल यो गुरुकुल समावेशी छ। गुरु पुजनमा २७ जिल्लाका बटुकमध्ये मोरङका थारु, सर्लाहीका पासवान, रौतहटका सहनी, महोत्तरीका खत्वे, दैलेखका कार्की, रामेछापका परियारको उपस्थिति थियो। हिमाल, पहाड, तराई र भारतीय बटुकहरूको सहभागिताले मटिहानीलाई जातजाति, धर्म, भाषा, रहनसहन, भेषभूषा अनेक भए पनि एकताको सन्देश दिने मटिहानी नगरपालिकाका मेयर हरिप्रसाद मण्डल बताउँछन्।"
उपसभामुख पद परिपूर्ति गर्नुपर्छ भन्ने विगतदेखि कै माग हो : विद्या भट्टराई,"काठमाडौं : नेकपा एमालेबाट प्रतिनिधि सभाको उपसभामुखमा उम्मेदवारी दर्ता गराएकी विद्या भट्टराईले उपसभामुख पदपूर्ति भएसँगै संवैधानि परिषद प्रभावकारी ढंगले अगाडि बढ्ने बताएकी छन्। बिहीबार उम्मेदवारी दर्ता गराउन संघीय संसद भवन नयाँ बानेश्वर पुगेकी भट्टराईले मनोनयन दर्तापछि पत्रकारसँग कुराकानी गर्दै उपसभामुख पद संसद्को गरिमामय पद भएको र यसको गरिमा राख्नुपर्ने प्रतिक्रिया दिइन्। 'यो पद भनेको संवैधानिक परिषदको सदस्य पनि हो। यसको गरिमा राख्नुपर्छ। अब रिक्त रहेको संवैधानिक परिषद् प्रभावकारी ढंगले अगाडि बढ्छ,'उनले भनिन्। उम्मेदवारीको प्रस्तावकमा नेकपा एमालेकी सचेक शान्ता चौधरी र समर्थकमा कृष्णभक्त पोखरेल रहेका छन्। उनले उपसभामुख पद परिपूर्ति हुनुपर्छ भन्ने प्रतिपक्षको माग रहँदै आएको बताइन्। प्रतिनिधिसभामा शुक्रबार उपसभामुखको निर्वाचन हुँदैछ ।"
चोरी गरेको आरोपमा युवक पक्राउ,"जाजरकोट : चोरी गरेको आरोपमा जाजरकोटको नलगाड नगरपालिका१० का एक युवकलाई प्रहरीले पक्राउ गरेको छ। जिल्लाको नलगाड१२ तल्लुवगरमा रहेको भरतबहादुर माझीको पसल तोडफोड गरी मोबाइललगायतका समान चोरी गरेको आरोपमा वीरबहादुर रावतलाई पक्राउ गरिएको प्रहरीले जनाएको छ। ब्यापारी माझीको जाहेरीका आधारमा खोजतलास गर्दा प्रहरीले रावतको साथबाट विभिन्न कम्पनीका ८ थान मोबाइल, विभिन्न किसिमका एयरफोन ३ थान र नगद एक हजार एक सय चालिस रुपैयाँ बरामत गरेको जिल्ला प्रहरी कार्यालयका प्रवक्ता तथा प्रहरी निरीक्षक पुस्कर पन्तले बताए। उनलाई जिल्ला अदालतले अनुसन्धानका लागि १० दिनको म्याद दिएको छ।"
मोटरसाइकलको ठक्करबाट पैदलयात्रीको मृत्यु,सप्तरी : पूर्वपश्चिम राजमार्गअन्तर्गत सप्तरीको रुपनी गाउँपालिका६ वीरेन्द्र बजारमा आज बिहान मोटरसाइकलको ठक्करबाट एक पैदलयात्रीको मृत्यु भएको छ। मृत्यु हुनेमा रुपनी गाउँपालिका६ का ५५ वर्षीय दीपनारायण मेहता रहेको जिल्ला प्रहरी कार्यालयले जनाएको छ। पश्चिमबाट पूर्वतर्फ गइरहेको स४प १३३४ नम्बरको मोटरसाइकलले पैदलयात्री मेहतालाई ठक्कर दिएको हो। ठक्करबाट गम्भीर घाइते उनलाई उपचारका लागि राजविराजस्थित गजेन्द्र नारायण सिंह अस्पतालमा भर्ना गरिएको थियो। उनको उपचारका क्रममा मृत्यु भएको प्रहरीले जनाएको छ।
लोकतन्त्र हराएको विधेयक,"राजनीतिको सबैभन्दा महत्वपूर्ण आधार भनेको सिद्धान्त, विचार, इमान, निष्ठा, मूल्य मान्यता र नैतिकता हो। हुनैपर्छ। नेपालको राजनीतिमा भने ठीक उल्टो छ। ती सबको सर्वथा अभाव छ। मूल्य मान्यता, नीति र सिद्धान्त अथवा नैतिकताबाहेक राजनीतिमा धेरै थोक छ। सबैभन्दा धेरै त सत्ताआशक्ति छ। सत्तामा पुग्न कुनै नीति, विचार वा नैतिकता नभए पनि हुने कुसंस्कारले यसरी जरा गाडेको छ कि जनता राजनीतिप्रति हदैसम्म निराश छन्। दलका व्यवहार र नेताहरूका बोलीको असंगतिले लोकतान्त्रिक गणतन्त्रात्मक व्यवस्थाकै धज्जी उडेको छ। तर, उनीहरू राजनीतिमा उल्टो गंगा बगाउनै उद्यत छन्। लोकतन्त्र भनेको बहुमतको शासन र अल्पमतको सम्मान हो। बहुमतको एकलौटी होइन। शक्ति पृथकीकरण लोकतन्त्रको आधारभूत तत्व हो। शक्ति केन्द्रीकृत त तानाशाही शासनमा मात्रै हुन्छ। निरंकुशतामा हुन्छ। राज्य भनेको सरकार होइन, राज्यका विभिन्न अंगप्रत्यंग हुन्छ र त्यसमध्येको एउटा तत्व सरकार पनि हो। तर, नेपालका दल तथा नेताहरू सरकारमा गएपछि सबै शक्ति र सत्ता आफूमा केन्द्रित गर्ने र राज्यलाई एकलौटी ढंगले सञ्चालन गर्ने मनसुवा राखेर अघि बढ्ने प्रवृत्ति छ। जनताले राजतन्त्र फालेर आफ्नो शासन स्थापना गरे, तर दल र नेताहरूमा भने राजतन्त्रकै धङधङी देखा पर्छ र सरकारमा गएपछि मैमत्त बन्छन्। त्यसैको एउटा उदाहरण मात्रै हो सरकारले अहिले अघि बढाएको संवैधानिक परिषद् सम्बन्धि विधेयक। संवैधानिक परिषद् भनेको शक्ति सन्तुलनको लोकतान्त्रिक नमुना नै हो। जहाँ प्रधानमन्त्री, सभामुख, प्रधानन्यायाधीश, राष्ट्रिय सभा अध्यक्ष, प्रमुख प्रतिपक्ष दलको नेता र उपसभामुख सदस्य हुन्छन्। तटस्थ र निष्पक्ष भूमिकामा जिम्मेवारी हुन् प्रधानन्यायाधीश, सभामुख, उपसभामुख र राष्ट्रिय सभा अध्यक्ष, त्यसमाथि प्रमुख प्रतिपक्ष दलको नेता पनि सदस्य हुँदा परिषद्ले कुनै अमूक दलको भन्दा राष्ट्रिय आवश्यकताका आधारमा विषयका विज्ञ, अनुभव र राष्ट्रिय व्यक्तित्वहरूको चयन संवैधानिक अंगहरूमा गर्छ भन्ने विश्वास हुन्छ। निर्वाचन आयोग, अख्तियार दुरुपयोग अनुसन्धान आयोग वा अरू संवैधानिक आयोगहरूमा पदाधिकारीको सिफारिस संवैधानिक परिषद्बाट हुन्छ। ती आयोग भनेका तटस्थ र निष्पक्ष भूमिका निर्वाह गर्नुपर्ने संस्था हुन्। परिषद्सम्बन्धी ऐनमा परिषद्का सम्पूर्ण सदस्यको बहुमतका आधारमा निर्णय गरिने व्यवस्था छ। यो व्यवस्थाले गर्दा सरकार प्रमुख अर्थात् प्रधानमन्त्रीले चाहँदैमा संवैधानिक आयोगहरूमा नियुक्ति सम्भव देखिन्न। तर, विधेयकमा भने अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्न सकिने प्रस्ताव छ। यो भनेको प्रधानमन्त्री जो आफैंमा कुनै दल विशेषको हुन्छ अर्थात् राजनीतिक व्यक्ति हुन्छ उसको अनुकूलतामा निर्णय गर्ने प्रपञ्च हो। तत्कालीन प्रधानमन्त्री केपी ओलीले अध्यादेशबाटै उपस्थित सदस्यको बहुमतबाट निर्णय गर्ने व्यवस्था गराएका थिए। जसको चौतर्फी विरोध भएको थियो। विरोध गर्नेमा तत्कालीन प्रमुख प्रतिपक्षी दलका नेता अर्थात् अहिलेका प्रधानमन्त्री शेरबहादुर देउवा नै थिए। जुन कुरा हुनुहुँदैन भनेका थिए, अहिले आफैं त्यसो गर्न देउवा तम्सिएका छन्। यस्तो दोगलापनले नै राजनीतिको धज्जी उड्ने गरेको हो। दल र नेताहरूप्रति जनतामा अविश्वास पैदा भएको हो। राजनीतिक पृष्ठभूमिबाट आउने प्रधानमन्त्रीले आफू अनुकूलतामा संवैधानिक आयोगहरूमा नियुक्ति गर्नु भनेको सरासर सत्ता कब्जा गर्नु हो। त्यो लोकतन्त्र होइन अधिनायकवादी शासन हुन जान्छ। हिजो ओलीले अधिनायक बन्न लागे भनेरै उनलाई सत्ताबाट हटाइएको हो भने त्यसको विकल्प अर्काे अधिनायक हुन सक्दैन। ओलीले जसरी तत्कालीन अवस्थामा आफूलाई सर्वशक्तिमान बनाउन देशको कानुन र त्यो पनि निकै संवेदनशील व्यवस्थामा हेराफेरि गरी संवैधानिक आयोगमा नियुक्ति गरे त्यो आफैंमा अप्रजातान्त्रिक कार्य थियो । अझ देउवा सरकारले ओली सरकारले अध्यादेशको औजार चलाएर गरेको नियुक्तिका सन्दर्भको मुद्दा अदालतमा विचाराधीन हुँदाहुँदै संविधानको मर्मविपरीतको विधेयक अघि बढाउनु कुनै पनि हिसाबले जायज देखिन्न। आज सरकारमा एउटा दल वा व्यक्ति हुनसक्छ, तर भोलि अर्को हुनसक्छ। आजलाई हेरेर लोकतन्त्र र लोकतान्त्रिक संविधानको मर्मविपरीत विधेयक अघि बढाउनु भनेको अर्को अधिनायकको खोजी हो । जुन, लोकतन्त्रप्रेमी जनताका लागि स्वीकार्य हुँदैन। लोकतन्त्रको मर्म हराएको, संविधानको मर्म हराएको कानुन बनाउन अघि बढेको प्रक्रियालाई तुरुन्त रोकेर सरकारले लोकतान्त्रिक बाटो समात्नुपर्छ।"
गोरखा कारागारलाई पानी छान्ने उपकरण प्रदान,गोरखा : रोटरी क्लव अफ गोरखाले गोरखा कारागारलाई पानी छान्ने उपकरण प्रदान गरेको छ। बुधबार क्लवका अध्यक्ष कृष्ण ढकालले एसपी केदार खनाल र कारागार शाखा प्रमुख गणेश भट्टराईलाई सो उपकरण प्रदान गरेका हुन्। बर्खाका बेला पानीका कारण कैदीबन्दीलाई स्वास्थ्य समस्या नदेखियोस् भनेर पूर्व सावधानी अपनाउँदै पानी छान्ने उपकरण प्रदान गरेको क्लवका अध्यक्ष ढकालले जानकारी दिए। यसअघि कारागारको पुरुष वार्डमा लायन्स क्लव अफ गोरखाले सो उपकरण दिएको थियो। महिला वार्डमा पनि यसको खाँचो परिपूर्ति गरेको भन्दै एसपी खनालले क्लवलाई धन्यवाद ज्ञापन गरेका थिए।
माओवादी अध्यक्ष प्रचण्ड भोलि भारत जाँदै,"काठमाडौं : माओवादी केन्द्रका अध्यक्ष पुष्षकमल दाहाल 'प्रचण्ड' भोलि भारत भ्रमणमा जाने भएका छन्। प्रचण्डका स्वकीय सचिव रमेश मल्लले भारतीय जनता पार्टी (भाजपा) को निम्तोमा प्रचण्ड तीन दिने भारत भ्रमणमा जान लागेको अन्नपूर्णलाई जानकारी दिए। उनले भने,' पुरानै तयारीअनुसार भ्रमण हुन लागेको हो। भ्रमणबारे आज बेलुका ४ बजे बस्ने पार्टीको स्थायी कमिटी बैठकमा जानकारी गराइनेछ।' उनका अनुसार शुक्रबार भारत गएर प्रचण्ड साउन १ गते आइतबार स्वदेश फर्किने कार्यक्रम रहेको छ।"
उपसभामुखका लागि आज मनोनयन दर्ता,"काठमाडौं : प्रतिनिधि सभाको उपसभामुख पदका लागि आज मनोनयन दर्ता हुँदैछ। रिक्त उपसभामुखका लागि बिहीबार बिहान ११ बजेदेखि दिउँसो १ बजेसम्म मनोनयन दर्ताको समय तोकिएको छ। उम्मेदवारीको सूचनाको दर्ता क्रमानुसार सूची प्रकाशन आज हुने र भोलि निर्वाचन हुनेछ । पद रिक्त भएको २९ महिनापछि पदपूर्ति हुन लागेको हो । २०७६ माघ ६ गते तत्कालीन उपसभामुख डा शिवमाया तुम्बाहाङ्फेले राजीनामा दिएपछि संसदले उपसभामुख पाएको थिएन। पाँच दलीय सत्ता गठबन्धनमा उपसभामुख कांग्रेसलाई दिने सहमति भएको छ। उपसभामुखका लागि नेपाली कांग्रेसबाट सांसद पुष्पा भुषाल उम्मेदवार बन्ने भएकी छन्। तर, प्रमुख प्रतिपक्षी नेकपा एमालेले उम्मेदवारी दिने कि नदिने, कसलाई उम्मेदवार बनाउने भन्ने तय गरिसकेको छैन। संविधानमा सभामुख र उपसभामुख फरक दल र लिंगको हुनुपर्ने प्रावधान छ। उपसभामुख डा शिवमाया तुम्बाहाङफेले २०७६ माघ ६ गते पदबाट राजीनामा दिएपछि संसद्ले उपसभामुख पाएको थिएन।"
"चोरी घटनामा संलग्न थप एक पक्राउ, २८ वटा मोबाइल रुखको फेदबाट बरामद","झापा : भद्रपुर बजारमा शृंखलाबद्ध चोरी घटनामा संलग्न थप एक जना पक्राउ परेका छन्। पक्राउ पर्नेमा भद्रपुर५ देवीबस्ती बस्ने रामप्रसाद सहनीको छोरा १९ वर्षीय वरुण सहनी रहेको प्रहरी कार्यालय झापाका डिएसपी वसन्त पाठकले जानकारी दिए। फरार रहेका सहनीलाई बुधवार बेलुका ८ बजे सिराहा जिल्ला मिर्चैया नगरपालिका१ मल्हनिया स्थित आफन्तको घरबाट पक्राउ गरिएको डिएसपी पाठकले बताए। चोरी घटनामा संलग्न भद्रपुर५ देवीबस्तीका मोहम्मद तजमुलको छोरा १८ वर्षीय मोहम्मद प्यारेलाई प्रहरीले मङ्गलवार दिउँसो घर नजिकैबाट पक्राउ गरेपछि उनकै बयानका आधारमा उनका साथी सहनी पक्राउ परेका हुन्। सहनीले दिएको बयानकै आधारमा प्रहरीले चोरी गरिएका विभिन्न कम्पनीका २८ वटा मोबाइल सूर्य प्लाई फ्याक्ट्रीको वाल कम्पाउन्डको पूर्व पट्टीको पिठारीको रुखको फेदमा प्लास्टिकले बेरेर लुकाई राखेको अवस्थामा फेला पारेको छ। प्रहरीले मोहम्मद प्यारेको घरबाट इँटाले लुकाइछिपाई राखेको सिक्सररिभल्भर पेस्तोलमा प्रयोग हुने ८० राउन्ड गोली, भद्रपुर ५ स्थित देवीबस्ती कालीमन्दीरको पश्चिम पट्टीको वाल छेउको झाडीबाट २७ थान मोबाइलको चार्जर, प्रियङ्का मोबाइल पसल पछाडि झाडीको बालुवामा लुकाई राखेको सोही पसल फुटाएको एक थान ताला, ताला फुटाउन प्रयोग भएको तिखो फलामको एउटा रड चोरी भएको मोबाइलका खोलहरू, १० लिटर पेट्रोल, अमूल जुस १९ थान बरामद गरिएको डिएसपी पाठकले बताए। उनीहरूले गत असार २५ गते मध्यरातमा भद्रपुर६ स्थित राज अग्रवालको प्रियङ्का मोबाइल पसलको सटरको ताला फुटाएर २९ वटा मोबाइल र नगद ६१ हजार ५ सय रुपैयाँ चोरी गरेका थिए। पक्राउ परेका दुवै जनालाई जिल्ला प्रहरी कार्यालय झापामा राखेर थप अनुसन्धान अघि बढाएको प्रहरीले जनाएको छ।"
प्रदेश १ को नाम 'लिम्बूवान किराँत' नभए सशक्त आन्दोलन गर्ने चेतावनी,"ताप्लेजुङ : प्रदेश १ को नाम 'लिम्बूवान किराँत' नभए सशक्त आन्दोलन गर्ने लिम्बूवान, किराँत सयुक्त संघर्ष समितिले चेतावनी दिएको छ। बिहीबार समितिले ताप्लेजुङ सदरमुकाममा पत्रकार सम्मेलनको आयोजना गर्दै पहिचानका आधारमा नामाकरण नभए आन्दोलनमा उत्रिने चेतावनी दिएको हो। संयुक्त संघर्ष समितिका १६ घटकहरूले संविधानसभाको विषयगत समिति र राज्य पुनःसंरचना उच्चस्तरीय आयोगबाट सिफारिस भएबमोजिम पहिचानमा आधारित प्रदेशका नामहरू सुनिश्चित हुनुपर्ने भएपनि त्यसको विपरित ७ वटा प्रदेशको नाम घोषणा भएकोमा विमति जनाएका हुन्। किराँत याक्थुङ चुम्लुङको समन्वयमा आगामी साउन ५ गते विराटनगरमा बृहत प्रर्दशन गर्ने किराँत याक्थुङ चुम्लुङ ताप्लेजुङकी अध्यक्ष इन्दिरा मेन्याङ्बोले जानकारी दिइन्। 'विश्वभरिका आदिवासीहरू आज आआफ्नो पुख्र्यौली भूमि र त्यसको नामाङ्कनको लागि लडिरहेको सन्दर्भमा लामो समयदेखि हाम्रो भूमि लिम्बूवानको लागि निरन्तर लडिरहेका थियौं।' विज्ञप्तीमा भनिएको छ'त्यसकारण वर्तमान अवस्थामा १४ जिल्ला रहेको प्रदेश १ को भौगोलिक अवस्था, सामाजिक र सांस्कृतिक र ऐतिहाँसिक पृष्ठभूमी एवम पहिचानका आधारमा लिम्बूवान किराँत उपयुक्त भएको ठहर गर्दै मुख्यमन्त्री समक्ष मोर्चाले ज्ञापनपत्र बुझाइसकेका छौँ। हाम्रो आन्दोलन जारी छ।' नामाकरणका विषयमा पहिचानवादी सवै एकजुट भएर लाग्न समेत जसपा नेपाल, लिम्बूवान राष्ट्रिय समितिका अध्यक्ष कृतिमान मादेनले आह्वान गरे।"
समितिद्वारा अर्थ मन्त्रालयको निरीक्षण,"काठमाडौं : अर्थमन्त्री जनार्दन शर्माले बजेटको अघिल्लो रात अनधिकृत व्यक्ति लगेर करको दर हेरफेर गरेको विषयमा छानबिन गर्न बनेको संसदीय समितिले बुधबार अर्थ मन्त्रालयको निरीक्षण गरेको छ। मन्त्रालयको भौतिक निरीक्षण गरेर सीसीटीभीको संरचना अवलोकन गरेको समितिका सचिव सुरेन्द्र अर्यालले जानकारी दिए। समितिले सीसीटीभी लगायतका कागजात उपलब्ध गराउन अर्थ मन्त्रालयलाई निर्देशन दिएको छ। समितिले संयोजक चयन गरेको छैन। ज्येष्ठ सदस्य लक्ष्मणलाल कर्णले अध्यक्षता गरिरहेका छन्। उनले मंगलबार र बुधबारका बैठकमा संयोजकको विषयमा छलफल नै नभएको स्पष्ट पारे। समितिका सचिव अर्यालले कार्यविधिलाई अन्तिमरूप दिने काम भइरहेको बताए। बिहीबार मात्रै कार्यविधिले पूर्णता पाउने उनको भनाइ छ। असार २२ गते अर्थमन्त्री शर्माले राजीनामा दिएपछि ११ सदस्यीय संसदीय समिति बनेको छ। जसमा एमालेका ४, कांग्रेस र माओवादी केन्द्रका २२ जना, एकीकृत समाजवादी, जसपा र लोसपाका एकएक जना छन्। खगराज अधिकारी, देवप्रसाद गुरुङ, पुष्पा भुसाल गौतम, प्रदीप ज्ञवाली, भानुभक्त ढकाल, विमला बिक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव समितिका सदस्य छन्। यो समितिले असार २७ गते मंगलबारबाट काम थालेको हो। काम थालेको १० दिनमा प्रतिवेदन बुझाउने कार्यदेश समितिले पाएको छ। अन्नपूर्ण पोष्ट् दैनिकले जेठ ३० गते बिहानी प्रहरमा जब पूर्वनासुले बजेट चलाए शीर्षकमा समाचार बाहिर आएको थियो। जेठ १४ मध्यरातमा तत्कालीन अर्थमन्त्री शर्माले बिचौलिया रघुनाथ घिमिरेलाई लगेर बजेटको कर हेरफेर गर्न लगाएका थिए। शर्माले यो खेलमा प्रतिस्थापन बजेटको बेला २०७८ भदौ २४ गते राति पनि प्रयोग गरेका थिए। त्यसको चौतर्फी विरोध र आलोचना भयो। अर्थमन्त्री शर्माको निर्देशनमा सीसीटीभी फुटेज पनि मेटाइएको छ। उपभोक्ता हित संरक्षण समितिले मागेको सुचनामा मन्त्रालयले सीसीटीभी फुटेज १३ दिनमै मेटियो भनी लेखेरै दिइएको थियो। यी सबै विषयमा समितिले छानबिन गर्नेछ।"
४ बालबालिका माइती नेपालको संरक्षणमा,"काठमाडौं : आमाको २८ वर्षकै उमेरमा निधन भयो। बाबु अर्को विवाह गरेर कान्छी आमासँग भारत पलायन भए। यसरी बिचल्लीमा परेका छायानाथ रारा नगरपालिका११ रोवा गाउँका ५ बालबालिकामध्ये चार जनाले माइती नेपालमा संरक्षकत्व पाएका छन्। बालबालिकाका आमा काली नेपालीको गत पुस १५ गते उपचारका क्रममा जिल्ला अस्पातल मुगुमा निधन भयो। बाबु जसखर नेपाली अर्को आमाका साथ भारत पलायन भएपछि ७४ बर्षीय हजुरबुवा हरियो दमाईले उनीहरूलाई गाउँघरबाट मागेर ल्याएको अन्नपानीले गुजारा गरेका थिए। वृद्ध हजुरबुवाले जसोतसो छाक टार्ने काम गरेको भए पनि उनीहरूको पढाइ र हेरचाह राम्रो हुन सकेको थिएन। आमाबाबुबिना बिचल्लीमा परेका बालबालिकाका बारेमा असार १३ गते अन्नपूर्ण पोस्ट्मा प्रकाशित समाचार पढेर माइती नेपालकी संस्थापक अध्यक्ष अनुराधा कोइरालाले संस्थाले बालबालिकालाई संरक्षणमा लिने बताइन्। ५ जना बालबालिकामध्ये कान्छो काखे बालकले भने आफ्नो हजुरबुवालाई छाड्न नमानेकाले अन्य ४ जना बालबालिकालाई मंगलबार माइती नेपालले सम्पूर्ण जिम्मासहित संरक्षकमा लिएको छ। बालबालिकामध्ये १२ वर्षीय विशाल नेपाली, १० वर्षीया अस्मिता नेपाली, ८ वर्षीय नवीन नेपाली र ५ बर्षीया पार्वती नेपाली छन्। अन्नपूर्ण पोस्ट्का मुगु संवाददाता जीवन सेजुवालले ती ४ जना बालबालिकालाई मुगुबाट काठमाडौं ल्याएर माइती नेपालको गौशालास्थित कार्यालयमा बुझाएका हुन्। उनीहरूको शिक्षा र पालनपोषणको जिम्मा माइती नेपालले लिने संस्थाले जनाएको छ। यी चार बालबालिका नमुना पात्र मात्र हुन्। देशभर विभिन्न कारणले बिचल्लीमा परेका यस्ता बालबालिका धेरै छन्। सञ्चार माध्यमले त्यस्ता बालबालिकाको बारेमा समाचार प्रकाशन गरेपछि पाठकले समाचार पढेर दुःख मात्र व्यक्त गर्छन्। उनीहरूका लागि कतैबाट सहयोग हुँदैन, माइती नेपालकी संस्थापक अध्यक्ष कोइरालाले भनिन्, मुगुका यी बालबालिकाको बारेमा अन्नपूर्ण पोस्ट्ेमा प्रकाशित समाचार हेर्ने बित्तिकै मैले ती ५ जना बालबालिकाको पढाइ र पालनपोषणको जिम्मा लिने सोच बनाएँ। पाँच जनामध्ये १८ महिने बालकले हुजुरबुवाको काख छाड्न मानेन। अरू चार जनालाई माइती नेपाले जिम्मा लिएको छ। आफूले नातिनातिनालाई राम्रोसँग खुवाउन र पढाउन नसकेकाले संस्थाले यसको जिम्मा लिएर उनीहरूको भविष्य राम्रो बन्ने भयो भन्दै उनीहरूका हजुरबुवा हरियो दमाइले खुसी व्यक्त गरे। मलाई दमको रोग भएकाले काम गर्न सक्दिन। छिमेकीबाट मागेर नातिनातिनालाई जसोतसो पालेको थिएँ। माइती नेपालले संरक्षकत्व लिएको छ। म असाध्यै खुसी छु।"
यसकारण कोसी,"प्रदेश नम्बर १ को नामका विषयमा दुईवटा विचार सार्वजनिक भएका छन्। नेपाली कांग्रेसका सचेतक सूयर्माराज राईले सप्तकोसी नामकरण गर्नुपर्ने धारणा सार्वजनिक गरिहँदा ३० वटा जातिवादी संस्थाहरूले प्रदेशको नाम किराँतलिम्बुवान नभए वारपारको लडाइँ लड्ने चेतावनी दिएका छन्। सरोकारवाला संस्थाहरू खुलेर बहसमा आउन थालेपछि यसपटक प्रदेशले नाम पाउँछ कि भन्ने आशा जागेको छ। नाम तय गर्ने औपचारिक थलो (प्रदेश सभा) भित्र पनि केही प्रयासहरू भइरहेका छन्। मुख्यमन्त्रीले सर्वदलीय छलफल राख्नु भएको, सरकारले मन्त्रीको संयोजकत्वमा समिति बनाएको चर्चासँगै प्रदेशसभाको सबैभन्दा ठूलो दल नेकपा एमालेले पनि समिति बनाएर पहल थालेकाले न्वारानका लागि चाहिने सामग्री जुटिसकेजस्तो महसुस भएको छ। लाग्छ, अब निर्णयार्थ औपचारिक प्रक्रिया थालनी हुन मात्र बाँकी छ। १ नम्बर प्रदेश हिमाल, पहाड र तराई मिलेर बनेको छ। चौधवटा जिल्ला र १ सय ३७ स्थानीय तहहरूमा ४९ लाख ७२ हजार २१ जनसंख्या छ। ९ लाख ११ हजार ७५० घरपरिवार छन् (विसं २०७८ को जनगणना)। जातीय आधारमा क्षेत्रीको संख्या धेरै छ। क्षेत्रीको जनसंख्या १४५८ प्रतिशत छ। दोस्रो बढी जनसंख्या बाहुनहरूको छ। उनीहरूको जनसंख्या ११९८ प्रतिशत छ। तेस्रो र चौथो बढी जनसंख्या राई र लिम्बुहरूको छ। उनीहरू कुल जनसंख्याको क्रमशः ११२६ र ८१० प्रतिशत छन्। त्यसपछि तामाङ, मगर, थारू र नेवारहरूको जनसंख्या क्रमशः ४६२, ४१३, ४१० र ३६८ प्रतिशत रहेको छ। धर्मको आधारमा हिन्दू ६६६३, किराँत १७१४, बौद्ध ९२०, स्लाम मान्नेहरू ३५९ र प्रकृतिपूजक १३३ प्रतिशत छन्। यसरी हेर्दा यो प्रदेशमा भौगोलिक विविधतासँगै जाति, धर्म र सम्प्रदायिक विविधताको एकता छ। भौगोलिक रूपमा संसारको सबैभन्दा अग्लो सगरमाथा र नेपालको सबैभन्दा होचो कचनकवल यसै प्रदेशमा रहनु कम संयोगको कुरा होइन। यो साझा विशेषता र पहिचान भएको प्रदेश हो। यसको नामकरण सोही आधारमा हुनु वाञ्छनीय हुनेछ। प्रदेशका लागि नामहरू कोसी, सगरमाथा, किराँत, लिम्बुवान, कोचिला, विराट सुरुदेखि नै चर्चामा छन्। अहिले कंचनजंघा, सप्तकोसी र किराँतलिम्बुवान थपिएका छन्। यीमध्ये कोसी कि सगरमाथा भनेर प्रश्न उठे, म भन्छु कोसी। कोसी नामले नदी मात्र बुझाउँदैन। यो यस प्रदेशको सबैभन्दा पुरानो सभ्यता पनि हो। नदीसँग मानव सभ्यताको विकास हुने गरेको छ। नदी प्राकृतिक सम्पदा हो। जुनसुकै कविला र गणराज्यहरूभन्दा नदी सभ्यता जेठो हुन्छ। सायद सगरमाथाभन्दा पनि जेठो होला। वस्तुत सगरमाथा देशको सम्पत्ति हो, प्रदेशको होइन। यसमा प्रदेशको पहुँच हुन्न। कसैकसैले तर्क गर्नुहुन्छ, सगरमाथा नामले प्रदेशलाई विश्वभर चिनाउँछ। आफ्नो पहुँच नभएको नामबाट विश्वभर चिनिएर के फाइदा ? वस्तुत सगरमाथा नाम विश्वभर परिचित छ भन्नु आफैंमा भ्रम मात्र हो। दुनियाँले माउन्ट एभरेस्ट चिन्छ, सगरमाथा होइन। कोसी नदीसँग यस क्षेत्रका सबै जिल्लाका जनताको जन्मदेखि मृत्युसम्मको संस्कार जोडिएको छ। सबै पहाडी जिल्लाको पानीढलको नाता र तराईको जिल्लाहरूलाई सिञ्चित गर्ने नाता कोसीसँग छ। अर्थात्, प्रदेशका जनताको जीवनदायिनी हो कोसी नदी। त्यसैले प्रदेशको पहुँचमा नभएको सगरमाथाभन्दा कोसी उपयुक्त नाम हो। जहाँसम्म पहिचानको कुरा छ। किराँत, लिम्बुवान, कोचिला, विराट आदि नामहरू पहिचानको नामको रूपमा चर्चामा छन्। खासगरी यस प्रदेशका राईहरूले किराँत र लिम्बुहरूले लिम्बुवानको बढी वकालत गरेको देख्छु। स्वाभाविक रूपमा यो क्षेत्र प्राचीन किराँतको क्षेत्र हो। ओल्लो किराँत, पल्लो किराँत र माझ किराँत यसै क्षेत्रमा पर्छन्। तर, अरूण पूर्वका ९ जिल्ला लिम्बुवानले चिनिएका छन्। यहाँका धेरै थुमहरू याक्थुम्सँग सम्बन्धित छन्। इतिहास स्थापित छ। कोचिलाले झापा, मोरङ र सुनसरीलाई औंल्याउँछ। विराटले विराटनगर आसपासको क्षेत्र। यसरी हेर्दा पहिचानको नामहरूमध्ये कुनैले प्रदेशको सम्पूर्ण भूगोल समेट्न सकेको पाइँदैन। कुनै एकको पक्षमा आजसम्म साझा धारणा बन्न सकेको छैन। पहिचान पक्षधर विद्वान्हरूले साझा पहिचानको नाम जुराउन सक्नु भएको छैन। प्रदेश सभा गठन भई नामकारणको औपचारिक चर्चा भएको करिब पाँच वर्ष भइसक्यो। तर, अझै पनि ती नामहरूले साझापन पाउन सकेनन्। पर्याप्त छलफल र प्रचार भएन। हरेक पटक यो भएन भने भन्दै थर्काउने वा दंग्याउने प्रयास मात्र भयो। अन्य समुदायलाई आफनो पक्षमा लिन कुनै प्रयास भएन। साझा कार्यक्रम बनेन। फलतः आज पनि जातीय संस्थाहरूले नै ती नामहरूको वकालत गर्नु परिरहेछ। अहिले पनि किराँत वा लिम्बुवान नामको कुरा गर्ने हो भने जातीय नाम भयो भनेर प्रतिक्रिया आउँछ। यो सभ्यता हो, यसको ऐतिहासिकता छ भनेर बुझाउन र साझा नाम बनाउन सकिएन। अरू त अरू पहिचानवादी नामको वकालत गर्ने ३० वटा संस्थाहरूले अन्तिम समयमा पनि एउटा साझा नाम सुझाउन, किराँतलिम्बुवान रे ! उहाँहरू स्वयम् नै किराँत वा लिम्बुवान एउटा नाममा सहमत हुनुहुन्न। दुवैलाई जोडेर प्रस्ताव गरिरहनु भएको छ। अनि, जातीय र धार्मिक नाम हुनुुहँुदैन साझा पहिचानको नाम राख्नुपर्छ भन्नेहरूले कसरी मान्छन् त्यो प्रस्ताव ? कोचिला र विराट नामको पक्षमा वकालत गर्नेहरूले त झन व्याख्या गरेर प्रभाव पार्ने कोसिस नै गर्नु भएको छैन। बरु एकजना विद्वान्ले कोसी र कोची दुवै कोच भाषाबाट आएको शब्द हो भन्दै कोसी नाममा घुमाउरो समर्थन गर्नुभएको छ। कौशिक ऋषिको नामबाट कोसी नामकरण भएकाले मान्न सकिन्न रे ! कोसी नदीको र कोसी सभ्यताको आफ्नै मूल्य छ। नामकरण कुनै प्रसङ्गले भयो होला। तर, कोसी नदी यस क्षेत्रको विकासको साक्षी बनेर पौराणिक, किराँत तथा ऐतिहासिक कालदेखि हालसम्म रहेको छ। यस प्रदेशको नाम कोसी राखे पनि वा नराखे पनि भविष्यपर्यन्त यस क्षेत्रको जलाधारको स्रोत बनेर जमिन सिञ्चित गर्दै जनताको सुख दुःखको साथी बनिरहने छ। यस प्रदेशका जनताको जन्मदेखि मृत्यु संस्कारसम्मा योगदान गरिरहेको छ। के यो सत्य पनि स्वीकार्न नसकिने हो ? धेरैले समन्वयको कुरा गरिरहनु भएको छ। किराँतकोसी, कोसीकिराँत, सगरमाथाकिराँत आदि। किराँत नेपालका प्रमुख दश धर्ममध्ये एक हो। यस प्रदेशका १७१४ प्रतिशत जनताले किराँत धर्म मान्छन्। धार्मिक नाम राखेर प्रदेशको नामकरण गर्दा अन्य धर्मकालाई कसरी मान्य होला? नेपाल धर्म निरपेक्ष देश हो। प्रदेशको नाम धार्मिक नाम राख्नु उचित हुँदैन। धार्मिकतासँग जोडिएकाले नै जानकी प्रदेशको साटो मधेस प्रदेश नामकरण भएको तथ्य हाम्रा सामू छ। करिब १७१४ प्रतिशतले मान्ने किरात धर्मको नाममा प्रदेशको नाम रहेमा बाँकी ८२८६ प्रतिशतले त्यसलाई कसरी स्वीकार गर्लान् ? विचार गर्नुपर्ने विषय छ। नामका आधारमा प्रदेशमा विवाद र द्वन्द्व बढाउनु हुँदैन। नाम सबैका लागि स्वीकार्य बनाउन भौगोलिक पहिचान र नदी सभ्यताको प्रतीक कोसी नै सबैभन्दा उपयुक्त हो। यस प्रदेशको भौगोलिकता भनेकै तराई, पहाड हिमाल हो। यो समग्र क्षेत्रलाई सगरमाथा वा कञ्चनजञ्घा नामले पनि प्रतिनिधित्व गर्न सक्दैन। तराई, पहाड र हिमाल तीनै क्षेत्रलाई सही रूपमा प्रतिनिधित्व गर्ने कोसी नै हो। यसले हरेक जिल्लाका जनतासँग कुनै न कुनै शाखा नदीमार्फत अजम्बरी साइनो गाँसेको छ। नदी सभ्यताको आधारमा नेपाललाई पूर्वमा कन्चनजंघा र पश्चिममा लाङटाङ हिमालबीचको कोसी नदी प्रभावित क्षेत्रलाई कोसी प्रदेश भनिन्छ। कोसी नदीको लम्बाइ ७२० किमी छ। नेपालभित्र यसको लम्बाइ १५२ किमी रहेको छ। बाँकी भाग भारतमा पर्छ। यस नदीले करिब ३३ हजार वर्ग किमी क्षेत्र सिँचाइ गर्छ। सप्तकोसीका सातवटा नदीबाट २२ हजार मेगावाट विद्युत् उत्पादन गरेर प्रदेशको समृद्धिमा योगदान गर्न सकिन्छ। यसका प्रमुख सहायक नदीहरू सुनकोसी, दूधकोसी, इन्द्रावती, तामाकोसी, अरुण, तमोर र लिखु हुन्। कोसी भारतमा दामोदर नदीले चिनिन्छ। करसेला भन्ने स्थानमा पुगेर गंगा नदीमा मिसिन्छ। सप्तकोसीका अरूण, तमोर, तामाकोसी र सुनकोसी चारवटा नदीहरूको शीर चीनको भोटमा छ। कोसी नदीले प्रदेशको सम्बन्ध चीन र भारतसँग जोड्ने काम गर्दछ। नामकरण प्रदेश सभाको एक अनिवार्य कार्तव्य हो। प्रदेश सभाको दुईतिहाइ सदस्यले निर्णय गरेको नाम नै प्रदेशको स्थायी नाम हो। प्रदेश १ नाम राख्नमा अन्य प्रदेशभन्दा कान्छो भइसकेको छ। औपचारिक नाम राख्ने बेलामा विभिन्न पक्षले आफ्नो प्रस्ताव राख्ने र बहस गर्नु स्वाभाविक हो। साढे चार वर्षभन्दा बढी समय यस्तो बहस भइसकेको छ। बल्ल प्रदेशसभामा नामकरणका लागि सक्रियता, चासो र पहल देखिएको छ। यस्तो बेलामा नामकरण सहज बनाउन हामी सबैले सघाउनुपर्छ। जहाँसम्म भौगोलिक साझा पहिचानको नाममा असहमत हुने पक्षलाई समेट्ने कुरा छ, उहाँहरूको पहिचान र अधिकारको माग सम्बोधन हुनुपर्छ। ऐतिहासिकताको बारेमा गहन अध्ययन गर्ने, संस्थाहरूलाई सशक्त बनाउने र ऐतिहासिक धरोहरहरूलाई सम्मान गर्ने नीति राज्यले बनाउनुपर्छ। कोसी नाम राखेवापत कसैलाई केही दिनुपर्दैन। दिनुपर्ने यहाँका बासिन्दालाई नै हो। यस भूमिको ढालफाँड, विकास र पहिचान स्थापित गर्न रगत पसिना बगाउनेहरूलाई नै हो। त्यसतर्फ राज्यले पर्याप्त ध्यान दिनुपर्दछ। नेपालीसँगै लिम्बु र मैथिली भाषालाई प्रदेशको आधिकारिक भाषा बनाउन भाषा आयोगले सिफारिस गरेको छ। कानून बनाएर यथाशीघ्र लागू गरियोस्। अझ बान्तवा राई भाषालाई पनि राज्यको आधिकारिक भाषाका रूपमा मान्यता दिनु उचित हुन्छ। नेताहरूमा फराकिलो सोच र सक्षमताको अभावले नै अहिलेसम्म यो प्रदेश गुमनाम भएको हो। नेताहरूको नै सोच संकुचित छ। कतिसम्म भने कुनै पार्टीले प्रस्ताव गरेकै कारण कुनै नाम अमान्य हुने रे ! अनि त्यसको विकल्प नखोजी नहुने रे। कोसी नाम हुँदाहुँदै सप्तकोसीको प्रस्ताव आउँनु त्यही मानसिकताको उपज हो। कोसी नदी भेट्न नसक्नेले सप्तकोसी कसरी भेट्छ ? तिनै सातवटा नदीको समष्टि नाम सप्तकोसी होइन? सातवटा कोसी नभई सप्तकोसी बन्छ? भलै पहिचानको दृष्टिबाट कोसी वा सप्तकोसी दुवै समान महत्वका छन्। दुवै साझा पहिचानका नाम हुन्।"
ज्येष्ठ नागरिक र अपाङ्गता भएकालाई एम्बुलेन्स सेवामा शतप्रतिशत छुट,"रसुवा : रसुवाको गोसाइँकुण्ड गाउँपालिकाले एम्बुलेन्स सेवा सञ्चालनमा ल्याएको छ। बुधबारदेखि पालिकाले विभिन्न छुटसहित एम्बुलेन्स सेवा सुरु गरेको हो। आउँदो आर्थिक वर्ष २०७९८० नीति तथा कार्यक्रमअन्तर्गत नागरिकलाई स्वास्थ्य सेवामा सहज पहुँच स्थापना गर्न स्वास्थ्य सेवा निःशुल्क उपलब्ध गराउने अभियान सञ्चालन गर्ने लक्ष्य राखेको छ। सो कार्यक्रमअन्तर्गत गाउँपालिकाको एम्बुलेन्स सेवा सञ्चालन निर्देशिका, २०७९ बमोजिम विभिन्न छुटसहित एम्बुलेन्स सेवा उपलब्ध गराउने स्वास्थ्य शाखा प्रमुख बिमल घिमिरेले बताए। यसमा चार किसिमका छुटको व्यवस्था गरिएको छ। पालिकाले आफ्नो पालिकामा स्थायी बसोबास भएका ज्येष्ठ नागरिक र क र ख वर्गमा पर्ने अपाङ्गता भएका नागरिकलाई शत प्रतिशत छुटसहितको सेवा दिने जनाएको छ। गाउँपालिकामा स्थायी बासिन्दा भएका असहाय र विपन्न वर्गका नागरिकहरूलाई जिल्ला दररेटमा तोकिएको भाडामा ७५ प्रतिशत छुट दिने व्यवस्था गरिएको छ। गाउँपालिकाले त्यहाँ स्थायी बसोबास भएका सम्पूर्ण नागरिकलाई जिल्ला दररेटमा तोकिएको भाडामा ५० प्रतिशत छुटसहितको सेवा दिनेछ। यसैगरी गाउँ कार्यपालिकाको कार्यालयअन्तर्गत कार्यालयका सम्पूर्ण कर्मचारी (वडामा रहेका वडा कार्यालयका कर्मचारीहरु, स्वास्थ्य चौकीका कर्मचारीहरु र विद्यालयका सम्पूर्ण कर्मचारीहरु समेत) लाई जिल्ला दररेटमा तोकिएको सवारी साधनको भाडा रकममा २५ प्रतिशत छुटसहितको सेवा दिने पालिकाका अध्यक्ष कैसाङ नुर्वु तामाङले बताए।"
नेपालमा प्रत्येक क्रान्ति 'कम्प्रोमाइज' मा टुंगिएका छन् : अध्यक्ष प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपालमा प्रत्येक क्रान्ती 'कम्प्रोमाइज'मा टुंगिएको बताएका छन्। अल्टरनेटिभ फाउन्डेसनले राजधानीमा आयोजना गरेको नेपालमा विज्ञान तथा सूचना (प्रविधि सम्बन्धी नीति सम्वाद) कार्यक्रममा बोल्दै उनले हरेक क्रान्ति कम्प्रोमाइजमा टुंगिएको दावी गरे। उनले भने,' नेपालमा ठुल्ठूला परिवर्तनका निम्ति जनस्तरबाट आन्दोलन भए, क्रान्ति भए । सम्पूर्णरूपमा क्रान्ति सापेक्षिक रूपमा हुनसकेका छैनन् । प्रत्येक क्रान्ति कम्प्रमाइजमा टुंगिएका छन् । उनले श्रमजिवी, मध्यमवर्ग वा सम्पतिहीनहरुको विद्रोहबाट मात्रै क्रान्ति आएको दावी गरे। 'क्रान्ति र परिवर्तन सम्पन्न गर्दा धनी र सम्पत्तिशालीले गरेका छैनन् । धेरै सम्पत्ति भएका करोडपतिअर्बपतिहरूले त क्रान्ति गरेका छैनन् । ती श्रमजिवी, मध्यम वर्ग या सम्पत्तिहीनको विद्रोहबाट क्रान्ति भएका हुन्।' 'कम्प्रमाइज क्रान्ति गर्दा सम्पत्तीशाली वर्ग जसको अनुभव, जसको पुँजीको तागत, जसको सत्ताको ताकत र त्यसलाई सञ्चालन गर्ने अनुभवसँग कम्प्रमाइज गरेर आएको शक्तिको वा विज्ञानलाई प्रयोग गर्ने शक्तिको संघर्ष हुने र उनिहरुकै हाबी हुने देखियो,' उनले भने । उनले आफूले क्रान्ति र नेतृत्व गरेर देशलाई संघीय लोकतान्तिक गणतन्त्रसम्म ल्याउने अहम भूमिका खेलेको बताए। अहिलेको समयमा नेपालमा कोही पनि स्वतन्त्र नभएको उनको भनाइ छ। उनले संविधानले डिमान्ड गरे अनुसारको नयाँ ऐन बनाउनका लागि एकथरि पार्टी र नेताहरुलाई फलामको चिउरा चपाउनु सरह भएको बताए। उनले आज भोलि केही नेताहरु त संघीयता खारेज गर्नुपर्छ भनेर लागिपरेको बताए।"
गोरखा सदरमुकामको नालीमा एक युवा मृत भेटिए,गोरखा : गोरखा सदरमुकाममा एक युवा मृत भेटिएका छन्। गोरखा नगरपालिका वडा नम्बर ८ आले गाउँका २४ वर्षीय अनिष आले मगरको शव खोलखोलेस्थित सडकको नालीमा भेटिएको प्रहरीले जनाएको छ। नालीभित्र झारीले छोपिएको अवस्थामा उनको शव भेटिएको जिल्ला प्रहरी प्रमुख एसपी केदार खनालले बताए। बिहीबार बिहान साँढे ७ बजे स्थानीयले उनको शव देखेपछि प्रहरीलाई खबर गरेका थिए। उनको कानलगायत विभिन्न अंगमा चोटपटक समेत देखिएकाले घटना शंकास्पद रहेको एसपी खनालले बताए। प्रहरीले केही व्यक्तिलाई नियन्त्रणमा लिएर अनुसन्धान सुरु गरिसकेको एसपी खनालले बताए।
लाउडा प्रकरणका घाइतेलाई क्षतिपूर्ति दिन मानव अधिकार आयोगको सिफारिस,"धरान : खोटाङका लाउडा प्रकरणका चार घाइतेलाई क्षतिपूर्ति दिन राष्ट्रिय मानव अधिकार आयोगले सरकारलाई सिफारिस गरेको छ। घटनाको २१ वर्षपश्चात मानव अधिकार आयोगले प्रहरीले अन्धाधुन्द गोली चलाएका कारण चारजना प्रर्दशनकारी घाइते भएको प्रतिवेदनमा उल्लेख गरेको छ। २०५८ जेठ १३ गते राति नेकपा एमालेसहित ६ बाम घटकले लाउडा जहाज खरिद गर्दा करोडौं रकम भ्रष्ट्राचार गरेको भन्दै आन्दोलन गरेको थियो। सोही दिन प्रर्दशनकारीहरूले मसाल जुलुस निकालेर घर फर्कदै गरेका बेला जिल्ला प्रहरी कार्यालय खोटाङ अगाडि प्रहरीले अन्धाधुन्द गोली चलाउदा एमाले कार्यकर्ता दिपनारायण रिजाल, जनमोर्चाका दिपेन्द्र राई र मसालजुलुस हेर्न आएका ११ वर्षीय विद्यामणि तामाङ र ७ बर्षिय प्रताप राई गम्भीर घाइते भएका थिए। घाइतेमध्ये प्रतापको मृत्यु भइसकेको छ। लाउडा प्रकरणको आन्दोलनमा खोटाङ सदरमुकाम दिक्तेलको रत्नपार्कबाट मसाल जुलुस निकालेर जिल्ला प्रहरी कार्यालय हुँदै हाटडाँडामा पुगेर समापन भएको थियो। रातको समय भएकाले प्रर्दशनकारीहरू राको बालेर घर फर्कदै गर्दा जिल्ला प्रहरी कार्यालय अगाडि प्रहरीले अन्धाधुन्द गोली चलाउँदा चारजना घाइते भएका थिए। घटनापश्चात प्रर्दशनकारीहरूको दवावका कारण सरकारले हेलिकोप्टर झिकाएर घाइतेको उपचार टेचिङ हस्पिटल काठमाडौं लगेर गरेको थियो। मानव अधिकार आयोगले प्रहरीले गोली चलाउनु गलत भएको र प्रहरीले आयोगमा झुटा विवरण पेस गरेको पनि प्रतिवेदनमा उल्लेख गरेको छ। आयोगले घाइतेहरूलाई जनही एकलाख रुपैयाँ क्षतिपूर्ति दिन प्रधानमन्त्री तथा मन्त्रीपरिषदको कार्यालयलाई सिफारिस गरेको छ। मानव अधिकार आयोगले ढिलै भएपनि क्षतिपूर्तिका लागि सरकारलाई सिफारिस गरेको खबरले केही सहानुभुति प्राप्त भएको घाइते एमाले खोटाङका सहसचिव दिपनारायण रिजालले बताए। उनले मृत्यु भएका प्रताप राईको परिवारलाई थप क्षतिपूर्ति दिलाइदिन माग गरेका छन्।"
"प्रतिनिधि सभा बैठक बस्दै, 'नेपाल नागरिकता' (पहिलो संशोधन) विधेयक २०७९ बारे छलफल",काठमाडौं : प्रतिनिधि सभा बैठक आज पनि बस्दै छ। बिहीबार दिउँसो ३ बजे बस्ने बैठकमा 'नेपाल नागरिकता' (पहिलो संशोधन) विधेयक २०७९ बारे छलफल गर्ने सम्भावित कार्यसूची छ। बैठकमा गृहमन्त्री बालकृष्ण खाणले 'नेपाल नागरिकता' (पहिलो संशोधन) विधेयक २०७९ माथि विचार गरियोस भनी प्रस्ताव गर्ने सम्भावित कार्यसूची रहेको छ। बुधबारको संसद बैठकमा गृहमन्त्री खाणले उक्त विधेयक पेस गरेका थिए।
जसपामा शक्ति टकराव,"काठमाडौं : शक्ति टकराव र स्वार्थका कारण जनता समाजवादी पार्टी (जसपा) फुटको डिलमा पुगेको विज्ञहरू बताउँछन्। अध्यक्ष उपेन्द्र यादव पक्षले वीरगन्जमा बैठक गरिरहेका छन् भने संघीय परिषद् अध्यक्ष बाबुराम भट्टराई पक्षको बैठक काठमाडौंमा जारी छ। दुवै पक्षले आआफ्ना बैठक मात्रै आधिकारिक भएको दाबी गरेका छन्। जसपाभित्र सत्ता र शक्तिको स्वार्थको लडाइँ उत्कर्षमा पुगेपछि पार्टी विभाजन नजिक पुगेको राजनीतिक विश्लेषक डा राजेश अहिराज बताउँछन्। उपेन्द्रजी र डा बाबुरामजीबिच सैद्धान्तिक र विचारको लडाइँ छैन, अहिराज भन्छन, उहाँहरू पार्टीभित्र आधिपत्य, स्वार्थ र वर्चस्वका लागि अन्तरसंघर्ष गरिरहनुभएको छ। जुन लडाइँमा पार्टी र नेताको भविष्य छैन। सत्ता समीकरणका कारण मात्रै विगतमा बाबुराम नेृत्वको नयाँ शक्ति पार्टीले जसपासँग पार्टी एकता गरेको डा अहिराज बताउँछन्। यताबेला सानाठूला पार्टीमा शक्ति संघर्ष चलिरहेको छ। एमाले र माओवादीमा सुस्त रूपमा छ भने जसपा र कांग्रेसभित्रको विवाद सतहमा देखिएको राजनीतिक विश्लेषक चन्द्रकिशोर बताउँछन्। जसपाको गठन मधेस आन्दोलनबाट भएको हो, चन्द्रकिशोर भन्छन्, यसको नेतृत्व र नेता सँगसँगै पार्टीमा आए। पार्टीभित्र सबैले बराबर अधिकार र सामाजिक न्याय खोजिरहेका छन्। त्यसैकारण नेतृत्वले असुरक्षित महसुस गरिरहेको छ। त्यसैले नेतृत्वको निर्णय पारदर्शी छैन। पार्टीभित्रै सामूहिक विचार, विमर्श र छलफल नहुने गरेको उल्लेख गर्दै उनले भने, जसपा पार्टी होइन्। प्राइभेट कम्पनीको रूपमा पुगेको छ। नेपाली राजनीतिमा मधेसवादी दलको टुटफुटको इतिहास राम्रो छैन। व्यक्तिवादी सोचले नेताहरू ग्रसित छन्। त्यसले मधेसवादी दलहरू टुक्राटुक्रामा विभाजित हुँदै आएको विश्लेषकहरू बताउँछन्। गत वर्ष सत्ताको स्वाद चाख्न जनता समाजवादी (जसपा) भित्रको एक घटक महन्थ ठाकुर पक्ष तत्कालीक केपी ओली सरकारमा सहभागी भयो।। त्यसपछि जसपाको विवाद झनै चक्र्यो। सर्वोच्चको परमादेशबाट केपी ओली सरकार ढल्यो। २९ असार २०७८ मा शेरबहादुर देउवाको नेतृत्वमा ५ दलीय सरकार बन्यो। सरकारले १ भदौं २०७८ मा दल फुटाउने अध्यादेश जारी गयो। जसपा र एमालेमाथि अध्यादेशको आरा चल्यो। एमाले र जसपा विभाजित भए। ठाकुर पक्षले जसपाबाट फुटेर ९ भदौं २०७८ मा लोकतान्त्रिक समाजवादी पार्टी(लोसपा) खोल्यो। यसैबेला एमालेबाट माधवकुमार नेपाल पक्ष अलग भएर एकीकृत समाजवादी पार्टी जन्माएका थिए। ठाकुरले पार्टी फुटाएर नयाँ दल दर्ता गरे पनि जसपामा उपेन्द्र यादव र बाबुराम भट्टराई एउटै पार्टीमा रहे। २०७६ वैशाख २३ गते यादवको नेतृत्वमा रहेको संघीय समाजवादी फोरम नेपाल र बाबुराम भट्टराई संयोजक गरेको नयाँ शक्ति पार्टीबिच एकीकरण भएको थियो। दुवै दलबिच एकतापछि पार्टीको नाम समाजवादी पार्टी नेपाल राखिएको थियो। संघीय परिषद्को अध्यक्षमा भट्टराई थिए भने पार्टीको नेतृत्वमा यादव। तत्कालीन नेकपा अध्यक्ष ओली नेतृत्वको सरकारका पालामा समाजवादी पार्टी फुट्ने स्थिति बन्यो। त्यही बेला रातारात समाजवादी पार्टी र ठाकुर नेतृत्वको राष्ट्रिय जनता पार्टी(राजपा) बिच पार्टी एकता गरियो। २०७७ वैशाख १० गते दुई पार्टी एकतापछि पार्टीको नाम जनता समाजवादी पार्टी (जसपा) राखियो। तर, गत वर्ष नै ठाकुर पक्ष अलग भएर लोसपा खोलिसकेको छ। भट्टराई पक्ष पनि अलग भएपछि पार्टीमा यादव पक्ष मात्रै रहनेछ। पार्टीभित्र आन्तरिक लोकतन्त्र कमजोर भएकाले टुटफुटको बाटोबाट गुज्रिरहेको विश्लेषक चन्द्रकिशोरको ठम्याइ छ। जसपाभित्रको विवाद उनीहरूको घरेलु मामिला रहेको डा अहिराजको भनाइ छ । यसले जसपाको फुटको संघारमा पुगेको छ। नेताहरूको तमासा देखेर जनता लज्जित भइरहेको याज्ञवल्क्य लक्ष्मीनारायण विद्यापीठ मटिहानी सहप्राध्यापक धु्रव राय सुनाउँछन्। दलहरू सिद्धान्त र एजेन्डाविहीन भयो। नेताहरूले जनतालाई जन्तु ठानिरहेका छन्। स्वार्थका लागि आपसमा लडेर तमासा देखाइरहेको छन्। यसले देश र जनतालाई कल्याण गर्दैन, उनी भन्छन्, नेताहरू जनता र राज्यका लागि लड्नुपर्छ।"
मुक्तिनाथको आधुनिक धर्मशाला ९ वर्षदेखि प्रयोगविहीन,"जोमसोम : मुस्ताङ जिल्लाको कतिपय विकास आयोजना भारतीय सरकारको आर्थिक सहयोगमा सञ्चालन भइरहेको छ। सरकारी कार्यालय, गैरसरकारी, धार्मिकस्थलको स्तरोन्नति तथा समुदाय लक्षित पूर्वाधार विकास योजनामा भारतीय सरकारले नै सहयोग जुटाउदै आएको छ। विद्यालय भवन, कार्यालय र समुदाय लक्षित विकास कार्यक्रममा भारतीय राजदूतावासले लगानी गर्दै आएको छ। हिन्दु तथा बौद्ध धर्मालम्बीहरुको आस्थाको केन्द्र मुक्तिनाथ मन्दिरको दर्शनका लागि स्वदेशी धार्मिक पर्यटक मात्र होईन यहाँ भारतीय धार्मिक पर्यटकको पनि उस्तै ओइरो लाग्ने गरेको छ। पछिल्लो समय यातायातको विकाससँगै मुस्ताङमा दिनहुँ सयौंको संख्यामा धार्मिक पर्यटक मुक्तिनाथको दर्शन गर्न आउने गरेका छन्। भौगोलिक वनावटले विकट मानिएको मुस्ताङ जिल्ला आफैंमा महङ्गो जिल्ला भएकाले सीमित खर्च जोहो गरेर आएका धार्मिक पर्यटकलाई यो समस्याले पीडा दिने गरेको छ। पर्यटकले पाउनुपर्ने सेवासुविधा पर्याप्त नहुँदा र महङ्गो बसाइका कारण नेपालीलाई मात्र होईन भारतीय धार्मिक पर्यटकले समेत यसप्रकारको समस्या झेल्नुपर्ने बाध्यता छ। भारतीय राजदुतावासकै सहयोगमा मुस्ताङको जोमसोममा अवस्थित जनहित माध्यमिक विद्यालयको करोडौंको पक्की दुईतले भवन, थाक टुकुचेमा निर्माण भएको योगेन्द्र माध्यमिक विद्यालयको पक्की दुईतले भवन र जोमसोम निर्माण गरिएका पक्की उदाहरण मात्र हुन्। भारतीय राजदूतावासको सहयोगमा बनेको लोमान्थाङ गाउपालिका५ लोमान्थाङको छोदे गुम्बा र सोही गाउँपालिका३ छोनुपमा निर्माण भएको नाम्गेल गुम्बा दुतावासकै आर्थिक सहयोगमा बनेको हो। दुतावासले मुस्ताङमा यसप्रकार थुप्रै पूर्वाधार विकासमा लागानी गर्दै आईरहेको छ। आफ्नै मुलुकका पर्यटक मुस्ताङको मुक्तिनाथ दर्शनका लागि आउने क्रम बढेपछि भारतीय राजदूतावासले सन् २००९ मा मुक्तिनाथको रानीपौवा बसपार्कको पूर्वतर्फ सुलभमूल्यको आधुनिक धर्मशाला समेत निर्माण गर्यो। तर धर्मशाला सुरुवातका वर्षमा प्रयोगमा आएपनि विगत ६ वर्षदेखि यसको प्रयोग ठप्पै भएको छ। धर्मशाला निर्माणका लागि भारतीय राजदूतावाससँग मूक्तिनाथ विकास समिति र साविकको जिल्ला विकास समितिबीच आर्थिक सहयोग सम्झौता भएको थियो। यसका लागि मूक्तिनाथ विकास समितिका अध्यक्ष तत्कालीन प्रमूख जिल्ला अधिकारी लक्ष्मीराज शर्मा र स्थानीय विकास अधिकारी डिल्लिराम सिग्देलले सहमति गरेका थिए। धर्मशाला भवन निर्माण भएपछि साविकको जिल्ला विकास समितिले वार्षिक भाडा उठाउने उद्देश्यले टेन्डरमार्फत होटल सञ्चालनका लागि व्स्थानीय वीरबहादुर गुरुङलाई लिजमा सुम्पिएको थियो। लिज लिएका गुरुङले ३ वर्ष मात्र धर्मशाला होटल चलाएर त्यसै छाडे। उनले छोडेपछि उक्त धर्मशाला ९ वर्षदेखि प्रयोगविहीन हुँदै आएको हो। धर्मशालाको चारैतर्फ समयोग क्षेत्रफल ८६ मिटरको छ। दुतावासको आर्थिक सहयोगमा बनेको धर्मशालाको निर्माणकार्य सम्पन्न गर्न साविक जिल्ला विकास समितिलाई जिम्मा लगाइएको थियो। २ करोड ५२ लाखमा निर्माण भएका धर्मशाला बनाउने काम गजुरमुखि जोशी अमित जेभीले लिएको थियो।जसले सन् २००९ को डिसेम्बरमा १८ महिनाको समय खर्चिएर धर्मशाला बनाउने काम पूरा गरेको हो। ३ वर्ष सम्म साविक जिससले जिम्मा लिएको उक्त धर्मशाला २०६९ साल मंसिर २९ गते मूक्तिनाथ विकास समितिलाई हस्तान्तरण गरिएको थियो। धर्मशालामा रिसेप्सन कोठा २,रिसेप्सन बैठक कोठा १, एडेजबाथ भएको कोठा १०, कोठामा भएको गिजर ऐनासहित नन् एटेज कोठा ८, सोका लागि ट्वाईलेटबाथ रुम २, ईलेक्ट्रिक गिजर २, मेडिटेसक हल १, किजन रुम १, डाईनिङ हल १, गार्ड हाउस १ समेत धर्मशालालाई काडेतारले घेरिएको थियो। धर्मशालामा काठको खाट ३३, काठको बक्स पलङ २,काठको र्याक १, काठको टेबल ४, सोफासेट, प्लाष्टिक कुर्चि, दराज, कार्पेट, पानी ट्याङ्की, सिरक, तन्ना, तकिया र ब्याङ्केट जस्ता जिन्सी सामान थिए। साविक जिल्ला विकास समितिले धर्मशाला हस्तान्तण गरेको ९ वर्ष बितिसक्दासमेत मुक्तिनाथ विकास समितिले पुनः आधुनिक धर्मशाला सञ्चालनमा ल्याउन असफल भयो। लामो समयसम्म धर्मशाला प्रयोगविहीन रहँदा भारतीय पर्यटक तथा नेपालीले सुलभ मुल्यको सेवाप्राप्त गर्न बञ्चित भएका छन्। उक्त धर्मशाला खण्डहरजस्तै भएको छ भने त्यहाँ रहेको भौतिक संरचना समेत दिनप्रतिदिन जीर्ण हुँदै जान थालेको छ। लामो समय सम्म धर्मशाला प्रयोग बिहिन रहको पर्यटन व्यवसायी सुरज गुरुङले जानकारी दिए। संघीयतापछि भारतीय दुतावासले बनाएको धर्मशाला गाउँपालिका हस्तान्तरण गर्ने कुरा भएपनि त्यसको कार्यान्वय नभएको बताए। मुक्तिनाथमा १२ वर्षअघि आधुनिक धर्मशाला बनेको र त्यसको सञ्चालनमा मुक्तिनाथबासीको कुनै अवरोध नभएको उनले जनाए। मुक्तिनाथ विकास समितिको अध्यक्ष सिडियो हुने प्रावधान छ। तर,यहा आउने सिडियोले मुक्तिनाथ मन्दिर तथा यहाँ भएका संरचनामा चाँसो र पहल गरेको पाईदैन। जिल्ला समन्वय समितिकै प्रमुख माया गुरुङले अब चाँडै सरोकारवाला निकायसँग बैठक बसेर धर्मशालाको समस्या समाधानको बाटो खोजिने बताईन्। मुक्तिनाथस्थित पुराङ रानीपौवा स्थित बसपार्क माथिको खाली पाँखो जमिनमा भारतीय दुतावासबाट सन् २००७ मा नोभेम्बर ७ मा आधुनिक धर्मशाला शिलन्यास गरिएको थियो। धर्मशाला शिलन्यास भएको तीन वर्षपछि सन् २०१० को जुन २० मा तत्कालीन भारतीय राजदुत राकेश सूदले उद्घाटन गरेका थिए।"
सरकारप्रतिको गिर्दो जनविश्वास,"जनताको विश्वास र बैधतामा शासन गर्ने सरकारहरू जनताका नजरमा गिर्दै गएका छन्। लोकतान्त्रिक शासन प्रणालीमा राज्य नागरिकको हित रक्षक, हित प्रबद्र्धक र हित वितरक हो। लोकतन्त्रको केन्द्रबिन्दु नागरिक हो। राज्य संरचना क्रियाशील हुँदा जनताले आफ्ना भावना परिचालित भएको महसुस नगरेसम्म लोकतन्त्र लोक को हुँदैन। जनप्रतिनिधिले बोल्दा, भाषण गर्दा वा सभा बैठकमा बस्दा जनताका भावना बकिएको, बोकिएको बोध हुनुपर्छ। राज्यसंरचना जनताको विश्वास र बैधताको धरोहर हुनुपर्छ, जसको एकमात्र आधार इमान्दारितासाथ कार्यसम्पादन हो। भनेर होइन, गरेर नै जनताको मन जित्न सकिन्छ। केही युरोपीय मुलुकहरूलाई अपवादमा लिँदा विश्वव्यापी रूपमा नै सरकारप्रतिको जनभरोसा गिर्दै गएको छ। विकसित मुलुकहरूको संगठन ओईसीडीको पछिल्लो सर्वेक्षणअनुसार स्वीट्जरल्यान्डमा ८४५ प्रतिशत जनता सरकारमाथि भरोसा गर्छन् भने त्यसपछि जनविश्वासको सूचकांकमा नर्वे (८२९) र फिनल्यान्ड (८०९) छन्। विश्वको महाशक्ति, आधुनिक लोकतन्त्र जननी र अवसरको भूमिका रूपमा चिनिएको संयुक्तराज्य अमेरिकाका ४६५ प्रतिशत जनतामात्र सरकारप्रति भरोसा राख्छन्। विधिको शासनको पर्याय संयुक्त अधिराज्य बेलायतको यो सूचकांक ३४७ प्रतिशत मात्र छ। चिलीका १७१ प्रतिशत जनता मात्र सरकारलाई विश्वास गर्छन्। अधिकांश एसियाली तथा अफ्रिकी मुलुकका सरकारहरू जनताको विश्वास गुमाउँदै छन्। राज्यप्रणालीप्रति जनविश्वसा सूचकांक कति हुनुपर्छ भन्ने विषयमा स्वीकार्य मानक छैन तर ७०८० प्रतिशत जनताको विश्वास जितेका सरकारहरू नैतिक रूपमा जनतामाथि राज गर्ने हैसियतमा हुन्छन्, अन्यथा लोकतन्त्र प्राविधिक मात्र बन्छ। सूचकांक र मूल्य मानक जेजस्ता भए पनि यी तथ्यहरूले राज्यलाई जनताको मनमुटुमा बस्न तीव्र दबाब दिइरहेको छ, यो दबाब दिनानुदिन बढ्दैछ। अचम्म लाग्दो तथ्य के छ भने उदार लोकतान्त्रिक मुलुकहरूभन्दा निरकुंश वा निर्देशित व्यवस्था भएका मुलुकहरू विपद्मा जनताका लागि काम गर्न प्रभावकारी देखिएका छन्। एड्लेम्यान ट्रस्ट व्यारोमिटर अनुसार कोभिडको समयमा लोकतान्त्रिक मुलुकहरूभन्दा लोकतन्त्र नभएका मुलुकहरू जनताका विश्वास जित्न अघि देखिए। कोभिड१९ को महामारीमा जर्मनीको ट्रस्ट ब्यारोमिटर पहिलाकोभन्दा ७ प्रतिशत गिरेर ४६ प्रतिशतमा ओर्लियो, अष्ट्रेलियाको ६ प्रतिशत र्हास आई ५३ प्रतिशतमा झर्यो भने संयुक्तराज्य अमेरिका, नेदरल्यान्ड र दक्षिण कोरियाका सरकारको विश्वासस्तरमा पनि र्हास देखियो। पूर्णलोकतन्त्र नभएको साम्यवादी चीन (जहाँबाट कोभिडको सुरुवात भएको थियो) मा महामारीको समयमा ट्रस्ट सूचकांक ११ प्रतिशत बढेर ८३ प्रतिशतमा उक्लियो। त्यस्तै निर्देशित व्यवस्था भएका संयुक्त अरब इमिरेट्स र थाइल्यान्डले क्रमशः ९ र ५ प्रतिशतले जनविश्वास बढाइ ७६ र ६६ प्रतिशत सूचकांक कायम गरे। यी तथ्यले लोकतन्त्रको कार्यप्रणालीमाथि गम्भीर सवाल तेस्र्याएको छ। अवसर निर्माण र वितरण गर्न लोकतन्त्रका संस्थाहरू किन पछि परे ? जनभावनाका पुञ्ज जनताप्रति किन उदासीन बन्दैछन् ? यी प्रश्नहरूले लोकतन्त्र र नागरिकमुखी सरकारको कार्यसंरचनामाथि पुनर्बोधको माग गरिरहेको छ। कठोर अनुशासनमा मात्र लोकतन्त्र कार्यमूलक हुन्छ भन्ने देखिएको छ। यसलाई उपेक्षा गर्र्नु हुन्न। जनताले दुःखमा राज्य भेटेनन्, सेवा र उपचार चाहिने बेला अभिभावक भेटिएन। अझ केही मुलुकमा कार्यकारी प्रमुखमा देखिएको कठोर दक्षिणपन्थी व्यवहारले निर्वाचित अधिनायकत्व झनै खतरापूर्ण हुन्छ भन्ने सन्देश दिनपुग्यो। यसै समय आलोचनात्मक चेत भएका, आफूलाई नागरिक समाज भन्नेहरू पनि राज्यलाई पहरेदारी गरेर नागरिक सेवा दिन झकझकाउने दायित्व भुलेर कता हराए कता। सरकारकाप्रतिको जनविश्वास भनेको कार्यकारी संयन्त्रको क्रियाशीलता र प्रभावकारितामा मात्र सीमित हुँदैन। यो न्यायालय, संस्द, राज्यका अन्य अंगहरू, सार्वजनिक प्रशासन, पेसागत वर्ग र निजी क्षेत्रका विश्वासको समग्र नै राज्यप्रति जनताको भरोसा हो। इप्सोस मनिटरको आधारमा अन्य पेसागत समूहभन्दा चिकित्सकहरू विश्वासिला देखिएका छन्। त्यसपछि वैज्ञानिक, शिक्षक र सेना विश्वासिला छन्। तर, सबैभन्दा विश्वासिला देखिनु पर्ने राजनीतिज्ञ १० प्रतिशत जनताका नजरमा मात्र विश्वासयोग्य छन्, ६३ प्रतिशत जनता राजनीतिज्ञलाई विश्वास गर्दैनन्। जनताका अन्तिम सहारा न्यायाधीशलाई ३४ प्रतिशतले मात्र विश्वासयोग्य मानेका छन्। अध्ययनले के देखाएको छ भने सरकारको नेतृत्व भरोसायोग्य नहुँदा पनि सार्वजनिक प्रणाली संस्थागत छ भने त्यसले जनताको विश्वास जितिरहेको हुन्छ। सरकारले विश्वास गुमाउँदै गए पनि क्यानडा, बेलायत र अमेरिकामा संस्थागत भएको सेवा प्रणालीले जनविश्वासलाई धानिरहेको छ। सरकारको नियमन तथा प्रबद्र्धन प्रभावकारी नहुँदा निजी तथा व्यावसायिक क्षेत्र पनि जनताबाट टाढिएका छन्। सन् २०२१ मा प्राविधिक व्यवसायी ३४, औषधि व्यवसायी ३१, बैंक तथा वित्तीय सेवा प्रदायक २८, सार्वजनिक कर्मचारी २८, आमसञ्चार १९ र सामाजिक सञ्चार माध्यम १७ प्रतिशत विश्वास सूचकांकमा देखिएका छन्। विपद्मा सर्वसाधारण निसाह्य हुँदा व्यावसायिक र सार्वजनिक दायित्व निर्वाह गर्ने सबै क्षेत्र सर्वसाधारणको मनबाट टाढिएको देखियो। यसको प्रमुख जिम्मेवारी सर्वोच्च नागरिक निकाय भएकाले सरकारले लिनुपर्छ। सरकार नै आमनागरिकको सर्वोच्च हितरक्षक हो। सरकारको पहिलो र अन्तिम काम नागरिकलाई सेवासुविधा पुर्याउने हो। यसका लागि उसले कि आफ्नै संयन्त्र परिचालन गर्छ वा नीति नियमनमार्फत राज्यसंरचना बाहिरका पात्र परिचालन गर्छ। नेपालमा पनि राज्यको व्यवहार नागरिक विश्वासबाट टाढिदै गएको देखिन्छ। २०७२ मा सामान्य प्रशासन मन्त्रालयबाट ३८ जिल्लाका जनसम्पर्क बढी हुने जिल्ला प्रशासन, मालपोत, जिल्ला विकास र नगरपालिकाहरूमा गरेको सेवाग्राही सन्तुष्टि सर्वेक्षणमा ७० प्रतिशतले सेवाग्राही सन्तुष्ट र ३० प्रतिशत असन्तुष्ट देखिएका थिए। ८० प्रतिशतले सेवा लिन आउँदा अतिरिक्त लागत व्यहोर्नु परेको र ४० प्रतिशतले मध्यस्थकर्तामार्फत सेवा लिन परेको बताएका थिए। जनताप्रति राज्य विश्वासिलो बन्ने उपायहरू सरल र सजिला छन्। जे गर्छु भनेको छ त्यै गरे पुग्छ, विश्वासिलो कार्यसम्पादन गरेपुग्छ। जग्गा प्रशासन र विकाससम्बन्धी सेवा लिँदा अतिरिक्त पैसा लागेको उल्लेख गरेका थिए। २०७५ मा भूमि व्यवस्था, सहकारी तथा गरिबी निवारण मन्त्रालयले ९ मालपोत कार्यालयका १ सय ८० सेवाग्राहीलाई सोधिएको प्रश्नमा ५९ प्रतिशत असन्तुष्ट, २ प्रतिशत पूर्णसन्तुष्ट र २२ प्रतिशत सामान्य सन्तुष्ट पाएको थियो। जनविश्वास देखिने अन्य सूचकअनुसार जनविश्वास आर्जनका उपाय तत्काल सुरु गर्नुपर्ने स्थिति छ। जस्तो कि ट्रान्सपरेन्सी इन्टनेसनलको २०२१ को प्रतिवेदनअनुसार नेपालको भ्रष्टाचार अनुभूति सूचक १०० मा ३३ मात्र छ, १ सय ८० मुलुकमा नेपाल ११७औं स्थानमा छ। ग्लोबल इन्टिग्रिटी इन्डेक्समा नेपालले ६० प्रतिशतभन्दा कम अंक पाएको छ, मानव विकास सूचकांकमा सीमान्त सुधार भै ०६०२ अंकसाथ मध्यस्थ सूचीमा छ। शासकीय सूचकांका सबै सूचकहरू ५० प्रतिशतभन्दा कम (उत्तरदायित्वमा ४२०३, राजनीतिक स्थिरतामा ४१५१, सरकारको प्रभावकारितामा १५८७, नियमन गुणस्तरमा २४५२, विधिको शासनमा ३४१३ र भ्रष्टाचार नियन्त्रणमा २९८१) छन्। त्यस्तै लेगातम समृद्धि सूचकमा ११४औं स्थानमा छ, शासकीय सूचकमा १६७ मुलुकमा नेपालको स्थान ८८औं हो। शासकीय कुशलतामा नेपालको स्तर ५८६ छ। लगानी वातावरणमा नेपालको स्कोर ८१७ भै १३५औं स्थानमा छ। लेगातम र मानव विकास सूचकांकमा सीमान्त सुधार छ, सरकारको प्रभावकारितामा २०२० भन्दा २०२१ मा कमजोर स्थिति देखिन्छ। सरकारी निकायहरू आफैंले प्रस्ताव गरेको पँुजीगत बजेट पनि खर्च गर्न सकिरहका छैनन् भने कतिपय स्थानीय सरकारले समयमा बजेट पनि प्रस्तुत गर्न सेकनन्। नागरिक सेवा र जवाफदेहिताको केन्द्र बन्नुपर्ने अपेक्षाका स्थानीय सरकारहरू अनियमितता र बेथितिमा छन्। धेरै बाचा, नगण्य उपलब्धि, व्यवहार र सिद्धान्तबीच फराकिलो फैसला जस्ता कारण सर्वसाधारणमा राज्यप्रणालीमाथि अविश्वास बढ्यो, वितृष्णा बन्दै छन्। निर्मला पन्त हत्या, कोभिडका समयमा अस्पताल र अक्सिजनको चरम अभावका पीडाजस्ता कारण सरकारप्रतिको जनविश्वास घट्दै गयो। दुःखमा जनताले ससानो सेवा खोजेका थिए। पछिल्लो समय संसद र न्यायालयमा देखिएको गतिविधि, संवैधानिक नियुक्तिमा देखिएका व्यवहार र नीतिगत निर्णयमा राखिएको आग्रह र अपारदर्शिता, विद्यालयमा पाठ्यपुस्तक र किसानमा मलको अभाव जस्ता कारण जनतामा नैराश्यता बढाएको छ। विनयशील हुनुपर्ने उच्च व्यक्ति निम्नस्तरका हेट स्पीच ओर्लिए, असल मानिएकाहरू पनि विवेकको व्यवहार गर्न सकेनन् र इमान्दार अनुचर बनिरहे, शालिनतालाई धीठताले विस्थापन गर्यो, राजनीतिक संस्कृति निरन्तर हराएको अपेक्षा बन्यो। अरूको गल्ती सजिलै नियाल्ने राजनीतिज्ञहरू शक्तिमा पुग्दा गोटावाया सिन्ड्रोम मा देखिए। अर्थतन्त्रले आवेनोमिक्स माग गर्दा पनि आर्थिक नीतिशिल्पी सञ्चित कोष वितरणमा रमाए, चुनाव क्षेत्रमा विकास (?) गर्न हौसिए। परिणामतः समृद्धिको कार्यसूची धकेलियो, सर्वसाधारणले आफ्ना ट्रष्टीमा विश्वास गर्न सकिरहेका छैनन्। निर्वाचन जस्तो महान कार्यमा पनि जनता बाध्यात्मक चयनमा छन्, उनीहरूसँग विकल्प पनि हराएको छ। यसले शासन सेवाबाट अलग्याएको छ। जनताप्रति राज्य विश्वासिलो बन्ने उपायहरू सरल र सजिला छन्। पहिलो, जे गर्छु भनेको छ त्यै गरे पुग्छ, विश्वासिलो कार्यसम्पदन गरेपुग्छ। दोस्रो, कामको जिम्मेवारीबोध, तेस्रो, सदाचारी कार्यव्यवहार, चौथो, खुलापन र पाँचौं, निष्पक्ष एवं न्यायपूर्ण व्यवहार गरे सरकार जनताको मन, मुटु र मस्तिष्कमा पुग्न सक्छ। सारमा इमान्दार राजनीतिक कार्यकारी र व्यावसायिक प्रशासन जनविश्वासका आधार हुन्। यसैले लोकतन्त्र प्राविधिकबाट व्यावहारिक बनाउँछ।"
सरकारी बेरुजु ४ खर्ब ८३ अर्ब,"ममता थापा काठमाडौं : सार्वजनिक तथा सरकारी निकायमा आर्थिक अनुशासन र उत्तरदायित्वको कमीले बेरुजु बढ्दै गएको छ। महालेखा परीक्षक कार्यालयले बुधबार सार्वजनिक गरेको ५९औं प्रतिवेदनअनुसार आर्थिक वर्ष ०७७७८ मा मात्रै १ खर्ब १५ अर्ब ५ करोड ५० लाख रुपैयाँ बेरुजु थपिएको छ। सरकारी बेरुजु बढेर ४ खर्ब ८३ अर्ब ५९ करोड रुपैयाँ पुगेको छ। अघिल्लो आवको भन्दा ०७७०७८ मा १५४६ प्रतिशत बढीले बेरुजु बढेको प्रतिवेदनमा उल्लेख छ। आर्थिक अनुशासन कमजोर हुँदा वित्तीय प्रशासनमा अपेक्षित सुधार हुन सकेको छैन, महालेखा परीक्षक टंकमणि शर्माले प्रतिवेदनमै भनेका छन्, आन्तरिक नियन्त्रक व्यवस्था, आन्तरिक कार्यविधिको पालना, लेखा परीक्षण प्रतिवेदनको कार्यान्वयनको स्थितिलाई हेर्दा आर्थिक अनुशासनको पाटो कमजोर रहेको छ। वित्तीय जवाफदेहिताको अवस्था उत्साहप्रद छैन। तालुक निकायबाट अनुगमन गर्ने, कार्यविधिको पालना नगर्ने, अनियमितता गर्ने पदाधिकारीलाई समयमै जिम्मेवार बनाउने, वित्तीय अनुशासन पालनालाई कार्यसम्पादन मूल्यांकनसँग आबद्ध गराउने काम गर्नुपर्ने महालेखाको सुझाव छ। महालेखा प्रतिवेदनअनुसार लेखापरीक्षण तथा सम्परीक्षणबाट यो वर्ष ४ अर्ब २० करोड असुल भएको छ। अद्यावधिक कारबाही गरी टुंगो लगाउनुपर्ने रकम गत वर्षसम्म ६ खर्ब ७६ अर्ब ४१ करोड रुपैयाँ रहेकोमा यो वर्ष ८ खर्ब २९ अर्ब १५ करोड पुगेको छ, प्रतिवेदनमा भनिएको छ। अझ यस वर्ष म्याद ननाघेको पेस्कीलाई लगती बेरुजु कायम नगरिएकाले सोबाट बेरुजु अंक र प्रतिशत घटेको महालेखाले औंल्याएको छ। प्रचलित कानुनअनुसार पुर्याउनुपर्ने रित नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिव तवरले आर्थिक कारोबार गरेको व्यहोरालाई बेरुजुका रूपमा राख्ने गरिन्छ। प्रतिवेदनले स्थानीय तहदेखि प्रदेश र संघअन्तर्गतका मन्त्रालयले नियम मिचेर आफूखुसी बजेट खर्च गरेको उल्लेख गरेको छ। प्रतिवेदनले तीनवटै तहमा व्यापक अनियमितता भएको ठहर गरेको छ। मुलुकभर भौतिक पूर्वाधारको निर्माण र लागत यथार्थ नभएको, प्रतिस्पर्धा बेगर खरिद भएको, विद्युतीय कारोबारलाई करको दायरामा ल्याउन नसकिएको भन्दै महालेखाले प्रश्न उठाएको छ। यस्तै सार्वजनिक सम्पत्तिको दुरुपयोग भएको र संस्थानहरूको अवस्थासमेत भद्रगोल रहेको प्रतिवेदनमा औंल्याइएको छ। अर्थविद् डा डिल्लीराज खनाल हरेक वर्ष महालेखा परीक्षकले बेरुजुबारे तथ्यांक सार्वजनिक गर्ने र सुझाव दिने औपचारिकता मात्रै पूरा गर्दै आएको बताउँछन्। महालेखाले दिने सुझाव भने कार्यान्वयन नहुने गरेको खनालको भनाइ छ। यसैकारण प्रत्येक तह तथा तप्कामा बेरुजुको आकार बढ्दै गएको उनको भनाइ छ। २०१८ सालदेखि महालेखाले प्रतिवेदन सार्वजनिक गर्न सुरु गरेको हो, खनालले भने, त्यहिबेलादेखि जे सुझाव दिँदै आएको थियो, अहिले पनि त्यही सुझाव नै दिनु दिइरहेको छ। यसको अर्थ हो, महालेखाले दिएको सुझावलाई कार्यान्वयन गरिएन। बेरुजु घटाउन संसद्को सार्वजनिक लेखासमितिले महत्वपूर्ण भूमिका रहेको उल्लेख गर्दै खनालले भने, कहाँ, किन बेरुजु भएको छ ? त्यसलाई कारबाही गर्ने, तिर्नुपर्नेलाई उत्तरदायी बनाउने, कार्यान्वयनको प्रत्याभूति गर्ने काम सार्वजनिक लेखासमितिले गर्नुपथ्र्यो। महालेखा प्रतिवेदनअनुसार ०७७७८ मा थपिएको १ खर्ब १५ अर्ब ५ करोड ५० लाख रुपैयाँ बेरुजु रकममा संघीय मन्त्रालय तथा निकाय, प्रदेश मन्त्रालय तथा निकाय स्थानीय तह, समिति र अन्य संस्थाको हो। जसअन्तर्गत संघीय मन्त्रालय तथा निकायको ४९ अर्ब ४७ करोड ७ लाख रुपैयाँ बेरुजु देखिएको छ। प्रदेश मन्त्रालय तथा निकायको ७ अर्ब ४८ करोड ११ लाख रुपैयाँ बेरुजु देखिएको छ। स्थानीय तहको ४३ अर्ब ९० करोड ९५ लाख रुपैयाँ हो। स्थानीय तहमा कारोबार भएको कुल रकमको ४१८ प्रतिशत बेरुजु देखिएको हो। यस्तै सबैभन्दा बढी समिति र अन्य संस्थामा १४ अर्ब १९ करोड ३७ बेरुजु छ। समिति र अन्य संस्थाको कुल कारोबार रकमको ६८९ प्रतिशत बेरुजु देखिएको महालेखाले जनाएको छ। महापरीक्षकको कार्यालयकाअनुसार अघिल्लो वर्ष ५ हजार ६ सय ६५ निकायको ४३ खर्ब ७७ अर्ब १७ करोड रुपैयाँको लेखापरीक्षण गरिएको छ। संघका सरकारी कार्यालय, प्रदेश कार्यालय, स्थानीय तह, अन्य समिति तथा संस्थातर्फ बेरुजुबाहेक लेखापरीक्षण बक्यौता, राजस्व बक्यौता, शोधभर्ना लिनुपर्ने वैदेशिक अनुदान तथा ऋण रकमका सम्बन्धमा समयमा नै कारबाही टुंगो लगाउनुपर्ने अद्यावधिक रकम ३ खर्ब ४५ अर्ब ५६ करोड ३ लाख रुपैयाँ रहेको छ। उक्त रकममा ४ खर्ब ८३ अर्ब ५९ लाख बेरुजु थप गर्दा टुंगो लगाउनुपर्ने अद्यावधिक रकम ८ खर्ब २९ अर्ब १५ करोड ६८ लाख पुगेको छ। कारबाही टुंगो लगाउनुपर्ने रकम बढ्नुमा राजस्व बक्यौता रकम मुख्य कारण रहेको छ। कुल बेरुजुको ८८७८ प्रतिशत संघीय सरकारका १० वटा मन्त्रालयको मात्रै रहेको छ। यसैगरी, प्रदेश सरकारतर्फ सबैभन्दा बढी कर्णाली प्रदेशको ५०६ प्रतिशत र सबैभन्दा कम लुम्बिनी प्रदेशको १०९ प्रतिशत रहेको छ। स्थानीय तहतर्फ सबैभन्दा बढी महोत्तरी जिल्लाको पिपरा गाउँपालिकामा २३८७ प्रतिशत र सबैभन्दा कम ताप्लेजुङ जिल्लाको सिरीजङ्घा गाउँपालिकाको छ। यस्तै प्यूठानका मल्लरानी र सरुमारानी गाउँपालिकाको बेरुजु शून्य छ। यो वर्षको लेखापरीक्षणबाट ५ प्रतिशतभन्दा कम बेरुजु हुने ५ सय ३३, ५ देखि १५ प्रतिशतसम्म बेरुजु हुने १ सय ९३ र १५ प्रतिशतभन्दा बढी बेरुजु हुनेमा १८ स्थानीय तह छन्। स्थानीय तहमा सोझै खरिद गर्ने, बिल भरपाई पेस नगरी स्रोत खर्च गर्ने, बैंक हिसाब मिलान नगर्ने, अग्रिम कर कट्टा नगर्ने, जथाभावी सवारी साधन खरिद गर्ने, ठेक्का स्वीकृत लगायतमा अझै सुधार नभएकाले बेरुजु घट्न नसकेको महालेखाले औंल्याएको छ। संघीय सरकारी कार्यालयतर्फ यो वर्ष मन्त्रालयगत बेरुजु ४९ अर्ब ४७ करोड ७ लाख रुपैयाँ रहेको छ। यसमध्ये सबैभन्दा बढी अर्थ मन्त्रालयका ४०२८ प्रतिशत अर्थात् १९ अर्ब ९२ करोड ७० लाख रुपैयाँ छ। त्यसपछि भौतिक पूर्वाधार तथा यातायात मन्त्रालयको बेरुजु ५ अर्ब ५७ करोड ९ लाख छ। सर्वोच्च अदालत र मातहतका ८२ निकायमा यो वर्ष २ करोड ५ लाख ४३ हजार बेरुजु देखिएको छ। यसमा ६६ हजार फछ्र्योट भई २ करोड ४ लाख ७७ हजार बेरुजु बाँकी रहेको छ। यस्तै, लोकसेवा आयोग र यसमातहतका समेतका ११ निकायमा यो वर्ष २४ लाख ९२ हजार बेरुजु देखिएको छ। यस्तै निर्वाचन आयोग तथा उसका ४१ निकायको ५ लाख ४९ हजार बेरुजु बाँकी छ। यसैगरी राष्ट्रिय महिला आयोगको बेरुजु यो वर्ष ३ लाख ३७ हजार रहेको छ। महान्यायाधिवक्ता कार्यालयकै बेरुजु यो वर्ष २ करोड ४८ लाख ८ हजार देखिएको छ। सार्वजनिक खर्च मितव्ययी बनाउन, आर्थिक अनुशासन कायम गर्न गत वर्ष दिइएका सुझावको कार्यान्वयन नभएको भन्दै महालेखाले असन्तुष्टि जनाएको छ। स्थानीय तहमा बढ्यो बेरुजु सुरेन्द्र काफ्ले महालेखा परीक्षकको कार्यालयका अनुसार स्थानीय तहको बेरुजु बढेको छ। लेखा परीक्षण भएका ७४४ स्थानीय तहको ४४ अर्ब २४ करोड १३ लाख बेरुजु छ। स्थानीय तहमा अबन्डा बजेट राख्ने र पछि आफूखुसी बाँडफाँट गर्ने चलन पनि मौलाउँदै गएको देखिएको छ। महालेखा प्रतिवेदनअनुसार स्थानीय तहमा ३ अर्ब ४ करोड ३३ लाख फछ्र्योट भएको छ। बेरुजुमध्ये ५ अर्ब ६० करोड ५९ लाख असुल गर्नुपर्ने अवस्थाको रहेको महालेखाले जनाएको छ। ३० अर्ब ७९ करोड ६५ लाख नियमित गर्नुपर्ने र ४ अर्ब ७९ करोड ५६ लाख म्याद नाघेको पेस्की छ। बक्यौता लेखापरीक्षणबाट ५७ अर्ब ५० करोड ५९ लाखको लेखा परीक्षणबाट २ अर्ब ७१ करोड १५ लाख बेरुजु देखिएको छ। मधेस प्रदेशका ८ र कर्णालीको १ गरी ९ वटा स्थानीय तहको लेखा परीक्षण गर्न बाँकी छ। महालेखाले ९ खर्ब ९३ अर्ब ५९ करोड ३१ लाखको लेखा परीक्षण सम्पन्न गरेको छ। बक्यौता लेखापरीक्षणतर्फ ५५ स्थानीय तहको २०७६७७ को ५७ अर्ब ५० करोड ५९ लाखसमते यो वर्ष १० खर्ब ५१ अर्ब ९ करोड ९० लाखको लेखा परीक्षण भएको प्रतिवेदनमा छ। ७५३ स्थानीय तहको कुल बजेट ५ खर्ब ३२ अर्ब ९८ करोड ३७ लाख रहेको छ। जसमा संघ र प्रदेशबाट ३ खर्ब ८ अर्ब ६० करोड ३३ लाख हस्तान्तरण भएको छ। संघ र प्रदेश सरकारको राजस्व बाँडफाँटबाट ७३ अर्ब ४० करोड, आन्तरिक आयमा गतवर्षको मौज्जातसमेत १ खर्ब ११ अर्ब गरी ४ खर्ब ९३ अर्ब ३९ लाख आय प्राप्त गरेको प्रतिवेदनमा उल्लेख छ। प्राप्त आयबाट ३ खर्ब ९१ अर्ब ४३ करोड ६३ लाख गरी १ खर्ब १ अर्ब ५६ करोड ७६ लाख मौज्दात छ। यो वर्ष लेखापरीक्षण भएका ७ सय ४४ स्थानीय तहमध्ये कुल बजेट ५ खर्ब ९७ अर्ब ४८ करोड ५१ लाख छ। कुल बजेटमध्ये ४ खर्ब ८७ अर्ब ८८ करोड १७ लाख (८१६५) प्रतिशत खर्च भएको छ। कुल खर्चमध्ये चालू खर्च २ खर्ब ५० अर्ब ६४ करोड १७ लाख (५१३७ प्रतिशत), पुँजीगत खर्च १ खर्ब ६० अर्ब ३२ करोड ५८ लाख(३२८६प्रतिशत) र वित्तीय व्यवस्था तथा अन्यतर्प ७६ अर्ब ९१ करोड ४२ लाख(१५७७ प्रतिशत)खर्च भएको छ। कुल आन्तरिक राजस्व ५३ अर्ब २८ करोड ५६ लाख छ। संघ तथा प्रदेशबाट राजस्व बाँडफाँट ६९ अर्ब १ करोड ६९ लाख, गत वर्षको मौज्जात ९१ अर्ब ७७ करोड ३८ लाखसमेत आन्तरिक स्रोततर्प १ खर्ब ९६ अर्ब ७ करोड ६३ लाख प्राप्त भ्एको प्रतिवेदनमा छ। आन्तरिक स्रोत आय ६२२ प्रतिशत स्थानीय तहको आन्तरिक स्रोतको आय ६२२ प्रतिशत मात्र देखिएको प्रतिवेदनमा उल्लेख छ। नेपाल सरकारको अनुदान समेतको कुल प्राप्ति ४ खर्ब ९३ अर्ब ३९ लाख छ। आन्तरिक स्रोतबाट १ खर्ब ८४ अर्ब ६५ करोड २७ प्रतिशत प्राप्त भएको छ। २ खर्ब ३ अर्ब १७ करोड ९४ लाख प्राप्त गर्ने अनुमान गरिएको थियो। जसमध्ये गत वर्षको मौज्दात ७५ अर्ब ६३ करोड, राजस्व बाँडफाँटबाट ७३ अर्ब ४० करोड र आन्तरिक स्रोतबाट ३५ अर्ब ६२ करोड ७३ लाख प्राप्त भएको छ। यो वर्ष ३२ स्थानीय तहले २६ करोड २५ लाख ६१ हजार असुल गर्न बाँकी रहेको र सोको लगत नै तयार नगरेको प्रतिवेदनमा उल्लेख छ। महालेखाले बक्यौता राजस्वको लगत तयार गरी असुलीको कार्ययोजना बनाइ कार्यान्वयन गर्नु निर्देशन गरेको छ। संघ र प्रदेशबाट स्थानीय तहको अनुदान वृद्धि पछिल्ला तीन वर्षमा स्थानीय तहको अनुदान बढ्दै गएको छ। स्थानीय तहले समानीकरण अनुदान, सशर्त अनुदान, विशेष अनुदान र समपूरक अनुदान गरी चार किसिमका अनुदान पाउँछन्। संघबाट २०७५७६ मा २ खर्ब १६ अर्ब ७६ करोड ४९ लाख अनुदान स्थानीय तहले पाएको थियो। जसमा समानीकरण अनुदानतर्फ ८५ अर्ब २८ करोड ७९ लाख, सशर्त अनुदान १ खर्ब २५ अर्ब ३४ करोड २७ लाख, विशेष अनुदान २ अर्ब २७ करोड ७० लाख, समपूरकतर्फ ३ अर्ब ८५ करोड ७३ लाख छ। जस्तै २०७६७७ मा २ खर्ब ५० अर्ब ५४ करोड १७ लाख अनुदान लिएको छ। जसमा समानीकरणतर्फ ८९ अर्ब ९६ करोड ५२ लाख, सशर्ततर्फ १ खर्ब ५० अर्ब ९९ करोड ४१ लाख, विशेषतर्फ ४ अर्ब ८२ करोड ८४ लाख तथा ४ अर्ब ७५ करोड ४० लाख छ। २०७७७८ मा २ खर्ब ८४ अर्ब १९ करोड ८४ लाख अनुदान पाएका छन्। जसमा समानीकरणतर्फ ८९ अर्ब ९७ करोड ३२ लाख, १ खर्ब ८३ अर्ब ३० करोड २५ लाख, विशेषतर्फ ५ अर्ब ८३ करोड ४१ लाख, ५ अर्ब ०८ करोड ८६ लाख छ। त्यस्तै प्रदेशबाट पाउने अनुदानमा समेत वृद्धि भएको छ। विगतमा तीन वर्षमध्ये २०७५७६ मा १५ लाख २२ करोड १४ लाख अनुदान प्रदेशले स्थानीय तहलाई दिएको छ। समानीकरणतर्फ ४ अर्ब ४२ करोड ०१ लाख,सशर्ततर्फ ७ अर्ब ९९ करोड ४३ लाख, विशेषतर्फ ९४ करोड ४७ लाख समपूरकतर्फ १ अर्ब ८६ करोड २३ लाख छ। २०७६७७ मा २२ अर्ब ९२ करोड ३९ लाख अनुदान प्रदेशबाट पाएका छन्। जसमा समानीकरणतर्फ ६ अर्ब २८ करोड ०२ लाख, सशर्ततर्फ ८ अर्ब २७ करोड ७२ लाख, विेशषतर्फ २ अर्ब ५८ करोड ४८ लाख र समपूरकतर्फ ५ अर्ब ७८ करोड १८ लाख छ। २०७७७८ मा २४ अर्ब ५१ करोड ९० लाख अनुदान स्थानीय तहले प्रदेशबाट पाएको छ। जसमा समानीकरणतर्फ ५ अर्ब ३५ करोड ७६ लाख, सशर्ततर्फ ८ अर्ब ९४ करोड ९ लाख, विशेषतर्फ ७ अर्ब ४४ करोड ७९ लाख र समपूरकतर्फ २ अर्ब ७७ करोड २६ लाख छ। प्राकृतिक स्रोतबाट प्राप्त रोयल्टी रकमको निश्चित प्रतिशत त्यस्तै प्रकारको प्राकृतिक स्रोत संरक्षण र संमग्र वातावरण संरक्षण कार्यमा प्रयोग हुने अन्तर्राष्ट्रिय असल अभ्यास रहे पनि स्थानीय तहको सो अनुसार बजेट छुट्याएर खर्च गर्ने प्रक्रिया अबलम्बन हुन बाँकी रहेको प्रतिवेदनमा छ। चुलिँदो व्यापार घाटा सुनिता कार्की आर्थिक वर्ष २०७७०७८ मा पनि मुलुकले ठूलो व्यापार घाटा व्यहोर्नुपर्यो। गत वर्ष १५ खर्ब ३९ अर्बको आयात भयो। जबकी, निर्यात भने १ खर्ब ४१ अर्बको मात्रै भएको सरकारी तथ्यांकले देखाएको छ। महालेखा परीक्षकको ५९औं प्रतिवेदनले गत वर्ष निर्यात केही बढे पनि त्यसले व्यापार घाटामा ठूलो भूमिका खेल्न सकेन। ४३ प्रतिशत निर्यात बढ्दा आयात करिब २८ प्रतिशतले बढेको छ। निर्यातको भन्दा आयातको भोलुम वा अनुपात बढी छ। तर, अंकमा भने निर्यातको हिस्सा आयातको तुलनामा ज्यादै न्यून रहेको महालेखा परीक्षकको प्रतिवेदनले देखाएको छ। १३ खर्ब ९८ अर्बको व्यापार घाटाले पनि यसलाई पुष्टि गर्छ। कुल आयातमा २०७७०७८ मा सबैभन्दा बढी ३८ प्रतिशत उपभोग्य वस्तुहरूको अंश रहेको छ। यस्तै, खनिज तथा चिल्लो पदार्थको अंश १४ प्रतिशत, यातायात तथा यान्त्रिक उपकरणको अंश २२ प्रतिशत, खाद्य तथा जीवजन्तु १४ प्रतिशत र रसायन तथा औषधिको अंश १२ प्रतिशत छ। उक्त प्रतिवेदनले पनि उत्पादन र निर्यातमुखी अर्थव्यवस्था बनाइ आयातलाई न्यून गर्न सुझाव दिएको छ। उत्पादित विद्युत्को खपतलाई वृद्धि गर्न प्रोत्साहन गर्ने रणनीति अवलम्बन गर्दै पेट्रोलियम पदार्थको खपत घटाउनुपर्ने महालेखाको प्रतिवेदनले सुझाव दिएको छ। घट्दो विदेशी मुद्रा सञ्चिति आर्थिक वर्ष २०७७०७८ मा शोधनान्तर स्थिति १ अर्ब २० करोड बचतमा रहेको छ। अघिल्लो वर्ष भने २ खर्ब ८२ अर्बले बचतमा थियो। मुद्रास्फीतिलाई तोकिएको सीमाभित्र राखेर चालू खाता घाटालाई नियन्त्रण गरी शोधनान्तर बचत सुधार गर्नका लागि विदेशी मुद्रा सञ्चितिलाई बढाउन आवश्यक हुन्छ। समीक्षा वर्षमा विदेशी मुद्रा सञ्चिति अघिल्लो वर्षको तुलनामा ०२ प्रतिशत कमी देखिन्छ। यो वर्ष यस्तो सञ्चिति १३ खर्ब ९९ अर्ब छ भने अघिल्लो वर्ष १४ खर्ब १ अर्ब रहेको थियो। समीक्षा वर्षमा चालू खाता ३ खर्ब ३१ अर्बले ऋणात्मक रहेको महालेखाको प्रतिवेदनमा छ। अघिल्लो वर्ष भने ३३ अर्ब ७६ करोडले मात्र चालू खाता घाटामा थियो। सार्वजनिक संस्थामा सरकारी ऋण बढ्दो आर्थिक वर्ष २०७७७८ मा कुल ३ खर्ब २८ अर्ब बराबरको सरकारले विभिन्न संस्थामा ऋण लगानी गरेको थियो। यो वर्ष सरकारले संस्थामा १४ अर्ब ३ करोड बराबरको ऋण लगानी थप गरेको छ। गत वर्ष ५६ संस्थामा १ खर्ब १८ अर्ब ऋण लगानी भएकोमा चालू वर्ष १४ संस्थामा सरकारले थप ऋण लगानी गरेको महालेखापरीक्षक ५९ औं प्रतिवेदनमा उल्लेख छ। लगानी भएकोमध्ये १६ करोड रुपैयाँबराबरको साँवा फिर्ता भएको छ। वैदेशिक स्रोतबाट ५ संस्थामा २१ अर्ब २८ करोड थप लगानी भएको छ। लगानी भएको मध्ये १ संस्थाको समायोजन गरी ३२ करोड १७ लाख र ४ संस्थाबाट ३ अर्ब ६ करोड रुपैयाँ साँवा फिर्ता भएको छ। सरकारले तिर्नुपर्ने ऋण १७ खर्ब माथि नेपाल सरकारको आर्थिक वर्ष २०७७०७८ मा ऋण दायित्व २१२२ प्रतिशतले वृद्धि भई ३ खर्ब ४ अर्ब नाघेको छ। गत वर्षभन्दा साँवा ब्याज भुक्तानी गर्नुपर्ने रकम ९४ अर्ब ८० करोड पुगेको छ। अघिल्लो वर्षको तुलनामा यो १३०४ प्रतिशतले बढेको हो। यो वर्षसम्म सरकारको तिर्न बाँकी ऋण १७ खर्ब ३७ अर्ब पुगेको महालेखाको प्रतिवेदनमा समावेश छ। कुल ऋणमध्ये बाह्य ऋण ९ खर्ब ३४ अर्ब (५३०८ प्रतिशत) र आन्तरिक ऋण ८ खर्ब २ अर्ब ४६२० प्रतिशत) छ। समीक्षा वर्ष २ खर्ब २५ अर्ब आन्तरिक ऋण पाउने लक्ष्य रहेकोमा २ खर्ब २२ अर्ब प्राप्त भएको प्रतिवेदनमा छ। प्राप्त आन्तरिक ऋणमध्ये चालूतर्फ सशर्त अनुदान, विशेष अनुदान र समपूरक गरी ३३ अर्ब ६४ करोड खर्च भएको छ। पुँजीगततर्फ सवारीसाधन खरिद लगायतमा १ खर्ब २२ अर्ब खर्च भएको छ। वित्तीय व्यवस्थाअन्तर्गत २३ अर्ब ४ करोड खर्चमध्ये सार्वजनिक संस्थानमा ऋण लगानीतर्फ ९ अर्ब ५८ करोड र सेयर लगानीतर्फ १३ खर्ब २६ करोड खर्च गरेको देखिन्छ। प्राप्त भएको आन्तरिक ऋण र उपयोग भएको रकम बीचको फरक ४३ अर्ब ९५ उपयोग गर्न नसके पनि ब्याज तिर्नु परेको भनिएको छ।"
डेटलाइन सकिँदा पनि गोटाबायाले दिएनन् राजीनामा,"कोलम्बो : श्रीलंकाका राष्ट्रपति गोटाबाया राजापाक्षेले अहिलेसम्म आफ्नो पदबाट राजीनामा दिएका छैनन्। उनले साउन १३ गते बुधबार राजीनामा दिने घोषणा गरेका थिए। तर त्यसको एक दिनअघि उनी माल्दिभ्स भागेका थिए। गोटाबाया राजापाक्षेको अनुपस्थितिमा प्रधानमन्त्री रनिल विक्रमासिङ्घे कार्यवाहक राष्ट्रपतिमा नियुक्त भएका छन्। कार्यवाहक राष्ट्रपति तथा प्रधानमन्त्री रनिल विक्रमासिङ्घेले श्रीलंकाको अवस्थालाई सम्हाल्न सेना र प्रहरीलाई निर्देशन दिएका छन्। बुधबार राति टेलिभिजन सम्बोधन गर्दै उनले प्रदर्शनकारीलाई प्रधानमन्त्री कार्यालय र राष्ट्रपति भवन छाड्न अपिल गरेका हुन्। विक्रमासिंघेले भने, 'हामी संविधानको अवहेलना गर्न सक्दैनौं। हामी फासीवादीलाई देश दिन सक्दैनौं। हामीले लोकतन्त्रमाथिको यो फासीवादी खतरालाई अन्त्य गर्नुपर्छ।' प्रदर्शनकारीले बुधबार प्रधानमन्त्रीको कार्यालय कब्जा गरेका थिए। यसअघि उनीहरुले राष्ट्रपति भवन पनि कब्जा गरेका थिए। गोटाबाया राजापाक्षेले बुधबार देश छोडेको खबर आएपछि कोलम्बोमा प्रदर्शनकारीहरू आक्रोशित बनेका छन्। प्रदर्शनकारीलाई रोक्न प्रहरीले अश्रुग्यास प्रहार गर्नुपरेको थियो। श्रीलंकामा बुधबार राति कर्फ्यू लगाइएको थियो। बुधबार संकटकाल पनि घोषणा गरिएको थियो। बीबीसी"
चितुवाको आक्रमणबाट काठमाडौंमा एकै परिवारका ४ सहित ५ जना घाइते,"काठमाडौं: काठमाडौंको नागार्जुन नगरपालिका८ भीमढुङ्गामा चितुवाको आक्रमणबाट एकै परिवारका ४ सहित ५ जना घाइते भएका छन्। बुधबार राति १ बजेतिर राम भट्टराईले पालेको लोकल कुखुराको छाप्रोमा चितुवा प्रवेश गरेको थियो। आक्रमणबाट २५ वर्षीय राम भट्टराई, उनकी आमा सरस्वती, ५० वर्षीय बुबा कुमार, हजुरआमा सानीमैयाँ घाइते भएका हुन्। यस्तै चितुवालाई खोरबाट भगाउने क्रममा छिमेकी २६ वर्षीय सुविन कार्की पनि घाइते भएका छन्। वडाध्यक्ष सुरज पोखरेलकाअनुसार घाइतेहरूको सीतापाइलामा रहेको मनमोहन अस्पतालमा उपचार भइरहेको छ। घाइते पाँचमध्ये तीन जनालाई अस्पताल भर्ना गरिएको उनले बताए। दुई जना डिस्चार्ज भएका छन्। आक्रमणबाट ७७ वर्षीय हजुरआमा सानीमैयाँ बढी घाइते भएकी छिन्। उनको टाउको, हातमा चोट लागेको छ। यसैगरी कुमारको गर्दनमा चोट छ। सरस्वती भट्टराईको कुहिनोभन्दा मुनि चोट छ। रामको हातमा र सुविनको चाहिँ टाउकोमा चोट लागेको उनले बताए।"
"पहिरो प्रभावितको उद्धार, राहत र बासस्थानको व्यवस्था मिलाउन गृहमन्त्री खाणको निर्देशन","काठमाडौं : गृहमन्त्री बालकृष्ण खाणले गोरखाको आरुघाट गाउँपालिका१ श्याम्चेतमा वर्षाका कारण माथिबाट पहिरो खसेर विस्थापित भएकाको तत्काल उद्धार, राहत र तत्कालका लागि बासस्थानको व्यवस्था मिलाउन निर्देशन दिएका छन्। गृहमन्त्री खाणले गृह प्रशासन, मन्त्रालयको विपद् व्यवस्थापन महाशाखा, गोरखाका प्रमुख जिल्ला अधिकारी शङ्करहरि आचार्य र जिल्लाका सुरक्षा निकायलाई पहिरोबाट विस्थापितको उद्धारमा कमी हुन नदिन निर्देशन दिएका हुन्। पहिरोले स्थानीय वीरबहादुर गुरुङलगायतको घर पुरेको र गाउँको दुवै तिरबाट पहिरो आएकाले गाँउनै जोखिममा रहेको खबर आएको प्रजिअ आचार्यले जानकारी दिएका छन्। पहिरोबाट विस्थापितलाई उद्धार गर्न बुधबार साँझ नै प्रहरी र सशस्त्रको टोली घटनास्थल पुगिसकेको प्रजिअ आचार्यले बताए। पहिरोले ६ घर पुरेको छ। मानवीय क्षति भने भएको छैन।"
ट्वीटरद्वारा एलन मस्कविरुद्ध मुद्दा,वासिङटन : विश्व प्रसिद्ध सामाजिक सञ्जाल कम्पनी ट्वीटरले एलन मस्कविरूद्ध कानूनी लडाई सुरु गरेको छ । ट्वीटरले डेलावेयर अदालतलाई सम्झौता बमोजिम ४४ अर्ब डलरको मर्जर पूरा गर्न माग गर्दै मस्कविरूद्ध मुद्दा दायर गरेको हो । एलन मस्कले ट्वीटरले नक्कली र स्प्याम खाताहरूको संख्या बारे जानकारी नदिएको भन्दै अलग्गिने घोषणा गरेपछि उनीविरुद्ध मुद्दा दायर भएको हो । मस्क फोर्ब्सको संसारको सबैभन्दा धनी व्यक्तिहरूको सुचीमा २५ औँ स्थानमा सुचिकृत भएका थिए र २०१९ को मस्ट इनोभेटिब लिडरमा पहिलो स्थान मा परेका थिए । उनलाई ५४ दशमलव २० डलरको हिसाबले प्रतिशेयर सम्झौता पूरा गर्न आदेश दिन माग गरिएको छ । व्यक्तिगत स्वार्थ पूरा गर्न नसकेका कारण मस्कले सम्झौताबाट पछि हटेको भन्दै सम्झौताको नियम उल्लघंन गरेको आरोप लगाइएको अन्तर्राष्ट्रिय सञ्चारमाध्यमले जनाएका छन् । ट्वीटर कम्पनीका अध्यक्ष ब्रेट टेलरले आफ्नो दायित्वप्रति मस्क जिम्मेवार हुनुपर्ने बताएका छन् । ट्वीटर सम्झौता भएपछि टेस्ला कम्पनीको शेयरका साथै शेयर बजारमा गिरावट आएको रिटमा आरोप लगाइएको छ । मस्कको सम्पत्ति २०२१ को नोभेम्बरमा १ सय बिलियन डलरको गिरावट आएका कारण यो सम्झौताबाट उनीपछि हट्न खोजेको जनाइएको छ । रासस
आज देशको ५ वटा प्रदेशमा चट्याङ्गसहित मध्यम वर्षा हुने,"काठमाडौं : आज दिउँसो देशको विभिन्न ५ वटा प्रदेशमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। यस्तै आज राति देशको पहाडी भूभागमा आंशिकदेखि सामान्य बदली रहने पूर्वानुमान रहेको छ। प्रदेश १ लगायत देशको पहाडी भूभागका थोरै स्थानहरूमा हल्कादेखि मध्यम वर्षा हुने विभागले जनाएको छ।"
माल्दीभ्स भागेका श्रीलङ्काका पूर्व राष्ट्रपति राजापाक्ष सिङ्गापुर जाने,कोलम्बो : श्रीलङ्काका पूर्व राष्ट्रपति गोटाबाय राजापाक्ष माल्दिभ्सबाट सिङ्गापुर जाने भएका छन्। बुधबार सबेरै बिहान श्रीलङ्काको राजधानी कोलम्बोबाट माल्दिभ्सको राजधानी माले भागेका राजापाक्ष मालेमा एक दिन पनि पूरा नबसी बुधबार राती सिङ्गापुर प्रस्थान गर्ने भएका हुन् । आफ्नै देश भित्र असुरक्षा भएको भन्दै देश छाडेर भागेका राजापाक्षलाई भाग्नका लागि श्रीलङ्काको सेनाले नै सहयोग गरेको छ । सेनाकै सहयोगमा सेनाको जहाजमा उनी बिहान सबेरै कोलम्बोबाट माले पुग्ने भएका हुन्। यसअघि उनकै अर्का भाइ तथा पूर्व अर्थमन्त्रीलाई भने भाग्न खोज्दा सेनाले अवरोध गरेर फर्काएको बताइएको छ । तात्कालीन राष्ट्रपति राजापाक्षलाई भने रक्षा मन्त्रालयको आदेश र स्विकृतीमा माल्दीभ्स लगिदिएको श्रीलङ्काको सेनाले जनाएको छ । सेनाले आफू खुशी लगेको नभइ बहालवाला उच्च निकायका अधिकारीको आदेशमा काम गरेको स्पष्ट पारेको छ । राजापाक्षसँगै उनकी श्रीमती र दुई अङ्ग रक्षक समेत कोलम्बोबाट सेनाको जहाजमा माले पुगेका हुन् । उनीहरु चारै जनालाई श्रीलङ्काको कातुनायके अन्तर्राष्ट्रिय विमानस्थलबाट माल्दिभ्सको भेलाना अन्तरराष्ट्रिय विमानस्थल माले लगिएको थियो । राजापाक्षले देश छाडेको खवरले थप आक्रोशित भएका प्रदर्शनकारीका हिंसा भड्किन नपाओस् भन्ने उद्देश्यले श्रीलङ्कामा अहिले आपतकालीन अवस्थाको घोषणा गरिएको छ । प्रधानमन्त्री रानिल विक्रमसिङ्घेले बुधबार आपतकालीन अवस्थाको घोषणा गरेका हुन्। सम्भावित हिंसात्मक गतिविधिलाई मध्यनजर गर्दै देशको पश्चिमी प्रान्तमा कफ्र्यु पनि लगाइएको छ । प्रधानमन्त्री विक्रेमेसिङ्घेको निवासबाहिर तैनाथ सुरक्षाकर्मीहरूले अश्रु ग्यास प्रयोग गरी प्रदर्शनकारीलाई तितरबितर पारेको समाचारमा जनाइएको छ । विक्रमासिङ्घेले दङ्गा मच्चाउनेलाई गिरफ्तार गर्ने ठाडो आदेश पनि दिएका श्रीलङ्काको डेली मिरर पत्रिकाले जनाएको छ । तर श्रीलङ्काको विपक्षी दलका नेता सजिथ प्रेमादासले भने प्रधानमन्त्री विक्रमासिङ्घेले राष्ट्रपतिको अधिकार प्रयोग गर्न नपाउने दावी गरेका छन्। प्रधानमन्त्रीले आपतकाल घोषणा गर्न नमिल्ने पनि उनको भनाइ छ।
"गौरवका आयोजना, प्रगति निराशाजनक","काठमाडौं : सरकार गौरवका आयोजना थप्दै। तर, निर्माणको काम सुस्त माथिल्लो तामाकोसी जलविद्युत् आयोजना बाहेक अरू सम्पन्न हुन सकेनन् सिक्टा सिँचाइ आयोजनाको हालसम्मको प्रगति ७० ८६ प्रतिशत मध्यपहाडी लोकमार्गको हालसम्म प्रगति ५७ ८४ प्रतिशत राष्ट्रिय गौरवका अधिकांश आयोजनाको प्रगति निराशाजनक देखिएको छ। दशकौंदेखि सुरु भएका केही आयोजनाको प्रगति नै शून्य छ। रेल्वे तथा मेट्रो विकास आयोजना, विद्युत् प्रसारण लाइन, पश्चिम सेती जलविद्युत् आयोजना, निजगढ अन्तर्राष्ट्रिय विमानस्थलको प्रगति शून्य छ। सरकारले विगत १० वर्षदेखि राष्ट्रिय गौरवका आयोजनालाई प्राथमिकता दिँदै आएको छ। यस वर्ष माथिल्लो तामाकोसी जलविद्युत् आयोजना बाहेक वर्षौंदेखि सुरु भएका अरू आयोजना सम्पन्न हुन सकेनन्। बुधबार सार्वजनिक महालेखा परीक्षकको ५९ औं प्रतिवेदनअनुसार सुनकोसी मरिन डाइभर्सन आयोजनाको ३ दशमलव २०, काठमाडौंतराई मधेस दुर्तमार्ग १६ दशमलव १, राष्ट्रपति चुरे तराई मधेस संरक्षण विकास समिति ४ दशमलव ४४ प्रतिशत मात्रै प्रगति भएको छ। यसबाहेक मेलम्ची खानेपानी आयोजना ९९ दशमलव ४७, पोखरा क्षेत्रीय अन्तर्राष्ट्रिय विमानस्थल ९२ दशमलव ३ प्रतिशत भौतिक प्रगति भएको छ। मेलम्ची २०७७७८ मा र पोखरा २०७९८० मा सकिनुपर्ने आयोजना हुन्। सरकारले गत वर्ष १७ वटा गौरवका आयोजना घोषणा गरेको थियो। यस वर्ष २४ वटा पुगेका छन्। तर, सबै आयोजना निर्माणको काम सुस्त छ। महालेखा परीक्षक कार्यालयका अनुसार विस्तृत योजना प्रतिवेदन तयार नगरी निर्माण कार्य सुरु गर्नु, खरिद कार्य गर्नुपूर्वका कार्यहरू नगर्दा गौरवका आयोजना प्रभावित भएका हुन्। जग्गा प्राप्ति र क्षतिपूर्ति र वातावरणीय प्रभाव मूल्यांकन प्रतिवेदन स्वीकृति, सिमांकन, रेखांकन कार्य सम्पन्न नगरी निर्माणको खरिद गर्नु, अन्तर निकाय समन्वय अभाव, निर्माण क्षमताको अभाव, कमजोर अनुगमन मूल्यांकन लगायतका समस्याले गर्दा योजना निर्माणको समय र लागत दुवै वृद्धि भएको महालेखाको ५९ औं प्रतिवेदनले औंल्याएको छ। सरकारले आर्थिक वर्ष २०६८६९ मा समृद्ध नेपालको सडक पूर्वाधारको आधारशीला निर्माण गर्ने, सिँचाइ सुविधामार्फत कृषि उत्पादन र उत्पादकत्व बढाउने जलविद्युत्, विमानस्थल निर्माण, खानेपानी व्यवस्था, सांस्कृतिक सम्पदाको संरक्षणलगायतका क्षेत्रमा राष्ट्रिय गौरवका आयोजना घोषणा गरेको थियो। तर, हालसम्म एउटा बाहेक अरू आयोजना पूरा हुन सकेका छैनन्। अर्थविद् ज्ञानेन्द्र अधिकारीले निर्वाचनलाई लक्षित गरेर राष्ट्रिय गौरवका आयोजना घोषणा गर्ने तर, कार्यान्वयनमा जोड नदिइने गरिएको बताए। राजनीतिक इच्छाशक्ति, कर्मचारीतन्त्र र ठेकेदारको लापरवाहीका कारण आयोजना अघि बढ्न नसकेको अधिकारी बताउँछन्। दीर्घकालीन आयोजनामा सार्वजनिक खरिद ऐनले पनि असर नपार्नुपर्ने हो, उनले भने। नियमन निकाय कमजोर हुँदा पनि विकास हुन नसकेको उनले बताए। नियमन हुन नसक्दा सिक्टा आयोजनामा २२ सय जनालाई विशेष अदालतले छुट दिएको थियो। दशकौंदेखि सुरु भएका कतिपय आयोजना सम्पन्न हुन सकेका छैनन्। आयोजना सम्पन्न हुने मिति गुजारिसकेको र गुजार्ने क्रममा रहेका अधिकांश आयोजनाको प्रगति निराशाजनक देखिएको छ। आव २०६४६५ देखि सुरु भएको पुष्पलाल (मध्यपहाडी) लोकमार्गको हालसम्म ५७८४ प्रतिशत मात्रै प्रगति भएको छ। हालसम्म ५३ अर्ब ३४ करोड खर्च भइसकेको उक्त आयोजना आव २०७९८० मा सक्ने लक्ष्य राखिएको छ। आव २०७७७८ मा यस आयोजनामा ७ अर्ब २० करोड खर्च भएको थियो। यसको कुल लागत ८४ अर्ब ३३ करोड अनुमान गरिएको छ। तर, तोकिएको समयमा सम्पन्न हुने संभावना नदेखिँदा लागत बढ्ने संकेत देखिएको छ। आव २०६६७७ मा सुरु भएको रेल्वे तथा मेट्रो विकास आयोजनाको प्रगति शून्य देखिएको छ। तर, गत वर्ष २ अर्ब ५८ करोड खर्च भएको उक्त आयोजनामा हालसम्म २४ अर्ब ४७ करोड खर्च भइसक्दा पनि प्रगति शून्य छ। २०६५६६ मा सुरु भएको उत्तर दक्षिण (कर्णाली करिडोर) लोकमार्गको भौतिक प्रगति २८ प्रतिशत पुगेको छ। २०८०८१ मा सक्ने लक्ष्य लिएर ४१ अर्बको लागतमा आयोजना सुरु गरिए पनि गत आवसम्म ११ अर्ब ३० करोड खर्च भइसकेको छ। उत्तर दक्षिण (कोसी करिडोर) लोकमार्ग २०८०८१ सक्ने लक्ष्य लिएकोमा २४ प्रतिशत मात्रै प्रगति भएको छ। १ खर्ब ६२ अर्बको लागतमा २०६५६६ मा सुरु भएको आयोजनाको ३० अर्ब ५८ अर्ब खर्च भइसकेको छ। आव २०६६६७ मा सुरु भएको उत्तरदक्षिण (कालिगण्डकी करिडोर) लोकमार्ग २०८०८१ मा सक्ने लक्ष्य लिएकोमा गत आवसम्म २८५ प्रतिशत मात्रै प्रगति भएको छ। २० खर्ब २२ करोडको लागत भएको गत वर्षसम्म ५५ खर्ब ६० करोड खर्च भइसकेको छ। आव २०७९८० मै सक्नुपर्ने हुलाकी राजमार्ग गत आवसम्म ६८ प्रतिशत प्रगति भएको छ। २०६५६६ मा सुरु भएको उक्त आयोजनाको कुल लागत ६५ अर्ब २० करोड तय भएको हालसम्म ४५ अर्ब ५३ करोड खर्च भइसकेको छ। आव २०६७६८ मा सुरु भएको रानीजमरा कुलरिया सिँचाइ आयोजना आव २०८०८१ मा सक्नुपर्नेमा गत वर्षसम्म ५१९१ प्रतिशत मात्रै खर्च भएको छ। २५ अर्ब २ करोडको लागत अनुमान गरिएकोमा गत वर्षसम्म १७ अर्ब ७३ करोड खर्च भइसकेको छ। सिक्टा सिँचाइ आयोजना २०६१६२ मा सुरु भई २०८५८६ मा सक्ने लक्ष्य लिइएको छ। तर, हालसम्म ७०८६ प्रतिशत मात्रै प्रगति भएको छ। २५ अर्ब २ करोड अनुमान गरिएकोमा गत वर्षसम्म १७ अर्ब ७३ करोड खर्च भइसकेको छ। बबई सिँचाइ आयोजना २०४५४६ मा सुरु भएकोमा हालसम्म ५२३२ प्रतिशत मात्रै प्रगति भएको छ। १८ अर्ब ९६ अर्ब करोड लागत अनुमान गरिएकोमा ९ अर्ब ९२ अर्ब खर्च भइसकेको छ। २०५७५८ मा सुरु भएको पशुपति क्षेत्र विकास कोष २०७८७९ मा सक्ने लक्ष्य लिएकोमा गत वर्षसम्म ८० प्रतिशत प्रगति भएको छ। लुम्बिनी क्षेत्र विकास कोष २०६६६७ मा सुरु भई २०७८७९ मा सक्ने लक्ष्य लिएको ८६ प्रतिशत प्रगति भएको छ। महाकाली सिँचाइ आयोजना २०६३६४ मा सुरु भई २०८१८२ मा सक्ने लक्ष्य लिएकोमा गत वर्षसम्म १२८० प्रतिशत मात्रै खर्च भएको छ। २०६८६९ मा सुरु भएको भेरी बबई डाइभर्सन बहुउद्देश्यीय आयोजना हालसम्म ३७९३ प्रतिशत मत्र सकिएको छ। ३६ अर्ब ८० अनुमान गरिएकोमा १३ अर्ब ९६ करोड खर्च भइसकेको छ। बूढीगण्डकी जलविद्युत् आयोजना २१५४ प्रतिशत मात्रै प्रगति भएको छ। २०६९७० मा सुरु भएको उक्त आयोजना २०८३८४ मा सक्ने लक्ष्य छ। यो आयोजनाको लागत अनुमान २ खर्ब ६० अर्ब गरिएकोमा ३५ अर्ब ४३ करोड खर्च भइसकेको छ।"
"पहिरोले गोरखामा १२ घर पुर्यो, ४० परिवार विस्थापित","गोरखा : गाउँमाथिबाट झरेको पहिरोले गोरखा आरुघाट गाउँपालिका १ श्यामचेतमा १२ घर पुरेको छ। बुधबार दिनभर परेको अबिरल वर्षापछि साँझ करिब ६ बजे आएको पहिरोले अरू ४० घर जोखिममा पारेको वडाअध्यक्ष सूर्य घलेले जानकारी दिए। पहिरोले विस्थापित भएकाहरू स्थानीय गुम्बा र सिद्धार्थ वनस्थली आधारभूत विद्यालयमा आश्रय लिइएर बसेको वडाध्यक्ष घलेले बताए। गुम्बामा ६ परिवार बसेका छन्। स्कुलमा ६७ परिवार छन्, उनले भने, अरू आफन्तको घरहरूमा आश्रय लिन पुगेका छन्। विस्थापित परिवारलाई गाउँपालिका कार्यालय, इलाका प्रहरी कार्यालय तथा सशस्त्र प्रहरीको टोलीले सुरक्षित स्थलतर्फ सारेको तथा खाद्यान्न सामग्री रातिसम्ममा पुयाएको उनले बताए। पहिरोमा फँसेका २० जनालाई स्थानीयवासी र प्रहरी चौकी मान्बुका टोलीले उद्धार गरेको एसपी केदार खनालले जानकारी दिए। उद्धारका क्रममा पारमाया लामा घाइते भएकी छन्। गाउँको दायाँबायाँ र बीचबाट नै पहिरो झरेपछि स्थानीय मनबहादुर लामाको घर बगाएको थियो भने केशबहादुर लामा, नरबहादुर लामा, भक्तबहादुर लामा र देउमाया लामाको घर पहिरोले पुरेको स्थानीय कुमार लामाले जानकारी दिए। पहिरोले मनबहादुर लामा (क), मनबहादुर लामा (ख), गोरे लामा, काजी लामा, फुलबहादुर लामा, सागर लामाको घर पनि पुरेको छ। भागाभाग भयो। घरमा क्षति पुगे पनि मान्छेलाई त केही हुन पाएन, वडाध्यक्ष घलेले भने, पशुचौपाया सबै गाउँभित्रै पुरिएका छन्। के कति क्षति भयो थाहा छैन। रातिसम्ममा घटनास्थलमा गाउँपालिका अध्यक्ष राजु गुरुङ, १ का वाडाध्यक्ष सूर्य घले, इलाका प्रहरी कार्यालयका निरीक्षक रामजी देवकोटा नेतृत्वको टोली, सशस्त्र प्रहरीको टोली, वडा नम्बर २ र ३ का अध्यक्षहरू पुगेका थिए। कार्यपालिकाको बैठक हुँदाहुँदै श्यामचेत गाउँमा बाढी पहिरोले पुरियो भन्ने खबर आयो, घलेले भने, त्यसपछि हामी बैठक नबसी खाद्यान्न र ओत लाग्ने सामग्री लिएर त्यसतर्फ गएका हौं। सो ठाउँमा २०७५ सालदेखि पहिरो जान थालेको हो। पहिरो रोकथाम भइरहेको थियो। रोकथाम गर्न बाँकी रहेको ठाउँबाट पहिरो झरेको स्थानीय कुमार लामाले जानकारी दिए।"
भोजपुरमा चिकित्सकको अभाव,"भोजपुर : भोजपुर सदरमुकाम डाँडागाउँका रवीन्द्र केसी खुट्टाको खिल निकाल्न अस्पताल आए। अस्पतालमा उपचार गराउने बिरामी र सेवाग्राहीको लामो लाम थियो। काउन्टरमा बाक्लो लाइन भएकाले करिब १ घण्टापछि टिकट पाएर शल्यक्रिया गर्न प्रतीक्षा गरे। झण्डै अढाइ घण्टापछि बल्लतल्ल पालो आयो। उनको घाउबाट खिल निकालियो। १५ मिनेटको उपचारका लागि पौने चारघण्टा कुर्नुपर्ने बाध्यता उनको मात्रै होइन। दैनिक अस्पताल आउने सबैलाई यस्तै सास्ती छ। अस्पतालमा सदाजस्तो सहज छैन। चेकजाँच गर्ने डाक्टर पनि कमी, काउन्टरमा बिल काट्ने कर्मचारीको पनि कमी छ। सयौंको भीडमा पालो कुर्दा साहै्र गाह्रो हुन्छ, रवीन्द्रले भने, पहिले पर्याप्त डाक्टर र कर्मचारी हुँदा यस्तो सास्ती हुन्थेन। अहिले बाध्यता छ। जिल्ला अस्पताल भोजपुरमा दरबन्दीअनुसारका पर्याप्त डाक्टर नहुँदा दैनिक उपचार सेवा प्रभावित बन्ने गरेको छ। डाक्टर अभावमा स्वास्थ्य उपचारका लागि आउने सयौँ बिरामीहरू मारमा पर्ने गरेका छन्। काउन्टरमा टिकट काट्ने कर्मचारीको पनि कमी दरबन्दीअनुसारका डाक्टर नहुँदा दैनिक उपचार सेवा प्रभावित दैनिक सयौंको संख्यामा आउने ग्रामीण सर्वसाधारणलाई अझ धेरै सास्ती छ। डाक्टर, चिकित्सक, स्वास्थ्य विशेषज्ञ नहुँदा समस्या बढेको हो। आलोपालो गर्दै बिरामीको चेकजाँचमा खट्ने स्वास्थ्य चिकित्सकहरू कार्यालय समयभन्दा अधिक समय खटिनुपर्ने अवस्था रहेको चिकित्सक रचना श्रेष्ठ सुनाउँछिन्। दरबन्दीअनुसारको स्वास्थ्य कर्मचारी नहुनु र भएका डाक्टरहरूको पनि सरुवा र सेवाअवधि सकिनुले अस्पतालको सेवा प्रवाह नाजुक बनेको उनले बताइन्। प्रदेश र संघीय सरकारले चासो नदिँदा जनशक्ति अभाव खट्किएको हो। समयमै उपचार नपाउने अवस्थाले बिरामी र गर्भवती महिलालाई जिल्लाबाहिर लैजानुपर्ने बाध्यता रहेको स्थानीय कृष्णकुमार राई गुनासो गर्छन्। भन्छन्, संघीय, प्रदेश र स्थानीय सरकारले बेवास्ता गर्दा दरबन्दीअनुसारको चिकित्सक छैन। जसका कारण उपचार सेवामा गम्भीर असर परेको छ। सेवाग्राही आफैंले जोखिम उठाउनुपर्ने स्थिति छ। विगत ३ महिनादेखि २ जना एमबीबीएस डाक्टरको भरमा अस्पतालको सम्पूर्ण जिम्मेवारी हेरिरहनुपरेको चिकित्सक सुनाउँछन्। पर्याप्त चिकित्सक नहुँदा एकै जनाले सम्पूर्ण सेवा धान्न भ्याइनभ्याइ हुने डाक्टर सञ्जय रानाले सुनाए। चिकित्सक अभावमा बहिरंग सेवाअवरुद्ध भइरहेको अवस्था छ। बिरामीलाई पनि पालो कुर्नुपर्ने, रिपोर्ट पर्खनुपर्ने बाध्यता छ, उनले भने, अहिले एकदमै चर्को जिम्मेवारी थपिएको छ। एकजना डाक्टरको भरमा अस्पताल धानिरहेका छौं। उनका अनुसार जनशक्ति नहुँदा एक जना डाक्टरलाई अस्पतालको आकस्मिक शल्यक्रिया, अपरेसन, इमरजेन्सी, ओपीडी, पोस्टमार्टम, तालिम, राउन्ड लगाउनुपर्ने, बिरामीको चेकजाँच सेवामा भ्याइनभ्याइ भएको अवस्था छ। दरबन्दीअनुसार अस्पतालमा नवौं तहको एक जना मेसु, दुई जना मेडिकल अधिकृत, एक जना एचए, दुई जना अहेब, चार जना स्टाफ नर्स र दुई जना अनमीको दरबन्दी खाली छ। मन्त्रालयलाई पत्राचार गरिए पनि खाली दरबन्दी पूर्तिका लागि अहिलेसम्म डाक्टर नपठाएको अस्पतालका सूचना अधिकारी उदयकुमार चौधरी बताउँछन्। त्यस्तै, स्वास्थ्य निर्देशनालयबाट दरबन्दी प्रशासन लेखा र एनेस्थेसियाको दरबन्दी पनि काटिएको अस्पतालले जनाएको छ। जनशक्ति कम भए पनि गम्भीर किसिमका बिरामीको शल्यक्रिया र प्रसूति सेवालाई पहिलो प्राथमिकता दिएर सेवा प्रवाह गरिरहेको अस्पतालले जनाएको छ। अस्पतालका अनुसार वार्षिक ३ हजारको हाराहारीमा ग्रामीण क्षेत्रका महिलाहरू प्रसूति गराउन अस्पताल आउने गरेका छन्। चिकित्सक अभावमा अहिले हप्तामा १५ जनासम्म बिरामीहरू रेफर गरिरहुनुपरेको अस्पतालले जनाएको छ।"
पर्यटकीयस्थल बन्दै नरपानी,"सन्धिखर्क: नरपानी डाँडा चिसो हावा र चिसो पानीले प्रसिद्ध छ। यहाँबाट धेरै हिमाल देख्न पाइन्छ। मनमोहक दृश्यहरू देख्न पाइने हुँदा तराइबाट धेरै पर्यटक आउने गर्छन। यहाँ भारतबाट आउने पर्यटकको संख्या पनि वृद्धि भएको छ। पहाडको मनोरम दृश्यले भरिपूर्ण नरपानीलाई प्रमुख पर्यटकीय स्थलको रुपमा विकास गर्न सन्धिखर्क नगरपालिका लागि परेको छ। नरपानीमा गंगासरोवर नामको पोखरीको मर्मत तथा सम्भार गरी डुंगा सञ्चालन तथा पर्यटकीय स्थलको रूपमा विकास गर्न पूर्वाधार निर्माणका कार्यहरू भैरहेको सन्धिखर्क नगरपालिकाका प्रमुख प्रशासकीय अधिकृत नारायण अर्यालले बताए । पिकनिकस्थलको रूपमा विकसित हुँदै गएको यस क्षेत्रमा कपिलवस्तु, रुपन्देही, दाङ, नवलपरासी, बाँके र बर्दियाबाट दैनिक रूपमा हजारौं मानिसहरू आउने गरेका छन्। गएको वर्षदेखि दैनिक रुपमा १० देखि ५० वटा समूहहरू आउने गर्दछन। शनिबारको दिन यहा झण्डै २० देखि ६० समूहहरू आउने गरेका छन। महेन्द्र राजमार्गको कपिलबस्तु गोरुसिंगेबाट ५० किलोमिटर यात्रापश्चात नरपानी पुग्न सकिन्छ। गोरुसिंगे सनिधखर्क सडकमा पर्ने यस क्षेत्रमा पछिल्लो समय भारतीय पर्यटकहरू बढी आउने गरेका छन। यस क्षेत्रमा आउने पर्यटकहरूलाई डुंगा सवारको समेत ब्यबस्था मिलाउने गरी काम भैरहेको प्रमुख प्रशासकीय अधिकृत अर्यालको भनाई छ। सुपादेउरालीमा धार्मिक विश्वासका साथ पाठा, पाठी चढाउन आउने र देउरालीमा चढाएका पाठा, पाठीहरू लिएर नरपानीमा वनभोज जस्तै गरि खाने गर्दछन। यहाँ वरिपरि हरियाली डाँडा छ। बीचमा समथर भूभाग पनि रहेको छ। भविष्यमा पनि यस क्षेत्रमा पर्यटन विकासले फड्को मार्नेमा विश्वास लिइएको छ। सुपा देउरालीको दर्शन गरेपछि मनले चिताएको पुग्ने धार्मिक विश्वास छ। कडा चट्टानका बीच निर्माण भएको सडक र त्यही सडकको छेउमा मन्दिर छ। यहाँ राष्ट्रिय, अन्तर्राष्ट्रिय क्षेत्रमा ठूलो ओहोदामा पुगेका व्यक्ति समेतले दर्शन गर्छन। कुनै अप्ठ्यारो समस्या आएको बेलामा सुपा देउरालीलाई भाक्कल गरे समस्या टर्ने विश्वास छ। त्यसैले यहाँ पाठी, बोका, भाकल गरि वलि चढाइन्छ।"
भिआइपीहरुको सेवा सुबिधा खारेजको माग गर्दै धरानमा आन्दोलन,"धरान : भिआइपीहरुको सेवा सुबिधा खारेजीको माग गर्दै धरानमा आन्दोलन सुरु भएको छ। सुकुम्बासीहरुको सस्था नेपाल बसोबास बस्ती संरक्षण समाजले देशमा आर्थिक संकट परेको भन्दै भिआइपीहरुको सेवासुबिधा खारेजीको माग राखेर आन्दोलन सुरुभएको छ। समाजका केन्द्रीय अध्यक्ष कुमार कार्कीको नेतृत्वमा धरानका भुमिहिन सुकुम्बासीले देशलाई आर्थिक संकटबाट बचाउन बिआइपीहरुको सेवा सुबिधा खारेजीको माग गरेका छन। भिआइपीहरुको सेवा सुबिधा खारेज गर, देशलाइ माया गर केखेका ब्यानर र प्लेकार्ड बिकेका सुकुम्बासीहरुले धरानको भानुचोकमा धर्ना दिएर बिरोध जनाएका छन। समाजका अध्यक्ष कार्कीले देश आर्थिक संकट्ले श्रीलंका जस्तै बन्न लागेकाले भिआइपीहरुलाइ दिदै आएको सेवा सुबिधा खारेज गर्नु पर्ने बताए। भिआइपीलाइ दिएको सेवा सुबिधा खारेज गरिए देश आर्थिक संकट बाट जोगिने उनको भनाइ छ। कार्कीले देअहलाइ माया गर्ने भिआइपी सुबिधा लिनेहरुलाइ तत्काल आफुले लिदै आएको सुबिधा सरकारलाइ फिर्ता गर्न पनि अनुरोध गरेका छन।"
सिक्लेसले साउन ६ गतेदेखि आईपीओ निष्काशन गर्ने,"काठमाडौं : सिक्लेस हाइड्रोपावर लिमिटेडले साउन ६ गतेदेखि आईपीओ निष्काशन गर्ने भएको छ। कम्पनीले आयोजना प्रभावित क्षेत्रका बासिन्दाहरुका लागि ६ लाख १२ हजार ७९३ कित्ता साधारण सेयर निष्काशन गर्न लागेको हो। कम्पनीले आयोजना प्रभावित क्षेत्र कास्की जिल्लास्थित मादी गाउँपालिका वडा नं १, २ र ३ का स्थानीय बासिन्दाहरुका लागि साधारण सेयर निष्कासन गर्दैछ। यस कम्पनीको सेयरमा लगानीकर्ताले न्यूनतम १० कित्तादेखि अधिकतम १ लाख कित्तासम्म आवेदन दिन सक्नेछन्। यसको निष्काशन बन्द छिटोमा साउन २० गते र ढिलोमा भदौ ५ गते हुने कम्पनीले जनाएको छ। कम्पनीकाअनुसार आवेदकले माछापुच्छ्रे बैंकको मादी शाखा कार्यालय, बैंक अफ काठमाण्डू, मुक्तिनाथ विकास बैंक र एनआईसी एशिया बैंकको पोखरा शाखा कार्यालय तथा नेपाल धितोपत्र बोर्डबाट स्वीकृति प्राप्त गरेका सम्पूर्ण सीआस्वा सदस्य बैंक तथा वित्तीय संस्था र तिनका शाखा कार्यालयबाट आवेदन दिन सकिनेछ। सेयर निष्काशन तथा बिक्री प्रबन्धकको काम बिओके क्यापिटल मार्केट लिमिटेडले गर्नेछ।"
साँफेमार्तडी राजमार्ग अवरुद्ध,"बाजुरा : लगातार तीन दिनदेखिको वर्षाका कारण बाजुरा सदरमुकाम जोड्ने साँफेमार्तडी राजमार्ग आज बिहानदेखि अवरुद्ध भएको छ। वर्षाका कारण राजमार्गको ठाउँठाउँमा पहिरो गएपछि सडक अवरुद्ध बनेको हो। अम्कोटको पहिरोले थप समस्या भएको छ। तलबाट सडक भासिएको र माथिबाट ढुङ्गा खस्न थालेपछि सडक अवरुद्ध भएको जिल्ला प्रहरी कार्यालयका प्रहरी नायब उपरीक्षक सूर्य थापाले जानकारी दिए। राजमार्गको बार्जुगाड, अम्कोट, तपाडा, पानी नाउला, ओलेनालगायत ठाउँमा वर्षाका कारण पहिरो आउने क्रम जारी छ। पहिरो पन्छ्याउनका लागि नेपाल प्रहरीको टोली खटाएको प्रहरी नायब उपरीक्षक थापाले बताए। हरेक वर्ष वर्षाका कारण सडक अवरुद्ध हुँदा स्थानीयलाई आवतजावत गर्न समस्या भएको छ। वैकल्पिक सडक नहुँदा सर्वसाधारणले सास्ती भोग्दै आएका छन्। सडक अवरुद्ध भएपछि दैनिक उपभोग्य सामग्रीको मूल्य वृद्धि हुँदै गएको छ।"
२ महिनामा पनि खुलेन मृत्युको रहस्य,"ताप्लेजुङ : वैशाख २८ गते मृत भेटिएका मिक्वाखोला१ खोक्लिङका बिमल कार्की मृत्युको रहस्य २ महिना बितिसक्दा पनि खुलेको छैन। २४ वर्षीय कार्की स्थानीय निर्वाचनको मुखैमा मृत भेटिएका थिए। परिवारका सदस्यले हत्या भएको हो या अन्य कुनै कारणले मृत्यु भएको जानकारी दिन प्रहरीसँग माग गरेका छन्। बिमलका बुवा भीमबहादुर कार्कीले प्रहरीमाथि नै आशंका हुन थालेको बताए। गठबन्धन दलले निर्वाचनको मुखैमा योजनाबद्ध हत्या गरेको दाबी गर्दै आएको एमालेले चरम राजनीति भएको भन्दै आन्दोलन गर्ने चेतावनी दिएको छ। नेकपा एमाले र उसका १९ वटा जनवर्गीय संगठनले बुधबार संयुक्त विज्ञप्ति जारी गर्दै घटनाको सत्य तथ्य चाँडो सार्वजनिक गर्न माग गरे। विज्ञप्तिमा पीडितलाई न्याय दिलाउने काममा पार्टी पनि जाग्नुपर्ने बाध्यता भएकाले प्रहरी प्रशासन समक्ष माग गर्नुपरेको उल्लेख गरिएको छ। एमालेका सबै जनवर्गीय संगठनका प्रतिनिधिले बुधबार प्रहरी प्रमुख र जिल्ला प्रशासन कार्यालयमा ज्ञापनपत्रसमेत बुझाए। स्काभेटर तलाउने बिमल कार्कीको हत्या भएको दाबी एमालेले गर्दै आएको छ। यसअघि जिल्लामा विज्ञप्ति निकाल्नेदेखि केन्द्रमा गृहमन्त्री बालकृष्ण खाँणसम्मलाई भेटेर घटनाको छानबिन गर्न दबाब दिएको थियो। एमाले सचिव योगेश भट्टराईले खाँणलाई भेटेरै घटनाको सत्यतथ्य छानबिन गर्न ज्ञापनपत्र बुझाएका थिए। जेठ १० गते एमाले सचिव एवं प्रतिनिधिसभा सदस्य भट्टराईले गृहमन्त्रीलाई बुझाएको ज्ञापनपत्रमा राजनीतिक उद्देश्यबाट प्रेरित भएर हत्या गरिएको उल्लेख छ। भट्टराईले बुझाएको ज्ञापनपत्रमा आफ्नो घर नजिकैको भीर बाटोमा कुटपिट गरी निर्ममतापूर्वक हत्या गरिएको देखिएको उल्लेख छ। घटना भएको समयमा गठबन्धनमा आवद्ध दल र एमाले ताप्लेजुङ विज्ञप्ति बाजीमा उत्रिएका थिए। एमालेले कार्कीको राजनीतिक कारणले नै हत्या भएको दाबी गरेको छ भने गठबन्धनका तर्फबाट जारी विज्ञप्तिमा अमर्यादित शब्द प्रयोग गरी अनुसन्धानको क्रम प्रारम्भ नै नभई दोसारोपण गरेको बताइएको थियो। यता जिल्ला प्रहरी कार्यालय ताप्लेजुङले भने सो घटनाका विषयमा सुक्ष्म रूपमा अनुसन्धान जारी रहेको जनाएको छ। प्रदेश १ बताए आएको अनुसन्धान टोलीले पनि अध्ययनलाई निरन्तरता दिएको उल्लेख छ। प्रहरी नायब उपरीक्षक (डीएसपी) कैलाशकुमार राई अनुसन्धान चलिरहेको बताउँछन्। उनका अनुसार अहिलेसम्म २९ जनालाई सोधपुछ गरिएको छ। तर, प्रहरी निष्कर्षमा पुगेको छैन। निर्वाचन मिति नजिकिँदै जाँदा बिमल केही दिन घर बस्ने र भोट पनि हालेर फर्किने भन्दै बिदा लिएर घर जाँदै थिए। उनी तेल्लावुङ कन्सट्रक्सनको स्काभेटर चालक हुन्।"
करारका कर्मचारी हटाउँदै स्थानीय तह,"दैलेख : कर्णालीका स्थानीय तहहरूले करारका कर्मचारी हटाउन थालेका छन्। २०७४ सालमा भएको स्थानीय निर्वाचनबाट निर्वाचित जनप्रतिनिधिको कार्यकालमा नियुक्त भएका करारका कर्मचारीहरूलाई हटाउन थालिएको हो। वैशाख ३१ गते भएको स्थानीय निर्वाचनबाट निर्वाचित जनप्रतिनिधिहरूले करार कर्मचारीहरूको म्याद थप नगर्ने निर्णय गरेको हो। दैलेखको ठाटीकाँध गाउँपालिकाले करारका कर्मचारीहरूको म्याद थप नगर्ने निर्णय गरेको छ। गाउँ कार्यपालिकाको असार २८ गते बसेको बैठकले गाउँपालिकाबाट तलब भत्ता भुक्तानी भई करारमा कार्यरत कर्मचारीहरूको साउन १ गतेबाट करार सम्झौता नवीकरण नगर्ने निर्णय भएको प्रमुख प्रशासकीय अधिकृत कमलप्रसाद उपाध्यायले बताए। गाउँपालिकाले गरेको पत्राचारमा करार सम्झौता थप नहुने निर्णय भएकाले अर्को निर्णय नभएसम्मका लागि कार्यालयमा हाजिर भई कामकाज नगर्न भनिएको छ। हाजिर भएमा गाउँपालिकाबाट तलब भत्ता भुक्तानी नहुने प्रमुख प्रशासकीय अधिकृत उपाध्यायले बताए। उनका अनुसार प्राविधिक शाखाको सबइन्जिनियर र तत्कालीन जिविसबाट हाजिर हुन आएका प्राविधिक कर्मचारीबाहेक सबै, पोषण शाखाका सबै, उद्यम विकास शाखा (शाखा प्रमुखबाहेक), हलुका सवारी चालक सबै (एम्बुलेन्स चालकबाहेक), इलेक्ट्रिसियन कर्मचारी, सामुदायिक स्वास्थ्य इकाइ प्याडुलीका इन्चार्ज र ज्यालादारीमा कार्यरत सबै कर्मचारीको करार सम्झौता नहुने निर्णय भएको हो। त्यस्तै, कालीकोटको शुभकालीका गाउँपालिकाले पनि करारका कर्मचारी हटाएको छ। असार ११ गते बसेको गाउँसभाको दोस्रो बैठकले यस्तो निर्णय गरेको हो। गाउँपालिकाको खुद समानीकरण अनुदानबाट तलब भत्ता भुक्तानी भइ २०७४ देखि करारमा कार्यरत कर्मचारीहरूको साउन १ गतेबाट करार सम्झौता नवीकरण नहुने निर्णय भएको निमित्त प्रमुख प्रशासकीय अधिकृत केन्द्रबहादुर शाहीले बताए। गाउँपालिकाले करारमा कार्यरत अहेब, अनमी, ल्याब कर्मचारी, कार्यालय सहयोगी, स्वास्थ्य शाखाका हेअ, अहेब, अनमी, नर्स, कार्यालय सहयोगी, वडा कार्यालयका कार्यालय सहयोगी, गाउँपालिकाको कार्यालयमा करारमा कार्यरत सबै कर्मचारीको करार सम्झौता नवीकरण नगर्ने भएको हो। यस्तै, गाउँपालिकाको अनुदानबाट तलब खाने सबै तहका करारका शिक्षक र बाल विकास केन्द्रका सहयोगी कार्यकर्ता र कृषि तथा पशु शाखाका पालिका अनुदानका प्रास, नाप्रास र कार्यालय सहयोगीहरूको समेत करार सम्झौता नगर्ने निर्णय भएको निमित्त प्रमुख प्रशासकीय अधिकृत शाहीले बताए।"
नहरमाथि सेल्फी पुल बनाउन मन्त्रीको बजेट: नियमविपरीतको योजना अलपत्र,"विराटनगर : विराटनगर महानगरपालिका६ झरना चोकस्थित सुनसरीमोरङ सिँचाई आयोजनाको नहरमाथि सेल्फी पुल निर्माणको काम अघि बढ्यो। प्रदेश १ का आन्तरिक मामिला तथा कानुनमन्त्री केदार कार्कीको संसद विकास कोषको रकमबाट ५ दिनभित्रमा निर्माण सम्पन्न गर्ने सम्झौता असार १९ गते महानगरपालिकासँग भएको हो। कार्कीको प्रदेश निर्वाचन क्षेत्र पूर्वाधार विकास कार्यक्रमअन्तर्गत आर्थिक वर्ष २०७८०७९ को बजेटले ३२ फिट लम्बाई र ६ फिट चौडाईको पुल बनाउने योजना थियो। उपभोक्ताको १० प्रतिशतसहित १० लाख ६९ हजार १ सय ९१ रूपैयाँ लागत अनुमान गरिएको योजनाको शीलान्यास वडाध्यक्ष अक्षयलाल भनिने हरिश्चन्द्र सहनीलाई सँगै राखेर मन्त्री कार्कीले नै गरेका हुन्। संसद विकास कोषको ९ लाख ६२ हजार २ सय ७२ अनुदान र १ लाख ६ हजार ९ सय १९ रूपैयाँ बराबरको जनसहभागितामा ललनप्रसाद साहको अध्यक्षतामा उपभोक्ता समिति गठन गरेर निर्माण सुरु गरियो। अनियमित योजनाको सूचना पाटी (बोर्ड)मा भने असार १६ गतेबाट काम सुरु गरेर २४ गते सम्पन्न गरिएको उल्लेख छ। तर काम पूरा नभइकन निर्माण सम्पन्न भइसकेको देखाउन खोजिएसँगै विरोध भएपछि निर्माणस्थलबाट सूचना बोर्ड हटाइसकिएको छ। योजना अलपत्र बनेको छ। महानगरपालिकामा बिल भने निर्माण सम्पन्न भइसकेको भनेर पेश गरिएको प्रमुख प्रशासकीय अधिकृत उमेश बस्नेतले जानकारी दिए। उनका अनुसार महानगरको प्राविधिक मूल्यांकन अनुसार काम भने ३० प्रतिशतजति मात्रै भएको देखिन्छ।'पुल निर्माणको काम सकिएको भनेर लागत अनुमानभन्दा बढी १० लाख ९४ हजार ४२ रूपैयाँको बिल पेश गरिएको थियो,' बस्नेतले भने,'तर काम भने ३ लाख ५२ हजार ७ सय ४८ रूपैयाँ बराबरको मात्रै भएको पाइयो।' निर्माण उपभोक्ता समितिका तर्फबाट महानगरमा असार २४ गते बिल पेश भएको हो। महानगरले भने फिल्डमा भएको कामजतिको मात्रै भुक्तानी दिएको बस्नेतले बताए। समयमा काम सम्पन्न नभएकाले ७ लाख १६ हजार ४ सय ४३ रूपैयाँ बजेट फ्रिज भएको जानकारी उनले दिए। बस्नेतका अनुसार प्राविधिकले फिल्डमा गएर योजनाको चेकजाँच र अनुगमन गर्दा काम पूरा नभइकन बिल पेश गरिएको फेला परेको हो। 'आर्थिक वर्षको अन्त्यमा बजेट विनियोजन भए पनि पुल निर्माणका लागि सबै तयारी छ भनेकाले महानगरले सम्झौता गरिदिएको हो,' उनले भने, 'बजेट फ्रिज नहोस् भनेर काम गर्ने बाटो खुला गरिदिएको भए पनि निर्माण पूरा गर्न नसकेपछि सबै भुक्तानी दिन सकेनौँ।' महानगरका सबइन्जिनियरहरु सुजनराज श्रेष्ठ र निरज कार्कीले उठाएको टिप्पणी र आदेशले पनि अनुमानित लागतभन्दा २४ हजार ८ सय ५१ रूपैयाँ बढीको बिल पेश भएको तथा पुल निर्माण भने अपूर्ण रहेको पुष्टि गर्छ। आर्थिक वर्षको अन्त्यमा हतारहतार बजेट विनियोजन गरेर सम्बन्धित निकायको अनुमति बिना नहरको बहाव नै थुनिने गरी मन्त्रीको अगुवाईमा पुल निर्माणको योजना अघि बढाइएको थियो। 'सम्झौता भएको ५ दिनभित्रमा निर्माण सम्पन्न भएको बिल पेश गरियो,' एक प्राविधिकले भने,'फिल्डमा भने ३० प्रतिशतजति मात्रै काम भएको रहेछ।' सस्तो लोकप्रियताका लागि आफ्नो निर्वाचन क्षेत्रलाई लक्षित गरेर मन्त्री कार्कीले ल्याएको योजनामा निर्माण नै सम्पन्न नभइकन सबै भुक्तानी लिने प्रयास गरिएको उनको भनाइ छ। उनले यति छोटो समयमा पुल बनाइसक्न सम्भव नै नहुने बताए। उनका अनुसार भुइँमा सोलिङ गरी सिमेन्टले ढुंगा जोडाई गर्दै पिलर उठाएर फलामको पुल बनाउने योजना थियो। पुल निर्माण सम्बन्धी विस्तृत विवरण नै पेश नगरिकन सम्झौताका आधारमा मात्रै काम थालिएको पाइएको छ।'संरचना निर्माणको विस्तृत विवरण पेश भएन। पुलको भारवहन क्षमता कति हो थाहा छैन,' महानगर स्रोत भन्छ,'योजना सम्झौताका लागि ठूलो दबाब आयो। थेग्न नसकेपछि सम्झौता गरिदियौँ।' पुल निर्माणका लागि आवश्यक सिमेन्ट, ढुंगा र फलाम खरिद भइसकेको दाबी समितिको छ। नहरमा कुनै संरचना निर्माण गर्दा सुनसरीमोरङ सिँचाई आयोजनाको अनुमति लिनुपर्छ। तर बिना अनुमति नहरलाई असर पुग्ने गरी मनपरी ढंगबाट कंक्रिट संरचना निर्माणको काम थालिएको थियो। नियमविपरीत थालिएको पुल निर्माण अहिले अलपत्र अवस्थामा छ। निर्माणाधीन संरचनाका कारण बस्ती नै डुबानमा पर्ने भएपछि स्थानीयले विरोध गरेका थिए। बिम लगाएर पिलर उठाइसकिएको पुलका कारण नहरको पानी बग्ने भागको लगभग ४० प्रतिशत क्षेत्रलाई असर पुगेको स्थानीय सुरज रसाईलीले बताए। 'नहरमाथि पहिले अस्थायी पुल थियो। त्यहाँबाट मानिसहरु आवतजावत गर्थे। त्यसलाई भत्काएर सेल्फी पुलको योजना ल्याइयो। अहिले अलपत्र अवस्थामा छाडिदिँदा आवतजावतमै समस्या भइरहेको छ,' रसाईलीले भने,'सुरुमा एम्बुलेन्स, दमकल लगायतका सवारीसाधन आवतजावत गर्न मिल्ने पक्की पुल बनाउने भनिएको थियो। तर कसैलाई जानकारी नदिइकन अचानक डोजर लगाउन थालियो। सेल्फी पुल बनाउने भनियो। बर्खाको बाढीमा नहरको बहाव नै थुनिने र सबै सम्भावना सकिने अवस्था आएपछि स्थानीय विरोधमा उत्रिए।' स्वार्थपूर्ण हिसाबले उपयोगिता बिनाको पुल बनाउन खोजिँदा चौतर्फी विरोध भएको उनको भनाइ छ।'आपतविपतमा गाडी चल्नसक्ने पुल बनाउनुपर्छभन्दा स्थानीय जनप्रतिनिधि र उपभोक्ता समितिकाले हप्काए,' उनी भन्छन्,'कसैको आवाज नसुनिकन सेल्फी पुल बनाउने नाममा स्थानीयको तड्कारो समस्या र आवश्यकतामाथि खेलवाड गर्न खोजियो।' रसाईलीका अनुसार झरना चोकमा सेल्फी पुलभन्दा पनि सवारीसाधन सहज आवतजावत गर्ने पक्की पुलको आवश्यकता थियो। उनका अनुसार सेल्फी पुल मान्छे हिँडडुल गर्न र सेल्फी खिच्न मात्रै काम लाग्छ। नहरका पूर्व र पश्चिमा उठाइएको पिलरले बहाव थुनिएर बस्ती डुबानमा पर्ने जोखिम बढेको छ। उनले पुल निर्माणका नाममा मन्त्री कार्कीका आसेपासे र उनीनिकटका जनप्रतिनिधिले हालीमुहाली गर्न खोजेको बताए। 'नहरमा आवतजावत गर्न समस्या बेहोरिरहेका स्थानीयको आवश्यकता एकातिर थियो। त्यसलाई सम्बोधन गर्ने भन्दा पनि कमाउने उदेश्यले योजना ल्याइयो,' अर्का एक स्थानीय भन्छन्,'यो विषयमा हामीले कुरा राख्दा सुनुवाइ भएन। काम नै नगरिकन पैसा झ्वाम पार्ने योजना ल्याएको पाइएपछि सबै विरोधमा उत्रिएका हौँ।' निर्माण उपभोक्ता समितिका अध्यक्ष साहले पुल निर्माणको नेतृत्व गरे पनि आफूलाई सबै कुरा थाहा नभएको बताए। 'सामाजिक काम हो, गरौँन त भनेर हात हालियो। तर सफल भइएन,' उनले भने,'जति राम्रो काम भए पनि इमान्दारिता झल्किँदैन। आजसम्म मैले मेरो घरसमेत नबनाएकाले पुलका बारेमा धेरै कुरा बुझ्न सकिन।' समितिका सचिव अमृतकुमार साहले महानगरले सम्झौता ढिलो गरिदिँदा काम पूरा गर्न नपाएको बताए। उपभोक्ता समितिलाई धेरै दुःख दिने काम महानगरले गरेको साह बताउँछन्। 'जनताको माग पुल भएकाले सम्झौताका लागि २३ महिना दौडधूप गरियो। सबै कागजपत्र तयार पारेर पेश गरे पनि महानगरले फायलअगाडि बढाइदिएन,' उनले भने,'असार १९ गते आफैँ बोलाएर सम्झौता गरिदियो। २१ गतेदेखि थालिएको काम पूरा भएन।' तर निर्माणका लागि आवश्यक पर्ने सबै सामान खरिद गरिसकिएको साहले बताए। पुलको बेस बनिसकेको छ। फलामहरु ल्याएर वेल्डिङ गरियो। डिजाइनका सबै काम भइसकेको छ। २३ घण्टा मात्रै समय पाएको भए सकियो थियो। तर असार २४ गते बिहान १० बजेतिर प्राविधिक आएर काम रोक्न लगाए,' उनी भन्छन्,'त्यसपछिको भुक्तानी हुँदैन भनेकाले काम रोक्न बाध्य भयौँ। मिस्त्रीले काम गरिरहेका थिए। केही समय माग्दा पनि दिएनन्। बेलुकासम्म समय पाएको भए सबै सकिने थियो।' जति काम भएको त्यतिको बिल पेश गरे पनि महानगरले पास नगरिदिएको साहको भनाइ छ। उनका अनुसार लगभग काम सकिने अवस्थामा रहेकाले अनुमानित लागतभन्दा बढी खर्च भइसकेको बिल बनेको हो। अब १०१५ हजार रूपैयाँजतिमा सबै काम सकिने उनको दाबी छ। वडाध्यक्ष सहनीले पनि महानगरले सम्झौतामा ढिलाइ गरिदिँदा पुल नबनेको बताए। 'सबै सामान आइसकेको छ। पुल बन्न मात्रै बाँकी छ,' उनले भने,'काम भएजति मात्रै भुक्तानी लिइएको छ। तर उपभोक्ता समितिलाई अप्ठेरो पार्न खोजिँदै छ।' आफ्नो वडामा राम्रो विकास होस् भन्ने चाहेको र त्यसमा आफ्नो कुनै स्वार्थ नजोडिएको सहनीले बताए। सुनसरीमोरङ सिँचाई आयोजनका प्रमुख भीलानन्द यादवले नहरमाथि पुल निर्माणको अनुमति कसैले पनि नलिएको बताए। अवैध तरिकाले बनाइएको संरचनाको अनुगमन एवं निरीक्षण गरिसकेपछि कारबाहीको प्रक्रिया अघि बढाइने जानकारी यादवले दिए।'सुरुमै थाहा भएको भए रोक्ने थियौँ। सम्बन्धित निकायमा पत्र पठाएर वास्तविकता बुझ्छौँ,' उनले भने,'प्राविधिकलाई फिल्डमा पठाएर हेर्छौँ। अनि आवश्यक कारबाही अघि बढ्छ।' 'आयोजनाको सम्पत्तिमा अरुले संरचना निर्माण गर्न मिल्दैन। आवश्यकताका आधारमा मूल्यांकनसहितको प्राविधिक चेकजाँचपछि अवस्था हेरेर विचार गर्न सकिन्छ,' उनले भने,'हामीसँग पुल लगायतका संरचना बनाउने बजेट हुँदैन। अरुले माग गर्दा नहरको बहाव तथा मर्मत सम्भारलाई असर नगर्ने र बाढी आउँदा'ओभरफ्लो' नहुने अवस्था रहेमा अनुमति दिन सकिन्छ।' नहर वारपारका लागि सहज बनाउन पानी सञ्चालन तथा मर्मतमा कुनै अवरोध र अप्ठेरो नहुने गरी सम्भावित परिस्थितिको मूल्यांकन गर्दै संरचना बनाउन अनुमति दिन सकिने यादवको भनाइ छ। त्यस्तो माग धेरैतिरबाट आइरहेको उनी बताउँछन्। जथाभावी निर्माण गरिने कंक्रिट संरचनाका कारण बाढी तथा डुबानको समस्या निम्तिने उनले बताए। 'पहिले नहर बनेका बेला वरपर बस्ती थिएनन्। अहिले कृषियोग्य जमिनमा घरहरु धेरै बनेका छन्,' यादव भन्छन्,'बाटो नहुँदा नहर वारपार गर्न मानिसलाई समस्या हुन थाल्यो। त्यही भएकाले पुलको माग धेरैतिरबाट आइरहेको छ।' नहरमा अवरोध पुग्ने गरी आफूखुसी निर्माण गरिएका संरचना भने हटाइने उनले बताए।"
दैलेखको गुराँसद्धारा श्वेतपत्र जारी,"दैलेख : जिल्लाको गुराँस गाउँपालिकाले श्वेतपत्र जारी गरेको छ। गत वैशाख ३० गते भएको स्थानीय तह निर्वाचनबाट निर्वाचित जनप्रतिनीधिहरुले गाउँपालिबासीको नाममा श्वेतपत्र जारी गरेका हुन्। स्थानीय तहमा विगत ५ वर्षमा भएका बजेट, नीति र कार्यक्रमहरुको गहन समीक्षा, विगतका सबै कार्यक्रमको विश्लेषण एवंम् घोषणा र कार्यान्वयन पक्षको सिंहावलोकन गर्ने उदेश्य सहित श्वेतपत्र जारी गरिएको गाउँपालिकाले जनाएको छ। श्वेतपत्रले भावि योजना निर्माण र कार्यान्वयन पक्षको मार्गचित्र तयार गर्न सहयोग पुग्ने अपेक्षा गरिएको गाउँपालिकाका प्रवक्ता दिपेन्द्र ओलीले बताए। गाउँपालिकामा दोस्रो जननिर्वाचित सरकारले कार्यभार सम्हाल्दै गर्दाको परिस्थिती विश्लेषण, स्थानीय सरकारबाट जनताको पक्षमा भएगरेका गतिविधिको जानकारी, समस्याको पहिचान र समाधानका उपायको खोजी, असल र जनपक्षीय कामहरुको निरन्तरतरता र कमजोरीहरुबाट पाठ सिकाई र गत निर्वाचनमा गाउँपालिकाका जनताको सरकारका गतिविधिप्रति राखिएका व्यापक जिज्ञासाको निराकरण गर्न श्वेतपत्र जारी गरिएको प्रवक्ता ओलीले बताए। गाउँपालिकाले विगत कार्यकालमा सञ्चालन गरेका मुख्य कार्यक्रमहरु समेत श्वेतपत्रमा समावेश गरेको छ। बालबालिकासँग अध्यक्ष, जीवन सुरक्षा कोष, जोखिममा रहेका बालबालिका संरक्षण, राउटे संरक्षण, गुराँस युवा रोजगार कार्यदल, यौनिक तथा लैङ्गिक अल्पसंख्यकलाई सामाजिक सुरक्षा कार्यक्रमलाई मुख्य कार्यको रुपमा श्वेतपत्रमा समावेश गरिएको छ। श्वेतपत्रमा आर्थिक वर्ष २०७४०७५ देखि २०७७०७८ सम्म १३ करोड ४३ लाख, ४७ हजार ६ सय ९ रुपैयाँ बेरुजु रकम रहेको उल्लेख छ। कतिपय पेश्की फच्र्यौट गर्नुपर्ने रकम समेत समावेश भई निकै ठूलो मात्रामा बेरुजु देखिन गएकोले यसको यर्थाथ छानवीन गरि समयमा नै नीतिगत बेरुजुलाई नीतिगत रुपमै घटाउनुपर्ने आवश्यकता श्वेतपत्रमा उल्लेख छ। नीतिभन्दा बाहिरको पेश्की लगायतका रकमलाई असुल उपर गर्नुपर्ने श्वेतपत्रमा उल्लेख छ। विगतको स्थानीय सरकारले प्रत्यक्ष गाउँपालिका आफैं खरिद कार्यमा संलग्न रहने गरेको, आवश्यक्ता भन्दा बढि कर्मचारी नियम विपरित भर्ना गरी सरकारलाई दिर्घकालीन दायित्व थोपरेको, हचुवा ढंगले योजना बनाउने र खर्च गर्ने गर्दा नियम विपरित रकमान्तर हुने गरेको नियम विपरित विभिन्न सहकारी, फर्म, र व्यक्तिहरुलाई सहयोग रकम वितरण भएको, सक्कली विलभरपाई विना औषधिको भुक्तानी दिएको, निजी सवारी साधनको मर्मत र ईन्धन खर्च समेत कार्यालयबाट गर्ने गरेको, स्थायी कर्मचारी दरबन्दी हुँदाहुँदै करार र ज्यालादारिमा भर्ना गरेको, हचुवा ढंगले आन्तरिक आयको प्रक्षेपण गर्ने गरेको संकलन जम्मा १५ देखि २५ प्रतिशत मात्र हुँदा बाँकी ७५ प्रतिशत वजेट व्यवस्थापनमा नकारात्मक प्रभाव पर्ने गरेको उल्लेख छ। प्राविधिक नापजाँच नगरी बाटो सोरसार र पानी आयोजनाको भुक्तानी गर्ने गरेको, अर्थ मन्त्रालयको स्विकृतिबेगर सवारीसाधनहरु खरिद भएको, सम्झौता भन्दा बढि रकम भुक्तानी भएको, विगत पाँच वर्षको अवधिमा करिव एक सय हाराहारी उपभोक्ता समितिबाट गराइएका काम निर्माण व्यवसायी तथा ठेकेदारलाई संलग्न बनाउदा अनियमित तथा नियम विपरित देखिएका श्वेतपत्रमा उल्लेख छ। यस्तै कोभिड १९ प्रभावित विद्यार्थीलाई प्रदान गर्ने रकम १६ लाख १३ हजार २ सयको हालसम्म विल भरपाई नआएको, विद्यालयलाई वितरण गर्ने सेनेटरी प्याडको कोटेशन वमोजिम आपूर्ति नभएको, उपाध्यक्षलाई दोहोरो यातायात सुविधा साधन र मासिक रकम दिने गरेको, कानुनी सल्लाहकार र प्रेस सल्लाहकारको तलब समेत विधि विपरित भुक्तानी भएको, छात्रवृत्ती वितरणमासमेत अनियमितता रहेको श्वेत पत्रमा उल्लेख छ।"
लोकतन्त्र हराएको विधेयक,"राजनीतिको सबैभन्दा महत्वपूर्ण आधार भनेको सिद्धान्त, विचार, इमान, निष्ठा, मूल्य मान्यता र नैतिकता हो। हुनैपर्छ। नेपालको राजनीतिमा भने ठीक उल्टो छ। ती सबको सर्वथा अभाव छ। मूल्य मान्यता, नीति र सिद्धान्त अथवा नैतिकताबाहेक राजनीतिमा धेरै थोक छ। सबैभन्दा धेरै त सत्ताआशक्ति छ। सत्तामा पुग्न कुनै नीति, विचार वा नैतिकता नभए पनि हुने कुसंस्कारले यसरी जरा गाडेको छ कि जनता राजनीतिप्रति हदैसम्म निराश छन्। दलका व्यवहार र नेताहरूका बोलीको असंगतिले लोकतान्त्रिक गणतन्त्रात्मक व्यवस्थाकै धज्जी उडेको छ। तर, उनीहरू राजनीतिमा उल्टो गंगा बगाउनै उद्यत छन्। लोकतन्त्र भनेको बहुमतको शासन र अल्पमतको सम्मान हो। बहुमतको एकलौटी होइन। शक्ति पृथकीकरण लोकतन्त्रको आधारभूत तत्व हो। शक्ति केन्द्रीकृत त तानाशाही शासनमा मात्रै हुन्छ। निरंकुशतामा हुन्छ। राज्य भनेको सरकार होइन, राज्यका विभिन्न अंगप्रत्यंग हुन्छ र त्यसमध्येको एउटा तत्व सरकार पनि हो। तर, नेपालका दल तथा नेताहरू सरकारमा गएपछि सबै शक्ति र सत्ता आफूमा केन्द्रित गर्ने र राज्यलाई एकलौटी ढंगले सञ्चालन गर्ने मनसुवा राखेर अघि बढ्ने प्रवृत्ति छ। जनताले राजतन्त्र फालेर आफ्नो शासन स्थापना गरे, तर दल र नेताहरूमा भने राजतन्त्रकै धङधङी देखा पर्छ र सरकारमा गएपछि मैमत्त बन्छन्। त्यसैको एउटा उदाहरण मात्रै हो सरकारले अहिले अघि बढाएको संवैधानिक परिषद् सम्बन्धि विधेयक। संवैधानिक परिषद् भनेको शक्ति सन्तुलनको लोकतान्त्रिक नमुना नै हो। जहाँ प्रधानमन्त्री, सभामुख, प्रधानन्यायाधीश, राष्ट्रिय सभा अध्यक्ष, प्रमुख प्रतिपक्ष दलको नेता र उपसभामुख सदस्य हुन्छन्। तटस्थ र निष्पक्ष भूमिकामा जिम्मेवारी हुन् प्रधानन्यायाधीश, सभामुख, उपसभामुख र राष्ट्रिय सभा अध्यक्ष, त्यसमाथि प्रमुख प्रतिपक्ष दलको नेता पनि सदस्य हुँदा परिषद्ले कुनै अमूक दलको भन्दा राष्ट्रिय आवश्यकताका आधारमा विषयका विज्ञ, अनुभव र राष्ट्रिय व्यक्तित्वहरूको चयन संवैधानिक अंगहरूमा गर्छ भन्ने विश्वास हुन्छ। निर्वाचन आयोग, अख्तियार दुरुपयोग अनुसन्धान आयोग वा अरू संवैधानिक आयोगहरूमा पदाधिकारीको सिफारिस संवैधानिक परिषद्बाट हुन्छ। ती आयोग भनेका तटस्थ र निष्पक्ष भूमिका निर्वाह गर्नुपर्ने संस्था हुन्। परिषद्सम्बन्धी ऐनमा परिषद्का सम्पूर्ण सदस्यको बहुमतका आधारमा निर्णय गरिने व्यवस्था छ। यो व्यवस्थाले गर्दा सरकार प्रमुख अर्थात् प्रधानमन्त्रीले चाहँदैमा संवैधानिक आयोगहरूमा नियुक्ति सम्भव देखिन्न। तर, विधेयकमा भने अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्न सकिने प्रस्ताव छ। यो भनेको प्रधानमन्त्री जो आफैंमा कुनै दल विशेषको हुन्छ अर्थात् राजनीतिक व्यक्ति हुन्छ उसको अनुकूलतामा निर्णय गर्ने प्रपञ्च हो। तत्कालीन प्रधानमन्त्री केपी ओलीले अध्यादेशबाटै उपस्थित सदस्यको बहुमतबाट निर्णय गर्ने व्यवस्था गराएका थिए। जसको चौतर्फी विरोध भएको थियो। विरोध गर्नेमा तत्कालीन प्रमुख प्रतिपक्षी दलका नेता अर्थात् अहिलेका प्रधानमन्त्री शेरबहादुर देउवा नै थिए। जुन कुरा हुनुहुँदैन भनेका थिए, अहिले आफैं त्यसो गर्न देउवा तम्सिएका छन्। यस्तो दोगलापनले नै राजनीतिको धज्जी उड्ने गरेको हो। दल र नेताहरूप्रति जनतामा अविश्वास पैदा भएको हो। राजनीतिक पृष्ठभूमिबाट आउने प्रधानमन्त्रीले आफू अनुकूलतामा संवैधानिक आयोगहरूमा नियुक्ति गर्नु भनेको सरासर सत्ता कब्जा गर्नु हो। त्यो लोकतन्त्र होइन अधिनायकवादी शासन हुन जान्छ। हिजो ओलीले अधिनायक बन्न लागे भनेरै उनलाई सत्ताबाट हटाइएको हो भने त्यसको विकल्प अर्काे अधिनायक हुन सक्दैन। ओलीले जसरी तत्कालीन अवस्थामा आफूलाई सर्वशक्तिमान बनाउन देशको कानुन र त्यो पनि निकै संवेदनशील व्यवस्थामा हेराफेरि गरी संवैधानिक आयोगमा नियुक्ति गरे त्यो आफैंमा अप्रजातान्त्रिक कार्य थियो । अझ देउवा सरकारले ओली सरकारले अध्यादेशको औजार चलाएर गरेको नियुक्तिका सन्दर्भको मुद्दा अदालतमा विचाराधीन हुँदाहुँदै संविधानको मर्मविपरीतको विधेयक अघि बढाउनु कुनै पनि हिसाबले जायज देखिन्न। आज सरकारमा एउटा दल वा व्यक्ति हुनसक्छ, तर भोलि अर्को हुनसक्छ। आजलाई हेरेर लोकतन्त्र र लोकतान्त्रिक संविधानको मर्मविपरीत विधेयक अघि बढाउनु भनेको अर्को अधिनायकको खोजी हो । जुन, लोकतन्त्रप्रेमी जनताका लागि स्वीकार्य हुँदैन। लोकतन्त्रको मर्म हराएको, संविधानको मर्म हराएको कानुन बनाउन अघि बढेको प्रक्रियालाई तुरुन्त रोकेर सरकारले लोकतान्त्रिक बाटो समात्नुपर्छ।"
२ महिनामा पनि खुलेन मृत्युको रहस्य,"ताप्लेजुङ : वैशाख २८ गते मृत भेटिएका मिक्वाखोला१ खोक्लिङका बिमल कार्की मृत्युको रहस्य २ महिना बितिसक्दा पनि खुलेको छैन। २४ वर्षीय कार्की स्थानीय निर्वाचनको मुखैमा मृत भेटिएका थिए। परिवारका सदस्यले हत्या भएको हो या अन्य कुनै कारणले मृत्यु भएको जानकारी दिन प्रहरीसँग माग गरेका छन्। बिमलका बुवा भीमबहादुर कार्कीले प्रहरीमाथि नै आशंका हुन थालेको बताए। गठबन्धन दलले निर्वाचनको मुखैमा योजनाबद्ध हत्या गरेको दाबी गर्दै आएको एमालेले चरम राजनीति भएको भन्दै आन्दोलन गर्ने चेतावनी दिएको छ। नेकपा एमाले र उसका १९ वटा जनवर्गीय संगठनले बुधबार संयुक्त विज्ञप्ति जारी गर्दै घटनाको सत्य तथ्य चाँडो सार्वजनिक गर्न माग गरे। विज्ञप्तिमा पीडितलाई न्याय दिलाउने काममा पार्टी पनि जाग्नुपर्ने बाध्यता भएकाले प्रहरी प्रशासन समक्ष माग गर्नुपरेको उल्लेख गरिएको छ। एमालेका सबै जनवर्गीय संगठनका प्रतिनिधिले बुधबार प्रहरी प्रमुख र जिल्ला प्रशासन कार्यालयमा ज्ञापनपत्रसमेत बुझाए। स्काभेटर तलाउने बिमल कार्कीको हत्या भएको दाबी एमालेले गर्दै आएको छ। यसअघि जिल्लामा विज्ञप्ति निकाल्नेदेखि केन्द्रमा गृहमन्त्री बालकृष्ण खाँणसम्मलाई भेटेर घटनाको छानबिन गर्न दबाब दिएको थियो। एमाले सचिव योगेश भट्टराईले खाँणलाई भेटेरै घटनाको सत्यतथ्य छानबिन गर्न ज्ञापनपत्र बुझाएका थिए। जेठ १० गते एमाले सचिव एवं प्रतिनिधिसभा सदस्य भट्टराईले गृहमन्त्रीलाई बुझाएको ज्ञापनपत्रमा राजनीतिक उद्देश्यबाट प्रेरित भएर हत्या गरिएको उल्लेख छ। भट्टराईले बुझाएको ज्ञापनपत्रमा आफ्नो घर नजिकैको भीर बाटोमा कुटपिट गरी निर्ममतापूर्वक हत्या गरिएको देखिएको उल्लेख छ। घटना भएको समयमा गठबन्धनमा आवद्ध दल र एमाले ताप्लेजुङ विज्ञप्ति बाजीमा उत्रिएका थिए। एमालेले कार्कीको राजनीतिक कारणले नै हत्या भएको दाबी गरेको छ भने गठबन्धनका तर्फबाट जारी विज्ञप्तिमा अमर्यादित शब्द प्रयोग गरी अनुसन्धानको क्रम प्रारम्भ नै नभई दोसारोपण गरेको बताइएको थियो। यता जिल्ला प्रहरी कार्यालय ताप्लेजुङले भने सो घटनाका विषयमा सुक्ष्म रूपमा अनुसन्धान जारी रहेको जनाएको छ। प्रदेश १ बताए आएको अनुसन्धान टोलीले पनि अध्ययनलाई निरन्तरता दिएको उल्लेख छ। प्रहरी नायब उपरीक्षक (डीएसपी) कैलाशकुमार राई अनुसन्धान चलिरहेको बताउँछन्। उनका अनुसार अहिलेसम्म २९ जनालाई सोधपुछ गरिएको छ। तर, प्रहरी निष्कर्षमा पुगेको छैन। निर्वाचन मिति नजिकिँदै जाँदा बिमल केही दिन घर बस्ने र भोट पनि हालेर फर्किने भन्दै बिदा लिएर घर जाँदै थिए। उनी तेल्लावुङ कन्सट्रक्सनको स्काभेटर चालक हुन्।"
पोखरामा प्याराग्लाइडिङको भविष्य के ?,"पोखरा : पोखरामा अन्तर्राष्ट्रिय विमानस्थल निर्माण पूरा हुँदैछ। आउँदो अंग्रेजी नयाँ वर्षबाट जहाज सञ्चालन गर्ने तयारी विमानस्थल आयोजनाले गरेको छ। यसले पर्यटन व्यवसायीलाई खुसीसँगै चिन्ता पनि प्रकट भएको छ। त्यो के भने ठूला जहाज आउजाउ गर्ने हो भने पोखरेली आकाशमा हुँदै आएको प्याराग्लाइडिङको भविष्य के होला ? नागरिक उड्डयन प्राधिकरणका अधिकारीले प्याराग्लाइडिङ स्थानान्तरण गर्नुपर्ने बताइरहँदा पर्यटनकर्मी भने पोखरामै त्यसको व्यवस्थापन गर्नुपर्ने पक्षमा छन्। भर्खरै बिहे गरेर आएकी दुलहीलाई तैंले गहना लगाउन पाउँदिनस् भनेजस्तो भयो, पर्यटनकर्मी गणेशबहादुर भट्टराईले भने, प्याराग्लाइडिङ भनेको त पोखराको गहना हो। विमानस्थल आउँदा भने पोखराको गहनै जान्छ कि जस्तो भयो। प्याराग्लाइडिङको भविष्यलाई लिएर नेपाल हवाई खेलकुद संस्था (ना)ले बुधबार अन्तक्र्रियाको चाँजो जुटाएको थियो। त्यसैमा पर्यटनकर्मीले प्याराग्लाइडिङको भविष्यमाथि चिन्ता जाहेरमात्रै गरेनन्, पोखराबाट हटाउन नहुने मत जाहेर गरे। नाका नवनिर्वाचित महासचिव खेमराज आचार्यले प्याराग्लाइडिङकै कारण पर्यटक पोखरा आकर्षित हुने गरेको बताए। यो प्याराग्लाइडिङसँग मात्रै सम्बन्धित विषय होइन, पोखरेली पर्यटनको सिंगो कुरा हो, होटल, रेस्टुराँ, ट्राभलसम्मलाई असर पुग्छ, उनले भने। पोखरामा ६२ प्याराग्लाइडिङ कम्पनी छन्। ५ सय पाइलटले प्याराग्लाइडिङ उडाउँछन्। फेवाताल उत्तरको सराङकोट डाँडाबाट प्याराग्लाइडिङ उडान हुँदै आएको छ। आचार्यले प्याराग्लाइडिङ व्यवसायमा १ अर्ब लगानी रहेको पनि जानकारी दिए। सराङकोट प्याराग्लाइडिङका लागि विश्वकै उत्कृष्ट ५ गन्तव्यभित्र पर्छ। तालमाथिको हावाको प्रवाह उत्कृष्ट हुँदा नै इन्जिन बिनाको प्याराग्लाइडिङ उडान रोमाञ्चक हुने गरेको पर्यटनकर्मीको भनाइ छ। नाका पूर्वअध्यक्ष तथा प्याराग्लाइडिङका पाइलट योगेश भट्टराईले विदेशतिर अन्तर्राष्ट्रिय विमानस्थल नजिकै पनि प्याराग्लाइडिङ उडान हुने गरेको सुनाए। उनले भने, स्विट्जरल्यान्ड गएर पनि हेर्यौं, त्यहाँ अन्तर्राष्ट्रिय विमानस्थल नजिक प्याराग्लाइडिङ उडान हुँदोरहेछ। पछिल्लो समय पोखराको पर्यटन चिनियाँ पर्यटकमा निर्भर रहेको र उनीहरूको पहिलो रोजाइ प्याराग्लाइडिङ भएको भट्टराईले बताए। जीपीएस र विमानस्थल टावरसँग सम्पर्क हुने यन्त्रसहित प्रविधि जडान गरी प्याराग्लाइडिङ उडान गराउनुपर्ने पूर्वअध्यक्ष भट्टराईको भनाइ छ। उनले निश्चित समय तोकेर निश्चित ठाउँमा मात्रै उडान गर्न दिने व्यवस्था हुनुपर्ने पनि बताए। नाका निवर्तमान अध्यक्ष कृष्ण भण्डारीले प्याराग्लाइडिङ उडान पोखरामा सञ्चालन गर्ने थुप्रै विकल्पबारे पहल भएको जानकारी गराए। प्याराग्लाइडिङका पहिलो नेपाली पाइलट राजेश बम्जन सराङकोटबाट जस्तो उडान अन्त नहुने बताउँछन्। सराङकोटको तोरीपानीमा जस्तो अनुकूल सदवहार मौसम अन्त छैन, अन्त त मौसमी उडानमात्रै सम्भव देखिन्छ, उनले भने। पर्यटन बोर्डका प्रमुख कार्यकारी अधिकृत (सीईओ) डा धनञ्जय रेग्मीले पोखरामा प्याराग्लाइडिङ कायम राख्नुपर्ने बताए। राष्ट्रिय, अन्तर्राष्ट्रिय विज्ञ ल्याउनुपर्छ भने पनि ल्याऊँ, अध्ययन गरौं, उनले भने, यसको उपयुक्त निकास खोज्नुपर्छ ।"
४ बालबालिका माइती नेपालको संरक्षणमा,"काठमाडौं : आमाको २८ वर्षकै उमेरमा निधन भयो। बाबु अर्को विवाह गरेर कान्छी आमासँग भारत पलायन भए। यसरी बिचल्लीमा परेका छायानाथ रारा नगरपालिका११ रोवा गाउँका ५ बालबालिकामध्ये चार जनाले माइती नेपालमा संरक्षकत्व पाएका छन्। बालबालिकाका आमा काली नेपालीको गत पुस १५ गते उपचारका क्रममा जिल्ला अस्पातल मुगुमा निधन भयो। बाबु जसखर नेपाली अर्को आमाका साथ भारत पलायन भएपछि ७४ बर्षीय हजुरबुवा हरियो दमाईले उनीहरूलाई गाउँघरबाट मागेर ल्याएको अन्नपानीले गुजारा गरेका थिए। वृद्ध हजुरबुवाले जसोतसो छाक टार्ने काम गरेको भए पनि उनीहरूको पढाइ र हेरचाह राम्रो हुन सकेको थिएन। आमाबाबुबिना बिचल्लीमा परेका बालबालिकाका बारेमा असार १३ गते अन्नपूर्ण पोस्ट्मा प्रकाशित समाचार पढेर माइती नेपालकी संस्थापक अध्यक्ष अनुराधा कोइरालाले संस्थाले बालबालिकालाई संरक्षणमा लिने बताइन्। ५ जना बालबालिकामध्ये कान्छो काखे बालकले भने आफ्नो हजुरबुवालाई छाड्न नमानेकाले अन्य ४ जना बालबालिकालाई मंगलबार माइती नेपालले सम्पूर्ण जिम्मासहित संरक्षकमा लिएको छ। बालबालिकामध्ये १२ वर्षीय विशाल नेपाली, १० वर्षीया अस्मिता नेपाली, ८ वर्षीय नवीन नेपाली र ५ बर्षीया पार्वती नेपाली छन्। अन्नपूर्ण पोस्ट्का मुगु संवाददाता जीवन सेजुवालले ती ४ जना बालबालिकालाई मुगुबाट काठमाडौं ल्याएर माइती नेपालको गौशालास्थित कार्यालयमा बुझाएका हुन्। उनीहरूको शिक्षा र पालनपोषणको जिम्मा माइती नेपालले लिने संस्थाले जनाएको छ। यी चार बालबालिका नमुना पात्र मात्र हुन्। देशभर विभिन्न कारणले बिचल्लीमा परेका यस्ता बालबालिका धेरै छन्। सञ्चार माध्यमले त्यस्ता बालबालिकाको बारेमा समाचार प्रकाशन गरेपछि पाठकले समाचार पढेर दुःख मात्र व्यक्त गर्छन्। उनीहरूका लागि कतैबाट सहयोग हुँदैन, माइती नेपालकी संस्थापक अध्यक्ष कोइरालाले भनिन्, मुगुका यी बालबालिकाको बारेमा अन्नपूर्ण पोस्ट्ेमा प्रकाशित समाचार हेर्ने बित्तिकै मैले ती ५ जना बालबालिकाको पढाइ र पालनपोषणको जिम्मा लिने सोच बनाएँ। पाँच जनामध्ये १८ महिने बालकले हुजुरबुवाको काख छाड्न मानेन। अरू चार जनालाई माइती नेपाले जिम्मा लिएको छ। आफूले नातिनातिनालाई राम्रोसँग खुवाउन र पढाउन नसकेकाले संस्थाले यसको जिम्मा लिएर उनीहरूको भविष्य राम्रो बन्ने भयो भन्दै उनीहरूका हजुरबुवा हरियो दमाइले खुसी व्यक्त गरे। मलाई दमको रोग भएकाले काम गर्न सक्दिन। छिमेकीबाट मागेर नातिनातिनालाई जसोतसो पालेको थिएँ। माइती नेपालले संरक्षकत्व लिएको छ। म असाध्यै खुसी छु।"
"गौरवका आयोजना, प्रगति निराशाजनक","काठमाडौं : राष्ट्रिय गौरवका अधिकांश आयोजनाको प्रगति निराशाजनक देखिएको छ। दशकौंदेखि सुरु भएका केही आयोजनाको प्रगति नै शून्य छ। रेल्वे तथा मेट्रो विकास आयोजना, विद्युत् प्रसारण लाइन, पश्चिम सेती जलविद्युत् आयोजना, निजगढ अन्तर्राष्ट्रिय विमानस्थलको प्रगति शून्य छ। सरकारले विगत १० वर्षदेखि राष्ट्रिय गौरवका आयोजनालाई प्राथमिकता दिँदै आएको छ। यस वर्ष माथिल्लो तामाकोसी जलविद्युत् आयोजना बाहेक वर्षौंदेखि सुरु भएका अरू आयोजना सम्पन्न हुन सकेनन्। बुधबार सार्वजनिक महालेखा परीक्षकको ५९ औं प्रतिवेदनअनुसार सुनकोसी मरिन डाइभर्सन आयोजनाको ३ दशमलव २०, काठमाडौंतराई मधेस दुर्तमार्ग १६ दशमलव १, राष्ट्रपति चुरे तराई मधेस संरक्षण विकास समिति ४ दशमलव ४४ प्रतिशत मात्रै प्रगति भएको छ। यसबाहेक मेलम्ची खानेपानी आयोजना ९९ दशमलव ४७, पोखरा क्षेत्रीय अन्तर्राष्ट्रिय विमानस्थल ९२ दशमलव ३ प्रतिशत भौतिक प्रगति भएको छ। मेलम्ची २०७७७८ मा र पोखरा २०७९८० मा सकिनुपर्ने आयोजना हुन्। सरकारले गत वर्ष १७ वटा गौरवका आयोजना घोषणा गरेको थियो। यस वर्ष २४ वटा पुगेका छन्। तर, सबै आयोजना निर्माणको काम सुस्त छ। महालेखा परीक्षक कार्यालयका अनुसार विस्तृत योजना प्रतिवेदन तयार नगरी निर्माण कार्य सुरु गर्नु, खरिद कार्य गर्नुपूर्वका कार्यहरू नगर्दा गौरवका आयोजना प्रभावित भएका हुन्। जग्गा प्राप्ति र क्षतिपूर्ति र वातावरणीय प्रभाव मूल्यांकन प्रतिवेदन स्वीकृति, सिमांकन, रेखांकन कार्य सम्पन्न नगरी निर्माणको खरिद गर्नु, अन्तर निकाय समन्वय अभाव, निर्माण क्षमताको अभाव, कमजोर अनुगमन मूल्यांकन लगायतका समस्याले गर्दा योजना निर्माणको समय र लागत दुवै वृद्धि भएको महालेखाको ५९ औं प्रतिवेदनले औंल्याएको छ। सरकारले आर्थिक वर्ष २०६८६९ मा समृद्ध नेपालको सडक पूर्वाधारको आधारशीला निर्माण गर्ने, सिँचाइ सुविधामार्फत कृषि उत्पादन र उत्पादकत्व बढाउने जलविद्युत्, विमानस्थल निर्माण, खानेपानी व्यवस्था, सांस्कृतिक सम्पदाको संरक्षणलगायतका क्षेत्रमा राष्ट्रिय गौरवका आयोजना घोषणा गरेको थियो। तर, हालसम्म एउटा बाहेक अरू आयोजना पूरा हुन सकेका छैनन्। अर्थविद् ज्ञानेन्द्र अधिकारीले निर्वाचनलाई लक्षित गरेर राष्ट्रिय गौरवका आयोजना घोषणा गर्ने तर, कार्यान्वयनमा जोड नदिइने गरिएको बताए। राजनीतिक इच्छाशक्ति, कर्मचारीतन्त्र र ठेकेदारको लापरवाहीका कारण आयोजना अघि बढ्न नसकेको अधिकारी बताउँछन्। दीर्घकालीन आयोजनामा सार्वजनिक खरिद ऐनले पनि असर नपार्नुपर्ने हो, उनले भने। नियमन निकाय कमजोर हुँदा पनि विकास हुन नसकेको उनले बताए। नियमन हुन नसक्दा सिक्टा आयोजनामा २२ सय जनालाई विशेष अदालतले छुट दिएको थियो। दशकौंदेखि सुरु भएका कतिपय आयोजना सम्पन्न हुन सकेका छैनन्। आयोजना सम्पन्न हुने मिति गुजारिसकेको र गुजार्ने क्रममा रहेका अधिकांश आयोजनाको प्रगति निराशाजनक देखिएको छ। आव २०६४६५ देखि सुरु भएको पुष्पलाल (मध्यपहाडी) लोकमार्गको हालसम्म ५७८४ प्रतिशत मात्रै प्रगति भएको छ। हालसम्म ५३ अर्ब ३४ करोड खर्च भइसकेको उक्त आयोजना आव २०७९८० मा सक्ने लक्ष्य राखिएको छ। आव २०७७७८ मा यस आयोजनामा ७ अर्ब २० करोड खर्च भएको थियो। यसको कुल लागत ८४ अर्ब ३३ करोड अनुमान गरिएको छ। तर, तोकिएको समयमा सम्पन्न हुने संभावना नदेखिँदा लागत बढ्ने संकेत देखिएको छ। आव २०६६७७ मा सुरु भएको रेल्वे तथा मेट्रो विकास आयोजनाको प्रगति शून्य देखिएको छ। तर, गत वर्ष २ अर्ब ५८ करोड खर्च भएको उक्त आयोजनामा हालसम्म २४ अर्ब ४७ करोड खर्च भइसक्दा पनि प्रगति शून्य छ। २०६५६६ मा सुरु भएको उत्तर दक्षिण (कर्णाली करिडोर) लोकमार्गको भौतिक प्रगति २८ प्रतिशत पुगेको छ। २०८०८१ मा सक्ने लक्ष्य लिएर ४१ अर्बको लागतमा आयोजना सुरु गरिए पनि गत आवसम्म ११ अर्ब ३० करोड खर्च भइसकेको छ। उत्तर दक्षिण (कोसी करिडोर) लोकमार्ग २०८०८१ सक्ने लक्ष्य लिएकोमा २४ प्रतिशत मात्रै प्रगति भएको छ। १ खर्ब ६२ अर्बको लागतमा २०६५६६ मा सुरु भएको आयोजनाको ३० अर्ब ५८ अर्ब खर्च भइसकेको छ। आव २०६६६७ मा सुरु भएको उत्तरदक्षिण (कालिगण्डकी करिडोर) लोकमार्ग २०८०८१ मा सक्ने लक्ष्य लिएकोमा गत आवसम्म २८५ प्रतिशत मात्रै प्रगति भएको छ। २० खर्ब २२ करोडको लागत भएको गत वर्षसम्म ५५ खर्ब ६० करोड खर्च भइसकेको छ। आव २०७९८० मै सक्नुपर्ने हुलाकी राजमार्ग गत आवसम्म ६८ प्रतिशत प्रगति भएको छ। २०६५६६ मा सुरु भएको उक्त आयोजनाको कुल लागत ६५ अर्ब २० करोड तय भएको हालसम्म ४५ अर्ब ५३ करोड खर्च भइसकेको छ। आव २०६७६८ मा सुरु भएको रानीजमरा कुलरिया सिँचाइ आयोजना आव २०८०८१ मा सक्नुपर्नेमा गत वर्षसम्म ५१९१ प्रतिशत मात्रै खर्च भएको छ। २५ अर्ब २ करोडको लागत अनुमान गरिएकोमा गत वर्षसम्म १७ अर्ब ७३ करोड खर्च भइसकेको छ। सिक्टा सिँचाइ आयोजना २०६१६२ मा सुरु भई २०८५८६ मा सक्ने लक्ष्य लिइएको छ। तर, हालसम्म ७०८६ प्रतिशत मात्रै प्रगति भएको छ। २५ अर्ब २ करोड अनुमान गरिएकोमा गत वर्षसम्म १७ अर्ब ७३ करोड खर्च भइसकेको छ। बबई सिँचाइ आयोजना २०४५४६ मा सुरु भएकोमा हालसम्म ५२३२ प्रतिशत मात्रै प्रगति भएको छ। १८ अर्ब ९६ अर्ब करोड लागत अनुमान गरिएकोमा ९ अर्ब ९२ अर्ब खर्च भइसकेको छ। २०५७५८ मा सुरु भएको पशुपति क्षेत्र विकास कोष २०७८७९ मा सक्ने लक्ष्य लिएकोमा गत वर्षसम्म ८० प्रतिशत प्रगति भएको छ। लुम्बिनी क्षेत्र विकास कोष २०६६६७ मा सुरु भई २०७८७९ मा सक्ने लक्ष्य लिएको ८६ प्रतिशत प्रगति भएको छ। महाकाली सिँचाइ आयोजना २०६३६४ मा सुरु भई २०८१८२ मा सक्ने लक्ष्य लिएकोमा गत वर्षसम्म १२८० प्रतिशत मात्रै खर्च भएको छ। २०६८६९ मा सुरु भएको भेरी बबई डाइभर्सन बहुउद्देश्यीय आयोजना हालसम्म ३७९३ प्रतिशत मत्र सकिएको छ। ३६ अर्ब ८० अनुमान गरिएकोमा १३ अर्ब ९६ करोड खर्च भइसकेको छ। बूढीगण्डकी जलविद्युत् आयोजना २१५४ प्रतिशत मात्रै प्रगति भएको छ। २०६९७० मा सुरु भएको उक्त आयोजना २०८३८४ मा सक्ने लक्ष्य छ। यो आयोजनाको लागत अनुमान २ खर्ब ६० अर्ब गरिएकोमा ३५ अर्ब ४३ करोड खर्च भइसकेको छ।"
सरकारी बेरुजु ४ खर्ब ८३ अर्ब,"ममता थापा काठमाडौं : सार्वजनिक तथा सरकारी निकायमा आर्थिक अनुशासन र उत्तरदायित्वको कमीले बेरुजु बढ्दै गएको छ। महालेखा परीक्षक कार्यालयले बुधबार सार्वजनिक गरेको ५९औं प्रतिवेदनअनुसार आर्थिक वर्ष ०७७७८ मा मात्रै १ खर्ब १५ अर्ब ५ करोड ५० लाख रुपैयाँ बेरुजु थपिएको छ। सरकारी बेरुजु बढेर ४ खर्ब ८३ अर्ब ५९ करोड रुपैयाँ पुगेको छ। अघिल्लो आवको भन्दा ०७७०७८ मा १५४६ प्रतिशत बढीले बेरुजु बढेको प्रतिवेदनमा उल्लेख छ। आर्थिक अनुशासन कमजोर हुँदा वित्तीय प्रशासनमा अपेक्षित सुधार हुन सकेको छैन, महालेखा परीक्षक टंकमणि शर्माले प्रतिवेदनमै भनेका छन्, आन्तरिक नियन्त्रक व्यवस्था, आन्तरिक कार्यविधिको पालना, लेखा परीक्षण प्रतिवेदनको कार्यान्वयनको स्थितिलाई हेर्दा आर्थिक अनुशासनको पाटो कमजोर रहेको छ। वित्तीय जवाफदेहिताको अवस्था उत्साहप्रद छैन। तालुक निकायबाट अनुगमन गर्ने, कार्यविधिको पालना नगर्ने, अनियमितता गर्ने पदाधिकारीलाई समयमै जिम्मेवार बनाउने, वित्तीय अनुशासन पालनालाई कार्यसम्पादन मूल्यांकनसँग आबद्ध गराउने काम गर्नुपर्ने महालेखाको सुझाव छ। महालेखा प्रतिवेदनअनुसार लेखापरीक्षण तथा सम्परीक्षणबाट यो वर्ष ४ अर्ब २० करोड असुल भएको छ। अद्यावधिक कारबाही गरी टुंगो लगाउनुपर्ने रकम गत वर्षसम्म ६ खर्ब ७६ अर्ब ४१ करोड रुपैयाँ रहेकोमा यो वर्ष ८ खर्ब २९ अर्ब १५ करोड पुगेको छ, प्रतिवेदनमा भनिएको छ। अझ यस वर्ष म्याद ननाघेको पेस्कीलाई लगती बेरुजु कायम नगरिएकाले सोबाट बेरुजु अंक र प्रतिशत घटेको महालेखाले औंल्याएको छ। प्रचलित कानुनअनुसार पुर्याउनुपर्ने रित नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिव तवरले आर्थिक कारोबार गरेको व्यहोरालाई बेरुजुका रूपमा राख्ने गरिन्छ। प्रतिवेदनले स्थानीय तहदेखि प्रदेश र संघअन्तर्गतका मन्त्रालयले नियम मिचेर आफूखुसी बजेट खर्च गरेको उल्लेख गरेको छ। प्रतिवेदनले तीनवटै तहमा व्यापक अनियमितता भएको ठहर गरेको छ। मुलुकभर भौतिक पूर्वाधारको निर्माण र लागत यथार्थ नभएको, प्रतिस्पर्धा बेगर खरिद भएको, विद्युतीय कारोबारलाई करको दायरामा ल्याउन नसकिएको भन्दै महालेखाले प्रश्न उठाएको छ। यस्तै सार्वजनिक सम्पत्तिको दुरुपयोग भएको र संस्थानहरूको अवस्थासमेत भद्रगोल रहेको प्रतिवेदनमा औंल्याइएको छ। अर्थविद् डा डिल्लीराज खनाल हरेक वर्ष महालेखा परीक्षकले बेरुजुबारे तथ्यांक सार्वजनिक गर्ने र सुझाव दिने औपचारिकता मात्रै पूरा गर्दै आएको बताउँछन्। महालेखाले दिने सुझाव भने कार्यान्वयन नहुने गरेको खनालको भनाइ छ। यसैकारण प्रत्येक तह तथा तप्कामा बेरुजुको आकार बढ्दै गएको उनको भनाइ छ। २०१८ सालदेखि महालेखाले प्रतिवेदन सार्वजनिक गर्न सुरु गरेको हो, खनालले भने, त्यहिबेलादेखि जे सुझाव दिँदै आएको थियो, अहिले पनि त्यही सुझाव नै दिनु दिइरहेको छ। यसको अर्थ हो, महालेखाले दिएको सुझावलाई कार्यान्वयन गरिएन। बेरुजु घटाउन संसद्को सार्वजनिक लेखासमितिले महत्वपूर्ण भूमिका रहेको उल्लेख गर्दै खनालले भने, कहाँ, किन बेरुजु भएको छ ? त्यसलाई कारबाही गर्ने, तिर्नुपर्नेलाई उत्तरदायी बनाउने, कार्यान्वयनको प्रत्याभूति गर्ने काम सार्वजनिक लेखासमितिले गर्नुपथ्र्यो। महालेखा प्रतिवेदनअनुसार ०७७७८ मा थपिएको १ खर्ब १५ अर्ब ५ करोड ५० लाख रुपैयाँ बेरुजु रकममा संघीय मन्त्रालय तथा निकाय, प्रदेश मन्त्रालय तथा निकाय स्थानीय तह, समिति र अन्य संस्थाको हो। जसअन्तर्गत संघीय मन्त्रालय तथा निकायको ४९ अर्ब ४७ करोड ७ लाख रुपैयाँ बेरुजु देखिएको छ। प्रदेश मन्त्रालय तथा निकायको ७ अर्ब ४८ करोड ११ लाख रुपैयाँ बेरुजु देखिएको छ। स्थानीय तहको ४३ अर्ब ९० करोड ९५ लाख रुपैयाँ हो। स्थानीय तहमा कारोबार भएको कुल रकमको ४१८ प्रतिशत बेरुजु देखिएको हो। यस्तै सबैभन्दा बढी समिति र अन्य संस्थामा १४ अर्ब १९ करोड ३७ बेरुजु छ। समिति र अन्य संस्थाको कुल कारोबार रकमको ६८९ प्रतिशत बेरुजु देखिएको महालेखाले जनाएको छ। महापरीक्षकको कार्यालयकाअनुसार अघिल्लो वर्ष ५ हजार ६ सय ६५ निकायको ४३ खर्ब ७७ अर्ब १७ करोड रुपैयाँको लेखापरीक्षण गरिएको छ। संघका सरकारी कार्यालय, प्रदेश कार्यालय, स्थानीय तह, अन्य समिति तथा संस्थातर्फ बेरुजुबाहेक लेखापरीक्षण बक्यौता, राजस्व बक्यौता, शोधभर्ना लिनुपर्ने वैदेशिक अनुदान तथा ऋण रकमका सम्बन्धमा समयमा नै कारबाही टुंगो लगाउनुपर्ने अद्यावधिक रकम ३ खर्ब ४५ अर्ब ५६ करोड ३ लाख रुपैयाँ रहेको छ। उक्त रकममा ४ खर्ब ८३ अर्ब ५९ लाख बेरुजु थप गर्दा टुंगो लगाउनुपर्ने अद्यावधिक रकम ८ खर्ब २९ अर्ब १५ करोड ६८ लाख पुगेको छ। कारबाही टुंगो लगाउनुपर्ने रकम बढ्नुमा राजस्व बक्यौता रकम मुख्य कारण रहेको छ। कुल बेरुजुको ८८७८ प्रतिशत संघीय सरकारका १० वटा मन्त्रालयको मात्रै रहेको छ। यसैगरी, प्रदेश सरकारतर्फ सबैभन्दा बढी कर्णाली प्रदेशको ५०६ प्रतिशत र सबैभन्दा कम लुम्बिनी प्रदेशको १०९ प्रतिशत रहेको छ। स्थानीय तहतर्फ सबैभन्दा बढी महोत्तरी जिल्लाको पिपरा गाउँपालिकामा २३८७ प्रतिशत र सबैभन्दा कम ताप्लेजुङ जिल्लाको सिरीजङ्घा गाउँपालिकाको छ। यस्तै प्यूठानका मल्लरानी र सरुमारानी गाउँपालिकाको बेरुजु शून्य छ। यो वर्षको लेखापरीक्षणबाट ५ प्रतिशतभन्दा कम बेरुजु हुने ५ सय ३३, ५ देखि १५ प्रतिशतसम्म बेरुजु हुने १ सय ९३ र १५ प्रतिशतभन्दा बढी बेरुजु हुनेमा १८ स्थानीय तह छन्। स्थानीय तहमा सोझै खरिद गर्ने, बिल भरपाई पेस नगरी स्रोत खर्च गर्ने, बैंक हिसाब मिलान नगर्ने, अग्रिम कर कट्टा नगर्ने, जथाभावी सवारी साधन खरिद गर्ने, ठेक्का स्वीकृत लगायतमा अझै सुधार नभएकाले बेरुजु घट्न नसकेको महालेखाले औंल्याएको छ। संघीय सरकारी कार्यालयतर्फ यो वर्ष मन्त्रालयगत बेरुजु ४९ अर्ब ४७ करोड ७ लाख रुपैयाँ रहेको छ। यसमध्ये सबैभन्दा बढी अर्थ मन्त्रालयका ४०२८ प्रतिशत अर्थात् १९ अर्ब ९२ करोड ७० लाख रुपैयाँ छ। त्यसपछि भौतिक पूर्वाधार तथा यातायात मन्त्रालयको बेरुजु ५ अर्ब ५७ करोड ९ लाख छ। सर्वोच्च अदालत र मातहतका ८२ निकायमा यो वर्ष २ करोड ५ लाख ४३ हजार बेरुजु देखिएको छ। यसमा ६६ हजार फछ्र्योट भई २ करोड ४ लाख ७७ हजार बेरुजु बाँकी रहेको छ। यस्तै, लोकसेवा आयोग र यसमातहतका समेतका ११ निकायमा यो वर्ष २४ लाख ९२ हजार बेरुजु देखिएको छ। यस्तै निर्वाचन आयोग तथा उसका ४१ निकायको ५ लाख ४९ हजार बेरुजु बाँकी छ। यसैगरी राष्ट्रिय महिला आयोगको बेरुजु यो वर्ष ३ लाख ३७ हजार रहेको छ। महान्यायाधिवक्ता कार्यालयकै बेरुजु यो वर्ष २ करोड ४८ लाख ८ हजार देखिएको छ। सार्वजनिक खर्च मितव्ययी बनाउन, आर्थिक अनुशासन कायम गर्न गत वर्ष दिइएका सुझावको कार्यान्वयन नभएको भन्दै महालेखाले असन्तुष्टि जनाएको छ। सुरेन्द्र काफ्ले महालेखा परीक्षकको कार्यालयका अनुसार स्थानीय तहको बेरुजु बढेको छ। लेखा परीक्षण भएका ७४४ स्थानीय तहको ४४ अर्ब २४ करोड १३ लाख बेरुजु छ। स्थानीय तहमा अबन्डा बजेट राख्ने र पछि आफूखुसी बाँडफाँट गर्ने चलन पनि मौलाउँदै गएको देखिएको छ। महालेखा प्रतिवेदनअनुसार स्थानीय तहमा ३ अर्ब ४ करोड ३३ लाख फछ्र्योट भएको छ। बेरुजुमध्ये ५ अर्ब ६० करोड ५९ लाख असुल गर्नुपर्ने अवस्थाको रहेको महालेखाले जनाएको छ। ३० अर्ब ७९ करोड ६५ लाख नियमित गर्नुपर्ने र ४ अर्ब ७९ करोड ५६ लाख म्याद नाघेको पेस्की छ। बक्यौता लेखापरीक्षणबाट ५७ अर्ब ५० करोड ५९ लाखको लेखा परीक्षणबाट २ अर्ब ७१ करोड १५ लाख बेरुजु देखिएको छ। मधेस प्रदेशका ८ र कर्णालीको १ गरी ९ वटा स्थानीय तहको लेखा परीक्षण गर्न बाँकी छ। महालेखाले ९ खर्ब ९३ अर्ब ५९ करोड ३१ लाखको लेखा परीक्षण सम्पन्न गरेको छ। बक्यौता लेखापरीक्षणतर्फ ५५ स्थानीय तहको २०७६७७ को ५७ अर्ब ५० करोड ५९ लाखसमते यो वर्ष १० खर्ब ५१ अर्ब ९ करोड ९० लाखको लेखा परीक्षण भएको प्रतिवेदनमा छ। ७५३ स्थानीय तहको कुल बजेट ५ खर्ब ३२ अर्ब ९८ करोड ३७ लाख रहेको छ। जसमा संघ र प्रदेशबाट ३ खर्ब ८ अर्ब ६० करोड ३३ लाख हस्तान्तरण भएको छ। संघ र प्रदेश सरकारको राजस्व बाँडफाँटबाट ७३ अर्ब ४० करोड, आन्तरिक आयमा गतवर्षको मौज्जातसमेत १ खर्ब ११ अर्ब गरी ४ खर्ब ९३ अर्ब ३९ लाख आय प्राप्त गरेको प्रतिवेदनमा उल्लेख छ। प्राप्त आयबाट ३ खर्ब ९१ अर्ब ४३ करोड ६३ लाख गरी १ खर्ब १ अर्ब ५६ करोड ७६ लाख मौज्दात छ। यो वर्ष लेखापरीक्षण भएका ७ सय ४४ स्थानीय तहमध्ये कुल बजेट ५ खर्ब ९७ अर्ब ४८ करोड ५१ लाख छ। कुल बजेटमध्ये ४ खर्ब ८७ अर्ब ८८ करोड १७ लाख (८१६५) प्रतिशत खर्च भएको छ। कुल खर्चमध्ये चालू खर्च २ खर्ब ५० अर्ब ६४ करोड १७ लाख (५१३७ प्रतिशत), पुँजीगत खर्च १ खर्ब ६० अर्ब ३२ करोड ५८ लाख(३२८६प्रतिशत) र वित्तीय व्यवस्था तथा अन्यतर्प ७६ अर्ब ९१ करोड ४२ लाख(१५७७ प्रतिशत)खर्च भएको छ। कुल आन्तरिक राजस्व ५३ अर्ब २८ करोड ५६ लाख छ। संघ तथा प्रदेशबाट राजस्व बाँडफाँट ६९ अर्ब १ करोड ६९ लाख, गत वर्षको मौज्जात ९१ अर्ब ७७ करोड ३८ लाखसमेत आन्तरिक स्रोततर्प १ खर्ब ९६ अर्ब ७ करोड ६३ लाख प्राप्त भ्एको प्रतिवेदनमा छ। आन्तरिक स्रोत आय ६२२ प्रतिशत स्थानीय तहको आन्तरिक स्रोतको आय ६२२ प्रतिशत मात्र देखिएको प्रतिवेदनमा उल्लेख छ। नेपाल सरकारको अनुदान समेतको कुल प्राप्ति ४ खर्ब ९३ अर्ब ३९ लाख छ। आन्तरिक स्रोतबाट १ खर्ब ८४ अर्ब ६५ करोड २७ प्रतिशत प्राप्त भएको छ। २ खर्ब ३ अर्ब १७ करोड ९४ लाख प्राप्त गर्ने अनुमान गरिएको थियो। जसमध्ये गत वर्षको मौज्दात ७५ अर्ब ६३ करोड, राजस्व बाँडफाँटबाट ७३ अर्ब ४० करोड र आन्तरिक स्रोतबाट ३५ अर्ब ६२ करोड ७३ लाख प्राप्त भएको छ। यो वर्ष ३२ स्थानीय तहले २६ करोड २५ लाख ६१ हजार असुल गर्न बाँकी रहेको र सोको लगत नै तयार नगरेको प्रतिवेदनमा उल्लेख छ। महालेखाले बक्यौता राजस्वको लगत तयार गरी असुलीको कार्ययोजना बनाइ कार्यान्वयन गर्नु निर्देशन गरेको छ। संघ र प्रदेशबाट स्थानीय तहको अनुदान वृद्धि पछिल्ला तीन वर्षमा स्थानीय तहको अनुदान बढ्दै गएको छ। स्थानीय तहले समानीकरण अनुदान, सशर्त अनुदान, विशेष अनुदान र समपूरक अनुदान गरी चार किसिमका अनुदान पाउँछन्। संघबाट २०७५७६ मा २ खर्ब १६ अर्ब ७६ करोड ४९ लाख अनुदान स्थानीय तहले पाएको थियो। जसमा समानीकरण अनुदानतर्फ ८५ अर्ब २८ करोड ७९ लाख, सशर्त अनुदान १ खर्ब २५ अर्ब ३४ करोड २७ लाख, विशेष अनुदान २ अर्ब २७ करोड ७० लाख, समपूरकतर्फ ३ अर्ब ८५ करोड ७३ लाख छ। जस्तै २०७६७७ मा २ खर्ब ५० अर्ब ५४ करोड १७ लाख अनुदान लिएको छ। जसमा समानीकरणतर्फ ८९ अर्ब ९६ करोड ५२ लाख, सशर्ततर्फ १ खर्ब ५० अर्ब ९९ करोड ४१ लाख, विशेषतर्फ ४ अर्ब ८२ करोड ८४ लाख तथा ४ अर्ब ७५ करोड ४० लाख छ। २०७७७८ मा २ खर्ब ८४ अर्ब १९ करोड ८४ लाख अनुदान पाएका छन्। जसमा समानीकरणतर्फ ८९ अर्ब ९७ करोड ३२ लाख, १ खर्ब ८३ अर्ब ३० करोड २५ लाख, विशेषतर्फ ५ अर्ब ८३ करोड ४१ लाख, ५ अर्ब ०८ करोड ८६ लाख छ। त्यस्तै प्रदेशबाट पाउने अनुदानमा समेत वृद्धि भएको छ। विगतमा तीन वर्षमध्ये २०७५७६ मा १५ लाख २२ करोड १४ लाख अनुदान प्रदेशले स्थानीय तहलाई दिएको छ। समानीकरणतर्फ ४ अर्ब ४२ करोड ०१ लाख,सशर्ततर्फ ७ अर्ब ९९ करोड ४३ लाख, विशेषतर्फ ९४ करोड ४७ लाख समपूरकतर्फ १ अर्ब ८६ करोड २३ लाख छ। २०७६७७ मा २२ अर्ब ९२ करोड ३९ लाख अनुदान प्रदेशबाट पाएका छन्। जसमा समानीकरणतर्फ ६ अर्ब २८ करोड ०२ लाख, सशर्ततर्फ ८ अर्ब २७ करोड ७२ लाख, विेशषतर्फ २ अर्ब ५८ करोड ४८ लाख र समपूरकतर्फ ५ अर्ब ७८ करोड १८ लाख छ। २०७७७८ मा २४ अर्ब ५१ करोड ९० लाख अनुदान स्थानीय तहले प्रदेशबाट पाएको छ। जसमा समानीकरणतर्फ ५ अर्ब ३५ करोड ७६ लाख, सशर्ततर्फ ८ अर्ब ९४ करोड ९ लाख, विशेषतर्फ ७ अर्ब ४४ करोड ७९ लाख र समपूरकतर्फ २ अर्ब ७७ करोड २६ लाख छ। प्राकृतिक स्रोतबाट प्राप्त रोयल्टी रकमको निश्चित प्रतिशत त्यस्तै प्रकारको प्राकृतिक स्रोत संरक्षण र संमग्र वातावरण संरक्षण कार्यमा प्रयोग हुने अन्तर्राष्ट्रिय असल अभ्यास रहे पनि स्थानीय तहको सो अनुसार बजेट छुट्याएर खर्च गर्ने प्रक्रिया अबलम्बन हुन बाँकी रहेको प्रतिवेदनमा छ। सुनिता कार्की आर्थिक वर्ष २०७७०७८ मा पनि मुलुकले ठूलो व्यापार घाटा व्यहोर्नुपर्यो। गत वर्ष १५ खर्ब ३९ अर्बको आयात भयो। जबकी, निर्यात भने १ खर्ब ४१ अर्बको मात्रै भएको सरकारी तथ्यांकले देखाएको छ। महालेखा परीक्षकको ५९औं प्रतिवेदनले गत वर्ष निर्यात केही बढे पनि त्यसले व्यापार घाटामा ठूलो भूमिका खेल्न सकेन। ४३ प्रतिशत निर्यात बढ्दा आयात करिब २८ प्रतिशतले बढेको छ। निर्यातको भन्दा आयातको भोलुम वा अनुपात बढी छ। तर, अंकमा भने निर्यातको हिस्सा आयातको तुलनामा ज्यादै न्यून रहेको महालेखा परीक्षकको प्रतिवेदनले देखाएको छ। १३ खर्ब ९८ अर्बको व्यापार घाटाले पनि यसलाई पुष्टि गर्छ। कुल आयातमा २०७७०७८ मा सबैभन्दा बढी ३८ प्रतिशत उपभोग्य वस्तुहरूको अंश रहेको छ। यस्तै, खनिज तथा चिल्लो पदार्थको अंश १४ प्रतिशत, यातायात तथा यान्त्रिक उपकरणको अंश २२ प्रतिशत, खाद्य तथा जीवजन्तु १४ प्रतिशत र रसायन तथा औषधिको अंश १२ प्रतिशत छ। उक्त प्रतिवेदनले पनि उत्पादन र निर्यातमुखी अर्थव्यवस्था बनाइ आयातलाई न्यून गर्न सुझाव दिएको छ। उत्पादित विद्युत्को खपतलाई वृद्धि गर्न प्रोत्साहन गर्ने रणनीति अवलम्बन गर्दै पेट्रोलियम पदार्थको खपत घटाउनुपर्ने महालेखाको प्रतिवेदनले सुझाव दिएको छ। घट्दो विदेशी मुद्रा सञ्चिति आर्थिक वर्ष २०७७०७८ मा शोधनान्तर स्थिति १ अर्ब २० करोड बचतमा रहेको छ। अघिल्लो वर्ष भने २ खर्ब ८२ अर्बले बचतमा थियो। मुद्रास्फीतिलाई तोकिएको सीमाभित्र राखेर चालू खाता घाटालाई नियन्त्रण गरी शोधनान्तर बचत सुधार गर्नका लागि विदेशी मुद्रा सञ्चितिलाई बढाउन आवश्यक हुन्छ। समीक्षा वर्षमा विदेशी मुद्रा सञ्चिति अघिल्लो वर्षको तुलनामा ०२ प्रतिशत कमी देखिन्छ। यो वर्ष यस्तो सञ्चिति १३ खर्ब ९९ अर्ब छ भने अघिल्लो वर्ष १४ खर्ब १ अर्ब रहेको थियो। समीक्षा वर्षमा चालू खाता ३ खर्ब ३१ अर्बले ऋणात्मक रहेको महालेखाको प्रतिवेदनमा छ। अघिल्लो वर्ष भने ३३ अर्ब ७६ करोडले मात्र चालू खाता घाटामा थियो। सार्वजनिक संस्थामा सरकारी ऋण बढ्दो आर्थिक वर्ष २०७७७८ मा कुल ३ खर्ब २८ अर्ब बराबरको सरकारले विभिन्न संस्थामा ऋण लगानी गरेको थियो। यो वर्ष सरकारले संस्थामा १४ अर्ब ३ करोड बराबरको ऋण लगानी थप गरेको छ। गत वर्ष ५६ संस्थामा १ खर्ब १८ अर्ब ऋण लगानी भएकोमा चालू वर्ष १४ संस्थामा सरकारले थप ऋण लगानी गरेको महालेखापरीक्षक ५९ औं प्रतिवेदनमा उल्लेख छ। लगानी भएकोमध्ये १६ करोड रुपैयाँबराबरको साँवा फिर्ता भएको छ। वैदेशिक स्रोतबाट ५ संस्थामा २१ अर्ब २८ करोड थप लगानी भएको छ। लगानी भएको मध्ये १ संस्थाको समायोजन गरी ३२ करोड १७ लाख र ४ संस्थाबाट ३ अर्ब ६ करोड रुपैयाँ साँवा फिर्ता भएको छ। सरकारले तिर्नुपर्ने ऋण १७ खर्ब माथि नेपाल सरकारको आर्थिक वर्ष २०७७०७८ मा ऋण दायित्व २१२२ प्रतिशतले वृद्धि भई ३ खर्ब ४ अर्ब नाघेको छ। गत वर्षभन्दा साँवा ब्याज भुक्तानी गर्नुपर्ने रकम ९४ अर्ब ८० करोड पुगेको छ। अघिल्लो वर्षको तुलनामा यो १३०४ प्रतिशतले बढेको हो। यो वर्षसम्म सरकारको तिर्न बाँकी ऋण १७ खर्ब ३७ अर्ब पुगेको महालेखाको प्रतिवेदनमा समावेश छ। कुल ऋणमध्ये बाह्य ऋण ९ खर्ब ३४ अर्ब (५३०८ प्रतिशत) र आन्तरिक ऋण ८ खर्ब २ अर्ब ४६२० प्रतिशत) छ। समीक्षा वर्ष २ खर्ब २५ अर्ब आन्तरिक ऋण पाउने लक्ष्य रहेकोमा २ खर्ब २२ अर्ब प्राप्त भएको प्रतिवेदनमा छ। प्राप्त आन्तरिक ऋणमध्ये चालूतर्फ सशर्त अनुदान, विशेष अनुदान र समपूरक गरी ३३ अर्ब ६४ करोड खर्च भएको छ। पुँजीगततर्फ सवारीसाधन खरिद लगायतमा १ खर्ब २२ अर्ब खर्च भएको छ। वित्तीय व्यवस्थाअन्तर्गत २३ अर्ब ४ करोड खर्चमध्ये सार्वजनिक संस्थानमा ऋण लगानीतर्फ ९ अर्ब ५८ करोड र सेयर लगानीतर्फ १३ खर्ब २६ करोड खर्च गरेको देखिन्छ। प्राप्त भएको आन्तरिक ऋण र उपयोग भएको रकम बीचको फरक ४३ अर्ब ९५ उपयोग गर्न नसके पनि ब्याज तिर्नु परेको भनिएको छ।"
"पहिरोले गोरखामा १२ घर पुर्यो, ४० परिवार विस्थापित","गोरखा : गाउँमाथिबाट झरेको पहिरोले गोरखा आरुघाट गाउँपालिका १ श्यामचेतमा १२ घर पुरेको छ। बुधबार दिनभर परेको अबिरल वर्षापछि साँझ करिब ६ बजे आएको पहिरोले अरू ४० घर जोखिममा पारेको वडाअध्यक्ष सूर्य घलेले जानकारी दिए। पहिरोले विस्थापित भएकाहरू स्थानीय गुम्बा र सिद्धार्थ वनस्थली आधारभूत विद्यालयमा आश्रय लिइएर बसेको वडाध्यक्ष घलेले बताए। गुम्बामा ६ परिवार बसेका छन्। स्कुलमा ६७ परिवार छन्, उनले भने, अरू आफन्तको घरहरूमा आश्रय लिन पुगेका छन्। विस्थापित परिवारलाई गाउँपालिका कार्यालय, इलाका प्रहरी कार्यालय तथा सशस्त्र प्रहरीको टोलीले सुरक्षित स्थलतर्फ सारेको तथा खाद्यान्न सामग्री रातिसम्ममा पुयाएको उनले बताए। पहिरोमा फँसेका २० जनालाई स्थानीयवासी र प्रहरी चौकी मान्बुका टोलीले उद्धार गरेको एसपी केदार खनालले जानकारी दिए। उद्धारका क्रममा पारमाया लामा घाइते भएकी छन्। गाउँको दायाँबायाँ र बीचबाट नै पहिरो झरेपछि स्थानीय मनबहादुर लामाको घर बगाएको थियो भने केशबहादुर लामा, नरबहादुर लामा, भक्तबहादुर लामा र देउमाया लामाको घर पहिरोले पुरेको स्थानीय कुमार लामाले जानकारी दिए। पहिरोले मनबहादुर लामा (क), मनबहादुर लामा (ख), गोरे लामा, काजी लामा, फुलबहादुर लामा, सागर लामाको घर पनि पुरेको छ। भागाभाग भयो। घरमा क्षति पुगे पनि मान्छेलाई त केही हुन पाएन, वडाध्यक्ष घलेले भने, पशुचौपाया सबै गाउँभित्रै पुरिएका छन्। के कति क्षति भयो थाहा छैन। रातिसम्ममा घटनास्थलमा गाउँपालिका अध्यक्ष राजु गुरुङ, १ का वाडाध्यक्ष सूर्य घले, इलाका प्रहरी कार्यालयका निरीक्षक रामजी देवकोटा नेतृत्वको टोली, सशस्त्र प्रहरीको टोली, वडा नम्बर २ र ३ का अध्यक्षहरू पुगेका थिए। कार्यपालिकाको बैठक हुँदाहुँदै श्यामचेत गाउँमा बाढी पहिरोले पुरियो भन्ने खबर आयो, घलेले भने, त्यसपछि हामी बैठक नबसी खाद्यान्न र ओत लाग्ने सामग्री लिएर त्यसतर्फ गएका हौं। सो ठाउँमा २०७५ सालदेखि पहिरो जान थालेको हो। पहिरो रोकथाम भइरहेको थियो। रोकथाम गर्न बाँकी रहेको ठाउँबाट पहिरो झरेको स्थानीय कुमार लामाले जानकारी दिए।"
भोजपुरमा चिकित्सकको अभाव,"भोजपुर : भोजपुर सदरमुकाम डाँडागाउँका रवीन्द्र केसी खुट्टाको खिल निकाल्न अस्पताल आए। अस्पतालमा उपचार गराउने बिरामी र सेवाग्राहीको लामो लाम थियो। काउन्टरमा बाक्लो लाइन भएकाले करिब १ घण्टापछि टिकट पाएर शल्यक्रिया गर्न प्रतीक्षा गरे। झण्डै अढाइ घण्टापछि बल्लतल्ल पालो आयो। उनको घाउबाट खिल निकालियो। १५ मिनेटको उपचारका लागि पौने चारघण्टा कुर्नुपर्ने बाध्यता उनको मात्रै होइन। दैनिक अस्पताल आउने सबैलाई यस्तै सास्ती छ। अस्पतालमा सदाजस्तो सहज छैन। चेकजाँच गर्ने डाक्टर पनि कमी, काउन्टरमा बिल काट्ने कर्मचारीको पनि कमी छ। सयौंको भीडमा पालो कुर्दा साहै्र गाह्रो हुन्छ, रवीन्द्रले भने, पहिले पर्याप्त डाक्टर र कर्मचारी हुँदा यस्तो सास्ती हुन्थेन। अहिले बाध्यता छ। जिल्ला अस्पताल भोजपुरमा दरबन्दीअनुसारका पर्याप्त डाक्टर नहुँदा दैनिक उपचार सेवा प्रभावित बन्ने गरेको छ। डाक्टर अभावमा स्वास्थ्य उपचारका लागि आउने सयौँ बिरामीहरू मारमा पर्ने गरेका छन्। दैनिक सयौंको संख्यामा आउने ग्रामीण सर्वसाधारणलाई अझ धेरै सास्ती छ। डाक्टर, चिकित्सक, स्वास्थ्य विशेषज्ञ नहुँदा समस्या बढेको हो। आलोपालो गर्दै बिरामीको चेकजाँचमा खट्ने स्वास्थ्य चिकित्सकहरू कार्यालय समयभन्दा अधिक समय खटिनुपर्ने अवस्था रहेको चिकित्सक रचना श्रेष्ठ सुनाउँछिन्। दरबन्दीअनुसारको स्वास्थ्य कर्मचारी नहुनु र भएका डाक्टरहरूको पनि सरुवा र सेवाअवधि सकिनुले अस्पतालको सेवा प्रवाह नाजुक बनेको उनले बताइन्। प्रदेश र संघीय सरकारले चासो नदिँदा जनशक्ति अभाव खट्किएको हो। समयमै उपचार नपाउने अवस्थाले बिरामी र गर्भवती महिलालाई जिल्लाबाहिर लैजानुपर्ने बाध्यता रहेको स्थानीय कृष्णकुमार राई गुनासो गर्छन्। भन्छन्, संघीय, प्रदेश र स्थानीय सरकारले बेवास्ता गर्दा दरबन्दीअनुसारको चिकित्सक छैन। जसका कारण उपचार सेवामा गम्भीर असर परेको छ। सेवाग्राही आफैंले जोखिम उठाउनुपर्ने स्थिति छ। विगत ३ महिनादेखि २ जना एमबीबीएस डाक्टरको भरमा अस्पतालको सम्पूर्ण जिम्मेवारी हेरिरहनुपरेको चिकित्सक सुनाउँछन्। पर्याप्त चिकित्सक नहुँदा एकै जनाले सम्पूर्ण सेवा धान्न भ्याइनभ्याइ हुने डाक्टर सञ्जय रानाले सुनाए। चिकित्सक अभावमा बहिरंग सेवाअवरुद्ध भइरहेको अवस्था छ। बिरामीलाई पनि पालो कुर्नुपर्ने, रिपोर्ट पर्खनुपर्ने बाध्यता छ, उनले भने, अहिले एकदमै चर्को जिम्मेवारी थपिएको छ। एकजना डाक्टरको भरमा अस्पताल धानिरहेका छौं। उनका अनुसार जनशक्ति नहुँदा एक जना डाक्टरलाई अस्पतालको आकस्मिक शल्यक्रिया, अपरेसन, इमरजेन्सी, ओपीडी, पोस्टमार्टम, तालिम, राउन्ड लगाउनुपर्ने, बिरामीको चेकजाँच सेवामा भ्याइनभ्याइ भएको अवस्था छ। दरबन्दीअनुसार अस्पतालमा नवौं तहको एक जना मेसु, दुई जना मेडिकल अधिकृत, एक जना एचए, दुई जना अहेब, चार जना स्टाफ नर्स र दुई जना अनमीको दरबन्दी खाली छ। मन्त्रालयलाई पत्राचार गरिए पनि खाली दरबन्दी पूर्तिका लागि अहिलेसम्म डाक्टर नपठाएको अस्पतालका सूचना अधिकारी उदयकुमार चौधरी बताउँछन्। त्यस्तै, स्वास्थ्य निर्देशनालयबाट दरबन्दी प्रशासन लेखा र एनेस्थेसियाको दरबन्दी पनि काटिएको अस्पतालले जनाएको छ। जनशक्ति कम भए पनि गम्भीर किसिमका बिरामीको शल्यक्रिया र प्रसूति सेवालाई पहिलो प्राथमिकता दिएर सेवा प्रवाह गरिरहेको अस्पतालले जनाएको छ। अस्पतालका अनुसार वार्षिक ३ हजारको हाराहारीमा ग्रामीण क्षेत्रका महिलाहरू प्रसूति गराउन अस्पताल आउने गरेका छन्। चिकित्सक अभावमा अहिले हप्तामा १५ जनासम्म बिरामीहरू रेफर गरिरहुनुपरेको अस्पतालले जनाएको छ।"
समितिद्वारा अर्थ मन्त्रालयको निरीक्षण,"काठमाडौं : अर्थमन्त्री जनार्दन शर्माले बजेटको अघिल्लो रात अनधिकृत व्यक्ति लगेर करको दर हेरफेर गरेको विषयमा छानबिन गर्न बनेको संसदीय समितिले बुधबार अर्थ मन्त्रालयको निरीक्षण गरेको छ। मन्त्रालयको भौतिक निरीक्षण गरेर सीसीटीभीको संरचना अवलोकन गरेको समितिका सचिव सुरेन्द्र अर्यालले जानकारी दिए। समितिले सीसीटीभी लगायतका कागजात उपलब्ध गराउन अर्थ मन्त्रालयलाई निर्देशन दिएको छ। समितिले संयोजक चयन गरेको छैन। ज्येष्ठ सदस्य लक्ष्मणलाल कर्णले अध्यक्षता गरिरहेका छन्। उनले मंगलबार र बुधबारका बैठकमा संयोजकको विषयमा छलफल नै नभएको स्पष्ट पारे। समितिका सचिव अर्यालले कार्यविधिलाई अन्तिमरूप दिने काम भइरहेको बताए। बिहीबार मात्रै कार्यविधिले पूर्णता पाउने उनको भनाइ छ। असार २२ गते अर्थमन्त्री शर्माले राजीनामा दिएपछि ११ सदस्यीय संसदीय समिति बनेको छ। जसमा एमालेका ४, कांग्रेस र माओवादी केन्द्रका २२ जना, एकीकृत समाजवादी, जसपा र लोसपाका एकएक जना छन्। खगराज अधिकारी, देवप्रसाद गुरुङ, पुष्पा भुसाल गौतम, प्रदीप ज्ञवाली, भानुभक्त ढकाल, विमला बिक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव समितिका सदस्य छन्। यो समितिले असार २७ गते मंगलबारबाट काम थालेको हो। काम थालेको १० दिनमा प्रतिवेदन बुझाउने कार्यदेश समितिले पाएको छ। अन्नपूर्ण पोष्ट् दैनिकले जेठ ३० गते बिहानी प्रहरमा जब पूर्वनासुले बजेट चलाए शीर्षकमा समाचार बाहिर आएको थियो। जेठ १४ मध्यरातमा तत्कालीन अर्थमन्त्री शर्माले बिचौलिया रघुनाथ घिमिरेलाई लगेर बजेटको कर हेरफेर गर्न लगाएका थिए। शर्माले यो खेलमा प्रतिस्थापन बजेटको बेला २०७८ भदौ २४ गते राति पनि प्रयोग गरेका थिए। त्यसको चौतर्फी विरोध र आलोचना भयो। अर्थमन्त्री शर्माको निर्देशनमा सीसीटीभी फुटेज पनि मेटाइएको छ। उपभोक्ता हित संरक्षण समितिले मागेको सुचनामा मन्त्रालयले सीसीटीभी फुटेज १३ दिनमै मेटियो भनी लेखेरै दिइएको थियो। यी सबै विषयमा समितिले छानबिन गर्नेछ।"
यस्तो छ माओवादी अध्यक्ष प्रचण्डको तीन दिने भारत भ्रमण तालिका,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड शुक्रबारदेखि भारत भ्रमणमा जाँदैछन्। भारतको सत्तारुढ भारतीय जनता पार्टी (भाजपा) अध्यक्ष जेपी नड्डाको निमन्त्रणामा शुक्रबार नयाँदिल्ली प्रस्थान गर्ने प्रचण्डको सचिवालयले जनाएको छ। माओवादी अध्यक्ष प्रचण्डलाई नयाँ दिल्लीस्थित दीनदयाल उपाध्याय मार्गमा रहेको भाजपा मुख्यालयमा स्वागत गरिने छ। जहाँ भाजपा अध्यक्ष जेपी नड्डासँग भाजपा मुख्यालयमै भेटवार्ता हुने तय भएको छ। यस अवसरमा भाजपा विदेश विभाग प्रमुख विजय चौथाईवालेसहित केही अन्य शीर्षस्थ नेताहरूको उपस्थिति हुने बताइएको छ। तीन दिने भारत भ्रमणको क्रममा माओवादी अध्यक्ष प्रचण्ड र भारतका राष्ट्रिय सुरक्षा सल्लाहकार अजित डोभालबीच भेटवार्ता तय भएको छ। यस्तै भारतका विदेशमन्त्री एस जयशंकर र विदेश सचिव विनय मोहन क्वात्रासँग पनि प्रचण्डको भेंट तय गरिएको छ। भारतका प्रधानमन्त्री नरेन्द्र मोदीसँग भेट हुनेनहुने अहिले निश्चित छैन। यद्यपि भेटको समय मिलाउने प्रयास भइरहेको बुझिएको छ। प्रचण्डले दिल्ली बसाईको क्रममा एक सेमिनारमा प्रमुख वक्ताको रूपमासमेत सहभागी हुने बताइएको छ। त्यस्तै दिल्लीस्थित नेपाली राजदूतावासले प्रचण्डको सम्मानमा रात्रिभोजको आयोजना गर्नेछ। प्रचण्डका स्वकीय सचिव रमेश मल्लले करिब डेढ महिना पहिले नेपालका लागि तत्कालिन भारतीय राजदूत क्वात्राले अध्यक्ष प्रचण्डलाई भारतको तर्फबाट उपयुक्त समयमा भ्रमणमा आउन निम्तो दिएको बताए। अध्यक्षले जुलाईको दोस्रो सातासम्म भ्रमण सम्भव हुने बताए अनुसार नै भाजपा अध्यक्ष नड्डाले अध्यक्ष प्रचण्डलाई भारत भ्रमणको औपचारिक निम्तो दिएका हुन्, उनले भने। मल्लकाअनुसार अध्यक्ष प्रचण्ड साउन १ गते आइतबार स्वदेश फर्किनेछन्।"
सार्वजनिक लेखा समितिको प्रतिवेदन पेश,"काठमाडौं : प्रतिनिधिसभाको बैठकमा सार्वजनिक लेखा समितिको २२औं वार्षिक प्रतिवेदन पेश भएको छ । समितिका सभापति भरतकुमार शाहले सार्वजनिक लेखा समितिको २२औँ वार्षिक प्रतिवेदन, २०७९बिहीबारको बैठकमा पेश गरेका हुन् । उनले प्रतिवेदन पेश गर्नुअघि नेकपा एमाले सांसद राजेन्द्र गौतमले सार्वजनिक लेखा समितिको नेतृत्वको प्रमुख प्रतिपक्षी दलले पाउनुपर्ने जिकिर गरेका थिए । उनले संसदीय मूल्य र मान्यताअनुसार पनि सो समितिको सभापति आफूहरूले पाउनुपर्ने दाबी गरे । बैठकले प्रतिनिधिसभा नियमावली, २०७५ को नियम १७७ बमोजिम गठित संसदीय विशेष समितिमा रहेको सदस्यको नाम हेरफेर गर्ने प्रस्तावलाई स्वीकृत गरेको छ । यसैगरी प्रतिनिधिसभाका सचिव गोपालनाथ योगीले प्रतिनिधिसभामा उत्पत्ति भएका चार विधेयकका सम्बन्धमा राष्ट्रियसभाबाट प्राप्त सन्देशको जानकारी गराए । सचिव योगीले प्रस्तुत गरेको विधेयकमा यौन हिंसाविरुद्धका केही ऐनलाई संशोधन गर्ने विधेयक, २०७९,फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने विधेयक, २०७९,सामाजिक सुरक्षा (पहिलो संशोधन) विधेयक, २०७९र नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) पहिलो संशोधन विधेयक, २०७९छन् ।"
'राजनीतिक स्वार्थ पूरा गर्न नागरिकता खुकुलो पार्न खोजिदैछ',"काठमाडौंः सांसद गंगा चौधरीले नागरिकता कठोर बनाउनुपर्ने बताएकी छन् । संसदमा नागरिकता विधेयकमाथि छलफलमा भाग लिँदै सांसद चौधरीले राजनीतिक अभिष्ट पूरा गर्न नागरिकता खुकुलो पार्न खोजिएको भन्दै आपत्ती जनाइन्। उनले भनिन्, 'नागरिकता कठोर बनाउनुपर्छ । राजनीतिक अभिष्ट पूरा गर्न नागरिकता खुकुलो पार्न खोजिदैछ । देश फिजीकरण नगराऔं । नागरिकता कठोर बनाऔं । वैवाहिक अंगीकृतबाट जन्मिएका छोराछोरीलाई नागरिकताबाट बञ्चित नगराऔं । वैवाहिक अंगिकृत नागरिकलाई नेपाल प्रवेश गर्ने वित्तिकै नागरिकता दिन नहुने उनको भनाइ छ।"
अशोक राई बने जसपाको संघीय परिषद् अध्यक्ष,"वीरगन्ज : जनता समाजवादी पार्टी (जसपा) को संघीय परिषद्को अध्यक्ष अशोक राई बनेका छन्। वीरगन्जमा बसेको अध्यक्ष उपेन्द्र यादव पक्षको केन्द्रीय समिति बैठकले बिहीबार यसअघिका संघीय परिषद् अध्यक्ष डा बाबुराम भट्टराइलाइ पदमुक्त गरेर उक्त पदमा पार्टीका वरिष्ठ नेता राइलाइ मनोनित गर्ने निर्णय गरेको हो। यसअघि बिहीबार नै बैठकले संघीय परिषद अध्यक्ष भट्टराईसहित ९ जना नेतालाई कारबाही गरि पदमुक्त गर्ने निर्णय गरेको थियो। बैठकले संघीय परिषद् अध्यक्ष भटटराईका साथै केन्द्रीय कार्यकारिणी सदस्यहरु महेन्द्रराय यादव, हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधीमा लागेको भन्दै उनीहरुलाई कारवाही गर्दै पार्टीको पदीय जिम्मेवारीबाट मुक्त गरेको हो। वीरगन्जमा दुई दिनसम्म चलेको अध्यक्ष यादव पक्षको बैठकले गरेका निर्णयहरु शुक्रबार बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्य समेत रहेका वन तथा वातावरण मन्त्री प्रदीप यादवले बताए। उनले भने, दुई दिनको बैठकले कठोर र महत्वपूर्ण निर्णयहरु गरेको छ, शुक्रबार वीरगन्जमै शीर्ष नेताहरुले पत्रकार सम्मेलन गरेर सार्वजनिक गर्नु हुनेछ।"
संसदमा दुर्गा पौडेलको प्रश्न : अंगीकृत नागरिकता प्राप्त गर्न सात वर्षको प्रावधान किन हटाइयो ?,"काठमाडौंः सांसद दुर्गा पौडेलले अंगीकृत नागरिकता प्राप्त गर्न सात वर्षको प्रावधान किन हटाइयो ? भन्दै सरकारसँग प्रश्न गरेकी छन् । सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद पौडेलले राज्य व्यवस्था समितिले विदेशी महिला वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका निम्ति सात वर्षको प्रावधान नहटाउन माग गरिन्। राज्य व्यवस्था समितिले विदेशी महिला वा अर्को देशबाट विवाह गरेर आउने महिलाले अंगीकृत नागरिकता प्राप्त गर्नका निम्ती सात वर्षको प्रावधान राखेको थियो । त्यो सहि थियो,'उनले भनिन्,' त्यसलाई हटाइएको छ अहिले, त्यो किन हटाइयो । हाम्रो जस्तो देशमा तोक्न जरुरी थियो । उनले नेपालको नागरिकता नीतिलाई खुकुलो पार्ने भन्दा कठोर पार्नुपर्ने बताइन्। 'नेपालमा गतकालमा तिब्बती शरणार्थी, रोहींगा समेतले नागरिकता प्राप्त गरेको विषय छ्यापछ्याप्ती थियो । भारतसँग जोडिएको सीमानाबाट असंख्यरुपमा नेपाली नागरिकता दिएको देखिन्छ । नेपालको नागरिकता नीतिलाई खुकुलो पार्ने भन्दा कठोर पार्नुपर्ने देखिन्छ । गत कालमा खुकुलो पार्ने प्रयास भए । नेपालको नागरिकता खुकुलो भएमा त्यसबाट दिर्घकालीन रुपमा राष्ट्रघाती दुष्परिणाम व्यहोर्नुपर्ने स्थीति देखिन्छ ।'"
जसपा वीरगन्ज बैठकको निर्णय : बाबुराम र हिसिलासहित ९ नेतालाई कारबाही,"वीरगन्ज : जनता समाजवादी पार्टी (जसपा)ले संघीय परिषद्का अध्यक्ष डा बाबुराम भट्टराईसहित ९ जना नेतालाई कारबाही गरेको छ। वीरगन्जमा बुधबारदेखि शुरु भई बिहीबार साँझ सकिएको अध्यक्ष उपेन्द्र यादव पक्षको केन्द्रीय समिति बैठकले संघीय परिषद् अध्यक्ष भटटराईका साथै केन्द्रीय कार्यकारिणी सदस्यहरु महेन्द्रराय यादव, हिसिला यमी, दुर्गा शेर्पा, प्रशान्त सिंह, गंगा श्रेष्ठ, रमेश यादव, दानबहादुर चौधरी र भक्तबहादुर शाहलाई कारबाही गर्दै पार्टीको पदीय जिम्मेवारीबाट मुक्त गर्ने निर्णय गरेको हो। पार्टी विरोधी गतिविधीमा लागेको भन्दै भट्टराई र उनको पक्षमा लागेका गरि ९ जना केन्द्रीय कार्यकारिणी सदस्यहरुलाई कार्वाही गरि पार्टीको पदीय जिम्मेवारीबाट मुक्त गर्ने निर्णय गरिएको बैठकमा सहभागी एक केन्द्रीय सदस्यले जानकारी दिए। तर यसको औपचारिक निर्णय भने जसपाले सार्वजनिक गरेको छैन। वीरगन्जमा दुई दिनसम्म चलेको अध्यक्ष यादव पक्षको बैठकले गरेका निर्णयहरु शुक्रबार बिहान वीरगन्जमै पत्रकार सम्मेलन गरेर सार्वजनिक गरिने पार्टीका केन्द्रीय सदस्यसमेत रहेका वन तथा वातावरण मन्त्री प्रदीप यादवले बताए। उनले भने, दुई दिनको बैठकले निक्कै कठोर र महत्वपूर्ण निर्णयहरु गरेको छ, शुक्रबार वीरगन्जमै शीर्ष नेताहरुले पत्रकार सम्मेलन गरेर सार्वजनिक गर्नु हुनेछ।"
"नागरिकता ऐन त आउँछ, कार्यविधि बनाउँदा अनुहार हेरेर विभेद गर्न पाइँदैन : मिनेन्द्र रिजाल","काठमाडौंः सांसद मिनेन्द्र रिजालले नेपाली नागरिकलाई कुनैपनि नाममा नागरिकता पाउनबाट बञ्चित गर्न नहुने बताएका छन् । सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद रिजालले नेपालमा जन्मेको कुनैपनि व्यक्तिलाई नागरिकताबाट बञ्चित गराउन नपाइने बताए। नेपालमा जन्मेको कुनैपनि व्यक्तिलाई नागरिकताबाट बञ्चित गराउन पाइदैन । पाँच वर्षदेखि मान्छे पर्खेर बसेको छ । एउटा सर्टिफिकेट पाएको छैन । विदेश जान पाको छैन । पासपोर्ट बनाउन पाको छैन । रोजगारीको प्रबन्ध हुन सकेको छैन । ती मान्छेलाई कति दिनसम्म नागरिकताबाट रोक्ने ? यो गलत छ, अन्त्य हुनुपर्छ,'उनले भने। उनले नागरिकतासँगै जोडिएको विषय आर्थिक अधिकारबारे विभेद रहेको बताए । उनले भने, गैरआवासीय नागरिकतामा आर्थिक, सांस्कृतिक र सामाजिक अधिकारको कुरो छ । आर्थिक अधिकारबारे अहिले पनि विभेद छ । आर्थिक अधिकार लेखेर मात्रै पुग्दैन । अहिले ऐन त आउँछ नियमावली आउँदा, कार्यविधि बन्दा अनुहार हेरेर मानिसलाई विभेद गर्न पाइँदैन ।' कुनै पनि विदेशी मुलको नागरिकले नेपाली नागरिकता पाउन नहुने उनको भनाइ छ।"
जसपा केन्द्रीय कार्यकारिणी र केन्द्रीय सदस्यबाट रेणु यादवको राजीनामा,"वीरगन्ज : जनता समाजवादी पार्टी (जसपा) की केन्द्रीय कार्यकारिणी सदस्य तथा केन्द्रीय सदस्य रेणुकुमारी यादवले पदबाट राजीनामा दिएकी छन्। वीरगन्जमा पार्टीको केन्द्रीय समिति बैठकमा बिहीबार सहभागी भए पनि उनले पार्टी अध्यक्ष उपेन्द्र यादवलाई राजीनामा पत्र बुझाउँदै केन्द्रीय कार्यकारिणी सदस्य तथा केन्द्रीय सदस्य पदबाट राजीनामा दिएकी हुन्। राजीनामा पत्रमा यादवले अब आफू पार्टीको कुनै पनि पदीय जिम्मेवारीमा नबस्ने उल्लेख गरेकी छन्। राजीनामा पत्रमा यादवले लेखेकी छन्, वर्तमान अवस्थामा मेरो व्यक्तिगत कारणले गर्दा पदीय जिम्मेवारीमा रहेर काम गर्ने सक्ने अवस्था नरहेको हुनाले मैले जसपा नेपालसँगको पदीय जिम्मेवारीबाट अलग हुने निर्णयमा पुगेको छु। पछिल्लो पटक अध्यक्ष यादवले रेणुसहित संघीय सरकारका तीन मन्त्रीलाई फिर्ता बोलाएर नयाँ मन्त्रीहरु पठाएपछि उनी असन्तुष्ट भएकी थिइन्। यादव भौतिक पूर्वाधार विकास मन्त्री थिइन्।"
"सिंगल मदरमा गृहमन्त्रीको ध्यान पुगेन : गगन, स्वघोषणाले पुग्छ, निज थपेर अफ्ठेरोमा नपारौं","काठमाडौं : नेपाली कांग्रेसका सांसद गगनकुमार थापाले एकल आमाका सन्तानले सहजै नागरिकता पाउने व्यवस्था गर्न सरकारको ध्यानाकर्षण गराएका छन्। गृहमन्त्री बालकृष्ण खाणले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै सांसद थापाले एकल आमाले स्व:घोषणा गरे सन्तानले सहजै नागरिकता पाउनुपर्ने धारणा राखे। संविधान बनिसकेपछि नागरिकता पाउने आशा भए पनि यत्रो वर्ष कानुन बनाउन नसक्दा लाखौं नागरिक नागरिकताबाट वञ्चित भएको उनले उल्लेख गरे। बीचमा सहमतिको प्रयास भएको, समितिमा छलफल भए पनि सहमति जुटाउन नसक्दाको मूल्य जनताले चुकाउनुपरेको उनको भनाइ थियो। कम्तिमा आज यहाँबाट पारित भइसकेपछि संविधानले दिएको हकअन्तर्गत नागरिकता पाउँछन्। जन्मसिद्धका आधारमा केटाकेटीले नागरिकता पाउँछन्। गैरआवासीय नेपालीलाई नागरिकता दिने ठाउँमा आइपुगेका छौं, उनले भने। तर एकल आमाहरुलाई विधेयकले विभेदकै नजरले हेरेको उनको भनाइ थियो। तर एउटा प्रश्न छ, खासगरी गृहमन्त्रीजीको ध्यानाकर्षण गराउँदछु। एकल आमाहरु छन्। जसको सन्तानको बुवाको पहिचान नभएको भनेका छौं। यसमा अलिकति ध्यान पुगेको छैन। बाबुको पहिचान नभएको, पुष्ट्याइ नपुगेको भन्ने कुरालाई हटाउनुपर्छ, अनावश्यक आमालाई व्यवहार बढाउने कुरा हो, हटाउनुपर्ने ठाउँमा अहिले त निज र निजको आमाले भनेर आयो, उनले भने। पहिले ऐनमा निज वा निजको आमाले भन्ने उल्लेख रहेकोमा अहिले निज र निजको आमाले लेखेर एकल आमाका छोराछोरीले नागरिकता नपाउने अवस्था आउनेतर्फ उनले सचेत गराए। यसले झन् ठूलो अफ्ठेरोमा पार्छ। यसलाई सच्याइनुपर्छ। सिधा के मात्र लेखे पुग्छ भने आमाले स्वघोषणा गरेपछि सकियो। यसमा पछाडि निजले, निजका छोराछोरीले थपेर अफ्ठेरोमा पार्नुहुँदैन, उनले सुझाए। गगनले प्रश्न गरे, अर्को कुरा आमाको नाममा नागरिकता पायो, विदेशीसँग विवाह गरेको छ, तर श्रीमान विदेशी नागरिक हो भनेर पहिचान छ। तर म दिन्नँ भन्यो। त्यो अवस्था के गर्ने? यो बारेमा यो विधेयक बोलेका छैन। अफ्ठेरोमा पार्छ। लैंगिक पहिचानको हिसाबमा पनि बोल्नपर्छ। वैवाहिक अंगीकृतको व्यवस्था राजा वीरेन्द्रको पाला २०२८ सालदेखि, २०४७ सालको संविधान, २०६३ सालको संविधान र २०७२ सालको संविधानमा एउटै रहेको भन्दै यी तिनवटै प्रावधानलाई समानताको कसीमा हेर्नुपर्नेमा जोड दिए। बाबुको नाममा नागरिकता खोज्दा आमा नचाहिने तर आमाको नामबाट नागरिकता खोज्दा बाबु खोज्नुपर्ने त्रुटि सच्याउनैपर्छ, उनले भने।"
विदेशी बुहारीलाई आउने वित्तिकै नागरिकता दिने प्रावधान सच्याउन एमालेको माग,"काठमाडौं : नेकपा एमालेले वैवाहिक अंगीकृत नागरिकता प्रावधान सच्चाउन माग गरेको छ। सरकारले संसदमा प्रस्तुत गरेको नागरिकता संशोधन विधेयकमाथिको छलफलमा भाग लिँदै एमाले सांसदहरुले विदेशी बुहारीलाई विहे गरेर आउने वित्तिकै नागरिकता दिने प्रावधान संशोधन गर्न माग गरेका हुन्। सांसद कृष्णभक्त पोखरेलले विदेशी बुहारीलाई आउने वित्तिकै नागरिकता दिने प्रचलन विश्वका कुनै देशमा नभएको जिकिर गरे। उनले विधेयक प्रस्तुत गरेका गृहमन्त्री बालकृष्ण खाणलाई विदेशी बुहारी आउने वित्तिकै नागरिकता दिने एउटा पनि देश देखाउन चुनौती दिए। विश्वमा कहाँ छ गृहमन्त्रीले जवाफ दिनुपर्यो, विश्वमै एउटा देशको नाम दिनुपर्यो। होइन भने भारतमा ७ वर्ष नेपाली चेली नागरिकता लिन समय लाग्छ। अमेरिका अष्ट्रेलिया र अन्य जहाँको हेरे पनि घटिमा चार पाँच वर्ष लाग्छ, उनले भने। उनले यो प्रावधानमा छलफल गरेर संशोधन गर्न माग गरे। बुहारीको हकमा आउने वितिकै दिने वा निश्चित समय राख्ने छलफल हुन नसक्ने हो? उनले प्रश्न गरे, छलफल गरौं। विगतको प्रतिवेदनमा तलमाथि के गर्न सकिन्छ निकास गरौं। तर कति पनि हुन्न भोलिपल्टै पाउनुपर्छ भन्ने जुन हिसाबबाट आएको छ। आजको हाम्रो पृष्ठभूमि, दुनियाँको पृष्ठभूमि पनि हेरेर निष्कर्षमा पुग्नुपर्छ। पोखरेलले नागरिकता विधेयक पारित गर्ने विषयमा छिटो गर्नुपर्नेमा एमालेले पनि चाहेको भन्दै थपे, १० लाख नागरिक बाहिर छन्। छिटो टुंग्याउनुपर्छ। ठिक छ। तर यस विषयमा गम्भीरतापूर्वक छलफल गरौं। एमालेकी सचिवसमेत रहेकी सांसद पद्मा अर्यालले विदेशी बुहारीको प्रावधानमा संवेदनशील र गम्भीर हुनुपर्ने बताइन्। राष्ट्रियतासँग राज्यप्रतिको कर्तव्यसँग जोडिएको विषय हो। यहाँ जे अधिकार छ त्यो अन्य मुलुकमा पनि छ कि छैन हेर्नुपर्दछ। त्यसको आधारमा निष्कर्षमा पुग्नुपर्छ। नागरिकता प्राप्त गर्नेको नाम र निशान यही हुनुपर्छ। नाम यता, निशान अर्को देशमा हुनुहुँदैन, उनले भनिन्। वैवाहिक अंगीकृतमा समानताको हक स्थापित हुनुपर्छ भनेर विगतमा छलफल भएको स्मरण गर्दै अर्यालले थपिन्, आज विदेशी चेली नेपालको बुहारी हुँदा नागरिकता प्राप्त गर्छ भने नेपाली छोरी विदेशी बुहारी हुँदा लामो समय पर्खिनुपर्छ। हाम्रै छिमेकी मुलुकमा ७ वर्ष राखिएको छ। प्रक्रिया गर्दा ८९ वर्ष लाग्छ। उनले विदेशी बुहारीको चिन्ता गर्दा आफ्नो सन्तानप्रतिको कर्तव्यलाई नबिर्सन पनि आग्रह गरिन्। हामी बुहारीको बारेमा यति चिन्तित छौं। नेपालको छोरी चेलीको बारेमा हामी चिन्तित हुनुपर्छ कि पर्दैन? आफ्नो सन्तानप्रतिको दायित्व पूरा गर्नुपर्छ कि पर्दैन? उनले प्रश्न गरिन्, समानताको हिसाबले पनि हेर्नुपर्छ। यो तर्फ सबैको ध्यानाकर्षण गराउँछु।"
"चुनाव चिन्ह गाई माग्दै सर्वोच्च पुग्यो राप्रपा नेपाल, कमल थापाले आफै बहस गर्ने",काठमाडौं : राप्रपा नेपालले चुनाव चिन्ह गाई माग्दै सर्वोच्च अदालतमा मुद्दा दायर गरेको छ। बिहीबार दर्ता भएको रिट निवेदनमा शुक्रबार पेसी तोकिएको अध्यक्ष कमल थापाले जानकारी दिएका छन्। रिटको सुनुवाइमा बहस गर्न शुक्रबार आफै अदालत जाने थापाले बताएका छन्। राप्रपा नेपाललाई 'गाई' नदिने निर्वाचन आयोगको निर्णय कानुन विपरीत र स्वेच्छाचारी रहेको भन्दै थापाले मुद्दामा आफै बहस गर्न जाने उल्लेख गरेका छन्। सर्वोच्चबाट न्याय पाउने थापाले विश्वास गरेका छन्। संविधान र कानुनले 'गाई' चिन्ह निषेध नगरेको र विगतमा राप्रपा नेपालले 'गाई' लिएर जनतामा गएको उनले स्मरण पनि गराएका छन्।
संसद् बैठक सुरु,काठमाडौं : संघीय संसदअन्तरगत प्रतिनिधि सभा बैठक सुरु भएको छ। बैठकमा नागरिकता विधेयक 'नेपाल नागरिकता' (पहिलो संशोधन) विधेयक २०७९ बारे छलफल गर्ने संभावित कार्यसूची छ। बैठकमा गृहमन्त्री बालकृष्ण खाणले 'नेपाल नागरिकता' (पहिलो संशोधन) विधेयक २०७९ माथि विचार गरियोस् भनी प्रस्ताव गर्ने कार्यसूची रहेको छ। बुधबारको संसद बैठकमा गृहमन्त्री खाणले उक्त विधेयक पेस गरेका थिए।
उपसभामुख पद परिपूर्ति गर्नुपर्छ भन्ने विगतदेखि कै माग हो : विद्या भट्टराई,"काठमाडौं : नेकपा एमालेबाट प्रतिनिधि सभाको उपसभामुखमा उम्मेदवारी दर्ता गराएकी विद्या भट्टराईले उपसभामुख पदपूर्ति भएसँगै संवैधानि परिषद प्रभावकारी ढंगले अगाडि बढ्ने बताएकी छन्। बिहीबार उम्मेदवारी दर्ता गराउन संघीय संसद भवन नयाँ बानेश्वर पुगेकी भट्टराईले मनोनयन दर्तापछि पत्रकारसँग कुराकानी गर्दै उपसभामुख पद संसद्को गरिमामय पद भएको र यसको गरिमा राख्नुपर्ने प्रतिक्रिया दिइन्। 'यो पद भनेको संवैधानिक परिषदको सदस्य पनि हो। यसको गरिमा राख्नुपर्छ। अब रिक्त रहेको संवैधानिक परिषद् प्रभावकारी ढंगले अगाडि बढ्छ,'उनले भनिन्। उम्मेदवारीको प्रस्तावकमा नेकपा एमालेकी सचेक शान्ता चौधरी र समर्थकमा कृष्णभक्त पोखरेल रहेका छन्। उनले उपसभामुख पद परिपूर्ति हुनुपर्छ भन्ने प्रतिपक्षको माग रहँदै आएको बताइन्। प्रतिनिधिसभामा शुक्रबार उपसभामुखको निर्वाचन हुँदैछ ।"
उपेन्द्रको पक्षमा दुई तिहाइ पुगेको नेताहरुको दावी: भन्छन् जसपा अब फुट्दैन,"वीरगन्ज : जनता समाजवादी पार्टी (जसपा) मा केन्द्रीय कार्यकारीणी अध्यक्ष उपेन्द्र यादवको पक्षमा झण्डै दुई तिहाइ बहुमत पुगेको छ । वीरगन्जमा बुधबारदेखि जारी यादव पक्षको केन्द्रीय समितिको बैठकमा अहिले कायम ४८९ केन्द्रीय सदस्यमध्ये २६७ जना सहभागी भइ हस्ताक्षार समेत गरिसकेका छन् । यस्तै, पार्टीका २३ जना संघीय संसदमध्ये १९ जना सहभागी छन् । संघीय परिषद् अध्यक्ष डाक्टर बाबुराम भट्टराईको पक्षमा भने उनी र महेन्द्र राय गरी दुईजना मात्र छन् । बाँकी दुई सांसद राजकिशोर यादव र अमृता अग्रहरी भने अहिलेसम्म कतै खुलेका छैनन् । यस्तै ३२ केन्द्रीय कार्यकारीणी सदस्य मध्ये २३ जना वीरगन्जको जारी बैठकमा सहभागी रहेका केन्द्रीय सदस्य समेत रहेका वन तथा वातावरणमन्त्री प्रदीप यादव बताउँछन् । मन्त्री यादव भन्छन्,' वीरगन्जमा जारी बैठकमा उपेन्द्र यादव जीको पक्षमा दुई तिहाइ पुगेको देखेपछि बाबुराम जीले हार मानेरै अब अर्को पार्टी खोल्ने निर्णय गरिसक्नु भएको छ ,अब जसपामा उहाको केहि चल्नेवाला छैन ।केन्द्रीय कार्य समिति ४९९ भएपनि अहिले कायम संख्या ४८९ मात्रै भएको र ती मध्ये पनि ५० जना जति लोसपालगायत अन्य पार्टीमा लागि सकेकाले अब केन्द्रीय सदस्यको संख्या ४५० को हाराहारीमा मात्रै रहेको यादवले बताए । ' यादवले भने, '४५० मध्ये २६७ जना केन्द्रीय सदस्यले बैठकमा आएर हस्ताक्षर नै गरिसकेका छन् , २३ मध्ये १९ जना सांसद र ३२ मध्ये २३ जना केन्द्रीय कार्यकारिणी सदस्य पनि बैठकमा सहभागी छन्, यो संख्याले उपेन्द्रजीको पक्षमा झण्डै दुई तिहाइ बहुमत रहेको प्रमाणीत नै भइसकेको छ ।' संघीय परिषद अध्यक्ष भट्टराईले अब पार्टी फुटाउने नभइ आफ्ना गुटका दुई चारजनालाई लिएर मात्रै अन्यत्र जान सक्ने अवस्थामा रहेको यादवले बताए । वीरगन्जको बैठकमा सहभागी अर्का केन्द्रीय सदस्य जनार्दन यादवले पनि वीरगन्जको बैठकमा सहभागीहरुको संख्याले जसपा अब फुट्ने नभइ विगतको भन्दा अझ सशक्त भएर अगाडि बढ्ने प्रष्ट भएको बताए । यादवले भने, 'हिजोको दिनमा डाक्टर बाबुरामले ४० प्रतिशत हिस्सा लिएर पार्टी एकता गर्नुभएको थियो , आज उहाँको साथमा २० प्रतिशतभन्दा पनि कम केन्द्रीय सदस्य लिएर अर्को पार्टी गठन गर्दै हुनुहुन्छ , यसले जसपालाई घाटा होइन फाइदा नै भएको छ ।' डाक्टर भटटराईले विधान विपरित काठमाडौंमा बोलाएको बैठक सहभागी संख्याले नै अवैधानिक पुष्टि गरिसकेकाले भटटराई पक्षमा लागेकाहरुलाई समयमै सचेत हुन आग्रह पनि उनले गरे । यादवले भने,' समय अझै बाँकी छ , वीरगन्जको बैठक बिहीबार साँझसम्म चल्छ , उता लागेका नेताजीहरुलाई यताको ढोका अझै खुल्ला छ , अन्यथा पछि पश्चताप गर्नु बाहेक केहि हुनेवाला छैन । ' वीरगन्जमा बुधबारदेखि केन्द्रीय कार्यकारिणी अध्यक्ष उपेन्द्रले बोलाएको बैठकको उद्घाटन सत्रमा पनि बोल्ने नेताहरुले संघीय परिषद् अध्यक्ष भटटराईले विधान विपरित काठमाडौंमा बैठक बोलाएकोले त्यो बैठकको कुनै तुक नभएको बताएका थिए । जसपाका वरिष्ठ नेता अशोक राईसहित केन्द्रीय कार्यकारिणी सदस्यहरुले विधान विपरित बैठक बोलाएर पार्टीमा भाँडभैलो मच्चाउन खोज्ने भटटराईसहित उनको बैठकमा सहभागीलाई अनुशासनको कारवाही गर्न अध्यक्ष उपेन्द्रसँग आग्रह पनि गरेका थिए । बिहीबार जारी बैठकको बन्द सत्र साँझसम्म चल्ने र बैठकले अन्तिममा विधान विपरित छुट्टै बैठक बोलाउने भटटराईसहितका नेतालाई कारवाहीको निर्णय गर्ने बैठकमा सहभागी एक केन्द्रीय सदस्यले बताए । वीरगन्जमा बिहीबार जारी जसपाको उपेन्द्र यादव पक्षको केन्द्रीय समिति बैठकको बन्द सत्रमा सहभागी शीर्ष नेताहरु । तस्बिर : क्रान्ति शाह"
करारका कर्मचारी हटाउँदै स्थानीय तह,"दैलेख : कर्णालीका स्थानीय तहहरूले करारका कर्मचारी हटाउन थालेका छन्। २०७४ सालमा भएको स्थानीय निर्वाचनबाट निर्वाचित जनप्रतिनिधिको कार्यकालमा नियुक्त भएका करारका कर्मचारीहरूलाई हटाउन थालिएको हो। वैशाख ३१ गते भएको स्थानीय निर्वाचनबाट निर्वाचित जनप्रतिनिधिहरूले करार कर्मचारीहरूको म्याद थप नगर्ने निर्णय गरेको हो। दैलेखको ठाटीकाँध गाउँपालिकाले करारका कर्मचारीहरूको म्याद थप नगर्ने निर्णय गरेको छ। गाउँ कार्यपालिकाको असार २८ गते बसेको बैठकले गाउँपालिकाबाट तलब भत्ता भुक्तानी भई करारमा कार्यरत कर्मचारीहरूको साउन १ गतेबाट करार सम्झौता नवीकरण नगर्ने निर्णय भएको प्रमुख प्रशासकीय अधिकृत कमलप्रसाद उपाध्यायले बताए। गाउँपालिकाले गरेको पत्राचारमा करार सम्झौता थप नहुने निर्णय भएकाले अर्को निर्णय नभएसम्मका लागि कार्यालयमा हाजिर भई कामकाज नगर्न भनिएको छ। हाजिर भएमा गाउँपालिकाबाट तलब भत्ता भुक्तानी नहुने प्रमुख प्रशासकीय अधिकृत उपाध्यायले बताए। उनका अनुसार प्राविधिक शाखाको सबइन्जिनियर र तत्कालीन जिविसबाट हाजिर हुन आएका प्राविधिक कर्मचारीबाहेक सबै, पोषण शाखाका सबै, उद्यम विकास शाखा (शाखा प्रमुखबाहेक), हलुका सवारी चालक सबै (एम्बुलेन्स चालकबाहेक), इलेक्ट्रिसियन कर्मचारी, सामुदायिक स्वास्थ्य इकाइ प्याडुलीका इन्चार्ज र ज्यालादारीमा कार्यरत सबै कर्मचारीको करार सम्झौता नहुने निर्णय भएको हो। त्यस्तै, कालीकोटको शुभकालीका गाउँपालिकाले पनि करारका कर्मचारी हटाएको छ। असार ११ गते बसेको गाउँसभाको दोस्रो बैठकले यस्तो निर्णय गरेको हो। गाउँपालिकाको खुद समानीकरण अनुदानबाट तलब भत्ता भुक्तानी भइ २०७४ देखि करारमा कार्यरत कर्मचारीहरूको साउन १ गतेबाट करार सम्झौता नवीकरण नहुने निर्णय भएको निमित्त प्रमुख प्रशासकीय अधिकृत केन्द्रबहादुर शाहीले बताए। गाउँपालिकाले करारमा कार्यरत अहेब, अनमी, ल्याब कर्मचारी, कार्यालय सहयोगी, स्वास्थ्य शाखाका हेअ, अहेब, अनमी, नर्स, कार्यालय सहयोगी, वडा कार्यालयका कार्यालय सहयोगी, गाउँपालिकाको कार्यालयमा करारमा कार्यरत सबै कर्मचारीको करार सम्झौता नवीकरण नगर्ने भएको हो। यस्तै, गाउँपालिकाको अनुदानबाट तलब खाने सबै तहका करारका शिक्षक र बाल विकास केन्द्रका सहयोगी कार्यकर्ता र कृषि तथा पशु शाखाका पालिका अनुदानका प्रास, नाप्रास र कार्यालय सहयोगीहरूको समेत करार सम्झौता नगर्ने निर्णय भएको निमित्त प्रमुख प्रशासकीय अधिकृत शाहीले बताए।"
गभर्नरलाई प्रधानमन्त्री देउवाको निर्देशन : अर्थतन्त्र सुधार्ने गरी मौद्रिक नीति ल्याउनुस्,"काठमाडौं : प्रधानमन्त्री शेरबहादुर देउवाले वर्तमान अर्थतन्त्र सुधार्ने गरी मौद्रिक नीति ल्याउन गभर्नर महाप्रसाद अधिकारीलाई निर्देशन दिएका छन्। विहीबार विहान बालुवाटारमा भएको छलफलमा प्रधानमन्त्री देउवाले वर्तमान आर्थिक अवस्था सुध्रिने गरी नीति ल्याउन आग्रह गरेका हुन्। राष्ट्र बैंकले मौद्रिक नीति ल्याउने तयारी गरिरहेका बेला प्रधानमन्त्री देउवाले गभर्नर अधिकारीसँग मुलुकको पछिल्लो आर्थिक अवस्थाका बारेमा छलफल गरेका हुन्। गभर्नर अधिकारीले मुलुकको आर्थिक क्षेत्रमा अहिले देखापरेका समस्या सम्बोधन हुने गरी मौद्रिक नीति तयार भइरहेको जवाफ प्रधानमन्त्री देउवालाई दिएका थिए। राष्ट्र बैंकका प्रवक्ता गुणाकर भट्टले प्रधानमन्त्री देउवाले गभर्नर अधिकारीसँग मुलुकको पछिल्लो आर्थिक अवस्थाको बारेमा छलफल गरेको बताए। गभर्नर अधिकारीले प्रधानमन्त्री देउवालाई मुलुकको आर्थिक अवस्थाको बारेमा जानकारी गराएका थिए। छलफलमा उद्योग वाणिज्य तथा आपूर्ति मन्त्री दिलेन्द्रप्रसाद बडु, सञ्चार तथा सूचनामन्त्री ज्ञानेन्द्रबहादुर कार्की उपस्थिति थिए। राष्ट्र बैंकले साउन पहिलो साता मौद्रिक नीति ल्याउने तयारी गरिरहेको छ। प्रधानमन्त्री देउवाले अर्थ मन्त्रालयको समेत जिम्मेवारी सम्हालिरहेका छन्। बजेट निर्माणमा भएको अनियमितताको छानविनमा तानिएका अर्थमन्त्री जनार्दन शर्माले राजीनामा दिएपछि उक्त मन्त्रालय देउवाले आफैसँग राखेका छन्।"
जसपामा शक्ति टकराव,"काठमाडौं : शक्ति टकराव र स्वार्थका कारण जनता समाजवादी पार्टी (जसपा) फुटको डिलमा पुगेको विज्ञहरू बताउँछन्। अध्यक्ष उपेन्द्र यादव पक्षले वीरगन्जमा बैठक गरिरहेका छन् भने संघीय परिषद् अध्यक्ष बाबुराम भट्टराई पक्षको बैठक काठमाडौंमा जारी छ। दुवै पक्षले आआफ्ना बैठक मात्रै आधिकारिक भएको दाबी गरेका छन्। जसपाभित्र सत्ता र शक्तिको स्वार्थको लडाइँ उत्कर्षमा पुगेपछि पार्टी विभाजन नजिक पुगेको राजनीतिक विश्लेषक डा राजेश अहिराज बताउँछन्। उपेन्द्रजी र डा बाबुरामजीबिच सैद्धान्तिक र विचारको लडाइँ छैन, अहिराज भन्छन, उहाँहरू पार्टीभित्र आधिपत्य, स्वार्थ र वर्चस्वका लागि अन्तरसंघर्ष गरिरहनुभएको छ। जुन लडाइँमा पार्टी र नेताको भविष्य छैन। सत्ता समीकरणका कारण मात्रै विगतमा बाबुराम नेृत्वको नयाँ शक्ति पार्टीले जसपासँग पार्टी एकता गरेको डा अहिराज बताउँछन्। यताबेला सानाठूला पार्टीमा शक्ति संघर्ष चलिरहेको छ। एमाले र माओवादीमा सुस्त रूपमा छ भने जसपा र कांग्रेसभित्रको विवाद सतहमा देखिएको राजनीतिक विश्लेषक चन्द्रकिशोर बताउँछन्। जसपाको गठन मधेस आन्दोलनबाट भएको हो, चन्द्रकिशोर भन्छन्, यसको नेतृत्व र नेता सँगसँगै पार्टीमा आए। पार्टीभित्र सबैले बराबर अधिकार र सामाजिक न्याय खोजिरहेका छन्। त्यसैकारण नेतृत्वले असुरक्षित महसुस गरिरहेको छ। त्यसैले नेतृत्वको निर्णय पारदर्शी छैन। पार्टीभित्रै सामूहिक विचार, विमर्श र छलफल नहुने गरेको उल्लेख गर्दै उनले भने, जसपा पार्टी होइन्। प्राइभेट कम्पनीको रूपमा पुगेको छ। नेपाली राजनीतिमा मधेसवादी दलको टुटफुटको इतिहास राम्रो छैन। व्यक्तिवादी सोचले नेताहरू ग्रसित छन्। त्यसले मधेसवादी दलहरू टुक्राटुक्रामा विभाजित हुँदै आएको विश्लेषकहरू बताउँछन्। गत वर्ष सत्ताको स्वाद चाख्न जनता समाजवादी (जसपा) भित्रको एक घटक महन्थ ठाकुर पक्ष तत्कालीक केपी ओली सरकारमा सहभागी भयो।। त्यसपछि जसपाको विवाद झनै चक्र्यो। सर्वोच्चको परमादेशबाट केपी ओली सरकार ढल्यो। २९ असार २०७८ मा शेरबहादुर देउवाको नेतृत्वमा ५ दलीय सरकार बन्यो। सरकारले १ भदौं २०७८ मा दल फुटाउने अध्यादेश जारी गयो। जसपा र एमालेमाथि अध्यादेशको आरा चल्यो। एमाले र जसपा विभाजित भए। ठाकुर पक्षले जसपाबाट फुटेर ९ भदौं २०७८ मा लोकतान्त्रिक समाजवादी पार्टी(लोसपा) खोल्यो। यसैबेला एमालेबाट माधवकुमार नेपाल पक्ष अलग भएर एकीकृत समाजवादी पार्टी जन्माएका थिए। ठाकुरले पार्टी फुटाएर नयाँ दल दर्ता गरे पनि जसपामा उपेन्द्र यादव र बाबुराम भट्टराई एउटै पार्टीमा रहे। २०७६ वैशाख २३ गते यादवको नेतृत्वमा रहेको संघीय समाजवादी फोरम नेपाल र बाबुराम भट्टराई संयोजक गरेको नयाँ शक्ति पार्टीबिच एकीकरण भएको थियो। दुवै दलबिच एकतापछि पार्टीको नाम समाजवादी पार्टी नेपाल राखिएको थियो। संघीय परिषद्को अध्यक्षमा भट्टराई थिए भने पार्टीको नेतृत्वमा यादव। तत्कालीन नेकपा अध्यक्ष ओली नेतृत्वको सरकारका पालामा समाजवादी पार्टी फुट्ने स्थिति बन्यो। त्यही बेला रातारात समाजवादी पार्टी र ठाकुर नेतृत्वको राष्ट्रिय जनता पार्टी(राजपा) बिच पार्टी एकता गरियो। २०७७ वैशाख १० गते दुई पार्टी एकतापछि पार्टीको नाम जनता समाजवादी पार्टी (जसपा) राखियो। तर, गत वर्ष नै ठाकुर पक्ष अलग भएर लोसपा खोलिसकेको छ। भट्टराई पक्ष पनि अलग भएपछि पार्टीमा यादव पक्ष मात्रै रहनेछ। पार्टीभित्र आन्तरिक लोकतन्त्र कमजोर भएकाले टुटफुटको बाटोबाट गुज्रिरहेको विश्लेषक चन्द्रकिशोरको ठम्याइ छ। जसपाभित्रको विवाद उनीहरूको घरेलु मामिला रहेको डा अहिराजको भनाइ छ । यसले जसपाको फुटको संघारमा पुगेको छ। नेताहरूको तमासा देखेर जनता लज्जित भइरहेको याज्ञवल्क्य लक्ष्मीनारायण विद्यापीठ मटिहानी सहप्राध्यापक धु्रव राय सुनाउँछन्। दलहरू सिद्धान्त र एजेन्डाविहीन भयो। नेताहरूले जनतालाई जन्तु ठानिरहेका छन्। स्वार्थका लागि आपसमा लडेर तमासा देखाइरहेको छन्। यसले देश र जनतालाई कल्याण गर्दैन, उनी भन्छन्, नेताहरू जनता र राज्यका लागि लड्नुपर्छ।"
नेपालमा प्रत्येक क्रान्ति 'कम्प्रोमाइज' मा टुंगिएका छन् : अध्यक्ष प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपालमा प्रत्येक क्रान्ती 'कम्प्रोमाइज'मा टुंगिएको बताएका छन्। अल्टरनेटिभ फाउन्डेसनले राजधानीमा आयोजना गरेको नेपालमा विज्ञान तथा सूचना (प्रविधि सम्बन्धी नीति सम्वाद) कार्यक्रममा बोल्दै उनले हरेक क्रान्ति कम्प्रोमाइजमा टुंगिएको दावी गरे। उनले भने,' नेपालमा ठुल्ठूला परिवर्तनका निम्ति जनस्तरबाट आन्दोलन भए, क्रान्ति भए । सम्पूर्णरूपमा क्रान्ति सापेक्षिक रूपमा हुनसकेका छैनन् । प्रत्येक क्रान्ति कम्प्रमाइजमा टुंगिएका छन् । उनले श्रमजिवी, मध्यमवर्ग वा सम्पतिहीनहरुको विद्रोहबाट मात्रै क्रान्ति आएको दावी गरे। 'क्रान्ति र परिवर्तन सम्पन्न गर्दा धनी र सम्पत्तिशालीले गरेका छैनन् । धेरै सम्पत्ति भएका करोडपतिअर्बपतिहरूले त क्रान्ति गरेका छैनन् । ती श्रमजिवी, मध्यम वर्ग या सम्पत्तिहीनको विद्रोहबाट क्रान्ति भएका हुन्।' 'कम्प्रमाइज क्रान्ति गर्दा सम्पत्तीशाली वर्ग जसको अनुभव, जसको पुँजीको तागत, जसको सत्ताको ताकत र त्यसलाई सञ्चालन गर्ने अनुभवसँग कम्प्रमाइज गरेर आएको शक्तिको वा विज्ञानलाई प्रयोग गर्ने शक्तिको संघर्ष हुने र उनिहरुकै हाबी हुने देखियो,' उनले भने । उनले आफूले क्रान्ति र नेतृत्व गरेर देशलाई संघीय लोकतान्तिक गणतन्त्रसम्म ल्याउने अहम भूमिका खेलेको बताए। अहिलेको समयमा नेपालमा कोही पनि स्वतन्त्र नभएको उनको भनाइ छ। उनले संविधानले डिमान्ड गरे अनुसारको नयाँ ऐन बनाउनका लागि एकथरि पार्टी र नेताहरुलाई फलामको चिउरा चपाउनु सरह भएको बताए। उनले आज भोलि केही नेताहरु त संघीयता खारेज गर्नुपर्छ भनेर लागिपरेको बताए।"
माओवादी अध्यक्ष प्रचण्ड भोलि भारत जाँदै,"काठमाडौं : माओवादी केन्द्रका अध्यक्ष पुष्षकमल दाहाल 'प्रचण्ड' भोलि भारत भ्रमणमा जाने भएका छन्। प्रचण्डका स्वकीय सचिव रमेश मल्लले भारतीय जनता पार्टी (भाजपा) को निम्तोमा प्रचण्ड तीन दिने भारत भ्रमणमा जान लागेको अन्नपूर्णलाई जानकारी दिए। उनले भने,' पुरानै तयारीअनुसार भ्रमण हुन लागेको हो। भ्रमणबारे आज बेलुका ४ बजे बस्ने पार्टीको स्थायी कमिटी बैठकमा जानकारी गराइनेछ।' उनका अनुसार शुक्रबार भारत गएर प्रचण्ड साउन १ गते आइतबार स्वदेश फर्किने कार्यक्रम रहेको छ।"
"अर्थमन्त्रीमाथि छानविन गर्ने संसदीय विशेष समितिमा हेरफेर, पुष्पाको स्थानमा मानबहादुर विश्वकर्मा","काठमाडौंः प्रतिनिधि सभाका सभामुख अग्निप्रसाद सापकोटाले संसदीय विशेष समितिका सदस्यहरुको हेरफेर गरेका छन् । समितिमा सांसद पुष्पा भुसालको स्थानमा कांग्रेसकै मानबहादुर विश्वकर्मालाई राखिएको छ । नेपाली कांग्रेसकी सचेतक समेत रहेकी भुसालले उपसभामुखमा उम्मेदवारी दर्ता गराए पछि उनको स्थानमा विश्वकर्मालाई लिएको हो। यसअघि समितिमा खगराज अधिकारी, देवप्रसाद गुरुङ, पुष्पा भुसाल, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्ति बस्नेत,सरलाकुमारी यादव, सिताराम महतो, सुरेन्द्र यादव रहेका थिए । तत्कालीन अर्थमन्त्री जनार्दन शर्माले बजेट निर्माणका क्रममा अनधिकृत व्यक्तिलाई सहभागी गराई करका दर हेरफेर गरेको आरोपमा छानबिन गर्न गत असार २२ मा ११ सदस्यी संसदीय विशेष समिति गठन भएको थियो ।"
"प्रतिनिधि सभा बैठक बस्दै, 'नेपाल नागरिकता' (पहिलो संशोधन) विधेयक २०७९ बारे छलफल",काठमाडौं : प्रतिनिधि सभा बैठक आज पनि बस्दै छ। बिहीबार दिउँसो ३ बजे बस्ने बैठकमा 'नेपाल नागरिकता' (पहिलो संशोधन) विधेयक २०७९ बारे छलफल गर्ने सम्भावित कार्यसूची छ। बैठकमा गृहमन्त्री बालकृष्ण खाणले 'नेपाल नागरिकता' (पहिलो संशोधन) विधेयक २०७९ माथि विचार गरियोस भनी प्रस्ताव गर्ने सम्भावित कार्यसूची रहेको छ। बुधबारको संसद बैठकमा गृहमन्त्री खाणले उक्त विधेयक पेस गरेका थिए।
'एसपीपी अस्वीकार गरेको पत्र तत्काल पठाऔं : नारायणकाजी,"काठमाडौंः राष्ट्रिय सभा सदस्य नारायणकाजी श्रेष्ठले स्टेट पार्टनर सीप प्रोग्राम (एसपीपी) सम्झौता अस्विकार गरेको पत्र अमेरीकी सरकारलाई तत्काल पठाउन आग्रह गरेका छन् । राष्ट्रिय सभामा बोल्दै श्रेष्ठले एसपीपी सम्झौता कार्यान्वयन नगर्ने पत्र पठाउन सरकारको ध्यानाकर्षण गराएका हुन् । उनले भने, एसपीपी एग्रीमेण्टबारे राष्ट्र व्यापी बोल्यौं । नेपाललाई सैन्यमोर्चातर्फ धकेलिने कार्य गर्नु हुँदैन भन्यौं । परिणामस्वरुप त्यसलाई अघि नबढाउने निर्णय सरकारले गर्यो । सरकारले अहिलेसम्म पत्र लेखेन । पत्र लेख्नुपर् यो । सरकारको तर्फबाट हामी एसपीपीलाई अघि नबढाउने र यस प्रकारका सम्झौता नगर्ने निर्णय गरेका छौं भनेर अमेरिकी सरकारलाई पत्र पठाउनुपर्यो ।' कुनैपनि सैनिक गठबन्धन वा शक्ति राष्ट्रहरुसँग अन्तर्निहीत हुने कुनै पनि कदम चाल्न सरकार तयार हुन नहुने बताए ।"
एमालेले भन्यो  एम अधिकारी गभर्नर होइनन्,काठमाडौं : नेकपा एमालेले अर्थ तथा योजना विभागमा रहेका एम अधिकारी राष्ट्र बैंकका गभर्नर महाप्रसाद अधिकारी नभएको स्पष्ट पारेको छ । एमाले कार्यलय सचिव भिष्म अधिकारीले गभर्नर अधिकारीलाई पठाएको पत्रमा उक्त विभागमा उल्लेखित एम अघिकारी खोटाङ भनी उल्लेखित व्यक्ति तपाईं राष्ट्र बैंकको गभर्नर महाप्रसाद अधिकारी नभएको व्यहोरा स्पष्ट गर्दछु भनिएको छ । गभर्नर अघिकारीले असार २९ मा नेकपा एमाले केन्द्रीय कार्यलयलाई पत्र लेख्दै आफू कुनैपनि राजनीतिक दलमा आवद्ध नरहेको र गभर्नरजस्तो जिम्मेवर पदमा रहेको कुनै पनि व्यक्ति कुनै पार्टी विशेषको कुनै समितिमा रहने वा बस्ने कुरा कल्पना बाहिरको विषय भएको स्पष्ट पारेका थिए । गभर्नर अघिकारीले समिति गठनले भ्रम सिर्जना गरेकाले सो विषयमा स्पष्ट पार्न एमाले नेतृत्वलाई आग्रह गरेका थिए । उनको आग्रहबमोजिम एमालेले अधिकारीलाई पत्र लेख्दै सो समितिमा रहेका एम अधिकारी गर्भनर महाप्रसाद अघिकारी नभएको स्पष्ट पारेको हो ।
गैरआवासीयलाई नागरिकता दिँदा अधिकारबारे प्रष्ट हुन जरुरी,"काठमाडौंः सांसद दीव्यमणी राजभण्डारीले गैरआवासीय नागरिकलाई नागरिकता दिँदा अधिकारबारे प्रष्ट हुन जरुरी रहेको बताएका छन् । नागरिकता विधेयकमाथि छलफलमा भाग लिँदै सांसद राजभण्डारीले यथासिघ्र नागरिकता दिने बन्दोबस्त मिलाउनुपर्ने बताएका छन् । उनले भने, 'यो विधेयकमा गैरआवासीय नेपाली नागरिकहरुले पाउनुपर्ने अधिकारका बारेमा प्रष्ट व्याख्या गरेको छ । गैर आवासीय नागरिकले नागरिकता पाउँछ भने उनीहरुको अधिकारबारे प्रष्ट व्याख्या गरिनुपर्छ । केहि गैरआवासीयहरु नेपाली नै भएर बसेका छन् भने कोहि गैरआवासीय विदेशी भएर बसेका छन् । नागरिकता लिँदा अधिकारको बारेमा प्रष्ट हुन जरुरी छ । विधेयकमा आर्थिक अधिकारबारे स्पष्ट व्यवस्था नभएको बताए । उनले भने,पैतृक सम्पत्ती, वकसका कुरा हुन्छन् । यो विधेयकमा कोहि विदेशी महिलासँग नेपालीले विवाह गरेर ल्याए भने उनीहरुलाई नेपालमा बस्ने अधिकार हुनुपर्छ । दुवै पक्षलाई बराबर अधिकार हुनुपर्छ । नेपालमा कसैले पनि विहे गरेर दुई वर्ष पुग्यो भने अधिकार दिनुपर्छ । '"
भृकुटीमण्डमा भएको आगलागीबारे छानविन हुने,"काठमाडौं : सरकारले प्रदर्शनीमार्गस्थित भृकुटीमण्डमा रहेको समाज कल्याण परिषद्को गोदाममा भएको आगलागीको छानविन गर्ने भएको छ। बिहीबार आगलागी भएको स्थानको निरीक्षण गर्दै महिला, बालबालिका तथा ज्येष्ठ नागरिकमन्त्री उमा रेग्मीले आगलागीको कारण पत्ता लगाउन छानविन समिति गठन गर्ने बताइन्। उनले गोदाममा विद्युतको प्रवाह नै नरहेको अवस्थामा नियोजित तवरले आगो लगाइएको हुनसक्ने आशंका व्यक्त गरिन्। आगलागीबाट करोडौंको क्षति भएको र आवश्यक कागजपत्र लगायतका सामग्री नष्ट भएको उनले बताइन्। आगलागीको घटनामा संलग्नलाई कारवाही गर्ने उनको भनाइ छ। बुधबार भएको आगलागीका कारण उक्त गोदाम पूर्णरुपमा जलेर नष्ट भएको छ।"
लेखा समितिको नेतृत्वमा एमालेले माग्यो सभामुखको रुलिङ,"काठमाडौं : प्रतिपक्षी नेकपा एमालेले प्रतिनिधिसभाको सार्वजनिक लेखा समितिको नेतृत्व हस्तान्तरणका लागि रुलिङ गर्न सभामुख अग्निप्रसाद सापकोटाको ध्यानाकर्षण गराएको छ। बिहीबार बसेको संसद बैठकमा बोल्दै एमाले सांसद राजेन्द्रप्रसाद गौतमले लेखा समिति प्रतिपक्षीले पाउने प्रचलन रहेको भन्दै विगत एक वर्षदेखि आवाज उठाउँदै आए पनि नसुनिएको बताए। सरकार आफ्नै छ। खर्च आफ्नै छ। परीक्षण पनि आफै गर्ने। अनि आफूलाई लोकतन्त्रको मसिहा भन्ने? उनले प्रश्न गरे, सभामुखले रुलिङ गरेर यथोचित निकास दिनुपर्यो। सांसद गौतमले आफूहरुले समिति सभापतिको योग्यतामा प्रश्न नउठाएको स्पष्ट पारे। विधि र पद्धतिको प्रश्न उठाएको हो। प्रतिवेदनमा के छ हामीले हेरेको छैन। सामग्रीमा हामीले ध्यान दिएका छैनौं। गठबन्धन सरकारले त सुनेन। सभामुखले पनि सुन्नु भएन। अनि हामीले बैठक बहिस्कार गर्यौं। प्रतिपक्षीलाई बाइपास गरेर प्रतिवेदन बनाएर यो सदनमा सुनाउने कुरा मिल्दैन। एमाले सांसदले प्रतिवेदन सुनाउन नमिल्ने भन्दै विरोध गरे पनि सभामुख सापकोटाले लेखा समिति सभापति भरत शाहलाई बोल्न समय दिएका थिए।"
उपसभामुखमा गठबन्धनबाट पुष्पा भुसालको उम्मेदवारी दर्ता,काठमाडौं : प्रतिनिधि सभाको उपसभामुख पदका लागि सत्तारुढ गठबन्धनबाट नेपाली कांग्रेसकी सांसद पुष्पा भुसालले मनोनयन दर्ता गराएकी छन् । संघीय संसद् भवन नयाँ बानेश्वरमा पुगेर उनले उपसभामुखको उम्मेदवारी दर्ता गराएकी हुन्। उनको प्रस्तावकमा नेकपा (माओवादी केन्द्र) का प्रमुख सचेतक देवप्रसाद गुरूङ र समर्थकमाा नेकपा (एकीकृत समाजवादी) का लक्ष्मीकुमारी चौधरी छन्। मनोनयनपछि आजै दिउँसो १ बजे उम्मेदवारको सूची प्रकाशन गर्ने कार्यसूची रहेको छ । उपसभामुख चयनका लागि भोलि दिउँसो ३ बजेबाट मतदान हुनेछ।
संसदीय समितिमा सांसद हेरफेर,काठमाडौंः संसदको विषयगत समितिमा सांसदहरुको हेरफेर भएको छ । प्रतिनिधि सभाका सभामुख अग्निप्रसाद सापकोटाले संसदीय समितिका सदस्यहरुको हेरफेर गरेका हुन् । जसअन्तर्गत् सांसद दीव्यमणीराज भण्डारीलाई अन्तर्राष्ट्रिय सम्बन्ध समितिबाट कृषि सहकारी तथा प्राकृतिक स्रोत समितिमा र देवप्रसाद तिमल्सिनालाई कृषि सहकारी तथा प्राकृतिक स्रोत समितिबाट अन्तर्राष्ट्रिय सम्बन्ध समितिमा लगिएको छ ।
उपसभामुखमा एमालेबाट विद्या भट्टराईको उम्मेदवारी दर्ता,"काठमाडौं : प्रतिनिधि सभाको उपसभामुखमा नेकपा एमालेले विद्या भट्टराईलाई उम्मेदवार बनाएको छ। संघीय संसद भवन नयाँ बानेश्वर पुगेर भट्टराईले उपसभामुखमा उम्मेदवारी दर्ता गराएकी हुन्। एमालेको तर्फबाट भट्टराईलाई उपसभामुखमा उठाइएको एमालेका प्रमुख सचेतक विशाल भट्टराईले अन्नपूर्णलाई जानकारी दिए यता, पाँच दलीय सत्ता गठबन्धनबाट कांग्रेसकी सचेतक पुष्पा भुसाल गौतमलाई उपसभामुखमा उम्मेदवार बनाएको छ। भुसालले मनोनयन दर्ता गराइसकेकी छन्।"
उपसभामुखका लागि आज मनोनयन दर्ता,"काठमाडौं : प्रतिनिधि सभाको उपसभामुख पदका लागि आज मनोनयन दर्ता हुँदैछ। रिक्त उपसभामुखका लागि बिहीबार बिहान ११ बजेदेखि दिउँसो १ बजेसम्म मनोनयन दर्ताको समय तोकिएको छ। उम्मेदवारीको सूचनाको दर्ता क्रमानुसार सूची प्रकाशन आज हुने र भोलि निर्वाचन हुनेछ । पद रिक्त भएको २९ महिनापछि पदपूर्ति हुन लागेको हो । २०७६ माघ ६ गते तत्कालीन उपसभामुख डा शिवमाया तुम्बाहाङ्फेले राजीनामा दिएपछि संसदले उपसभामुख पाएको थिएन। पाँच दलीय सत्ता गठबन्धनमा उपसभामुख कांग्रेसलाई दिने सहमति भएको छ। उपसभामुखका लागि नेपाली कांग्रेसबाट सांसद पुष्पा भुषाल उम्मेदवार बन्ने भएकी छन्। तर, प्रमुख प्रतिपक्षी नेकपा एमालेले उम्मेदवारी दिने कि नदिने, कसलाई उम्मेदवार बनाउने भन्ने तय गरिसकेको छैन। संविधानमा सभामुख र उपसभामुख फरक दल र लिंगको हुनुपर्ने प्रावधान छ। उपसभामुख डा शिवमाया तुम्बाहाङफेले २०७६ माघ ६ गते पदबाट राजीनामा दिएपछि संसद्ले उपसभामुख पाएको थिएन।"
कार्यालयमा सेवाग्राहीको चाप बढेपछि कार्यालय समय थपियो,रसुवा: जिल्ला प्रशासन कार्यालय रसुवामा सेवाग्राहीको चाप बढ्दै जान थालेपछि कार्यालय समय थप हुने भएको छ। कार्यालयले असार ३१ गते शुक्रबारदेखि साउन १० गतेसम्म सेवा अवधि बढाउन लागेको हो। कार्यालयले अब बिहान ८ बजेदेखि बेलुकी ६ बजेसम्म सेवा दिनेछ। कार्यालयमा पछिल्लो समय सेवाग्राहीको चाप बढ्दै गएकाले कार्यालयीय समय थप गरिएको प्रमुख जिल्ला अधिकारी नवराज जैसीले बताए। उनका अनुसार विदाको दिनबाहेक अन्य दिन थप समय सेवा प्रवाह गरिने छ।
करार कर्मचारीको म्याद थप नगर्ने शिवालय गाउँपालिकाको निर्णय,"जाजरकोट : जिल्लाको शिवालय गाउँपालिकाले करारमा रहेका कर्मचारीको म्याद नथप्ने निर्णय गरेको छ। यो निर्णयबाट करार कर्मचारीहरु असन्तुष्ट बनेका छन्। करारमा नियुक्त गरिएका कर्मचारीको म्याद थप नगर्ने गाउँपालिकाले निर्णय गरेपछि उनीहरु असन्तुष्ट बनेका हुन्। गाउँपालिकाको वडा र शाखा तथा इकाईमा कार्यरत करार कर्मचारी, कृषि, पशुपंक्षी र स्वास्थ्य सेवाका प्राविधिक करार कर्मचारी, करारका अनुदान शिक्षक, बालविकासका सहजकर्ता र सवारी चालक गरी करिब १५० बढी करारका कर्मचारीको म्याद थप नगर्ने निर्णय गाउँसभाको गत २८ गते बसेको बैठकले निर्णय गरेको थियो। ती सबै कर्मचारीलाई म्याद थप नगर्ने निर्णय भएको हुँदा अर्को ब्यवस्था नभए सम्मका लागि साउन १ गते देखि हाजिर हुन नआउने सूचनासमेत प्रकाशित गरिएको निमित्त प्रमुख प्रशासकीय अधिकृत राजेन्द्रकुमार चन्दले बताए। आवश्यकता, कार्य मुंल्याकन र औचित्यताका आधारमा पुनः म्याद थपनियुक्ती गरि कर्मचारी ब्यवस्थापन गरिने चन्दले बताए। करार सम्झौतामै जतिखेर पनि करार अवधि तोड्न सकिने र आवश्यकताअनुसार म्याद थप गर्न सकिने उल्लेख भएको हुन्छ। त्यसैले यो आन्दोलनको औचित्य छैन, उनले भने। यता करारमा भर्ना गरिएका कर्मचारीलाई तत्काल करार सम्झौताले निरन्तरता पाउनुपर्ने माग उनीहरुले गरेका छन्। करार कर्मचारीको म्याद थप नगरे आन्दोलन गर्ने चेतावनी उनीहरुले दिएका छन्। गाउँपालिकाको असार २८ गतेको गाउँसभा बैठकले करार कर्मचारीको म्याद थप नगर्ने निर्णय गरेको थियो। कतिपयले गाउँसभाको यो निर्णयलाई राजनीतिक पूर्वाग्रहको संज्ञा दिएका छन्। गाउँपालिकामा यसअघि एमाले नेतृत्वको सरकार थियो भने अहिले कांग्रेस नेतृत्वको छ। धेरैजसो करारका कर्मचारी आवश्यकताभन्दा बढी नै एमालेका कार्यकर्ता भर्ति गरेका कारण म्याद थप नगरिएको स्रोतको दाबी छ।"
अवैध नदी उत्खनन गरिरहेको अवस्थामा स्काभेटर नगरपालिकाको नियन्त्रणमा,महोत्तरी : महोत्तरीको गौशाला नगरपालिकाको कार्यालयले अवैध नदी उत्खनन रोक्नका लागि कडा निर्देशन दिएको २४ घण्टा नवित्दै मरहा नदीमा दिउँसै नदी उत्खनन गर्दै गरेको अवस्थामा स्काभेटर भेटिएको छ। विहीबार दिउँसोको समयमा सो नदीबाट नगरपालिकाको कर्मचारीले नम्बर नभएको एक थान स्काभेटर नियन्त्रणमा लिएको हो। अनुगमनको क्रममा नदी पुगेका नगर प्रहरी र नगरपालिकाको कर्मचारीले नगरपालिकामा खबर गरेपछि सशस्त्र प्रहरीको सहयोगमा सो स्काभेटर नियन्त्रणमा लिन सफल भएको हो। नियन्त्रणमा लिएको स्काभेटर कालिका बनी बालुवा तथा वासिंग सेन्टर गौशालाको नाममा रहेको नगरपालिकाको कार्यालयले जनाएको छ। त्यस्तै सो स्काभेटरका चालक भारत घर भएका २० बर्षिय रोशन सिंह यादवलाईसमेत नियन्त्रणमा लिएको छ। नगरपालिकाको कार्यालय स्रोतकाअनु्सार घटनास्थलमा तत्कालै इलाका प्रहरी कार्यालयलाई बोलाए पनि अन्तिम समयसम्म टोली गएको थिएन। सशस्त्र प्रहरी वेश क्याम्प रामनगरका प्रहरीको सहयोग लिई सो कार्य सम्पन्न भएको हो। स्काभेटर सञ्चालकलाई नियमानुसार कारवाही गरिने नगरपालिकाको राजश्व शाखाले जनाएको छ। गौशाला नगरपालिकाको कार्यालयले अवैध नदी उत्खनन रोक्नका लागि बुधबार सार्वजनिक सूचना प्रकाशन गरेका थिए।
"विराटनगरको नाङ्लो रेष्टुरेन्टमा भीषण आगलागी, दमकल ढिलो आउँदा नाराबाजी","विराटनगर : विराटनगर महानगरपालिका वडा नम्बर २ स्थित तिनपैनीमा रहेको नाङ्लो मःम रेष्टुरेन्ट जलेर नष्ट भएको छ। ग्यास लिकेजका कारण भएको आगलागीका कारण रेष्टुरेन्ट जलेर नष्ट भएको हो। स्थानीय ईश्वर बाँस्तोलाले सञ्चालन गरेको उक्त रेष्टुरेन्ट बाँसका सामाग्रीबाट निर्माण गरिएको थियो। जसकारण आगो सल्किएको आधा घण्टा नपुग्दै होटलमा पूर्ण रुपमा क्षति पुगेको छ। आगलागी हुँदा होटलभित्र रहेका ६ वटा ग्यास सिलिण्डरसमेत पड्किएको छ। होटलमा भएको आगलागीका कारण उत्तरमा रहेको विनोद दुगड र दक्षिणमा रहेको अर्को पक्की घरमा समेत क्षति पुगेको छ। दुवै घरको बाहिरी परिसरबाट भेट्ने जति सीसाका झ्याल जलेका छन्। ढिलो गरि आएको वारुणयन्त्रको सहयोगमा हाल आगलागी पूर्ण नियन्त्रणमा आएको छ। व्यस्त बजार र सुगमस्थलमा रहेको होटलमा आगो लाग्नासाथ स्थानीयले विराटनगरको वारुणयन्त्रलाई खबर गरेका थिए। तर, आगलागी भएको स्थानदेखि २०० मिटर उत्तरमा रहेको वारुणयन्त्र रेष्टुरेन्ट जलेर नष्ट भएपछिमात्र आएको थियो। होटलमा क्षति पुगेर आसपासका दुई घरमा आगो छिरिसक्दा मात्रै दमकल आएपछि आक्रोशित स्थानीयले विराटनगरका मेयर नागेश कोइरालाविरुद्ध नाराबाजीसमेत गरेका छन्। मोरङका डीएसपी राजन कार्कीले आगो नियन्त्रणमा आएसँगै क्षतिको प्रारम्भिक विवरण संकलन भइरहेको अन्नपूर्ण पोष्टलाई बताएका छन्। आगलागीबाट भएको क्षतिको यकिन विवरण भने हाल प्राप्त नभएको बताइएको छ।"
यातायात कार्यालय सानो भर्याङबाट ६ जना विचौलिया पक्राउ,"काठमाडौं : काठमाडौंको सानो भर्याङस्थित यातायात व्यवस्था कार्यालय परिसरबाट प्रहरीले ६ जना विचौलियालाई पक्राउ परेको छ। पक्राउमा पर्नेमा उदयपुर घर भई बाफल बस्ने २४ वर्षीय अजय मगर, रौतहट घर भई बौद्ध बस्ने ३३ वर्षीय विश्व वल्लभ लामा, बाफल बस्ने २४ वर्षीय सुवास योन्जन लामा, उदयपुर घर भई स्वयम्भु बस्ने सुरज भन्ने वीरबहादुर मग, झापा घर भई पेप्सीकोला बस्ने २४ वर्षीय विशाल उप्रेती, सर्लाही घर भई सीतापाइला बस्ने २४ वर्षीय बिमल पुलामी रहेका छन्। उनीहरुले बिहीबार दिउँसो कार्यालयमा सेवा लिन आएका सेवाग्राहीलाई बिना इजाजत सेवा लिनेदिने कार्यमा बाधा पुर्याउने, लाग्ने दस्तुरभन्दा बढी दस्तुर लिन खोजी छिटो छरितो काम गरिदिने भनी आश्वासन दिएको जिल्ला प्रहरी परिसर काठमाडौंले जनाएको छ। प्रहरीकाअनुसार जबरजस्ती सेवाग्राहीलाई तानी सरकारी काम कारवाहीमा बाधा अवरोध गरी अनावश्यक दुःख हैरानी दिई अभद्र व्यवहार गरेको सूचनापछि स्वयम्भू बृत्तबाट खटिएको टोलीले नियन्त्रणमा लिएको हो। पक्राउ परेका ६ जनालाई मुलुकी फौजदारी अपराध (संहिता) ऐनको अभद्र व्यवहार गर्न नहुने कसूरमा जिल्ला प्रशासन कार्यालय काठमाडौंबाट ७ दिनको म्याद थप अनुमति लिई प्रहरी बृत्त स्वयम्भूबाट थप अनुसन्धान भइरहेको परिसरले जनाएको छ।"
बटुकले सम्झिँए तीन शताब्दीका गुरु,"काठमाडौं : पहेंलो बस्त्र धारण गरेका दर्जनौं जिल्लाका बटुकहरू बुधबार साढे पाँच सय पुरानो लक्ष्मीनारायण मठमा जम्मा भए। तीन शताब्दी पुरानो गुरुकुल (राजकीय संस्कृत माध्यमिक विद्यालय) का बटुकहरू जम्मा हुनुको कारण थियो, गुरुपूर्णिमा। फूल, मिठाई, धूपबत्तीसहित बटुकले स्वत्तिक वाचन गर्दै स्वर्गबास भइसकेका र जीवित ११ पुस्ते गुरुजन तथा मठाधीशहरूलाई स्मरण गरेका थिए। आरती र शंखको ध्वनीले गुरुपूर्णिमा उत्सवमय बनेको थियो। विद्यालयका प्रधानाध्यापक ईश्वरीप्रसाद पौडेलका अनुसार गुरुकुलका संरक्षक स्वर्गवासी मठाधीश तस्मैया बाबा (वि सं १७५१२०७९) सम्मका ११ पुस्ता स्वर्गवासी मठाधीशलाई श्रद्धासुमन अर्पण गर्दै वर्तमान संरक्षक मठाधीश जगन्नाथदास वैष्णवलाई गुरुपूजन गरेका थिए। यसैगरी पहिलो गुरुकुल स्थापना गर्ने जयकृष्ण दासदेखि हालसम्मका गुरुजनलाई बटुकहरूले स्मरण गरेका थिए। तीन सय चार वर्ष पुरानो गुरुकुलका बटुकहरूले अमिरीलाल मण्डल, कैलाश मिश्र, सत्रुघनप्रसाद सिंह, नारायण पौडेल, थानेश्वर पौडेल, गणेश प्रसादलगायतका गुरुको स्वस्थ जीवनको कामना गरेका थिए। बुधबार नेपालसहित भारतको बिहारबाट मठमा गुरुपूजन गर्न आएका शिष्यहरू बटुकहरूको गुरुपूजन देखेर छक्क परेका थिए। उनीहरू कानेखुसी गर्दै गुरुको पूजा होस् त यस्तो भन्दै थिए। जीवितलाई स्मरण गर्नु, पूजा आरधना गर्नु त स्वभाविक हो तर, तीन शताब्दीदेखिका गुरु र मठाधिशहरूको स्मरण गर्नु महत्वपूर्ण कुरा हो। महोत्तरी, धनुषा, सिरहा, सप्तरी, सर्लाही, रौतहट र भारत बिहारका शिष्यहरू पनि मठमा पुगेका थिए। तस्मैया बाबाका शिष्य जयकृष्ण दासले १७७५ सालमा संस्कृत पाठशालाको नामले मटिहानीमा गुरुकुल स्थापना गरेका थिए। जुन नेपालकै पहिलो गुरुकुल हो। अहिलेका बटुकले गुरुकुलको विगत, वर्तमान र भविष्यका बारेमा जानकारी पाउँदा खुसी लागेको दैलेखका खगेन्द्र उपाध्यायले बताए। अहिलेका गुरुलाई त गुरु शिष्य परम्परामा दैनिक नमन गर्दछौं तर, स्वर्गवासी गुरु र अवकास प्राप्त गुरुहरूको गुणगानले थप उर्जा प्रदान गरेको छ, उनले भने। कक्षा १२ का शिष्य विकास झा भन्छन्, विगतका गुरुहरू ऋषिमुनीजस्ता रहेछन्। शिष्य पनि त्यस्तै। बालगुरु षडानन्दजस्तो शिष्य उत्पादन गर्न सफल यो गुरुकुल समावेशी छ। गुरु पुजनमा २७ जिल्लाका बटुकमध्ये मोरङका थारु, सर्लाहीका पासवान, रौतहटका सहनी, महोत्तरीका खत्वे, दैलेखका कार्की, रामेछापका परियारको उपस्थिति थियो। हिमाल, पहाड, तराई र भारतीय बटुकहरूको सहभागिताले मटिहानीलाई जातजाति, धर्म, भाषा, रहनसहन, भेषभूषा अनेक भए पनि एकताको सन्देश दिने मटिहानी नगरपालिकाका मेयर हरिप्रसाद मण्डल बताउँछन्।"
हुबहु निकाल्ने र लिक गर्नेलाई तत्काल कारवाही हुन्छ : शिक्षामन्त्री,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले त्रिभुवन विश्वविद्यालयको प्रश्नपत्र हुबहु निकाल्ने र लिक गर्नेलाई तत्काल कारवाही हुने बताएका छन् । बिहीबार शिक्षा तथा स्वास्थ्य समितिको बैठकमा मन्त्री पौडेलले प्रश्नपत्र हुबहु निकाल्ने र लिक गर्नेमाथि तत्काल कारबाही प्रक्रिया अघि बढेको बताउँदै कानुनअनुसार कारवाही हुने बताएका हुन् । देशको करिब ८० प्रतिशत व्ययभार बोकेको त्रिभुवन विश्वविद्यालयले आफ्नो गल्तीलाई सच्चाउँदै आगामी दिनमा यस्तो कार्य गर्न नदिनेमा आफू सजग भएको बताए । प्रश्नपत्र हुबहु निकाल्नेमाथि छानबिन भइरहेको बताउँदै उनीहरुमाथि कडा कारबाही हुने विश्वास व्यक्त गरे । अर्थशास्त्र विभागले जेठ १८ गते सञ्चालन गरेको स्नात्तकोत्तर तह तेस्रो सेमेष्टरको पब्लिक इकोनोमिक्स र मानविकी तथा सामाजिक विज्ञान संकायअन्तर्गत डिन कार्यालयले २३ जेठमा सञ्चालन गरेको स्नातकोत्तर तह राजनीतिशास्त्रको पहिलो सेमेष्टरको इन्टरनेशनल पोलिटिक्सविषयको प्रश्नपत्र अघिल्लो वर्षको प्रश्नपत्रसँग हुबहु मिलेको थियो । हुबहु प्रश्नपत्र बाहिर आएपछि त्रिविको कार्यकारी परिषद्को बैठकले व्यवस्थापन संकाय अन्तर्गतको परीक्षा रद्द गरी साउन १ गतेदेखि परीक्षा सञ्चालन गर्ने र प्रश्नपत्र बनाउनेलाई तीन वर्षसम्म डीन कार्यालयका परीक्षासँग सम्बन्धित कुनै पनि कार्यमा संलग्न नगराउने निर्णय गरेको छ । त्रिभुवन विश्वविद्यालयका उपकुलपति धर्मकान्त बास्कोटाले स्नातक र स्नातकोत्तर तहका ४ वटा प्रश्नपत्र बाहिरिएको र हुबहु दोहोरिएको बताए ।"
मोटरसाइकलको ठक्करबाट पैदलयात्रीको मृत्यु,सप्तरी : पूर्वपश्चिम राजमार्गअन्तर्गत सप्तरीको रुपनी गाउँपालिका६ वीरेन्द्र बजारमा आज बिहान मोटरसाइकलको ठक्करबाट एक पैदलयात्रीको मृत्यु भएको छ। मृत्यु हुनेमा रुपनी गाउँपालिका६ का ५५ वर्षीय दीपनारायण मेहता रहेको जिल्ला प्रहरी कार्यालयले जनाएको छ। पश्चिमबाट पूर्वतर्फ गइरहेको स४प १३३४ नम्बरको मोटरसाइकलले पैदलयात्री मेहतालाई ठक्कर दिएको हो। ठक्करबाट गम्भीर घाइते उनलाई उपचारका लागि राजविराजस्थित गजेन्द्र नारायण सिंह अस्पतालमा भर्ना गरिएको थियो। उनको उपचारका क्रममा मृत्यु भएको प्रहरीले जनाएको छ।
"चोरी घटनामा संलग्न थप एक पक्राउ, २८ वटा मोबाइल रुखको फेदबाट बरामद","झापा : भद्रपुर बजारमा शृंखलाबद्ध चोरी घटनामा संलग्न थप एक जना पक्राउ परेका छन्। पक्राउ पर्नेमा भद्रपुर५ देवीबस्ती बस्ने रामप्रसाद सहनीको छोरा १९ वर्षीय वरुण सहनी रहेको प्रहरी कार्यालय झापाका डिएसपी वसन्त पाठकले जानकारी दिए। फरार रहेका सहनीलाई बुधवार बेलुका ८ बजे सिराहा जिल्ला मिर्चैया नगरपालिका१ मल्हनिया स्थित आफन्तको घरबाट पक्राउ गरिएको डिएसपी पाठकले बताए। चोरी घटनामा संलग्न भद्रपुर५ देवीबस्तीका मोहम्मद तजमुलको छोरा १८ वर्षीय मोहम्मद प्यारेलाई प्रहरीले मङ्गलवार दिउँसो घर नजिकैबाट पक्राउ गरेपछि उनकै बयानका आधारमा उनका साथी सहनी पक्राउ परेका हुन्। सहनीले दिएको बयानकै आधारमा प्रहरीले चोरी गरिएका विभिन्न कम्पनीका २८ वटा मोबाइल सूर्य प्लाई फ्याक्ट्रीको वाल कम्पाउन्डको पूर्व पट्टीको पिठारीको रुखको फेदमा प्लास्टिकले बेरेर लुकाई राखेको अवस्थामा फेला पारेको छ। प्रहरीले मोहम्मद प्यारेको घरबाट इँटाले लुकाइछिपाई राखेको सिक्सररिभल्भर पेस्तोलमा प्रयोग हुने ८० राउन्ड गोली, भद्रपुर ५ स्थित देवीबस्ती कालीमन्दीरको पश्चिम पट्टीको वाल छेउको झाडीबाट २७ थान मोबाइलको चार्जर, प्रियङ्का मोबाइल पसल पछाडि झाडीको बालुवामा लुकाई राखेको सोही पसल फुटाएको एक थान ताला, ताला फुटाउन प्रयोग भएको तिखो फलामको एउटा रड चोरी भएको मोबाइलका खोलहरू, १० लिटर पेट्रोल, अमूल जुस १९ थान बरामद गरिएको डिएसपी पाठकले बताए। उनीहरूले गत असार २५ गते मध्यरातमा भद्रपुर६ स्थित राज अग्रवालको प्रियङ्का मोबाइल पसलको सटरको ताला फुटाएर २९ वटा मोबाइल र नगद ६१ हजार ५ सय रुपैयाँ चोरी गरेका थिए। पक्राउ परेका दुवै जनालाई जिल्ला प्रहरी कार्यालय झापामा राखेर थप अनुसन्धान अघि बढाएको प्रहरीले जनाएको छ।"
पोखरामा प्याराग्लाइडिङको भविष्य के ?,"पोखरा : पोखरामा अन्तर्राष्ट्रिय विमानस्थल निर्माण पूरा हुँदैछ। आउँदो अंग्रेजी नयाँ वर्षबाट जहाज सञ्चालन गर्ने तयारी विमानस्थल आयोजनाले गरेको छ। यसले पर्यटन व्यवसायीलाई खुसीसँगै चिन्ता पनि प्रकट भएको छ। त्यो के भने ठूला जहाज आउजाउ गर्ने हो भने पोखरेली आकाशमा हुँदै आएको प्याराग्लाइडिङको भविष्य के होला ? नागरिक उड्डयन प्राधिकरणका अधिकारीले प्याराग्लाइडिङ स्थानान्तरण गर्नुपर्ने बताइरहँदा पर्यटनकर्मी भने पोखरामै त्यसको व्यवस्थापन गर्नुपर्ने पक्षमा छन्। भर्खरै बिहे गरेर आएकी दुलहीलाई तैंले गहना लगाउन पाउँदिनस् भनेजस्तो भयो, पर्यटनकर्मी गणेशबहादुर भट्टराईले भने, प्याराग्लाइडिङ भनेको त पोखराको गहना हो। विमानस्थल आउँदा भने पोखराको गहनै जान्छ कि जस्तो भयो। प्याराग्लाइडिङको भविष्यलाई लिएर नेपाल हवाई खेलकुद संस्था (ना)ले बुधबार अन्तक्र्रियाको चाँजो जुटाएको थियो। त्यसैमा पर्यटनकर्मीले प्याराग्लाइडिङको भविष्यमाथि चिन्ता जाहेरमात्रै गरेनन्, पोखराबाट हटाउन नहुने मत जाहेर गरे। नाका नवनिर्वाचित महासचिव खेमराज आचार्यले प्याराग्लाइडिङकै कारण पर्यटक पोखरा आकर्षित हुने गरेको बताए। यो प्याराग्लाइडिङसँग मात्रै सम्बन्धित विषय होइन, पोखरेली पर्यटनको सिंगो कुरा हो, होटल, रेस्टुराँ, ट्राभलसम्मलाई असर पुग्छ, उनले भने। पोखरामा ६२ प्याराग्लाइडिङ कम्पनी छन्। ५ सय पाइलटले प्याराग्लाइडिङ उडाउँछन्। फेवाताल उत्तरको सराङकोट डाँडाबाट प्याराग्लाइडिङ उडान हुँदै आएको छ। आचार्यले प्याराग्लाइडिङ व्यवसायमा १ अर्ब लगानी रहेको पनि जानकारी दिए। सराङकोट प्याराग्लाइडिङका लागि विश्वकै उत्कृष्ट ५ गन्तव्यभित्र पर्छ। तालमाथिको हावाको प्रवाह उत्कृष्ट हुँदा नै इन्जिन बिनाको प्याराग्लाइडिङ उडान रोमाञ्चक हुने गरेको पर्यटनकर्मीको भनाइ छ। नाका पूर्वअध्यक्ष तथा प्याराग्लाइडिङका पाइलट योगेश भट्टराईले विदेशतिर अन्तर्राष्ट्रिय विमानस्थल नजिकै पनि प्याराग्लाइडिङ उडान हुने गरेको सुनाए। उनले भने, स्विट्जरल्यान्ड गएर पनि हेर्यौं, त्यहाँ अन्तर्राष्ट्रिय विमानस्थल नजिक प्याराग्लाइडिङ उडान हुँदोरहेछ। पछिल्लो समय पोखराको पर्यटन चिनियाँ पर्यटकमा निर्भर रहेको र उनीहरूको पहिलो रोजाइ प्याराग्लाइडिङ भएको भट्टराईले बताए। जीपीएस र विमानस्थल टावरसँग सम्पर्क हुने यन्त्रसहित प्रविधि जडान गरी प्याराग्लाइडिङ उडान गराउनुपर्ने पूर्वअध्यक्ष भट्टराईको भनाइ छ। उनले निश्चित समय तोकेर निश्चित ठाउँमा मात्रै उडान गर्न दिने व्यवस्था हुनुपर्ने पनि बताए। नाका निवर्तमान अध्यक्ष कृष्ण भण्डारीले प्याराग्लाइडिङ उडान पोखरामा सञ्चालन गर्ने थुप्रै विकल्पबारे पहल भएको जानकारी गराए। प्याराग्लाइडिङका पहिलो नेपाली पाइलट राजेश बम्जन सराङकोटबाट जस्तो उडान अन्त नहुने बताउँछन्। सराङकोटको तोरीपानीमा जस्तो अनुकूल सदवहार मौसम अन्त छैन, अन्त त मौसमी उडानमात्रै सम्भव देखिन्छ, उनले भने। पर्यटन बोर्डका प्रमुख कार्यकारी अधिकृत (सीईओ) डा धनञ्जय रेग्मीले पोखरामा प्याराग्लाइडिङ कायम राख्नुपर्ने बताए। राष्ट्रिय, अन्तर्राष्ट्रिय विज्ञ ल्याउनुपर्छ भने पनि ल्याऊँ, अध्ययन गरौं, उनले भने, यसको उपयुक्त निकास खोज्नुपर्छ ।"
"दोहोरो कर खारेजको माग गर्दै कवाडी व्यवसायी आन्दोलित, माग पूरा नभए आन्दोलन गर्ने चेतावनी","विराटनगनर : कवाडी व्यवसायले विराटनगर महानगरपालिकाले लिने गरेको दोहोरो करको विरोध गरेका छन् । स्थानीय सरकारलाई व्यवसाय कर ,बाणिज्य कर ,प्यान, भ्याटसहित सरसफाइ कर बुझाउँदै आएका बेला महानगरले ठेन्डर आह्वान गरेर दोहरो कर लिने नीति बनाएको भन्दै कवाडी व्यवसायहरुले विरोध गरेका हुन् । विराटनगरमा बिहीबार पत्रकार सम्मेलनको आयोजना गरेर कवाडी व्यवसाय संघ दोहोरो कर लिने महानगरको नीति नसचिए आन्दोलन गर्ने चेतावनी दिएका छन् । महानगरपालिकाले लगाएको आन्तरिक कवाडी करको दायरामा आइ ठेकेदारलाई कर तिर्दा व्यापार नै चोपट भएको भन्दै कवाडी व्यवसायहरुको आरोप छ । गत वर्ष विराटनगर महानगरपालिकाले आन्तरिक कवाडी कर ३२ लाखको टेन्डर लगाउँदा ठूलो नोक्सानी व्यहोर्नु परेको भन्दै खारजीको माग गरिरहेको बेला महानगर फेरि ७५ लाखको ठेक्का आव्हान गरेपछि कवाडी व्यवसाय आन्दोलित भएका हुन् । ३२ लाखको टेन्डर गर्दा प्रति गाडी ७ हजार आम्दानी हुने व्यवसायलाई प्रत्येक गाडी १६ हजार ५ सय बुझाउनुपर्ने अवस्थाले घाटा व्यहोर्नु परेको संघका सचिव सन्तोष साहले बताए । उनका अनुसार महानगरपालिकाले वार्षिक रुपमा व्यवसायको वर्गीकरण गरेर कर असुली गरेकाले आन्तरिक कवाडी कर लगाएर व्यवसाय नै घरासयी बनाउन लागेको हो । असार ३ गतेको पत्रिकामा महानगरले ७५ लाखको आन्तरिक कवाडी कर लगाउने नीति व्यवसायमारा भएकाले तत्काल रोक्नु पर्ने संघका अध्यक्ष नुरुल मियाले बताए । महानगरपालिकालाई सफा राख्ने महत्वपूर्ण भूमिका खेलेको कवाडी व्यवसाय प्रोत्साहन गर्नुपर्ने साटो महानगरले खराब नियतले धरायसी बनाउन लागेको उनले आरोप लगाए । निर्वाचनको बेला कवाडी व्यवसायलाई लाग्ने कर मिनहा गर्ने मेयर नागेश कोईरालाले प्रतिवद्धता गरेपनि निर्वाचित भएपछि थप कर लगाउन लागेकोप्रति व्यवसायहरु आक्रोशित बनेका छन् । अध्यक्ष मियाले घरदेखि व्यवसायबाट खोजेर किनेर ल्याएको कवाडीलाई प्रशोधन गरेर फेरि उद्योगसम्म पुर्याउने व्यवासयमाथि कर थुपार्नु लज्जास्पद भएको उनले बताए । तत्काल महानगर आन्तरिक कर लिने प्रावधान खारिज नगरे आइतवबारदेखि चरणबद्ध रुपमा आन्दोलनमा उत्रिने चेतावनी समेत उनले दिए । कवाडी व्यवसायले विराटनगर महानगरपालिकामा प्लाष्टिक जन्य पदार्थमा एक रुपैयाँ १३ पैंसा ,स्टिलमा ५० पैसा र सिसाजन्य पदार्थमा प्रति बोतल १ भ्याटसहित कर तिर्ने गरेको जनाएको छ ।"
भानु कविता महोत्सवमा कास्कीका संयोग बस्याल उत्कृष्ट,"काठमाडौं : दोस्रो संस्करणको भानु कविता महोत्सवको उपाधी कास्कीका संयोग बस्यालले प्राप्त गरेका छन्। रेडियो अन्नपूर्ण नेपालको आयोजनामा गत वबर्षदेखि सुरु भएको महोत्सवको दोस्रो संस्करणको उपविजेता सुशिला शर्मा धमला र कल्पना अधिकारी भट्टराई घोषित भए। खुल्ला प्रतिस्पर्धाका लागि कविता पठाउन आह्वान गरिएअनुसार प्राप्त कविताहरू मध्येबाट प्रारम्भिक छनौट गरी असार २३ गतेदेखि कवि र कवयत्रीकै आवाजमा कविता प्रशारण गरेको रेडियोले बुधबार भानु जयन्तीको अवसर पारेर विजेता घोषणा गरेको हो । महोत्सवमा उत्कृष्टलाई १ लाख नगद र उपविजेतालाई आकर्षक पुरस्कारको व्यवस्था गरिएको रेडियोका स्टेसन म्यानेजर शिरोमणी दवाडीले जानकारी दिए। अन्तिम प्रतिस्पर्धाका लागि छनौटमा परेका उत्कृष्ट ५१ कविता पुस्तकमा संग्रहित गरिनेछ । महोत्सवमा यस वर्ष वरिष्ठ साहित्यकार डा बमबहादुर जिताली, अन्तर्राष्ट्रिय नेपाली साहित्य समाज (अनेसास) केन्द्रीय कार्यसमिति अध्यक्ष प्रकाश पौडेल माइला, साहित्यकार भिष्म उप्रेती, कवयित्री प्रभा भट्टराई आचार्य र साहित्यकार डा मित्रबन्धु पौडेल निर्णायकका रुपमा रहेका थिए। गत वर्ष कोरोना महामारीमा केन्द्रित रहेर प्रतियोगिताको आयोजना गरिएकोमा यसवर्ष विश्वभरि नै जलवायु परिवर्तनका कारण मानव अस्तित्व नै संकटमा पर्न थालेपछि जनचेतना जगाउने प्रयासस्वरुप जलवायु परिवर्तन र यसका असर,पर्यावरण र प्रकृति विषय तोकिएको थियो । यसवर्ष प्रतियोगिताको प्रत्यक्ष प्रसारण काठमाडौं रेडियो अन्नपूर्ण नेपाल ९४ मेगाहर्जसहित धनगढीमा रेडियो एक्टिभ एफ एम, सुर्खेतमा बिजी एफएम, रुपन्देहीमा किस एफएम, जनकपुरमा कलर्स एफएम, सुनसरीमा गणतन्त्र एफएम र झापामा किङ एफएमले प्रत्यक्ष प्रशारण गरेका थिए। गतवर्षको संस्करणमा प्रज्वल अधिकारी उत्कृष्ट घोषित भएका थिए।"
विष्णेचौरमा पानी पुगेपछि गाउँमा खुसीयाली,"जाजरकोट : जिल्लाको भेरी नगरपालिका१२ विष्णेचौरका स्थानीय गाउँमै पानी पुगेपछि निकै खुशी भएका छन्। खानेपानीका लागि घण्टौं हिँडेर भेरी नदीको पानी पिउन बाध्य उनीहरु गाउँमै पानी पुगेपछि खुशी भएका हुन्। काकाकुल विष्णेचौरबासी लिफ्ट प्रविधिबाट गाँउमै पानी पुगेपछि खानेपानी र सिंचाइको सुविधा पुगेको हो। पानी पुगेसँगै विष्णेचौरमा खुसीयाली छाएको छ। कृषि विकास कार्यालय जाजरकोटको ८० प्रतिशत अर्थात १५ लाख अनुदान र २० प्रतिशत स्थानीयको श्रमदानबाट गाउँमै लिप्टमार्फत पानी पुगेको छ। 'हामी अहिले निकै खुशी भएका छौं, गाउँमै पानी पुगेको छ, सिंचाईका लागि भेरी नदी बाट लिप्ट मार्फत गाउँमा आएको पानी फिल्टर गरेर हामीले पिइरहेका छौं, यसभन्दा पहिले खानेपानीका लागि घण्टौं हिँडेर जान्थ्यौं अहिले त निकै सहज भएको छ' स्थानीय डम्बरकुमारी शाहीले भनिन्। गाउँमा कतै पानीका मुहान छैनन्। वैशाख जेठमा खानेपानीको निकै हाहाकार हुनेगरेको छ। सधैं यसरी गाउँमै पानी आएपछि सिंचाई गर्न र तरकारी खेती गर्न निकै सहज हुने शाहीले विश्वास व्यक्त गरिन्। दुर्गादेवी शाही उमेरले ६१ बर्षकी भईन्। यसभन्दा पहिले पिउने पानीका लागि घण्टौं हिँडेर ल्याएको बताउँछिन्। अहिले गाउँमा पानी आएपछि दुःख टरेको भन्दै उनले खुशी व्यक्त गरिन्। कर्णाली प्रदेश सरकारको भेरी करिडोर आसपासका बस्तीहरुमा लिप्ट सिंचाइ कार्यक्रमअन्तर्गत विष्णेचौरमा लिप्ट सिंचाई आयोजना सञ्चालन गरिएको कृषि विकास कार्यालय जाजरकोटका प्रमुख रविन धितालले बताए। लिप्ट सिंचाईका लागि कार्यालयबाट १५ लाख रकम विनियोजन गरिएको प्रमुख धितालले बताए। स्थानीयले सिंचाइका लागि ल्याएको पानी पिउन थालेपनि भेरी नदीको पानी पिउन योग्य नभएकोले पानी फिल्टर गर्ने ट्यांकी निर्माण गर्न मागसमेत गरेका छन्।"
त्रिवि उपकुलपति कार्यालयमा अनेरास्ववीयूको भोक हड्ताल,"काठमाडौंः नेकपा एकीकृत समाजवादी निकट अनेरास्ववीयूले त्रिभुवन विश्वविद्यालयमा विकृति नसुल्झिएको भन्दै भोक हड्ताल सुरु गरेको छ । मंगलबारदेखि १३ बुँदे माग राखेर कीर्तिपुरस्थित त्रिवि उपकुलपतिको कार्यालयमा अनेरास्ववियूका केन्द्रीय नेताहरूले भोक हड्ताल सुरु गरेका हुन् । अनशन बस्नेहरूमा संगठनका अध्यक्ष सुदेश पराजुली, उपाध्यक्ष माधव पन्तलगायतका नेता रहेका छन् । उनीहरुको स्वास्थ्य अवस्था बुझ्न बिहीबार स्वास्थ्य तथा जनसंख्या राज्यमन्त्री हीराचन्द्र केसी त्रिवी शिक्षण अस्पताल महाराजगंज पुगेका थिए । एमफिल र पीएचडीलाई नियमित बनाइनुपर्ने, स्ववियू निर्वाचनको मिति तत्काल घोषणा गरिनुपर्ने माग अघि सारिएको अनेरास्ववीयूका स्थायी कमिटी सदस्य टीकाराम भण्डारीले अन्नपूर्णलाई जानकारी दिए । यस्तै, सेमेष्टर प्रणालीलाई व्यवस्थित बनाइनुपर्ने, प्रश्नपत्र निर्माणमा भइरहेको हेलचेक्रयाँइको दिर्घकालीन समाधान हुनुपर्ने अनेरास्ववीयूको माग छ । ध्यानाकर्षणपत्रमा भनिएको छ, 'पछिल्लो पटक त्रिवि सेवा आयोगले लिएको परीक्षाको नतिजा शून्य आएको घटनाबाट विश्वविद्यालयको गरिमामाथि आँच पुगेको छ, यसको कारण पहिचान गरी परिणाममुखी प्रणाली स्थापना गरियोस् । त्रिभुवन विश्वविद्यालयका सवै सङ्कायहरूको पाठ्यक्रम समयअनुसार अद्यावधिक र परिमार्जन गरियोस । त्रिभुवन विश्वविद्यालयभित्र दुई खाले शिक्षा प्रणाली देखिएको छ । केही निजी कार्यक्रमहरु महङ्गो शूल्कमा चलिरहेका छन्, यसले त्रिविको शिक्षा प्रणालीमा विभाजन ल्याएको छ । यो असमान र विभेद प्रणालीको अन्त्य गरी त्रिवि अन्र्तगतका सम्पूर्ण कार्यक्रमहरू समान ढङ्गले सुलभ शुल्कमा सञ्चालन गर्ने व्यवस्था मिलाइयोस् । त्रिविको परीक्षा प्रणालीमा सुधार गरि परीक्षा प्रणाली छिटो छरितो र विश्वसनीय हुनुपर्नेछ।' परीक्षा नियन्त्रणको केन्द्रीकृत प्रणालीका कारण बल्खुमा विद्यार्थीको चाप अत्याधिक भयो तसर्थ बल्खुवाट वितरण गरिने ट्रान्सक्रिप्ट, माइग्रेसन, प्रोभिजनल सर्टिफिकेट लगायत प्रमाणपत्रहरू प्रदेश परीक्षा नियन्त्रण कार्यालयमार्फत हरेक क्याम्पसमै उपलब्ध हुने व्यवस्था मिलाइयोस् । यी सबै प्रमाणपत्रहरूको फारम भर्न अनलाइन व्यवस्था गरियोस् । त्रिभुवन विश्वविद्यालयका पदाधिकारी र अन्य नियुक्तिमा हुने राजनीतिक भागवण्डाको अन्त्य गरी प्रतिस्पर्धाको आधारमा दक्ष र अनुभवी व्यक्तिहरू नियुक्त हुने स्थितिको सुनिश्चितता गरियोस,' विज्ञप्तिमा उल्लेख छ।'"
"नहरमाथि पुल, बनिनसकी बिल पेस","विराटनगर : प्रदेश १ का आन्तरिक मामिला तथा कानुनमन्त्री केदार कार्कीको संसद् विकास कोषबाट निर्माण थालिएको सेल्फी पुलको योजना विवादित बनेको छ। विराटनगर६ झरना चोकस्थित सुनसरीमोरङ सिँचाइ आयोजनाको नहरमाथि सेल्फी पुल निर्माण सुरु गरिएको थियो। ५ दिनभित्र काम सम्पन्न गर्ने भन्दै असार २१ गतेबाट निर्माण थालिएको हो। ३२ फिट लम्बाइ र ६ फिट चौडाइको पुल हुने भनिएको छ। ललनप्रसाद साहको अध्यक्षतामा उपभोक्ता समिति गठन गरिएको थियो। योजनाको सूचना बोर्डमा भने असार १६ गते काम सुरु गरेर २४ गते सम्पन्न गरिएको उल्लेख छ। तर, विरोध भएपछि निर्माणस्थलबाट सूचना बोर्ड हटाइसकिएको छ। महानगरमा बिल भने निर्माण सम्पन्न भइसकेको भनेर पेस गरिएको प्रमुख प्रशासकीय अधिकृत उमेश बस्नेतले जानकारी दिए। उनका अनुसार महानगरको प्राविधिक मूल्यांकनअनुसार काम भने ३० प्रतिशतजति मात्रै भएको देखिन्छ। पुल निर्माणको काम सकिएको भनेर १० लाख ९४ हजार ४२ रुपैयाँको बिल पेस गरिएको थियो, बस्नेतले भने, तर काम भने ३ लाख ५२ हजार ७ सय रुपैयाँको मात्रै भएको पाइयो। महानगरले भने जनसहभागिताको १ लाख ६ हजार ९ सयसहित फिल्डमा भएको कामजतिको मात्रै भुक्तानी दिएको बस्नेतले बताए। समयमा काम सम्पन्न नभएकाले अरू बजेट फ्रिज भएको छ। बस्नेतका अनुसार प्राविधिकले फिल्डमा गएर योजनाको चेकजाँच र अनुगमन गर्दा काम पूरा नभइकन बिल पेस गरिएको फेला परेको हो। आर्थिक वर्षको अन्त्यमा बजेट विनियोजन भए पनि पुल निर्माणका लागि सबै तयारी छ भनेकाले महानगरले सम्झौता गरिदिएको हो, उनले भने, बजेट फ्रिज नहोस् भनेर काम गर्ने बाटो खुला गरिदिएको भए पनि निर्माण पूरा गर्न नसकेपछि सबै भुक्तानी दिन सकेनौं। आर्थिक वर्षको अन्त्यमा हतारहतार बजेट विनियोजन गरेर नहरको बहाव नै थुनिने गरी मन्त्रीको अगुवाईमा पुल निर्माणको योजना अघि बढाइएको महानगर स्रोतले बतायो। उनले यति छोटो समयमा पुल बनाइसक्न सम्भव नै नहुने बताए। बजेट सक्ने हिसाबले मात्रै काम गर्दा संरचना दिगो हुँदैन। नभन्दै काम पनि पूर्ण भएन, उनी भन्छन्। उनका अनुसार भुइँमा सोलिङ गरी सिमेन्टले ढुंगा जोडाइ गर्दै फलामको पुल बनाउने योजना थियो। नहरमा कुनै संरचना निर्माण गर्दा सुनसरीमोरङ सिँचाइ आयोजनाको अनुमति लिनुपर्छ। तर, आयोजनाको सम्पत्तिमा आफूखुसी कंक्रिट संरचना निर्माणको काम थालिएको थियो। नियमविपरीत थालिएको पुल निर्माण अहिले अलपत्र अवस्थामा छ। निर्माणाधीन संरचनाका कारण बस्ती नै डुबानमा पर्ने भएपछि स्थानीयले विरोध गरेका थिए। बिम लगाएर पिलर उठाइसकिएको पुलका कारण नहरको पानी बग्ने भागको लगभग ४० प्रतिशत क्षेत्रलाई असर पुगेको स्थानीय सुरज रसाईलीले बताए। नहरमाथि पहिले अस्थायी पुल थियो। त्यहाँबाट मानिसहरू आवतजावत गर्थे। अहिले अलपत्र अवस्थामा छाडिदिँदा आवतजावतमै समस्या भइरहेको छ, रसाईलीले भने, सेल्फी पुल बनाउने भनियो। बर्खाको बाढीमा नहरको बहाव नै थुनिने र सबै सम्भावना सकिने अवस्था आएपछि स्थानीय विरोधमा उत्रिए। निर्माण उपभोक्ता समितिका अध्यक्ष साहले पुल निर्माणबारे आफूलाई सबै कुरा थाहा नभएको बताए। सामाजिक काम हो, गरौंन त भनेर हात हालियो। तर, सफल भइएन, उनले भने। वडाध्यक्ष सहनीले महानगरले सम्झौतामा ढिलाइ गरिदिँदा पुल नबनेको बताए। सबै सामान आइसकेको छ। पुल बन्न मात्रै बाँकी छ, उनले भने, काम भएजति मात्रै भुक्तानी लिइएको छ। तर, उपभोक्ता समितिलाई अप्ठेरो पार्न खोजिँदै छ। सुनसरीमोरङ सिँचाइ आयोजनाका प्रमुख भिलानन्द यादवले नहरमाथि पुल निर्माणको अनुमति कसैले पनि नलिएको बताए। जथाभावी निर्माण गरिने कंक्रिट संरचनाका कारण बाढी तथा डुबानको समस्या निम्तिने उनले बताए। यादव भन्छन्, बाटो नहुँदा नहर वारपार गर्न समस्या हुन थाल्यो। पुलको माग धेरैतिरबाट आइरहेको छ। नहरमा अवरोध पुग्ने गरी निर्माण गरिएका संरचना भने हटाइने उनले बताए।"
"एक हजार ५०० पिन्ट रगत खपत, बिरामीलाई राहत","टिकापुर : नेपाल रेडक्रस सोसाइटी टीकापुर उपशाखाद्वारा सञ्चालित रक्त सञ्चार केन्द्र टीकापुरमा एक हजार ५०० पिन्ट रगत खपत भएको छ। केन्द्रले यस वर्ष टीकापुर अस्पतालमा उपचारमा आउने बिरामीका लागि रगत आपूर्ति गरेको हो। यसमध्ये केही पिन्ट रगत अन्य अस्पतालमा पनि लगिने गरिएको छ। दशक अघिदेखि रगत आपूर्ति गर्दै आएको रेडक्रसले अस्पतालमा आउने बिरामीलाई रगत आपूर्ति गर्दै आएको छ। रेडक्रसले रगत आपूर्ति गर्न थालेपछि अस्पतालमा आउने बिरामीले ठूलो राहत पाउन थालेका हुन्। रगत आपूर्ति सहज भएपछि अस्पतालमा शल्यक्रियाका बिरामी, सुत्केरी, रक्तअल्पताका बिरामी र सिकलसेलका बिरामीले राहत पाएका छन्। नागरिकको रगत लिने तर अरुलाई आवश्यक पर्दा नदिने बानीले बिरामीलाई चाहिने रगत आपूर्तिमा समस्या थपिँदै गएको रेडक्रस उपशाखा टीकापुरका रक्तसञ्चार केन्द्र संयोजक टेकराज विनाडीले बताए। 'हामीले रक्तदाताको लिस्ट बनाएर बोलाइबोलाइ रगत आपूर्ति गर्दै आएका छौँ, अभाव भएका बेला धेरैलाई अनुरोध गछौँ', संयोजक विनाडीले भने, 'रगत दिएपछि मात्र पाइन्छ भन्ने सोच विकास हुन आवश्यक छ। हामीले हरेक उत्सव तथा कार्यक्रममा रक्तदान गर्न प्रोत्साहन गर्दै आएका छौँ।' रक्तसञ्चार केन्द्रलाई टीकापुरस्थित सन्त निरंकारी मण्डल, मानव धर्म सेवा समितिलगायतका संस्थाले नियमित रक्तदान कार्यक्रम गर्दै आएका छन्। पछिल्लो समय राजनीतिक दल र तिनका भातृ सङ्गठन र विभिन्न सङ्घसंस्थाले समेत रक्तदान कार्यक्रम गर्दै आएका छन्। यसरी रक्तदानबाट जम्मा भएको रगत रक्तसञ्चार केन्द्रले आफूसँग राख्ने र बढी भए धनगढी पठाउने गरेको छ। रक्तसञ्चार केन्द्रले भजनी, लम्की, जोशीपुर, जानकीबाट पनि रगत सङ्कलन गर्ने गरेको छ। हरेक वर्ष नियमित रक्तदान गर्दै आएको संस्था सन्त निरंकारी मण्डलका केन्द्रीय प्रभारी नरबहादुर रावलले रगत मानिसको जीवन बचाउनका लागि आवश्यक पर्ने भएकाले गर्दै आएको बताए। 'हामीले नागरिकलाई आवश्यक भएका बेला पनि गर्ने गरेका छौँ, नागरिकको भलाइ र जीवन बचाउनका लागि रगत नालीमा होइन नाडीमा बगाऔँ भन्ने सन्देश दिन रक्तदान गर्दै आएका छौँ', उनले भने। टीकापुर अस्पताल व्यवस्थापन समितिका अध्यक्ष झपट सोडारीले रक्त सञ्चार केन्द्र अस्पतालमा आउने बिरामीको जीवन बचाउन गरेको कार्य सराहनीय रहेको बताउँदै सेवा थप विस्तारमा सबैको सहयोग रहनुपर्ने बताए। 'अस्पतालमा शल्यक्रियालगायतका सेवा लिन आउने बिरामीलाई धेरै राहत भएको छ। दिनहुँ रगत अभाव भएका बेला रेडक्रसले दिएको सेवाले राहत भएको छ', उनले भने, 'मानिसको जीवन बचाउनका लागि सेवा नियमित र थप विस्तार हुन आवश्यक छ।' नागरिकलाई रगत आपूर्तिमा सहजताका लागि कैलालीको टीकापुर नगरपालिका, जानकी गाउँपालिकाका केही वडा र जोशीपुर गाउँपालिकाले आफ्नो पालिकाका नागरिकलाई दुई पिन्ट रगत निःशुल्क दिने व्यवस्था मिलाएका छन्। यसरी मिलाइएको व्यवस्थाअनुसार ती स्थानीय तहले रेडक्रसमा लाग्ने शुल्क एकमुष्ट उपलब्ध गराउने गरेका छन्।"
मध्यत्रिशूलीबाट १५६५ मेगावाट,नुवाकोट : नुवाकोटमा मध्यत्रिशूली गंगा जलविद्युत् आयोजना क्षमता घटाएरै भए पनि निर्माण थालिएको छ। विदुर७ तुप्चेस्थित त्रिशूली नदीमा आयोजना बन्न लागेको हो। पर्फेक्ट इनर्जी डेभलपमेन्ट कम्पनीले निर्माण अनुमति पाएको लामो समय भए पनि उत्तरगया धामका रूपमा प्रसिद्ध बेत्रावती धार्मिक क्षेत्रमा त्रिशूली नदीको बहाव सुक्ने जनाउँदै अदालतमा मुद्दा परेको कारण आयोजना ढिला सुरु भएको हो। माथिल्लो त्रिशूली थ्री बीको क्यासकेट परियोजनाका रूपमा पर्फेक्ट इनर्जीले आयोजना अघि बढाएको हो। किस्पाङ५ को पैरेवेसी सिरुपानीमा थ्री बीबाट झरेको पानी प्रयोग हुनेछ। लागत ५ अर्ब लाग्ने बताइएको छ। पैरेवेसीको सिरुपानी नयाँपुलदेखि जयडाँडासम्म १ हजार १ सय मिटर सुरुङमार्ग र जयडाँडादेखि तुप्चेस्थित विद्यृत् गृहसम्म १ हजार १ सय मिटर पाइपमार्फत पानी ल्याइने कम्पनिका अध्यक्ष भरत खड्काले जानकारी दिए। हिउँद बर्खामै १५६५ मेगावाट विद्युत् उत्पादन हुने आयोजना ३ वर्षभित्र निर्माण सम्पन्न गर्ने लक्ष छ। अदालतले बेत्रावती धार्मिक क्षेत्रमा पानीको बहाव नरोकिने र बेत्रावतीमाथि पानी झर्ने गरी बनाउन आदेश दिएपछि क्षमता घटाइएको हो। सुरुमा २२ मेगावाट क्षमताको अनुमति पाएको थियो। बेत्रावती मन्दिरबाट तुप्चेतर्फ विद्युत् उत्पादन गृह रहने गरी निर्माण हुने भएपछि स्थानीयले धार्मिक क्षेत्रमा नदीको बहाब रोक्न नहुने भन्दै अदालत गएका थिए। अदालतको फैसला स्थानीयको पक्षमा आएपछि बेत्रावती धार्मिक स्थलभन्दा केही माथि नै उत्पादनगृह रहने गरी निर्माण आरम्भ गरिएको हो। यससँगै त्रिशूली नदी जलविद्युत् हवका रूपमा स्थापित भएको छ।
चोरी गरेको आरोपमा युवक पक्राउ,"जाजरकोट : चोरी गरेको आरोपमा जाजरकोटको नलगाड नगरपालिका१० का एक युवकलाई प्रहरीले पक्राउ गरेको छ। जिल्लाको नलगाड१२ तल्लुवगरमा रहेको भरतबहादुर माझीको पसल तोडफोड गरी मोबाइललगायतका समान चोरी गरेको आरोपमा वीरबहादुर रावतलाई पक्राउ गरिएको प्रहरीले जनाएको छ। ब्यापारी माझीको जाहेरीका आधारमा खोजतलास गर्दा प्रहरीले रावतको साथबाट विभिन्न कम्पनीका ८ थान मोबाइल, विभिन्न किसिमका एयरफोन ३ थान र नगद एक हजार एक सय चालिस रुपैयाँ बरामत गरेको जिल्ला प्रहरी कार्यालयका प्रवक्ता तथा प्रहरी निरीक्षक पुस्कर पन्तले बताए। उनलाई जिल्ला अदालतले अनुसन्धानका लागि १० दिनको म्याद दिएको छ।"
"सुनका गहना चोरी गर्न नाबालकको प्रयोग, चोरेर भाग्ने तालिम नै दिने गरेको खुल्यो",काठमाडौं : नाबालक बच्चालाई प्रलोभनमा पारी चोरी कार्यमा संग्लन गराएको अभियोगमा रुपन्देहीका ३६ बर्षीय विजय राय नट पक्राउ परेका छन्। उनीसँगै ११ र १२ वर्षका नाबालक पनि पक्राउ परेका छन्। प्रहरीकाअनुसार गत आइतबार रुपन्देही कञ्चन गाउँपालिका ४ स्थित आइतबारे हाटबजारमा टमाटर किन्ने बेलामा स्थानीय एक ७० बर्षीय महिलाले लगाएको तीन तोला ४० लालको सुनको सिक्री लुटेर चोरी भएको थियो। दुई जना नाबालकले सिक्री लुटेर वेपत्ता भएका थिए। घटनाको अनुसन्धान इलाका प्रहरी कार्यालय सालझण्डीबाट खटिएको प्रहरी टोलीले गरेको थियो। अनुसन्धानका क्रममा नाबालकको प्रयोग गरी सुनका गहना लुट्ने कार्यमा सक्रिय पर्सा पटेवा सुगौली घर भई हाल रुपन्देही कञ्चन गाँउपालिका ४ बस्ने ३६ बर्षीय विजय राय नट पक्राउ परेका हुन्। उनीसँग दुई नाबालक पनि पक्राउ परेका छन्। प्रहरीकाअनुसार घटनाको अनुसन्धानका क्रममा सिक्री लुटेर भागेका नाबालक कञ्चन गाउँपालिका ४ बनकसिया डिहोमा लुकि छिपी हिँडेको अवस्थामा चोरी भएको सुनसहित पक्राउ परेका हुन्। एक महिनाअघि विजयले पर्सा जिल्लाको आफ्नै गाउँघरबाट दुवै नाबालकलाई रुपन्देही ल्याएका थिए। उनले बच्चाहरुलाई आफैसँग राखी सुनका गहना कसरी चोर्ने र कसरी भाग्ने भनी सिकाएका थिए। भीडभाड हुने ठाउँमा लगेर नाबालकलाई छाडिदिने गरेका थिए। उनीहरुमाथि चोरीसम्बन्धी कसुरमा म्याद थप अनुमति लिई अनुसन्धान भैरहेको छ।
ज्येष्ठ नागरिक र अपाङ्गता भएकालाई एम्बुलेन्स सेवामा शतप्रतिशत छुट,"रसुवा : रसुवाको गोसाइँकुण्ड गाउँपालिकाले एम्बुलेन्स सेवा सञ्चालनमा ल्याएको छ। बुधबारदेखि पालिकाले विभिन्न छुटसहित एम्बुलेन्स सेवा सुरु गरेको हो। आउँदो आर्थिक वर्ष २०७९८० नीति तथा कार्यक्रमअन्तर्गत नागरिकलाई स्वास्थ्य सेवामा सहज पहुँच स्थापना गर्न स्वास्थ्य सेवा निःशुल्क उपलब्ध गराउने अभियान सञ्चालन गर्ने लक्ष्य राखेको छ। सो कार्यक्रमअन्तर्गत गाउँपालिकाको एम्बुलेन्स सेवा सञ्चालन निर्देशिका, २०७९ बमोजिम विभिन्न छुटसहित एम्बुलेन्स सेवा उपलब्ध गराउने स्वास्थ्य शाखा प्रमुख बिमल घिमिरेले बताए। यसमा चार किसिमका छुटको व्यवस्था गरिएको छ। पालिकाले आफ्नो पालिकामा स्थायी बसोबास भएका ज्येष्ठ नागरिक र क र ख वर्गमा पर्ने अपाङ्गता भएका नागरिकलाई शत प्रतिशत छुटसहितको सेवा दिने जनाएको छ। गाउँपालिकामा स्थायी बासिन्दा भएका असहाय र विपन्न वर्गका नागरिकहरूलाई जिल्ला दररेटमा तोकिएको भाडामा ७५ प्रतिशत छुट दिने व्यवस्था गरिएको छ। गाउँपालिकाले त्यहाँ स्थायी बसोबास भएका सम्पूर्ण नागरिकलाई जिल्ला दररेटमा तोकिएको भाडामा ५० प्रतिशत छुटसहितको सेवा दिनेछ। यसैगरी गाउँ कार्यपालिकाको कार्यालयअन्तर्गत कार्यालयका सम्पूर्ण कर्मचारी (वडामा रहेका वडा कार्यालयका कर्मचारीहरु, स्वास्थ्य चौकीका कर्मचारीहरु र विद्यालयका सम्पूर्ण कर्मचारीहरु समेत) लाई जिल्ला दररेटमा तोकिएको सवारी साधनको भाडा रकममा २५ प्रतिशत छुटसहितको सेवा दिने पालिकाका अध्यक्ष कैसाङ नुर्वु तामाङले बताए।"
आज देशको ५ वटा प्रदेशमा चट्याङ्गसहित मध्यम वर्षा हुने,"काठमाडौं : आज दिउँसो देशको विभिन्न ५ वटा प्रदेशमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागका केही स्थानहरूमा र बाँकी भूभागका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। यस्तै आज राति देशको पहाडी भूभागमा आंशिकदेखि सामान्य बदली रहने पूर्वानुमान रहेको छ। प्रदेश १ लगायत देशको पहाडी भूभागका थोरै स्थानहरूमा हल्कादेखि मध्यम वर्षा हुने विभागले जनाएको छ।"
नहरमाथि सेल्फी पुल बनाउन मन्त्रीको बजेट: नियमविपरीतको योजना अलपत्र,"विराटनगर : विराटनगर महानगरपालिका६ झरना चोकस्थित सुनसरीमोरङ सिँचाई आयोजनाको नहरमाथि सेल्फी पुल निर्माणको काम अघि बढ्यो। प्रदेश १ का आन्तरिक मामिला तथा कानुनमन्त्री केदार कार्कीको संसद विकास कोषको रकमबाट ५ दिनभित्रमा निर्माण सम्पन्न गर्ने सम्झौता असार १९ गते महानगरपालिकासँग भएको हो। कार्कीको प्रदेश निर्वाचन क्षेत्र पूर्वाधार विकास कार्यक्रमअन्तर्गत आर्थिक वर्ष २०७८०७९ को बजेटले ३२ फिट लम्बाई र ६ फिट चौडाईको पुल बनाउने योजना थियो। उपभोक्ताको १० प्रतिशतसहित १० लाख ६९ हजार १ सय ९१ रूपैयाँ लागत अनुमान गरिएको योजनाको शीलान्यास वडाध्यक्ष अक्षयलाल भनिने हरिश्चन्द्र सहनीलाई सँगै राखेर मन्त्री कार्कीले नै गरेका हुन्। संसद विकास कोषको ९ लाख ६२ हजार २ सय ७२ अनुदान र १ लाख ६ हजार ९ सय १९ रूपैयाँ बराबरको जनसहभागितामा ललनप्रसाद साहको अध्यक्षतामा उपभोक्ता समिति गठन गरेर निर्माण सुरु गरियो। अनियमित योजनाको सूचना पाटी (बोर्ड)मा भने असार १६ गतेबाट काम सुरु गरेर २४ गते सम्पन्न गरिएको उल्लेख छ। तर काम पूरा नभइकन निर्माण सम्पन्न भइसकेको देखाउन खोजिएसँगै विरोध भएपछि निर्माणस्थलबाट सूचना बोर्ड हटाइसकिएको छ। योजना अलपत्र बनेको छ। महानगरपालिकामा बिल भने निर्माण सम्पन्न भइसकेको भनेर पेश गरिएको प्रमुख प्रशासकीय अधिकृत उमेश बस्नेतले जानकारी दिए। उनका अनुसार महानगरको प्राविधिक मूल्यांकन अनुसार काम भने ३० प्रतिशतजति मात्रै भएको देखिन्छ।'पुल निर्माणको काम सकिएको भनेर लागत अनुमानभन्दा बढी १० लाख ९४ हजार ४२ रूपैयाँको बिल पेश गरिएको थियो,' बस्नेतले भने,'तर काम भने ३ लाख ५२ हजार ७ सय ४८ रूपैयाँ बराबरको मात्रै भएको पाइयो।' निर्माण उपभोक्ता समितिका तर्फबाट महानगरमा असार २४ गते बिल पेश भएको हो। महानगरले भने फिल्डमा भएको कामजतिको मात्रै भुक्तानी दिएको बस्नेतले बताए। समयमा काम सम्पन्न नभएकाले ७ लाख १६ हजार ४ सय ४३ रूपैयाँ बजेट फ्रिज भएको जानकारी उनले दिए। बस्नेतका अनुसार प्राविधिकले फिल्डमा गएर योजनाको चेकजाँच र अनुगमन गर्दा काम पूरा नभइकन बिल पेश गरिएको फेला परेको हो। 'आर्थिक वर्षको अन्त्यमा बजेट विनियोजन भए पनि पुल निर्माणका लागि सबै तयारी छ भनेकाले महानगरले सम्झौता गरिदिएको हो,' उनले भने, 'बजेट फ्रिज नहोस् भनेर काम गर्ने बाटो खुला गरिदिएको भए पनि निर्माण पूरा गर्न नसकेपछि सबै भुक्तानी दिन सकेनौँ।' महानगरका सबइन्जिनियरहरु सुजनराज श्रेष्ठ र निरज कार्कीले उठाएको टिप्पणी र आदेशले पनि अनुमानित लागतभन्दा २४ हजार ८ सय ५१ रूपैयाँ बढीको बिल पेश भएको तथा पुल निर्माण भने अपूर्ण रहेको पुष्टि गर्छ। आर्थिक वर्षको अन्त्यमा हतारहतार बजेट विनियोजन गरेर सम्बन्धित निकायको अनुमति बिना नहरको बहाव नै थुनिने गरी मन्त्रीको अगुवाईमा पुल निर्माणको योजना अघि बढाइएको थियो। 'सम्झौता भएको ५ दिनभित्रमा निर्माण सम्पन्न भएको बिल पेश गरियो,' एक प्राविधिकले भने,'फिल्डमा भने ३० प्रतिशतजति मात्रै काम भएको रहेछ।' सस्तो लोकप्रियताका लागि आफ्नो निर्वाचन क्षेत्रलाई लक्षित गरेर मन्त्री कार्कीले ल्याएको योजनामा निर्माण नै सम्पन्न नभइकन सबै भुक्तानी लिने प्रयास गरिएको उनको भनाइ छ। उनले यति छोटो समयमा पुल बनाइसक्न सम्भव नै नहुने बताए। उनका अनुसार भुइँमा सोलिङ गरी सिमेन्टले ढुंगा जोडाई गर्दै पिलर उठाएर फलामको पुल बनाउने योजना थियो। पुल निर्माण सम्बन्धी विस्तृत विवरण नै पेश नगरिकन सम्झौताका आधारमा मात्रै काम थालिएको पाइएको छ।'संरचना निर्माणको विस्तृत विवरण पेश भएन। पुलको भारवहन क्षमता कति हो थाहा छैन,' महानगर स्रोत भन्छ,'योजना सम्झौताका लागि ठूलो दबाब आयो। थेग्न नसकेपछि सम्झौता गरिदियौँ।' पुल निर्माणका लागि आवश्यक सिमेन्ट, ढुंगा र फलाम खरिद भइसकेको दाबी समितिको छ। नहरमा कुनै संरचना निर्माण गर्दा सुनसरीमोरङ सिँचाई आयोजनाको अनुमति लिनुपर्छ। तर बिना अनुमति नहरलाई असर पुग्ने गरी मनपरी ढंगबाट कंक्रिट संरचना निर्माणको काम थालिएको थियो। नियमविपरीत थालिएको पुल निर्माण अहिले अलपत्र अवस्थामा छ। निर्माणाधीन संरचनाका कारण बस्ती नै डुबानमा पर्ने भएपछि स्थानीयले विरोध गरेका थिए। बिम लगाएर पिलर उठाइसकिएको पुलका कारण नहरको पानी बग्ने भागको लगभग ४० प्रतिशत क्षेत्रलाई असर पुगेको स्थानीय सुरज रसाईलीले बताए। 'नहरमाथि पहिले अस्थायी पुल थियो। त्यहाँबाट मानिसहरु आवतजावत गर्थे। त्यसलाई भत्काएर सेल्फी पुलको योजना ल्याइयो। अहिले अलपत्र अवस्थामा छाडिदिँदा आवतजावतमै समस्या भइरहेको छ,' रसाईलीले भने,'सुरुमा एम्बुलेन्स, दमकल लगायतका सवारीसाधन आवतजावत गर्न मिल्ने पक्की पुल बनाउने भनिएको थियो। तर कसैलाई जानकारी नदिइकन अचानक डोजर लगाउन थालियो। सेल्फी पुल बनाउने भनियो। बर्खाको बाढीमा नहरको बहाव नै थुनिने र सबै सम्भावना सकिने अवस्था आएपछि स्थानीय विरोधमा उत्रिए।' स्वार्थपूर्ण हिसाबले उपयोगिता बिनाको पुल बनाउन खोजिँदा चौतर्फी विरोध भएको उनको भनाइ छ।'आपतविपतमा गाडी चल्नसक्ने पुल बनाउनुपर्छभन्दा स्थानीय जनप्रतिनिधि र उपभोक्ता समितिकाले हप्काए,' उनी भन्छन्,'कसैको आवाज नसुनिकन सेल्फी पुल बनाउने नाममा स्थानीयको तड्कारो समस्या र आवश्यकतामाथि खेलवाड गर्न खोजियो।' रसाईलीका अनुसार झरना चोकमा सेल्फी पुलभन्दा पनि सवारीसाधन सहज आवतजावत गर्ने पक्की पुलको आवश्यकता थियो। उनका अनुसार सेल्फी पुल मान्छे हिँडडुल गर्न र सेल्फी खिच्न मात्रै काम लाग्छ। नहरका पूर्व र पश्चिमा उठाइएको पिलरले बहाव थुनिएर बस्ती डुबानमा पर्ने जोखिम बढेको छ। उनले पुल निर्माणका नाममा मन्त्री कार्कीका आसेपासे र उनीनिकटका जनप्रतिनिधिले हालीमुहाली गर्न खोजेको बताए। 'नहरमा आवतजावत गर्न समस्या बेहोरिरहेका स्थानीयको आवश्यकता एकातिर थियो। त्यसलाई सम्बोधन गर्ने भन्दा पनि कमाउने उदेश्यले योजना ल्याइयो,' अर्का एक स्थानीय भन्छन्,'यो विषयमा हामीले कुरा राख्दा सुनुवाइ भएन। काम नै नगरिकन पैसा झ्वाम पार्ने योजना ल्याएको पाइएपछि सबै विरोधमा उत्रिएका हौँ।' निर्माण उपभोक्ता समितिका अध्यक्ष साहले पुल निर्माणको नेतृत्व गरे पनि आफूलाई सबै कुरा थाहा नभएको बताए। 'सामाजिक काम हो, गरौँन त भनेर हात हालियो। तर सफल भइएन,' उनले भने,'जति राम्रो काम भए पनि इमान्दारिता झल्किँदैन। आजसम्म मैले मेरो घरसमेत नबनाएकाले पुलका बारेमा धेरै कुरा बुझ्न सकिन।' समितिका सचिव अमृतकुमार साहले महानगरले सम्झौता ढिलो गरिदिँदा काम पूरा गर्न नपाएको बताए। उपभोक्ता समितिलाई धेरै दुःख दिने काम महानगरले गरेको साह बताउँछन्। 'जनताको माग पुल भएकाले सम्झौताका लागि २३ महिना दौडधूप गरियो। सबै कागजपत्र तयार पारेर पेश गरे पनि महानगरले फायलअगाडि बढाइदिएन,' उनले भने,'असार १९ गते आफैँ बोलाएर सम्झौता गरिदियो। २१ गतेदेखि थालिएको काम पूरा भएन।' तर निर्माणका लागि आवश्यक पर्ने सबै सामान खरिद गरिसकिएको साहले बताए। पुलको बेस बनिसकेको छ। फलामहरु ल्याएर वेल्डिङ गरियो। डिजाइनका सबै काम भइसकेको छ। २३ घण्टा मात्रै समय पाएको भए सकियो थियो। तर असार २४ गते बिहान १० बजेतिर प्राविधिक आएर काम रोक्न लगाए,' उनी भन्छन्,'त्यसपछिको भुक्तानी हुँदैन भनेकाले काम रोक्न बाध्य भयौँ। मिस्त्रीले काम गरिरहेका थिए। केही समय माग्दा पनि दिएनन्। बेलुकासम्म समय पाएको भए सबै सकिने थियो।' जति काम भएको त्यतिको बिल पेश गरे पनि महानगरले पास नगरिदिएको साहको भनाइ छ। उनका अनुसार लगभग काम सकिने अवस्थामा रहेकाले अनुमानित लागतभन्दा बढी खर्च भइसकेको बिल बनेको हो। अब १०१५ हजार रूपैयाँजतिमा सबै काम सकिने उनको दाबी छ। वडाध्यक्ष सहनीले पनि महानगरले सम्झौतामा ढिलाइ गरिदिँदा पुल नबनेको बताए। 'सबै सामान आइसकेको छ। पुल बन्न मात्रै बाँकी छ,' उनले भने,'काम भएजति मात्रै भुक्तानी लिइएको छ। तर उपभोक्ता समितिलाई अप्ठेरो पार्न खोजिँदै छ।' आफ्नो वडामा राम्रो विकास होस् भन्ने चाहेको र त्यसमा आफ्नो कुनै स्वार्थ नजोडिएको सहनीले बताए। सुनसरीमोरङ सिँचाई आयोजनका प्रमुख भीलानन्द यादवले नहरमाथि पुल निर्माणको अनुमति कसैले पनि नलिएको बताए। अवैध तरिकाले बनाइएको संरचनाको अनुगमन एवं निरीक्षण गरिसकेपछि कारबाहीको प्रक्रिया अघि बढाइने जानकारी यादवले दिए।'सुरुमै थाहा भएको भए रोक्ने थियौँ। सम्बन्धित निकायमा पत्र पठाएर वास्तविकता बुझ्छौँ,' उनले भने,'प्राविधिकलाई फिल्डमा पठाएर हेर्छौँ। अनि आवश्यक कारबाही अघि बढ्छ।' 'आयोजनाको सम्पत्तिमा अरुले संरचना निर्माण गर्न मिल्दैन। आवश्यकताका आधारमा मूल्यांकनसहितको प्राविधिक चेकजाँचपछि अवस्था हेरेर विचार गर्न सकिन्छ,' उनले भने,'हामीसँग पुल लगायतका संरचना बनाउने बजेट हुँदैन। अरुले माग गर्दा नहरको बहाव तथा मर्मत सम्भारलाई असर नगर्ने र बाढी आउँदा'ओभरफ्लो' नहुने अवस्था रहेमा अनुमति दिन सकिन्छ।' नहर वारपारका लागि सहज बनाउन पानी सञ्चालन तथा मर्मतमा कुनै अवरोध र अप्ठेरो नहुने गरी सम्भावित परिस्थितिको मूल्यांकन गर्दै संरचना बनाउन अनुमति दिन सकिने यादवको भनाइ छ। त्यस्तो माग धेरैतिरबाट आइरहेको उनी बताउँछन्। जथाभावी निर्माण गरिने कंक्रिट संरचनाका कारण बाढी तथा डुबानको समस्या निम्तिने उनले बताए। 'पहिले नहर बनेका बेला वरपर बस्ती थिएनन्। अहिले कृषियोग्य जमिनमा घरहरु धेरै बनेका छन्,' यादव भन्छन्,'बाटो नहुँदा नहर वारपार गर्न मानिसलाई समस्या हुन थाल्यो। त्यही भएकाले पुलको माग धेरैतिरबाट आइरहेको छ।' नहरमा अवरोध पुग्ने गरी आफूखुसी निर्माण गरिएका संरचना भने हटाइने उनले बताए।"
दैलेखको गुराँसद्धारा श्वेतपत्र जारी,"दैलेख : जिल्लाको गुराँस गाउँपालिकाले श्वेतपत्र जारी गरेको छ। गत वैशाख ३० गते भएको स्थानीय तह निर्वाचनबाट निर्वाचित जनप्रतिनीधिहरुले गाउँपालिबासीको नाममा श्वेतपत्र जारी गरेका हुन्। स्थानीय तहमा विगत ५ वर्षमा भएका बजेट, नीति र कार्यक्रमहरुको गहन समीक्षा, विगतका सबै कार्यक्रमको विश्लेषण एवंम् घोषणा र कार्यान्वयन पक्षको सिंहावलोकन गर्ने उदेश्य सहित श्वेतपत्र जारी गरिएको गाउँपालिकाले जनाएको छ। श्वेतपत्रले भावि योजना निर्माण र कार्यान्वयन पक्षको मार्गचित्र तयार गर्न सहयोग पुग्ने अपेक्षा गरिएको गाउँपालिकाका प्रवक्ता दिपेन्द्र ओलीले बताए। गाउँपालिकामा दोस्रो जननिर्वाचित सरकारले कार्यभार सम्हाल्दै गर्दाको परिस्थिती विश्लेषण, स्थानीय सरकारबाट जनताको पक्षमा भएगरेका गतिविधिको जानकारी, समस्याको पहिचान र समाधानका उपायको खोजी, असल र जनपक्षीय कामहरुको निरन्तरतरता र कमजोरीहरुबाट पाठ सिकाई र गत निर्वाचनमा गाउँपालिकाका जनताको सरकारका गतिविधिप्रति राखिएका व्यापक जिज्ञासाको निराकरण गर्न श्वेतपत्र जारी गरिएको प्रवक्ता ओलीले बताए। गाउँपालिकाले विगत कार्यकालमा सञ्चालन गरेका मुख्य कार्यक्रमहरु समेत श्वेतपत्रमा समावेश गरेको छ। बालबालिकासँग अध्यक्ष, जीवन सुरक्षा कोष, जोखिममा रहेका बालबालिका संरक्षण, राउटे संरक्षण, गुराँस युवा रोजगार कार्यदल, यौनिक तथा लैङ्गिक अल्पसंख्यकलाई सामाजिक सुरक्षा कार्यक्रमलाई मुख्य कार्यको रुपमा श्वेतपत्रमा समावेश गरिएको छ। श्वेतपत्रमा आर्थिक वर्ष २०७४०७५ देखि २०७७०७८ सम्म १३ करोड ४३ लाख, ४७ हजार ६ सय ९ रुपैयाँ बेरुजु रकम रहेको उल्लेख छ। कतिपय पेश्की फच्र्यौट गर्नुपर्ने रकम समेत समावेश भई निकै ठूलो मात्रामा बेरुजु देखिन गएकोले यसको यर्थाथ छानवीन गरि समयमा नै नीतिगत बेरुजुलाई नीतिगत रुपमै घटाउनुपर्ने आवश्यकता श्वेतपत्रमा उल्लेख छ। नीतिभन्दा बाहिरको पेश्की लगायतका रकमलाई असुल उपर गर्नुपर्ने श्वेतपत्रमा उल्लेख छ। विगतको स्थानीय सरकारले प्रत्यक्ष गाउँपालिका आफैं खरिद कार्यमा संलग्न रहने गरेको, आवश्यक्ता भन्दा बढि कर्मचारी नियम विपरित भर्ना गरी सरकारलाई दिर्घकालीन दायित्व थोपरेको, हचुवा ढंगले योजना बनाउने र खर्च गर्ने गर्दा नियम विपरित रकमान्तर हुने गरेको नियम विपरित विभिन्न सहकारी, फर्म, र व्यक्तिहरुलाई सहयोग रकम वितरण भएको, सक्कली विलभरपाई विना औषधिको भुक्तानी दिएको, निजी सवारी साधनको मर्मत र ईन्धन खर्च समेत कार्यालयबाट गर्ने गरेको, स्थायी कर्मचारी दरबन्दी हुँदाहुँदै करार र ज्यालादारिमा भर्ना गरेको, हचुवा ढंगले आन्तरिक आयको प्रक्षेपण गर्ने गरेको संकलन जम्मा १५ देखि २५ प्रतिशत मात्र हुँदा बाँकी ७५ प्रतिशत वजेट व्यवस्थापनमा नकारात्मक प्रभाव पर्ने गरेको उल्लेख छ। प्राविधिक नापजाँच नगरी बाटो सोरसार र पानी आयोजनाको भुक्तानी गर्ने गरेको, अर्थ मन्त्रालयको स्विकृतिबेगर सवारीसाधनहरु खरिद भएको, सम्झौता भन्दा बढि रकम भुक्तानी भएको, विगत पाँच वर्षको अवधिमा करिव एक सय हाराहारी उपभोक्ता समितिबाट गराइएका काम निर्माण व्यवसायी तथा ठेकेदारलाई संलग्न बनाउदा अनियमित तथा नियम विपरित देखिएका श्वेतपत्रमा उल्लेख छ। यस्तै कोभिड १९ प्रभावित विद्यार्थीलाई प्रदान गर्ने रकम १६ लाख १३ हजार २ सयको हालसम्म विल भरपाई नआएको, विद्यालयलाई वितरण गर्ने सेनेटरी प्याडको कोटेशन वमोजिम आपूर्ति नभएको, उपाध्यक्षलाई दोहोरो यातायात सुविधा साधन र मासिक रकम दिने गरेको, कानुनी सल्लाहकार र प्रेस सल्लाहकारको तलब समेत विधि विपरित भुक्तानी भएको, छात्रवृत्ती वितरणमासमेत अनियमितता रहेको श्वेत पत्रमा उल्लेख छ।"
गोरखा सदरमुकामको नालीमा एक युवा मृत भेटिए,गोरखा : गोरखा सदरमुकाममा एक युवा मृत भेटिएका छन्। गोरखा नगरपालिका वडा नम्बर ८ आले गाउँका २४ वर्षीय अनिष आले मगरको शव खोलखोलेस्थित सडकको नालीमा भेटिएको प्रहरीले जनाएको छ। नालीभित्र झारीले छोपिएको अवस्थामा उनको शव भेटिएको जिल्ला प्रहरी प्रमुख एसपी केदार खनालले बताए। बिहीबार बिहान साँढे ७ बजे स्थानीयले उनको शव देखेपछि प्रहरीलाई खबर गरेका थिए। उनको कानलगायत विभिन्न अंगमा चोटपटक समेत देखिएकाले घटना शंकास्पद रहेको एसपी खनालले बताए। प्रहरीले केही व्यक्तिलाई नियन्त्रणमा लिएर अनुसन्धान सुरु गरिसकेको एसपी खनालले बताए।
भिआइपीहरुको सेवा सुबिधा खारेजको माग गर्दै धरानमा आन्दोलन,"धरान : भिआइपीहरुको सेवा सुबिधा खारेजीको माग गर्दै धरानमा आन्दोलन सुरु भएको छ। सुकुम्बासीहरुको सस्था नेपाल बसोबास बस्ती संरक्षण समाजले देशमा आर्थिक संकट परेको भन्दै भिआइपीहरुको सेवासुबिधा खारेजीको माग राखेर आन्दोलन सुरुभएको छ। समाजका केन्द्रीय अध्यक्ष कुमार कार्कीको नेतृत्वमा धरानका भुमिहिन सुकुम्बासीले देशलाई आर्थिक संकटबाट बचाउन बिआइपीहरुको सेवा सुबिधा खारेजीको माग गरेका छन। भिआइपीहरुको सेवा सुबिधा खारेज गर, देशलाइ माया गर केखेका ब्यानर र प्लेकार्ड बिकेका सुकुम्बासीहरुले धरानको भानुचोकमा धर्ना दिएर बिरोध जनाएका छन। समाजका अध्यक्ष कार्कीले देश आर्थिक संकट्ले श्रीलंका जस्तै बन्न लागेकाले भिआइपीहरुलाइ दिदै आएको सेवा सुबिधा खारेज गर्नु पर्ने बताए। भिआइपीलाइ दिएको सेवा सुबिधा खारेज गरिए देश आर्थिक संकट बाट जोगिने उनको भनाइ छ। कार्कीले देअहलाइ माया गर्ने भिआइपी सुबिधा लिनेहरुलाइ तत्काल आफुले लिदै आएको सुबिधा सरकारलाइ फिर्ता गर्न पनि अनुरोध गरेका छन।"
चितुवाको आक्रमणबाट काठमाडौंमा एकै परिवारका ४ सहित ५ जना घाइते,"काठमाडौं: काठमाडौंको नागार्जुन नगरपालिका८ भीमढुङ्गामा चितुवाको आक्रमणबाट एकै परिवारका ४ सहित ५ जना घाइते भएका छन्। बुधबार राति १ बजेतिर राम भट्टराईले पालेको लोकल कुखुराको छाप्रोमा चितुवा प्रवेश गरेको थियो। आक्रमणबाट २५ वर्षीय राम भट्टराई, उनकी आमा सरस्वती, ५० वर्षीय बुबा कुमार, हजुरआमा सानीमैयाँ घाइते भएका हुन्। यस्तै चितुवालाई खोरबाट भगाउने क्रममा छिमेकी २६ वर्षीय सुविन कार्की पनि घाइते भएका छन्। वडाध्यक्ष सुरज पोखरेलकाअनुसार घाइतेहरूको सीतापाइलामा रहेको मनमोहन अस्पतालमा उपचार भइरहेको छ। घाइते पाँचमध्ये तीन जनालाई अस्पताल भर्ना गरिएको उनले बताए। दुई जना डिस्चार्ज भएका छन्। आक्रमणबाट ७७ वर्षीय हजुरआमा सानीमैयाँ बढी घाइते भएकी छिन्। उनको टाउको, हातमा चोट लागेको छ। यसैगरी कुमारको गर्दनमा चोट छ। सरस्वती भट्टराईको कुहिनोभन्दा मुनि चोट छ। रामको हातमा र सुविनको चाहिँ टाउकोमा चोट लागेको उनले बताए।"
प्रदेश १ को नाम 'लिम्बूवान किराँत' नभए सशक्त आन्दोलन गर्ने चेतावनी,"ताप्लेजुङ : प्रदेश १ को नाम 'लिम्बूवान किराँत' नभए सशक्त आन्दोलन गर्ने लिम्बूवान, किराँत सयुक्त संघर्ष समितिले चेतावनी दिएको छ। बिहीबार समितिले ताप्लेजुङ सदरमुकाममा पत्रकार सम्मेलनको आयोजना गर्दै पहिचानका आधारमा नामाकरण नभए आन्दोलनमा उत्रिने चेतावनी दिएको हो। संयुक्त संघर्ष समितिका १६ घटकहरूले संविधानसभाको विषयगत समिति र राज्य पुनःसंरचना उच्चस्तरीय आयोगबाट सिफारिस भएबमोजिम पहिचानमा आधारित प्रदेशका नामहरू सुनिश्चित हुनुपर्ने भएपनि त्यसको विपरित ७ वटा प्रदेशको नाम घोषणा भएकोमा विमति जनाएका हुन्। किराँत याक्थुङ चुम्लुङको समन्वयमा आगामी साउन ५ गते विराटनगरमा बृहत प्रर्दशन गर्ने किराँत याक्थुङ चुम्लुङ ताप्लेजुङकी अध्यक्ष इन्दिरा मेन्याङ्बोले जानकारी दिइन्। 'विश्वभरिका आदिवासीहरू आज आआफ्नो पुख्र्यौली भूमि र त्यसको नामाङ्कनको लागि लडिरहेको सन्दर्भमा लामो समयदेखि हाम्रो भूमि लिम्बूवानको लागि निरन्तर लडिरहेका थियौं।' विज्ञप्तीमा भनिएको छ'त्यसकारण वर्तमान अवस्थामा १४ जिल्ला रहेको प्रदेश १ को भौगोलिक अवस्था, सामाजिक र सांस्कृतिक र ऐतिहाँसिक पृष्ठभूमी एवम पहिचानका आधारमा लिम्बूवान किराँत उपयुक्त भएको ठहर गर्दै मुख्यमन्त्री समक्ष मोर्चाले ज्ञापनपत्र बुझाइसकेका छौँ। हाम्रो आन्दोलन जारी छ।' नामाकरणका विषयमा पहिचानवादी सवै एकजुट भएर लाग्न समेत जसपा नेपाल, लिम्बूवान राष्ट्रिय समितिका अध्यक्ष कृतिमान मादेनले आह्वान गरे।"
साँफेमार्तडी राजमार्ग अवरुद्ध,"बाजुरा : लगातार तीन दिनदेखिको वर्षाका कारण बाजुरा सदरमुकाम जोड्ने साँफेमार्तडी राजमार्ग आज बिहानदेखि अवरुद्ध भएको छ। वर्षाका कारण राजमार्गको ठाउँठाउँमा पहिरो गएपछि सडक अवरुद्ध बनेको हो। अम्कोटको पहिरोले थप समस्या भएको छ। तलबाट सडक भासिएको र माथिबाट ढुङ्गा खस्न थालेपछि सडक अवरुद्ध भएको जिल्ला प्रहरी कार्यालयका प्रहरी नायब उपरीक्षक सूर्य थापाले जानकारी दिए। राजमार्गको बार्जुगाड, अम्कोट, तपाडा, पानी नाउला, ओलेनालगायत ठाउँमा वर्षाका कारण पहिरो आउने क्रम जारी छ। पहिरो पन्छ्याउनका लागि नेपाल प्रहरीको टोली खटाएको प्रहरी नायब उपरीक्षक थापाले बताए। हरेक वर्ष वर्षाका कारण सडक अवरुद्ध हुँदा स्थानीयलाई आवतजावत गर्न समस्या भएको छ। वैकल्पिक सडक नहुँदा सर्वसाधारणले सास्ती भोग्दै आएका छन्। सडक अवरुद्ध भएपछि दैनिक उपभोग्य सामग्रीको मूल्य वृद्धि हुँदै गएको छ।"
"पहिरोले गोरखामा १२ घर पुर्यो, ४० परिवार विस्थापित","गोरखा : गाउँमाथिबाट झरेको पहिरोले गोरखा आरुघाट गाउँपालिका १ श्यामचेतमा १२ घर पुरेको छ। बुधबार दिनभर परेको अबिरल वर्षापछि साँझ करिब ६ बजे आएको पहिरोले अरू ४० घर जोखिममा पारेको वडाअध्यक्ष सूर्य घलेले जानकारी दिए। पहिरोले विस्थापित भएकाहरू स्थानीय गुम्बा र सिद्धार्थ वनस्थली आधारभूत विद्यालयमा आश्रय लिइएर बसेको वडाध्यक्ष घलेले बताए। गुम्बामा ६ परिवार बसेका छन्। स्कुलमा ६७ परिवार छन्, उनले भने, अरू आफन्तको घरहरूमा आश्रय लिन पुगेका छन्। विस्थापित परिवारलाई गाउँपालिका कार्यालय, इलाका प्रहरी कार्यालय तथा सशस्त्र प्रहरीको टोलीले सुरक्षित स्थलतर्फ सारेको तथा खाद्यान्न सामग्री रातिसम्ममा पुयाएको उनले बताए। पहिरोमा फँसेका २० जनालाई स्थानीयवासी र प्रहरी चौकी मान्बुका टोलीले उद्धार गरेको एसपी केदार खनालले जानकारी दिए। उद्धारका क्रममा पारमाया लामा घाइते भएकी छन्। गाउँको दायाँबायाँ र बीचबाट नै पहिरो झरेपछि स्थानीय मनबहादुर लामाको घर बगाएको थियो भने केशबहादुर लामा, नरबहादुर लामा, भक्तबहादुर लामा र देउमाया लामाको घर पहिरोले पुरेको स्थानीय कुमार लामाले जानकारी दिए। पहिरोले मनबहादुर लामा (क), मनबहादुर लामा (ख), गोरे लामा, काजी लामा, फुलबहादुर लामा, सागर लामाको घर पनि पुरेको छ। भागाभाग भयो। घरमा क्षति पुगे पनि मान्छेलाई त केही हुन पाएन, वडाध्यक्ष घलेले भने, पशुचौपाया सबै गाउँभित्रै पुरिएका छन्। के कति क्षति भयो थाहा छैन। रातिसम्ममा घटनास्थलमा गाउँपालिका अध्यक्ष राजु गुरुङ, १ का वाडाध्यक्ष सूर्य घले, इलाका प्रहरी कार्यालयका निरीक्षक रामजी देवकोटा नेतृत्वको टोली, सशस्त्र प्रहरीको टोली, वडा नम्बर २ र ३ का अध्यक्षहरू पुगेका थिए। कार्यपालिकाको बैठक हुँदाहुँदै श्यामचेत गाउँमा बाढी पहिरोले पुरियो भन्ने खबर आयो, घलेले भने, त्यसपछि हामी बैठक नबसी खाद्यान्न र ओत लाग्ने सामग्री लिएर त्यसतर्फ गएका हौं। सो ठाउँमा २०७५ सालदेखि पहिरो जान थालेको हो। पहिरो रोकथाम भइरहेको थियो। रोकथाम गर्न बाँकी रहेको ठाउँबाट पहिरो झरेको स्थानीय कुमार लामाले जानकारी दिए।"
मुक्तिनाथको आधुनिक धर्मशाला ९ वर्षदेखि प्रयोगविहीन,"जोमसोम : मुस्ताङ जिल्लाको कतिपय विकास आयोजना भारतीय सरकारको आर्थिक सहयोगमा सञ्चालन भइरहेको छ। सरकारी कार्यालय, गैरसरकारी, धार्मिकस्थलको स्तरोन्नति तथा समुदाय लक्षित पूर्वाधार विकास योजनामा भारतीय सरकारले नै सहयोग जुटाउदै आएको छ। विद्यालय भवन, कार्यालय र समुदाय लक्षित विकास कार्यक्रममा भारतीय राजदूतावासले लगानी गर्दै आएको छ। हिन्दु तथा बौद्ध धर्मालम्बीहरुको आस्थाको केन्द्र मुक्तिनाथ मन्दिरको दर्शनका लागि स्वदेशी धार्मिक पर्यटक मात्र होईन यहाँ भारतीय धार्मिक पर्यटकको पनि उस्तै ओइरो लाग्ने गरेको छ। पछिल्लो समय यातायातको विकाससँगै मुस्ताङमा दिनहुँ सयौंको संख्यामा धार्मिक पर्यटक मुक्तिनाथको दर्शन गर्न आउने गरेका छन्। भौगोलिक वनावटले विकट मानिएको मुस्ताङ जिल्ला आफैंमा महङ्गो जिल्ला भएकाले सीमित खर्च जोहो गरेर आएका धार्मिक पर्यटकलाई यो समस्याले पीडा दिने गरेको छ। पर्यटकले पाउनुपर्ने सेवासुविधा पर्याप्त नहुँदा र महङ्गो बसाइका कारण नेपालीलाई मात्र होईन भारतीय धार्मिक पर्यटकले समेत यसप्रकारको समस्या झेल्नुपर्ने बाध्यता छ। भारतीय राजदुतावासकै सहयोगमा मुस्ताङको जोमसोममा अवस्थित जनहित माध्यमिक विद्यालयको करोडौंको पक्की दुईतले भवन, थाक टुकुचेमा निर्माण भएको योगेन्द्र माध्यमिक विद्यालयको पक्की दुईतले भवन र जोमसोम निर्माण गरिएका पक्की उदाहरण मात्र हुन्। भारतीय राजदूतावासको सहयोगमा बनेको लोमान्थाङ गाउपालिका५ लोमान्थाङको छोदे गुम्बा र सोही गाउँपालिका३ छोनुपमा निर्माण भएको नाम्गेल गुम्बा दुतावासकै आर्थिक सहयोगमा बनेको हो। दुतावासले मुस्ताङमा यसप्रकार थुप्रै पूर्वाधार विकासमा लागानी गर्दै आईरहेको छ। आफ्नै मुलुकका पर्यटक मुस्ताङको मुक्तिनाथ दर्शनका लागि आउने क्रम बढेपछि भारतीय राजदूतावासले सन् २००९ मा मुक्तिनाथको रानीपौवा बसपार्कको पूर्वतर्फ सुलभमूल्यको आधुनिक धर्मशाला समेत निर्माण गर्यो। तर धर्मशाला सुरुवातका वर्षमा प्रयोगमा आएपनि विगत ६ वर्षदेखि यसको प्रयोग ठप्पै भएको छ। धर्मशाला निर्माणका लागि भारतीय राजदूतावाससँग मूक्तिनाथ विकास समिति र साविकको जिल्ला विकास समितिबीच आर्थिक सहयोग सम्झौता भएको थियो। यसका लागि मूक्तिनाथ विकास समितिका अध्यक्ष तत्कालीन प्रमूख जिल्ला अधिकारी लक्ष्मीराज शर्मा र स्थानीय विकास अधिकारी डिल्लिराम सिग्देलले सहमति गरेका थिए। धर्मशाला भवन निर्माण भएपछि साविकको जिल्ला विकास समितिले वार्षिक भाडा उठाउने उद्देश्यले टेन्डरमार्फत होटल सञ्चालनका लागि व्स्थानीय वीरबहादुर गुरुङलाई लिजमा सुम्पिएको थियो। लिज लिएका गुरुङले ३ वर्ष मात्र धर्मशाला होटल चलाएर त्यसै छाडे। उनले छोडेपछि उक्त धर्मशाला ९ वर्षदेखि प्रयोगविहीन हुँदै आएको हो। धर्मशालाको चारैतर्फ समयोग क्षेत्रफल ८६ मिटरको छ। दुतावासको आर्थिक सहयोगमा बनेको धर्मशालाको निर्माणकार्य सम्पन्न गर्न साविक जिल्ला विकास समितिलाई जिम्मा लगाइएको थियो। २ करोड ५२ लाखमा निर्माण भएका धर्मशाला बनाउने काम गजुरमुखि जोशी अमित जेभीले लिएको थियो।जसले सन् २००९ को डिसेम्बरमा १८ महिनाको समय खर्चिएर धर्मशाला बनाउने काम पूरा गरेको हो। ३ वर्ष सम्म साविक जिससले जिम्मा लिएको उक्त धर्मशाला २०६९ साल मंसिर २९ गते मूक्तिनाथ विकास समितिलाई हस्तान्तरण गरिएको थियो। धर्मशालामा रिसेप्सन कोठा २,रिसेप्सन बैठक कोठा १, एडेजबाथ भएको कोठा १०, कोठामा भएको गिजर ऐनासहित नन् एटेज कोठा ८, सोका लागि ट्वाईलेटबाथ रुम २, ईलेक्ट्रिक गिजर २, मेडिटेसक हल १, किजन रुम १, डाईनिङ हल १, गार्ड हाउस १ समेत धर्मशालालाई काडेतारले घेरिएको थियो। धर्मशालामा काठको खाट ३३, काठको बक्स पलङ २,काठको र्याक १, काठको टेबल ४, सोफासेट, प्लाष्टिक कुर्चि, दराज, कार्पेट, पानी ट्याङ्की, सिरक, तन्ना, तकिया र ब्याङ्केट जस्ता जिन्सी सामान थिए। साविक जिल्ला विकास समितिले धर्मशाला हस्तान्तण गरेको ९ वर्ष बितिसक्दासमेत मुक्तिनाथ विकास समितिले पुनः आधुनिक धर्मशाला सञ्चालनमा ल्याउन असफल भयो। लामो समयसम्म धर्मशाला प्रयोगविहीन रहँदा भारतीय पर्यटक तथा नेपालीले सुलभ मुल्यको सेवाप्राप्त गर्न बञ्चित भएका छन्। उक्त धर्मशाला खण्डहरजस्तै भएको छ भने त्यहाँ रहेको भौतिक संरचना समेत दिनप्रतिदिन जीर्ण हुँदै जान थालेको छ। लामो समय सम्म धर्मशाला प्रयोग बिहिन रहको पर्यटन व्यवसायी सुरज गुरुङले जानकारी दिए। संघीयतापछि भारतीय दुतावासले बनाएको धर्मशाला गाउँपालिका हस्तान्तरण गर्ने कुरा भएपनि त्यसको कार्यान्वय नभएको बताए। मुक्तिनाथमा १२ वर्षअघि आधुनिक धर्मशाला बनेको र त्यसको सञ्चालनमा मुक्तिनाथबासीको कुनै अवरोध नभएको उनले जनाए। मुक्तिनाथ विकास समितिको अध्यक्ष सिडियो हुने प्रावधान छ। तर,यहा आउने सिडियोले मुक्तिनाथ मन्दिर तथा यहाँ भएका संरचनामा चाँसो र पहल गरेको पाईदैन। जिल्ला समन्वय समितिकै प्रमुख माया गुरुङले अब चाँडै सरोकारवाला निकायसँग बैठक बसेर धर्मशालाको समस्या समाधानको बाटो खोजिने बताईन्। मुक्तिनाथस्थित पुराङ रानीपौवा स्थित बसपार्क माथिको खाली पाँखो जमिनमा भारतीय दुतावासबाट सन् २००७ मा नोभेम्बर ७ मा आधुनिक धर्मशाला शिलन्यास गरिएको थियो। धर्मशाला शिलन्यास भएको तीन वर्षपछि सन् २०१० को जुन २० मा तत्कालीन भारतीय राजदुत राकेश सूदले उद्घाटन गरेका थिए।"
पर्यटकीयस्थल बन्दै नरपानी,"सन्धिखर्क: नरपानी डाँडा चिसो हावा र चिसो पानीले प्रसिद्ध छ। यहाँबाट धेरै हिमाल देख्न पाइन्छ। मनमोहक दृश्यहरू देख्न पाइने हुँदा तराइबाट धेरै पर्यटक आउने गर्छन। यहाँ भारतबाट आउने पर्यटकको संख्या पनि वृद्धि भएको छ। पहाडको मनोरम दृश्यले भरिपूर्ण नरपानीलाई प्रमुख पर्यटकीय स्थलको रुपमा विकास गर्न सन्धिखर्क नगरपालिका लागि परेको छ। नरपानीमा गंगासरोवर नामको पोखरीको मर्मत तथा सम्भार गरी डुंगा सञ्चालन तथा पर्यटकीय स्थलको रूपमा विकास गर्न पूर्वाधार निर्माणका कार्यहरू भैरहेको सन्धिखर्क नगरपालिकाका प्रमुख प्रशासकीय अधिकृत नारायण अर्यालले बताए । पिकनिकस्थलको रूपमा विकसित हुँदै गएको यस क्षेत्रमा कपिलवस्तु, रुपन्देही, दाङ, नवलपरासी, बाँके र बर्दियाबाट दैनिक रूपमा हजारौं मानिसहरू आउने गरेका छन्। गएको वर्षदेखि दैनिक रुपमा १० देखि ५० वटा समूहहरू आउने गर्दछन। शनिबारको दिन यहा झण्डै २० देखि ६० समूहहरू आउने गरेका छन। महेन्द्र राजमार्गको कपिलबस्तु गोरुसिंगेबाट ५० किलोमिटर यात्रापश्चात नरपानी पुग्न सकिन्छ। गोरुसिंगे सनिधखर्क सडकमा पर्ने यस क्षेत्रमा पछिल्लो समय भारतीय पर्यटकहरू बढी आउने गरेका छन। यस क्षेत्रमा आउने पर्यटकहरूलाई डुंगा सवारको समेत ब्यबस्था मिलाउने गरी काम भैरहेको प्रमुख प्रशासकीय अधिकृत अर्यालको भनाई छ। सुपादेउरालीमा धार्मिक विश्वासका साथ पाठा, पाठी चढाउन आउने र देउरालीमा चढाएका पाठा, पाठीहरू लिएर नरपानीमा वनभोज जस्तै गरि खाने गर्दछन। यहाँ वरिपरि हरियाली डाँडा छ। बीचमा समथर भूभाग पनि रहेको छ। भविष्यमा पनि यस क्षेत्रमा पर्यटन विकासले फड्को मार्नेमा विश्वास लिइएको छ। सुपा देउरालीको दर्शन गरेपछि मनले चिताएको पुग्ने धार्मिक विश्वास छ। कडा चट्टानका बीच निर्माण भएको सडक र त्यही सडकको छेउमा मन्दिर छ। यहाँ राष्ट्रिय, अन्तर्राष्ट्रिय क्षेत्रमा ठूलो ओहोदामा पुगेका व्यक्ति समेतले दर्शन गर्छन। कुनै अप्ठ्यारो समस्या आएको बेलामा सुपा देउरालीलाई भाक्कल गरे समस्या टर्ने विश्वास छ। त्यसैले यहाँ पाठी, बोका, भाकल गरि वलि चढाइन्छ।"
लाउडा प्रकरणका घाइतेलाई क्षतिपूर्ति दिन मानव अधिकार आयोगको सिफारिस,"धरान : खोटाङका लाउडा प्रकरणका चार घाइतेलाई क्षतिपूर्ति दिन राष्ट्रिय मानव अधिकार आयोगले सरकारलाई सिफारिस गरेको छ। घटनाको २१ वर्षपश्चात मानव अधिकार आयोगले प्रहरीले अन्धाधुन्द गोली चलाएका कारण चारजना प्रर्दशनकारी घाइते भएको प्रतिवेदनमा उल्लेख गरेको छ। २०५८ जेठ १३ गते राति नेकपा एमालेसहित ६ बाम घटकले लाउडा जहाज खरिद गर्दा करोडौं रकम भ्रष्ट्राचार गरेको भन्दै आन्दोलन गरेको थियो। सोही दिन प्रर्दशनकारीहरूले मसाल जुलुस निकालेर घर फर्कदै गरेका बेला जिल्ला प्रहरी कार्यालय खोटाङ अगाडि प्रहरीले अन्धाधुन्द गोली चलाउदा एमाले कार्यकर्ता दिपनारायण रिजाल, जनमोर्चाका दिपेन्द्र राई र मसालजुलुस हेर्न आएका ११ वर्षीय विद्यामणि तामाङ र ७ बर्षिय प्रताप राई गम्भीर घाइते भएका थिए। घाइतेमध्ये प्रतापको मृत्यु भइसकेको छ। लाउडा प्रकरणको आन्दोलनमा खोटाङ सदरमुकाम दिक्तेलको रत्नपार्कबाट मसाल जुलुस निकालेर जिल्ला प्रहरी कार्यालय हुँदै हाटडाँडामा पुगेर समापन भएको थियो। रातको समय भएकाले प्रर्दशनकारीहरू राको बालेर घर फर्कदै गर्दा जिल्ला प्रहरी कार्यालय अगाडि प्रहरीले अन्धाधुन्द गोली चलाउँदा चारजना घाइते भएका थिए। घटनापश्चात प्रर्दशनकारीहरूको दवावका कारण सरकारले हेलिकोप्टर झिकाएर घाइतेको उपचार टेचिङ हस्पिटल काठमाडौं लगेर गरेको थियो। मानव अधिकार आयोगले प्रहरीले गोली चलाउनु गलत भएको र प्रहरीले आयोगमा झुटा विवरण पेस गरेको पनि प्रतिवेदनमा उल्लेख गरेको छ। आयोगले घाइतेहरूलाई जनही एकलाख रुपैयाँ क्षतिपूर्ति दिन प्रधानमन्त्री तथा मन्त्रीपरिषदको कार्यालयलाई सिफारिस गरेको छ। मानव अधिकार आयोगले ढिलै भएपनि क्षतिपूर्तिका लागि सरकारलाई सिफारिस गरेको खबरले केही सहानुभुति प्राप्त भएको घाइते एमाले खोटाङका सहसचिव दिपनारायण रिजालले बताए। उनले मृत्यु भएका प्रताप राईको परिवारलाई थप क्षतिपूर्ति दिलाइदिन माग गरेका छन्।"
४ बालबालिका माइती नेपालको संरक्षणमा,"काठमाडौं : आमाको २८ वर्षकै उमेरमा निधन भयो। बाबु अर्को विवाह गरेर कान्छी आमासँग भारत पलायन भए। यसरी बिचल्लीमा परेका छायानाथ रारा नगरपालिका११ रोवा गाउँका ५ बालबालिकामध्ये चार जनाले माइती नेपालमा संरक्षकत्व पाएका छन्। बालबालिकाका आमा काली नेपालीको गत पुस १५ गते उपचारका क्रममा जिल्ला अस्पातल मुगुमा निधन भयो। बाबु जसखर नेपाली अर्को आमाका साथ भारत पलायन भएपछि ७४ बर्षीय हजुरबुवा हरियो दमाईले उनीहरूलाई गाउँघरबाट मागेर ल्याएको अन्नपानीले गुजारा गरेका थिए। वृद्ध हजुरबुवाले जसोतसो छाक टार्ने काम गरेको भए पनि उनीहरूको पढाइ र हेरचाह राम्रो हुन सकेको थिएन। आमाबाबुबिना बिचल्लीमा परेका बालबालिकाका बारेमा असार १३ गते अन्नपूर्ण पोस्ट्मा प्रकाशित समाचार पढेर माइती नेपालकी संस्थापक अध्यक्ष अनुराधा कोइरालाले संस्थाले बालबालिकालाई संरक्षणमा लिने बताइन्। ५ जना बालबालिकामध्ये कान्छो काखे बालकले भने आफ्नो हजुरबुवालाई छाड्न नमानेकाले अन्य ४ जना बालबालिकालाई मंगलबार माइती नेपालले सम्पूर्ण जिम्मासहित संरक्षकमा लिएको छ। बालबालिकामध्ये १२ वर्षीय विशाल नेपाली, १० वर्षीया अस्मिता नेपाली, ८ वर्षीय नवीन नेपाली र ५ बर्षीया पार्वती नेपाली छन्। अन्नपूर्ण पोस्ट्का मुगु संवाददाता जीवन सेजुवालले ती ४ जना बालबालिकालाई मुगुबाट काठमाडौं ल्याएर माइती नेपालको गौशालास्थित कार्यालयमा बुझाएका हुन्। उनीहरूको शिक्षा र पालनपोषणको जिम्मा माइती नेपालले लिने संस्थाले जनाएको छ। यी चार बालबालिका नमुना पात्र मात्र हुन्। देशभर विभिन्न कारणले बिचल्लीमा परेका यस्ता बालबालिका धेरै छन्। सञ्चार माध्यमले त्यस्ता बालबालिकाको बारेमा समाचार प्रकाशन गरेपछि पाठकले समाचार पढेर दुःख मात्र व्यक्त गर्छन्। उनीहरूका लागि कतैबाट सहयोग हुँदैन, माइती नेपालकी संस्थापक अध्यक्ष कोइरालाले भनिन्, मुगुका यी बालबालिकाको बारेमा अन्नपूर्ण पोस्ट्ेमा प्रकाशित समाचार हेर्ने बित्तिकै मैले ती ५ जना बालबालिकाको पढाइ र पालनपोषणको जिम्मा लिने सोच बनाएँ। पाँच जनामध्ये १८ महिने बालकले हुजुरबुवाको काख छाड्न मानेन। अरू चार जनालाई माइती नेपाले जिम्मा लिएको छ। आफूले नातिनातिनालाई राम्रोसँग खुवाउन र पढाउन नसकेकाले संस्थाले यसको जिम्मा लिएर उनीहरूको भविष्य राम्रो बन्ने भयो भन्दै उनीहरूका हजुरबुवा हरियो दमाइले खुसी व्यक्त गरे। मलाई दमको रोग भएकाले काम गर्न सक्दिन। छिमेकीबाट मागेर नातिनातिनालाई जसोतसो पालेको थिएँ। माइती नेपालले संरक्षकत्व लिएको छ। म असाध्यै खुसी छु।"
"पहिरो प्रभावितको उद्धार, राहत र बासस्थानको व्यवस्था मिलाउन गृहमन्त्री खाणको निर्देशन","काठमाडौं : गृहमन्त्री बालकृष्ण खाणले गोरखाको आरुघाट गाउँपालिका१ श्याम्चेतमा वर्षाका कारण माथिबाट पहिरो खसेर विस्थापित भएकाको तत्काल उद्धार, राहत र तत्कालका लागि बासस्थानको व्यवस्था मिलाउन निर्देशन दिएका छन्। गृहमन्त्री खाणले गृह प्रशासन, मन्त्रालयको विपद् व्यवस्थापन महाशाखा, गोरखाका प्रमुख जिल्ला अधिकारी शङ्करहरि आचार्य र जिल्लाका सुरक्षा निकायलाई पहिरोबाट विस्थापितको उद्धारमा कमी हुन नदिन निर्देशन दिएका हुन्। पहिरोले स्थानीय वीरबहादुर गुरुङलगायतको घर पुरेको र गाउँको दुवै तिरबाट पहिरो आएकाले गाँउनै जोखिममा रहेको खबर आएको प्रजिअ आचार्यले जानकारी दिएका छन्। पहिरोबाट विस्थापितलाई उद्धार गर्न बुधबार साँझ नै प्रहरी र सशस्त्रको टोली घटनास्थल पुगिसकेको प्रजिअ आचार्यले बताए। पहिरोले ६ घर पुरेको छ। मानवीय क्षति भने भएको छैन।"
गोरखा कारागारलाई पानी छान्ने उपकरण प्रदान,गोरखा : रोटरी क्लव अफ गोरखाले गोरखा कारागारलाई पानी छान्ने उपकरण प्रदान गरेको छ। बुधबार क्लवका अध्यक्ष कृष्ण ढकालले एसपी केदार खनाल र कारागार शाखा प्रमुख गणेश भट्टराईलाई सो उपकरण प्रदान गरेका हुन्। बर्खाका बेला पानीका कारण कैदीबन्दीलाई स्वास्थ्य समस्या नदेखियोस् भनेर पूर्व सावधानी अपनाउँदै पानी छान्ने उपकरण प्रदान गरेको क्लवका अध्यक्ष ढकालले जानकारी दिए। यसअघि कारागारको पुरुष वार्डमा लायन्स क्लव अफ गोरखाले सो उपकरण दिएको थियो। महिला वार्डमा पनि यसको खाँचो परिपूर्ति गरेको भन्दै एसपी खनालले क्लवलाई धन्यवाद ज्ञापन गरेका थिए।
२ महिनामा पनि खुलेन मृत्युको रहस्य,"ताप्लेजुङ : वैशाख २८ गते मृत भेटिएका मिक्वाखोला१ खोक्लिङका बिमल कार्की मृत्युको रहस्य २ महिना बितिसक्दा पनि खुलेको छैन। २४ वर्षीय कार्की स्थानीय निर्वाचनको मुखैमा मृत भेटिएका थिए। परिवारका सदस्यले हत्या भएको हो या अन्य कुनै कारणले मृत्यु भएको जानकारी दिन प्रहरीसँग माग गरेका छन्। बिमलका बुवा भीमबहादुर कार्कीले प्रहरीमाथि नै आशंका हुन थालेको बताए। गठबन्धन दलले निर्वाचनको मुखैमा योजनाबद्ध हत्या गरेको दाबी गर्दै आएको एमालेले चरम राजनीति भएको भन्दै आन्दोलन गर्ने चेतावनी दिएको छ। नेकपा एमाले र उसका १९ वटा जनवर्गीय संगठनले बुधबार संयुक्त विज्ञप्ति जारी गर्दै घटनाको सत्य तथ्य चाँडो सार्वजनिक गर्न माग गरे। विज्ञप्तिमा पीडितलाई न्याय दिलाउने काममा पार्टी पनि जाग्नुपर्ने बाध्यता भएकाले प्रहरी प्रशासन समक्ष माग गर्नुपरेको उल्लेख गरिएको छ। एमालेका सबै जनवर्गीय संगठनका प्रतिनिधिले बुधबार प्रहरी प्रमुख र जिल्ला प्रशासन कार्यालयमा ज्ञापनपत्रसमेत बुझाए। स्काभेटर तलाउने बिमल कार्कीको हत्या भएको दाबी एमालेले गर्दै आएको छ। यसअघि जिल्लामा विज्ञप्ति निकाल्नेदेखि केन्द्रमा गृहमन्त्री बालकृष्ण खाँणसम्मलाई भेटेर घटनाको छानबिन गर्न दबाब दिएको थियो। एमाले सचिव योगेश भट्टराईले खाँणलाई भेटेरै घटनाको सत्यतथ्य छानबिन गर्न ज्ञापनपत्र बुझाएका थिए। जेठ १० गते एमाले सचिव एवं प्रतिनिधिसभा सदस्य भट्टराईले गृहमन्त्रीलाई बुझाएको ज्ञापनपत्रमा राजनीतिक उद्देश्यबाट प्रेरित भएर हत्या गरिएको उल्लेख छ। भट्टराईले बुझाएको ज्ञापनपत्रमा आफ्नो घर नजिकैको भीर बाटोमा कुटपिट गरी निर्ममतापूर्वक हत्या गरिएको देखिएको उल्लेख छ। घटना भएको समयमा गठबन्धनमा आवद्ध दल र एमाले ताप्लेजुङ विज्ञप्ति बाजीमा उत्रिएका थिए। एमालेले कार्कीको राजनीतिक कारणले नै हत्या भएको दाबी गरेको छ भने गठबन्धनका तर्फबाट जारी विज्ञप्तिमा अमर्यादित शब्द प्रयोग गरी अनुसन्धानको क्रम प्रारम्भ नै नभई दोसारोपण गरेको बताइएको थियो। यता जिल्ला प्रहरी कार्यालय ताप्लेजुङले भने सो घटनाका विषयमा सुक्ष्म रूपमा अनुसन्धान जारी रहेको जनाएको छ। प्रदेश १ बताए आएको अनुसन्धान टोलीले पनि अध्ययनलाई निरन्तरता दिएको उल्लेख छ। प्रहरी नायब उपरीक्षक (डीएसपी) कैलाशकुमार राई अनुसन्धान चलिरहेको बताउँछन्। उनका अनुसार अहिलेसम्म २९ जनालाई सोधपुछ गरिएको छ। तर, प्रहरी निष्कर्षमा पुगेको छैन। निर्वाचन मिति नजिकिँदै जाँदा बिमल केही दिन घर बस्ने र भोट पनि हालेर फर्किने भन्दै बिदा लिएर घर जाँदै थिए। उनी तेल्लावुङ कन्सट्रक्सनको स्काभेटर चालक हुन्।"
