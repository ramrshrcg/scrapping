शीर्षक,विवरण
दोलखा प्रदेश १ मा कांग्रेसका काफ्ले विजयी,काठमाडौं : दोलखा प्रदेश १ मा नेपाली कांग्रेसका कुन्दनराज काफ्ले विजयी भएका छन्। निकटतम प्रतिद्वन्द्वी नेकपा एमालेका नरबहादुर श्रेष्ठलाई ८ हजार ४२ मतान्तरले पराजित गर्दै काफ्ले विजयी भएका हुन्। विजयी काफ्लेले २२ हजार ७९७ मत पाए भने उनका निकटतम प्रतिद्वन्द्वी श्रेष्ठले १४ हजार ७५५ मत पाए।
"चीनको मेनल्याण्डमा ४१६८ कोरोना संक्रमित थपिए, दुई जनाको मृत्यु",बेइजिङ : चीनको मेनल्याण्डमा ४१६८ कोरोना संक्रमित थपिएका छन्। पछिल्लो २४ घण्टामा कोरोनाका कारण थप दुई जनाको मृत्यु भएको राष्ट्रिय स्वास्थ्य आयोगले जनाएको छ। साथै २७ हजार ४३३ जना लक्षणविहीन संक्रमित भेटिएका छन्। शनिबार ३ हजार ३४१ जना कोरोना संक्रमित निको भएका छन्। हालसम्म ५ हजार २३५ जनाको कोरोनाको कारण ज्यान गएको छ।
दोलखामा माओवादीका कार्कीको अग्रता,काठमाडौं : दोलखामा प्रतिनिधिसभा सदस्यमा वामलोकतान्त्रिकका उम्मेदवार नेकपा (माओवादी केन्द्र) का गंगा कार्कीले पछिल्लो समय अग्रता लिएका छन्। हालसम्म ४९ हजार छ सय ३५ मत गणना गर्दा कार्कीले २१ हजार चार सय १२ मत प्राप्त गरेका छन्। उनका प्रतिस्पर्धी नेकपा (एमाले)का बालकृष्ण शिवाकोटीले हालसम्म २१ हजार एक सय ४३ मत प्राप्त गरेका छन्। यसअघि शिवाकोटीको अग्रता थियो। दोलखा१(१) मा वामलोकतान्त्रिक गठबन्धनका उम्मेदवार अगाडि छन्। हालसम्म ३९ हजार एक सय ६९ मतगणना गर्दा नेपाली कांग्रेसका कुन्दनराज काफ्लेले २१ हजार तीन सय ३७ मत प्राप्त गरेका छन्। एमालेका नरबहादुर श्रेष्ठले १४ हजार ४२ मत प्राप्त गरेका छन्। प्रदेशसभा २ मा नेकपा (एमाले) का भरतबहादुर केसी निर्वाचित भइसकेका छन्।
चुनावपछि सुनसान बन्दै उपल्लो मुस्ताङ,"जोमसोम: प्रतिनिधि र प्रदेशसभा निर्वाचन सकिए लगत्तै उपल्लो मुस्ताङ सुनसान बनेको छ । चिसो र हिमपात हुने भएकाले सीमावर्तीक्षेत्रका नागरिक न्यानो खोज्दै बेसी झरेका छन् । हिउँदयामको मौसममा जाडो छल्न र घुम्ती व्यापारका लागि बेसी झर्ने उपल्लो मुस्ताङबासीको परम्परा नै हो । चिसो मौसममा लोमान्थाङ, चराङ, घमी र छुसाङको मुख्य सडकमा सञ्चालित होटलमा पनि चहलपहल कम हुन्छ । कार्तिकको अन्तिम लागेपछि होटल व्यवसायी पनि उपल्लो मुस्ताङ बस्दैनन् । यो वर्ष निर्वाचन भएकाले अलि लामो समय गाउँ बसे पनि अहिले प्राय:जसोले गाउँ छोडिसकेका छन् । चिसोले उपल्लो मुस्ताङमा यातायात सेवा बन्द अत्यधिक चिसोले शुक्रबारदेखि उपल्लो मुस्ताङ रुढमा चल्ने सवारी साधनको सेवा बन्द गरिएको छ । चिसोका कारण गाउँमा स्थानीय नागरिक नहुँदा र पर्यटक समेतको चहलपहल नहुँदा जोमसोमलोमान्थाङ यातायात सेवा केही हिउँदयाम भरी बन्द रहने उपल्लो मुस्ताङ यातायात सेवा प्रालिका अध्यक्ष देव गुरुङले जानकारी दिए । चिसोले गर्दा यात्रु पनि हुँदैन, माथि पुगेका सवारी चिसोले पनि स्टार्ट हुँदैन, प्रालिका अध्यक्ष गुरुङले भने, ईन्धनको पैसा पनि उठेदैन, यात्रु पनि हुँदैन,यसैले सेवा स्थगित गरेका हौं । उनले हिउँदयाममा उपल्लो मुस्ताङ रुढमा चल्ने सवारीलाई पोखरा झारेर मर्मतको काम गर्ने बताए । उनले वैशाख लागेपछि सेवा सुचारु गर्ने बताए । यसैगरी चिसोका कारण मुस्ताङमा आन्तरिक तथा बाह्य पर्यटकको उपस्थिति पातलिएसँगै पोखराजोमसोम हवाई सेवा शनिबारदेखि अनिश्चितकालका लागि बन्द भएको जोमसोम नागरिक उड्यन कार्यालयले जनाएको छ । कार्यालयले आपत्कालीन हेली उद्दार र हेली चार्टर उडान भने बन्द नहुने बताईएको छ ।"
पोल्यान्डलाई हराउँदै साविक विजेता फ्रान्स क्वार्टरफाइनलमा,दोहा: किलियान एम्बाप्पेको दुई गोलप्रेरित फ्रान्स कतारमा जारी फिफा विश्वकपको अन्तिम १६ मा पोल्यान्डलाई ३१ गोलको नतिजामा पराजित गर्दै क्वार्टरफाइनलमा पुगेको छ। अल थुमामा रंगशालामा ओलिभर जिरुडले ४४औं मिनेटमा गरेको गोलसँगै फ्रान्सले पहिलो हाफमा १० को अग्रता लिएको थियो। ओस्मान डेम्बेलेले ७४औं मिनेटमा दिएको पासमा पासमा उत्कृष्ट गोल गर्दै फ्रान्सको अग्रता दोब्बर पारेका थिए। पोलिस रक्षापंक्तिमाथि हाबी बनेका एम्बाप्पेले इन्जुरी समयमा गरेको गोलसँगै फ्रान्सले अग्रता ३० मा लम्ब्याएको थियो। पेनाल्टी एरियामा उपामेकानोले बल ह्यान्ड गरेपछि पोल्यान्डले पेनाल्टी पाएको थियो। सोही पेनाल्टीमा रोबर्ट लेवान्डोस्कीले पोल्यान्डका लागि एक गोल फर्काए। फ्रान्सले क्वार्टरफाइनलमा इङ्ल्यान्ड र सेनेगलबीचको विजेतासँग खेल्ने छ।
आइतबारदेखि गौरबैरगनियाबाट टेम्पु सञ्चालन,रौतहट : नेपालको गौरबाट भारतको बैरगनियासम्म चल्ने तीनपांग्रे अटोरिक्सा र टेम्पु आइतबारदेखि सञ्चालनमा आएको छ। भारतीय नम्बरका अटोरिक्सा सञ्चालनमा ल्याउन दुवै देशका अधिकारीहरूको सहमति भएको थियो। दुवै देशको सीमा क्षेत्रमा चल्ने तीनपांग्रे अटोरिक्सा र टेम्पुहरूलाई व्यवस्थित गर्न भएको सम्झौतापछि आइतबारदेखि सञ्चालनमा आएका हो। भारतीय नम्बरका अटो रिक्साहरू यो सहमतिपछि निर्वाध रूपमा गौरसम्म आउने छन्। भारतीय नम्बरका अटोरिक्सा जिल्ला प्रहरी कार्यालय गौरको पूर्वतर्फ रहेको ब्यारेक फिल्डमा पार्किङ गर्ने तथा नेपाली अटोरिक्साहरू बैरगनिया रेल्वे स्टेशनमा पार्किङ गर्ने सहमति भएको जिल्ला प्रहरी कार्यालय रौतहटले जनाएको छ। कोरानाका कारण गौर बैरगनियामा टेम्पुहरूलाई रोक लगाइएको थियो।
मगही लोककथा संग्रह मधुकर बाबा लोकार्पण,ढल्केवर(धनुषा) : मगही भाषाका लोककथा संग्रह मधुकर बाबा लोकार्पण गरिएको छ। आइतबार जनकपुरधाममा एक कार्यक्रमका बीच मगही भाषा अभियानी तथा साहित्यकार उपेन्द्र दासको मधुकर बाबा मगही लोक कथा संग्रह विमोचन गरिएको हो। पुस्तकको मधेस प्रदेशका पूर्व आन्तरिक मामिला तथा कानूनमन्त्री ज्ञानेन्द्रकुमार यादवले विमोचन गरे। दास जातिको कुलदेवतामा आधारित उक्त पुस्तकमा २२ वटा लोककथा समेटिएको छ। मगही भाषा साहित्यलाई उजागर गर्ने उद्देश्यले लोक कण्ठका कथाहरूलाई एकै ठाउँमा संकलन गरी संरक्षण गरेको र युवा पुस्तालाई हस्तान्तरण गरेको पुस्तकका लेखक एवं अभियानी दासले बताए। पुस्तकको विमोचन गर्दै मधेस प्रदेशका पूर्व आन्तरिक मामिला तथा कानूनमन्त्री ज्ञानेन्द्रकुमार यादवलगायत मगही भाषाका अभियानीहरू। तस्बिर : विजय कुमार सिंह
इन्द्रचोकमा चक्कु प्रहारबाट घाइते भएका एक चिनियाँ नागरिकको मृत्यु,"काठमाडौं : काठमाडौंमा आइतबार विवादका क्रममा चक्कु प्रहारबाट घाइते भएका एक जना चिनियाँ नागरिकको मृत्यु भएको छ। चक्कु प्रहारबाट गम्भीर घाइते भएका २९ वर्षीय कान साउसिङको उपचारको क्रममा राष्ट्रिय ट्रमा सेन्टरमा मृत्यु भएको हो। अर्का घाइते ३२ वर्षीय ली छ्वनको ट्रमा सेन्टरमै उपचार भइरहेका छन्। उनी पनि गम्भीर घाइते छन्। काठमाडौं महानगरपालिका२५, इन्द्रचोकमा तीन चिनियाँ नागरिकबीच विवाद हुँदा ३७ वर्षीय फङ चङयुनले चक्कु प्रहार गरेका थिए। चक्कु प्रहार गर्ने फङलाई प्रहरीले नियन्त्रणमा लिएको छ। जिल्ला प्रहरी कार्यालय काठमाडौंका प्रवक्ता दिनेशराज मैनालीले घटनाबारे अनुसन्धान गरिरहेको बताए।"
सत्तारूढ गठबन्धनको बैठक सोमबार बस्ने,"काठमाडौं : प्रतिनिधिसभा र प्रदेशसभाको निर्वाचनपछिको समग्र अवस्थाका बारेमा छलफल गर्न सोमबार सत्तारूढ गठबन्धनको बैठक बस्ने भएको छ। नेकपा (माओवादी केन्द्र)को पदाधिकारीको बैठकपछि सञ्चारकर्मीसँग कुरा गर्दै महासचिव देवप्रसाद गुरुङले सोमबार सत्तारूढ गठबन्धनको बैठक बोलाइएको जानकारी दिए। बैठकमा निर्वाचनको समग्र अवस्थाका बारेमा समीक्षा हुने बताइएको छ। यही मङ्सिर ४ गते सम्पन्न निर्वाचनमा नेपाली कांग्रेसले ५७ स्थानमा जीत निकालेको छ। यस्तै, माओवादी १७ स्थानमा विजयी भएको छ भने दोलखामा जारी मतगणनामा अग्रस्थानमा छ। त्यस्तै, नेकपा (एकीकृत समाजवादी)ले १० स्थानमा जित निकाल्दा, लोकतान्त्रिक समाजवादी पार्टीले चार, राष्ट्रिय जनमोर्चा एक स्थानमा विजयी भएको छ। बैठकको समयका बारेमा भने केही बताइएको छैन।"
एकैदिन २३३ सवारी साधनका चालकलाई कारवाही,"काठमाडौं : काठमाडौं उपत्यकामा एकैदिन २३३ सवारी साधनका चालकलाई कारवाही गरिएको छ। प्रदूषण तथा यान्त्रिक अवस्था ठिक नभएका १८ सहित बम्पर गार्ड नहटाएका २२३ वटा सवारी साधनका चालक ट्राफिक प्रहरीले कारवाही गरेको हो। ट्राफिक प्रहरीले आइतबार कालिमाटी, कीर्तिपुर, बल्खु, सानेपा र सुकेधारामा गरिएको सवारी साधनको विशेष यान्त्रिक चेकिङका क्रममा अवस्था ठिक नभएका र धुँवा बढी फाल्ने १८ वटा सवारी साधनका चालकलाई कारवाही गरेको छ। काठमाडौं उपत्यका ट्राफिक प्रहरी कार्यालयका सहप्रवक्ता प्रहरी उपरीक्षक अवदेश बिष्ट क्षेत्रीका अनुसार धुँवा बढी फाल्ने ११ वटा सवारी साधनलाई यातायात व्यवस्था कार्यालय एकान्तकुना र यान्त्रिक अवस्था ठिक नभएका सातवटा सवारी साधनलाई सवारी परीक्षण कार्यालय टेकु पठाइएको छ। अवस्था ठिक नभएका पाँचवटा सवारी साधनको भने थप यान्त्रिक परीक्षण गर्नुपर्ने भएकाले ट्राफिक प्रहरी प्रभाग कीर्तिपुरले नियन्त्रणमा राखेको छ। अवस्था ठिक नभएको सवारी साधन चलाउँदा यात्रुको जीवन जोखिममा पर्ने र सवारी दुर्घटना पनि बढ्ने भएकाले सम्भावित जोखिम कम गर्न ट्राफिक प्रहरीले पछिल्लो समय सवारी साधन चेकिङलाई तीव्रता दिएको छ।"
बढ्दो ब्याजदरले उद्योग धरासायी,"चितवन : चितवनमा साना, घरेलु , लघु , मझोलादेखि ठुला उद्योग गरेर दुई हजारभन्दा बढी उद्योग छन्। यीमध्ये ३० प्रतिशत उद्योग बन्द भएका छन्। नेपाल राष्ट्र बैंकको मौद्रिक नीतिका कारण उद्योग सञ्चालनमा कठिनाइ छ भने २० प्रतिशत बन्द हुने अवस्थामा पुगेका छन्। गत वर्षको तुलनामा ३० प्रतिशत मात्रै उद्योग चलेका छन्। राष्ट्र बैंकको मौद्रिक नीति र बढ्दो ब्याजदरले उद्योग व्यवसाय धरासायी बन्न थालेका छन्। ब्याजदरमा भएको उच्च वृद्धिले आर्थिक कारोवार ठम्प छ। यसले वस्तु तथा उत्पादनको मागमा गिरावट आएको उद्योगी व्यवसायीको भनाइ छ। राष्ट्र बैंकले गरेको आव २०७९०८० को मौद्रिक नीतिले अर्थतन्त्रलाई चलायमान बनाउन नसकेको चितवन उद्योग संघका अध्यक्ष त्रिलोचन कंडेलले बताए। समस्या समाधानका लागि कुनै ठोस कदम नचालिएको भन्दै उद्योगी व्यवसायीले विरोध गरेका छन्। उनीहरूका अनुसार दैनिक उपभोग्य वस्तुको मागमा गिरावट आएको छ। राज्यले नीतिगत रूपमा नसोच्ने हो भने उद्योग बन्द हुने अवस्थामा पुगेको छ, कंडेलले भने, राष्ट्र बैंकले जारी गरेको चालु पुँजी कर्जा सम्बन्धी मार्गदर्शन र कर्जाको किस्ता तथा ब्याज उठौतिका लागि उद्योगीहरूलाई मानसिक तनाव दिने गरी बैंकहरूले गरेको ताकेता गरेका छन्। उद्योगीहरू थप हतोत्साहितको महसुस गरेका छौं। राष्ट्र बैंकले कच्चापदार्थको मूल्य वृद्धि र बैंक ब्याजदरमा भएको वृद्धिका कारण उत्पादन लागत अत्यधिक बढेका कारण अधिकांश उद्योग धन्दाहरू बन्द हुने अवस्थामा छन्। औद्योगिक उत्पादकत्व समेत वृद्धि गर्नुपर्ने अवस्थामा बढ्दो ब्याजदर, नगद प्रवाहमा परेको असर र मागमा देखिएको संकुचनका कारण उद्योगीहरू निराश छन्। राष्ट्र बैंकको नीतिअनुसार चालुपुँजी निर्देशिकाअनुसार कारोवारको २० प्रतिशत मात्रै ऋण पाउने व्यवस्था गरेका छ। बजारमा वस्तु तथा उत्पादनको माग घटेको छ। अहिले माग नभएर कारेवार घटेको छ। बैंकले १८ प्रतिशतसम्म ब्याजदर बढाएको छ। दोहोरो अंकको ब्याजदर हटाउनुपर्ने बताएका छन्। मौदिक नीतिले बैंकमा पैसा नहुने बनायो , लगानी नजुट्ने अर्को ब्याजदर बढी छ, उद्योगी राजु पौडेलले भने, यो अवस्था नसुधार्ने हो भने उद्योग डामाडोल हुनेवाला छ। आर्थिक तरलता व्यवस्थापन गर्न, ब्याजदर एक अंकमा सीमित गर्न माग गरेका छन्। पौष मसान्तसम्मको ब्याजलाई पुँजीकरण गर्न तथा पुर्नकर्जाको सुविधालाई निरन्तरता दिन माग गरेका छन्। राष्ट्र बैंकको चालुपुँजीकर्जा सम्बन्धी मार्गदर्शनलाई २ वर्षपछि मात्र कार्यान्वयनमा लैजान आग्रह गरेका छन्। पूर्वाधार निर्माणअन्तर्गत भएका खर्चहरूको कार्यको भौतिक प्रगति देखिए लगतै तत्काल भुक्तानीको व्यवस्था गर्नुपर्ने र अर्थतन्त्रलाई चलायमान बनाउन नियन्त्रित वस्तुहरूको आयात खुकुलो बनाउन नेपाल राष्ट्र बैंकसँग माग गरेका छन्। उद्योग वाणिज्य संघ चितवनका अध्यक्ष चुननारायण श्रेष्ठले उद्योगी व्यवसायी वातावरण बन्न नसकेको गुनासो गरे। हामीले ब्याजदरको असरबारे पटक पटक ध्यानाकर्षण गराउँदा पनि सुनुवाइ भएको छैन, उनले् भने , उद्योगधन्दा फस्टाउने होइन कमजोर बनाउने काम राष्ट्र बैंकको नीतिले गरेको छ।"
अर्थतन्त्र जोगाउन निजी क्षेत्रको आग्रह,"काठमाडौं : नेपाल उद्योग वाणिज्य महासंघको प्रतिनिधिमण्डलले अर्थमन्त्री जनार्दन शर्मालाई भेटी मुलुकको अर्थतन्त्र जोगाउन सहकार्य एवं समन्वयका लागि आग्रह गरेको छ। महासंघका अध्यक्ष शेखर गोल्छाको नेतृत्वमा गएको महासंघको पदाधिकारी प्रतिनिधिमण्डलले अर्थतन्त्रमा बहुआयामिक असर परेको र बहुप्रतिक्षित चालु आर्थिक बर्षको मौद्रिक नीतिको प्रथम त्रैमासिक समीक्षाले समेत विद्यमान समस्या सम्बोधन गर्न नसकेकोतर्फ ध्यानाकर्षण गराएको छ। महासंघले अर्थतन्त्र जोगाऔं अभियान सञ्चालन गर्दै आएको छ। अर्थमन्त्रीसँगको भेटवार्ताका क्रममा महासंघका अध्यक्ष गोल्छाले राजस्वले साधारण खर्च समेत धान्न नसक्ने अवस्था आएको भन्दै मुल्यवृद्धि सात वर्षयताकै उच्च रहेको र निजी क्षेत्र संकुचित हुँदै गएको बताए। प्रत्यक्ष अप्रत्यक्ष रूपमा बजारलाई नियन्त्रण गर्न सुरु भएको करिब एक बर्षको अवधिमा बहुआयामिक जोखिम बढेको हुँदा सरकार एवं केन्द्रीय बैंकले अर्थतन्त्र जोगाउन आग्रह गरेको हो। निजी क्षेत्रको लगानी संकुचित भई राजस्व समेत निरन्तर घटेर मुलुकको अर्थतन्त्रमा चाप परिरहेको समयमा लागु भएको चालु पुँजी कर्जा मार्गदर्शनले व्यवसायमा जटिलता थपेको जनाइएको छ। ब्याजदरको उतारचढाव, राष्ट्रिय अन्तराष्ट्रिय आर्थिक असहजता, अन्तराष्ट्रिय रूपमा आकाशिएको इन्धन एवं कच्चा पदार्थको मूल्य तथा लजिष्टिक्स र फ्रेट शुल्कमा समेत वृद्धि भएको छ। यसले गर्दा अनुमानित वित्तीय विवरण निर्धारण र चालु पूँजीको वास्तविक आवश्यक सीमा निर्धारणबीच तादाम्यता नमिल्ने र चालु पूँजीको अभावमा उद्योग सञ्चालनमै कठिनाई उत्पन्न भएको छ। दक्षिण एशियामै नेपालको अन्तराष्ट्रिय व्यापारमा लाग्ने समय बढी भएर चौतर्फी समस्या भोगिरहेको अवस्थामा मार्गदर्शन तत्काल कार्यान्वयन गर्न सकिदैन्। उद्योगहरूलाई यसले थप प्रभावित पारेको छ। चालु पुँजी मार्गदर्शन २०७९ को कार्यान्वयन कम्तीमा दुई बर्ष स्थगन गर्नुपर्ने जनाइएको छ। दुई बर्षसम्म मार्गदर्शनमा निजी क्षेत्रलाई प्रभाव पार्ने व्यवस्थाको सुधारको पहल पनि जारी राख्नुने निजी क्षेत्रले जनाएको छ। ती सुधार गर्नुपर्ने विषय महासंघले केन्द्रीय बैंकमा बुझाइसकेको छ। अहिले अर्थतन्त्रले नियामक निकायबाट दण्डात्मक नभई प्रवर्द्धनात्मक सुधार माग गरिरहेको हुँदा यस विषयमा केन्द्रीय बैंक सकारात्मक हुने महासंघको विश्वास छ। तरलता व्यवस्थापन एवं ब्याजदर स्थायित्व हो। मौद्रिक नीति समिक्षामार्फत वाणिज्य बैंकहरूको औसत ब्याजदर अन्तर ४४ प्रतिशतबाट ४ प्रतिशत तथा विकास बैंक र वित्त कम्पनीको औसत ब्याजदर अन्तर ५ प्रतिशतबाट ४६ प्रतिशत कायम गर्नुपर्ने व्यवस्था गरिएको छ। यो व्यवस्थाले ब्याजदर बढ्नबाट रोक्ने सम्भावना बलियो देखिएको महासंघले जनाएको छ। समस्या समाधान नगर्ने हुँदा जबसम्म बैंक वित्तिय संस्थाको आधार दर घट्दैन, तबसम्म ब्याजदर घटदैन्। ब्याजदर नघट्ने हो भने अर्थतन्त्र जोगाउन कठिन हुनेछ निजी क्षेत्रले भनेको छ। तत्काल बजारमा तरलता प्रवाह गर्ने र ब्याजदर घटाउने उपाय सरकार र केन्द्रीय बैंक दुवैले पहिल्याउनुपर्ने सुझाइएको छ।"
भक्तपुरमा आर्थिक अभावले पढाइ पूरा गर्न नसक्नेका लागि शैक्षिक ऋण,"भक्तपुर : भक्तपुर नगरपालिकाले चालु शैक्षिक सत्रमा शैक्षिक ऋण लिन चाहने नगरवासीका लागि ऋण लिन आउन सार्वजनिक आह्वान गरेको छ। ऋण लिन चाहनेहरूले मंसिर २९ गते बिहीबारभित्र आवश्यक कागजातसहित दरखास्त दिन सूचित गरेको छ। ऋणका लागि तोकिएको ढाँचामा निवेदनका साथै आवश्यक कागपत्र आवश्यक पर्छ। आर्थिक अभावका कारण पढाइ पूरा गर्न नसकेकाले ऋण पाउने नगरपालिकाले जनाएको छ। नगरपालिकाले प्रत्येक वर्ष निरन्तर शैक्षिक ऋण प्रदान गर्दै आइरहेको छ। नगरपालिकाको व्यवस्था अनुसार प्रति विद्यार्थी पाँच लाखसम्म ऋण लिएर पढाइ गर्न सक्छन्। आर्थिक अवस्था कमजोर भएका कारण राम्रो विद्यार्थी भएर पनि पढ्न नपाउँदा त्यस्ता विद्यार्थीले समाजलाई हेर्ने दृष्टिकोण नै फरक हुने भएकाले ऋणको व्यवस्था गरिएको नगरपालिकाले जनाएको छ। नगरपालिकाले शैक्षिक ऋणका लागि कोष बनाएको भक्तपुर नगरपालिका ९ का वडा अध्यक्ष रवीन्द्र ज्याख्वले बताए। एक वर्षमा ९१ जना छनौट गरेको उनले सुनाए। विगत चार वर्षदेखि भक्तपुर नगरपालिकाले शैक्षिक ऋण दिँदै आएको छ। पहिलो वर्षमा ४० जनाले मात्र निवदेन दिएका थिए। दोस्रो वर्ष एक सय १० जनाले निवेदन दिएका थिए भने तेस्रो वर्ष एक सय ४२ जनाले निवेदन दिएका नगरपालिकाले गराएको छ। यसअघिकोमा स्नातक, स्नाकोत्तर पढ्ने विद्यार्थीहरूले निवेदन दिएका थिए। अधिकांशले प्राविधिक विषयमा पढ्नका लागि निवेदन दिएका नगरपालिकाले जनाएको छ। शैक्षिक ऋण किस्तामा प्रदान गरिने छ। ऋणको वार्षिक व्याजदर ६ प्रतिशत रहेको छ। शैक्षिक ऋण विद्यार्थीको हातमा नभई नगरपालिका आफैले कलेजमा भुक्तानी गरिदिन्छ। पढाइ चार वर्षको छ भने चार वर्षमा नै ऋण तिर्नुपर्ने नियम छ। अन्तिम परीक्षा सकेको एक वर्षमा २५ प्रतिशत तिर्नुपर्ने हुन्छ। दोस्रो वर्षमा ५० प्रतिशत, तेस्रो वर्षमा ७५ प्रतिशत र चार वर्षमा शतप्रतिशत तिर्नुपर्ने व्यवस्था गरिएको छ।"
बन्दुकसहित वृद्ध पक्राउ,नुवाकोट : अवैध रूपमा राखिएको बन्दुकसहित एक वृद्ध पक्राउ परेका छन्। जिल्लाको शिवपुरी गाउँपालिका३ नयाँगाउँ घर भएका स्थानीय ६० वर्षीय हर्कबहादुर तामाङलाई २ थान भरूवा बन्दुक र त्यसमा प्रयोग गरिने करिव एक किलोग्राम बारूदसहित पक्राउ गरेको हो। उनलाई विदुरस्थित प्रहरी कार्यालयको हिरासतमा राखिएको प्रहरी नायव उपरीक्षक रूपक खड्काले जानकारी दिए। डीएसपी खड्काका अनुसार विशेष सूचनाका आधारमा पक्राउ गरिएको हो। थप अनुसन्धान भइरहेको नुवाकोट प्रहरीले जनाएको छ।
स्कटल्यान्डसँग ३ विकेटले हार्यो नेपाल,"काठमाडौं : विश्वकप क्रिकेट लिग २ अन्तर्गत त्रिदेशीय शृंखला खेल्न नामिबिया पुगेको नेपाल दोस्रो खेलमा स्कटल्यान्डसँग ३ विकेटले पराजित भएको छ। आइतबार नामिबियाको युनाइटेड क्रिकेट क्लब मैदानमा टस हारेर ब्याटिङको निम्तो पाएको नेपालले ४०१ ओभरमा सबै विकेट गुमाएर एक सय ३७ रनको योगफल तयार गरेको थियो। दोस्रो इनिङमा एक सय ३८ रनको लक्ष्य पछ्याएको स्कटल्यान्डले ३२१ ओभरमा सात विकेट गुमाएर पूरा गर्यो। स्कटल्यान्डका लागि ओपनर क्रिस्टोफर म्याकब्राइडले सर्वाधिक ४३ तथा ब्रान्डोन म्याकमुलेनले अविजित ३२ रन जोडे। बलिङतर्फ नेपालका लागि सागर ढकाल, गुल्शन झा र ललित राजवंशीले दुईदुई विकेट लिए। यस्तै दीपेन्द्रसिंह ऐरीले एक विकेट लिए। ब्याटिङमा निरिह बनेको नेपालका लागि गुल्शन झाले सर्वाधिक २९ रन बनाएका थिए। यस्तै पूर्व कप्तान ज्ञानेन्द्र मल्लले २५ तथा ओपनर अर्जुन साउदले १८ बाहेक अन्य ब्याटरको प्रदर्शन उल्लेख्य रहेन। स्कटल्यान्डका लागि क्रिस सोल ले सर्वाधिक तीन, मार्क वाटले दुई तथा ब्रान्डोन म्याकमुलेन, सफयान शरिफ र माइकल लिस्कले एकएक विकेट लिए। शुक्रबारदेखि सुरु भएको शृंखलाको नेपाल र नामिबियाबीचको पहिलो खेलमा वर्षा बाधक बन्दा नतिजाविहीन भएको थियो। नेपालले तेस्रो खेल बिहीबार नामिबियासँग खेल्ने छ।"
जिरुडको कीर्तिमानी गोलमा फ्रान्सलाई अग्रता,दोहा : ओलिभर जिरुडको ऐतिहासिक गोलप्रेरणामा फ्रान्सले फिफा विश्वकपको अन्तिम १६ अन्तर्गत पोल्यान्डविरुद्धक जारी खेलको पहिलो हाफमा १० को अग्रता लिएको छ। अल थुमामा रंगशालामा जारी खेलको ४४औं मिनेटमा गरेको गोलसँगै जिरुड फ्रान्सबाट अन्तर्राष्ट्रिय फुटबलमा सर्वाधिक गोलकर्ता बनेका छन्। जारी विश्वकपकै समूह चरणको पहिलो खेलमा अस्ट्रेलियाविरुद्ध दुई गोल गर्दै थिएरी अनरीको ५१ गोलको कीर्तिमानसँग जिरुडले बराबरी गरेका थिए। आज जारी पोल्यान्डविरुद्धको खेलमा गरेको गोलसँगै उनले ५२ गोलको कीर्तिमान बनाएका छ्न्। जारी विश्वकपमा यो जिरुडको तेस्रो गोल हो। आजको खेलमा पोल्यान्डलाई पराजित गर्न सके साविक विजेता फ्रान्स क्वार्टरफाइनलमा पुग्ने छ। चार वर्षअघि रुसमा भएको विश्वकपमा फ्रान्स च्याम्पियन बनेको थियो।
'प्रधानमन्त्रीका लागि माओवादीले एमाले कार्ड प्रयोग गर्दैछ' (भिडियो वार्ता),काठमाडौं: यतिबेला राजनीतिक दलका नेताहरू कसको नेतृत्वमा सरकार बनाउने भन्ने गृहकार्यमा छन् । वर्तमान सत्ता गठबन्धनलाई नै निरन्तरता दिने कि फरक गठबन्धन भन्ने बहस पनि जारी छ । यही बेला नेकपा माओवादीले सबैसँग सहकार्यका लागि ढोका खुला भनेर गरेको संकेत प्रधानमन्त्रीको बार्गेनिङ भएको राजनीतिक विश्लेषक डाराजेन्द्र चापागाईँ बताउँछन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै चापागाईँले एमालेले कसरत गरे पनि तत्कालै सरकार नबनाउने बताए । माओवादीले सबैसँग सहकार्यका लागि ढोका खुला छ भनेर कांग्रेससँग शुरूमा प्रधानमन्त्री बार्गेनिङ गरिरहेको भन्दै उनले माओवादीले कांग्रेससँग एमाले कार्ड मात्र खेलेको बताए । विश्लेषक चापागाईँले भारतीय राजदूतले दौडधुप बढ्नु आफू अनुकुलको सरकार बनाउनु रहेको बताए । उनले अमेरिका र ईयू पनि अनुकुलको सरकार बनाउने कसरतमा रहेको बताए । चापागाईँसँगको वार्ता हेर्नुहोस् ।
आन्दोलित विद्यार्थीहरू एक हप्ताका लागि निष्काशित,"महोत्तरी : शैक्षिक सत्रको सुरुवातदेखि नै शिक्षक अभावको कारण देखाउँदै नियमित पठनपाठन नभएको भन्दै राष्ट्रिय माध्यमिक विद्यालयका विद्यार्थीहरू आन्दोलित भएका छन्। उनीहरू आइतबार गौशाला औरही सडकखण्डमा पर्ने विद्यालयको गेट अगाडि चक्काजाम गरेर प्रदर्शन गरेका हुन्। गेट अगाडि नै टायर बालेर सडक जाम गर्न पुगेका विद्यार्थीहरू नियमित पठनपाठनको व्यवस्था गर्नुपर्ने जोडदार माग गर्दै आएका छन्। कक्षा ८ की छात्रा सरिता कुमारी महतोले भनिन्, 'अन्तिम परीक्षा आउनै लाग्यो तर कुनै विषयवस्तु पढाइ नै भएको छैन।' विद्यार्थीहरूले शिक्षककै कारण पठनपाठन अवरुद्ध भएको भन्दै आफूहरू आन्दोलित भएको बताएका छन्। सम्बन्धित पक्षले बारम्बार झुठो आश्वासन देखाएर हामीहरूसँग प्रत्यक्ष रूपमा खेलवाड गरेको भन्दै आफूहरू आन्दोलित भएको विद्यार्थीहरू बताएका छन्। उनीहरूले जसरी पनि शिक्षकको पदपूर्ति भएर पढाइ लेखाइ हुनुपर्ने मुख्य माग माग्दै आएका छन्। आन्दोलित विद्यार्थीहरू एक हप्ताका लागि निष्काशित विद्यार्थीहरू आन्दोलित भएर विद्यालयमा अनुशासनहीन काम गरेको भन्दै विद्यालयले उनीहरूलाई कारवाही गरेको छ। प्रधानाध्यापक शुभकरण यादवका अनुसार विद्यालयका कक्षा ९ र १० मा विद्यार्थीहरूलाई एकहप्ताका लागि निष्काशन गरिएको जनाएको छ। आन्दोलन साम्य भएपछि विद्यालय आएका नगरप्रमुख डा दिपेन्द्र महतोले विद्यालय व्यवस्थापन समितिका अध्यक्ष देवेन्द्र यादव लगायतका पदाधिकारी र अभिभावक समक्ष उनीहरूलाई एक हप्ताका लागि निष्काशन गर्नका लागि मौखिक आदेश दिएको प्रधानाध्यापक यादवले बताए।"
"कांग्रेस उपसभापति खड्का र सिके राउतबीच भेट, सत्ता समीकरणबारे छलफल",काठमाडौं: जनमत पार्टीका अध्यक्ष सिके राउतले राजनीतिक भेटवार्तालाई तिव्र पारेका छन् । निर्वाचन परिणामपछि राउत नयाँ सत्ता समीकरणको विषयलाई लिएर विभिन्न राजनीतिक दलका शीर्ष र दोस्रो तहका नेतासँगको भेटवार्तालाई तिव्रता दिन थालेका छन् । भेटकै क्रममा राउतले आज नेपाली कांग्रेसका उपसभापति पूर्णबहादुर खड्कालाई भेटेका छन् । खड्कालाई भेट्न उनको निवास गल्फुटार पुगेका राउतले निर्वाचनको मत परिणामको समीक्षा तथा आगामी सत्ता समीकरणका बारेमा छलफल गरेका छन् । भेटमा खड्काले राउत र राउतले नेतृत्व गरेको पार्टीको जितमा बधाई दिँएका थिए । त्यस्तै सत्ता समीकरण र सहकार्यका विषयमा पनि छलफल भएको खड्काको सचिवालयले जनाएको छ ।
विशेष बसबाट सम्पदा क्षेत्र अवलोकन गर्न पाइने,"काठमाडौंः काठमाडौं उपत्यकामा रहेका सम्पदा क्षेत्रको अवलोकन गर्न आउने पर्यटकलाई सहज सेवा दिन होप अन होप अफसिटी बस सञ्चालन हुने भएको छ । संस्कृति, पर्यटन तथा नागरिक उड्डयनमन्त्री जीवनराम श्रेष्ठले अघि सारेको पर्यटन पुनरुत्थान कार्ययोजनाअन्तर्गत ल्याइएको होप अन होप अफ सिटी बस सञ्चालनको तयारी अन्तिम चरणमा पुगेको छ । काठमाडौं उपत्यकामा रहेका सम्पदा क्षेत्रको अवलोकनमा पर्यटक तथा धर्मावलम्बीहरूलाई सहज बनाउन होप अन होप अफ प्रकारको घुम्ती सेवा दिन लागिएको हो । पहिलो चरणमा साझा यातायातका पाँचवटा विजुली बस हरेक आधा घण्टामा पाटन, काठमाडौं दरवार, पशुपति, बौद्ध र स्वयम्भु पुग्नेछन् । भविष्यमा भक्तपुर चाँगुनारायणसम्म लैजाने योजना बनाइएको छ । पर्यटकले बसको एउटा टिकट लिएपछि दिनभर 'होप अन होप अफ' का जुनसुकै बस चढ्न पाउनेछन् । करिब ३० किलोमिटर लामो पुरा यात्रा गर्न तीन घण्टा लाग्नेछ । आगामी अंग्रेजी नयाँ वर्षदेखि 'होप अन होप अफसिटी बस सञ्चालन गरिने मन्त्री श्रेष्ठले बताए । मन्त्री श्रेष्ठले 'होप अन होप अफ सिटी' बस प्रभावकारी रुपमा सञ्चालनबारे सरोकारवालासँग आइतबार मन्त्रालयमा छलफल गरेका थिए । छलफलमा साझा यातायातका सञ्चालक, व्यवसायी, विज्ञ तथा ट्राफिक प्रहरीलगायत सरोकारवालाको उपस्थिति थियो । मन्त्री श्रेष्ठले काठमाडौंका सांस्कृतिक सम्पदा घुम्न आउने विदेशी तथा स्वदेशी पर्यटकलाई सम्पदा क्षेत्र अवलोकनमा सार्वजनिक सवारी सहज बनाउन होप अन होप अफ बस सञ्चालनको अवधारणा ल्याएका हुन् । पर्यटकलाई सम्पदा क्षेत्रको अवलोकन गर्न सार्वजनिक सवारी सहज नहुँदा हैरानी खेप्नुपरेको गुनासो आउने गरेको छ ।"
प्रहरीको मनोबल बढाउन सरकारले सहयोग गर्छः गृहमन्त्री,"काठमाडौं : गृहमन्त्री बालकृष्ण खाँणले प्रहरीहरूको मनोबल वृद्धि गर्नका लागि सरकारले भरपूर सहयोग गर्ने बताएका छन्। नेपाल प्रहरी सिंहदरबार सुरक्षा गणका प्रहरी कर्मचारीसँग सामूहिक भोजनपछि आयोजित समारोहमा बोल्दै उनले प्रहरी अधिकृतहरूलाई पनि प्रहरीको मनोबल बढाउनका लागि आवश्यक कार्य गर्न निर्देशन दिए। भर्खरै सम्पन्न आम चुनाव, नियमित शान्ति, सुरक्षा तथा अपराध नियन्त्रणमा प्रहरीले आफ्नो जिम्मेवारी पूर्ण रूपमा निर्वाह गरेको भन्दै उनले प्रशंसा समेत गरे । मुलुकको शान्ति सुरक्षा तथा सुव्यावस्था कायम गर्न प्रहरीको भूमिका अब्बल रहेको उनको भनाइ थियो । गृहमन्त्री खाँणले कार्यालयमा रहेको प्रहरी ब्यारेक निरीक्षण गरेका थिए। उनले प्रहरीलाई उच्च मनोबलका साथ प्रविधिको समेत अधिकतम उपयोग गरी शान्ति, सुरक्षा र अपराध नियन्त्रणमा जुट्न निर्देशन समेत दिए।"
विराट एक्स्पोको तयारी पूरा,"विराटनगर : प्रदेश १ को राजधानी विराटनगरमा हुन गइरहेको सातौं संस्करणको विराट एक्स्पोको सम्पूर्ण तयारी पूरा भएको छ। मंसिर २९ देखि पुस ६ गतेसम्म विराटनगर१४ स्थित डिग्री क्याम्पसमा हुने औद्योगिक व्यापार मेलाको सम्पुर्ण तयारी पूरा भएको हो। आईतबार पत्रकार सम्मेलन गर्दै आयोजक उद्योग संगठन मोरङले मेलाको तयारी पूरा भएको जानकारी दिएको छ। सङ्गठनका अनुसार ७ दिनसम्म चल्ने एक्स्पोमा विभिन्न स्वदेशी तथा विदेशी उत्पादन सहितका ३६१ वटा स्टलहरू रहने छन्। पेभिलियनको ४, प्रायोजकको १०, उद्योग संगठन मोरङ कार्यसमितिको ३४, औद्योगिक कन्जुमन प्रोडक्ट्सको ७५, कृषि तथा साना घरेलु एवं सूचनामुलकको ७५, नाडा र अटोमोबाईल्सको २० वटा र खाद्य सामाग्रीको १० वटा स्टलहरू एक्स्पोमा रहने उद्योग संगठन मोरङका अध्यक्ष सुयश प्याकुरेलले बताए। उनले एक्स्पो अवधिभर माउन्टेन फ्लाईटको समेत व्यवस्था गरिएको जानकारी दिए। एक्स्पो अवधिभर ३ वटा माउन्टेन फ्लाईट गर्ने तयारी छ, उनले भने, हामीले बुकिङ्ग पनि खुलाईसकेका छौं। एक्स्पोमा आर्थिक एवम् कृषि तथा औद्योगिक क्षेत्रका बिषयगत मुद्दाहरूमा नीतिगत छलफल, अनुभव आदानप्रदान र नवीतम सोच भएका युवा उद्यमीको स्टार्टअप कर्नरका लागि छुट्टै पेभिलियनको व्यवस्था गरिएको बताइएको छ। प्रदेश १ मा लगानी सम्भावना भएका क्षेत्रका निम्त्ति पनि छुट्टै पेभिलियनको व्यवस्थापन मिलाइएको छ। एक्स्पोमा भने पहिलोपटक रोबोटसँग प्रत्यक्ष संवाद गर्ने अवसर समेत प्राप्त हुने आयोजकको दाबी छ। आयोजकका अनुसार एक्पोमा थ्रीडी भर्चुअल टुर मार्फत् प्रदेश १ का सगरमाथा बेस क्याम्प, गुफा पोखरी र पाथीभरा मन्दिर लगायतका पर्यटकीय क्षेत्रको अवलोकन समेत गर्न सकिनेछ। एक्स्पोमा स्थानीय तथा राष्ट्रिय कलाकारहरूको साङ्गितिक प्रस्तुतीको व्यवस्था समेत मिलाइएको छ। फेशन शो र विराट एक्स्पो सिङ्गिङ आइडल प्रतियोगितालाई मनोरञ्जनको मुख्य आकर्षण बनाइएको छ। प्रतियोगिताको आवेदन भने मंसिर २२ गतेबाट खुल्ला गरिने जानकारी दिइएको छ। प्राप्त जानकारी अनुसार प्रतियोगिताको निर्णायक भने गायिका इन्दिरा जोशी रहने भएकी छिन्। एक्स्पोमा भने नेपालका साथसाथै भारत, बङ्गलादेश र पाकिस्तान लगायत विभिन्न मुलुकका उत्पादनहरू प्रर्दशनीमा रहने छन्। ३ करोड रुपैयाँ खर्च हुने एक्स्पो करिब २ लाख बढीले अवलोकन गर्ने जनाइएको छ।"
बाँकेमा बेपत्ता दुई जनाको शव फेला,"नेपालगञ्ज : बाँकेको राप्ती नदीमा बगेर बेपत्ता भएका दुई जनाको शव आज फेला परेको छ। बयर खान जङ्गल गएका दुवैजना राप्ती नदी तर्ने क्रममा शनिबारदेखि बेपत्ता थिए। राप्तीसोनारी गाउँपालिका६ खल्लाटपरीमा शव फेला परेको जिल्ला प्रहरी कार्यालय, बाँकेका प्रहरी नायब उपरीक्षक रामबहादुर घर्तीले जानकारी दिए। मृत फेला पर्नेमा राप्तीसोनारी६ डाँडाटपरीकी २२ वर्षीया कञ्चन थारु र १३ वर्षीया अर्पणा थारु रहेको प्रहरीले जनाएको छ। घटनाबारे थप अनुसन्धान भइरहेको प्रहरीले जनाएको छ।"
कांग्रेस केन्द्रीय अनुशासन समितिले भन्यो निर्वाचनमा अन्तर्घात गर्नेमाथि पुस १५ भित्र कारवाही गर्नू,"काठमाडौंः नेपाली कांग्रेसले प्रतिनिधिसभा र प्रदेशसभा निर्वाचनमा पार्टीका आधिकारिक उम्मेदवार वा गठबन्धनका उम्मेदवारविरूद्ध अन्तर्घात गर्नेमाथि कारवाही गर्ने भएको छ । केन्द्रीय अनुशासन समितिले आइतबार विज्ञप्ति जारी गर्दै अन्तर्घात गर्नेमाथि पुस १५ भित्र कारवाही गरी जानकारी केन्द्रमा पठाउन भनेको छ । विज्ञप्तिमा भनिएको छ, २०७९ साल मंसिर ४ गते सम्पन्न प्रतिनिधिसभा र प्रदेश सभा सदस्य निर्वाचनका सन्दर्भमा पार्टीका उम्मेदवार र गठबन्धन दलका उम्मेदवारलाई अन्तर्घात गरी असहयोग गरेको रहेछ भने जिल्ला एवं प्रदेश अनुशासन समितिमा परेका उजुरीलाई विधिवत निर्णय गरी केन्द्रीय अनुशासन समितिमा पठाउने र यदि जिल्ला एवं प्रदेश अनुशासन समिति गठन नभएको अवस्थामा तत्काल अनुशासन समिति गठन गरी निर्णयसहित २०७९ पौष १५ गते भित्र पठाउनु पर्नेछ ।"
"गल्फ लुब्रिकेन्टको चन्द्रपुर, नारायणघाट र हेटौंडामा उच्चस्तरीय शोरुम","काठमाडौं : गल्फ लुब्रिकेन्टले चन्द्रपुर, नारायणघाट र हेटौंडामा उच्चस्तरीय शोरुम सञ्चालनमा ल्याएको छ। ग्राहकलाइ उच्च सेवा प्रदान गर्न र नेपालकै सर्वाधिक बिक्री हुने गल्फ लुब्रिकेन्ट सजिलै उपलब्ध गराउन यो नयाँ शोरुमहरू सञ्चालनमा आएको कम्पनीले जनाएको छ। नेपाल ल्युब आयल लिमिटेडले चन्द्रपुरमा आफ्नो आधिकारक बिक्रेता जैसवाल ट्रेडिङ कन्सर्न, नारायणघाटमा आशिर्वाद अटो ट्रेडिङ र हेटौंडामा आफ्नो आधिकारक बिक्रेता दिव्या बिजनेस कन्सर्नको नयाँ शोरुम उद्घाटन गरेको हो। नेपाल ल्युब आयल लिमिटेडका कार्यकारी निर्देशक करण चौधरीले गरेका हुन्। चौधरी भने, 'गल्फ एक विश्व प्रसिद्ध लुब्रिकेन्ट ब्रान्ड हो र यो नेपालकै सबैभन्दा धेरै बिक्री हुने ब्रान्ड पनि हो।' लिमिटेडका महाप्रबन्धक गंगाराज भट्टराइका अनुसार नयाँ उच्चस्तरीय शोरुमहरूबाट सबै गल्फ ब्रान्डको उत्पादकहरू ग्राहकमाझ उपलब्ध गराइने छ। गल्फले पहिलेदेखि नै सबैभन्दा ठूलो शोरुमहरूको नेटवर्क सञ्चालन गर्दै आएको छ।"
कृषि मन्त्रालयले भन्यो '४३ हजार मेट्रिक टन मल मौज्दात',"काठमाडौं : हिउँदेबालीका लागि करिब ४३ हजार मेट्रिक टन रासायनिक मल मौज्दात रहेको र केही परिमाण मल नेपाल भित्रने क्रममा रहेको कृषि तथा पशुपन्छी विकास मन्त्रालयले जनाएको छ। मन्त्रालयका प्रवक्ता प्रकाशकुमार सञ्जेलले हाल २१ हजार सात सय ६४ मेट्रिक टन युरिया, १९ हजार दुई सय ८६ मेट्रिक टन डीएपी र एक हजार नौ सय ३२ मेट्रिक टन पोटास गरी कुल ४२ हजार नौ सय ८३ मेट्रिक टन रासायनिक मल मौज्दात रहेको बताए। मौज्दात रहेको यो परिमाणको रासायनिक मलमध्ये कृषि सामग्री कम्पनी लिमिटेडसँग ३५ हजार चार सय ४९ मेट्रिक टन मौज्दात छ। जसमा १५ हजार एक सय ७९ मेट्रिक टन युरिया, १८ हजार चार सय ३२ मेट्रिक टन डिएपी र एक हजार आठ सय ३७ मेट्रिक टन पोटास छ। यस्तै, साल्ट ट्रेडिङ कर्पोरेसनसँग ६ हजार पाँच सय ६४ मेट्रिक टन युरिया, आठ सय ५४ मेट्रिक टन डिएपी र ९५ मेट्रिक टन पोटास गरी कुल सात हजार पाँच सय ३४ मेट्रिक टन रासायनिक मल मौज्दात छ। चालु आर्थिक वर्ष २०७९८० का लागि मल खरिद गर्न सरकारले १६ अर्ब विनियोजन गरेको छ। चालु आर्थिक वर्षमा कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडमार्फत् दुई लाख ५७ हजार मेट्रिक टन रासायनिक मल खरिदका लागि टेण्डर आह्वान भएको थियो। जसमा एक लाख १० हजार मेट्रिक टन मल आयात भई ८६ हजार पाँच सय मेट्रिक टन बिक्रीसमेत भइसकेको मन्त्रालयले जनाएको छ। अहिलेसम्म कृषि सामग्री कम्पनी लिमिटेड ५७ हजार दुई सय १२ मेट्रिक टन र साल्ट ट्रेडिङ्ग कर्पोरेसनले २९ हजार ३३ मेट्रिक टन रासायनिक मल बिक्री गरिसकेका छन्। २० हजार मेट्रिक टन युरिया पुसको पहिलो हप्ता नेपाल आइपुग्ने पनि कृषि मन्त्रालयले जनाएको छ। टेन्डर भएको बाँकी मल माघ तथा फागुन महिनामा नेपाल आइपुग्ने जानकारी कृषि सामग्री कम्पनी लिमिटेड र साल्ट ट्रेडिङ कर्पोरेसनले मन्त्रालयलाई दिएका छन्। कृषि सामग्री कम्पनी लिमिटेडको २० हजार मेट्रिक टन रासायनिक मलमध्ये पाँच हजार मेट्रिक टन भैरहवा र वीरगञ्ज नाकामा आइसकेको तथा १० हजार मेट्रिक टन मल विशाखापटनमबाट नेपालका लागि निकासी भैसकेको पनि मन्त्रालयको भनाइ छ।"
"रोमानिया गएका झापाका विकाश कोमामा, सहयोगका लागि परिवारको अपिल","झापा : वैदेशिक रोजगारीका लागि रोमानिया पुगेका झापा भद्रपुरका विकाश तिम्सिना कुटपिटबाट गम्भीर घाइते भई कोमा (अचेत अवस्था)मा त्यहाँ उपचाररत छन्। भद्रपुर नगरपालिका ८ स्थित फूलबारी टोल निवासी २६ वर्षीय विकाश रोमानियाको टिमिसोराआ हस्पिटलमा १८ दिनदेखि अचेत अवस्था उपचाररत रहेका छन्। कार्तिक ३० गते करिब राति १० बजेको समयमा विकाशलाई ६ देखि ७ जना नेपाली युवाहरूले बाटामा छेकेर निर्घात रूपमा कुटपिट गरेका थिए। उनीहरूले छोराको टाउकोमा बोतल प्रहार गरी गम्भीर घाइते बनाएको भनी खबर आएको उनका बुबा कुमार तिम्सिनाले बताए। छोरालाई कोमा राखेर उपचार भइरहेको भनी परिवारलाई थाहा नै थिएन, उनका बुबा तिम्सिनाले भने, चार दिनअघि मात्र विकाशसँगै त्यहाँ बस्दै आएका साथीले फोन गरेर घटना सुनायो। घटना सुन्ने बित्तिकै हामी मुर्छा पर्यौं।' विकाशलाई नेपाली युवाहरू नै किन र के कारणले कुटपिट गरेको भनी उनको साथीले पनि घटना खुलाएर भन्न नसकेको उनको भनाइ छ। घरको जेठो छोरा विकास पढाइ पूरा गरी ६ महिनाअघि मात्र रोमानिया गएको थियो। अहिले छोराको स्वास्थ्य अवस्था कस्तो छ, कुन हालतमा छ। त्यहाँ गएर बुझ्ने हामीसँग सामर्थ्य पनि छैन। सरकारको पहलमा रोमानियास्थित नेपाली राजदूतावासले सहजीकरण गरिदिए कम्तीमा घटनाको सत्य तथ्य बाहिर आउँथ्यो, उनले भने, अब सरकार वा सम्बन्धी निकायले सहयोग गरिदिनु पर्यो। ग्लोबल म्यानपावर सामाखुसी काठमाडौँबाट २०७९ जेठ ८ गते विकाश रोमानियाका लागी उडेका थिए। नेपाली करिब ७ लाख रूपैयाँ खर्चिएर होटेलमा पिज्जा बनाउने काममा उनी रोमानिया गएको परिवारको भनाइ छ।"
"इन्द्रचोकमा चिनियाँ नागरिकबीच विवाद, चक्कु प्रहारबाट दुई घाइते","काठमाडौं : काठमाडौंमा तीन चिनियाँ नागरिकबीच विवाद हुँदा दुई जना घाइते भएका छन्। विवादका क्रममा ३७ वर्षीय फङ चङयुनले चक्कु प्रहार गर्दा ३२ वर्षीय ली छ्वन र २९ वर्षीय कान साउसिङ गम्भीर घाइते भएका हुन्। ली को पेटमा चोट लागेको छ भने कानको पेट, छाती र टाउकोको बाँया भागमा चोट लागेको छ। दुवै जना बोल्न सक्ने अवस्थामा छैनन्। काठमाडौं महानगरपालिका२५, इन्द्रचोकमा आइतबार तीन चिनियाँ नागरिकबीच विवाद भएको थियो। चक्कु प्रहार गर्ने फङलाई प्रहरीले नियन्त्रणमा लिएको छ। जिल्ला प्रहरी कार्यालय काठमाडौंका प्रवक्ता दिनेशराज मैनालीले घटनाबारे अनुसन्धान गरिरहेको बताए।"
किमोथेरापीले काम नगरेपछि पेलेलाई 'इन्ड अफ लाइफ ' केयरमा सारियो,"एजेन्सी : ब्राजिलका महान् फुटबलर पेलेको स्वास्थ्यमा सुधार नआएपछि इन्ड अफ लाइफ केयरमा सारिएको छ। लामो समयदेखि क्यान्सरसँग जुधिरहेका ८२ वर्षीय पेलेलाई किमोथेरापीले काम नगरेपछि इन्ड अफ लाइफ केयरमा सारिएको हो। उनलाई ३० नोभेम्बरमा अस्पताल भर्ना गरिएको थियो। शरीर सुन्निने र मुटुको समस्या देखिएपछि अस्पताल भर्ना गरिएको हो। उनलाई ब्राजिलको साउ पाउलोस्थित अल्बर्ट आइन्स्टाइन अस्पतालमा भर्ना गरिएको अन्तराष्ट्रिय सञ्चारमाध्यमले जनाएका छ्न्। उनले सन् १९५८,१९६२ र १९७९ गरी तीनपटक ब्राजिललाई विश्वकपको उपाधि जिताएका थिए। पेलेले ब्राजिलका लागि ९२ खेलमा ७७ गोल गरेका थिए। यो हालसम्मकै कीर्तिमान हो। उनले आफ्नो व्यवसायिक करियरमा कूल १३६३ खेल खेलेका छन्। जसमा १२८१ गोल गरे। के हो इन्ड अफ लाइफ केयर ? इन्ड अफ लाइफ केयर भन्नाले रोग निवारण नभइ तत्काल देखिएका समस्यालाई केही हदसम्म निवारण गर्नमा मद्दत गर्ने उपचार पद्दति हो। साथै यहाँ भर्ना भएका बिरामीको मानसिक, भावनात्मक, शारीरिक,आध्यात्मिक र अन्य व्यावहारिक कुराहरूको ख्याल राखिन्छ । इन्ड अफ केयरमा बिरामीलाई केही घन्टा, दिन वा महिनौंसम्म राख्न सकिन्छ।"
पेट्रोलियम पदार्थको मूल्य समायोजन गर्न माग गर्दै विरोध प्रदर्शन,काठमाडौं : पेट्रोलियम पदार्थको मूल्य समायोजन गर्न दवाव दिँदै नेकपा बहुमत निकट अखिल क्रान्तिकारीले आयल निगम अगाडि प्रदर्शन गरेका छन्। अन्तर्राष्ट्रिय बजारमा मूल्य घटेर आएपनि नियमले समायोजन नगरेको भन्दै उनीहरूले विरोध प्रदर्शन गरेका हुन्। उनीहरूले अन्तर्राष्ट्रिय बजारमा मूल्य बढ्दा बढाउने तर घट्दा नघटाएको भन्दै नाराबाजी गरेका थिए। विद्यार्थीहरूले तत्काल पेट्रोलियम पदार्थको मूल्य समायोजन नगरे थप बिरोधका कार्यक्रम तय गर्ने चेतावनी दिएका छन्।
"पेलेले भने 'म ठिक छु,सकारात्मक रहनुहोस् '","काठमाडौं : अस्पताल भर्ना भएका ब्राजिलका फुटबलर पेलेले आफ्नो स्वास्थ्य अवस्था ठिक रहेको बताएका छन्। उनले आफू बलियो रहेको र सकारात्मक रहन फ्यानहरुलाई आग्रह गरेका हुन्। पेलेको स्वास्थ्य अवस्था खराब रहेको समाचार सञ्चारमाध्यममा प्रकाशित भएपछि उनले आफू ठिक अवस्थामा रहेको र सबैलाई सकारात्मक सोचिदिन आग्रह गरेका हुन्। उनले आफ्ना फ्यानहरुले पठाइरहेको सन्देश र विश्वकममा ब्राजिलले खेलिरहेको खेल हेरेर आफूलाई थप उर्जा मिलेको बताएका छन्। शनिबार राति इन्स्ट्राग्राममा लेखेका छन्,' मेरा साथीहरु। मेरो स्वास्थ्य अवस्था ठिक छ। सबैजनालाई सकारात्मक सोचिदिन आग्रह गर्दछु। तपाईंहरुको आसिरवादले थप शक्ति प्राप्त भएको छ। मेरो उपचारमा संलग्न चिकित्सक टोलीलाई धेरैधेरै धन्यवाद दिन चाहन्छु।' उनले विश्व कपमा ब्राजिललाई हेरिरहेको र यसले आफूलाई थप उर्जा मिलिरहेको बताएका छन्।,'म भगवानमा विश्वास गर्छु। तपाईहरुले स्नेहपूर्वक पठाएका सन्देश र विश्वकपमा ब्राजिलले खेलेको देखेर थप शक्ति मिलेको छ,'उनले इन्स्ट्राग्राममा लेखेका छन्। विश्वकपमा ब्राजिल अन्तिम १६ मा पुगेको छ। सोमबार राति क्वाटर फाइनल प्रवेशका लागि दक्षिण कोरियासँग खेल्नेछ। लामो समयदेखि क्यान्सरसँग जुधिरहेका ८२ वर्षीय पेलेलाई किमोथेरापीले काम नगरेपछि इन्ड अफ लाइफ केयरमा सारिएको छ। शरीर सुन्निने र मुटुको समस्या देखिएपछि उनलाई ३० नोभेम्बरमा अस्पताल भर्ना गरिएको थियो। उनलाई ब्राजिलको साउ पाउलोस्थित अल्बर्ट आइन्स्टाइन अस्पतालमा भर्ना गरिएको अन्तर्राष्ट्रिय सञ्चारमाध्यमले जनाएका छ्न्। उनले सन् १९५८,१९६२ र १९७९ गरी तीनपटक ब्राजिललाई विश्वकपको उपाधि जिताएका थिए। पेलेले ब्राजिलका लागि ९२ खेलमा ७७ गोल गरेका थिए। यो हालसम्मकै कीर्तिमान हो। उनले आफ्नो व्यवसायिक करियरमा कूल १३६३ खेल खेलेका छन्। जसमा १२८१ गोल गरे।"
"पाँचथरमा सेनाको गाडी दुर्घटना, १५ जना घाइते ,दुई गम्भीर",विराटनगर : पाँचथरको मिक्लाजुङ गाउँपालिका६ स्थित राँकेरविभेडेटार सडकखण्डमा आइतबार दिउँसो नेपाली सेनाको गाडी दुर्घटना हुँदा १५ जना घाइते भएका छन् । घाइतेमध्ये २ जनाको अवस्था गम्भीर रहेको प्रहरीले जनाएको छ । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार पाँचथरको मिक्लाजुङ गाउँपालिका८ बुधबारेबाट फिदिमको रणशेर गणतर्फ जाँदै गरेको बा १ ग ३४४२ नम्बरको नेपाली सेनाको वानटन गाडी दिउँसो १२:१५ बजेतिर दुर्घटनामा परेको हो । अदलीबदली भएका सैनिक कर्मचारी चढेको गाडी आफै अनियन्त्रित भएर सडकबाट लगभग १५० मिटर तल झरेको प्रहरीले जनाएको छ । गाडीमा १८ जना सवार थिए । तीमध्ये १५ जना घाइते भएका हुन् । घाइतेहरुलाई नेपाली सेनाकै हेलिकोप्टरमार्फत उद्दार गरेर उपचारका लागि बाहिर लगिएको प्रहरीले जनाएको छ । केही घाइतेको पाँचथरमै उपचार भइरहेको एसपी राईले बताए ।
स्कटल्यान्डविरुद्ध नेपाल १३७ रनमा अलआउट,"काठमाडौं : ब्याटिङमा निरिह बनेको नेपालले विश्वकप क्रिकेट लिग २ अन्तर्गत त्रिदेशीय शृंखलामा स्कटल्यान्डलाई एक सय ३८ रनको लक्ष्य दिएको छ। नामिबियाको युनाइटेड क्रिकेट क्लब मैदानमा टस हारेर ब्याटिङको निम्तो पाएको नेपालले ४०।१ ओभरमा सबै विकेट गुमाएर एक सय ३७ रनको योगफल तयार गर्यो। ब्याटिङमा निरिह बनेको नेपालका लागि गुल्शन झाले सर्वाधिक २९ रन बनाएका थिए। यस्तै पूर्व कप्तान ज्ञानेन्द्र मल्लले २५ तथा ओपनर अर्जुन साउदले १८ बाहेक अन्य ब्याटरको प्रदर्शन उल्लेख्य रहेन। स्कटल्यान्डका लागि क्रिस सोल ले सर्वाधिक तीन, मार्क वाटले दुई तथा ब्रान्डोन म्याकमुलेन, सफयान शरिफ र माइकल लिस्कले एकएक विकेट लिए। शुक्रबारदेखि सुरु भएको शृंखलाको नेपाल र नामिबियाबीचको पहिलो खेलमा वर्षा बाधक बन्दा नतिजाविहीन भएको थियो"
"रामेछापमा अटो दुर्घटना, ५ जना घाइते","काठमाडौं : रामेछापको खाँडादेवी गाउँपालिका अटो दुर्घटना हुँदा ५ जना घाइते भएका छन्। आइतबार बिहान खाडाँदेवी गाउँपालिका३, भिरपानी हुन्दुरखोलामा पकरवासबाट सिन्धुली तर्फ जाँदै गरेको ज १ ह ५०६९ नम्बरको अटो आँफै अनियन्त्रित भइ दुर्घटना भएको जिल्ला प्रहरी कार्यालय रामेछापले जनाएको छ। प्रहरीका अनुसार दुर्घटनामा सिन्धुली कमलामाई नगरपालिका६ भोटेपानीका ४३ वर्षीय चालक कुमार तामाङ टाउको र कम्मरमा गम्भीर चोट, सोही स्थानका ७० वर्षीय पदमबहादुर तामाङको पनि अवस्था गम्भीर रहेको छ। सिन्धुली कमलामाई नगरपालिका६ कै ६५ वर्षीय रामबहादुर तामाङ, ३२ वर्षीया सम्झना तामाङ र १२ वर्षीया सुस्मा तामाङलाई पनि घाइते भएका छन्। दुर्घटनामा घाइते भएका ५ जनालाई प्रहरीले उद्दार गरी उपचारको लागी घुलिखेल अस्पताल पठाएको जिल्ला प्रहरी कार्यालय रामेछापले जनाएको छ।"
"नेप्से परिसूचक सामान्य अंकले बढ्यो, डेढ अर्बको सेयर कारोबार",काठमाडौं : सेयर कारोबारको पहिलो दिन आइतबार नेप्से परिसूचक झिनो अंकले बढेको छ। नेप्से २१६ अंकले बढेर १९६३२२ विन्दुमा अडिएको छ। सेन्सेटिभ इण्डेक्स ११७ अंकले बढेर ३८४८३ विन्दुमा पुगेको छ। यसदिन २४३ कम्पनीको ३६ लाख ९४ हजार कित्ता सेयर १ अर्ब ५६ करोड १७ लाख रुपैयाँ बराबरमा खरिदबिक्री भयो। कारोबार रकमका आधारमा यसदिन नबिल बैंक शीर्षस्थानमा रहेको छ। सो बैंकको १९ करोड ८० लाख ६७ हजार रुपैयाँ बराबरको सेयर कारोबार भयो। कारोबारमा आएका १३ समूहमध्ये ९ को सूचक बढ्यो भने ४ को घट्यो। यसदिन लाइफ इन्स्योरेन्सको सूचक सर्वाधिक १९८ प्रतिशतले बढ्दा होटल एन्ड टुरिजमको १६५ प्रतिशतले बढ्यो। बैंकिङ समूहको सूचक ०६७ प्रतिशतले ओरालो लाग्यो। सामान्य अंकले बढेको सेयर बजारमा धवलागिरी लघुवित्त वित्तीय संस्थाको मूल्य सकारात्मक सर्किट लेभलमा कारोबार भयो।
'गठबन्धनबाटै सरकार गठनको पहिलो प्रयास गरिन्छ',"काठमाडौं : नेकपा माओवादी केन्द्रका महासचिव देव गुरुङले सत्ता गठबन्धनबाटै सरकार गठनको प्रयास गरिने बताएका छन्। माओवादी केन्द्रको पदाधिकारी बैठकपछि महासचिव गुरुङले गठबन्धन यथावत रहेकाले सरकार गठनको प्रयास गठबन्धनबाटै थालिने बताएका हुन्। महासचिव गुरुङले भने, गठबन्धनका घटकहरूबीच कुराकानी हुन्छ। गठबन्धनकै प्रक्रियाबाट निर्वाचन भएकाले गठबन्धनको बैठक बस्नुपर्छ। भोलि गठबन्धनको आयोजना हुने भएको छ। गठबन्धनबाटै सरकार गठनको पहिलो प्रयास गरिने छ। गुरुङले भोलि (सोमबार) गठबन्धनको बैठक आयोजना हुने र गठबन्धनको चुनावी समीक्षा गरिने बताए। आजको बैठकमा पदाधिकारीहरूले मुलभूत रूपमा निर्वाचनबाट कतिपय सन्दर्भमा अपेक्षाकृत परिणाम नआएपनि मुलभूत रूपमा गठबन्धनको परिणाम ठीक भएको औंल्याएका थिए। माओवादी केन्द्रका उपाध्यक्ष कृष्णबहादुर महराले यसअघि सत्ता समीकरणमा अन्य विकल्प सोच्न सकिने बताएका थिए।"
चुनावी समीक्षा र आगामी रणनीति तय गर्न माओवादी केन्द्रको बैठक,काठमाडौंः नेकपा माओवादी केन्द्रको पदाधिकारी बैठक जारी छ। निर्वाचन समीक्षा र आगामी रणनीति तय गर्न पदाधिकारीको बैठक पार्टी कार्यालय पेरिसडाँडामा बसेको हो । बैठकमा पदाधीकारीहरुले चुनावी रिपोर्टिङ प्रस्तुत गरिरहेका छन् । सत्ता गठबन्धन दल नेकपा माओवादी केन्द्रले सत्ता समीकरणमा अन्य विकल्प समेत रहेको बताएको छ । बैठकमा नेताहरुले चुनावी नतिजा अपेक्षा अनुरुप नआएको बताएका छन् । बैठक शनिबार पनि बसेको थियो । पार्टी उपाध्यक्ष कृष्णबहादुर महराले चुनावी समीक्षापछि आगामी रणनीतिबारे थप निर्णय हुने बताए ।
१९ जना डिस्चार्ज हुँदा ६ कोरोना संक्रमित थपिए,काठमाडौं : नेपालमा थप ६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसर देशभर परीक्षण गरिएका ४ सय ५४ नमूनामध्ये ६ नमूनाको रिपोर्ट पोजिटिभ आएको हो। कोरोनाका कारण गत २४ घण्टामा पनि कसैको मृत्यु भएको छैन । आइतबार थप १९ संक्रमित डिस्चार्ज भएका छन् । हाल नेपालमा १ सय ८ सक्रिय संक्रमित रहेको मन्त्रालयले जनाएको छ ।
नक्कली शैक्षिक प्रमाणपत्र पेश गरी सरकारी सुविधा लिने दुईजनाविरुद्ध मुद्दा,काठमाडौं : अख्तियार दुरुपयोग अनुसन्धान आयोगले शैक्षिक योग्यताको नक्कली प्रमाणपत्र पेश गरी सरकारी सेवामा प्रवेश गरेको आरोपमा दुईजनाविरुद्ध आरोपत्र दायर गरेको छ। ओखलढुंगा पूर्वाधार विकास कार्यालयका ल्याब टेक्निसियन राम एकवाल यादव र कैलालीमा उच्चमाध्यमिक विद्यालय संयोजक मधुरा चौधरीविरुद्ध आइतबार विशेष अदालत काठमाडौंमा मुद्दा दायर गरेको हो। दुवैजनाले सरकारी सेवाको लाभ लिने उद्देश्यले नक्कली प्रमाणपत्र पेश गरेको पुष्टि हुन आएकाले मुद्दा दायर गरेको अख्तियारका प्रवक्ता श्याम प्रसाद भण्डारीले जानकारी दिए। चौधरीले नक्कली प्रमाणपत्र पेश गरी माध्यमिक तहको स्थायी शिक्षक पदमा नियुक्त भएको र यादव ल्याब टेक्निसियन पदमा करार सेवामा काम गरेको पुष्टि भएको अख्तियारले जनाएको छ।
"संसदमा १२ दल सहभागी हुने, ५ पार्टीले राष्ट्रिय दलको मान्यता नपाउने","काठमाडौं : प्रतिनिधिसभामा १२ राजनीतिक दल सहभागी हुन पाउने भएका छन् । प्रतिनिधिसभामा १२ दल संसदमा सहभागी हुने भएपनि ७ दलले मात्रै राष्ट्रिय दलको मान्यता पाउने देखिएको हो । नेपाली कांग्रेस, नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र जनमत पार्टीले राष्ट्रिय दलको मान्यता पाउनेछन् । राष्ट्रिय दलको मान्यता पाउन प्रत्यक्षतर्फ एक सिट र समानुपातिकतर्फ सदर मतको ३ प्रतिशत 'थ्रेस होल्ड ' कटाउनुपर्ने कानुनी व्यवस्था छ । नेकपा एकीकृत समाजवादीले 'थ्रेस होल्ड' कटाउन संघर्ष गरिरहेको छ । समाजवादीले अहिलेसम्म २ लाख ९४ हजार मत प्राप्त गरेपनि 'थ्रेस होल्ड' कटाउन हम्मेहम्मे देखिएको छ। राष्ट्रिय जनमोर्चा, नेपाल मजदुर किसान पार्टी, लोकतान्त्रिक समाजवादी पार्टी र नागरिक उन्मुक्ति पार्टीले पनि थ्रेस होल्ड कटाएका छैनन् ।"
प्रदेशको राजधानी सार्ने काम रोक्न माग गर्दै कांग्रेस र एमालेले निकाले विज्ञप्ति,बुटवल: लुम्बिनी प्रदेशको स्थायी मुकाम तत्काल नसार्न नेपाली कांग्रेस र नेकपा एमालेले माग गरेका छन् । राजधानी तोकिएको राप्ती उपत्यका देउखुरी क्षेत्रमा पूर्वाधार निर्माण नहुँदै बुटवलबाट जवरजस्त राजधानी सार्न खोजिएको भन्दै नेकपा एमाले र नेपाली कांग्रेस रुपन्देहीले ध्यानाकर्षण गराउँदै विरोध जनाएका छन् । आइतबार दुवै पार्टीले प्रेस विज्ञप्ति जारी गर्दै काम चलाउ सरकारले राजधानी सार्न खोज्नु गलत भएको उल्लेख गरेका छन् । जवरजस्त राजधानी सार्ने काम तत्काल रोक्न दुवै पार्टीले प्रदेश सरकारसँग माग गरेका छन् । पूर्वाधारबीना राजधानी लैजादा सेवा प्रवाहमा प्रतिकुल असर पर्ने दुबै दलको ठहर छ । मुख्यमन्त्री कुलप्रसाद केसी नेतृत्वको काम चलाउ सरकारले हतारहतारमा राजधानी सार्न खोज्नु सस्तो लोकप्रियता मात्र भएको विज्ञप्तिमा उल्लेख गरिएको छ । यसअघि रुपन्देहीमा क्रियाशिल कर्मचारीका पेशागत संगठनले पनि संयुक्त विज्ञप्ति जारी गर्दै राजधानी सार्ने कदमको विरोध जनाएका छन् ।
एसियन हाइड्रोपावरले मंसिर २७ गतेदेखि आईपीओ निष्काशन गर्दै,काठमाडौं : एसियन हाइड्रोपावरले मंसिर २७ गतेदेखि आईपीओ निष्काशन गर्ने भएको छ। कम्पनीले सर्वसाधारणका लागि छुट्याएको सेयरमध्ये पहिलो चरणमा आयोजना प्रभावित क्षेत्र इलामका स्थानीय र वैदेशिक रोजगारीमा रहेका नेपालीका लागि आईपीओ निष्काशन गर्न लागेको हो। कम्पनीले प्रतिकित्ता १ सय रुपैयाँ अंकित दरमा ३ लाख ४० हजार कित्ता सेयर आयोजना प्रभावित स्थानीयका लागि र ८४ हजार कित्ता सेयर वैदेशिक रोजगारीमा गएका नेपालीहरुका लागि बिक्री गर्न लागेको हो। स्थानीय बासिन्दाले छिटोमा पुस १२ गते र ढिलोको पुस २७ गतेसम्म निवेदन दिइसक्नुपर्ने छ। वैदेशिक रोजगारीमा रहेकाहरुले भने पुस १२ गतेसम्म आवदेन दिन सक्नेछन्। कम्पनीको आईपीओ बिक्री प्रबन्धकमा एनएमबि क्यापिटल लिमिटेड रहेको छ।
संसदीय दलको कार्यालय व्यवस्थापनमा जुट्यो सङ्घीय संसद् सचिवालय,"काठमाडौं : सङ्घीय संसद् सचिवालय दलहरुको संसदीय दलको कार्यालय व्यवस्थापनमा जुटेको छ। प्रतिनिधिसभा निर्वाचनको मतपरिणाम आउने क्रम अन्तिम चरणमा रहेका बेला संसद सचिवालय दलको सङ्ख्या आँकलन गरी आवश्यक तयारीमा जुटेको हो। कम्तिमा दुई सांसद रहेको दलले संसदीय दल खोल्न कानुनी प्रावधान रहेकाले उनीहरुको दल गठन भएपछि सञ्चालनका लागि कार्यालय र स्थान उपलब्ध गराउने गृहकार्य भइरहेको संसद सचिवालयका प्रवक्ता डा रोजनाथ पाण्डेले बताए। उनले सकभर सिंहदरबारमा नै संसदीय दलको कार्यालयको व्यवस्थापन गर्ने र ठाउँ अभाव भए संसद भवन नयाँ बानेश्वरमा समेत केहि दलको कार्यालय स्थापना गर्ने गरि तयारी भइरहेको उनले बताए। त्यस्तै प्रवक्ता पाण्डले संसद बैठकको तयारीका लागि बानेश्वरस्थित संसद भवनका पूर्वाधार, स्वास्थ्य मापदण्ड लगाएतका विषयमा आवश्यक तयारी गरिरहेको जानकारी दिए। सङ्घीय संसद्को सिंहदरबारस्थित नयाँ भवन निर्माण कार्य पूरा हुन समय लाग्ने देखिएकाले संसदको नयाँ अधिवेशन बानेश्वरमा नै हुने उनले बताए। निर्वाचनको अन्तिम परिणाम आएको ३० दिनभित्र संसदको अधिवेशन आह्वान गर्नुपर्ने प्रावधान छ।"
सुविधा पास लिएर नेपाल आउन थाले भारतीय गाडी,"इलाम: 'सुविधा पास' लिएर भारतीय सवारी नेपाल प्रवेश गर्न थालेका छन् । सूर्योदय नगर उद्योग वाणिज्य संघको पहलमा पशुपतिनगर भन्सार कार्यालयले आइतबार(आज)देखि सुविधा पास उपलब्ध गराउन थालेको हो । भारतीय नम्बर प्लेटका निजी सवारीलाई नेपाल भित्रन पशुपतिनगर नाकाबाट सुविधा पास उपलब्ध गराइन्छ । तीन वर्षदेखि भारतीय सवारी साधनलाई यो सुविधा दिइएको थिएन । भन्सार कार्यालयले बिहीबार सरोकारवालासँग छलफल गरी भारतीय नम्बर प्लेटका जीप, कार र मोटरसाइकललाई सुविधा पास दिने निर्णय गरेको थियो । पशुपतिनगर भन्सार कार्यालयका प्रमुख प्रेमबहादुर लामाले पशुपतिनगर बजारको तल्लो छेउसम्मका लागि सुविधा पास उपलव्ध गराउने व्यवस्था गरेको बताए । इलामका प्रमुख जिल्ला अधिकारी माधवप्रसाद ढुंगानाले भारतीय पर्यटकको आवागमन बढाउन यो निर्णय लिएको बताए । उनले भने, व्यापारिक सम्भावना भएको बजार भएपनि कतिपय असहजताका कारण भारतीय पर्यटक आउने सहज वातावरण थिएन । अब भारतीय पर्यटकको संख्या बढ्ने अनुमान गरेका छौँ । सुविधा पासले पनि केही सहजता ल्याउने छ ।' सूर्योदय उद्योग वाणिज्य संघ र सूर्योदय होटल एसोसिएसन, पर्यटन व्यवसायसँग आबद्ध संघसंस्थाले सीमा नजिकको बजारसम्म भारतीय सवारीसाधनलाई सुविधा पासमा प्रवेश दिन माग गर्दै आएका थिए । कोभिड १९ को प्रकोप पछि सुविधा पास बन्द थियो । सूर्योदय नगरपालिकाका मेयर रणबहादुर राईले व्यवसायीले यात्रुसँग चर्को मुल्य असुलेको गुनासो आइरहेकाले मुल्य सूची, भाडा दरमा एकरुपता ल्याएर सेवा प्रदान गर्न सुझाव दिए । उनले भने कानुन अनुसार स्वच्छ र पारदर्शी सेवाका लागि सबैले सहकार्य गर्नु आवश्यक देखिएको छ । सुविधा पास बन्द भएपछि सूर्योदय नगर उद्योग वाणिज्य संघले सरोकारवालासँग सेवा पूर्ववत खुलाउने पहल भइरहेको संघका अध्यक्ष प्रमोद राईले बताए । अध्यक्ष राईले भने, भारतीय नम्बर प्लेटका निजी प्रयोजनका सवारीसाधनले नेपालसँगको सीमा नाघेर पशुपतिनगर बजारसम्म आउन सुविधा पास पाउँदा नेपाली बजारमा चहलपहल बढ्ने छ । यसअघि भारतीय गाडीले २४ घण्टासम्म नेपालको सीमाभित्र सवारी सञ्चालन गर्न दैनिक पाँच सय रुपयाँ रकम तिरेर अस्थायी अनुमतिपत्र लिनुपर्थ्यो । झापाको मेची भन्सार कार्यालयले असोज १० देखि नै सुविधाको पासमा भारतीय गाडी नेपाल आउने व्यवस्था गरेको छ ।"
सिभिल बैंकद्वारा नेपालगञ्ज र जानकीमा गो क्यासलेस अभियान,"काठमाडौं : सिभिल बैंकले बाह्रौं वार्षिकोत्सवमा नेपालगञ्ज र जानकीमा गो क्यासलेस अभियान सुरु गरेको छ। मंसिर १० गते वार्षिकोत्सवमा नेपालगञ्ज र जानकीमा छुट्टा छुट्टै कार्यक्रमहरूको आयोजना गरेर अभियान सुरु गरेको हो। जानकीमा आयोजित गो क्यासलेस अभियानको उद्घाटन कार्यक्रम उक्त कार्यक्रममा जानकी गाउँपालिकाका उपाध्यक्ष लालमति देवी कठरीयाको प्रमुख आतिथ्यता सम्पन्न गरिएको थियो। उक्त कार्यक्रममा जानकी गाउँपालिका वडा नम्बर १ का अध्यक्ष सुरेस कुमार चौधरी, फोन पेका प्रमुख कार्यकारी अधिकृत दिवस सापकोटा, अस्थायी प्रहरी पोष्टका प्रमुख प्रहरी सहायक निरिक्षक सुरत बहादुर बोहराको उपस्थिति रहेको थियो। त्यस्तै, दुर्गौली बजार व्यवस्थापन समितिको अध्यक्ष अमर बहादुर बिष्ट, स्थानिय बुध्दिजिवि मोहन उपाध्याय, टिकापुर रिक्सा व्यवसायी मुल समितिका अध्यक्ष लोक बहादुर बुढा क्षेत्री, जानकी अटो सेवाको अध्यक्ष तथा अटो चालक मोहन खत्री, ई रिक्सा अटो यातायात व्यवसायी संघका अध्यक्ष रामेश्वर प्रसाद महतो, विभिन्न टेम्पू व्यवसायीहरूको उपस्थितीमा सम्पन्न भएको थियो। उक्त कार्यक्रममा बोल्दै प्रमुख अतिथि जानकी गाउँपालिकाका उपाध्यक्ष लालमति देवि कठरीयाले सुदूरपश्चिम को विकासोन्मुख गाउँपालिका जानकी गाउँपालिकालाई यस अभियानको लागि छनौट गर्नुभएकोमा सिभिल बैंकलाई धन्यवाद दिए। त्यसैगरी नेपालगन्जमा आयोजित गो क्यसलेस अभियानको उद्घाटन कार्यक्रमका प्रमुख अतिथि नेपालगंज उपमहानगरपालिकाको उपमेयर कमोरद्दिन राईको प्रमुख आतिथ्यता सम्पन्न गरिएको थियो। उक्त कार्यक्रममा नेपाल राष्ट्र बैंक, नेपालगंजका उपनिर्देशक छवी लाल घिमिरे, नेपालगंज उपमहानगरपालिका वडा नं ९ का वडा अध्यक्ष गोविन्द प्रसाद रेग्मी, जिल्ला ट्राफिक प्रहरी कार्यालय, बॉकेका प्रमुख प्रहरी निरीक्षक हिमालय शाह, नेपाल पत्रकार महासंघका अध्यक्ष दामोदर भण्डारी, टेम्पू व्यवसायीहरू र मीडियाकर्मीहरू उत्साहका साथ सहभागी थिए। डिजीटल पेमेन्ट सिस्टमले गर्दा अब ग्राहकहरूले सुबिधा सँगै सुरक्षा प्रदान गरेको नेपालगंज उपमहानगरपालिकाको उपमेयर कमोरद्दिन राईले बताए। जतिको बिल आयो त्यति रकम मात्रै डिजीटलको माध्यमबाट भुक्तानी गर्दा आफूले गरेका खर्चहरूको विवरणहरूको समीक्षा गरेर फजुल खर्चहरूलाई घटाई अनावस्यक फजुल खर्चमा कमी ल्याई बचतमा वृद्धि गर्न सकिने र यस्तै साना साना बचतले भविष्यमा पुँजी निर्माण गरी आफू तथा सिंगो राष्ट्रलाई समेत समृद्ध बनाउन सकिने कुरा सिभिल बैंकका चिफ बिजिनेस भोला बहादुर विष्टले बताए। सिभिल बैंकले २०१९ अगस्टदेखि नै सुरु गरेको नगद रहित अभियान अहिले देशको दुर्गम भन्दा दुर्गम स्थान देखि देशका प्रमुख सहरहरूमा सम्म गरी चालीस हजार भन्दा बढी क्यू आर मर्चेन्टहरूलाई आवद्ध गरी सकेको कुरा पनि वैंकले जनाएको छ।"
दोलखा प्रदेशसभा २ मा एमालेका भरतबहादुर केसी विजयी,दोलखा : दोलखाको प्रदेशसभा २ मा नेकपा एमालेका उम्मेदवार भरतबहादुर केसी निर्वाचति भएका छन्। केसीले नेपाली कांग्रेसका जिल्ला सभापति बर्मा लामालाई हराउँदै प्रदेस सभा सदस्यमा निर्वाचित भएका हुन्। केसीले १९४१४ मत प्राप्त गर्दा कांग्रेसका लामाले १७५९५ मत प्राप्त गरे। १८०९ मतको अन्तरले केसीले लामालाई पराजित गरेका हुन्। केसी भिमेश्वर नगरपालिकाका निर्वतमान मेयर समेत हुन्। मंसिर ४ मा सम्पन्न प्रतिनिधिसभा तथा प्रदेशसभामा दोलखाका केही मतदान केन्द्रमा विवाद भएपछि निर्वाचन आयोगले मंसिर १५ गते पुन: मतदान गराएको थियो। प्रतिनिधिसभा र प्रदेशसभा १ मा भने मतगणना जारी छ।
मृत अवस्थामा गैँडा फेला पर्यो,चितवन : पूर्वी चितवनमा मृत अवस्थामा गैँडा फेला परेको छ। कालिका नगरपालिका१ स्थित चर्तुमखी सामुदायकि वनमा सडेगलेको अवस्थामा गैँडा फेला परेको हो। करिब ६ महिनाअघि मरेको अनुमान गरिएको छ। उक्त गैँडाको लिङ्ग र उमेर पहिचान हुन सकेको छैन। गैँडाको खाग र तीनवटा खुर गायब छ। गैँडाको खप्पर र बाँकी रहेको नौवटा खुरलाई सुरक्षित राखिएको डिभिजन वन कार्यालय चितवनका सहायक वन अधिकृत बालकृष्ण खनालले बताए। गस्तीका क्रममा मरेको गैँडा भेटिएको हो। डिभिजन वन र चितवन राष्ट्रिय निकुञ्जको टोली पुगेर पोष्टमार्टम गरेको थियो। प्राकृतिक कारणले मरेको या चोरी शिकारी भएको भन्ने बारे पोष्टमार्टमको रिपोर्टपछि मात्रै थाहा हुने खनालले बताए।
"एनएलजी इन्स्योरेन्सको लाभांश घोषणा, कति दियो बोनस सेयर र नगद ?",काठमाडौं : एनएलजी इन्स्योरेन्सले सेयरधनीहरुलाई लाभांश वितरण गर्ने घोषणना गरेको छ। आर्थिक वर्ष २०७८७९ सम्मको सञ्चित मुनाफाबाट सेयरधनहरुलाई लाभांस घोषणा गर्ने कम्पनीले जनाएको छ। इन्स्योरेन्सको हाल चुक्ता पुँजी १ अर्ब ३२ करोड ६६ लाख १४ हजार ३५५ रुपैयाँ रहेको छ। चुक्ता पुँजीको १० प्रतिशतका दरले बोनस सेयर र सोको प्रयोजनार्थ ० ५ प्रतिशत नगद लाभांश दिने भएको हो। प्रस्तावित लाभांश नेपाल बिमा प्राधिकरणबाट स्वीकृत भएपछि वितरण गरिनेछ।
माओवादी केन्द्रको पदाधिकारी बैठक बस्दै,"काठमाडौं : नेकपा माओवादी केन्द्रको पदाधिकारी बैठक बस्दैछ। बैठक आइतबार दिउँसो २ बजे पार्टी कार्यालय पेरिसडाँडामा बस्दैछ। बैठकमा मंसिर ४ मा सम्पन्न प्रतिनिधि तथा प्रदेशसभा निर्वाचनको समीक्षा, सरकार निर्माणलगायत विषयमा छलफल हुने माओवादी केन्द्रले जनाएको छ। यसअघि शनिबार बसेको पदाधिकारी बैठकले नयाँ सरकार गठनमा सबै विकल्प खुला गरेको बताएको थियो। चुनावी समीक्ष गर्न बसेको बैठकमा अपेक्षाअनुसार चुनावी मतपरिणाम नआएको निष्कर्ष निकालेको थियो। बैठकमा पाँच दलीय गठबन्धन नछोड्ने तर एमालेसँग मिलेर सरकार गठनको विकल्प खुला राख्ने नेताहरुले बताएका थिए। माओवादी केन्द्रका उपाध्यक्ष कृष्णबहादुर महराले सरकार गठनका विषयमा एमालेसँग मिल्न सकिनेलगायत विकल्प खुला राखिएको बताएका थिए। बैठकमा नेताहरुले सत्ता गठबन्धनको सबै मत 'ट्रान्सफर ' नहुँदा पार्टीका धेरै उम्मेदवारहरुले हार व्यहोर्नुपरेको धारणा राखेका थिए। सत्ता गठबन्धन दल माओवादी केन्द्रले प्रतिनिधिसभा निर्वाचनको प्रत्यक्षतर्फ १७ सिट मात्रै जित हात पारेको छ। प्रतिनिधिसभामा प्रत्यक्षतर्फ सबैभन्दा धेरै नेपाली कांग्रेसले ५७ स्थान जितेको छ। आजको बैठकमा पनि सरकार निर्माणमा माओवादी केन्द्रको भूमिका के रहने भन्नेबारे छलफल हुने बताइएको छ।"
गोकुल बास्कोटाको घरको पेटीमा भेटिएको शंकास्पद वस्तु बम नभएको पुष्टि,काठमाडौं : पूर्वमन्त्री एवम् एमाले नेता गोकुल बास्कोटाको घरमा भेटिएको शंकास्पद वस्तु 'बम नभएको' पुष्टि भएको छ। भक्तपुरको लोकन्थलीमा रहेको सांसद बास्कोटाको घरको पेटीमा आइतबार बिहान बम जस्तो देखिने शंकास्पद वस्तु भेटिएको थियो। नेपाली सेनाको बम डिस्पोजल टोली घटनास्थलमा पुगेर अनुसन्धान गर्दा शंकास्पद वस्तु बम नभएको पुष्टि भएको प्रहरीले जनाएको छ। उक्त शंकास्पद वस्तु (प्रेसर कूकर) मा विस्फोटक पदार्थ नभेटिएको प्रहरीको भनाई छ। प्रहरीले घटनास्थल आसपासका क्षेत्रमा सुरक्षा सतर्कता बढाएको थियो।
बसको ठक्करबाट बालकको मृत्यु,काठमाडौं : रुपन्देहीको बुटवल उपमहानगरपालिका११ मझुवामा आज बसको ठक्करबाट एक बालकको मृत्यु भएको छ। मृत्यु हुनेमा स्थानीय गोविन्द खत्रीका १५ महिने छोरा बिहानी रहेका छन्। गम्भीर घाइते भएका बालकको उपचारका क्रममा लुम्बिनी प्रादेशिक अस्पतालमा मृत्यु भएको हो। लु १ क १५७९ नम्बरको बसले आज बिहान सवा १० बजे बाटोमा खेल्दै गरेका बालकलाई ठक्कर दिएको हो। बससहित चालकलाई नियन्त्रणमा लिएको इलाका प्रहरी कार्यालय बुटवल रुपन्देहीले जनाएको छ।
यस्तो छ तीन दिनको मौसम पूर्वानुमान,"काठमाडौं : नेपालमा उल्लेखनीय मौसमी प्रणाली नभएको जल तथा मौसम विज्ञान विभागले जनाएको छ। जल तथा मौसम विज्ञान विभागका अनुसार आइतबार दिउँसो प्रदेश १ र गण्डकी प्रदेशका पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ। दिउँसो बागमती प्रदेश, मधेश प्रदेशलगायत लुम्बिनी प्रदेश, गण्डकी प्रदेश र प्रदेश १ का पहाडी भूभागका थोरै स्थानहरुमा आंशिक बदली तथा बाँकी भूभागमा मौसम सामान्यतया सफा रहनेछ। सोमबार प्रदेश १ को पहाडी भूभाग र लुम्बिनी प्रदेशका एकदुई स्थानमा आंशिक बदली रही बाँकी भूभागमा मौसम सामान्यतया सफा रहने महाशाखाको पूर्वानुमान छ। मंगलबार प्रदेश १, बागमती र गण्डकी प्रदेशको पहाडी भूभाग र लुम्बिनी प्रदेशको एकदुई स्थानमा आंशिक बदली रही बाँकी भूभागमा मौसम सामान्यतया सफा रहने महाशाखाको भनाई छ। महाशाखाले तराई भूभागमा हुस्सुकुहिरो लाग्ने तथा देशका अधिकांश भूभागमा तापक्रम क्रमिक रूपमा घट्दै जाने सम्भावना रहेको हुनाले चिसोबाट बच्न आवश्यक सावधानी अपनाउन अनुरोध गरेको छ।"
सुन मूल्य एक लाख नजिक,काठमाडौं : सुनको मूल्य प्रतितोला १ लाख नजिक पुगेको छ। साताको पहिलो कारोबार दिन आइतबार ४ सय रुपैयाँले बढेसँगै प्रतितोला सुनको मूल्य ९९ हजार ५०० पुगेको छ। नेपाल सुन चाँदी व्यवसायी महासंघका अनुसार आइतबार तोलामा ४ सय रुपैयाँले बढेर प्रतितोला सुन ९९ हजार ५०० रुपैयाँमा कारोबार भइरहेको छ। गत साताको अन्तिम कारोबार दिन शुक्रबार सुनको मूल्य तोलामा १ हजारले बढेर ९९ हजार १०० रुपैयाँ पुगेको थियो। यसदिन चाँदीको मूल्य पनि बढेको छ। चाँदी प्रतितोला २५ रुपैयाँले बढेर तोलाको १३७० रुपैयाँमा कारोबार भइरहेको महासंघले जनाएको छ।
जन्मदिन मनाउने खर्च बालकालिकाको पढाईलाई,"जाजरकोट: अमेरिकामा बसोबास गर्दै आएको जयन्ती थापाले जन्मदिन मनाउने खर्च बालबालिकाको पढाईलाई उपलब्ध गराएकी छन् । थापाले छेडागाड नगरपालिका१३ कार्कीगाउँ चैतेटाकुराका चार दलित परिवारका बालबालिकालाई विद्यालय पोशाक, कापी, कलम, किताब, झोला, जुत्तालगायतका सामाग्री सहयोग गरेकी छन् । थापाको जयन्तीको जन्म दिन विद्यालयका प्रधानाध्यापक गणेशकुमार बस्नेतले चार बालबालिकालाई थापाबाट प्राप्त सामग्री वितरण गरेका हुन् । चार वर्षदेखि आमा बुबा गुमाएका कार्कीगाउँ चैते टाकुराका प्रतिभा परियार, जय परियार, पुष्पा परियार र सन्तोष परियारको शैक्षिक विकासमा थापाले सहयोग गर्दै आएकी छन् । प्रतिभा नारायणी माध्यमिक विद्यालयको कक्षा १२, जय कक्षा ९, पुष्पा कक्षा ८ र सन्तोष कक्षा ६ मा पढ्छन् ।"
लागुऔषध गाँजासहित एक जना पक्राउ,रौतहट: गौरबाट ठूलो परिमाणमा लागूऔषध गाँजासहित एक व्यक्ति पक्राउ परेका छन् । रौतहटको गौर नगरपालिका वडा नं ३ को फलक पोल्ट्री (कुखुरा) फार्ममा अवैध लागूऔषध गाँजा खाल्डो खनी लुकाएर राखेको सूचनाको आधारमा खोजतलास गर्दा बरामद भएको हो । चेकजाँच गर्दा १२ पोकामा १ सय ८० किलो गाँजा बरामद भएको प्रहरीले जनाएको छ। प्रहरीले पोल्टी फार्म नजिकै राखेको बागमती प्रदेश ०१००६ख २८३० नं को मिनि ट्रक र ट्रक चालक मकवानपुर आग्रा बस्ने २१ वर्षीय सुरेन्द्र स्याङतानलाई पक्राउ गरेको छ। घटनाका विषयमा अनुसन्धान भइरहेको जिल्ला प्रहरी कार्यालय रौतहटका डिएसपी उमाशंकर प्रसाद यादवले बताए ।
माया लुहारका हत्या आरोपी सशस्त्र प्रहरी जवान कञ्चनपुरबाट पक्राउ,बैतडी : बैतडीको पञ्चेश्वर गाउँपालिका४ की माया लुहारको हत्या आरोपमा शिवनाथ ४ का सशस्त्र प्रहरी जवानसमेत रहेका भरतराम कोली पक्राउ गरेका छन्। उनलाई प्रहरीको विशेष सुरक्षा टोलीले कञ्चनपुरबाट पक्राउ गरेको प्रदेश प्रहरी कार्यालयका प्रमुख प्रहरी नायब महानिरीक्षक (डीआईजी) मोहनकुमार आचार्यले जानकारी दिए। यहि मंसिर १३ गते मंगलबार घरबाट माया र नेहा लुगा सिउन भनेर घर नजिकैको कुलाउ बजार गएका थिए। भरतले माया र नेहालाई बोलाएर हत्या गरेको पीडित परिवारको आरोप छ। भरत र मायाबीच पहिलेदेखि प्रेम सम्बन्ध रहेको पीडित परिवारको भनाइ छ। घाइते नेहाले पनि भरत कोली नै घटनामा संलग्न रहेको बताएकी थिइन्।
'शिवमसँग उपहार टन्न' उपहार योजना सार्वजनिक,"काठमाडौं : शिवम् सिमेन्टले 'शिवमसँग उपहार टन्न' नामक सर्वाधिक धनराशीको ग्राहकमुखी आकर्षक उपहार योजना लिएर आएको छ। 'शिवमसँग उपहार टन्न' नामक योजनाअन्तर्गत अब प्रत्येक २० बोरा शिवम् सिमेन्टको खरिदमा ग्राहकले एउटा हातखाली नहुने स्क्र्याच कुपन प्राप्त गर्न सकिनेछ। उक्त कुपन स्क्र्याच गरी २०० रुपैयाँदेखि ५०० रुपैयाँसम्म नगद वा १५ ग्राम चाँदीको सिक्का वा २५० ग्रामदेखि ५ ग्रामसम्म सुनको सिक्का वा सुनको सिक्री पक्का उपहार जित्न सकिनेछ। सोही कुपनका आधारमा ग्राहकले मासिक लक्की ड्र तथा मेगा लक्की ड्रमा समेत गरी एउटै कुपनबाट ३ पटकसम्म जित्ने मौका पाउन सकिनेछ। जसअनुसार हरेक महिनाको लक्कीड्र मार्फत पहिलो पुरस्कार २ जोडी ग्राहकहरूलाई थाइल्यान्ड भ्रमण, दोस्रो पुरस्कार ४ जोडी विजेतालाई हेलिटुर, तेस्रो पुरस्कार ६ जनालाई आधा केजी चाँदी, चौथो पुरस्कार ८ जनालाई हिराको औंठी तथा पाँचौं पुरस्कार १० जोडीलाई माउन्टेन फ्लाइट लक्की ड्र मार्फत विजेता घोषणा गरिने छ। तर अन्तिम महिनामा प्राप्त कुपनहरू मसिक लक्की ड्रमा समावेस नभई मेघा लक्की ड्रमा मात्र समावेश गरिने छ। मासिक लक्की ड्रमा समावेश भएको तर उपहार जित्न नसकेको कुपन योजना अन्तर्गतको अन्तिम महिनाको कुपनसँगै मेगा लक्की ड्रमा पुनः समावेश हुनेछ। मेगा लक्की ड्र मार्फत २ जना भाग्यशाली ग्राहकहरूले ५ तोला सुन, ४ जनाले ३ तोला सुन, ६ जनाले २ तोला सुन, ८ जनाले १ तोला सुन र १० जनाले आधा तोला सुन उपहारमा जित्न सक्नेछन्। लक्की ड्रको कुपनमा उल्लेखित विवरण र मोबाइल नम्बरको आधारमा विजेता घोषणा गरिने र सोही आधारमा ग्राहकले उपहार दावी गर्नुपर्ने कम्पनीले जानकारी गराएको छ। यो उपहार योजना २०७९ मंसिर १८ देखि नेपाल भरी लागू गरिएको छ। स्क्र्याच मार्फत हात खाली नजाने पक्का उपहार अन्तर्गतको नगद उपहार सिमेन्ट खरिद गर्ने वितरकबाट तुरुन्तै प्राप्त हुने तथा सुन र चाँदीका लागि मोबाइल नम्बर ९८०१११४६५८ मा सम्पर्क गरी शिवम् सिमेन्टको बिक्री कार्यालयहरूबाट प्राप्त गर्न सकिने छ। एक पटक पक्का पर्ने र तीन पटकसम्म जित्न मौका मिल्ने यो योजनाले ग्राहकहरूलाई थप हौसला र खुसी प्रदान गर्ने विश्वास कम्पनीले लिइएको छ। ओपिसि सिमेन्ट मात्र उत्पादन गर्दै आइरहेको शिवम् सिमेन्टले स्थापनाकालदेखि नै आफ्नै चुनढुङ्गा खानीबाट उत्खनन् गरिएको चुनढुङ्गाबाट गुणस्तरीय ओपिसि सिमेन्ट मात्र उत्पादन तथा विक्रि वितरण गर्दै आइरहेको छ। शिवम् आफ्नो गुणस्तरीय उत्पादनकै कारण नेपाली सिमेन्ट जगतमै पहिलो पटक नेपाल नापतौल तथा गुणस्तर विभागबाट एनएस क्वालिटी अवार्ड२०१९ प्रथमबाट पुरस्कृत भएको थियो।"
"प्रत्यक्षतर्फ १६४ निर्वाचन क्षेत्रको नतिजा सार्वजनिक, कसको कति सिट ?","काठमाडौंः प्रतिनिधिसभा निर्वाचनअन्तर्गत् प्रत्यक्षतर्फ १६४ निर्वाचन क्षेत्रको नतिजा सार्वजनिक भएको छ । सार्वजनिक भएको मतपरिणामअनुसार सबैभन्दा धेरै नेपाली कांग्रेसले ५७ निर्वाचन क्षेत्र जितेको छ । नेकपा एमालेले ४४ वटा निर्वाचन क्षेत्र जितेको छ । यस्तै, नेकपा माओवादी केन्द्रले १७ सिट जितेको छ । नेकपा एकीकृत समाजवादीले १० सिट जितेको छ । प्रत्यक्षतर्फ राष्ट्रिय स्वतन्त्र पार्टी र राष्ट्रिय प्रजातन्त्र पार्टीले ७७ सिट जितेको छ । यस्तै, जनता समाजवादीले ७ सिट र लोकतान्त्रीक समाजवादी पार्टीले ४ सिट जितेको छ । नागरिक उन्मुक्ति पार्टीले ३, जनमत पार्टीले १ सिट जितेको छ । नेपाल मजदुर किसान पार्टी र राष्ट्रिय जनमोर्चाले ११ सिट जित हासिल गरेका छन् । स्वतन्त्र ५ उम्मेदवारले जितेका छन् । अब दोलखामा मात्रै मतगणना जारी छ । सो क्षेत्रमा एमालेका बालकृष्ण सिवाकोटीको अग्रता छ । उनलाई माओवादी केन्द्रका माओवादी केन्द्रका गंगा कार्कीले पछ्याइरहेका छन्।"
"दोलखामा एमालेका बालकृष्ण शिवाकोटीको अग्रता कायमै, पछ्याउँदै गंगा कार्की","काठमाडौं : दोलखामा एमालेका उम्मेदवार बालकृष्ण शिवाकोटीले अग्रता लिएका छन्। पछिल्लो मत परिणाम अनुसार प्रतिनिधि सभाका उम्मेदवार शिवाकोटीले १८ हजार ६६३ मत ल्याउँदा सत्ता गठबन्धनका उम्मेदवार गंगा कार्कीले १६ हजार ७३७ मत पाएका हुन् । एमालेका शिवाकोटी र माओवादी केन्द्रका कार्कीको मतान्तर १ हजार ९२६ रहेको छ। यता प्रदेश सभातर्फ कांग्रेसका उम्मेदवार कुन्दन काफ्लेले अग्रता लिएका छन् । काफ्लेले १८ हजार ७२१ मत ल्याउँदा एमालेका नरबहादुर श्रेष्ठले १२ हजार ४५१ मत पाएका छन्। समानुपातिकतर्फ ३४ हजार ११ मत गणना हुँदा एमालेले १२ हजार ५८७, कांग्रेसले १० हजार ९१७, माओवादी केन्द्रले ४ हजार ४६६ र एकीकृत समाजवादीले १ हजार २२७ मत पाएका छन्। प्रदेश सभातर्फ पनि एमालेले अग्रता लिएको छ। ५५ हजार ५२ मत गणना गर्दा एमालेले २१ हजार ३१७ र कांग्रेसले १३ हजार ८६०, माओवादीले ११ हजार १७१, एकीकृत समाजवादीले २ हजार ३५१ मत पाएका छन्।"
"मूल्य तोक्ने, धान नकिन्ने ?","कृषक धानबाली उठाएर गहुँखेती लगाउने तयारीमा छन्। तर, धान बिकेको छैन। सरकारले खरिद नगरिदिएको पुरानै दुःखेसो यसपटक पनि कृषकले पोखिरहेका छन्। धान बेचेर घर खर्च जुटाउने र गहुँबालीसहित तरकारी खेतीको जोहो गर्ने सपना यो वर्ष पनि पूरा नहुनेमा चिन्तित छन्। सरकारले धानको मूल्य तोके पनि व्यवस्थापन खर्च नदिँदा आपूहरू मर्कामा परेको उनीहरूको गुनासो छ। सरकारको मुख ताक्दा झनै समस्या हुने भन्दै केहीले सस्तो मूल्यमा धान बिक्रीसमेत गरिरहेका छन्। यता, केन्द्रीय कृषि मन्त्रालय एक महिनाअघि नै धानको समर्थन मूल्य तोकिएको बताउँछ। तर, मूल्य तोकिए पनि खाद्य व्यवस्था तथा व्यापार लिमिटेड भने कृषकको धान किन्न तयार छैन। धानको बजार मूल्य र समर्थन मूल्यबीचको ग्याप बापतको रकम आफूले नपाएका कारण धान किन्न असमर्थ रहेको लिमिटेडको भनाइ छ। मन्त्रालय र लिमिटेडबीच समन्वयको अभावमा यो वर्ष धान खरिदमा ढिलाइ भइरहेको छ। अघिल्ला वर्षहरूमा मंसिरको पहिलो सातादेखि नै लिमिटेडले धान खरिद गथ्र्यो। यो वर्ष मन्त्रालयले दिनुपर्ने रकम नपाएपछि आर्थिक अभाव देखाउँदै सरकारलाई दबाब दिन खाद्यले धान खरिद नगरेको सम्बद्ध स्रोतको दाबी छ। सरकारी निर्णय कार्यान्वयनमा आएन सरकारले धानको न्यूनतम समर्थन मूल्य तोकेको १ महिना बित्यो। तर, खाद्य व्यवस्था तथा व्यापार कम्पनी र कृषि आधुनिकीकरण परियोजनाले सरकारले तोकेको समर्थन मूल्यअनुसार कृषकबाट धान खरिद थालेका छैनन्। खासमा त, सरकारले न्यूनतम समर्थन मूल्य बाली लगाउनु अघि नै निर्धारण गर्नुपर्ने प्रावधान छ। तर, यसमा सरकार गम्भीर नभएको कृषिविज्ञ कृष्णप्रसाद पौडेलले बताए। आफूले तोकेको समर्थन मूल्यमा सबै किन्ने व्यवस्था सरकारले नगरेसम्म समर्थन मूल्यको अर्थ नहुने पौडेल बताउँछन्। सरकारले धान किनेर स्टोर गर्ने वा राइस मिल खडा गर्नेलगायतका पूर्वाधारको विकास गरेर बेलैमा धान किनिदिनुपर्छ, पौडेलले भने, नत्र समर्थन मूल्य कुराका लागि मात्रै सीमित हुन्छ, उनले तर्क गरे। यसपटक सरकार फेरबदलले समर्थन मूल्य तोक्ने काममा झन् ढिलाइ हुन गएको उनले बताए। तर, कृषि तथा पशुपंन्छी मन्त्रालयका प्रवक्ता प्रकाशकुमार सञ्जेल मन्त्रालयले मन्त्रिपरिषद्लाई मूल्य तोक्न साउनमै पठाएको बताउँछन्। तर चुनावी माहोलले गर्दा आचारसंहिता लागू भएको र निर्वाचन आयोगबाट अनुमति लिनुपर्ने लगायतले गर्दा सरकारबाट मूल्य तोक्न ढिला हुँदा कार्यान्वयनमा पनि ढिलाइ भएको हो, उनले प्रष्ट्याउँदै थपे, तर, सरकारले तोकेको मूल्य बेञ्चमार्क भएकाले व्यवसायीले यसैलाई आधार मान्नुपर्छ भन्ने मान्यता हो। किनभने सरकारले सबै धान किन्ने क्षमता छैन। कृषकले मंसिरमा धमाधम धान काटेर बेच्ने समयमा २०७९८० का लागि मन्त्रिपरिषद्ले गत कात्तिक १६ गते मूल्य तोक्यो। तर, अहिले प्रक्रियामै अल्झिएको छ। यद्यपि यसपटक सरकारले मोटा धान प्रतिक्विन्टल २ हजार ९ सय ६७ रुपैयाँ र मध्यम धान प्रतिक्विन्टल ३ हजार १ सय २८ रुपैयाँ मूल्य निर्धारण गरेको छ। यो गत वर्षभन्दा प्रतिक्विन्टल २ सय २६ रुपैयाँ बढी हो। गत वर्ष मोटा धानका लागि प्रतिक्विन्टल २ हजार ७ सय ५२ र मध्यम धानका लागि २ हजार ९ सय २ रुपैयाँ तोकेको थियो। सरकारले हरेक वर्ष बजार मुल्य भन्दा समर्थन मुल्य बढी तोक्नेगरेको छ । यसवर्ष बजारमा धानको मुल्य प्रतिक्विन्टल दुई हजारदेखि २३ सय सम्म छ । धानको समर्थन मूल्य निर्धारणदेखि कार्यान्वयनमा ढिलाइ हँुदा कृषक समस्यामा परेको सम्बद्ध निकायका पदाधिकारी स्विकार गर्छन्। तर, प्राविधिक कारण देखाउन भने छाड्दैनन्। सहकारीमार्फत धान खरिद गर्ने प्रक्रिया छिट्टै टुंगिने कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल बताउँछन्। तर, खाद्य व्यवस्था तथा व्यापार कम्पनीले भने प्राविधिक कारण देखाउँदै अझै कृषकबाट धान खरिद गर्ने समय निश्चित गर्न सकेको छैन। सरकारी स्वामित्वको खाद्य व्यवस्था तथा व्यापार कम्पनीले न्यूनतम समर्थन मूल्यअनुसार धान खरिद थाल्नुपथ्र्यो। कम्पनीकी सूचना अधिकारी शर्मिला न्यौपाने सुवेदी सरकारले मूल्य निर्धारण ढिलै गरेर ल्याएको र आन्तरिक प्राविधिक समस्याले कृषकबाट खरिद गर्ने काममा सुस्तता भएको बताउँछिन्। उनका अनुसार समर्थन मूल्य बजार भाउभन्दा बढी हुने भएकाले यसबमोजिम कृषकबाट धान किनेर कम्पनीले बजारमा प्रतिस्पर्धी मूल्यमा बेच्न पनि नसक्ने परिस्थितिले गाह्रो हँुदै आएको थियो। यसो हुँदा कम्पनीको लागत बढ्न जाने भएकाले घाटा रकम व्यहोर्न सरकारसँग माग गरेको तर सम्बोधन नभइसकेकाले कृषकबाट धान खरिद गर्ने प्रक्रिया अघि बढेको थिएन, उनी भन्छिन्, यसबारे व्यवस्थापन पक्ष निरन्तर लागेको छ। यसलाई सल्टाएर जतिसक्दो छिटो कृषकबाट खरिद गर्ने भनेर लागि परेको छ। सम्भवतः अब छिट्टै कार्यान्वयन होला। कृषकको भण्डारणको समस्या भएकाले खेतबाटै बिकोस भन्ने चाहना हुन्छ। तर, कम्पनीले सिधै खरिद गर्न नसक्ने उनले बताइन्। कम्पनीको मापदण्डअनुसार धेरै चिस्यान भएको धान किन्न नमिल्ने, कम्तीमा पनि १८ प्रतिशत चिस्यान धानमा सुकेको हुनुुपर्ने प्रावधान छ। उनका अनुसार काट्दा काट्दैको धान खरिद गरेर स्टोर गर्दा बिग्रिने, गुणस्तरयुक्त नहुने भएकाले यस्तो व्यवस्थाअनुसार खरिद गर्ने गरेको हो। धान किनेर सुकाउने संयन्त्र नभएकाले मापदण्डअनुसारको मात्रै धान किन्ने गरेको उनले सुनाइन। यस्ता समस्यालाई कृषि मन्त्रालय, आपूर्ति मन्त्रालय, कम्पनीको एकीकृत काम गर्ने नीतिगत व्यवस्था भए कृषकको समस्या समाधान हुने उनले बताइन्। कृषि कार्यालय, कृषक प्रतिनिधि, खाद्य कम्पनीका प्रतिनिधिसमेत रहेको खरिद कमिटीले तालिका बनाएर धान खरिद प्रक्रिया सुरु हुन्छ। यता मन्त्रालयका प्रवक्ता सञ्जेल भने मन्त्रालयले कार्यान्वयन गर्न सहकारीमार्फत खरीद गर्न गत कात्तिक २३ गते ३५ दिने सूचना जारी गरिसकेको र यसअनुसार सहकारी सूचीकृत भएपछि तोकेको मूल्यमा खरिद गर्ने उनले जानकारी दिए। यस्ता सहकारीलाई प्रतिक्विन्टल १ सय १२ रुपैयाँ व्यवस्थापन खर्च दिने व्यवस्था छ। अझै यो कम भएको सहकारीको गुनासो थियो तर यस पटक चुनावी आचारसंहिताले यसलाई बढाउन सकिएन, उनले भने। यस वर्ष ३ लाख मेट्रिक टन धान खरिद गर्ने सरकारी लक्ष्य छ। तर, न्यूनतम समर्थन मूल्यमा कृषि सहकारीमार्फत धान खरिद गर्नका लागि सरकारले ३३ करोड विनियोजन गरेको छ। गत वर्ष ९ हजार मेट्रिक टन धान खरिद भएको थियो। गत आर्थिक वर्षमा बेमौसमी वर्षाले क्षति पुर्याएकाले धान उत्पादनमा कमी आएको थियो। यसपटक त्यस्तो ह्रास नभएकाले आन्तरिक उत्पादनमा वृद्धि हुने अनुमान छ। कषि मन्त्रालयकाअनुसार नेपालमै विभिन्न वर्ष हुने वार्षिक औसत उत्पादन करिब ५५ लाख मेट्रिक टन उत्पादन हुने गरेको छ। नेपालमा हालसम्म करिब १५ लाख हेक्टर क्षेत्रफलमा धान उत्पादन हुने गरेको कृषि मन्त्रालयले जनाएको छ। तर, यस वर्ष १५ लाख ४ हजार ४८६ हेक्टर क्षेत्रफलमध्ये ११ लाख ३२ हजार ९०८ हेक्टरमा धान रोपाइँ भएको थियो। कोटा नै निर्धारण भएन खाद्य व्यवस्था तथा व्यापार कम्पनी लिमिटेडको नेपालगञ्ज कार्यालयले गत वर्ष २५ हजार ीक्वन्टल धान खरिद गर्ने लक्ष्य लिए पनि भिजेको भन्दै दुई हजार दुई सय क्विन्टल धान मात्र खरिद गरेको थियो। धान खरिद नभएपछि खाद्यले २९ हजार ीक्वन्टल चामल किनेको कार्यालय प्रमुख रामशरण लामिछाने बताउँछन्। यो वर्ष अहिलेसम्म धान खरिद गर्ने कोटा नै निर्धारण भएको छैन। धान खरिद गर्नलाई माथिको कुनै पनि आदेश आएको छैन। खरिदका लागि हामी तयारी अवस्थामा नै छौं, प्रमुख लामिछानेले प्रष्ट पारे, कति खरिद गर्ने हो ? कहिलेदेखि खरिद गर्ने हो भन्ने कुरा विभागबाट मात्र थाहा हुन्छ। माथिको आदेश आएपछि जिल्लास्थित खरिद समितिको बैठक बसेर कुन विधिबाट खरिद गर्ने भन्ने निर्णय हुँदा छिटोमा पनि आगामी पुसदेखि खरिद प्रक्रिया अघि बढ्ने देखिन्छ। कृषि उपज बेचेर गहुँ र तरकारी लगाउन कृषक भने सरकारले समयमै धान खरिद नगर्दा सस्तो दरमा धान बेच्न बाध्य भएका छन्। सुपरजोनमै बिक्दैन धान धान सुपरजोन घोषणा गरिएको झापाका कृषकले नै सरकारले तोकेअनुसारको उचित मूल्य पाउनबाट वञ्चित हुनु परेको छ। नेपाली बजारमा दिनप्रतिदिन चामलको भाउ अकासिँदै गए पनि धानको उचित मूल्य नपाउँदा कृषक मारमा परेका छन्। मन्त्रिपरिषद् बैठकले धानको समर्थन मूल्य तोके पनि झापा कृषकले सरकारले तोकेको मूल्य भन्दा ३ सयदेखि ४ सय रुपैयाँ कम प्रतिक्विन्टल मूल्यमा धान बिक्री गर्नुपर्ने बाध्यता छ। तोकेको मूल्यअनुसार जिल्लाका चामल उद्योग र व्यापारीहरूले खरिद गर्न मान्दैनन्। नमानेपछि जहाँ भाउ पाउँछौं, त्यही लगेर बेच्न हामी कृषक बाध्य छौं, कृषक शंकर रिजालले भने। रञ्जित जातको धान ७३ मन अर्थात् २ हजार ९३० किलो भर्खरै मैले बेचेको छु, उनले थपे, मनको १ हजार १२० रुपैयाँ अर्थात् प्रतिक्विन्टल २ हजार ८० रुपैयाँ बिक्री गर्नुपर्यो। रञ्जित जातको धान मध्यम जातमा पर्छ। राज्यले जहिलेसम्म कृषकहरूबाट धान खरिद गर्ने वातावरण बनाउँदै तबसम्म उनीहरूले सरकारले तोकेको उचित मूल्य नपाउने प्रधानमन्त्री कृषि आधुनिकीकरण परियोजना कार्यान्वयन एकाइ भद्रपुरका वरिष्ठ कृषि अधिकृत रवीन्द्र सुवेदीले बताए। धान खरिद गरी राज्यले नै प्रशोधनसहितको बजारीकरणको नीतिसहित कार्यक्रम ल्याउनुपर्ने बताउँदै वरिष्ठ कृषि अधिकृत सुवेदीले भने, बिचौलिया र चामल उद्योगीका कारण कृषकहरू मारमा परेका छन्। कृषकहरूको आर्थिक समस्याको फाइदा उठाउँदै बिचौलियाहरूले खेतमै पुगेर कम मूल्यमा धान खरिद गर्ने र चामल उद्योगले भारतबाट ठूलो मात्रामा ट्रककाट्रक धान भिœयाउँदा समस्या उत्पन्न भएको उनले बताए। भारतबाट नेपाल भित्रिने धानमा सरकार कडाइ गर्नुपर्छ, अनि मात्र यहाँ कृषकले उचित मूल्य पाउँछन्, उनले थपे। सरकारले तोकेको समर्थन मूल्यअनुसार धान खरिद गर्न जिल्लाभरिबाट तीनवटा सहकारी संस्थाले मात्र दर्ता गराएको छ। साना कृषक सहकारी संस्था महाभारा, साना कृषक सहकारी संस्था महारानीझोडा र मानसरोवर कृषि सहकारी संस्था दमकले धान खरिदका लागि स्वीकृत दिएको उनले बताए। जिल्लामा तीनवटा सहकारीले मात्र धान खरिद गर्दा एकरूपता आउँदैन। यसको लागि तीनै तहका सरकारले एउटै नीति बनाएर अघि बढ्नुपर्छ, उनले भने। यता जिल्ला कृषि ज्ञान केन्द्रका अनुसार जिल्लामा यस वर्ष धानको उत्पादकत्व बढेको छ। गत वर्षभन्दा धान खेतीको क्षेत्रफल घटे पनि यस वर्ष धानको उत्पादकत्व बढेको कृषि ज्ञान केन्द्र झापाका प्रमुख सागर विष्टले जानकारी दिए। यस वर्ष जिल्लामा वर्षे धानको उत्पादकत्व चार दशमलव ८९ मेट्रिक टन प्रतिहेक्टर रहेको उनले बताए। आव २०७७७८ र आव २०७८७९ मा वर्षे धानको उत्पादकत्व चार दशमलव ८५ रहेको कार्यालयको तथ्यांकमा उल्लेख छ। आव २०७७७८ मा ८५ हजार सात सय ५० हेक्टरमा धान खेती गरिएको थियो। गत वर्ष जिल्लामा ८७ हजार पाँच सय हेक्टरमा धान खेती गरिए पनि यस वर्ष ८६ हजार छ सय २५ हेक्टरमा मात्र धान रोपाइँ भएको थियो। जिल्लामा सर्ना र रञ्जित जातको धान बढी उत्पादन हुन गरेको उनले बताए। ४ बोरा धान बेचेर १ बोरा मल किन्दै कृषक खाद्य व्यवस्था तथा व्यापार कम्पनी लिमिटेड जनकपुर प्रादेशिक कार्यालयले कृषकको धान समयमा खरिद नगर्दा व्यापारीहरूले सस्तोमा धमाधम किन्ने गरेका छन्। कृषकलाई खेतीबारीका लागि आवश्यक मल खाद्य किन्न आवश्यक रकमको जोहो गर्न कृषकले सस्तोमा व्यापारीहरूलाई धान बिक्री गर्न बाध्य छन्। जनकपुर पिडारी चोक धान गोदाममा धान बेच्न पुगेका ६० वर्षीय कृषक रामबेचन यादवले भने, धान काटेर तरकारी बाली लगाउँनुछ, तर खेत जोत्न, मल खाद्य किन्न पैसा छैन। अनि यही उब्जाएको धान बेच्न आएको छु। यही धान बेचेर घर खर्च चलाउनेदेखि खेतीपातीको समानहरू जोहो गर्नुछ। धान त सस्तोमा विक्रि हुँदैछ, तर के गर्नु ब्याजमा पैसा लिनुभन्दा त आफ्नै घरमा भएको धान सस्तोमा भए पनि बेचेर सबै जोहो गर्नुपर्छ। धनुषाको लक्ष्मीनियाँ गाउँपालिका १ सोहनीका यादवले उब्जाएको धान सस्तोमा बेच्नुपर्ने बाध्यता सुनाउँदै भने, सरकारले समयमा न हामीलाई बीउ दिन्छ, न मल दिन्छ, न त चाहेको बेलामा अनुदान नै। ३ हजारसम्म सरकारले किन्ने धान अहिले २ हजारमा बेच्दै छौं, के गर्नु बाध्यता छ। बेच्नै पर्यो। जनकपुरधाम उपमहानगरपालिका १९ बेंगाशिवपुरका कृषक अरबिन्द यादवले जनकपुरको गद्दीमा बेच्न जाँदा व्यापारीहरूले बढीमा १८ सय रुपैयाँ प्रतिक्विन्टल मात्र दिने गरेको बताए। उनले भने, सरकारले किनेको धान महँगो हुन्छ, त्यसमा कृषकलाई थोर बहुत फाइदा हुन्छ, तर अहिले जनकपुरको गद्दीमा व्यापारीहरूले बढीजसो धान किनेर केही दिनपछि फेरि त्यही धान महँगो बेच्छन्। त्योभन्दा बरु सीधा सरकारले समयमै कृषकको धान किनिदिए राम्रो हुन्थ्यो। लक्ष्मीनियाँ गाउँपालिका ६ लक्ष्मीपुर बगेवाका रामसेवक यादवले सरकारले भन्ने बेलामा कृषकको धान किन्ने भने पनि कृषकले धान अहिले बेच्ने र पछि कृषकले बेचेको धान व्यापारीले किनेर फेरी सरकारलाई बेच्ने गरेको खुलाए। मिथिला बिहारी नगरपालिका६ का कृषक राघवकुमार गडेरीले सरकारले धान उत्पादन गर्ने बेला मलखाद्य उपलब्ध नगराएको गुनासो गर्दै भने, सशस्त्र प्रहरीलाई पैसा खुवाएर भारतबाट जसोतसो मल ल्याएर धान उब्जायौं, अब धान काटेर फेरी गहुँको लागि बीउ छर्ने बेलामा रासायनिक मल आवश्यक छ। पोखरेली जेठोबुढो धान क्विन्टलको ९ हजार पोखरा महानगरपालिकाले पोखरेली जेठोबुढो धानको समर्थन मूल्य प्रतिक्विन्टलको ९ हजार तोकेको छ। महानगरले पोखरेली जेठोबुढो धानको मूल्य पत्येक वर्ष तोक्ने गर्छ। कृषकलाई पोखरेली रैथाने जेठोबुढो धान उत्पादनमा प्रेरणा दिन र उचित मूल्य उपलब्ध गराउन महानगरपालिकाले हरेक वर्ष पोखरेली रैथाने जेठोबुढो धानको समर्थन मूल्य तोक्दै पोखरा महानगरपालिकाका कृषि महाशाखा प्रमुख मनहर कडरियाले जानकारी दिए। महानगरले पोखरेली रैथाने धान जेठोबुढो बाहेक अन्य जातको धानको मूल्य भने तोक्दैन। संघ सरकारले तोक्ने न्यूनतम समर्थन मूल्य नै अन्य धानको मूल्य रहने महानगरका कृषि महाशाखा प्रमुख कडरियाले जानकारी दिए। जेठोबुढो धानको स्वाद नै अन्य धानको भन्दा धेरै स्वादीलो हुनु, उत्पादनको समय अन्य धानको भन्दा अली लामो समय लिनु, धान उत्पादन आधा कम हुनु, उत्पादन लागत नै बढी लाग्नुलगायतका कारण यस प्रजातिको धानको मूल्य नै बढी पर्न गएको कडरियाले जानकारी दिए। जेठोबुढो धानको उद्गम स्थल नै पोखरा हो। पोखराको पनि फेवाताल, रूपा, बेगनास तालको आसपासका क्षेत्र जेठोबुढो धानको उद्गम स्थल भएको कडरियाले बताए। कृषकहरू हाइब्रिड धानतर्फ गएकोले लोकल उत्पादन प्रोत्साहान गर्न महानगरपालिकाले अनुधानमा जेठोबुढो धानको बीउसमेत वितरण गर्दै आएको छ। जेठोबुढो धान ९ सय देखि १२ सय मिटर उचाइमा मात्र सिफारिस गरिएको छ। पोखरेली जेठोबुढोको नाममा यो धानको ब्राण्ड गरिएको छ। महानगरपालिकाले तोकेको न्यूनतम समर्थन मूल्यमा यो धान बिक्री भएन भन्ने कृषक अहिलेसम्म नभेटिएको उनले सुनाए। प्रतिक्विन्टलको ९ हजारभन्दा कम मूल्यमा बिक्री गर्न पर्ने अवस्थामा महानगरले न्यूनतम समर्थन मूल्य बराबर बेहोर्ने पनि उनले सुनाए। यसैले महानगरले न्यूनतम समर्थन मूल्यको ग्यारेन्टी गरेको छ। जेठोबुढो धान महानगरपालिकाले तोकेको न्यूनतम समर्थन मूल्यभन्दा बढीमा बिक्री हुने गरेको पोखरा ३२ खोलाछेउकी कृषक गिता अधिकारीले बताइन। यो धान महानगरपालिकाले मुरीको ४५ सय तोके पनि ५४ सयदेखि ६ हजार रुपैयाँ मुरीसम्म बिक्री हुने गरेको अधिकारीले सुनाइन्। जेठोबुढो धान एक वर्ष पुरानो हुँदा पनि मूल्य नघट्ने पनि उनको अनुभव छ। स्वादिलो छ। बास्ना आउँछ। अन्य धान संग तुलना नै नहुने उनले सुनाइन्। यो धानभित्र पकाउँदा भात छड्कँदा बाहिर नै बास्ना आउने पनि उनको अनुभव छ। पोहोर मनसुली धान ३ हजार मुरीमा बिक्री हुँदा जेठोबुढो धान धेरै पार्नेले मुरीको ६ हजारसम्ममा बिक्री गरेको पनि उनले बताइन्। पोखरा महानगरपालिकामा कुल ११ हजार २ सय हेक्टर क्षेत्रफलमा ३९ हजार २ सय टन धान उत्पादन हुने पोखरा महानगरपालिकाका कृषि महाशाखा प्रमुख मनहर कडेरियाले जानकारी दिए। सरकारबाट मूल्य तोक्न ढिला भएकै हो । तोकेको मूल्य बेञ्चमार्क भएकाले व्यवसायीले यसैलाई आधार मान्नुपर्छ भन्ने मान्यता हो। प्रकाशकुमार सञ्जेल, प्रवक्ता, कृषि तथा पशुपन्छी मन्त्रालय समर्थन मूल्य बजार भाउभन्दा बढी छ । यसबमोजिम कृषकबाट धान किनेर बजारमा प्रतिस्पर्धी मूल्यमा बेच्न सकिँदैन। घाटा रकम व्यहोर्न सरकारसँग छलफल भइरहेको छ । शर्मिला न्यौपाने सुवेदी, सूचना अधिकारी, खाद्य व्यवस्था तथा व्यापार कम्पनी सरकारले धान किनेर स्टोर गर्ने वा राइस मिल खडा गर्नेलगायतका पूर्वाधारको विकास गरेर बेलैमा धान किनिदिनुपर्छ। नत्र समर्थन मूल्य कुराका लागि मात्रै सीमित हुन्छ। कृष्णप्रसाद पौडेल, कृषिविज्ञ ममता थापा काठमाडौं शंकरप्रसाद खनाल नेपालगन्ज कृष्णमणि बराल पोखरा गोविन्द महतो जनकपुरधाम पार्थ मण्डल झापा"
"पार्टीमा योगदान सबैको, अवसर किन एउटैलाई ?","के कांग्रेस, एमाले, माओवादी पार्टी बनाउन क्रमशः शेरबहादुर देउवा, केपी शर्मा ओली र पुष्पकमल दाहाल प्रचण्डको मात्र योगदान छ ? सधैं उनीहरूले मात्र अवसर पाउनुपर्छ भन्ने छ ? पार्टी निर्माण गर्न अरूहरूले योगदान दिएकै छैनन् ? छन् भने सधैं उनीहरूमात्र उच्च पद लिने अरूलाई पालै नदिने काम कति जायज हो ? कति न्यायोचित हुन्छ ? मै खाउँ मै लाउँ सुखसयल मोज म गरुँ भन्ने मान्यता राख्ने सोचले देश र समाजको हित गर्न सक्दैन। सबैलाई अवसर भन्ने हो भनेमात्र जनता सुखी हुन सक्छन्। सबैका लागि सोच्न सके मात्र नेताहरू राजनेता कहलाउन सक्छन्। त्यसका लागि पनि शीर्ष नेताहरूले अरूले भन्नुभन्दा आफैंले मार्ग प्रशस्त गर्नुपर्छ। अरूलाई अवसर सिर्जना गरिदिनुपर्छ। यसपालिको जनादेश बुझी युवालाई देशको नेतृत्व गर्ने साँचो सुम्पिनु पर्छ। अनि मात्र असल नेता ठहरिने छन्। घरको मुली पिताले आफ्नो जीवनकालमै छोरोलाई सक्षम बनाउनु पर्छ। अन्यथा त्यो घर भविष्यमा कमजोर हुन्छ। हो, त्यसैगरी शीर्ष नेताहरूले आफ्नो जीवनकालमै आफू पछिका नेताहरूलाई अवसर नदिए त्यो पार्टी पनि कमजोर बन्नेछ। यसर्थ, यसपालिको जनादेश बुझी देउवाले सक्षम दोस्रो पुस्तालाई, ओलीले अर्को सक्षम युवा पुस्तालाई र प्रचण्डले पनि उदीयमान युवालाई संसदीय दलको नेता बन्ने वातावरण बनाइदिनुपर्छ। बुढा नेताहरूले मर्ने बेलासम्म पनि हरियो काँक्रो खाने रहर पाल्नु हुन्न। नभए तपाईंहरू लोभीपापी नेता कहलाउनु हुनेछ। तपाईंहरूको इतिहास त्यसरी नै लेखिने छ। यसपालिको मुख्य जनादेश के हो ? आममतदाताको भावना के हो ? नेताहरूले बुझ्न जरुरी छ। त्यसतर्फ गम्भीर भएर सोच्ने र सच्चिने बेला आएको छ। ६० वर्षभन्दा बढी उमेरका घेरै नेता यसपालि पाखा लागेका छन्। नाम चलेका तर योजना र भिजन नभएका धेरै नेतालाई मतदाताहरूले पाखा लगाएका छन्। जुन राम्रो संकेत हो। सधैं एउटै अनुहारलाई अवसर दिने प्रवृत्तिलाई पनि मतदाताले रुचाएनन्। त्यसैको परिणाम हो, २७ वर्षकी सोविता गौतमले पूर्वसभामुख ओनसरी घर्तीलाई हराउन सफल हुनु। अनि पटक पटक मन्त्री बनेकी पम्फा भुसाललाई युवानेतृ डा तोसिमा कार्कीले पछारिन्। मुस्ताङमा २९ वर्षको सालोले ६० वर्षका भिनाजुलाई हराउनु। आम मतदाता पटक पटक अवसर पाएर पनि काम गर्न नसक्ने वृद्ध उमेरका नेतालाई भन्दा भिजन बोकेका युवा नेतालाई विश्वास गर्दा रहेछन् भन्ने निर्वाचनले पुष्टि गरेको छ। देशको नेतृत्व सुम्पन चाहँदा रहेछन् भन्ने हो। त्यही कारण रवि लामिछाने र शिशिर खनालहरूको उदय भयो। त्यही कारण गगन र प्रदीपहरूको उदय भयो। त्यही कारण योगेश भट्टराई र विद्या भट्टराईहरूलाई पुनः मतदाताले जिताए। यो समयको माग हो। ठुला भनाउँदा पार्टीहरूले बुझुन्। गोपाल देवकोटा, जोरपाटी, काठमाडौं"
"गोकुल बास्कोटाको घरमा शंकास्पद वस्तु फेला, प्रेसरकुकर बमको आशंका",काठमाडौं : एमालेका नेता गोकुल बास्कोटाको घरमा शंकास्पद वस्तु फेला परेको छ। उक्त शंकास्पद वस्तु प्रेसरकुकर बम भएको आशंका गरिएको प्रहरीले जनाएको छ। भक्तपुरको लोकन्थलीमा रहेको गोकुल बास्कोटाको घरको पेटीमा उक्त शंकास्पद वस्तु भेटिएको हो । प्रहरीको टोली उक्त स्थानमा पुगेको छ। नेपाली सेनाको बम डिस्पोजल टोली आउँदै गरेको प्रहरीले जानकारी दियो।
मृतक र विदेशमा रहनेका नाममा मतदान गरिएकोले पराजित हुनुपर्यो : पद्मा अर्याल,"काठमाडौं : नेकपा एमालेकी सचिव एवम् स्याङ्जा क्षेत्र नम्बर २ की उम्मेदवार पद्मा कुमारी अर्यालले बुथ कब्जा गरी खसालिएको मतलाइ स्वीकार नगर्ने बताएकी छन्। आइतबार बिहान सामाजिक सञ्जालमार्फत उनले आफ्नो क्षेत्रमा मृतक र विदेशमा रहनेका नाममा समेत मतदान गरिएकोले पराजित हुनुपरेको बताएकी हुन्। प्रतिस्पर्धी उम्मेदवार धनराज गुरुङलाई बधाई दिँदै उनले लोकतन्त्र र कब्जा आपसमा मेल नखाने विषय भएको बताएकी छन्। श्री धनराज गुरुङ जी, स्याङ्जा २ को प्रतिनिधित्व गर्दै प्रतिनिधिसभामा तपाईंको उपस्थिति हुँदैगर्दा तपाईंलाई हार्दिक बधाई छ। अर्यालले भनेकी छन्, म र म आबद्ध पार्टी नेकपा (एमाले) को तर्फबाट एउटा प्रश्न गरिएको थियो। स्याङ्जा २ मा जनताले मतदान गर्ने सन्दर्भमा केही बुथ कब्जा भए, पुनः मतदान गरौं। साक्षीका रुपमा कयौं प्रमाण थिए, भिडियो सार्वजनिक भएकै थियो, मृतक र विदेशमा रहनेका नाममा समेत मतदान गरिएको थियो। हामीले भनेको एउटै कुरा थियो जनताको मतबाट हामी पराजित हुन तयार छौं। त्यसलाई हामी सहज रुपमा स्विकार गर्दछौं तर कब्जा गरि खसालिएको मतलाइ हामी स्वीकार गर्दैनौं। किनकी लोकतन्त्र र कब्जा आपसमा मेल नखाने विषय हुन। हाम्रो जायज माग तपाईंले सुन्नु भएन र राज्यबाट समेत पनि सुनुवाइ भएन। अर्यालले गुरुङलाई आगामी दिनमा लोकतन्त्रको मूल्य मान्यता अपहरित नहोस् भन्ने सुझाव दिएकी छन्। अर्यालले गुरुङलाई आतंक सृजना गरि बुथ कब्जा गर्ने जस्तो दुश्कर्म गर्न युवालाई नलगाउन आग्रह गरेकी छन्। युवाहरुको जोश जाँगरलाई उत्पादनशील एवम् सृजनशील कार्यमा लगाएर राष्ट्रको सेवक बनाउन सहयोग पुर्याउन सक्नुहोस, न की निर्वाचनमा आफ्नो स्वार्थ अनुकूल उनीहरुलाई दुरुप्रयोग गरि प्रतिस्पर्धी माथि हमला गर्न लगाउँदै, आतंक सृजना गरि बुथ कब्जा गर्ने जस्तो दुश्कर्म गर्न नलगाउनुहोस्। अर्यालले लेखेकी छन्, मैले तपाईंलाई सालीन एवम् लोकतन्त्रमाथि विश्वास गर्ने एउटा नेताको रुपमा बुझेको थिएँ। निर्वाचनका दिन चापकोटको केही बुथमा भएका निर्मम दृश्यले तपाईंप्रतिको मेरो बुझाइ झुठो प्रमाणित गरिदियो। स्वस्थ प्रतिस्पर्धामाथि विश्वास गर्न सक्नु भएन, दर्जनौं प्रमाणहरुले त्यही बताइरहेका छन्। उनले राजनीति पेसा होइन सेवा भएकाले निरन्तर जनताको बीचमा हुने प्रतिबद्धता व्यक्त गरेकी छन्। स्याङ्जा क्षेत्र नम्बर २ मा नेपाली कांग्रेसका धनराज गुरुङ निर्वाचित भएका छन्। गुरुङले ३१ हजार ४६६ मत प्राप्त गर्दा एमालेकी अर्यालले २५ हजार ८३९ मत पाएकी छन्।"
"जो प्रदेश चाहन्थे, संघमै जितेर देखाए","प्रस्तुति : शिवराज भट्ट तपाईंको तयारी त प्रदेशसभामै उठ्ने थियो। प्रतिनिधिसभा सदस्य चुनाव लड्ने तयारी नै थिएन। अप्रत्याशित रुपमा टिकट पाएर संघमै जित्नु पनि भयो। यो कसरी सम्भव भयो ? हो। मेरो सोच प्रदेशमै चुनाव लड्ने भन्ने थियो। मैले प्रदेशमै लड्छु भनेको पनि थिएँ। पछि मेरो नाम नगर समिति, जिल्ला समितिले सिफारिस ग र्यो। टिकट पाएँ। मतदाताले माया गरे। अनि जितेँ। चुनाव जित्न कत्तिको चुनौती थियो ? टिकट पाएपछि मसँग तीनवटा मुख्य चुनौती थिए। पहिलो चुनौती भनेको यसअघिकै विजेता एमालेका नारदमुनी राना नै मेरा मुख्य चुनौती थिए। यस क्षेत्रमा राना थारू समुदायको राम्रो मत छ। राना समुदायबाट नारदमुनी भएकाले पनि उनले त्यो भोट पाउने निश्चिितजस्तै थियो। मलाई एमालेमा जाने भोट तान्नुपर्ने चुनौती थियो। किनकि, नारदमुनी २०७४ सालमा जितेका सांसद हुन्। उनलाई सबै चुनावी रणनीति पनि थाहा थियो। अर्को चुनौती कांग्रेसकै पुराना नेता पुस्करनाथ ओझा थिए। उनको स्वतन्त्र उम्मेदवारी थियो। उनी दुईपटक कांग्रेसबाटै चुनाव जितिसकेका व्यक्ति थिए। एकपटक राज्यमन्त्री पनि भइसकेका। उनले कांग्रेसकै भोट काट्ने भएकाले मलाई जित निकाल्न अझ चुनौती थियो। अर्को कुरा मैले कैलाली ५ (२) बाट प्रदेशसभा जितेको थिएँ। मैले गरेका कामहरू पनि यही क्षेत्रमा थिए। मलाई प्रदेशसभा (१) का जनताको मन जित्नुपर्ने अर्को चुनौती थियो। यी तीन चुनौतीको सामना गर्दै म चुनावी मैदानमा गएको हुँ। ती चुनौतीको सामना कसरी गर्नुभयो ? पहिलो चुनौती एमालेका उम्मेदवार थिए। मैले स्थानीय तहमा एमालेका उम्मेदवारले बढी मत पाएका वडाहरूको विश्लेषण गरेँ। त्यहाँबाट अलिअलि भए पनि मेरो पक्षमा भोट पार्ने प्रयास गरेँ। स्थानीय तहमा एमाले जितेका वडाहरूबाट म लिडमा गएको छु। अर्को कुरा मैले प्रदेशसभा (१) मा धेरै समय दिएँ। गठबन्धनमा रहेका त्यहाँका नेता, कार्यकर्ता र मतदातालाई आफ्नो पक्षमा पार्ने प्रयास गरेँ। प्रदेशसभा (२) अथवा धनगढीको सहरी क्षेत्रमा मलाई सबैले चिन्छन्। त्यसैले मैले बढी समय प्रदेशसभा (१) नम्बरमा दिएँ। अर्को चुनौती भनेको पुष्करनाथ ओझा हुन्। उनले नजित्ने देखेपछि उनको पछि लागेका धेरै कांग्रेस नेता अन्तिम समयमा मेरो पक्षमा आए। स्वतन्त्र नजित्ने भए एमाले जित्छ, त्योभन्दा त कांग्रेसलाई नै भोट दिऊँ भनेर उनीहरूलाई बुझाउन सकियो र मैले सहजै जितेँ। कैलाली ५ प्रदेशको राजधानी भएको क्षेत्र पनि हो। यस क्षेत्रमा कांग्रेसका मतदाता अरू पार्टीको तुलनामा बढी छन्। तर, जहिले पनि कांग्रेस हार्छ। किन होला ? कांग्रेस हारेको छैन। के मैले जितेन त ? २०७४ सालको निर्वाचनमा पनि मैले प्रदेशसभा जितेको होइन र ? त्यस बेला धनगढी उपमहानगरपालिकामा कांग्रेसका नृपबहादुर ओडले मेयर र सुशीला भट्टले उपमेयर जितेको होइन ? २०७० सालको चुनावमा शेरबहादुर देउवा जित्नुभएको होइन ? तर, यसपालि मेयरमा स्वतन्त्र उम्मेदवार गोपाल हमालले जित्नुभयो। उपमेयर एमालेले जित्यो। २०७४ मा संघमा एमालेका नारदमुनी राना जित्नुभएका होइन र ? तपार्इंले भन्न खोजेको कुरा मैले बुझें। यस क्षेत्रमा कांग्रेसका भ्रातृसंगठन छन्। तर, चलायमान छैनन्। कांग्रेसमा ३ सय ६४ दिन कांग्रेस हुने र भोट हाल्ने दिन अरू पार्टीका हुने व्यक्ति पनि छन्। कैलाली ५ मा कांग्रेसमा केही कुरा मिलेको छैन। त्यो मिलाउन नेतृत्व लाग्नुपर्छ। मैले यहाँको नेतृत्वमा भ्रातृसंगठन चलायमान बनाउने कुराको कमी पाएको छु। त्यसको पनि कारण छ। चुनावअघि पार्टीका अधिवेशनहरू भए। लोकतान्त्रिक प्रणालीमा पार्टीभित्र पनि चुनाव हुनु राम्रै हो। तर, हाम्रा नेताहरूमा पार्टीभित्रकै चुनाव हारेपछि त्यसको प्रतिशोध लिने बानी छ। जुन पार्टी जीवनका लागि राम्रो होइन। हाम्रो पनि चुनावअघि पार्टीका अधिवेशनहरू थिए। त्यहाँका मनमुटाव यस चुनावमा पनि देखिए। जुन नेतृत्वले अब सुल्झाउँदै र समाधान गर्दै जानुपर्छ। तपाईंले जनतामाझ गरेका प्रतिबद्धता के अबका पाँच वर्षमा पूरा हुन् छन् ? मेरो पूरा प्रयास रहन्छ। मैले गरेका प्रतिबद्धता र जनताले माग गरेका योजनामा एउटा माग मात्रै कठिन छ। त्यो भनेको रोजगारी हो। हेर्नुस् गाउँगाउँमा सबैले रोजगार चाहियो भनेका छन्। रोजगारीको समस्या तत्काल समाधान गर्न कठिन छ। अहिले सुदूरपश्चिमबाट ८ लाखभन्दा बढी मानिस कामका लागि भारत जान् छन्। यो समस्या प्रदेश सरकार र केन्द्र सरकारको दीर्घकालीन नीतिबिना समाधान गर्न कठिन छ। सरकारले उद्योगधन्दा कलकारखानाका लागि वातावरण बनाउनुपर्छ। जनतालाई रोजगारी मात्रै होइन, स्वरोजगारका लागि पनि नीति र योजना बन्नुप र्यो। तर, त्यसबाहेकका जनताका माग भनेका ८१० वटा पुल छन्। ती पूरा गर्न सकिने नै भयो। धेरै स्थानमा नदीहरूले कटान गरेकाले तटबन्धनको माग आएको छ। त्यो सांसद विकास कोष र अरू बजेटबाट समाधान गर्न सकिने नै भयो। जनताले केही किलोमिटर सडक ग्राभेल, कालोपत्रेको माग गरेका छन्। ती काम पनि नियमित भइरहेका छन्। आवश्यक परेका स्थानमा मेरो प्राथमिकतामा पर्ने नै भए। उच्च शिक्षा, सहज स्वास्थ्यका कुराहरू छन्। मैले त्यसमा भरपुर पहल गर्छु। धनगढी प्रदेशको राजधानी पनि हो। तपाईंको निर्वाचन क्षेत्रमा धनगढीका १९ र कैलाली गाउँपालिकाका २ वडा छन्। एउटा सुन्दर धनगढीका लागि तपाईंको सपना के छ ? धनगढीको बजार क्षेत्रबाहेक वडा गाउँपालिकाको भन्दा पनि कम सुविधा भएका वडाहरू छन्। तपाईं साविकको फूलबारी र उर्मा जानुस् त। त्यहाँ अहिले पनि ग्राभेल नभएर हिलोमा हिँड्नुपरेको छ। हरेक वडामा विद्यालय छैन। वारिपारि जान पुल छैन। केही गाउँमा पक्की पुल पनि चाहिँदैन, झोलुंगे भए पनि जनतालाई सहज हुन्छ। त्यसैले म गाउँतिरको अवस्थालाई पनि सहरकै जस्तो पार्नुपर्छ भन्ने पक्षमा छु। बजार क्षेत्रमा सबै सविधा छ। अब उपमहानगरका ग्रामीण क्षेत्रको विकासलाई पनि बजारको जस्तो बनाउन सके मात्रै समावेशी विकास हुन्छ। त्यसैले मेरो निर्वाचन क्षेत्रलाई समृद्ध बनाउन म प्रयास गर्छु। अहिले वाम एकता गरेर कांग्रेसइतरको सरकार बनाउने चर्चा पनि सुनिन्छ। के त्यस्तो सरकार सम्भव छ ? राजनीतिमा असम्भव भन्ने केही हँुदैन। भनिन्छ राजनीतिमा स्थायी शत्रु र स्थायी मित्र कोही पनि हुन्न। त्यसैले सम्भावना त जे पनि रहन्छ। तर, मलाई के लाग्छ भने जसरी कांग्रेसको नेतृत्वमा वामलोकतान्त्रिक गठबन्धन चुनावमा गयो। गठबन्धनले बहुमत पनि ल्याएको छ। गठबन्धनका शीर्ष नेताहरूले यो गठबन्धन लामो समय जाने, अस्थिरता नआउने भनेर जनतामाझ प्रतिवद्धता गरेका छन्। त्यो कुरालाई आधार मान्ने हो भने चुनावमा गएको गठबन्धनकै सरकार बन्नुपर्छ। अहिले मिलेर चुनावमा गएका दलहरू मिलेर नै देश बनाउनुपर्छ। यो मेरो व्यक्तिगत विचार हो र सुझाव पनि हो, शीर्ष नेताहरूलाई। अहिलेको चुनावी परिणाम हेर्ने हो र गठबन्धन कायम रहेन भने फेरि देशमा अस्थिरता आउने सम्भावना देखेको छु। प्रदेश सरकार कस्तो बन्ला ? सुदूरपश्चिममा कांग्रेस पहिलो दल हुने निश्चित भएको छ। प्रत्यक्षतर्फका ३२ सिटमध्ये गणना भएका ३० सिटमा कांग्रेसले ११ ठाउँ जितेको छ। समानुपातिकमा पनि उसले ८९ सिट पाउने देखिएको छ। त्यसैले कांग्रेस प्रदेशका लागि ठूलो दल भएको छ। ठूलो दलको नेतृत्वमा सरकार बन्ने कुरा नै उचित हुन्छ। यसअघिको ५ वर्ष सुदूरपश्चिम प्रदेश सरकारको नेतृत्व माओवादी केन्द्रले गरेको थियो। तर, यसपालि ठुलो दलका नाताले पनि कांग्रेसले प्रदेश सरकारको नेतृत्व लिन्छ। मुख्यमन्त्री को हुन्छ ? दाबेदार त चारपाँच जना देखिएका छन् नि ? (हाँस्दै) म प्रदेशमा जितेको भए म हुन्थें। म प्रतिनिधिसभातिर लागें। तर, कांग्रेसकै हुन्छ। दाबेदार चारपाँच जना नै सक्षम छन्। मेरो विचारमा यो वा त्यो भन्ने छैन। जो संसदीय दलमा जित्छ, उही मुख्यमन्त्री हुन्छ। प्रकाश देउवाको नाम बढी चर्चामा छ नि ? हुन सक्छ। उनी प्रधानमन्त्रीका स्वकीय सचिव भएर काम गरिसकेका युवा हुन्। उनलाई सबै कुराको अनुभव पनि छ। संसदीय दलले उनलाई उचित ठान्यो भने हुन सक् छन्। तर, प्रकाशभन्दा पनि सिनियर नेताहरूले प्रदेशमा जितेका छन्। सिनियरहरूले प्रकाशलाई उचित ठाने भने त राम्रै भयो। त्यसैले त्यो कुरा पार्टीमा छलफल हुन्छ। संसदीय दलमा छलफल हुन्छ।"
कहिले सुक्ला भ्रष्टाचारको नदी ?,"कहिले हराउला खुट्टा तान्ने प्रवृत्ति ! अनि राम्रोलाई होइन, हाम्रोलाई राम्रो देख्ने दृष्टि ! भनिन्छ, मानिस ज्ञानले पूर्ण र सीपले निपुर्ण कहिल्यै हुँदैन। केही खोट र दोषहरू त जोकोहीसँग होलान् र हुन्छन् नै। सर्वसाधारण नागरिक के चाहन्छन् ? न सरकार जान्दछ, न कुनै राजनीतिक दल। बाँड्न त विभिन्न शीर्षकमा राज्यले जनतामा विकास बाँडिरहेकै छ। यो विकास केवल तिर्खालुलाई चिउरा बनेको छ। नबनेका होइनन् लामा र चौडा सडकहरू अनि नदीखोलामा पुलहरू। फरक यति मात्र हो, सडक नपुगेको ठाउँमा पनि पुल बनेकै छन्। विकास के हो ? कसरी बुझ्ने, कसरी परिभाषित गर्ने ? सरकारका निर्णयहरू कुनै नयाँ हुँदैनन्। न दलका नेताहरूका चुनावी एजेन्डा। सरकार फेरिन्छन् तर फेरिँदैन प्रवृत्ति। किन बन्दैनन् दीर्घकालीन योजनाहरू, दिगो विकासका धरोहरहरू ? योजना बनिहाले पनि किन पूरा हुँदैनन् ! भइहाले पनि समयमै किन हुँदैनन् ? कहीँ डिजाइन त्रुटि, कही बजेटको अपर्याप्तता, कतै दक्ष जनशक्तिको अभाव, कतै आर्थिक अनियमितता अनि मिलेमतोका स्वार्थहरू। यस्ता कमी, कमजोरी र स्वार्थको तलाउमा कति योजना अधकल्चो अवस्थामा छन् ? सायद आफ्नो नेतृत्वलाई हेरेर योजना ल्याएर पो हो कि ! इगोको नतिजा पो हो कि ! सरकार परिवर्तनसँगै अघिल्लो सरकारले ल्याएका योजनाहरूमा अल्पविराम, पूर्णविराम लाग्ने गरेको पनि छ। विनियोजित बजेटहरूमा समेत संशोधन हुने गरेका छन्। जुनै दलबाट सरकार बने पनि सरकार त नेपाल र समग्र नेपालीको हुनुपर्ने हो। यहाँ सरकारलाई दलीय नाम दिइन्छ। दलीय कार्यकर्ताकै पहुँच हुन्छ। अनि सुरु हुन्छ, विकासका योजनाहरूमा छेडखानी। दलीय राजनीतिमा सरकार परिवर्तन हुनु कुनै नौलो होइन। लोकतन्त्रको सुन्दर पक्ष पनि हो यो। तर दलीय नेताहरू आफ्नै राजनीतिक धार र अवधिमा ढुक्क छैनन्। आफैंप्रति विश्वस्त छैनन्। कतिपयहरूलाई त कति बेला कुन धारमा परिवर्तन हुनुपर्ने हो, भर छैन। कर्मचारी तन्त्रलाई स्थायी सरकारको रूपमा लिने गरिन्छ। सरकार परिवर्तन भइरहन्छ तर राष्ट्रसेवक कर्मचारी सेवामा निरन्तर रहिरहन्छन्। सेवामा रहने सर्त तथा सेवाअवधि निश्चित गरिएको छ। राष्ट्रसेवक कर्मचारीहरूमा आएको विचलनले मुलुकलाई दूरगामी असर पुर्याउँछ। वर्तमान संविधानले राजनीतिक दल र सरकारलाई हरेक पाँच वर्षमा नयाँ जनादेशमा जानुपर्ने व्यवस्था गरेको छ। तर कर्मचारी नियुक्तिपश्चात् स्थायी छ। राजनीतिक दल र तिनका नेतृत्वले लिएका निर्णयहरू अर्को अमुक दल तथा नेतृत्वबाट सच्चिन सक्छ। विकासका नाराहरूलाई खोक्रो या भरिलो राख्ने, स्थायी सरकारको रूपमा रहेका राष्ट्रसेवकमा पनि अंशभाग पर्छ। कर्मचारीले सरुवा माग्छ राम्रो अर्थात् चार्मिङ ठाउँमा। माथिबाट सरुवा गरिदिन्छ अनि भन्छ, तिमीलाई राम्रो ठाउँमा पठाइदिएको छु। यहाँ चार्मिङको सिलाइ च्यालेन्जको रूपमा न लिइन्छ न दिइन्छ। कर्मचारीका लागि कुन ठाउँ (दरबन्दी) राम्रो कुन नराम्रोे ! एउटै परिभाषामा बाँध्यो भने वास्तविक राष्ट्रसेवामा जीवन अर्पण गरेका राष्ट्रसेवकप्रति अन्याय हुन्छ। यहाँ कमाउ र रमाउ भन्नेहरू कम छन्। बाँच्नका लागि खाने र खानका लागि बाँच्नेहरूमा आआफ्नै परिभाषा आउने नै भए। कहीँ आवश्यकताले सोच पैदा गर्छ त कहीँ महŒवकांक्षाले। सोचले नियत र नियतले कार्य अनि कार्यले परिणाम। बदनियत भ्रष्टाचारको बिज हो। संविधान ऐन कानुन र कार्यविधिको परिधिमा रही राज्य सञ्चालन व्यवस्थाप्रति तटस्थ रहेर राज्य सञ्चालनमा सघाउ पुर्याउन पर्ने राष्ट्रसेवकको दायित्व रहन्छ। राजनीतिक नेतृत्वबाट लिइने निर्णय तथा प्रतिबद्धताहरूले प्रशासन संयन्त्रलाई सबल एवं चुस्त दुरुस्त तथा प्रभावकारी बनाउँछ। राजनीतिक नेतृत्वको सबलता र प्रतिबद्धतासहितका कार्यान्वयन पक्षहरूमा प्रशासन यन्त्रको गतिशील सक्रियता नै सुशासनको आधार हो। राजनीति र प्रशासन संयन्त्रबीचको सम्बन्धमा गाँसिएका बदनियतपूर्ण स्वार्थहरूले भ्रष्टाचारलाई जन्माउँछ। अख्तियार दुरुपयोग अनुसन्धान आयोग भ्रष्टाचार नियन्त्रण र कारबाहीमा सक्रिय पनि छ। एउटै कार्यालयसँग सम्बद्ध उजुरी पटकपटक तेर्सिन्छन्। अनुसन्धान हुन्छ। मुद्दा दायर भएका पनि छन्। तर त्यो कार्यालयबाट सम्पादन हुने काम जिम्मेवारी भने जस्ताको तस्तै। आरोपित भइने डरभन्दा पनि आशीर्वाद र आश्वासनहरूको भरले निर्धक्क बनाएको पो हो कि ! मुद्दा दायर भएका कति प्रतिवादीहरूले मुद्दा जितेर पनि आउँछन्। तर सच्चिने बाटोमा कमै देखिन्छ। सधैं उही प्रणाली, उही शैली ! क्यालेन्डरहरूमा फेरिए, तर फेरिएन प्रवृत्ति। भ्रष्टाचार मौलाउनुमा दोषी को ? सुध्रिन नचाहनेहरूको जमात कि सुधार्न नसक्ने त्यो नीति ! कतै नागरिकका आधारभूत आवश्यकताहरू नै तगारो बनिरहेका त छैनन्। देशलाई समृद्ध र सुन्दर बनाउने नीति राजनीति नै हो। राजनीतिक निर्णय र दरिलो कार्यान्वयन प्रणालीले सुशासन कायम हुन्छ। लेखिएका नीतिसँगै व्यावहारिक वाचा र अठोटहरूले हो विकासका पानाहरू भर्ने। समृद्धिका रेखाहरू कोर्ने। राज्यका सबै सरोकार निकायको इच्छाशक्ति बिना सुशासन कायम हुन सक्ने होइन। सम्पूर्ण नागरिकको ऐक्यबद्धता र सहकार्यबिना एउटा कुनै अमुक निकायले मात्र भ्रष्टाचार नियन्त्रण गर्छु भन्नु दिवास्वप्न हो। महारोग हो, भ्रष्टाचार। विकास निर्माणका आर्थिक गतिविधिसँग मात्र होइन, नागरिकका सामान्यभन्दा सामान्य आवश्यकता र सुविधासँग पनि जोडिएका हुन्छन्। सरोकार निकायहरूको दृष्टि नपुगेको भन्ने पनि होइन। शिक्षा स्वास्थजस्ता सामान्य आधारभूत आवश्यकतामा पनि खेल खेलिन्छ। निर्माण र विकासमा बिचौलिया चलाइन्छ। आफूविरुद्धका प्रमाण रातारात जलाइन्छ, अनि धन कमाउन सबै अस्त्र चलाइन्छ। भ्रष्टाचार नियन्त्रणका लागि विशेष ऐन, कानुनहरू नबनेका पनि होइनन्। बनेका कानुनहरू कति कमी होलान्, कति पर्याप्त होलान् त कति आवश्यकभन्दा बेसी पनि होलान् ? रोगका निदान र उपचारका संयन्त्रहरू पनि सक्रिय नै छन्। तर भ्रष्टाचारको जरो भने जहीँको तहीँ छभन्दा अत्युक्ति नहोला। सन् २०२१ मा ट्रान्सपरेन्सी इन्टरनेसनल (टीआई)ले जर्मनीमा सार्वजनिक गरेको सीपीआईअनुसार नेपालले ३३ अंक प्राप्त गरेको छ। १ सय ८० मुलुकको वरीयताक्रममा नेपाल १ सय १७औं स्थानमा छ। सन् २०२० मा पनि नेपालको स्कोर ३३ अंक नै थियो। किताबका पानाहरूमा ऐनका दफाहरू लेखिँदैमा भ्रष्टाचार नियन्त्रण हुने होइन। कार्यान्वयन पक्ष प्रभावकारी हुनुपर्छ। सबैमा आफैंलाई बदल्ने इच्छाशक्ति हुनुपर्छ। के गर्दा आफू फसिँदैन होइन। के गर्दा नेपाली फस्दैनन् भन्ने सोच हुनुपर्छ। बदनियत नराखे हँुदैन कानुनको बर्खिलाप। अरू अनेक समस्याको पछि नलागौं, काम नपाउँदाको दिन भोकै बस्नुपर्छ। बेरोजगारले गाँज्दैछ। कृषि प्रधान मुलुकमा मल हाहाकार हुन्छ। विकासका नाममा बिचौलियाका चलखेल हुन्छन्। आर्थिक अनियमितता हुन्छन्। जताततै घुसखोरी र भ्रष्टाचार मौलाउँदो छ। सीप र स्वाभिमानमा जिउन सिकाउ। कागजका पानाहरूमा मात्र होइन, सम्पूर्ण नेपालीको मन र मस्तिष्कमा दृढ संकल्प हुनुपर्छ। आफूले आफैंलाई न ढाँट्न सकिन्छ न सामुन्ने रहेको ऐनाले नै झुट बोल्छ। दोष लगाउँदैमा वा जिम्मेवारी पन्छाउँदैमा भ्रष्टाचार न्यूनीकरण हुने होइन। सरोकारवाला निकाय एवं वर्गहरू जिम्मेवार बन्न सक्नुपर्छ। दण्डहीनताको जगमा भ्रष्टाचारको प्रणाली निर्माण भएको हुन्छ। दण्डहीनतालाई ध्वस्त नपारेसम्म भ्रष्टाचार नियन्त्रणका प्रयासहरू व्यर्थ हुन्छन्। सूचनाको पहुँचबिना समस्याहरू समाधान हुँदैनन्। मन, वचन र कर्मले काम गरौं। नारामा होइन व्यवहारमा देखाऔं। एउटाले होइन सबैले भनौं भ्रष्टाचारमुक्त नेपाल बनाऔं।"
गोल्डेन बुटको दौडमा कोको ?,"दोहा : गोल्डेन बुट विश्वकप फुटबलको प्रतिष्ठित व्यक्तिगत अवार्ड हो। विश्वकप फुटबलको यो अवार्ड जित्नुको अर्थ महान् खेलाडीको सूचीमा आफूलाई समावेश गर्नु पनि हो। त्यसैले यो अवार्डले खेलाडीका जीवनमा पनि विशेष अर्थ राख्दछ। कतारमा जारी फिफा विश्वकपको २२औं संस्करणमा पनि गोल्डेन बुटको दौड सुरु भइसकेको छ। समूह चरणका खेल सकिँदा काइलिन एमबाप्पे, इनर भ्यालेन्सिया, कोडी गाक्पो, अल्भारो मोराटा, मार्कस रासफार्ड तीन गोलसहित गोल्डेन बुटको दौडमा अगाडि छन्। जारी विश्वकप खेल्ने सर्वाधिक गोलकर्ता जर्मनीका थोमस मुलर हुन्। यसअघिका विश्वकपमा १० गोल गरिसकेका मुलर यसपटक गोलविहीन हुँदै घल फर्किसकेका छन्। तीन गोल गरेका इक्वेडरका इनर भ्यालेन्सिया पनि कतारबाट घर पुगिसकेका छन्। उनीहरू बाहेकका खेलाडी भने गोल्डेन बुटको दौडमा छन्। अघिल्लो संस्करणमा सर्वाधिक ६ गोलसहित गोल्डेन बुट जितेका इङ्ल्यान्डका कप्तान हेरि केनले भने अहिलेसम्म गोल गर्न सकेका छैनन्। १ इनर भ्यालेन्सिया (इक्वेडर) ३ गोल २ काइलिन एमबाप्पे (फ्रान्स) ३ गोल ३ कोडी गाक्पो (नेदरल्यान्ड्स) ३ गोल ४ अल्भारो मोराटा (स्पेन) ३ गोल ५ मार्कस रासफोर्ड (इङ्ल्यान्ड) ३ गोल ६ फरान टोरेस (स्पेन) २ गोल ७ मेहेदी तारेमी (इरान) २ गोल ८ ओलिभर जिरुड (फ्रान्स) २ गोल ९ रिचार्लिसन (ब्राजिल) २ गोल १० लियोनल मेसी (अर्जेन्टिना) ३ गोल"
माओवादी जता पनि तयार,"काठमाडौं : माओवादी केन्द्र अबको सरकार गठन गर्न जता पनि तयार देखिएको छ। अपेक्षाअनुसार चुनावी नतिजा आफ्नो पक्षमा नआएको विश्लेषणसहित उक्त पार्टी सरकार गठनमा सबै विकल्प खुला राख्ने पक्षमा उभिएको हो। पाँच दलीय सत्ता गठबन्धन छाड्ने निर्णय नभए पनि एमालेसँग मिलेर सरकार गठन को विकल्प खुला राख्ने नेताहरूले बताएका छन्। उपाध्यक्ष कृष्णबहादुर महराले सरकार गठनका विषयमा एमालेसँग मिल्न सकिनेलगायत विकल्प खुला राखिएको बताए। अहिले जुन गठबन्धन छ त्यो छोड्ने निर्णय होइन, नेता महराले भने, अरू सबै विकल्प हामीले खुलाएका छौं। चुनावी समीक्षा गर्न शनिबार माओवादी पदाधिकारीको बैठक बसेको थियो। बैठकमा अपेक्षाअनुसार चुनावी परिणाम नआएको निष्कर्ष निकालिएको महराले बताए। महासचिव देव गुरुङले एमालेसँग पनि सरकार गठनका लागि वार्ता र संवाद हुने बताए। राजनीतिक कोर्स जता पनि जान सक्ने उल्लेख गर्दै नेता गुरुङले गठबन्धन अहिले यथावत् रहेको बताए। तर, भावी समीकरणबारे अहिले नै टुंगो नलागेको उनको भनाइ थियो। एमाले नेताहरू पनि आफ्नो पार्टीको नेतृत्वमा सरकार गठन गर्न अरू दलसँग संवाद र सहकार्य गर्ने बताइरहेका छन्। बैठकमा नेताहरूले सत्ता गठबन्धनको सबै मत ट्रान्सफर नहुँदा पार्टीका धेरै उम्मेदवारले हार व्यहोर्नुपरेको धारणा व्यक्त गरेका थिए। सत्ता गठबन्धन दल माओवादीले प्रतिनिधिसभा चुनावको प्रत्यक्षतर्फ १७ सिट जित हात पारेको छ। एक ठाउँमा अग्रता लिएको विवरण शनिबार बेलुकासम्मको निर्वाचन आयोगको अपडेटले देखाएको छ। प्रतिनिधिसभामा प्रत्यक्षतर्फ सबैभन्दा धेरै कांग्रेसले ५६ स्थान जितेको छ। दुई स्थानको गणना बाँकी रहँदा एक स्थानमा अग्रता लिएको छ। दोस्रो स्थानमा एमालेले ४४ सिट हात पारेको छ। एकीकृत समाजवादीले १०, जसपा, राप्रपा, रास्वपाले ७७, लोसपा ४, जनमोर्चा, नेमकिपा, जनमतले ११ र स्वतन्त्रले ५ सिट जितेका छन्। यो समाचार तयार पार्दासम्म समानुपातिकमा सबैभन्दा बढी २७ लाख ८८ हजारभन्दा बढी मत एमालेले पाएको छ। त्यसपछि दोस्रो स्थानमा कांग्रेसको २६ लाख ६० हजारभन्दा बढी मत छ।"
"धान किसानको, नाफा बिचौलियाको","धान नेपालको प्रमुख बाली हो। नेपालीहरू अधिकांशको भान्छामा बिहानै बेलुका चामल पाक्छ। धानबालीले नै नेपालको खाद्य आवश्यकता पूरा गर्छ। नेपालमा जति पनि कृषियोग्य भूमिको ८० प्रतिशतमा धानखेती नै हुन्छ। सबैभन्दा धेरै खपत हुने खाद्यबाली उत्पादन गर्ने किसान भने सधैं नोक्सानीमा हुन्छन्। सरकार यो स्थिति अन्त्य गर्ने भनेरै आफैंले धान किन्ने कुरा गर्छ तर, काम गर्दैन। जस्तो कि यो वर्षका लागि पनि सरकारले धानको न्यूनतम समर्थन मूल्य तोकेको १ महिना भइसक्यो। तर एक मुठी धान किसानबाट सरकारले किनेको छैन। किसानलाई समस्या के भने धान काट्नेबित्तिकै उनीहरू बिक्री गरिहाल्न चाहन्छन्। पर्खेर बस्ने क्षमता किसानसँग हुँदैन। अरू कृषिबाली लगाउने, ऋण तिर्ने र मल, बिउबिजन किन्न उनीहरूलाई नगद चाहिन्छ। जब सरकारले धान किन्छु भनेको मूल्यमा किन्दैन। किसान अरूलाई नै बेच्न बाध्य हुन्छन्। धान्न किन्ने सरकारी संस्था खाद्य व्यवस्था तथा व्यापार कम्पनी हो। कृषि आधुनिकीकरण परियोजनाले कृषि सहकारीमार्फत तोकिएको समर्थन मूल्यअनुसार किसानबाट धान किन्नुपर्ने हो। दुवै संस्थाले धान किन्न सुरु नै गरेका छैनन्। एक त सरकारले धानको न्यूनतम समर्थन मूल्य नै तोक्न ढिला गर्यो, त्यसमाथि किन्न आलटाल। जब कि सबैलाई थाहा छ धान जेठ असारमा रोपिन्छ र कात्तिक, मंसिरमा काटिन्छ। ठिक त्यही बेला हुने गरी सरकारले न धानको मूल्य निर्धारण गर्छ न किन्ने तयारी। किनभने सरकार जब किसान चिच्च्याउँछन्, तब ब्युँझन्छ र केही गर्छु भन्छ तर बेलामा कहिल्यै माखो मार्दैन। शुद्धि नभएर यस्तो भएको पक्कै होइन, हाम्रो निर्णय प्रक्रिया र कार्यान्वयनकर्ताहरूको नियतमै खोट त छैन भन्ने प्रश्न ज्युँदोजाग्दो भएको छ। किसान उत्पादित धान भण्डारण गर्न सक्दैनन्। न सरकारले त्यस्तो भण्डार नै बनाइदिएको छ। जब हतारहतारमा बेच्नुपर्छ, बिचौलियाहरू किसानकहाँ गएर सस्तोमा किन्छन्। फेरि तिनै बिचौलिया सरकारलाई महँगोमा धान बेच्छन्। धान रोप्ने किसान, फलाउने किसान, दुःख गर्ने किसान र किन्ने सरकार हुन्छ। तर बिचमा बसेर नाफा खाने बिचौलिया भइदिन्छन्। धान किसानको र नाफा बिचौलियाको भइरहेको छ। यति छर्लंग बेथिति हुँदाहुँदै हरेकपटक सरकारले धानको मूल्यमाथि खेलवाड गर्दै किसानमारा काम गर्दै आइरहेको छ। यसपटक सरकारले मोटा धान प्रतिक्विन्टल २ हजार ९ सय ६७ रुपैयाँ र मध्यम धान प्रतिक्विन्टल ३ हजार १ सय २८ रुपैयाँ तोकेको छ। धान धेरै फल्ने बाँके, बर्दियादेखि पूर्व झापासम्मका किसानले त्योभन्दा कम मूल्यमा बिचौलियालाई धान बेच्न थालिसकेका छन्। कारण सरकारले किन्ने कहिले कहिले किसालाई पैसा चाहिले अहिलेको अवस्था त्यहाँ छ। सरकारले किन्ने बेलासम्म किसानलाई मरेपछि ओखतीको परिस्थिति भइसक्छ। कृषि सुपर जोन भनिएका जिल्लाकै किसानले सरकारले तोकेको समर्थन मूल्यभन्दा ३०० देखि ४०० रुपैयाँ कम प्रतिक्विन्टल मूल्यमा धान बिक्री गर्नुपर्ने बाध्यता छ। वार्षिक औसत ५५ लाख टन धान नेपालमा उत्पादन हुने गरेको कृषि मन्त्रालयको तथ्यांक छ। त्यतिका धान किन्न सरकारले पर्याप्त बजेट पनि विनियोजन गर्दैन। केवल देखावटीका लागि कनिका छराइ गर्छ। त्यही कारण हो, स्वदेश र भारतका बिचौलियाले नेपाली किसानको धान किनेर नाफा कमाउने। नेपालबाट सस्तोमा धान किन्ने अनि भारत लगेर फेरि महँगो चामल पठाउने चक्र चलिरहन्छ। यो चक्र तोड्न अरू कसैले होइन, सरकारले सक्छ। यति सजिलो काम पनि गर्न सक्दैन भने कुनै पनि सरकारले कृषि क्रान्तिको गुड्डी नहाँके हुन्छ। कृषिमा आधुनिकीकरण र यान्त्रिकीकरणका चर्का नारा नलगाए हुन्छ। किसानले सरकारको खुट्टी देखेरै पत्याउन मुस्किल परिसकेको छ।"
दोलखामा प्रदेशतर्फ कांग्रेसका कुन्दनराज काफ्ले र एमालेका भरत केसी जित नजिक,"दोलखा : दोलखामा प्रदेशसभातर्फ क्षेत्र नम्बर १ मा कांग्रेसका कुन्दनराज काफ्ले र प्रदेश क्षेत्र नम्बर २ मा एमालेका भरत केसीको जित सुनिश्चित भएको छ। अन्तिम मत परिणाम नआउँदै उनीहरुको जित निश्चित भएको हो। क्षेत्र नम्बर १ मा तामाकोशी गाउँपालिकाको मतगणना भइरहेको छ भने अब बैतेश्वर गाउँपालिकाको बाँकी छ। काफ्लेले तामाकोशीमै आफ्नो जित सुनिश्चित गरेका हुन्। काफ्लेसँग एमालेका नरबहादुर श्रेष्ठको प्रतिस्पर्धा रहेको छ। काफ्ले श्रेष्ठभन्दा ४ हजार ९ सय ७७ मतसहित अगाडि छन्। उनले हालसम्म १७ हजार ४ सय ३० मत प्राप्त गरेका छन्। यता, क्षेत्र २ मा भीमेश्वर नगरपालिकाको अन्तिम मतगणना भइरहेको छ । एमालेका केसीसँग कांग्रेसका बर्मा लामाको प्रतिस्पर्धा रहेको छ।"
ऊन कारखाना,"चुनावको माहोल सकिएको छ। नेताकार्यकर्ताको चहलपहल पनि घटेको छ। होइन भने त चोक, गल्ली, चौतारो कहाँ पो देखिन्नथे र तिनीहरू ? अझ, खास गरेर तिनको चहलपहल साँझ ढलेपछिको क्याम्पमा राम्रैसँग देख्न सकिन्थ्यो। त्यस्तै एउटा क्याम्पको कुरो हो, एक पत्रकार पनि पुगेछन् त्यहाँ। जहाँ उनले त्यहाँ सुनेको वार्तालापजस्ताको तस्तै यसरी प्रस्तुत गरेका छन् खत्तमै गरे नि यी भ्रष्टहरूले देशलाई ! एउटा पार्टीको नाम चलेका नेताहरूको नाम लिँदै एक जनाले गिलासका ठुलो घुट्को घुट्क्याए, यस्तो मुला पनि राजनीतिक पार्टी हुन्छ ? हेर त, उतिबेलाका कलकारखानाहरू। क्या क्या थिए ! बाँसबारी छाला जुत्ता कारखाना, हेटौंडा कपडा उद्योग, बालाजु कपडा उद्योग, जनकपुर चुरोट कारखाना, हिमाल सिमेन्ट, डोल्मा वाच, ज्योति स्पेनिङ मिल, गोरखकाली टायर उद्योग, भृकुटी कागज कारखाना, हरिसिद्धि इँटाटायल कारखाना भएका जति सबै कलकारखाना बेचेरै खाई सिध्याए। दोस्रोले पनि त्यतिञ्जेल दुई घुट्को लिइसकेका थिए। तत्काल प्रतिक्रिया व्यक्त गरिहाले के फुर्ती लाउँछौ यार तिमी ? तिम्रो पार्टी पनि के कम ? तिम्रो पार्टीका ठूला नेताहरूको पनि मिलेमतो छैन र त्यसमा ? लौ, तिम्रो पार्टीको नेताहरूलाई गाली गर्यो भनेर चित्त दुखाको ? हा हा हा ! हाँस्दै पहिलोले अर्को घुट्को घुट्क्याए। अनि के कुरा गरेको तिम्ले ! आफू चोखो भए न अरूलाई हो भन्ने ! दोस्रो त्यत्तिकै शान्त भएनन्। धत्तेरी ! झगडा नगरौं न साथी हो ! रमाइलो गरौं न रमाइलो ! तेस्राले आफू बसेको मेच टेबलको नजिकै लग्दै भने लौ शब्द बन्द गरौं र अब यो पनि खोलौं ! टेबलमाथिको एउटा रित्तिसकेको बोतल हटाउँदै अर्को बोतल खोल्दै आधा गिलास भरे र नेट घुट्क्याए। एउटै टेबलको वरिपरि जमेका थिए उनीहरू। उनीहरू अर्थात् ठूला कहलिएका केही राजनीतिक पार्टीका नवनेताकार्यकर्ताहरूको जमघट थियो त्यो। अघिदेखि चौथा नेता करिबकरिब चुप देखिन्थे। उनी अचानक अगाडि सरे र कुनै गुप्त रहस्य खोल्न खोजे झैं बोले अघि, भ्रष्टहरूले कलकारखाना सिध्याएको कुरा आउँदा मलाई भने सही कुरा आए जस्तो लागेको थियो है। कुरो नबुझेर सबैले उनको अनुहार नियाले। उनले हल्का मुस्काउँदै भने हेर साथीहरू, ती भ्रष्टहरू जुनसुकै पार्टीका होउन्, तिनले देशमा स्थापित कलकारखाना सिध्याइदिएर राम्रो काम गरेका छन्। राम्रो ? फेरि सबै एकसाथ चकित बने। हो, ती कलकारखाना पुराना भए, ठीकै त भो विस्थापित भए। चाहे त्यत्तिकै होस् चाहे भ्रष्टाचार गरेरै होस् ! उनी विश्लेषण गर्न लागे तर पुराना भएर मात्रै ती विस्थापन भएको विषयलाई मैले ठिक भनेको होइन, तिनका विस्थापनले अर्को निकै ठूलो फाइदा पनि पुर्याएको छ। सबै जनाले त्यो फाइदालाई बुझ्न चाहे। त्यसैले उनै चौथा नेताले बडो रहस्यात्मक पारामा भन्न लागे ती कलकारखाना विस्थापित नभएका भए अर्को नयाँ कारखाना कसरी स्थापित हुन्थ्यो देशमा ? नयाँ कारखाना ? पहिलो नेताले उनलाई प्रश्न गरे। अन्यले पनि सही थाप्दै उही प्रश्न तेस्र्याए। उनले सबैका अनुहार एकएक ताक्दै भने ए  भनेपछि तिमीहरूलाई नयाँ कारखानाका बारेमा केही थाहै छैन कि क्या हो ? सबै अवाक् ! तर प्रश्न जीवितै थियो के, कुन कारखाना ? प्रष्ट जवाफ आयो ऊन कारखाना ! ऊन कारखाना ? सबैको अनुहारमा आश्चर्यको भाव थियो। चौथा व्यक्ति जो ऊन कारखानाको कुरा गर्दै थिए, उनले कारखानाका बारे व्याख्या गर्न लागे कारखानाले यसरी विकासको रूप लिएको छ कि त्यसको कुनै सीमा नै छैन। कसरी नि ? फेरि प्रश्न आयो। सहजै जवाफ आयो ऊनको सप्लाई बढी भएर। पूर्वी जिल्लाबाट त्यत्तिकै ऊन आएको छ, पश्चिमबाट उत्तिकै थामी नसक्नु आएको छ। उत्तर, दक्षिण सबैतिरबाट ऊन आएको आयै छ। दोस्राले भने मैले त कस्तो ख्यालै नगरेको, हो त है ! मैले पनि त। तेस्राले बोल्दाबोल्दै पहिलोले सोधे अनि विदेशबाट पनि त आयात भैराखेकै छ ऊन, हैन र ? पहिलोले जवाफ दियो हो नि ! तर देशभित्रै पर्याप्त ऊन उत्पादन हुने भएकाले विदेशको ऊनलाई त्यति ध्यान दिइएको छैन। बोतलहरू रित्तिँदै गए, प्लेटका सितनहरू सकिँदै गए। गफको मात्रा पनि घढ्दै गयो। चुनावताकाको यो जमघटमा भएको वार्तालापको यो रिपोर्टिङ ढिलो गरेर भए पनि भर्खरै पढ्दापढ्दै अचानक बाहिर सडकका हल्लाले मेरो ध्यान भंग गर्यो। शान्त सहरमा मैले देख्न पुगें एउटा सानोतिनो जुलुस आइरहेको थियो। लौ के अचम्म ! जुलुसमा म यो के देख्दै छु ? ऊनै ऊनको रासले भरिएको जमात उफ्रिरहेको थियो, नारा लगाइरहेको थियो। अझ नियालेर हेरें मैले। त्यो जमातमा सहभागीहरू प्रायःका हातमा राजनीतिक पार्टीको झन्डाहरू देखें। अझ मेरा आँखाहरू आश्चर्यले त्यतिखेर विस्फारित भए जब तिनका हातले उचालेका झन्डाहरूलाई प्रष्टसँग चिनें। केवल एउटै राजनीतिक पार्टीका झन्डा थिएनन् ती विभिन्न पार्टीका थिए। अब भने म निश्चिन्त भएँ, देशमा सबै प्रकारका कलकारखाना विस्थापित भएर के भो र ! चिन्ता गर्नुपर्ने केही कारणै छैन। ऊन कारखानाले गरेको प्रगतिले देशको समृद्धिको ढोका खोलिसकेको छ। त्यसैले खुसी छु म, गौरवान्वित छु देश आत्मनिर्भर बनेको छ। आउनोस् मतदाताहरू, यो चुनाव सकिएर नयाँ सरकार बन्न लागेको खुसीयालीमा हामी पनि त्यो ऊनको रासमा मिसिऔं !"
खेलाडीलाई नेपाल आउन निम्तो,"हेटौंडा : हेटौंडा११ स्थित सहिद स्मारक पार्क अहिले धेरै मानिसको गन्तव्य स्थल बनेको छ। सारा विश्वको ध्यान कतारमा जारी २२औं संस्करणको विश्वकपमा केन्द्रित हुँदा सहिद स्मारक पार्क पनि विश्वकपमय बनेको छ। कतार विश्वकप फुटबलमा सहभागी ३२ राष्ट्रका खेलाडीलाई नेपाल भ्रमणमा आउन निम्तो दिने उद्देश्यले स्मारक पार्कमा विश्वकप पार्क बनाइएको छ। एस्ट्रोनोभा फाउन्डेसन नेपालले सहिद स्मारक पार्कमा विश्वकप पार्क निर्माण गरी कतार विश्वकपमा सहभागी ३२ राष्ट्रका खेलाडीलाई नेपाल भ्रमणमा आउन निम्तो दिएको हो। विश्वकप सुरु भएलगत्तै मंसिर ५ गते निर्माण गरिएको यो पार्कमा अहिले फोटो खिच्न आउनेहरूको भीड लाग्ने गरेको छ। स्मारक घुम्न आउनेहरू यहाँ राखिएका विश्वकप ट्रफी र विभिन्न खेलाडीसँग फोटो खिच्न व्यस्त हुने गरेका छन्। स्मारक घुम्न आउँदा यो पार्क देखें। निक्कै रमाइलो लाग्यो। यसले सन्देश पनि राम्रो दिएको छ, मकवानपुरको मनहरी६ का राजकुमार मोक्तानले भने, यसले देश विदेशमा नेपाल चिनाउने मात्र नभई पर्यटनलाई पनि सहयोग पुयाउने काम गरेको छ। प्राकृतिक सुन्दरताको देश नेपालमा ३२ राष्ट्रका खेलाडीलाई भित्र्याउने उद्देश्यले निम्तो पुगोस् भनेर यो कामको थालिएको फाउन्डेसनका अध्यक्ष किशन बास्तोलाले जानकारी दिए। विश्वकप खेल्ने खेलाडीहरूलाई नेपाल घुम्न आउन परराष्ट्र मन्त्रालयमार्फत निम्तो पठाउने पहल पनि गरिरहेका छौं, उनले भने, यो अभियानमा सबैले साथ दिएका छन्। फुटबल खेलप्रेमी दर्शकहरूलाई विश्वकप फुटबलको प्यास मेटाउन यो पार्र्कले सहयोग पुग्ने विश्वास लिएका छौं। जिल्ला खेलकुद विकास समिति मकवानपुरका अध्यक्ष भेष खड्गीले राष्ट्रले गर्नुपर्ने काम निजी क्षेत्रले गरेकोमा धन्यबाद दिँदै सरोकार निकायसम्म आफूहरूले पनि सञ्चार प्रवाह गर्ने प्रतिबद्धता जनाए। जिल्ला फुटबल संघका उपाध्यक्ष युवराज ब्लोनले फुटबल निकायले अनिवार्य गर्नुपर्ने कामलाई निजी क्षेत्रबाट सुरु भएकोमा खुसी व्यक्त गर्दै यसको प्रचारप्रसारमा सहयोग गरिरहेको बताए। मकवानपुरका राष्ट्रिय फुटबल खेलाडी रञ्जन विष्टले नारायणी कलेजको सहयोगमा सुरु गरिएको यो अभियानले विश्वसामु नेपाललाई चिनाउन महत्वपूर्ण भूमिका खेलेको बताए। निजी क्षेत्रबाट यसरी फुटबल खेललाई प्रचारप्रसार गरी विश्वका चर्चित फुटबल खेलाडी नेपालमा ल्याउन सके विश्वसामु नेपालको छुट्टै पहिचान बन्नेछ, उनले भने। खुला पार्कदेखि रेस्टुरेन्टसम्म हेटौंडा४ स्थित चिल्ड्रेन पार्कमा ठूलो पर्दा लगाइएको छ। यहाँ वरपरका फुटबल प्रेमी भेला भएर सामूहिक रुपमा विश्वकप फुटबल हेर्ने गरेका छन्। यसको संयोजन स्थानीय प्रतिभा युथ क्लबले गरेको हो। क्लबका अध्यक्ष लवराज ठकुरीले स्थानीय टोलका सबै फुटबलप्रेमी भेला भएर विश्वकप हेर्दा रंगशालामै बसेर फुटबल हेरेको अनुभूति हुने बताए। ८० इन्चको पर्दामा प्रोजेक्टरबाट फुटबल हेर्ने ब्यवस्था गरेका छौं। राम्रो खेल हुँदा एक हजार जनासम्मले हेर्छन। अरु दिन ६७ सय जनाले प्रत्येक खेल्ने हेर्ने गर्छन्, ठकुरीले भने। पार्कमा मात्र नभएर हेटौंडाका ठूला होटल तथा रेष्टुरेन्टहरूले पनि विश्वकप फुटबल हेर्नका लागि प्रोजेक्टरको ब्यवस्था गरेका छन्। पछिल्लो समय घरमा एक्लै बसेरभन्दा विभिन्न स्थानमा भेला भएर विश्वकप हेर्ने क्रम बढेको ठकुरीले बताए।"
सञ्चालककै बदमासीले धेरैजसो सहकारी धराशायी,"काठमाडौं : सञ्चालकले सर्वसाधारणको पैसा आफूखुसी चलाउँदा सहकारीमा संकट निम्तिएको छ। सञ्चालक आफैं, परिवारका सदस्य तथा छद्मभेसी नाममासमेत ऋण लिएर सहकारीका पदाधिकारीले दुरुपयोग गरिरहेका छन्। सञ्चालकले आफ्नै सम्पत्ति जस्तोगरी सहकारीको पैसा चलाउने, साँवा तथा ब्याज नतिर्ने गरेकाले पछिल्लो समयमा बिकराल समस्या आइरहेको छ। सञ्चालककै बदमासीले धेरैजसो सहकारी धराशायी भएका छन्। फितलो नियमनका कारण केही सञ्चालकले सहकारीलाई प्राइभेट कम्पनीका रुपमा चलाएको सहकारी विज्ञहरू बताउँछन्। कतिपय सहकारीले चार्टड एकाउन्टेन्ट राखेर प्रोक्सी ट्रान्जेक्सन (नक्कली कारोबार) खडा गरी ठूलो वित्तीय विवरण देखाउने तर वास्तविक नगद नहुने गरेको सहकारीकर्मी मधुकर वाग्ले बताउँछन्। उनका अनुसार कतिपय सहकारीले कमिसन लिएर ऋण दिने गरेको पाइएको छ। ऋण दिलाएबापत कमिसन लिने गरिन्छ, उनी भन्छन्, त्यसो गरेपछि कसरी उठ्छ सहकारीको ऋण ? सहकारी विभागका अनुसार देशभर ३० हजार सहकारी छन्। जसमा सञ्चालकहरू नै साढे दुई लाखबढी छन्। उनीहरूमध्ये अधिकांशले सहकारीको पैसा मनपरी चलाएकाले निक्षेपकर्ताले लामोसमयदेखि फिर्ता पाएका छैनन्। बैंक तथा वित्तीय संस्थाका सञ्चालकले आफ्नो बैंकबाट ऋण लिन पाउँदैनन्। तर, सहकारीमा जति पनि ऋण लिएर सदस्यको पैसामा सञ्चालकले मोजमस्ती गरिरहेका छन्। सहकारी विभागलेसमेत त्यसमा मलजल गरिरहेको छ। विभागले गत चैतमा जारी गरेको ३५ बुँदे निर्देशनमा ४९ प्रतिशत सञ्चालकले ऋण लिन पाउने व्यवस्था गरेको छ। उक्त निर्देशनमै ६७ प्रतिशत पदाधिकारीले अल्पकालीन ऋण लिन पाउने व्यवस्था छ। यसले गलत नियत भएका सञ्चालकलाई हौसला मिलेको छ। गौरीबहादुर कार्कीको जाँचबुँज आयोग २०७० को प्रतिवेदनले सञ्चालकलाई ऋण दिन रोक्नुपर्ने सुझाव दिएको थियो। तर, सहकारीमा नियामक निकायले नै सहकारीमा कुशासन खल्बल्याउन मजलल गरिरहेको सहकारीका अगुवाहरू बताउँछन्। सबैजसो सञ्चालकले नै सहकारीको ऋण चलाएको सहकारीकर्मी नै स्वीकार्छन्। कतिपय सहकारीमा त सञ्चालकहरूले शतप्रतिशत ऋण चलाएको पाइएको छ। नेपाल बचत तथा ऋण केन्द्रीय सहकारी संघ (नेफ्स्कून)का प्रमुख कार्यकारी अधिकृत प्रकाशप्रसाद पोखरेल सञ्चालकले नै ऋण नतिर्दा धेरै सहकारी समस्यामा रहेको बताए। पछिल्लो समय समस्या आउनुमा पनि सञ्चालक नै दोषी हुन्, पोखरेल भन्छन्, सञ्चालकले ऋण तिरेमा मात्रै पनि धेरै सहकारी जोखिममुक्त हुन सक्छन्। सहकारीमा कुल ऋणको १० प्रतिशतभन्दा बढी डोसरी ऋण (सञ्चालकहरूले लिने ऋण) छ। तर, ती ऋण नै भाखा नाघेका छन्। सहकारीले बिनाधितो अन्धाधुन्ध लगानी गरेका छन्। जसले गर्दा खराब कर्जा बढ्दै गएको सहकारीकर्मी नै बताउँछन्। सहकारीले बिनाधितो मात्र नभइ कसैले धितो लिइहालेमा पनि धितोभन्दा बढी नै ऋण दिने गरेका छन्। जसले गर्दा ऋण धितो लिलामी हुँदा पनि ऋण उठ्न सक्ने अवस्था हुँदैन। सहकारीले आवश्यक कागजात तथा पर्याप्त धितो नलिएर जथाभावी ऋण परिचालन गर्दा दिनप्रतिदिन समस्यामा परेका छन्, पोखरेल भन्छन्, बिनाधितो ऋण दिने प्रवृति बढ्दै गएकाले ऋण उठ्न समस्या भएको हो। एकाघरमै एकभन्दा बढीलाई बिनाधितो ऋण दिइएकाले पनि ऋण नउठ्ने जोखिम बढ्दै गएको छ। एउटा शीर्षकमा ऋण लिने र अर्कैमा प्रयोग गर्ने प्रचलनका कारण पनि सहकारीमा समस्या बढ्दै गएको छ। प्रतिव्यक्ति १ लाखभन्दा बढी बिनाधितो लगानी नगर्न विभागले निर्देशन दिए पनि सहकारीले कार्यान्वयन गरेका छैनन्। भाखा नघाएको ऋणीलाई थप ऋण प्रदान गर्दा सहकारीको ऋण उठ्न झन् कठिन भएको छ। ५ प्रतिशतभन्दा बढी खराब कर्जा हुन नहुने भएपनि कतिपय सहकारीको खराब कर्जा ३५ प्रतिशत हुन सक्ने एक सहकारीकर्मी बताउँछन्। सहकारीकर्मी वाग्लेका अनुसार ब्याजलाई पूँजीकरण गर्ने, ऋण उठेको देखाउने प्रवृत्ति बढ्दै जाँदा सहकारीमा दुर्घटना बढ्दै गएको छ। व्यवसायिक योजना बिनाधितो ऋण दिँदा सहकारी जोखिममा परेको नेफ्स्कूनका प्रमुख कार्यकारी अधिकृत पोखरेल बताउँछन्। भ्यालुएसन गरेको जग्गाको फेयर मूल्यको ८० प्रतिशतभन्दा माथि लगानी गरिएको, घर निर्माण सम्पन्न भइसकेको १० वर्षपछि पनि आवास ऋण नै दिइएको छ। हायरपर्चेजमा गरिएको लगानीमा सवारीसधानको फोटोसमेत संलग्न नगरी, तेस्रो पक्षको धितो स्वीकार गरी ऋण प्रदान गरिएको छ। राष्ट्रिय सहकारी महासंघका महाप्रबन्धक चित्राकुमारी थाम्सुहाङ सुब्बाले सहकारीको समस्या अध्ययन गर्न लागेको बताइन्। सहकारीमा यसरी किन समस्या आयो, समाधानका उपाय के हो भन्ने विषयमा निष्कर्षमा पुग्छौं सुब्बाले भनिन्।"
संसद्मा दलन,"प्रतिनिधि सभा र प्रदेश सभाको निवार्चन लगभग सकिएको छ। १६५ प्रतिनिधि सभा सदस्यमध्ये हालसम्म १६१ स्थानको अन्तिम परिणाम सार्वजनिक भएको छ। विडम्बना, १६१ मध्ये प्रतिनिधि सभामा दलित समुदायबाट प्रतिनिधित्व गर्ने एकजना मात्रै हुनुहुन्छ। नेकपा (एमाले) का सचिव छविलाल विश्वकर्मा रूपन्देही निर्वाचन क्षेत्र नं १ बाट निर्वाचित हुनुभएको हो। २०७४ सालको निर्वाचनमा प्रतिनिधि सभामा दलित समुदायबाट तीनजना प्रत्यक्ष निर्वाचित भएका थिए भने यो पटक एकजना मात्रै। विश्वकर्मासँगै नेकपा (माओवादी केन्द्र)बाट बाँके निर्वाचन क्षेत्र नं १ मा महेश्वरजंग गहतराज (अथक) र काठमाडौं क्षेत्र नं १० मा अञ्जना विंशखे चुनावी मैदानमा थिए। प्रत्यक्षतर्फ नेपाली कांग्रेसबाट दलित उम्मेदवारी शून्य रहेको थियो। पहिलो कुरा त, यस पटकको निर्वाचनमा प्रमुख दलहरूले दलित समुदायबाट पार्टीमा प्रतिनिधित्व गर्ने नेताहरूलाई टिकटमै विभेद गरेको पाइयो। दोस्रो, टिकट पाएका नेताहरूले पराजय भोग्नु पर्यो। संविधान सभा२०६४ मा ६०१ जनामा ५१ जना (८४८ प्रतिशत) दलितको प्रतिनिधित्व थियो। तीमध्ये तत्कालीन नेकपा (माओवादी) बाट सातजना प्रत्यक्ष निर्वाचित भएका थिए। संविधान सभा२०७० मा दलित प्रतिनिधित्व ५१ बाट घटेर ४१ जना (६८२ प्रतिशत) मा झर्यो। जसमध्ये दुईजना नेकपा (एमाले) बाट प्रत्यक्ष निर्वाचित भए। संविधान जारी भएपछिको पहिलो प्रतिनिधि सभाको निर्वाचन, २०७४ मा १९ जना (छ प्रतिशत)को प्रतिनिधित्व भयो। जसमध्ये एमालेबाट दुई जना र माओवादी केन्द्रबाट एक जना प्रत्यक्ष निर्वाचित भएका थिए। माथिको तथ्यलाई हेर्ने हो भने माओवादी जनयुद्ध र २०६२६३ को जनआन्दोलन पश्चात् दलित समुदायको प्रतिनिधित्व बढ्नुको सट्टा क्रमशः घट्दै गएको देखिन्छ। दलित समुदायप्रति उपेक्षा गरेको देखिन्छ। संविधानको प्रस्तावनामा सबै प्रकारका जातीय छुवाछूतको अन्त्य गरी सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने भनिएको छ। धारा ४० (१) मा राज्यका सबै निकायमा दलितलाई समानुपातिक समावेशी सिद्दान्तको आधारमा सहभागि हुने हक हुनेछ भनिएको छ। धारा ४२ (१) र राज्यको निर्देशक सिद्धान्तमा समानुपातिक समावेशी सिद्धान्तलाई संस्थागत गर्ने भनिएको छ। तर संविधानको यो मूल भावना पछिल्लो पटकको प्रतिनिधि सभा र प्रदेश सभा निर्वाचनमा लागू भएन। मुलुकमा संघीय लोकतान्त्रिक गणतन्त्रको अभ्यास भइरेको छ। सामाजिक न्यायमा आधारित समाज निर्माणसँगै मुलुकलाई आर्थिक विकासको बाटोमा अगाडि बढाउने भनिएको छ। तर कूल जनसंख्याको १४ प्रतिशत दलित समुदाय अहिले पनि उपेक्षामा छ। सदियौंदेखि आर्थिक, सामाजिक र राजनीतिक रूपमा पछाडि पारिएको दलित समुदायको सहभागिता कानुन निर्माण गर्ने संसद् प्रतिनिधि सभा र प्रदेश सभामा शून्यप्रायः छ। निर्वाचनको समयमा राजनीतिका दलले घोषणा पत्रमा दलित समुदायलाई संघ, प्रदेश र स्थानीय तहमा दलित समुदायको समानुपातिकका साथै अन्य अधिकार थप गरी क्षतिपूर्तिको सिद्धान्तअनुरूप विशेषाधिकारको व्यवस्था गरिने छ नभनेका होइनन्। तर घोषणा पत्र, घोषणा पत्रमै सीमित भए। प्रत्यक्षबाट दलित समुदाय संसद्मा प्रवेश गर्न नपाएपछि समानुपातिकबाट झन आशै छैन। खासगरी पिछडिएका, उत्पीडित र सीमान्तकृत समुदायको निम्ति समानुपातिक निर्वाचन प्रणाली आएको थियो। समानुपातिक प्रणाली प्रतिस्पर्धामा अगाडि आउन नसक्ने समुदायको निम्ति विशेष व्यवस्था हो। तर प्रतनिधि सभा र प्रदेश सभामा समानुपातिकका लागि पैसा र पहुँचवाला, पार्टीका शीर्षनेताहरू नै सिफारिस भएका छन्। त्यसमा पनि ३३ प्रतिशत महिला अनिवार्य हुने संवैधानिक व्यवस्था भएकाले समानुपातिकबाटै पुर्याउनुपर्ने छ। नेकपा (माओवादी केन्द्र) र नेकपा (एमाले) ले प्रदेश सभामा आठजना दलितलाई उम्मेवार बनाएका थिए। प्रदेश सभामा प्रत्यक्षतर्फ एमालेले चार जनालाई उम्मेदवार बनाएको थियो। सुदूरपश्चिम प्रदेशमा बझाङ१ (१) बाट अफिलाल ओखेडा, गण्डकी प्रदेशमा स्याङ्जा१ (१) बाट सीता सुन्दास, मधेश प्रदेशमा महोत्तरी३ (२) बाट रामदयाल मण्डल र लुम्बिनी प्रदेशमा बर्दिया१ (२) बाट भक्तबहादुर विकले निर्वाचनमा भाग लिनु भएको थियो। त्यसैगरी, (माओवादी केन्द्र) ले पनि प्रदेश सभामा प्रत्यक्षतर्फ चारजना दलित उम्मेदवार बनाएको थियो। मधेश प्रदेशमा सिरहा४ (१) बाट महेन्द्र पासवान, लुम्बिनी प्रदेशमा रूपन्देही५ (१) बाट विनोद पहाडी, कर्णाली प्रदेशमा हुम्ला१ (१) बाट रनसिंह परियार र सुदूरपश्चिम प्रदेशमा बाजुरा१ (१) बाट कर्णबहादुर विकलाई उम्मेदवार बनाएको थियो। नेपाली कांग्रेसले भने प्रदेश सभामा समेत एकजना पनि दलित उम्मेदवार बनाएको थिएन। गण्डकी प्रदेशमा सीता सुनदास र कर्णालीमा रनसिंह परियार मात्रै विजयी भएका छन्। कर्णबहादुर विक उम्मेदवार रहेको सुदूरपश्चिम प्रदेशको बाजुरामा विवाद भएपछि मतदान रोकिएको छ। अहिलेसम्म प्रदेश नं १, मधेश प्रदेश, बाग्मती प्रदेश, लुम्बिनी प्रदेश र सुदूरपश्चिम प्रदेश सदस्यमा दलित समुदायको प्रतिनिधित्व शून्य छ। अब प्रदेश सभामा समानुपातिकबाट दलित पर्ने सम्भावना कमै छ। यसअघि सात प्रदेशमा जम्मा ३४ जना दलितको प्रतिनिधित्व थियो। जुन सात प्रदेशका जम्मा ५५० प्रदेश सभा सदस्यको ६१८ प्रतिशत हो। प्रदेश सभामा समानुपातिकतर्फको ४० प्रतिशतमा दलित समुदायको जनसंख्याको आधारमा सहभागिता हुनुपर्ने व्यवस्था छ। २०७४ सालका निर्वाचित ३४ जनामा चार जना प्रत्यक्ष निर्वाचित हुनुुभएको थियो। बारा ४ (१) बाट सुन्दरबहादुर विक, मुग २ (१) बाट दानसिंह परियार, रुकुम १ (१) बाट रातो कामी र कञ्चनपुर ३ (१) बाट मानबहादुर सुनार निर्वाचित हुनुभएको थियो। प्रदेशको पहिलेको र अहिलेको तथ्यांक हेर्दा पनि दलित समुदायको प्रतिनिधित्व झन् झन् घट्दै गएको छ। राष्ट्रिय सभामा पनि दलित समुदायको उपस्थिति सामान्य छ। राष्ट्रिय सभामा प्रत्येक प्रदेशबाट एकजना दलित समुदायको प्रतिनिधित्व हुने व्यवस्थाअनुसार सातजना दलित सांसद छन्। कोटाबाहेकको प्रतिनिधित्व राष्ट्रिय सभामा हुन सकेको छैन। सदियौंदेखि जातीय भेदभाव तथा छुवाछूतको पीडा भोग्दै आएको दलित समुदायले कार्यपालिका, न्यायपालिका र व्यवस्थापिकालगायत राज्यका हरेक संरचनामा आफूहरूको समान सहभागिताको माग गरिरहेको छ। यस सन्दर्भमा संसद्मा नगन्य उपस्थिति हुनु बिडम्वनापूर्ण छ। संसद्मा दलित समुदायको नै उपस्थिति नै नभएपछि संविधानको मर्मअनुरूप दलितमैत्री ऐनकानुन कसरी बन्न सक्ला र ? लोकतान्त्रिक पद्धति अपनाएका राजनीतिक दलहरू नै दलितको प्रतिनिधित्वको सबालमा कठोर देखिएपछि समावेशिताका मुद्दा झन् झन् ओझेलमा पर्दै गएका छन्। जनप्रतिनिधिहरूको थलो नेपालको संघीय संसद् संघीय गणतन्त्र नेपालको सर्वोच्च व्यवस्थापकीय निकायलाई समावेशी बनाउन जरुरी छ। समावेशिताको सवालमा राजनीतिक दलहरू जिम्मेवार र गम्भीर हुनुपर्ने देखिन्छ। लोकतन्त्रको सुन्दर पक्ष समावेशीतालाई बलियो बनाउन महिला, आदिवासी, जनजाति, मधेसी, दलित, मुस्लिम, पिछडिएको क्षेत्रलगायत सम्पूर्ण उत्पीडित समुदाय एकताबद्ध भएर जुर्मुराउनुपर्ने बेला आएको छ।"
जीवन उकास्न बाख्रा सहयोग कार्यक्रम,"तुर्माखाँद : अछामको तुर्माखाँद गाउँपालिका६ कुनीगडाकी जोधरादेवी कामीको ९ जनाको परिवार छ। आम्दनीका स्रोत नहुँदा उनको परिवारलाई वर्षभरि गुजारा चलाउन हम्मेहम्मे पर्छ। भारतको मजदुरीमै निर्भर हुनुपर्ने बाध्यता छ। पाँचवटा बाख्रा सहयोगमा पाएपछि व्यवसायिक बाख्रापालन गरेर परिवारको गुजारा चलाउने उनमा हिम्मत पलाएको छ। आम्दानीका अरू स्रोतहरू थिएनन्। मजदुरी गरेर घरपरिवारको गर्जो टार्दै आएका थियौँ। पहिलो पटक ५ वटा बाख्रा सहयोग पाएकी छु। अब घरको गुजारा चलाउन सकिन्छ भन्ने हिम्मत पलाएको छ, उनले खुसी व्यक्त गर्दै भनिन्। उनले बाख्राको खोर बनाउनका लागि २० हजार रुपैयाँ सहयोग पनि पाएकी छन्। उनी गाउँपालिकामा दर्ता भएको कुनीगडा बाख्रापालन कृषक समूहमा आबद्ध छिन्। तुर्माखाँद गाउँपालिका३ की खिन्ता सुनारले पनि बाख्रा सहयोग पाएकी छन्। जीविकोपार्जनका लागि केहि व्यवसाय सुरु गर्नका लागि पैसा थिएन्। बाख्रा सहयोग पाएकी छु। यी बाख्रा व्यावसायिक रूपमा पालेर घरको आर्थिक अवस्था सुधार्छु। घरको गर्जो पनि टर्छ, उनले भनिन्। आफूहरू जस्ता गरिब महिलाहरूका लागि बाख्रापालन व्यवसाय बरदान सावित हुने उनले बताइन्। जोधरादेवी र खिन्ताजस्तै तुर्माखाँद गाउँपालिका वडा नम्बर १ सुजेडा, २ लापाचौर, ३ भालपाटा र ६ कुनीगडा बाख्रा पालन कृषक समूहका ४८ घरपरिवार कृषकले प्रतिपरिवार ५ वटाका दरले बाख्रा सहयोग पाएका छन्। एक वडाका १२ जनाले बाख्रा र समूहका आबद्ध भएका वडाका एक जनाले बोयर जातको बोका सहयोग पाएका हुन्।"
झट्का दिने निर्वाचन,"हालै सम्पन्न निर्वाचनले पनि पुराना नेताहरूको निर्णायक प्रभुत्व कायमै राख्यो। आधारभूतरूपमा यसले पनि उति धेरै भरोसा दिलाउन सकेन। तथापि यो निर्वाचनले उकुसमुकुसमा परेका जनतालाई थोरै सास फेर्ने मौका प्रदान गरेको छ। किञ्चित भए पनि राहत र सन्तुष्टि मिलेको छ। लोकतन्त्रका उज्याला पक्षहरू प्रकाशित र प्रदर्शित भएका छन्। प्रकट गरे पनि नगरे पनि यो निर्वाचनले पदासीन प्रधानमन्त्रीलाई असिनपसिन बनायो। मत गणनामा विजयी भए तापनि निर्वाचनको मूल मर्म र सिद्धान्तको हिसाबले यो उनको निर्मम पराजय हो। कुनै साधन, स्रोत र सहाराबिना गुल्मीको गुमनाम युवक उनलाई ललकार्दै घरभित्रै छिर्यो। सम्पत्ति र शक्तिको नाममा त्यो युवकसँग हिम्मतबाहेक केही थिएन। आज राजनीतिक जीवनको यो मुकाममा वृद्ध नेताको व्यक्तित्वमा कठोर आघात पुगेको छ। काठमाडौंको निर्वाचन क्षेत्र नम्बर एकमा देउवाका राजनीतिक सहयात्री प्रकाशमान सिंहले हासिल गरेको भन्दा झन्डै दोब्बर मत प्राप्त गरेर त्यो युवक बडो सानसँग पूर्वतर्फ फर्कन सफल भएको छ। पर्यवेक्षकको नजरले हेर्दा यो देउवाका लागि कष्टदायी नैतिक पराभव हो। यो निर्वाचनमा प्रकाशमान सिंह पनि जितेर हार्ने पात्र हुन्। उनका अति निकट प्रतिद्वन्द्वी रवीन्द्र मिश्र ज्यादा अस्थिर र अत्यन्तै मुखरित स्वभावले गर्दा पराजित हुन पुगे। उनी जुझारु र प्रतिभासम्पन्न व्यक्ति हुन्। किन्तु समयको पदचाप सुन्नुको बदला समयलाई आफ्नो पदचाप सुनाउन आतुर भए उनी। काठमाडौंमा प्रकाशमान सिंह जितेर हारे भने रवीन्द्र हारेरै हारे। दुवैको अवस्था खुब राम्रोसँग देखियो। यो निर्वाचनले नेकपा एमालेलाई पनि आफ्नो अवस्था देखाएर आकारमा राखिदियो। पूर्ण बहुमतका रुमानी महलहरू हेर्दाहेर्दै ढलेर ध्वस्त भए। परिणामले धेरै धाक धक्कु र अभिमान ठीक होइन भन्ने पाठ सिकाएको छ। उता एमालेलाई धुलोमा मिलाउने धम्की दिने पूर्वएमालेहरू आफैं धुलिसात भए। अनेकौं आन्तरिक गल्ति र वाह्य दबाबका कारण अपार क्षति व्यहोरे। तर पनि एमालेले हुलमुलमा ज्यान जोगाएको छ। सम्पन्न निर्वाचनको परिणामस्वरूप केही तारा झरे भने केहीको अभ्युदय भयो। अनाहकमा दम्भ प्रदर्शन गर्ने केही उचक्काहरूले मिठो जवाफ पाए। मतदाताले ठूला दलमाथि सुदर्शन चक्र नचलाए पनि अश्रुग्याँसका गोला हानेर हम्मेहम्मे पारेका छन्। यो कारबाही नोकरीबाट बर्खास्त गर्ने बिभागीय सजाय होइन तापनि ठूलो नसिहत सहितको घटुवा हो। विशेष गरेर वयोवृद्ध नेताहरू सम्मानित नेतावृन्द बन्न सकेनन्। निर्वाचनको तमाम सेरोफेरो जनअभिमत माग्नेमा भन्दा पनि आपसी उपहास र निन्दामा बित्यो। लज्जा ग्रन्थीको अवसान भएको हुँदा उनीहरूमा कुनै ग्लानी देखिँदैन। यद्यपि जनताको हृदयको प्रत्येक स्पन्दन भने अवश्य नै व्यथित र चोटग्रस्त छ। केही हस्तीहरू पराजयको पीडामा मर्माहत होलान्। केही भने आच्छुआच्छु गर्दै धन्न जितियो बा ! भन्दै होलान्। यो निर्वाचनले प्रचलित पद्धतिभित्रै परिस्थिति परिवर्तन गर्ने गुन्जायस छ भन्ने देखाएको छ। परिवारवादीहरू झस्केका छन्। गठबन्धनका संयोजक र प्रभारीहरू अर्को दलको मत आफ्नो पक्षमा ट्रान्सफर भएन भनेर दुःखी र आक्रोशित छन् रे। गठबन्धन नेताहरूले गरेका थिए। सार्वभौम जनमत गठबन्धनको पक्षमा थिएन। मतपत्रमा आफूले मन पराएको चुनाव चिन्ह गायब भएको पाउँदा जनताको चित्त दुखेको छ। एकातिर गठबन्धनका वामपक्षीय नेताहरू रुष्ट छन्, अर्कातिर कांग्रेसका गृहमन्त्रीको हरिबिजोग भयो। श्रीमान्श्रीमती दुवैजना सदनमा छिर्ने स्वार्थी अभिलाषाका कारण पनि नेपाली कांग्रेसको समानुपातिकतर्फको मत घट्न गएको लख काट्न कठिन छैन। जनताले सबैलाई आआफ्नो औकात देखाइदिएका छन्। आशा छ, आगामी प्रतिनिधि सभा तुलनात्मकरूपमा गहकिलो हुनेछ। खुलेआम मनपरी गर्न कठिन हुनेछ। हल्का टिप्पणी, उपहास र अनर्गल हँसीमजाकमा थोरै लगाम लाग्नेछ। पुराना दलमा पनि केही भरोसालाग्दा युवाको प्रवेश भएको छ। मै हुँ भन्ने कतिपय नेताहरू बल्लतल्ल झिनो मतको फरकमा जित्दा तोबा तोबा भएका छन्। भविष्यमा पैसाले मत किन्न मुस्किल हुने लक्षण देखिएको छ। केही अवाञ्छित अनुहारहरू हार्दा परोक्षरूपमा सम्बन्धित दललाई नै फाइदा पुगेको छ। पार्टीको सिट संख्या घट्ने जोखिम मोलेरै पनि हर्ताकर्ताहरूले आफूले नरुचाएका लोकप्रिय व्यक्तिहरूलाई टिकटबाट वञ्चित गरेका छन्। निषेधको यो प्रवृत्ति आलोचना र प्रश्नप्रतिको निर्मम असहनशीलता हो। यो मामिलामा नेकपा एमाले र नेपाली कांग्रेसले विशेष अपयश कमाएका छन्। निर्वाचनले केही प्रश्नकर्ताहरूलाई उत्तर दिनुपर्ने स्थानमा पुर्याएको छ। यहाँ विषयहरू यसरी अल्झेका र मार्गहरू यसरी अवरुद्ध छन् कि संसद्भित्र छिरेपछि के गर्ने र कसो गर्ने भन्ने ठूलो अन्योल हुनेछ। नयाँ अनुहारहरूबाट जति आशा गरिएको छ, अपरिपक्वताको सम्भावना पनि उत्तिकै प्रबल छ। पहिलोपटक संसदमा पुग्ने पार्टीलाई राज्य सञ्चालनको चक्रब्यूह बुझ्न कठिन हुनेछ। सरकारमा जाँदा मन्त्रीले बाटो बिराउने डर छ भने नजाँदा पार्टीमा विग्रहको डर। राजनीतिमा सत्ताको लोभले उम्दा पात्रलाई पनि गलाउँछ। लोभरूपी दैत्य जाग्यो भने नयाँहरूलाई पनि खान बेर छैन। सत्ताको भुलभुलैयामा सुरुसुरुमा हुने इमानको अभ्यास शनैः शनैः अभिनयमा परिणत हुने पनि खतरा छ। अहिलेको मूल प्रश्न नै सत्य, न्याय र सदाचारलाई कसरी स्थापित गर्ने भन्ने हो। आफूले मन पराएका मानिसको हरेक दुष्कर्मको ढाकछोप गर्ने प्रवृत्ति मूल राजनीतिक नेतृत्वमा छ। सकेको गरिन्छ भनेर खुलेआम गर्जना गर्ने लज्जाहीन पात्रहरू पनि सानसँग संसद्भित्र छिर्दैछन्। गलत प्रवृत्तिको आलोचनाप्रति निर्वस्त्र अट्टहास गर्नेहरू अझै पनि पूर्णरूपेण निषेधित भएका छैनन्। यी सबै प्रवृत्ति हाम्रो संस्कृतिका अभिन्न आयाम हुन्। यो संस्कृतिभित्र नेपाली समाजको अनुहार देखिन्छ। अरूको औकात देखाइदिने क्रममा जनताले आफ्नो औकात पनि देखाएका छन्। यसबाट के स्पष्ट भएको छ भने ऐनामा आफ्नो अनुहार हेरेर लाज मान्ने जनमत घनीभूत हुन अझै केही समय लाग्नेछ। तथापि अबको सदनमा छिर्ने युवा पुस्ताका सामु लाज बिर्सेका पुराना खेलाडीहरूले अलि तलसम्म छोपिने गरी पोशाक लगाउन वाध्य हुने अनुमान गर्न कठिन छैन। यो निर्वाचनमा राप्रपाले गरेको उन्नति र अभिवृद्धिलाई राजतन्त्रप्रति जनताको आस्था र निष्ठाको प्रतीकको रूपमा लिइएको पनि सुनियो। राप्रपा आफैं गणतन्त्रवादको बैशाखीमा उभिएको पार्टी हो। जसको बैशाखी त्यसैको विकल्प असम्भव कुरा हो। हालको अवस्थामा राप्रपाले वैकल्पिक शक्तिको स्थान ओगट्ने सम्भावना क्षीण छ। यसले केवल एउटा सन्देश छाड्नेछ र परम्परागत शक्तिको पनि श्वासप्रश्वास चलिरहेको छ भन्ने संकेत मात्र दिनेछ। सायद यो नै राप्रपाको औकातको उच्चतम विन्दु हो। अत्यन्त छोटो समयमा राष्ट्रिय स्वतन्त्र पार्टीले जुन अवस्था देखाएको छ, त्यो नेपाली राजनीतिक खेल मैदानको कोसेढुंगो हो। नेपाली जनताले कहीँकतै चर्चामा नआएका गुमनाम र एकदमै युवा वयका उमेद्वारहरूलाई मतदान गरेर पुराना खेलाडीहरूको कद होचो पारिदिएका छन्। राजनीतिक खेलको व्यावहारिक अनुभव हासिल नगरेको एक जागरुक र केही गरौं भन्ने तीव्र अभिलाषा राख्ने युवकको नेतृत्वलाई आम जनताले भरोसा गरेको देखिएको छ। यो स्वस्थानी कथामा वर्णित हात्तीले माला लगाएर राजा बनाएको जस्तो घटना होइन। तथापि चुनौतीहरू धेरै छन्। सत्ता निर्माणका सिलसिलामा रवि लामिछानेकहाँ पनि अफरहरू आउनेछन्। राम्रोसँग संगठित हुन नपाउँदै सत्ताको बास्नाले वशीभूत हुनबाट जोगिन र जोगाउन कठिन छ। भ्रष्टाचारलाई शिष्टाचार मान्ने संस्कृति छ यहाँ। को कहाँनेर चालै नपाई लोभानीपापानीको जञ्जालमा फस्छ भनेर अनुमान गर्नै मुस्किल। रविका लागि सबैभन्दा चर्को चुनौती पार्टीलाई एक ढिक्का राख्नु हुनेछ। पार्टीलाई जोगाएर राख्न सके र सबैजना निष्कलंक रहे भने भविष्य उज्ज्वल छ। स्वतन्त्र पार्टी कुकामको प्रतिक्रियामा जन्मेको हो। ऊ आफू पनि त्यही कुकामको साक्षी र साझेदार बन्यो भने जनताको भरोसामाथि ठूलो कुठाराघात हुनेछ। राजनीतिज्ञहरूको आआफ्नो प्रकार हुन्छ। गगन थापा आन्दोलनले निर्माण गरेका प्रखर नेता हुन्। अहिले प्रधानमन्त्री पदको आकांक्षा राख्नासाथ उनीमाथि लाञ्छना र प्रश्नको ओइरो लागेको छ। उनले पार गर्नुपर्ने सत्तारोहणको बाटो बडो दुरुह र कण्टकमय देखिन्छ। रवि जनताको असन्तुष्टिले निर्माण गरेका अनुपम हस्तक्षेप हुन्। उनी व्यथिति र स्वेच्छाचारविरुद्ध शान्त विद्रोहका नायक हुन्। अहिले भूमिका फेरिएको छ। भावुक उद्गार र आलोचनाले मात्र अब काम गर्दैन। माधव नेपाललाई मान्ने मानिस धेरै थिए। किन्तु उनमा पछि लागेर हिँड्दा मजा लाग्ने खालको व्यक्तित्व रहेनछ। समयले उनलाई विश्राम गर्ने सन्देश दिइसकेको छ। प्रचण्ड विकराल इतिहास बोकेका पात्र हुन्। आज उनको करिश्माको समय सकिएको छ। तथापि हालको सन्दर्भमा पनि उनी र सत्तासम्म पुग्ने बाटोका माहिर बटुवा हुन्। रवीन्द्र मिश्र संसद्मा छिर्ने अति लालसाले गर्दा भयानक रूपमा अस्थिर भए। साह्रै हतारिलो स्वभावले गर्दा उनी आफैंले निर्माण गरेको संरचना भत्काउन पुगे। देउवा कम बोल्ने र देश एवं पार्टीबारे खासै चिन्ता नभएका नेता हुन्। उनको सत्तामुखी व्यवहारवाद अद्भुत छ। बाठा देखिनेहरू कुर्लिरहेका हुन्छन्। उता देउवा भने भित्रभित्रै प्वाल पार्नमा तल्लीन। सत्ताको लोभ गर्नेहरूका लागि उनको काख ज्यादै न्यानो छ। केपी ओली चलाख र परम अध्ययनशील नेता हुन्। उनी वाणीमा निपुण र प्रवीण छन्। किन्तु त्यही वाणी कहिलेकाहीँ भारी भइदिन्छ। उनीमाथि साह्रै अभिमानी भएको आरोप छ। तर सायद यिनै विशेषताले नै उनी केपी ओली भएका हुन्। सममसामयिक राजनीतिमा आफ्ना प्रशंसकहरूलाई असीम माया दिने र संरक्षण गर्ने अनुपम नेता हुन् उनी। यतिका विशेषता हुँदाहुँदै पनि केपी ओली सत्ता मार्गका माहिर बटुवा भने होइनन्। आगामी प्रतिनिधि सभा तुलनात्मकरूपमा गहकिलो हुनेछ। खुलेआम मनपरी गर्न कठिन हुनेछ। हल्का टिप्पणी, उपहास र अनर्गल हँसीमजाकमा थोरै लगाम लाग्नेछ। पुराना दलमा पनि केही भरोसालाग्दा युवाको प्रवेश भएको छ।"
बारामा तेलहन खेती बढ्यो,"बारा : यस वर्ष बारामा तेलहन खेतीका क्षेत्रफल वृद्धि भएको छ । कृषि ज्ञान केन्द्रका अनुसार ३० हेक्टर क्षेत्रफल अर्थात् किसानले १० हजार तीन सय हेक्टर क्षेत्रफलमा तेलहन खेती गरेका छन् । गत वर्ष १० हजार दुई सय ७० हेक्टरमा खेती गरिएको थियो । केन्द्रका प्रमुख जितेन्द्र यादवले तेलहन बालीको उपादकत्वमा विगतका केही वर्षदेखि प्रतिहेक्टर एक मेट्रिक टन उत्पादन हुने गरेको बताए । उनका अनुसार विसं २०७२७३ मा भने प्रतिहेक्टर एक दशमलव १० मेट्रिक टन उत्पादकत्व रहेको थियो । विसं २०७३ देखि २०७७ सम्ममा कृषकले ११ हजारदेखि १२ हजार हेक्टर क्षेत्रफलमा खेती गरिँदै आए पनि उत्पादकत्वमा भने उलेख्य सुधार नभई वृद्धिमा कमी हुँदै आएको थियो । गुणस्तरीय बीउको उत्पादन नहुनु, कृषकले आफ्नै घरमा रहेको बीउको प्रयोग गर्नु, समयमा मलखाद चाहिने जति प्रयोग नगर्नुजस्ता कारणले पनि उत्पादकत्वमा कमी आएको उनले जानकारी दिए। रासस"
मधेस प्रदेशमा ९६ सिटमा ६ महिला निर्वाचित,"जनकपुरधाम महोत्तरी : ४३ सिट समानुपातिकसहित १०७ मधेस प्रदेशसभामा संविधानले व्यवस्था गरेको ३३ प्रतिशत महिला सहभागिता पु र्याउन ३५ सिट चाहिन्छ। मधेसको ३२ प्रतिनिधिसभा र ६४ प्रदेशसभा निर्वाचन क्षेत्रको नतिजामा ४ सिटमा मात्र महिला विजयी भएका छन्। यसले मधेस प्रदेशसभामा महिला सहभागिता पु र्याउन समानुपातिककै भर हुन्छ। अन्य ३१ महिला संसदमा लैजान राजनीतिक दल र निर्वाचन आयोगलाई संवैधानिक बाध्यता छ। मधेसको ३२ प्रतिनिधि र ६४ प्रदेशसभा गरी कूल ९६ सिटमा ६ जना मात्र महिला उम्मेदवार निर्वाचित भएका छन्। निर्वाचित महिलामा ४ प्रदेशसभा र २ प्रतिनिधि सभामा विजयी हुन।चुनावी मैदानमा ठूला दल एमाले, कांग्रेस, माओवादी केन्द्र, एकीकृत समाजवादी जसपा र लोसपाले महिलालाई अवसर दिएनन। जसका कारण महिला सहभागिता न्यून हुन पुगेको छ। मधेस प्रदेशसभामा प्रत्यक्षतर्फ एमाले, लोसपा र एकीकृतत समाजवादी र स्वतन्त्र गरी ४ जना निर्वाचनमा विजयी भएका छन्। नेकपा (एमाले)की महोत्तारी निर्वाचन क्षेत्र १ क बाट शारदा थापा, महोत्तारी २ ख बाट स्वतन्त्र सुरिता साह, महोत्तारी ३ ख बाट लोसपाकी रानी शर्मा तिवारी र सर्लाही १ को खबाट एकीकृत समाजवादीकी बेची लुंगेली निर्वाचित भएकी छन्। मधेसमा प्रदेशसभातर्फ कुल ९९८ जना उम्मेदवारमध्ये ९२९ जना पुरुष र ६९ जना महिलाले उम्मेदवार थिए। जसमा अधिकांश महिला उम्मेदवार साना दलबाट र २१ जना स्वतन्त्र थिए। निर्वाचित चारै महिला सांसद यसअघि पनि प्रदेशसभा सांसद थिए। ज्वालाकुमारी साह भने अघिल्लोपटक प्रदेश सांसद थिए भने यसपटक बारा ३ बाट संघीय सांसदमा निर्वाचित भएकी छन्। यसैगरी धनुषा ३ बाट एमालेकी जुलीकुमारी महतो निर्वाचित भएकी छन्। अब प्रदेशसभामा ३३ प्रतिशत महिला सांसद पु र्याउन ३१ महिला समानुपातिकबाट चुनिनुपर्नेछ। प्रदेशसभा समानुपातिकतर्फ सदर मतको एक दशमलव पाँच प्रतिशतभन्दा बढी मत पाएका दलहरूले ३१ महिलालाई प्रदेश सांसद बनाउँने छन्। अहिलेको निर्वाचन हेर्दा महिलालाई प्रत्यक्षतर्फ अवसर दिन अनुदार देखिएको महिला अधिकारकर्मी अधिवत्ताा रेखा झाको भनाइ छ। यसको अर्थ सिधा जान्छ महिलालाई विश्वास नगर्नु वा महिलाले चुनाव जित्न सक्दैन भन्ने मानसिकताबाट ग्रसित हुनु हो, झाले भनिन, अन्य देशहरूमा महिला प्रत्यक्ष राष्ट्रपतिदेखि प्रधानमन्त्रीसम्म भइसके। हाम्रो देशमा भने महिला उम्मेदवार नै हुन नदिने प्रवृति लज्जास्पद छ। प्रत्यक्षमा १ सिट भए पनि जितेका दललाई समानुपातिक केही सहज भए पनि अन्य दललाई गाह्रो देखिन्छ। अघिल्लो निर्वाचनमा प्रत्यक्षतर्फ ५ सिटमा विजयी महिला यसपटक पनि दोहोरिएका छन्। जसमध्ये बाराबाट ज्वालाकुुमारी साह प्रतिनिधिसभामा निर्वाचित भएकी छन्। अन्य चार भने प्रदेशसभा निर्वाचित भएका छन्। मुख्यतः ठूला दलले संघीय तथा प्रदेशसभामा उम्मेदवार नै नबनाएका कारण प्रतिस्पर्धी नै बन्न नपाएपछि चुनाव जित्ने कुरै आउँदैन। पार्टीले टिकट नदिएपछि स्वतन्त्र उम्मेदवारी दिएकी महोत्तरीकी सुरिता निर्वाचित भएकी हुन। महोत्तरी निर्वाचन क्षेत्र नं २(ख) बाट प्रदेशसभाका लागि स्वतन्त्रतर्फबाट उम्मेदवारी दिएकी साह दोस्रो कार्यकालका लागि चयन भएकी हुन्। साहले सतारुढ गठबन्धनका साझा उम्मेदवार तथा कांग्रेसका जिल्ला सभापति नागेश्वर यादवलाई १ हजार ७६७ मतान्तरले हराएकी हुन्। निर्वाचन अधिकृतको कार्यालयले दिएको जानकारीअनुसार नेतृ साहले ८ हजार ५६८ मत पाएकी छन्। उनका निकटतम प्रतिस्पर्धी यादवले ६ हजार ८०२ मत ल्याएका हुन्। उनको निर्वाचन क्षेत्रमा उनीसँगै अन्य २० जना उम्मेदवारहरूप्रतिस्पर्धामा छन्। प्रदेशसभातर्फ महोत्तरी निर्वाचन क्षेत्र नं ३ (ख) का लागि रानी शर्मा तिवारीलाई दोस्रोपटक प्रदेशसभा सदस्यका लागि जनमत प्राप्त भएको छ। सतारुढ गठबन्धन लोकतान्त्रिक समाजवादी पार्टीको तर्फबाट उम्मेदवारी दिएकी तिवारीले ६ हजार ४१४ मत ल्याएर विजयी भएकी हुन्। उनी २६ जना प्रतिस्पर्धीलाई पराजित गरेर यसपटक दोस्रो कार्यकालको लागि प्रदेशसभामा चयन भएकी हुन। तिवारी २०७४ सालको निर्वाचनमा पनि विजयी भएकी थिइन्। एमालेको तर्फबाट महोत्तरी क्षेत्र नं १(क) को तर्फबाट उम्मेदवारी दिएकी शारदादेवी थापा दोस्रो कार्यकालका लागि चुनिएकी हुन्। जसपा एमाले वामगठबन्धनका उम्मेदवार रहेकी थापाले सतारुढ ५ दलीय गठबन्धनका साझा उम्मेदवार पिताम्बर महतोलाई पराजय गरेकी हुन। थापा ८ हजार ३०४ मत ल्याएर प्रदेशसभा सदस्यमा निर्वाचित भएकी हुन्। २०७४ मा पनि उनी यही पार्टीबाट निर्वाचित भएकी थिइन्। महिलालाई अवसर दिए हरेक भूमिका निर्वाह गर्न सक्षम रहेका महिला अधिकारकर्मी ममताकुमारी महतो बताउँछिन। चाहे गृहणी होस या राजनितीक फाँट नै किन नहोस्। ३३ प्रतिशत अधिकार संविधानले प्रदान गरेकोमा अब त्यसको कार्यान्वयनका लागि महिला नेतृत्व आवश्यक छ। महिलाले गर्न सक्दैनन भनेर अगाडि नै रोक्ने प्रयास नगरौं, उनले भनिन्। अवसर पाएको खण्डमा महिला हरेक तरहको प्रतिस्पर्धामा आफनो पकड मजबुत बनाउन सक् छन् भन्ने यी महिलाको जितले देखाएको अधिकारकर्मी सविता यादवको भनाइ छ।"
एमालेका थापालाई पराजित गर्दै बाजुरामा कांग्रेसका सहमहामन्त्री पाण्डे विजयी,"बाजुरा : नेपाली कांग्रेसका सहमहामन्त्री बद्रीप्रसाद पाण्डे बाजुराबाट प्रतिनिधिसभा सदस्यमा विजयी भएका छन्। सत्ता गठबन्धनका साझा उम्मेदवार पाण्डेले एमालेका कर्णबहादुर थापालाई ५ हजार ४ सय ३७ मतान्तरले पराजित गरेहका हुन्। पाण्डेले ३१ हजार ७ सय ८६ मत पाउँदा एमालेका स्थायी कमिटी सदस्य तथा सुदूरपश्चिम प्रदेशका सहइन्चार्ज थापाले २६ हजार ३ सय ४९ मत प्राप्त गरेका छन्। ०६४ पछि बाजुरामा कांग्रेसले पहिलो पटक चुनाव जितेको छ। ०७० र ०७४ मा बाजुरामा एमाले चुनाव जितेपनि कांग्रेसका पाण्डेले कांग्रेसलाई कमब्याक गराएका छन्। बाजुरामा ०४८, ०५६, ०६४ मा कांग्रेसले जितेको थियो भने ५१, ०७० र ०७४ एमालेले जितेको थियो। पाण्डेले २०४३ मा नेविसंघबाट राजनीति थालेका थिए। २०४७ मा वाल्मिकी क्याम्पसमा इकाई सदस्य र २०४९ मा इकाई सचिवमा निर्वाचित भएका थिए। २०५० मा नेविसंघको बाजुरा जिल्ला अध्यक्ष चुनिएका उनी २०५२ मा वाल्मिकीमै इकाइको अध्यक्ष भए। २०५३ मा वाल्मिकीको स्ववियु र २०५४ मा स्ववियु परिषद्को सभापति बनेका थिए। पाण्डे २०५६ मा नेविसंघको केन्द्रीय सदस्य भए। २०५९ मा नेविसंघको उपाध्यक्ष भएका पाण्डे २०६४ को १० औँ महाधिवेशनमा प्रदीप पौडेलसँग पराजित भए। २०६७ सालमा कांग्रेसको सेती अञ्चलबाट केन्द्रीय सदस्य जिते। २०७२ मा भएको १३ औँ महाधिवेशनमा खुल्लाबाटै केन्द्रीय सदस्यमा निर्वाचित भए। २०७० सालको संविधानसभाको चुनावमा उनी समानुपातिक तर्फबाट सांसद भए भने २०७४ उनी राष्ट्रियसभाको सदस्य निर्वाचित भएका थिए। उनी गत मंसिरमा सम्पन्न कांग्रेसको १४ औँ महाधिवेशनबाट पिछडिएको क्षेत्रबाट सहमहामन्त्रीमा निर्वाचित भए।"
फ्रान्सले पोल्यान्डलाई हल्का रूपमा नलिने,"दोहा : फ्रान्सका मुख्य प्रशिक्षक डिडियर डेस्च्याम्प्स अन्तिम १६ को खेलमा पोल्यान्डलाई कम आँक्न नहुने पक्षमा छन्। सन् १९८६ को विश्वकप यता फ्रान्सले खेलेका अन्तिम १६ का सबै खेल जिते पनि पोल्यान्डलाई हल्का रुपमा नलिन उनले आफ्ना खेलाडीलाई सचेत गराएका छन्। कतारको अल थुमामा रंगशालामा आइतबार राति हुने खेलमा इतिहास हेर्ने हो भने साविक विजेता फ्रान्स नै बलियो देखिएको छ। तथापि ३६ वर्षपछि पहिलो पटक नकआउट चरणको खेल खेल्न लागेको पोल्यान्डलाई कमजोर रुपमा हेर्न नहुनेमा मुख्य प्रशिक्षक डेस्च्याम्प्स सचेत छन्। फ्रान्सले पोल्यान्डविरुद्ध अहिलेसम्म खेलेका सबै (सात) खेलमा जित निकालेको छ। तर, त्यो नतिजाले आइतबार राति हुने खेलमा खासै फरक नपर्ने डेस्च्याम्प्स बताउँछन्। विगतको नतिजालाई हेरेर अनुमान लगाउने खालको पोल्यान्डको टिम छैन, प्रशिक्षक डेस्च्याम्प्स भन्छन्, उनीहरूसँग उत्कृष्ट र अनुभवी खेलाडी छन्। यदि कसैको नाम लिनुपर्दा रोबर्ट लेवान्डोस्कीको नाम छुटाउनै मिल्दैन। उनी विश्वकै उत्कृष्ट स्ट्राइकरमध्ये एक हुन्। डेस्च्याम्प्सले लेवान्डोस्की मात्रै नभई पोल्यान्डको सिंगो टिम नै उत्कृष्ट रहेको दाबी गरे। लेवान्डोस्की मात्रै होइन, पोल्यान्डको टिम एकदमै संगठित छ। शारीरिक रूपमा पनि उनीहरू बलिया छन्। हामीसँग तीन जना विश्लेषक छन्। जसले पोल्यान्डको टोलीका बारेमा सुक्ष्म अध्ययन गरिरहेका छन्, उनले भने, हामी सम्पूर्ण निष्कर्ष निकाल्दै छौं। त्यसैले पोल्यान्डलाई कमजोर आँक्ने गल्ती गर्दैनौं। डेस्च्याम्प्सले समूह डीको अन्तिम खेलमा बुधबार ट्युनिसियाविरुद्ध सुरुआती ११ मा उल्लेख्य खेलाडी परिवर्तन गरेका थिए। पहिलो रोजाईका खेलाडीलाई विश्राम दिएको फ्रान्स ट्युनिसियासँग १० गोलले पराजित भएको थियो। काइलिन एमबाप्पे, ओलिभर जिरुड, हुगो लोरिस, ओसमान डेम्बेले, एन्टोइन ग्रिजम्यान ट्युनिसियाविरुद्ध पहिलो रोजाईमा परेका थिएनन्। पोल्यान्डले जारी संस्करणका सर्वाधिक गोलकर्तामध्येका एक एमबाप्पेलाई रोक्ने कडी खोज्नु पर्नेछ। समूह चरणका खेलमा एमबाप्पेले तीन गोल गरिसकेका छन्। अर्कातिर फ्रेन्च राष्ट्रिय टोलीका सर्वाधिक गोलकर्ता जिरुड पनि पोल्यान्डका लागि कम चिन्ताको विषय हुने छैनन्। ५१ गोलसहित थियरी अनरीको कीर्तिमानसँग बराबरी गरेका जिरुड त्यो कीर्तिमान एकलौटी बनाउने अभियानमा छन्। समूह सीको अन्तिम खेलमा अर्जेन्टिनासँग २० गोलको नतिजामा पराजित भएको पोल्यान्ड समूह उपविजेता बन्दै साढे तीन दशकपछि नकआउट चरणमा पुगेको हो। पोल्यान्डले हालसम्म विश्वकपमा दुई पटक साविक विजेता टोलीसँग खेलेको छ। साविक विजेतासँग भने पोल्यान्डको नतिजा राम्रो छ। सन् १९७४ मा साविक विजेता फ्रान्सलाई १० ले पराजित गरेको पोल्यान्डले चार वर्षपछि जर्मनीलाई गोलरहित बराबरीमा रोकेको थियो। यो खेलबाट जोसुकै क्वार्टरफाइनलमा पुगे पनि सेमिफाइनल प्रवेशका लागि सेनेगल वा इङ्ल्यान्डसँग खेल्नुपर्नेछ।"
क्वार्टरफाइनलमा अर्जेन्टिना र नेदरल्यान्ड्स भिड्ने,"दोहा : कतारमा जारी फिफा विश्वकपको क्वार्टरफाइनलमा अर्जेन्टिना र नेदरल्यान्ड्स भिड्ने भएका छन्। शनिबार राति अन्तिम १६ मा अस्ट्रेलियाविरुद्ध २१ गोलको जित निकाल्दै अर्जेन्टिनाले अन्तिम आठमा नेदरल्यान्ड्ससँग भेट निश्चित गरेको हो। नेदरल्यान्ड्सले पनि शनिबार राति नै भएको खेलमा अमेरिकालाई ३१ गोलको पराजित गर्दै अन्तिम आठमा स्थान बनाएको थियो। समूह सीको विजेताको हैसियतमा अन्तिम १६ मा आइपुगेको अर्जेन्टिनाले अन्तिम समूह डीको उपविजेता अस्ट्रेलियासँग भेट निश्चित गरेको थियो। यस्तै, समूह एको विजेताले समूह बीको उपविजेता अमेरिकासँग भेट पक्का गरेको थियो। दुवै टिमले अन्तिम १६ को चुनौती पार गरेसँगै शनिबार राति लुसेल रंगशालामा भेट निश्चित गरेका हुन्। नेदरल्यान्ड्स समूह चरणका दुई जित र एक बराबरीसहित अपराजित रहँदै अन्तिम १६ मा पुगेको थियो। अर्जेन्टिना भने एक खेलमा पराजित भएर बाँकी दुई खेलमा जित निकाल्दै अन्तिम १६ मा आइपुगेको थियो। चार वर्षअघि रुसमा भएको विश्वकपमा नेदरल्यान्ड्स छनोट हुन सकेको थिएन भने अर्जेन्टिना अन्तिम १६ मा फ्रान्ससँग पराजित भएर बाहिरिएको थियो।"
पर्सामा एमालेका १६ जनालाई कारबाही,"वीरगन्ज : मंसिर ४ सम्पन्न निर्वाचनमा पर्सामा लज्जास्पद हार व्यहोेरेपछि नेकपा एमाले पर्सामा भाँडभैलो मच्चिएको छ। निर्वाचनमा अन्तर्घात गरेर पार्टीका उम्मेदवारहरूलाई हराउने कार्यमा संलग्न रहेको भन्दै एमाले जिल्ला पार्टीका जिल्ला सचिवसहित १६ जनालाई पार्टीको साधरण सदस्यसमेत नरहने गरी कारबाही गरेको छ। निर्वाचनको समीक्षा गर्न शनिबार एमाले पर्साको सचिवालय कमिटीको बैठक बसेको थियो। जिल्ला अध्यक्ष जयप्रकाश थारूको अध्यक्षतामा बसेको बैठकले पार्टीमा अन्तर्घात गरेका र बागी उम्मेदवारी दिएकाहरूलाई पार्टीको साधारण सदस्यसमेत नरहने गरी पार्टीबाट निष्कासन गर्ने निर्णय गरेको हो। कारबाहीमा पर्नेहरूमा एमाले जिल्ला सचिव एवं छिपहरमाइ गाउँपालिकाका अध्यक्ष मनोज गुप्ता, जिल्ला सचिवालय सदस्य एवं सखुवा प्रसौनी गाउँपालिकाका अध्यक्ष यसवन्त यादव, जिल्ला सदस्यसमेत रहेका छिपहरमाइ गाउँपालिका५ का वडाध्यक्ष मौजीलाल साह कानु, सखुवा प्रसौनी गाउँपालिका१ का वडाध्यक्ष वासुदेव महतो थारू रहेका छन्। यस्तै, ताजदिन अन्सारी, इमरान हुसेन, मञ्जुर आलम, पवन तिवारी, सुभाष साह कानु, वीरेन्द्र साह कानु, मुस्तकिम अन्सारी, रामप्रित महतो थारू, अमानत अन्सारी, नबिजान मियाँलाई पनि पार्टीको साधारण सदस्यसमेत नरहने गरी कारबाही गरिएको एमाले पर्साका अध्यक्ष थारूले बताए। मंसिर ४ को निर्वाचनमा पार्टीको निर्णयविपरीत एमालेजसपाका उम्मेदवारलाई हराउन अन्तर्घात गरेका जिल्ला सचिव गुप्ता १४ जनालाई कारबाही गरी पार्टीबाट निष्कासन गरिएको अध्यक्ष थारूले बताए। कारबाहीमा परेकामध्ये पालिकाका जनप्रतिनिधिहरू अब पार्टीकै सदस्य नरहेकाले उनीहरूको पद पनि खारेज हुने थारूले बताए। एमाले केन्द्रीय सदस्य एवं जिल्ला इन्चार्ज प्रभु हजराको प्रमुख आतिथ्यतामा बसेको बैठकमा केन्द्रीय सदस्य एवं जिल्लाका सहइन्चार्ज राजकुमार गुप्ता, केन्द्रीय सदस्य अरविन्द सिंह, केन्द्रीय सल्लाहकार परिषद् सदस्यहरू डाक्टर विश्वम्भर शर्मा र विजय सरावगीको पनि सहभागिता रहेको जिल्ला अध्यक्ष थारूले बताए। यस्तै, बैठक हजरा र प्रदेश कमिटी सदस्य बसरुद्धिन अन्सारीलाई पनि पार्टीबाट निष्कासन गर्न केन्द्रीय कमिटी र प्रदेश कमिटीमा सिफारिस गरेको छ। हालै सम्पन्न निर्वाचनमा हजरा र अन्सारीले पनि पार्टीलाई हानी हुने गरी पार्टी विरोधी गतिविधी गरेकाले साधरण सदस्यसमेत नरहने गरी कारबाही गर्न सिफारिस गरिएको अध्यक्ष थारुले बताए। मंसिर ४ को निर्वाचनमा जसपासँग गठबन्धन गरेर चुनाव लडेको एमालेले एउटा मात्र प्रतिनिधिसभा सदस्य जितेको छ। पर्सामा चार प्रतिनिधिसभा क्षेत्रमध्ये दुई र आठ प्रदेशसभा क्षेत्रमध्ये चार गरी एमालेका ६ जना उम्मेदवार चुनावी प्रतिस्पर्धामा थिए। एमालेका ती ६ उम्मेदवारमध्ये पर्सा २ को प्रतिनिधिसभा सदस्यमा राजकुमार गुप्ता मात्रै विजयी भएका छन्। एमाले जिल्ला अध्यक्ष थारूसमेत अरु पाँचै जना भने पराजित भएका छन्।"
