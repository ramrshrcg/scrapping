शीर्षक,विवरण
नेकपा (एस) र एनेकपाबीच एकता हुने,"काठमाडौं : नेपाल कम्युनिष्ट पार्टी (एकीकृत समाजवादी) र एकीकृत नेपाल कम्युनिष्ट पार्टी (एनेकपा)बीच एकता हुने भएको छ। नेकपा (एकीकृत समाजवादी) ले आफ्नो वैचारिक तथा सैद्धान्तिक दृष्टिकोणले नजिक रहेका राजनीतिक दल, पार्टी निकट मोर्चा, सङ्गठनलाई एकताबद्ध गरी कम्युनिष्ट शक्तिलाई बलियो बनाउने र कम्युनिष्ट आन्दोलनलाई मुलुकको विकास र जनताका पक्षमा उपयोग गर्ने नीतिअनुसार एनेकपासँग एकता गर्न लागिएको नेकपा (एस) का प्रचार विभाग सचिव प्रकाश खतिवडाले जानकारी दिए। एकताका लागि आवश्यक गृहकार्य पूरा भएकाले नेकपा(एस) का अध्यक्ष माधवकुमार नेपाल र एनेकपाका अध्यक्ष आलोक रायमाझीको उपस्थितिमा यही वैशाख १५ गते नेकपा (एस) को केन्द्रीय कार्यालयमा दुवै पार्टीबीच एकतासभा गरिनेछ। नेकपा (एमाले) बाट विद्रोह गरी स्थापित भएको नेकपा (एस) ले कम्युनिष्ट आदर्शको मूलधार भएको दाबी गर्दै आएको छ भने स्थापनाको आठ महिनाको अवधिमा करिब १० वटा वामपन्थी विचारका विभिन्न पार्टी तथा मोर्चालाई समाहित गर्दै आएको छ। रासस"
बुटवलमा एउटै पसलबाट ४ सय तोला सुन चोरी,"बुटवल : बुटवलको बीपी चोकस्थित एक सुनचाँदी पसलबाट करिब ४ सय तोल सुन र नगद चोरी भएको छ। वैशाख १२ गते राति बीपी चोकमा रहेको कोटेश्वर मजुवा गुल्मेली सुनचाँदी पसलमा चोरी भएको हो। पसलबाट रेडिमेट गहनाहरु ३६० तोला र २३ तोला काँचो सुन चोरी भएको हो। उनीहरुले सुनसँगै रहेको पाँच लाख नगदसमेत लगेका छन्। गुल्मी मजुवा घर भई बुटवलमा सुनचाँदी पसल चलाइरहेका डिलबहादुर सुनारको पसलमा चोरी भएको हो। १५ वर्ष विदेशमा बिताएका उनले नेपालमै व्यवसाय गर्ने गरी पाँच वर्षअघि मात्रै सुन पसल सञ्चालनमा ल्याएका थिए। उनको पसलबाट करिब चार करोडको धनमाल चोरी भएको हो। सोमबार साँझ पसल बन्द गरेर निवासतर्फ पुगेका उनले मंगलबार बिहानमात्रै चोरी भएको पत्तो पाएका थिए। चोरहरुले ग्यास वेल्डिङबाट सटर काटेर लकरबाट सुन निकालेको प्रहरीले जनाएको छ। व्यवसायी सुनारले योजनावद्ध रुपमा चोरीको तयारी गरेको दाबी गरे। छेउमै पसल गर्ने भन्दै सटर भाडामा लिएका थिए, डेकोरेसनको काम गर्दै थिए, सोमबार राति पसल चोरेर भागेछन, उनले भने। उनले आफ्नो सर्वोस्व लुटिएको भन्दै बिलौना गरे। सुन चोरी गर्नेहरु छेउमै सटरमा फेन्सी पसल खोल्न डेकोरेसन गरिरहेका दुई युवाहरु रहेको बताइएको छ। भारतीय ती युवाहरुले पसल डेकोरेसन गर्दै पसल लुट्ने योजना बनाइरहेको जिल्ला प्रहरी कार्यालय बुटवलका डीएसपी नवरत्न पौडेलले जानकारी दिए। सिटीटिभी फुटेजमा दुई युवाको तस्विर देखिएको छ। प्रहरीले उनीहरुले प्रयोग गर्ने मोबाइल ट्रेसिङ गर्दा अन्तिम लोकेसन बेलहिया नाका देखिएको छ। केही दिनयता मात्रै बुटवलमा अन्य तीन सुनचाँदी पसल पनि चोरिएका छन्। ती पसल चोरीमा भारतीय नम्बर प्लेटका मोटरसाइकल प्रयोग गरिएको छ। प्रहरीले अहिलेसम्म कुनै पनि व्यक्तिलाई पक्राउ गर्न सकेको छैन। सुनचाँदी व्यवसायीहरुले चोरीका घटना बढेको भन्दै प्रहरी प्रशासनको ध्यानाकर्षण गराएको छ। व्यवसायीले गस्ती, सुरक्षा गार्ड, सिसिटीभी क्यामेराको प्रयोग, ड्रोन आदी प्रविधिको प्रयोग बढाउनसमेत आग्रह गरेको छ।"
"अर्थतन्त्र डामाडोल छ, हामी ढाकछोप गर्दैछौं : पूर्व गभर्नर रावल","काठमाडौं : पूर्व गभर्नर तिलकबहादुर रावलले अर्थतन्त्र डामाडोल भए पनि सरकार ढाकछेप गर्नमै मस्त रहेको बताएका छन्। नेपाल राष्ट्र बैंकको ६७औं वार्षिक साधारणसभामा बोल्दै ११औं गभर्नर रावलले अर्थतन्त्रका सबै सूचक खराब हुँदा पनि सरकार गम्भीर नभएको बताए। सरकारले नेपाल राष्ट्र बैंकलाई हस्तक्षेप गरेको भन्दै सर्वोच्चले न्याय दिएको बताए। सरकारले गभर्नर महाप्रसाद अधिकारीलाई काम गर्न रोक लगायो तर अदालतले फर्काइयो, म न्यायाधिशहरुलाई धन्यवाद दिन्छु, उनले भने। २० वर्षअघि आफू पनि मारमा परेको उनले स्मरण गरे। अर्थतन्त्र हिजोभन्दा आज नराम्रो हुँदैछ, यस्तो हुनु यो सरकारको मात्र नभई अघिल्लो सरकारको पनि हो, उनले भने। तर, सरकारले अर्थतन्त्र सुधार्न समन्वयात्मक कदम चाल्नुपर्नेमा गभर्नर हटाउनतर्फ लागेको बताए। पछिल्लो कदमले खतरनाक कदम लिएको भन्दै पूर्व गभर्नर रावलले सरकारले कोरोना पछिको अपेक्षा पूरा गर्न नसकेको बताए। सरकारको बजेटले निरुत्साहित भएका बेला मौद्रिक नीतिले आशाको किरण ल्याएको उनको भनाइ छ। बजेट भन्दा व्यापारघाटा बढी हुनु दुःखद भएको बताए। उनले उत्पादनतर्फ केन्द्रीत हुन आग्रह गरे। राष्ट्र बैंककै खाली जग्गामा तरकारी खेती अभियान सुरु गर्नुपर्ने उनको सुझाव थियो। भुक्तानी सन्तुलन नाजुक रहेको भन्दै उनले राष्ट्रिय अर्थतन्त्र बचाउन सबै लाग्नुपर्ने बताए। हामीसँग निर्यात गर्ने वस्तु केही छैन। उत्पादन तर्फ जोड दिनैपर्छ, उनले भने। कृषि प्रधान देश भनिए पनि चामल किनेर खानुपर्ने वाध्यता हटाउन लाग्नुपर्ने बताए। गफ गरेरमात्र खान पुग्दैन, उनले भने, 'अब पेट्रोलियम पदार्थ विस्थापन गर्न लाग्नैपर्छ।"
जसको टिकट मनोनय दर्ता गर्ने बेला खोसियो,"महोत्तरी : महोत्तरी, वल्वाकी युवा नेतृ ममता महतो अचेल निरास छिन्। आफूले पाउने उपप्रमुखको टिकट हातबाट गुमेपछि नेताहरुमाथिको विश्वास गुमेको उनको भनाइ छ। नेपाली कांग्रेसले महतोलाई वल्वा नगरपालिकाको उपप्रमुखको टिकट दिएको थियो। राजनीतिक शास्त्रमा स्नात्तकोत्तर गरेकी उनी भन्छिन्, पार्टीमा लगाएको योगदान उपल्लो तहका नेतृत्वका कारण फेरि एकपटक गुम्यो। अघिल्लो स्थानीय तह निर्वाचनमा पनि अन्तिम समयमा मैले पाएको टिकट गुमाउनुपरेको थियो,' उनले अन्नपूर्णसँग भनिन्, 'अहिलेसम्म पार्टीले दिएको जिम्मेवारी निभाउँदै आएकी छु। खटाएको ठाउँमा दिनरात खटिएकी छु। उनले पूर्वसांसद किरण यादवले आफूले पाउने टिकेट खोसेको दाबी गरिन्। वलवामा यादव निकट रामदुलारी ठाकुरले उपप्रुखमो टिकेट पाएकी छन्। पूर्व सांसद यादव र वलवा नगरपालिकाका निवर्तमान मेयर विनोद यादव सुनियोजित ढंगले प्रस्तुत हुँदा पार्टीमा हैकमवाद कायम हुँदै गएको छ। उनीहरुकै कारण आफ्नो हातमा आएको टिकेट अर्कैको हातमा पुगेको छ,' उनले भनिन्। टिकट बाँडने क्रममा लोभलालचमा फसेपछि पछिल्लो समयमा आएर पार्टीको अस्तित्व नै संकटमा परेको उनको भनाइ छ। नेतृत्व वर्गले युवाहरुलाई राजनीतिबाट वञ्चित गर्ने प्रयास गर्दैछ। यसको क्षति युवालाई भन्दा पनि बढी पार्टीलाई हुन्छ। यो कुरा नेतृत्व तहका मान्छेहरुले बुझ्नुपर्छ,' उनले भनिन्। महतो विगत दसक बढीदेखि कांग्रेसको राजनीतिमा सक्रिय छिन्।"
भारतमा उत्पादन कम हुँदा नेपालमा असर,"काठमाडौं : भारतमा कोइलाको आपूर्तिमा देखिएको व्यवधानका कारण बिजुली उत्पादनमा असर परेपछि त्यसको प्रभाव नेपालमा समेत परेको छ। भारतको ऊर्जा एक्सचेञ्ज बजारमा नेपाल विद्युत् प्राधिकरणले माग गरेअनुसारको बिजुली पाउन नसक्दा त्यसको असर नेपालका औद्योगिक क्षेत्रमा पर्ने देखिएको छ। समस्या समाधानका लागि अझै १५ देखि २० दिन थप लाग्ने देखिएको छ। प्राधिकरणले भारतबाट द्विपक्षीय सम्झौता, इनर्जी एक्सचेञ्जलगायतबाट बिजुली आयात गरिरहेको छ। प्राधिकरणले हाल भारतबाट दैनिक ३०० देखि ३५० मेगावाट बराबर बिजुली आयात गरिरहेको छ। इनर्जी एक्सचेञ्ज बजारमा हरेक १५ मिनेटको एक स्ल्याब तयार गरी ९६ वटा स्लट तय गरिएको छ। त्यसमा दैनिक नै शेयर बजारमा जसरी बिजुलीको खरिद र बिक्री मूल्य तय हुन्छ। प्राधिकरण सहभागी हुने बोलपत्र प्रक्रियामा औसतमा ७० देखि १०० मेगावाट बराबर मात्रै बिजुली प्राप्त हुने गरेको छ। हाल देशभर बिजुलीको माग एक हजार ६०० मेगावाटको हाराहारीमा छ। देशभित्र आन्तरिकरुपमा एक हजार ३०० मेगावाट बराबरको बिजुली उपलब्ध बाँकी रहने ३०० मेगावाट बिजुली जोहो गर्न समस्या भएको प्राधिकरणका कार्यकारी निर्देशक कुलमान घिसिङको भनाइ छ। पाँचसय मेगावाट बराबरको बिजुलीका लागि बोलकबोल गर्दा समेत बिजुली पाउन सकिएको छैन। भारतमा कोइलाको आपूर्तिमा समस्या पैदा भएको छ भने अन्तर्राष्ट्रिय बजारमा नै कोइलाको मूल्यमा चार गुणाभन्दा बढीले वृद्धि भएको छ, कार्यकारी निर्देशक घिसिङले भने, थप एक महिना हामीलाई माग र आपूर्ति सन्तुलन मिलाउन समस्या भएको छ। आगामी एक महिनाभित्रमा मनसुन सुरु हुने र खोलामा पानीको सतहसमेत बढ्ने भएकाले कुनै समस्या नहुने उल्लेख गर्दै कार्यकारी निर्देशक घिसिङले घरायसी ग्राहकका लागि कुनै समस्या नहुने तर औद्योगिक ग्राहकका लागि भने केही समस्या पर्ने बताए। प्रधानमन्त्री शेरबहादुर देउवाको गत महिनासम्म भारत भ्रमणको क्रममा ३६४ मेगावाट बराबरको बिजुली निर्यातका लागि मार्ग प्रशस्त भएको जानकारी दिँदै उनले छ महिनाका मात्रै बिजुली बिक्री गर्ने वातावरण बनेको खण्डमा हाल आयात भइरहेको बिजुलीकोको तुलनामा ठूलो धनराशि नेपाल भित्रिने उल्लेख गरे। भारतको ऊर्जा बजारमा देखिएको समस्या केही महिना अझै जाने जानकारी आएको उल्लेख गर्दै उहाँले नेपालका लागि यो अवस्था अवसर पनि भएको बताए। आन्तरिकरूपमा देशभित्र पछिल्ला दिनमा ३०० देखि ८०० मेगावाटसम्म थप बिजुलीको माग बढेको छ। काठमाडौं उपत्यकालगायत औद्योगिक क्षेत्रमासमेत माग बढेको तथ्य पेश गरे। कार्यकारी निर्देशक घिसिङले आन्तरिकरूपमा बिजुली व्यवस्थापनका लागि अधिकतम प्रयास भइरहेको र माथिल्लो तामाकोसीलगायतका आयोजनाबाट ठूलो राहत भएको समेत बताए। रासस"
"रोकिएका १० वस्तु आयातमा ५७ अर्ब बाहिरियो, राष्ट्र बैंककै सुझावमा आयात रोक","काठमाडौं : आयातको ग्राफ उच्च हुँदै गएपछि सरकारले विलासी १० प्रकारका सामान आयातमा रोक लगाएको छ। उद्योग, वाणिज्य तथा आपूर्ति मन्त्रालयले नेपाल राजपत्रमा सूचना प्रकाशित गर्दै असार मसान्तसम्म विलासी उपभोग्य सामान नेपाल भित्र्याउन रोक लगाइएको हो। सरकारले कुरकुरे, कुरमुरे, लेज र यस्तै उत्पादन, सबै प्रकारका तयारी मदिरा, चुरोट तथा सुर्तीजन्य वस्तु, हिरा, मोबाइल सेट, ३२ इनचमाथिका रंगीन टेलिभिजन, जीप, कार र भ्यान, २५० सिसी माथिका मोटरसाइकल, सबै प्रकारका खेलौना र खेल्ने तास रोक लगाएको हो। भन्सार विभागका अनुसार चालुआर्थिक वर्षको ९ महिनामा सरकारले रोकेका १० वटा वस्तु ५७ अर्ब ३५ करोडको आयात भएको छ। यसमध्ये सबभन्दा धेरै मोवाइल फोन तथा उपकरण आयात भएको छ। ३५ अर्ब १७ करोड भन्दा बढीको फोन आयात भएको भन्सार विभागको तथ्यांकमा उल्लेख छ। १३ अर्ब ८६ करोडको १२ हजार ६ सय ३२ थान सवारी आयात भएको छ। २ अर्ब ६७ करोड रुपैयाँको टेलिभिजनको आयात भएको छ। २ अर्ब १४ करोडको हिरा आयात भएको छ। १ अर्ब ३२ करोडको मदिरा आयात भएको छ। ५८ करोडको कुरकुरे आयात भएको छ। ११ करोडको चुरोट आयात भएको छ। राष्ट्र बैंकका गभर्नर महाप्रसाद अधिकारीले राष्ट्र बैंककै सल्लाहमा सरकारले १० प्रकारका वस्तुको आयातमा रोक लगाएको बताए। बैंकको ६७ औं वार्षिक साधारणसभाका अवसरमा बोल्दै गभर्नर अधिकारीले विलासी वस्तु रोक्नुको विकल्प नभएको बताए। राष्ट्रबैंकले यसअघि ४० वटा वस्तु आयत गर्दा एलसी खोल्न शतप्रतिशत र ६ वटा वस्तुमा ५० प्रतिशत नगद मार्जिनको व्यवस्था गर्दा गर्ना अघिल्लो महिनाको तुलनामा चैत्रमा साढे २ प्रतिशत मात्रै आयात रोकिएको छ।"
देशभरबाट १ लाख ५२ हजार ५४२ जनाको उम्मेदवारी,"काठमाडौं : स्थानीय तहको निर्वाचनका लागि उम्मेदवारी दिएका उम्मेदवारहरुको करिब अन्तिम संख्या प्राप्त भएको निर्वाचन आयोगले जनाएको छ। ३५ हजार २२१ पदका लागि आइतबारदेखि बुधबार साँझसम्म आयोगको सूचना प्रणालीमा कूल १ लाख ५२ हजार ५४२ जनाले मनोनयन दर्ता गराएको विवरण प्राप्त भएको निर्वाचन आयोगका प्रवक्ता शालिग्राम शर्मा पौडेलले जनाए। एकढेड सय उम्मेदवारको संख्या बढ्न सक्छ किन भने कर्णालीबाट केही तथ्यांक अपडेट गर्न बाँकी छ। नत्र अब यो तथ्यांक नै मनोनयन दर्ता गर्नेहरुको अन्तिम तथ्यांक हुनेछ, प्रवक्ता पौडेलले भने। निर्वाचन आयोगका अनुसार प्रमुख पदका लागि ३ हजार ४९६, उपप्रमुख पदका लागि २ हजार १५७ जनाले निर्वाचन अधिकृतको कार्यालयमा मनोनयन दर्ता गराएको छ। त्यसैगरी अध्यक्ष पदमा ३ हजार ३८७, उपाध्यक्ष पदमा २ हजार ४०१ जनाले उम्मेदवारी दिएका छन्। ३५ हजार २८४ जनाले वडा अध्यक्ष पदका लागि उम्मेदवारी दिएका छन्। महिला वडा सदस्य पदका लागि २६ हजार ४६८, दलित महिला सदस्यका लागि २३ हजार ८५९, सदस्य पदमा ५५ हजार ४९१ जनाले उम्मेदवारी दिएको निर्वाचन आयोगले जनाएको छ। आयोगका सहसचिव तुलसीबहादुर श्रेष्ठल बुधबार अबेर रातिसम्म उम्मेदवारको अन्तिम तथ्याङ्क प्राप्त हुन्छ। प्राविधिक कारणले देशभरीबाट बिवरण आउने ढिला भएको छ।"
"सात प्रदेशमा सत्ता गठबन्धनको चुनावी सभा स्थगित, वैशाख २३ गते काठमाडौंमा मात्रै हुने",काठमाडौं : स्थानीय तह निर्वाचनलक्षित सत्ता गठबन्धनको चुनावी सभा सातवटै प्रदेशमा नहुने भएको छ। रामचन्द्र पौडेल नेतृत्वको पाँच दलीय आन्तरिक तयारी र अनुगमन गर्ने संयन्त्रको बुधबार बसेको बैठकले सातै प्रदेशमा चुनावी सभा गर्ने वैशाख ८ गतेको निर्णयलाई संशोधन गरेको हो। बैठकले केन्द्रीय तहको चुनावी सभा वैशाख २३ गते काठमाडौंमा दिउँसो १ बजे गर्ने निर्णय गरेको छ। उक्त सभालाई गठबन्धन दलका प्रमुख र संयन्त्रका संयोजकले सम्बोधन गर्ने समितिका सदस्य सचिव केशवराज जोशीले जानकारी दिएका छन्। समितिले अन्य चुनावी सभाहरु आवश्यकताअनुसार गठबन्धन दलहरुले स्थानीय तहमा नै गर्नसक्ने अधिकार दिएको छ।
स्थानीय चिर्वाचन : प्रचार र प्रतिवद्धताको पुरानै शैली,"काठमाडौं : आसन्न स्थानीय तह निर्वाचनमा उम्मेदवारले पत्यारिलो तवरले नयाँ प्रतिबद्धता गर्न सकेका छैनन्। यही वैशाख ३० गते हुने निर्वाचनका लागि उम्मेदवारहरूले पुरानै प्रचार शैली र पुरानै ढर्राका प्रतिबद्धता सुनाउन थालेका छन्। भङ्गाहा नगरपालिका३ कटैयाकी ६० वर्षीया रामराजी यादव भन्छन्, सबैका नारा उही पुराना छन्। जिल्लाका १० नगरपालिका र पाँच गाउँपालिकामा उम्मेदवारहरू पम्पलेट, ब्यानर र अन्य प्रचार सामग्रीसहित मतदातामाझ धाउन थालेका छन्। भङ्गाहा५ सीतापुरका ८५ वर्षीय मानबहादुर भुजेल भन्छन्, चुनावी नारा पूरानै छन्, नारामा पत्यार र आकर्षण छैन। संविधानले स्थानीय तहलाई अधिकारसम्पन्न बनाए पनि निर्वाचित जनप्रतिनिधि जिम्मेवार बन्न नसक्दा जनताले परिवर्तनको अनुभूति गर्न पाएका छैनन्। बर्दिबास१४ का ७० वर्षीय खड्गबहादुर सिंह भन्छन्, जनजीविकाको क्षेत्रमा अपेक्षित सुधार आउन सकेको छैन। मुलुकमा सङ्घीय लोकतान्त्रिक गणतन्त्रात्मक संविधान जारी भएयता यसपालि दोस्रोपटक स्थानीय तहको निर्वाचन हुँदैछ। आसन्न निर्वाचनमा जनताको मत पाउने अपेक्षासाथ घरदैलो थालेका उम्मेदवारले अब परम्परागत प्रचार शैली र प्रतिबद्धताको सट्टा ठाउँठाउँका आवश्यकता पहिचान गरी तिनको समाधानको प्रक्रिया बताएर आश्वस्त बनाउनुपर्ने अवस्था छ। सबैजसो मतदाता भेट्न घरघरै पुग्दैछन्। जिल्लामा ७३० पदका लागि तीन हजार ५५३ जनाले उम्मेदवारी दर्ता गराएका छन्। दश १० नगरका नगरप्रमुखका लागि १५० र पाँच गाउँपालिकाका अध्यक्ष पदका लागि ८६ जनाले उम्मेदवारी दर्ता गराएका छन्। यस्तै १० नगरपालिकाका उपप्रमुखमा ३८ र पाँच गाउँपालिका उपाध्यक्षमा १९ जनाले उम्मेदवारी दर्ता गराएका छन्। जिल्लाका १३८ वडाका वडाध्यक्षका लागि ८८५, वडाका महिला सदस्यमा ५८३, दलित महिला सदस्यमा ५५४ र वडा सदस्यमा एक हजार १७३ जनाको उम्मेदवारी परेको जिल्ला निर्वाचन अधिकारी सुवोधकुमार महतोले जानकारी दिए। कूल तीन लाख ३६ हजार ९५ मतदाताका लागि २५८ मतदानस्थलमा ४९७ मतदान केन्द्रको व्यवस्था गरिएको छ। रासस"
पाल्पामा ४२५ पदको लागि ११३३ जनाको उम्मेदवारी,"तानसेन : बैशाख ३० गते हुने स्थानीय तह निर्वाचनमा पाल्पाको १० वटा पालिकाको ४२५ जनप्रतिनिधिको लागि १ हजार १ सय ३३ जनाको उम्मेदवार मनोनयन भएको छ। तानसेन नगरपालिकाको नगर प्रमुखमा ७ जनाले उम्मेदवारी मनोनयन गरेका छन् भने उपप्रमुखमा ५ जना महिलाले उम्मेदवारी दिएका छन्। यसैगरी १४ वटा वडा अध्यक्षको लागि ४५ जनाले उम्मेदवारी दिएका छन्। १४ महिला सदस्यको लागि ३४ जना, १४ दलित महिला सदस्यको लागि २९ जना र २८ खुला सदस्यको लागि ७० जनाले उम्मेदवारी दिएको मुख्य निर्वाचन अधिकृतको कार्यालय तानसेनले जनाएको छ। बगनासकाली गाउँपालिकामा एक अध्यक्ष पदमा ७ जना, एक उपाध्यक्ष पदमा ५ जना, ९ वडा अध्यक्षको लागि ३७ जना, ९ महिला सदस्यको लागि २८ जना, ९ दलित महिला सदस्यको लागि २४ जना र खुला १८ सदस्यको लागि ६४ जनाले उम्मेदवारी दिएका छन्। तिनाउँ गाउँपालिकामा एक अध्यक्ष पदमा ७ जना, एक उपाध्यक्ष पदमा ४ जना, ६ वडा अध्यक्षको लागि १९ जना, ६ महिला सदस्यको लागि १३ जना, ६ दलित महिला सदस्यको लागि १३ जना र खुला १२ सदस्यको लागि २६ जनाले उम्मेदवारी दिएका छन्। निस्दी गाउँपालिकामा एक अध्यक्ष पदमा ५ जना, एक उपाध्यक्ष पदमा ३ जना, ७ वडा अध्यक्षको लागि १६ जना, ७ महिला सदस्यको लागि १५ जना, ७ दलित महिला सदस्यको लागि १४ जना र खुला १४ सदस्यको लागि ३१ जनाले उम्मेदवारी दिएका छन्। पूर्वखोला गाउँपालिकामा एक अध्यक्ष पदमा ४ जना, एक उपाध्यक्ष पदमा २ जना, ६ वडा अध्यक्षको लागि १५ जना, ६ महिला सदस्यको लागि ११ जना, ६ दलित महिला सदस्यको लागि ११ जना र खुला १२ सदस्यको लागि २९ जनाले उम्मेदवारी दिएका छन्। माथाँगढी गाउँपालिकामा एक अध्यक्ष पदमा ५ जना, एक उपाध्यक्ष पदमा ५ जना, ८ वडा अध्यक्षको लागि २५ जना, ८ महिला सदस्यको लागि २२ जना, ८ दलित महिला सदस्यको लागि १९ जना र खुला १६ सदस्यको लागि ४६ जनाले उम्मेदवारी दिएका छन्। रम्भा गाउँपालिकामा एक अध्यक्ष पदमा ३ जना, एक उपाध्यक्ष पदमा २ जना, ५ वडा अध्यक्षको लागि १२ जना, ५ महिला सदस्यको लागि ११ जना, ५ दलित महिला सदस्यको लागि ११ जना र खुला १० सदस्यको लागि २२ जनाले उम्मेदवारी दिएका छन्। रामपुर नगरपालिका एक प्रमुखमा पदमा ६ जना, एक उप प्रमुख पदमा ४ जना, १० वडा अध्यक्षको लागि २८ जना, १० महिला सदस्यको लागि २३ जना, १० दलित महिला सदस्यको लागि २३ जना र खुला २० सदस्यको लागि ५४ जनाले उम्मेदवारी दिएका छन्। रिव्दीकोट गाउँपालिकामा एक अध्यक्ष पदमा २ जना, एक उपाध्यक्ष पदमा ३ जना, ८ वडा अध्यक्षको लागि २१ जना, ८ महिला सदस्यको लागि १९ जना, ८ दलित महिला सदस्यको लागि १८ जना र खुला १६ सदस्यको लागि ३७ जनाले उम्मेदवारी दिएका छन्। यसैगरी रैनादेवी छहरा गाउँपालिकामा एक अध्यक्ष पदमा ५ जना, एक उपाध्यक्ष पदमा ५ जना, ८ वडा अध्यक्षको लागि २६ जना, ८ महिला सदस्यको लागि २१ जना, ८ दलित महिला सदस्यको लागि १९ जना र खुला १६ सदस्यको लागि ४३ जनाले उम्मेदवारी दिएका छन्। पाल्पाका १० वटै पालिकामा प्रमुखदेखि सदस्यसम्म उम्मेदवारी दिएका उम्मेदवारविरुद्ध दावी विरोध नपरेको जिल्ला निर्वाचन कार्यालय पाल्पाका कार्यालय प्रमुख रुकमागत अर्यालले बताए।"
"असन्तुष्ट पक्ष मिलाउन गृहमन्त्री खाण चितवनमा, रेणुका बागीलाई कसरी फकाउँछन् ?","चितवन : चुनावी गठबन्धनविरुद्ध असन्तुष्ट नेता कार्यकर्तालाई मिलाउन नेपाली कांग्रेसका केन्द्रीय सदस्य एवं गृहमन्त्री बालकृष्ण खाण चितवन आएका छन्। पार्टीको निर्णयविरुद्ध उमेदवारी दिएका नेताहरुलाई निर्णय फिर्ता गराउन उनी चितवन आएका हुन्। भरतपुर आएलगत्तै उनले भेटघाट तीव्र पारेका छन्। साथीहरुको लागि मन लिएर आएको छु। हृदय लिएर आएको छु। सबै कांग्रेसका नेताहरुलाई हामीले सम्मान गर्न सकियोस्, उनले भने, स्वतन्त्र उमेदवारी दिएका साथीहरुको पार्टीमा निरन्तर योगदान आवश्यक छ। पार्टीको निर्णयलाई सहजतापूर्वक फिर्ता लिनुहुन्छ भन्ने हामीलाई विश्वास छ। संविधानको रक्षाको लागि गठबन्धन गरिएको र त्यही गठबन्धनको लागि सबैले त्याग गर्नुपर्ने उनले बताए। संविधान र लोकतन्त्रको रक्षाका लागि गठबन्धन गरेको भन्दै त्यसका लागि पार्टीका सबै कार्यकर्ताले योगदान गर्नुपर्ने आग्रह गरेका छन्। सबैसँग संवाद छलफल गरेर चितवनको प्रतिष्ठालाई जोगाउने मतदातालाई अपिल गर्ने भन्नेमा परामर्श गरेर अघि बढ्ने उनले बताए। गठबन्धन गर्दा कहिलेकाही एक कदम पछाडि पनि फर्कनुपर्छ। संविधान र लोकतन्त्र रक्षाको लागि भएको गठबन्धनको रक्षा गर्नु हाम्रो दायित्व हो, उनले भने, यो निर्णयलाई कार्यान्वयन गर्ने क्रममा सहयोग गर्न सबैले योगदान गर्न जरुरी छ। सत्ता गठबन्धनबाट भरतपुरको मेयर पद माओवादीलाई परेसँगै चितवन कांग्रेसमा असन्तुष्टि बढेको छ। कांग्रेसबाट बागी मेयरको उम्मेदवारको रुपमा पूर्वसांसद जगन्नाथ पौडेलले मनोनयन दर्ता गराएका छन्।"
दाङमा २ सय ६ जना स्वतन्त्र उम्मेदवार,"दाङ : स्थानीय तहको निर्वाचनका लागि दाङमा २ सय ६ जनाले स्वतन्त्र उम्मेदवारी दिएका छन्। दाङबाट २ सय ६ जनाको स्वतन्त्रबाट उम्मेदवारी परेको निर्वाचन कार्यालयले जनाएको छ। पालिकाको प्रमुख, उपप्रमुख तथा अध्यक्षउपाध्यक्ष, वडा अध्यक्ष र वडा सदस्य लागि २०६ जनाले स्वतन्त्रबाट उम्मेदवारी दिएका हुन्। स्वतन्त्रबाट उम्मेदवारी दिनेमा कतिपय राजनीतिक दलबाट टिकट नपाएर बाँगी उम्मेदवारको रुपमा पनि रहेका छन् भने कतिपय कुनै दलमा आवद्ध नभएकाले पनि उम्मेदवारी दिएका छन्। प्रदेश निर्वाचन कार्यालय दाङका अनुसार जिल्लाका दश पालिकामध्ये ९ पालिकाबाट प्रमुख पदका लागि १६ जनाले स्वतन्त्रबाट उम्मेदवारी दिएका छन्। घोराहीमा मेयरका लागि उम्मेदवारी दिएका १५ जनामध्ये ३ जना स्वतन्त्रबाट रहेका छन्। घोराहीको प्रमुखमा स्वतन्त्ररुपमा उम्मेदवारी दिनेमा चुडामणी सुवेदी, लिलाबहादुर पुन र श्रीमनकुमार शर्मा न्यौपाने रहेका छन्। यस्तै तुलसीपुरको प्रमुखका लागि उम्मेदवारी दिएका १२ जनामध्ये एक जना मात्रै स्वतन्त्र उम्मेदवार रहेका छन्। तुलसीपुरमा धर्मराज जैसीले प्रमुखका लागि स्वतन्त्रबाट उम्मेदवारी दिएको प्रदेश निर्वाचन कार्यालय घोराहीले जनाएको छ। गढवाको अध्यक्षका लागि ९ जनाको उम्मेदवारी परेकामा स्वतन्त्रबाट दुई जनाले दिएका छन्। गढवाको अध्यक्षका लागि गिरीराज बिसी र गणेशकुमार कुमालले स्वतन्त्रबाट उम्मेदवारी दिएका छन्। दंगिशरण गाउँपालिकाको अध्यक्षका लागि १० जनाले उम्मेदवारी दिएकोमा ४ जना स्वतन्त्रबाट रहेका छन्। कृष्णबहादुर चौधरी, कर्णबहादुर खत्री, घनश्याम शाह र आशा केसीले स्वतन्त्रबाट अध्यक्षका लागि उम्मेदवारी दिएका छन्। बंगलाचुलीमा अध्यक्षका लागि ४ जनाको उम्मेदवारी परेको छ तर पालिका अध्यक्षका लागि उम्मेदवारी दिने सबै राजनैतिक दलबाट रहेका छन्। बंगलाचुलीमा अध्यक्षका लागि स्वतन्त्रबाट उम्मेदवारी परेको छैन। यस्तै बबई गाउँपालिको अध्यक्षका लागि स्वतन्त्रबाट एक जनाको उम्मेदवारी परेको छ। अध्यक्षका लागि सात जनाको उम्मेदवारी परेकोमा एक जनाले स्वतन्त्रबाट उम्मेदवारी दिएको बबईका निर्वाचन अधिकृत दिनेश अधिकारीले जानकारी दिए। उनका अनुसार स्वतन्त्रबाट उम्मेदवारी दिनेमा भक्तबहादुर डाँगी रहेका छन्। यस्तै राजपुर गाउँपालिकामा पनि अध्यक्षका लागि एक जनाले स्वतन्त्रबाट उम्मेदवारी दिएका छन्। राजपुर गाउँपालिकाको अध्यक्षका लागि सर्जुप्रसाद यादवले स्वतन्त्रबाट उम्मेदवारी दिएका छन्। अध्यक्षका लागि अन्य उम्मेदवारी दिने ६ जना राजनैतिक दलका रहेका छन्। यस्तै राप्ती गाउँपालिकाको अध्यक्षका लागि उम्मेदवारी दिने ८ जनामध्ये २ जना स्वतन्त्र उम्मेदवार रहेका छन्। रमेश चौधरी र बुद्धिप्रकास चौधरीले राप्ती गाउँपालिकाको अध्यक्षका लागि स्वतन्त्रबाट उम्मेदवारी दिएका छन्। लमही नगरपालिकामा स्वतन्त्रबाट उम्मेदवारी दिने एक जना रहेका छन्। डिल्लीराज खनालले स्वतन्त्रबाट लमही नगरको प्रमुखका लागि उम्मेदवारी दिएका हुन्। शान्तिनगरमा धनबिर केसीले स्वतन्त्रबाट अध्यक्षका लागि उम्मेदवारी दिएको निर्वाचन अधिकृत शालिकराम ढकालले जानकारी दिए। शान्तिनगरमा ६ जनाले राजनैतिक पाटीबाट उम्मेदवारी दिएका छन्। यसैगरी जिल्लामा ६ जनाले उपप्रमुखउपाध्यक्षका लागि स्वतन्त्रबाट उम्मेदवारी दिएका छन्। तुलसीपुरबाट २ जना, घोराही, गढवा, राजपुर र बबईमा ११ जनाले उपप्रमुखका लागि स्वतन्त्रबाट उम्मेदवारी दिएका छन्। तुलसीपुरको उपमेयरका लागि खेमराज वली र सुशिल गन्धर्वले स्वतन्त्रबाट उम्मेदवारी दिएका छन्। यस्तै वडा अध्यक्षका लागि उम्मेदवारी दिने ५ सय ५१ जनामध्ये ८६ जना स्वतन्त्र उम्मेदवार रहेका छन्। गढवा गाउँपालिकामा ७ जनाले स्वतन्त्रबाट वडा अध्यक्षका लागि उम्मेदवारी दिएका छन्। यस्तै तुलसीपुरबाट २९, दंगिशरणबाट ७, बंगलाचुलीबाट १, बबईबाट ६, शान्तिनगरबाट ७, राप्तीबाट १, राजपुरबाट ५ र लमहीबाट ८ जनाले स्वतन्त्रबाट वडा अध्यक्षका लागि उम्मेदवारी दिएका छन्। वडा सदस्यका लागि ९९ जनाले स्वतन्त्रबाट उम्मेदवारी दिएका छन्। घोराहीबाट ११ जना, तुलसीपुरबाट ५२ जना, लहीबाट ४ जनाले वडा सदस्यका लागि स्वतन्त्रबाट उम्मेदवारी दिएका छन्। यस्तै गढवामा वडा सदस्यका लागि ११ जना, दंगिशरणमा २, बबईमा ६, राजपुरमा १२ र शान्तिनगरबाट ५ जनाले वडा सदस्यका लागि स्वतन्त्रबाट उम्मेदवारी दिएका छन्। राजनीतिक दलहरुले भने बागीको रुपमा रहेर स्वतन्त्र उम्मेदवारी दिएकाहरुलाई फकाउन समेत सुरु गरेका छन्। फिर्ताको प्रयास थालिएको दलहरुले बताएका छन्।"
विद्यालयमा पनि आइतबार विदा,"काठमाडौं : सरकारले आगामी जेठ १ गतेदेखि हप्तामा दुई दिन विदा दिने निर्णय गरेको छ। सरकारले शनिबार र आइतबार विदा दिने निर्णय गरेको हो। निजी तथा सरकारी विद्यालयहरुले पनि दुबै दिन विदा दिने तयारी थालेका छन्। निजी विद्यालयहरुको छाता संगठन प्याव्सनले सरकारको निर्णयलाई स्वागत गर्दै आइतबार पनि विदा दिने तयारी थालेको छ। प्याव्सनका अध्यक्ष डीके ढुगांनाले राज्यले बनाएको नियमलाई कार्यान्वयनमा लैजान आफूहरु सकारात्मक भएको बताए। उनले भने, अधिकांश देशहरुमा हप्तामा दुई दिन विदा दिने चलन छ। यो अन्तर्राष्ट्रिय अभ्यास पनि हो। क्यालेन्डर समायोजन गर्नुपर्ने हुन्छ। शुक्रबार आधा समय शिक्षण त्यति प्रभावकारी पनि हुन सकेको थिएन। मंगलबार बसेको मन्त्रिपरिषद्को बैठकले कार्यालय समय विहान ९:३० देखि ५:३० सम्म बढाएको थियो। सोमबारदेखि शुक्रबारसम्म विद्यालयका कक्षा बिहान ९:३० बजेदेखि साँझ ४:३० सम्म सञ्चालन गर्ने शिक्षा मन्त्रालयको तयारी छ।"
"२२ जिल्लामा मतपत्र पठाइयो, ८८ प्रतिशत मतपत्र छपाई पूरा","काठमाडौं : निर्वाचन आयोगले २२ जिल्लामा मतपत्र पठाएको छ। आयोगले २२ जिल्लामा ३४ लाख थान मतपत्र पठाएको निर्वाचन आयोगका प्रवक्ता शालिग्राम शर्मा पौडेलले जनाए। बुधबार सुदूरपश्चिम प्रदेशको कञ्चनपुर, बझाङ, कैलाली, दार्चुला र डडेल्धुरामा मतपत्र पठाइएको छ। प्रदेश १ को ताप्लेजुङ, पाँचथर र इलाममा मतपत्र पठाइएको छ। वैशाख १३ गते कर्णाली प्रदेशका १० जिल्ला र सुदूरपश्चिम प्रदेशका ३ गरी १३ जिल्लामा मतपत्र पठाइएको थियो। पठाइएका मतपत्र वैशाख २६ गतेसम्म सबै मतदान केन्द्रसम्म पुगिसक्ने प्रमुख निर्वाचन आयुक्त दिनेश कुमार थपलियाले बताए। ८८ प्रतिशत मतपत्र छापियो स्थानीय तह निर्वाचनका लागि बुधबारसम्ममा कूल १ करोड ८७ लाख मतपत्र छपाई भएको छ। निर्वाचनका लागि १ करोड ९४ लाख मतपत्र चाहिने निर्वाचन आयोगका प्रवक्ता पौडेलले बताए। मतपत्र छपाईको ८८ प्रतिशत काम सम्पन्न भएको छ। महानगरपालिका र केही उपमहानगरपालिकाको मत पत्र उम्मेदवारहरुको अन्तिम नामावली प्रकाशन भएपछि छापिने आयोगले जनाएको छ। सबै जिल्लामा यसअघि नै निर्वाचन सामाग्री पठाइसकिएको छ।"
बौद्ध विश्वविद्यालय र प्रकृति संरक्षण कोषबीच सम्झौता,"लुम्बिनी : लुम्बिनी बौद्ध विश्वविद्यालय र प्रकृति संरक्षण कोषबीच आपसी सहकार्य सम्झौता भएको छ। लुम्बिनी बौद्ध विश्वविद्यालयमा बुधबार आयोजित एक कार्यक्रमकाबीच सहमति पत्रमा हस्ताक्षर भएको हो। सहमतिपत्रमा विश्वविद्यालयका उपकुलपति प्राडा हृदयरत्न बज्राचार्य र प्रकृति संरक्षण कोषका सदस्यसचिव शरदचन्द्र अधिकारीले हस्ताक्षर गरेका छन्। दुई संस्थाबीच पाँच वर्षका लागि भएको सहमतिपत्रमा स्थलगत अनुसन्धान कार्यक्रम, संरक्षण र विकाससंग सम्बन्धित परम्परागत ज्ञान र प्रविधिको प्रवद्र्धन, सामुदायिक हितका लागि पर्यापर्यटनमा सहकार्य गर्ने उल्लेख रहेको छ। बौद्ध विश्वविद्यालयले देवदहस्थित बनक्षेत्रमा स्थानीयलाई आयआर्जन हुने गरी पर्यावरणीय क्षेत्रमा कार्य गर्नका लागि सहकार्य भएको जनाएको छ। विश्वविद्यालयले बुद्ध मावली सामुदायिक वन क्षेत्रको करिब ९२ बिगाहा जमिन सरकारको निर्णयबाट प्राप्त गरेको छ। सो जंगल क्षेत्रमा तपोवन निर्माण गरी अध्ययन अनुसन्धान र आयमुलक कार्यक्रम सञ्चालन गर्ने योजना रहेको छ। विश्वविद्यालयका उपकुलपति बज्राचार्यले बौद्ध संस्कृतिमा रहेर तपोवन निर्माण गर्ने योजना रहेको बताए। यो तपोवन विद्यार्थीका लागि अनुसन्धान र आयआर्जन गर्ने स्थानका रुपमा रहने र नमुना बन क्षेत्र बन्ने विश्वास उनले व्यक्त गरे। विश्वविद्यालयका रजिष्ट्रार डा तिलकराम आचार्यले ६ वर्ष लामो मेहनेतले देवदहमा विश्वविद्यालयले जंगलसहितको जमिन प्राप्त गरेको स्मरण गर्दै त्यसलाई बहुउपयोग गर्ने योजना बनाइएको बताए। यो स्थानीयले संरक्षण गरेको वन क्षेत्र भएकाले तत्कालै ठोस कार्यक्रम गर्न विश्वविद्यालयले खोजिरहेको भन्दै उनले त्यसकै विषयमा कोषसंग सहकार्य हुने बताए। विश्वविद्यालयले देवदहमा हाल कृषि विज्ञान र विकास अध्ययन विषयमा स्नातकोत्तर कार्यक्रम सञ्चालन गरिरहेको उनले बताए। कार्यक्रममा संरक्षण कोषका सदस्यसचिव अधिकारीले विश्वविद्यालयसंग सहकार्य गरी अध्ययन अनुसन्धानमा कोषले काम गर्न चाहिरहेको बताए। बौद्ध दर्शनमा रहेर पर्यावरणीय क्षेत्रमा कार्य गर्न सकिने र छिट्टै ठोस योजना बनाएर अघि बढ्नुपर्नेमा उनले जोड दिए। कार्यक्रममा विश्वविद्यालयका डीन उकेशराज भुजु, डा माणिकरत्न शाक्य, अनुसन्धान निर्देशक प्राडा गितु गिरी, परीक्षा नियन्त्रक इन्द्र काफ्ले, प्रकृति संरक्षण कोषका कार्यक्रम व्यवस्थापक डा चिरञ्जिवी प्रसाद पोखरेल लगायतले बोल्दै बुद्धले प्रकृति संरक्षणमा दिएका उपदेश र त्यसको प्रयोगात्मकता विषयमा बोलेका थिए। प्रकृति संरक्षण कोषले पर्यावरण संरक्षणमा लामो समयदेखि कार्य गर्दै आएको छ। कोषले प्राज्ञिक विषयमा आवद्ध भई अनुसन्धान कार्य गर्ने गरी विश्वविद्यालयसंग सहकार्य सम्बन्ध जोडेको हो।"
आईएमई लाइफ इन्स्योरेन्सको चौथो वार्षिक साधारणसभा सम्पन्न,"काठमाडौं : आईएमई लाइफ इन्स्योरेन्स कम्पनीको चौथो वार्षिक साधारणसभा सम्पन्न भएको छ। बुधबार काठमाण्डौंस्थित होटल र्याडिसन साधारण सभा सम्पन्न भएको हो। साधारण सभाले कम्पनीको आर्थिक वर्ष २०७६०७७ को सञ्चालक समितिको प्रतिवेदनसहित वित्तिय विवरणहरु पारित गरेको छ। कम्पनीमा सर्वसाधारणलाई छुट्टाइएको शेयर जारी गर्ने प्रस्ताव पारित गरी आईएमई लाइफ इन्स्योरेन्स कम्पनी लिमिटेड र अन्य कुनै जीवन बीमा कम्पनी गाभ्न गाभिन वा प्राप्ति गर्ने सम्बन्धी आवश्यक सम्पूर्ण कार्य गर्न संचालक समितिलाई अख्तियारी प्रदान गर्न स्वीकृत गरिएको आईएमई लाइफले जनाएको छ। साधारण सभामा बोल्दै सभाका सभापति तथा अध्यक्ष डारामहरि अर्यालले बीमा व्यवसायमा पर्याप्त जनचेतनाको अभाव, दक्ष जनशक्तिको अभाव र बीमा व्यवसाय सम्बन्धी साक्षरताको अभाव रहेको भएता पनि कम्पनीले सो बिषयलाई अवसरको रुपमा लिई बीमा सम्बन्धी जानकारी, जनचेतना र बीमाको पँहुच न्यून भन्दा न्यून आयस्रोत भएका जनमानसमा समेत पुर्याउन कटिबद्ध रहेको र आगामी दिनमा कम्पनीका सेवाहरु अझ चुस्त, छिटो छरितोरुपमा उपलब्ध गराउन प्रविधिमा विशेष जोड दिइने प्रतिबद्धता जाहेर गरेका छन्।"
विवाहमा झगडा हुँदा एकको मृ्त्यु,"राजविराज : विपत्ती बाजा बजाएर आउँदैन तर खडक नगरपालिका४ पंसेरास्थित पासवान टोलमा बाजा बजाएरै विपत्ती आयो। सोमबार राति पंसेरामा तीनवटा घरमा विवाह थियो। पंसेराको टाँसिएका तीन टोलमा रहेको पुहुपा चौधरी, बद्री साह र रामचन्द्र पासवानको छोरीको विवाहको रमाइलो थियो। विवाहका लागि कुशहा मझौराबाट जन्तीसहित आएको डीजे बाजामा नाच्ने विषयमा भएको विवादले २७ वर्षीय सन्तलाल पासवानको मृत्यु भयो। सन्तलालका छिमेकी रामचन्द्र पासवानकी छोरीको विवाहमा जन्ती अघिअघि आएको डीजे बाजालाई विवाहस्थल पुग्नुअगाडि गाउँका केही युवाले रोके। तीन बिहेमध्ये सबैभन्दा पहिले पासवानको छोरीको विवाहमा जन्ती आएका थिए। मृतकका बुवा रामअशिषका अनुसार वैवाहिक कार्यक्रममा ढिलाइ हुने भएपछि सन्तलालले जन्ती टोलीलाई विवाहस्थलतर्फ जान दिन आग्रह गर्दै बरु विवाहघर अगाडि नै गएर नाचगान गरौं भनेका थिए। पंसेरा गाउँवासीको निर्णयअनुसार गाउँको भित्री भागमा डिजे बाजा बजाउन प्रतिबन्ध गरिएको छ। डिजेको चर्को आवाजले कसैलाई असर नपरोस र मादक पदार्थले मातिएका युवाहरुबीच झगडा नहोस् भनेर डिजे बाजालाई पंसेरा विद्यालयको मैदानमा लगेर नाचगान गर्न पनि सुझाव दिएका थिए। सोही क्रममा नाच्न पुगेका युवाले गालीगलौज सुरु गरेपछि विवाद बढ्यो र कुटपिट भयो। गाउँलेहरुले कुटपिट साम्य गरेर पठाएपछि पुनः समूहमा आएको युवाहरुले सन्तलाललाई नियन्त्रणमा लिएर निर्घात कुटपिट गरेको भाई कन्तलालले बताए। घाइते सन्तलालको विराटनगरमा उपचारको क्रममा बुधबार मृत्यु भएको डिएसपी माधवप्रसाद काफ्लेले जानकारी दिए। कुटपिटको घटनापछि पीडित पक्षबाट आएको ठाडो उजुरीका आधारमा दिलिप चौधरीलाई नियन्त्रणमा लिइएको प्रहरीले जनाएको छ। घटनाको गम्भिररुपमा अनुसन्धान भइरहेको र फरार अन्य आरोपितहरुको खोजी भइरहेको जिल्ला प्रहरी कार्यालय सप्तरीका एसपी अविनारायण काफ्लेले बताए। शवको कोशी अस्पताल विराटनगरमा बुधबार पोष्टमार्टम गरिएको छ। पोष्टमार्टम पश्चात शव गाउँ ल्याइने छतिसलाल पासवानले बताए। चिकित्सकले मृत घोषणा गरेपछि श्रीमति रेखा दुई वर्षीया छोरीसहित घर फर्केर शव कुरिरहेकी छिन्। गाउँमा रुवावासी छ। आक्रोशित गाउँलेहरुले पूर्वपश्चिम राजमार्गस्थित अमहा चौकमा अपरान्ह आधा घण्टा चक्का जाम गरे। प्रहरीले उजुरी दर्ता गरी आरोपितहरुलाई कारवाही गर्ने लिखित प्रतिबद्धता गरेपछि चक्का जाम खुलेको छ।"
भनेका सबै काम गर्न सकिएन : विद्यासुन्दर शाक्य,"काठमाडौं : समग्रमा ७५ प्रतिशतभन्दा बढी काम भए त्यो पनि दुई वर्षे कोरोनाका बाबजुद, पाँच वर्षे कार्यकालको समीक्षा गर्दै काठमाडौं महानगरपालिकाका मेयर विद्यासुन्दर शाक्य अन्नपूर्णसँग भन्छन्। कानुनी र प्राविधिक कारणले कतिपय काम गर्न नसकिएको स्वीकार्दै उनी थप्छन्, चुनावताका नबोलेका धेरै काम पनि गरेका छौं। पूर्णरूपमा सफल नभए पनि धेरै मात्रामा सफल भएको महसुस गरिहेका छौं। उमेदवार हुँदा जनतासँग वाचा गरेका १०१ बुँदे थुप्रै कामको परिणाम आइनसकेको उनको भनाइ छ। मेयरले गर्ने भनिएको पहिलो निर्णय ८४ वर्ष पुगेकालाई १०,००० मा २००० थप गरी १२ हजार बनाउने काम सोँचेभन्दा राम्रो देखिएको छ। ७५ वर्ष पुगेकाले यो सुविधा पाएका छन्। तर, राज्यले दिएको मासिक सामाजिक सुरक्षा भत्तामा ३००० थप गरी ५००० बनाउने काम भने हुन सकेन। सोह्रखुट्टे पार्टीको पुनःस्पनाको प्रक्रिया अघि बढाउने भनिएकोमा आधा काम भएको छ। चाँडै सम्पन्न हुने अपेक्षा महानगरपालिकाको छ। मेयरको पदभार ग्रहण गर्नु अगावै महानगरपालिकाको कार्यालय परिसरभित्रै नवनिर्वाचित जनप्रतिनिधिले रुख रोपी ग्रीन एन्ड क्लिन काठमाडौं अभियान शुभारम्भ गर्ने भनिएको थियो। पदभार सम्हालेकै दिन मेयर, उपमेयरले रोपे भने नदी किनार, सार्वजनिक ठाउँ र सडकमा दसौं हजारौं वृक्षरोपण गरिएको छ। महानगरका धार्मिक, सांस्कृतिक तथा पर्यटकीय केन्द्रहरु जस्तै स्वयम्भू, पशुपति, बौद्ध, बसन्तपुर लगायतका स्थानमा द्रूत गतिको फ्री वाईफाई जोन बनाइएको छ। रत्नपार्क र बालाजुमा पनि यो सुविधा दिइएको छ। बाटो विस्तार पीडित समुदायसँग वडा तहबाट वार्ता गरी जनभावनाअनुसार समस्या समाधान गरिएका छन्। साइकल सिटी महानगरको कार्ययोजना प्रारम्भ गर्ने भनिएको थियो। यसका लागि माइतीघरदेखि एयरपोर्टसम्म दुई लेन चलाउन सम्भाव्यता अध्ययन भएको छ। झन्डै चार करोड लाग्ने देखिएको छ। टेण्डर प्रक्रियामा छ। काठमाडौं मेट्रोपोलिटन सिटी प्लानिङ कमिसनको गठन गर्ने भनिएकोमा काम भएको छ। तर, काठमाडौं मेट्रोपोलिटन कन्स्ट्रक्सन कमिटि भने व्यावहारिक र कानुनी समस्या देखिएको भन्दै स्थापना गर्न सकेन। महानगरपालिकाको आफ्नै काठमाडौं मेट्रोपोलिटन इन्भेस्टमेन्ट कम्पनी स्थापना गर्ने प्रतिबद्धता सहरी योजना आयोगमार्फत् हुँदैछ। प्रतिवेदन अन्तिम चरणमा छ। दसौंमा महानगरपालिकाको नयाँ सांगठनिक संरचना निर्माण, जनशक्ति व्यवस्थापन र परिचालन गर्ने थियो। जसमा नगर सभाको विशेष अधिवेशनमार्फत् २०७७ फागुनमा महानगरको नयाँ सँगठन संरचना, दरबन्दी र कार्यविवरण स्वीकृत गरी लागू गरेको छ। महानगरपालिकाको सम्पूर्ण कार्यलाई भ्रष्टाचारमुक्त र पारदर्शी बनाउन इगभर्नेन्स सिस्टम सुरु गर्ने सिसिटिभी जडान गर्ने भनिएकोमा विभिन्न सफ्टवेयर बनाएर लागू गरिएको छ। पेपरलेस र फेसलेस गर्न ५० प्रतिशत सफल भएको कर्मचारीको दाबी छ। महानगरीय प्रहरीसँग सहकार्य गरी चोकचोक र गल्लीगल्लीमा सीसीटिभी राखिएका छन्। प्रत्येक युवालाई कुनै न कुनै खेल वा शारीरिक व्यायाम, व्यवसायिक तालिम, हस्तकला, ललितकला, प्रविधिलगायतका रचनात्मक काममा आबद्ध गराउने भनिएकोमा करिब ४० प्रतिशत काम भएको छ। समयसापेक्ष रोजगारमूलक बातावरण सिर्जना गर्ने र युवाको अनलाइन इन्प्लोइमेन्ट सूचना केन्द्र सुरुवात गर्ने भने पनि काम हुन सकेको छैन। अनलाइन फर्म भर्ने र परीक्षा पनि अनलाइनबाटै भए पनि कतिपय ऐन कानुनले समस्या ल्याएको मेयर शाक्यको भनाइ छ। संघीय र प्रदेशसँग सम्बन्धित भएकाले प्रक्रियामा छ। खेलकुद क्षेत्रमा विशेष प्रतिभा र योगदान पुर्याउनेलाई पुरस्कार तथा प्रोत्साहनका लागि अक्षय कोष स्थापना गर्ने प्रतिबद्धना थियो। कोष स्थापना भएको छैन तर फुटलब क्लबहरुलाई नियमित अनुदानस्वरुप एक करोड ४० लाख वार्षिक दिइएको छ। यस्तै अन्यलाई अनुदान व्यापक मात्रामा वितरण भएको छ। नेपाल प्रहरीसँग समन्वय गरी महानगरका पुरातात्विक पर्यटकीय महत्वका सम्पदा क्षेत्रको विकास र प्रवर्द्धनका लागि विशेष योजना बनाई कार्य शुभारम्भ गर्ने काम भएका छन्। पर्यटन मार्ग र पर्यटन सर्किट आदि बनाइ सञ्चालन भएका छन्। स्वयम्भु, बौद्ध, पशुपति र वसन्तपुरलगायतका धार्मिक, साँस्कृतिक, पुरातात्विक, पर्यटकीय महत्वका सम्पदा क्षेत्रको विकास र प्रवर्द्धनका लागि सहरी योजना आयोगले विशेष योजना बनाएको छ। एम्बुलेन्स सेवा, पार्क, अस्पताल, शौचालय आदि थुप्रै काम पीपीपी मोडेलमा भइरहेका छन्। काठमाडौं भ्यु टावर पनि यही मोडेलमा हो। पार्किङ पनि यही मोडेलमा जान खोजे पनि स्थगित भयो। जन्मदेखि मृत्युसम्म चाहिने सामग्रीसहितको मिनी असन बजार विभिन्न चार स्थानमा स्थापना गर्न अध्ययन भएको छ। यो सहकारीमार्फत् हुँदैछ। भित्री सहरको हरेक ५०० मिटरमा र बहिरी सहरमा आवश्यकताअनुसार सार्वजनिक निजी साझेदारीमा बनाउने भनिएको पब्लिक सर्भिस सेन्टर बनेको छैन। धर्मपथस्थित आफ्नै जग्गामा पूर्वस्वीकृत नक्साअनुसार सांस्कृतिक भवन बन्दैछ। २१औं प्रतिबद्धताको महानगरपालिकाका ट्याक्स पेयर सुविधाका लागि बचत स्मार्ट कार्ड व्यवस्था गर्ने भनेकोमा पाँच वर्ष बित्दा पनि अध्ययनमात्र भएको छ। महानगरबाट सञ्चालित चःमति जग्गा एकीकरण ९९ प्रतिशत सम्पन्न भएको आयोजनाको दाबी छ। अवरुद्ध मनोहरा ल्याण्डपुलिङ्ग यथासिघ्र सम्पन्न गर्ने भनिए पनि ७० प्रतिशतमात्र काम भएको छ। घरघरमा अचम्मको सियो र घरघरमा गज्जबको चुलो कार्यक्रम सञ्चालन गर्ने भने पनि सुरु नै हुन सकेन। मेलम्ची आयोजनालगायत अन्य कारणबाट सडकमा देखिएका खाल्डाखुल्डी पुर्ने भनिएको काम भएको छ। २५औं बुँदा थियो, सही समय सही ठाउँ, नो ट्राफिक जामको अभियान। यसमा ट्राफिक प्रहरीसँगको समन्वयमा ड्रप एन्ड पिक लागू गरेर काम भइरहेको छ। सडक बाटोमा थुपारिएका निर्माण सामग्री हटाउने भनिएकोमा नीतिगत निर्णय गरी प्रहरी परिचालन हुने गरेको छ। सामग्री जफत र लिलाम गर्ने काम भएको छ। पेन्डिङमा रहेका मुद्दाहरुलाई १०० दिनभित्र टुंग्याउने भनेकोमा उक्त काम सकिएको विभागीय प्रमुखको भनाइ छ। प्रत्येक वडामा विषयगत दक्षतासहितको म्युनिसिपालिटी भोलन्टियर घोषणा गरी परिचालन गर्ने कामचाहिँ भएको छैन। प्रत्येक घरमा अनिवार्य वर्षेपानी संकलनको अभियान सुरु गर्ने र संकलनबाट बढी भएको पानी भूमिगत जल भण्डारण गर्ने अभियान थाल्ने भनिएको थियो। यसका लागि रिचार्ज काठमाडौंको कार्यविधि नै बनाएर काम थालिएको छ। सहरी योजना आयोगमार्फत् नयाँ बजार, चःमति आदि केही ठाउँमा गरियो। ३०औं बुँदाको घरघरमा अत्याधुनिक प्रविधियुक्त सेफ्टीट्यांकी जडानको अभियान त नक्सा पासमै सुरु गरियो तर अत्याधुनिकचाहिँ गर्न सकिएको छैन। चोभारदेखि हिमाल सिमेन्ट कारखानासम्मको जग्गामा नेपाल सरकारसँग समन्वय गरी चिल्ड्रेन इन्टरटेनमेन्ट, फिल्म एक्टिभिटिज, ग्रान्ड एक्जिबिसन सेन्टरको निर्माण गर्ने काम भने भएको छैन। भोकरहित जनता, शोकरहित महानगरका लागि सुपथ मूल्यको मेयर्स फुड पार्लर खोल्ने भने पनि हुन सकेन। जुन कार्यक्रममा मेयरकै नाम जोडिएको थियो। बरु खाना, नाना र छानाको कार्यक्रमले व्यापकता पाएको छ। मानव सेवा आश्रमसँग सहकार्यमा सयौंले सेवा पाएका छन्। सार्वजनिक सुनुवाई कार्यक्रम कोभिडपछि हुन सकेन। राजश्व अध्ययन वार्ड बनाई अनुसन्धान थाल्ने भने पनि सोको ऐन र कार्यविधि मात्र तयार हुन सकेको छ। नो केटीएम एप लन्च गर्ने ३५औं बुँदामा छ। अन्य पाँच वटा एप सञ्चालन गरे पनि यो भने ल्याइएन। समग्रमा हेर्दाखेरी कतिपय काम गर्न सकिएन, मेयर शाक्यले पाँच वर्षे समीक्षा गर्दै अन्नपूर्णसँग भने, चुनाव बेला नबोलेको धेरै काम हामीले गर्यौं। स्मार्ट भर्टिकल कार पार्किङ का लागि नीति बनाइयो र प्रक्रिया सुरु गरियो। महानगरका विशेष स्थानहरुमा भेहिकल फ्रि जोन घोषणा गर्ने भनिएकोमा ठमेललाई गरियो। 'महानगर झिलिक्क घरघर टिलिक्क' भन्ने चुनावी नारा कति सफल पार्नुभयो? शाक्य भन्छन्, सबै चोक र गल्ली उज्यालो छ। महानगर उज्यालो कार्यक्रम सम्भव बनायौं। बरु मुख्य सडक अँध्यारै छन्। वसन्त नेम्वाङ भौतिक पूर्वाधार तथा यातायातमन्त्री हुँदा सडक विभाग, विद्युत् प्राधिकरण र महानगरपालिकाबीच त्रिपक्षीय सम्झौता गर्यौं। बाँकी सडकमा बलेपछि टिलिक्क हुनेछन्। अर्को हाई मास्क टेण्डर गरेका छौं ता कि मुख्य मुख्य चोकमा ठूल्ठूला बत्ती बाल्छौं। सीसी क्यामेरा चोकचोकमा छन्, बत्ती बलेपछि सुरक्षा पनि हुन्छ। ९१ स्कुलमा एउटै रंग पहेलो लगाएर एउटै स्तरको बनाइएको छ। धरहरा प्रिमिसेसको मास्टर प्लान बनाई कार्यान्वयन गर्ने भनिएको थियो। धरहराको उद्घाटन नै भइसकेको छ। फिनिसिङका काम हुँदैछन्। ४०औं बुँदाको काष्ठमण्डप निर्माण कार्य स्थानीय समुदायकै जनसहभागितामा पुनर्निर्माण गरी सञ्चालनमै ल्याइएको छ। सम्पदा पुनर्निर्माण जनसहभागितामा गर्ने भनिएको थ्री बी अर्थात् पिपुल बेस्ड बिल्ड ब्याक बेटर एप्रोचको अवधारणामा भने आधामात्र काम भएको छ। भूकम्पले नष्ट गरेका र असुरक्षित घरहरुको पुनर्निर्माणका लागि राज्यले व्यवस्था गरेको अनुदान र सहुलियत ऋण प्राप्तिका लागि सहजीकरण गर्ने काम भएको छ। नदी किनारका मठमन्दिरको संरक्षणका काम भएका छन् भने बागमती, विष्णुमती र रुद्रमती संग्रहालय निर्माणको प्रक्रिया थालनी गरिएको छ। गोकर्णेश्वर नगरपालिकाको सहकार्यमा तारेभिर परियोजनाको प्रक्रिया अगाडि बढाउने भनिएको थियो। शाक्य भन्छन्, पाँचवटा सहरसँग भगिनी सम्बन्ध राख्यौं। नगरनगर साझेदारी पनि चलाएका छौं। जिल्लाका ११ वटै नगरपालिकासँग विकासमा सहकार्य हुँदैछ। टोखा नगरपालिकासँगको सहकार्यमा टोखाको संस्कृति सम्पदा संरक्षण, प्रवर्द्धन एवं झोरस्थित बाणेश्वर वाटर फल पार्क बनाइएको छ। ललितपुर महानगर र गोदावरी नगरसँग समन्वय गरी ललितपुरका शिल्पकारहरुको नयाँ ललितपत्तनम नामको आर्ट एन्ड क्र्याफ्ट सिटी निर्माण प्रक्रिया सुरु गर्ने भनेकोमा काम हुन सकेन। काठमाडौंको भित्री सहरको दक्षिणी भेगको क्वःनेको हिस्टोरिकल क्लस्टरलाई लाइभ म्युजयम डिक्लारेसन गर्ने भने पनि हालसम्म अध्ययन मात्र भएको छ। इन्टरनेशनल आर्ट एन्ड कल्चरल हबको निर्माण थालनी गर्ने भनिएकोमा केही काम भएका छन्। पुरातात्विक मापदण्डअनुसार रानीपोखरीको पुनर्निर्माण विवादका बाबजुद सम्पन्न भएको छ। ऐतिहासिक दरबार हाइस्कुल पनि निर्माण पूरा गरी सञ्चालनमा आइसकेको छ। ५१औं बुँदाको भद्रकाली मन्दिर र परिसरको विस्तृत परियोजनाका सर्वेक्षण गर्ने भनिएकोमा सहरी योजना आयोगले गुरुयोजना बनाएर काम अघि बढाएको छ। हनुमानढोकाको पूर्ववत प्रहरी कार्यालय परिसरलाई विशेष सांस्कृतिक क्षेत्रको रुपमा परिमार्जन गर्न प्रहरी कार्यालय टेकुमा सारियो भने यसको निर्माण कार्य पनि अघि बढाएको छ। अपांगता भएका र बालबालिकाका लागि शौचालय सुविधा साथै बस सेवा सुरु गर्ने कामको भने अत्तोपत्तो छैन। कार पार्किङ मलको नीति बनाई कार्य प्रारम्भ भएको छ। सन्जालयुक्त सडक सञ्जालका लागि अध्ययन भइसकेको छ। निर्माणाधीन चक्रपथ विस्तारको कार्यलाई यथाशिघ्र सम्पन्न गर्न प्रभावकारी पहल गर्ने भनिएकोमा कोटेश्वरकलंकी खण्ड सम्पन्न भयो भने कलंकीमहाराजगन्जकोटेश्वरको काम धिमा गतिमा छ। भक्तपुरको हनुमन्तेदेखि कटुवाल दहसम्म बागमती किनार हुँदै केवल बसको सम्भाव्यता अध्ययन गर्ने काम भने भएकै छैन। महानगरभित्रका सम्पूर्ण ट्राफिक लाइटलाई मर्मत गरी सुचारु गर्ने बुँदामा आधाउधीमात्र काम भए। महाराजगन्जलगायत ५ ठाउँमा नयाँ राखेको महानगरपालिकाले ट्राफिकसँगको सहकार्यमा मर्मत गर्ने काम गरे पनि सबै हुन सकेको छैन। क्लिन द सिटी अभियानस्वरुप नौवटा ब्रुमर नियमित प्रयोगमा छन्। भित्री सडक सबैजसो पीच भएका छन्। कति ठाउँमा पुनः खनिएका छन्। ६० वटा पार्क बनाइएका छन्। तत्कालीन समयभन्दा धुँवाधुलो कम भए पनि कोरोनाका कारण नो मास्क सिटी भने सम्भव भएको छैन। पशुपति क्षेत्र विकास कोषसँग समन्वय गरी गोठाटारस्थित बालुवा खानीलाई व्यवस्थापन गरी पाशुपत सरोवर निर्माणकार्य समेत भएको छैन। काठमाडौंलाई प्लाष्टिकमुक्त बनाउने काम भएको छैन। कुहिने फोहरबाट जैविक मल उत्पादनका लागि महानगरपालिकाले अनुदान दिने साथै किन्ने व्यवस्थासमेत गर्ने भनेकोमा सम्झौता हस्ताक्षर गर्न विविध कारणले बाँकी छ। सहरी सुव्यवस्था विभागमार्फत् पुराना झोलिएका तार व्यवस्थापन गर्ने काम भएको छ। नेपाल दूरसञ्चार प्राधिकरणसँग भूमिगत तार बिछ्याउन प्रयास गरियो तर केबल एशोसिएसनसँग सहकार्य भइरहेको छ। जेष्ठ नागरिकका लागि घर घरमा निःशुल्क सेवा डाक्टर र नर्सबाट गराइएको छ। स्वयंसेवकहरुले औषधि उपलब्ध गराउने, फलफूल लिएर भेट्न जाने काम भए पनि कोरोनायता उक्त काम बन्छ। ५० शैय्याको जेरोटिक हस्पिटल बनाउन प्रयास भइरहेको छ। विपन्न, असहाय र विभिन्न कारणले विचल्लीमा परेका नागरिकहरुलाई उच्च प्राथमिकतामा राख्दै आवश्यकता अनुसार स्वास्थ्य उपचार तथा परिवारसँग समन्वय गरी तत्काल उद्धार कार्य प्रारम्भ गर्ने भनियो। मानव सेवा आश्रमसँग समन्वय गरी उपचार गर्नुपर्ने भए अस्पतालमा लगेर गर्ने अन्यथा आश्रममा राख्ने काम भएको छ। नागार्जुनको सेतो गुम्बाछेउमा यिनका लागि १२ करोड खर्चिएर भवन बन्दैछ। ६५औं बुँदाको राज्यको लगानी वा विभिन्न संघसंस्थाबाट सञ्चालित शिशु स्याहार केन्द्र बृद्धाश्रम, असहाय तथा अपांगता भएका नागरिक संरक्षण केन्द्रको गुणस्तर वृद्धिका लागि अनुगमन गर्ने र त्यस्ता संस्थालाई बजेट दिने काम भएको छ। महानगरपालिका सम्बन्धित व्यवसायीको परिवार र संघसंस्थाको समेत साझेदारीमा सहरको तरकारी बजार सञ्चालन गर्ने, कलकारखाना, शिक्षण केन्द्र, स्वास्थ्य केन्द्रनजिकै शिशु स्याहार र बाल विकास केन्द्र सुचारु गर्ने भने पनि हालसम्म छैन। बरु त्यस्ता केन्द्रलाई महानगरले सपोर्ट गरेको छ। महानगरलाई दुर्व्यसनमुक्त सहर बनाउने, सोको रोकथाम र निर्मूल पार्ने योजना भने अलपत्र नै छ। सेवानिवृत्त कर्मचारी, जेष्ठ नागरिकको सम्मान र संरक्षण गर्दै उहाँहरुको ज्ञान, सीप, अनुभवलाई जीवन्त राख्न दिवा सेवासहितको क्लब बनाउने पनि १०१ प्रतिबद्धतामा छ। त्यस्तै मनोरञ्जन केन्द्र, स्वास्थ्य क्लब, जिम केन्द्र व्यायाम, योगा केन्द्र पुस्तकालय, स्वास्थ्य केन्द्र आदिसहितको सुविधा सम्पन्न एकीकृत सेवा प्रदान गर्ने गरी भौतिक पूर्वाधारको व्यवस्था मिलाउने भनिएको थियो। जसका लागि सहरी योजना आयोगबाट कार्यविधि पास भएको छ। सामुदायिक पुस्तकालयलाई सहयोग गरिएको छ भने क्लब र जिमका लागि मेसिन आदि सामग्री दिइएको छ। हेलो मेयर क्विक रेस्पोन्स कार्यक्रम सञ्चालन भएको छ। महानगरका सरकारी र सार्वजनिक ठाउँलाई बाउन्ड्रीवाललेस गार्डेनको नीतिअनुरुप सबै ८० वटै बगैँचा खुला छन्। आइल्याण्डहरू पनि बनाइएका छन्। घर निर्माण सम्पन्न प्रमाणपत्र एक महिनाभित्र प्रदान गर्ने व्यवस्था मिलाइएको छ। महानगरपालिका भवन निर्माण कार्य प्रारम्भ गर्ने भने पनि सर्वोच्चमा मुद्दा परेर रोकिएको छ। धेरै सेवा वडाबाटै पाउनुहुन्छ। ३२ मध्ये पाँच वडा कार्यालय बने, सञ्चालनमा छन्, मेयर शाक्य भन्छन्, केही सम्पन्न हुने क्रममा छन्। वडा अफिस हेर्नुभयो भने मेयर र उपमेयर बस्ने कोठा त केही होइनन्। त्यति राम्रा छन्। सेवाग्राहीमैत्री वडा कार्यालयहरू बनायौं। नेपाललाई संसारको उत्कृष्ट अलसिजन क्रिकेट भेन्यु बनाउन राष्ट्रिय एवं अन्तर्राष्ट्रिय पहल गर्ने काम भएको छैन। ७५औं बुँदा थियो, छाडा जीवजन्तु तथा फोहोरमैलाको तत्काल समाधान गर्ने। छाडा गाईवस्तुको व्यवस्थापन दक्षिणकाली नगरपालिकासँग सम्झौता गरी टहरा बनाइएर दुई सय गाई पाल्ने काम भएको छ। जुन १०५ रोपनीमा आधुनिक संरचनामा छ। फोहोरमैलाको सन्दर्भमा मेयरको भनाइ यस्तो रह्यो, बन्चरेडाँडामा ल्याडफिल्ड साइड बनाइरहेको २०६२ सालबाट हो। म निर्वाचित भएको २०७४ सालमा। सहरी विकास मन्त्रालयको जिम्मामा छ। गाली हामीले खाइरहेका छौं। महानगरपालिकाले बनाए अख्तियार दुरुपयोग अनुसन्धान आयोगले समाउने र दोहोरो लगानी वा भ्रष्टाचारका नाममा दुःख पाइने उनको तर्क छ। घरबाट आएको कुहिने फोहोरको व्यवस्थापन गरी जैविक मल बनाउने प्लान्ट राख्ने अनिवार्य व्यवस्था गर्ने भनेकोमा उठाउने र फाल्नेमा सीमित छ। महानगरभित्रका धार्मिक, सांस्कृतिक, ऐतिहासिक पुरातात्विक र पर्यटकीय क्षेत्रलाई जोड्ने सम्पदा मार्गको पूर्वघोषित कार्यक्रममा आवश्यक परिमार्जन गरी भ्रमण प्याकेजसहित दक्ष पथप्रदर्शक सहितको सुविधा सम्पन्न टुरिष्ट बस सञ्चालन गर्ने भने पनि भएको छैन। चन्द्रागिरी नगरपालिकाको सहकार्यमा सटल बससहितको मार्टर्स मेमोरियल पार्क, पृथ्वीनारायण मेमोरियल आर्काइभ र युथ पार्क भनिए पनि सटल बस सञ्चालन गरिएको छैन। तीनकुनेको जग्गाको समस्याको समाधान गरी अत्याधुनिक पार्क निर्माण गर्ने भने पनि सरकारले मुआब्जा नदिएर अड्किएको जनप्रतिनिधिको भनाइ छ। ड्रइङ डिजाइन भए पनि यसै थन्किएको छ। अपाङ्गमैत्री पार्क निर्माण कार्य सम्पन्न भएका छन्। कौसी खेती तथा गार्डेन, घरघरमा जैविक तरकारी खेतीका लागि आवश्यक बाकस मल, प्लाष्टिक टनेलसहितको प्रविधिका लागि अनुदानजस्ता काम भएका छन्। मानसिक समस्याहरुको रोकथाम र उपचारका लागि केही काम भएका छन्। हिंसापिडित महिलाहरुको तत्काल उद्धार र पुनस्र्थापनाका लागि कार्यविधि जारी गरी प्रहरीसँग समन्वयमा काम भएका छन्। वडा वडामा सेल बनाइएको छ। तरकारी, फलफूल र खाद्यान्नमा विषादी नियन्त्रण गर्न वातावरण तथा कृषि विभागअन्तर्गत परीक्षण गर्ने व्यवस्था गरिएको छ। राजधानी महानगरलाई देशभरका नेपालीको साझा मैत्रीनगरको बनाउन सातै प्रदेशमा प्रदेश भवन बनाउने प्रतिवद्धता ८५ नम्बर बुँदामा थियो। सबै प्रदेशमा भगिनी सम्बन्ध कार्य गर्ने क्रममा पाँच वटामा काम भएको छ तर भवन बनेको छैन। पुरानो बसपार्कमा प्रस्तावित काठमाडौं टावर निर्माण कार्य सुचारु छ। महानगरभित्रका सबै होलसेल मार्केटहरुलाई यातायात सुविधासहित व्यवस्थित गर्ने काम भने भएन। गोंगबु बसपार्कको मास्टर प्लानको परिमार्जन गर्ने भनिए पनि टहरा हटाइयो भने बसपार्क थप व्यवस्थित भएको छ। स्वदेशी उत्पादनलाई प्रोत्साहन गर्न साना तथा घरेलु, मझौलास्तरका उद्योग, व्यापारव्यवसायको लगत संकलन गरी कार्ययोजना अघि बढाउने कार्य पनि भइरहेको छ। ९०औं बुँदामा थियो, परम्परागत शिल्पी तथा व्यवसायमा आवद्ध नागरिकलाई आधुनिक प्रविधि एवं पुँजीनिर्माणमा सहजीकरण गर्ने। यसमा केही काम भएको छ। मझौला तथा साना व्यवसाय सुरु गर्नेलाई लगानीमैत्री विनियम बनाइएको छ। बागबजारस्थित भक्तपुर बसपार्कको नयाँ व्यवस्थापन गर्ने भनियो। पटक पटक प्रयास गरे पनि विकल्प नभएको भन्दै महानगरपालिका पछि सरको छ। होम एड्रेसिङ सिस्टममा थोरै मात्र काम भएको छ। डेरामा बस्ने नागरिकका लागि आवासको व्यवस्थापनलाई सहज सहुलियतपूर्ण, स्वच्छ, स्वस्थ र सुरक्षित बनाउन आचारसंहिता लागू गर्ने भने पनि अझैसम्म जारी गरिएको छैन। भूकम्पप्रतिरोधी भवन निर्माण गर्न निःशुल्क प्राविधिक सहयोग उपलब्ध गराउन कार्यविधि तयार पार्ने भनेअनुरुप बनाइएको छ। काठमाडौं स्मार्ट सिटिजन कार्डको कार्यक्रम लागू गर्न विज्ञ समूह गठन गरेको पाइन्छ। स्मार्ट कार्डबारे विज्ञसँग गृहकार्य गरी काम पूरा भएको छ। हाइड्रोजन फ्यूलको सम्भाव्यता अध्ययन गर्न विज्ञ समूह गठन गरी कार्यारम्भ गर्ने काम भने भएन। सञ्चारकर्मीका लागि सम्पूर्ण सुविधासहितको मिडिया सेन्टर विथ कमर्सियल हबको कार्ययोजना सुरुवात गर्ने प्रतिवद्धता नारामै सीमित भएको छ। स्मार्ट सिटीको पूर्वाधारका लागि चाहिने म्युनिसिपल ब्रोडब्यान्डको स्थापना गरी प्रारम्भ गर्ने भनिएकोमा खरिद प्रक्रियामा रहेको सहरी योजना आयोगका उपाध्यक्ष सरोज बस्नेतको भनाइ छ। चौविस घण्टे जीवन्त सहरको योजनाको निर्माण गर्ने बुँदा १००औं हो। काम थाले पनि विविध कारणले पूर्णता नपाएको मेयर शाक्यको भनाइ छ। अन्तिम बुँदामा भनिएअनुसार महानगर मातहतका हरेक कार्यालय आधुनिक, चुस्त र प्रविधि एवं जनमैत्री बनाइएको जनप्रतिनिधि र कर्मचारीको दाबी छ। साझा बससँग सहकार्य गरेका छौं। साना गाडीलाई निषेध गरेर ठूला गाडीलाई प्ररोत्साहित गरेका छौं। हुने र नहुने बिचको विभेद पनि अन्तय गर्ने मनसायले त्यो गरेका छौं। साझा बसमा जेष्ठ नागरिक र अपांगता भएकाले भाडा तिर्नु पर्दैन। चुनावमा नबोलेका काम पनि गरिरहेका छौं। 'सोचे जस्तो काम गर्न सकिएन' तपाईंले पाँच वर्षे कार्यकाललाई छोटोमा समिक्षा गर्दा कसरी गर्नुहुन्छ? समग्रमा हेर्दाखेरी कतिपय काम गर्न सकिएन। चुनाव बेला नबोलेको धेरै काम हामीले गर्यौं। त्यो अर्थमा हेर्दाखेरी म र मेरो टिम सफल भएका छौं। अन्य पार्टीका साथीहरूसँग पनि सहकार्य र समन्वय गरेर धेरै काम गरेका छौं। महानगरबासी खुशी हुने गरिनै काम गरेका छौं। त्यो अर्थमा पूर्णरूपमा सफल नभएपनि धेरै मात्रामा हामी सफल भएको हामी महसुस गरिहेका छौं। तपाईं महानगरको नेतृत्वमा आएपछि गर्नु भएका नयाँ कामहरू केके हुन्? फोहोरलाई वैज्ञानिक ढंगले व्यवस्थापन गर्नुपर्छ भनेर विश्वमा उपलब्ध प्रविधिहरूलाई प्रयोग गर्नुपर्छ भनेर लाग्यौं। परिणाम आइसकेको छैन। महानगरबासी र मिडियाकर्मीलाई देखाउने सक्नेगरि भएको छैन। परिणाम ल्याउने गरि मेहनत गरिहेका छौं। काठमाडौं महानगर पहिले नै बनिबनाउ शहर हो। काठमाडौंलाई काठमाडौं नै बनाउने हो। विदेश घुमेपछि काठमाडौंलाई उतैका शहरजस्तै बनाइदिन्छु भनेर भाषण दिन्छन्। अरू नबन्दै बनिसकेको शहर हो यो। काठमाडौंलाई दुई किसिमले बनाउनुपर्छ भनेका छौं। शहरभित्रका सम्पदा संरक्षण। पूर्वाधारहरूको व्यवस्थित विकास र नयाँ ठाउँमा खुल्ला क्षेत्रहरूको हरियाली। काठमाडौं सहर मात्र हेरेर पुग्दैन, जिल्लालाई युनिटको रूपमा हेर्नु पर्छ। जिल्लाभित्रका ११ नगरपालिकासँग सहकार्य र समन्वय गरेर जानुपर्छ। काठमाडौंमा ११ नगरपालिका भएको धेरै देशबासीलाई थाहै छैन। काठमाडौंको मेयर भनेको विद्यासुन्दर मात्रै भन्छन्। थानकोटमा खाल्डो भो भने मलाई नै मुख छोड्छन्। ललितपुरको सानेपामा पुलमुनी गाडी डुब्दा पनि मलाई गाली गर्छन्। आश पनि होला यो मेयरले गर्छ भनेर। जेष्ठ नागरिकलाई हरेक वर्ष १२ हजारका दरले सम्मान गरिरहेका छौं। बोझ होइन, जीउँदो भगवान् हुन्, जीउँदो ईतिहास हो। सम्मान गर्नुपर्छ। बृद्धाश्रमलाई निरुत्साहित गरी बुबाआमासँग बस्दाको गौरव गर्ने गरी काम गर्दैछौं। पुरानो शहर भएकाले थप व्यवस्थापन गर्न घरै भत्काउनु पर्छ। नयाँ ठाउँमा धेरै खाली जग्गा छन्। सबै आवश्यकता सम्बोधन गर्न ११ नगरपालिकासँग मिलेर नयाँ अवधारणा बनाएका छौं। नगरनगर साझेदारी गरेर हरेक वर्ष एक एक करोड साझेदार गरेका छौं। हामीलाई चिनाउने र धनी बनाउने संस्कृति पुस्तौं चाहिन्छ, त्यसैले यसमा लगानी गरेका छौं। एउटा भवन भयो भने पुस्तौं पुस्ता जान्छ। हाम्रो सोच भनेको बाटो मात्रै बने विकास भयो भन्ने छ। सम्भावना भयो भने नयाँ सोच आउँछ। मनोरेलको कल्पना गर्यौं। भोलिका दिनमा पचास तल्ले घर बनाउनु पर्ने दिन पनि आउँछ, जमिन बचाउन। नत्र काठमाडौंले थेग्न सक्दैन। अब ३४ सय बस्ने घर बनाउने बेला भइसक्यो। शिक्षा क्षेत्रमा कस्ता कामहरू गर्नुभयो? निजी स्कूलको बिरोध गरेनौं। सामुदायिक स्कूलको स्तरोन्नती गरेर प्रतिस्पर्धा गर्ने खोज्यौं। पाँचवटा प्राविधिक धारको विद्यालय खोल्ने नीति लिएका छौं। स्टिम क्लबहरू खोलेर विज्ञानप्रति आकर्षित गरेका छौं। आइटी ल्याबहरू बनाइरहेका छौं। केही विद्यालय बन्द गर्नु पर्नेस्थिति छ। जहाँ विद्यार्थीभन्दा शिक्षक धेरै छन्। स्वास्थ्य क्षेत्रमा के गर्नु भयो? पर्याप्त लगानी गरेका छौं। संघीय र प्रदेश सरकारले हेर्ने अस्पताल धेरै छन्। काठमाडौं संघीय राजधानी हो। तर पनि अस्पतालहरुसँग सहकार्य गरेका छौं। नेपालभर र विदेशबाट आउनेहरूलाई पनि सेवा दिनुपर्छ भनेर काम गरिहेका छौं। स्थानीय हामीलाई नहेरेर अरूलाई किन ? भन्छन्। यहाँ मतदाताभन्दा १० गुणा बढी गैरमतदाताको सेवा गर्नुपर्ने हुन्छ। अक्सिजन प्लान्टदेखि भेन्टिलेटरसम्म सहकार्य गरे पनि महानगरपालिकाले गरेको भनेर देखिँदैन। हामीले १० वटा एम्बुलेन्स चौबीसै घण्टा चलाइरहेका छौं। आर्मी हस्पिटल छाउनीमा डालिसिस युनिट व्यवस्थापन गरेका छौं। स्वास्थ मृगौला, स्वस्थ काठमाडौं अभियान चलायौं। सोचेर गर्न नसकेका कामहरू के के हुन्? धेरै जिज्ञासा र चर्चामा रहेको मोनोरेल हो। ८, १० र १२ फुटका बाटा छन्। ३ फुटको बाटो छ, भित्र ठूलो बस्ती छ। स्थानीय सोध्छन्, घरमा दमकल कसरी जान्छ ? आगलागी भो भने ? एम्बुलेन्स जान्छ ? काठमाडौंमा सबैभन्दा चुनौती यातायात व्यवस्थापनकै छ। एकैपटक धेरै यात्रु बोक्ने सवारीसाधन प्रयोगमा ल्याउनै पर्छ। त्यसैले घोषणा पत्रमा मोनोरेल राखें। रिंगरोडमा मोनोरेल चलाउने भन्यौं। सडक खोइ त ? त्यो अनुसार सडक बिस्तार गरेको खोई ? गाडी थपिए सडक थपिएनन्, भएकालाई बिस्तार गर्न सकेनौं। मोनोरेलका लागि प्रक्रिया बढाउँदा असम्भव छ, यो त गर्नै दिनुहुन्न भनेर विरोध आए। मेट्रोरेल हो कि या ठूला बस मात्रै चलाउने कि ? केवुल कार हो कि ? के हो त विकल्प ? काठमाडौं र ललितपुर महानगरपालिकाबीच सम्झौता पनि गर्यौं। रिपोर्ट पनि तयार भयो। ठीक छ हामी गर्न सक्छौं। सम्भाव्यता अध्ययन गर्यौं। डीपीआरमा लगानी गरेर बनायौं। जहाँ चलाउने भन्यौं। त्यहाँ रिंगरोडै बनेनन्। त्यसैले मैले गाली खाइरहेको छु। जनताका अपेक्षा किन पुरा भएनन्? काठमाडौं त सपनाको सहर हो। त्यही भएर देशबासी काठमाडौं आउँछन्। अर्को शहर राम्रो लाग्यो भने किन मान्छे यहाँ आउँछन् ? शिक्षा, स्वास्थ्य, रोजगार, सेवासुविधा सबै भएरै यहाँ आउने हो। विदेशका महानगरसँग कहिले तुलना गर्ने? जनताको अपेक्षा अस्वभाविक होइन। मेयरका अधिकार र महानगर बनाउने कानुनी आधार सबै हेर्दिनोस्। स्थानीय सरकार संचालन ऐनमा गाउँपालिकादेखि महानगरसम्मलाई के कति फरक बनाएर काम गर्न दिएको छ ? महानगर, उपमहानगर, नगरमा एउटै कानुन छ। एकतिहाई गाडी काठमाडौंमै छन्। बसोबास झन्डै ३० प्रतिशत छ। बिजुली, खानेपानी, सडक, ढल सबैको जिम्मा अरूलाई छ गाली महानगरले खान्छ। मन्त्रालयबीच समन्वय हुँदैन। एउटाले काम सक्छ अर्कोले भत्काउन थाल्छ। अन्डरग्राउण्ड केवलिङमा जान्छौं भन्यौ तर काम गर्ने अधिकार हामीसँग छैन। यो महानगरबासीले बुझेका छैन। सहि ढंगले व्यवस्थान गर्न सक्यौ भने हाम्रै पैसाले पुग्छ। कुनै काम गर्न पनि विदेशीको मुख ताक्न पर्दैन। पार्किङ अझै व्यवस्थित भएन नि ? यसका लागि दुईवटा विकल्प सोचेका छौं। सबैले गाडि किन्ने अनि सडकमै पार्किङ गर्ने हो भने सकिँदैन। त्यसैले मास ट्रान्जिटका लागि ठुला बसको व्यवस्था गरेका छौं। पिक एण्ड ड्रप सुरु गयौं, सफल भयो। यात्रुलाई कुरिरहनु पर्ने झन्झट छैन। पार्किङ भवन आफैं बनाउँछौं र निजी क्षेत्रलाई पनि प्रोत्साहन गर्छौं। टेकुमा पार्किङका लागि बहुतले भवन टेण्डर गरिसकेका छौं। ठुला भवन बनाउँदा अनिवार्य पार्किङको व्यवस्था राखेका छौं। काठमाडौंमा बग्ने नदीहरूमा अझै ढल बग्छ नि। अधिकार क्षेत्रभित्र गरेका छौं। सबैको ढल कुनै न कुनै रूपमा नदीमै पुगेको छ। जबसम्म नदीमा खसाल्ने प्रवृत्ति रहन्छ तबसम्म नदीमा ढल बगिरहन्छ। दुर्गन्धित शौचालय महानगरको परिचय थियो। के गर्नुभयो? घना वस्ती भएको महानगरमा सार्वजनिक शौचालयहरू चाहिन्छन्। रैथाने जता पनि चिनेकाले उपाय भेट््छन्। सर्वसाधारणका लागि चाहिने हो। हरेक वडामा सार्वजनिक शौचालय बनाउने भनेका छौं। सबै चाहिन्छ भन्ने तर आफ्नो घर छेउ बनाउन कसैले नदिने। झगडा गरेर पनि बनाउनु भएन। सहमति भएका ठाउँमा बनायौं। सांस्कृतिक सम्पदामा के कति काम गर्नुभयो ? सबैभन्दा धेरै काम संस्कृति र सम्पदाको क्षेत्रमा भएको छ। गुठी संस्थान र पुरातत्व विभागले सहयोग गर्ने हो भने भूकम्पले भत्काएका सबै सम्पदा समयमै निर्माण गर्न सकिन्थ्यो। कतिपयको लालपुर्जा संस्थान सँग छ त्यो छुनु भएन। पुराना कुराहरूमा विभागको सहमति लिनु पर्ने हुन्छ। फाइल पठायो उतै अड्किन्छ। विभागले पनि बनाउँदैन हामीले पनि पाउँदैनौं। मेयर हुनुअघि काठमाडौंलाई सफा, सुन्दर, सुरक्षित, समृद्ध महानगर बनाउँछु भन्नुभएको थियो। कति काम भयो? सबै काम भैरहेका छन्। यी सबै कामको कहिले पनि पूर्णविराम भेट्नु हुन्न। यो गतिशील काम हो जीवन जस्तै हरपल चलिरहन्छ। हिजो भन्दा आज महानगर धेरै सुरक्षित छ। महानगरीय प्रहरीसँग सहकार्य गरिरहेका छौं। मूल सडकहरूमा सि सि क्यामेरा राखेका छौं। विदेशमा जसरी महानगरपालिका र महानगरीय प्रहरी दुवैले काम गर्न पाएका छैनौ। नौवटा ब्रुमर निरन्तर चलाइरहेका छौं। सांस्कृतिक सहर बनाएका छौं। महानगर समृद्ध बनेको छ। सहर समृद्ध चाहिँ कसरी हुँदैछ? राजधानी भएकाले काठमाडौं महानगरमा सरकारीदेखि निजी क्षेत्रसम्म सबै आर्थिक क्रियाकलाप गर्न आउँछन्। आर्थिक गतिविधि सबै क्रियाशील छन्। समृद्धिको सपना देखेर यहाँ आउने हो। आर्थिक गतिविधिमा क्रियाशील हुन्छन्। काठमाडौं मागी खाने सहर होइन, मेहेनत गरेर कमाउने सहर हो। जो श्रम गर्छ उसले सम्मान पनि पाउँछ। काठमाडौं गरिखानेहरूको सहर हो। २४ घन्टे जीवन्त सहर बनाउँछु भन्नुभएको थियो। रात्रि बससमेत चलेनन् नि? रात्रि बस चलाएँ तर यात्रु पाइएनन्। प्रहरी राखेर पनि चलायौं। दुईजना यात्रुका लागि चालक, सहचालक, प्रहरी, तेल, मर्मत र अन्यमा खर्च गर्न उपयुक्त भएन। दुईजनाका लागि किन यत्रो बस ? भनेर गाली खाने अवस्था भयो। यात्रु हुन्छन् भने चलाउन तयार छौं। पर्यटन व्यवसाय सञ्चालन गर्न २४सै घन्टाको परिकल्पना गर्यौं। जनताप्रति उत्तरदायी हुने, जनतालाई खुसी पार्ने र कर्मचारी जनमुखी बनाउने चुनावी नारा थियो। पूरा भयो? जनताप्रति उत्तरदायी पूर्णरूपमा भएकै छौं। नामै जनप्रतिनिधि, जनतासँग उत्तरदायी नभए उसले जिम्मेवारी निर्वाह गर्न सक्दैन। जनतासँग आँखामा आँखा जुधाएर हेर्न सक्दैन। जनता देख्दा लुकेर हिँड्नुपयो वा शिर निहुराउनु पयो भने जनप्रतिनिधि भएन। कर्मचारी हामीजस्तै हुन सकेका छैनन्। कर्मचारीले नियमकानुनभित्र रहेर चाँडोभन्दा चाँडो सेवा दिनुपर्छ। काठमाडौं भ्यु टावरको काम किन अड्कियो? काठमाडौं भ्यु टावर बनिरहेको छ। विवाद पनि छ। यो हामी आउनुअघि सुरु भएको हो। बनाउन दिन्नौं भन्ने पनि छ। काम भइरहेछ, ६, ७ तला बनिसकेको छ। भोकरहित जनता, शोकरहित महानगर भन्ने नारा पनि उठाउनु भएको थियो। के भयो? लाग्छ, काठमाडौंमा कोही पनि भोको छैन। कोही त्यस्तो भयो भने हामी मानवसेवा आश्रममा राख्छौं, खुवाउँछौं, सुताउँछौं भनेका छौं। मानवसेवा आश्रममा लगानी गरेका छौं, भवन बनाउन लागेका छौं।"
औद्योगिक क्षेत्रको लोडसेडिङ लामो समयसम्म रहँदैन : कुलमान घिसिङ,"काठमाडौं : नेपाल विद्युत प्राधिकरणले औद्योगिक क्षेत्रलाई पर्याप्त विजुली दिन नसक्ने जानकारी दिएको छ। सुख्खायामका कारण आन्तरिक उत्पादन घटेको र भारतबाट विजुली आयात गर्न नपाएका कारण औद्योगिक क्षेत्रको विजुली कटौति गरिरहेको प्राधिकरणका कार्यकारी निर्देशक घिसिङले जानकारी दिए। औद्योगिक क्षेत्रमा करिब १ महिनादेखि अघोषित लोडसेडिङ हुँदै आइरहेको छ। अब भने प्राधिकरणले घोषितरुपमा नै औद्योगिक क्षेत्रको मागअनुसार विद्युत दिन नसक्ने बताएको हो। करिब ३ सय मेगावाटको कमि भएकाले औद्योगिक क्षेत्रको विद्युत कटौति गुर्नपरेको बताइएको छ। ग्राहस्थको भने लाइन नकाटिने घिसिङले स्पष्ट पारे। प्राधिकरणको यो निर्णयबाट मुख्यरुपमा ठूला औद्योगिक क्षेत्र प्रभावित हुने र रातको समयमा १२ घण्टासम्म लाइन काटिनसक्ने पनि घिसिङले जानकारी दिए। प्राधिकरणले एक दिन पहिला नै विद्युत काट्नेसम्बन्धी जानकारी गराउने छ। तर, कति घण्टा भने त्यो दिनको आयातले नै निर्धारण गर्ने पनि कार्यकारी निर्देशक घिसिङले बताए। औद्योगिक क्षेत्रमा धेरै लामो समयका लागि होइन। २४ दिनको लागिमात्र हो, घिसिङले बताए। भारतबाट आयातित कोइलाबाट मात्र विजुली किन्ने प्रावधान रहकाले नेपालको माग बमोजिम विद्युत आयात गर्न नसकिएको उनले बताए। रुस युक्रेन युद्धका कारण पनि कोइलाको अभाव र अत्याधिक मुल्यवृद्धिले भारतमा नै १४ राज्यहरुमा लोडसेडिङ हुँदै आइरहेको छ। भारतमा सामान्यता २५ दिनको कोइला स्टक रहनुपर्नेमा अहिले करिब ८ दिनको मात्र स्टक रहेको, करिब ३० प्रतिशत थर्मल प्लान्टहरुमा करिब ३ दिनका लागिमात्र कोइला स्टक रहेको र करिब ५० प्रतिशत प्लान्ट बन्द भएको अवस्था रहेको छ। भारतले पनि औद्योगिक क्षेत्रलाई मागको ३० प्रतिशतमात्र विजुली उपलब्ध गराउँदै आएको छ। भारतमा नै ऊर्जा संकट भएपछि नेपालले आयात गर्न नसकेको हो। अहिले इण्डियन इनर्जी एक्सचेन्ज लिमिटेडबाट विद्युत आयात भइरहेको छ। उक्त एक्सेन्जमा दैनिक ४५ करोड युनिट किन्नका लागि बिड पर्ने गरेकामा ऊर्जा बिक्रेताहरु नै नभएका कारण ८ हजार करोड युनिटमात्रै बिक्री हुने गरेको छ। मागभन्दा बिक्री करिब ६ गुणाले कमि छ। उक्त प्रतिस्पर्धी बजारमा १२ रुपैँया भारु अधिकत मूल्य तोकिएको छ। नेपालमा अधिकतम ५ सय मेगावाटसम्म बिड गर्न पाउने र बिड गर्दा कम्तिमा ७० मेगावाटदेखि २ सय ५० मेगावाटसम्म पर्ने गरेको घिसिङले जानकारी दिए। त्यस्तै ढल्केबरबाट ४५० र टनकपुरबाट ६० मेगावाट ल्याउन स्वीकृत छ। बढीमा १५ दिनका लागि नेपालमा विद्युतको कमि देखिने र विस्तारै हिउँ पग्लिन थालेपछि आन्तरिक उत्पादनले माग धान्ने घिसिङले बताए।"
सशस्त्र एआईजी अर्याललाई दर्ज्यानी चिन्ह प्रदान,"काठमाडौं : सशस्त्र प्रहरी महानिरीक्षक पुष्पराम केसीले एआईजीमा बढुवा भएका राजु अर्याललाई दर्ज्यानी चिन्ह प्रदान गरेका छन्। बढुवा समितिको सिफारिसमा अर्याललाई मन्त्रिपरिषद्को मंगलबार बसेको बैठकले एआईजीमा बढुवा गरेको थियो। बुधबार सशस्त्र प्रहरी मुख्यालय हल्चोकमा आयोजित विशेष समारोहमा अर्याललाई आईजीपी केसीले फूली लगाइदिएका हुन्। त्यसक्रममा आईजीपी केसीले अर्याललाई बधाई दिँदै संगठनको नेतृत्व तहमा रहेर निःस्वार्थ भावनाकासाथ फौजी संकार र पद्धतीको पालना गर्दै नीति नियम, कार्यविधिलाई जीवन्त बनाउँदै मातहतका कर्मचारीहरुलाई प्रेरणा मिल्ने गरी उदाहरणीय, भरपर्दो, रहर लाग्दो कार्य पद्धती अपनाई कार्यसम्पादनमा क्रियाशील रहन जोड दिए। शान्ति सुरक्षा, सीमा सुरक्षा, राजश्व चुहावट नियन्त्रण, विपद् उद्वार लगायतका सांगठनिक जिम्मेवारीहरुमा खरो रुपमा उत्रन सकल दर्जाका सशस्त्र प्रहरी कर्मचारीलाईसमेत निर्देशन दिए। सो अवसरमा सशस्त्र प्रहरी परिवार महिला संघकी अध्यक्ष ज्योती केसीले नवनियुक्त उपाध्यक्ष अनिता अर्याललाई स्वागत गरिन्। विस २०५४ साल चैत १८ गते नेपाल प्रहरीको प्रहरी निरीक्षक पदबाट सेवा प्रवेश गरेका एआईजी अर्याल २०५८ सालमा सशस्त्रतर्फ स्थानान्तर भएका थिए। अर्याल केही दिनमै आईजीपी हुँदैछन्। उमेर हदका कारण वर्तमान आईजीजी केसीले १९ दिनमै अवकाश पाउने भएपछि सरकारले अर्याललाई नयाँ आईजीपी बनाउने उद्देश्यका साथ एआईजीमा बढुवा गरेको हो।"
'भिभो वाई ३३ एस'ले टेक्नोलोजिकल र डिजाइन ड्रिभन इनोभेसन पुन: परिभाषित,"काठमाडौं : हामी कसैलाई पनि नोअल अर्थात सबै कुरामा जान्ने बन्न खोज्ने मान्छे मन पर्दैन। यद्यपि यो परिदृश्य बिल्कुलै विपरीत हुन्छ जब टेक्नोलोजीको कुरा आउँछ। विशेष गरी स्मार्टफोन टेक्नोलोजी। कसले आफ्नो विश्वसनीय पात्र, स्मार्टफोनमा सबै उत्कृष्ट विशेषताहरु समावेश भएको हेर्न चाहँदैनन् र? यी अपेक्षाहरुलाई ध्यानमा राख्दैं वाई३३ एस ग्राहकहरुका लागि निर्माण गरिएको भिभोले जनाएको छ। भिभोले हालै नेपालमा ५००० एमएएच ब्याट्री लाइफ, शक्तिशाली क्यामेरा प्रणाली र विशाल मेमोरी विस्तार सेटअपसहित वाई ३३ एस नेपाली बजारमा सार्वजनिक गरिसकेको छ। युवा र प्रविधि उत्साही प्रयोगकर्ताहरुका लागि यस स्मार्टफोनमा उल्लेखनीय विशेषताहरु रहेको कम्पनीले जनाएको छ। भिभोका वाई सिरिजका स्मार्टफोनहरू सुलभ मूल्य दायरामा उपलब्ध उत्कृष्ट सुविधाहरूका लागि प्रख्यात छन्। वाई३३एस पनि सोही किसिमको छ। यसले फराकिलो दायराका उपभोक्ताहरूको लागि उपयुक्त उत्पादन ल्याउन प्रविधि र डिजाइनको क्षमतालाई संयोजन गरेको पनि कम्पनीले जनाएको हो। ट्रिपल क्यामेरा भएको भिभो वाई३३एस ले तस्वीरहरुलाई रचनात्मक अनुभवमा परिणत गर्न ५० एमपीरियर क्यामेरा, २ एमपी बोकेह क्यामेरा र २एमपी सुपर म्याक्रो क्यामेरा ल्याएको छ। ५०एमपी रियर क्यामेरा सेन्सरले व्यावसायिक क्यामेराको बराबर प्रकाशइनटेक गर्दै उच्च फोटोग्राफीलाई पुनः परिभाषित गर्दछ, जसको परिणामस्वरूप सामान्य प्रकाश र कमप्रकाश परिदृश्यहरूमा पनि उत्कृष्ट विवरणका तस्बिरहरू खिच्न सकिने कम्पनीले जनाएको हो।"
नुवाकोटमा पुगे मतपेटिकासहित ५७ सामग्री,"नुवाकोट : बैशाख ३० गते शुक्रबारतय भएको स्थानीय तहको निर्वाचनमा मतदानका लागि नुवाकोटमा मतपेटिकालगायतका सामाग्रीहरु आइपुगेको छ। निर्वाचन आयोगबाट आएका मतदान सामग्रीहरुको वास्तविक अवस्थाको पहिचान गर्ने कार्य भइरहेको छ। सदरमुकाम विदुरमा कडा सुरक्षा घेराबीच आएका मतपेटिका तथा अन्य मतदान सामग्रीको रुजु गर्ने र व्याण्डिङ गर्ने कार्य भइरहेको छ। मतदानका लागि विभिन्न ५७ प्रकारका सामग्रीहरु विदुर आइपुगेको जिल्ला निर्वाचन कार्यालय नुवाकोटले जनाएको छ। बिदुर र वेलकोटगढी नगरपालिका र १० गाउंपालिकासहित १२ स्थानीय तह रहेको नुवाकोटमा दुई लाख ३७ हजार तीनसय ४३ जना मतदाताको मतदानका लागि मतपेटिकालगायतका अन्य सामग्रीहरु आएको जिल्ला निर्वाचन अधिकारी जयप्रसाद गौतमले जानकारी दिए। उनका अनुसार मतदानका लागि मतपेटिकासहित ५७ प्रकारका सामग्री प्राप्त भइसकेको छ। एकसय ३१ स्थलमा कायम गरिएका दुई सय ८७ मतदान केन्द्रका लागि पाँचसय ९४ थान मतपेटिका नुवाकोट आइसकेको कार्यालय प्रमुख गौतमले बताए। उनका अनुसार ८० देखि ८५ लिटर क्षमताका सेतो रंगका मतपेटिका आइपुगेका हुन्। मतपेटिकालगायतका अन्य सामग्रीहरु आएपछि कर्मचारीमार्फत त्यसको अवस्थाका सम्वन्धमा स्पष्ट पहिचान गरीमिलाउन सुरु गरिएको निर्वाचन कार्यालय नुवाकोटले जनाएको छ। निर्वाचन आयोगले नुवाकोटका लागि स्वस्तिक छाप, सुरक्षा सिल, छेकावार, मसि, कागजपत्रलगायतका ५७ प्रकारका सामग्रीहरु पठाएको हो। मतपत्र र मतदाता परिचयपत्र आउन बाँकी रहेको जिल्ला निर्वाचन कार्यालय नुवाकोटले जनाएको छ। ति सामग्रीहरुको उचित अवस्था पहिचान गरी, नष्ट भएको, अस्पष्टलगायतका अवस्थाको वास्तविक पहिचानका लागि सुरक्षितरुपमा कर्मचारीहरुद्वारा केलाउने कार्य भइरहेको छ। सबै कागजपत्र र मतपेटिकाको पहिचानगरी विदुर नगरपालिका साथै अन्य नगरपालिका तथा गाउँपालिकामा स्थापित मतदान अधिकृतको कार्यालयमा पठाउने तयारी भइरहेको छ।"
नवौं राष्ट्रिय खेलकुद : गण्डकीका सबै जिल्लामा खेल हुने,"काठमाडौं : सरकारले आगामी जेठ २२ देखि २८ गतेसम्म नवौं राष्ट्रिय खेलकुद प्रतियोगिता गर्ने निर्णय गरेको छ। अघिल्लो वर्ष हुनुपर्ने प्रतियोगिता कोरोनाका कारण स्थगन भएपछि जेठ अन्तिम साता गण्डकी प्रदेशमा गर्ने निर्णय गरेपछि प्रतियोगिताको तयारी थालिएको छ। गण्डकीमा हुने प्रतियोगितामा पुराना ३५ सहित रग्बी र ठेलो खेल थप गर्ने प्रस्ताव गरिएको छ। आयोजक प्रदेशले यहाँको मौलिक दोहोरी तथा लोक नृत्यलाई पनि प्रतियोगितामा थप गर्न प्रस्ताव गरेको छ। प्रतियोगिताका अधिकांश खेल पोखरामा सञ्चालन हुने भए पनि प्रदेशका ११ वटै जिल्लामा कम्तीमा एक खेल सञ्चालन गरिने पश्चिमाञ्चल क्षेत्रीय खेलकुद विकास समितिले जनाएको छ। सबै जिल्लामा कम्तीमा एउटा खेल सञ्चालन गर्ने गरी राष्ट्रिय खेलकुद परिषद् (राखेप)मा प्रस्ताव पठाएका छौँ, समितिका कार्यालय प्रमुख लक्ष्मण योगीले बताए। खेलकुदको कुम्भमेला राष्ट्रिय खेलकुदको रौनक र अपनत्व सबै प्रदेशवासीलाई होस् भनेर सबै जिल्लामा न्यूनतम एक खेल आयोजनाको प्रस्ताव गरिएको उनको भनाइ छ। योगीले भने, खेल पूर्वाधारको अवस्था तथा सम्बन्धित जिल्लामा खेलप्रतिको आकर्षणलगायत पक्षलाई हेरेर प्रस्ताव पठाएका छौँ। केन्द्रको प्राविधिक टोलीले प्रस्तावितस्थलको अनुगमन सुरु गरेको छ। केही दिनमै प्रस्तावितस्थलमा नै राखेपले खेल सञ्चालनको तालिका बनाउने छ। प्रदेशका सबै जिल्लालाई समावेश गरेर खेल आयोजना गर्दा जिल्लामा खेलप्रतिको आकर्षण बढ्ने र खेलाडीको चापलाई व्यवस्थित गर्न सकिने छ। प्रतियोगिताको तयारी र पूर्वाधारका बारेमा जानकारी लिन युवा तथा खेलकुदमन्त्री महेश्वरजङ्ग गहतराज, राष्ट्रिय खेलकुद परिषद्का सदस्यसचिव टङ्कलाल घिसिङलगायतको टोली आज पोखरा आउने समितिले जनाएको छ। राष्ट्रिय खेलकुदअन्तर्गत पुरुष फुटबलसहित एथलेटिक्स, बक्सिङ, भारोत्तोलन, भलिबल, ब्याडमिन्टन, उसु, ह्याण्डबल, हक्की, स्क्वास र सुटिङका महिला तथा पुरुषका खेल पोखरामा सञ्चालन हुनेछन्। यसैगरी जिम्न्याष्टिक, लनटेनिस, सफ्टटेनिस, क्रिकेट, साइक्लिङ, आर्चरी, पौडी, गल्फ, शारीरिक सुगठन, प्याराग्लाइडिङ र ट्रायथोलनका महिला तथा पुरुषका खेल पनि पोखरामा प्रस्ताव गरिएको छ। महिला फुटबल स्याङ्जाको वालिङ, तेक्वान्दो (महिलापुरुष) बागलुङ, कराते (महिलापुरुष) लमजुङ, टेवलटेनिस (महिलापुरुष) मुस्ताङ, कबड्डी, कुस्ती र खोखो (महिलापुरुष) नवलपुर तथा जुडो र सेपाकताक्रो (महिलापुरुष) गोरखामा खेलाउने योजना छ। बास्केटबल (महिलापुरुष) तनहुँ, बुद्धिचाल (महिलापुरुष) मनाङ, आइटिएफ तेक्वान्दो (महिलापुरुष) म्याग्दी, फुलकन्ट्याक्ट कराते (महिलापुरुष) स्याङ्जा र फेन्सिङ (महिलापुरुष) पर्वतमा गर्न राखेपसमक्ष प्रस्ताव गरी पठाइएको समितिले जनाएको छ। यस वर्षदेखि आयोजना गर्न प्रस्ताव गरिएको लोकदोहोरी तथा लोकनृत्य प्रतियोगिता पोखरामा गर्ने योजना छ। राष्ट्रिय खेलकुदका लागि आवश्यक खेल पूर्वाधार निर्माणका लागि चालु आवमा राखेपबाट रु १६ करोड बजेट विनियोजन गरिएको छ। रासस"
भरतपुर महानगरमा बागी उम्मेदवारी फिर्ता गराउन गृहमन्त्री चितवन जाँदै,काठमाडौं :स्थानीय तह निर्वाचनमा भरतपुर महानगरपालिकामा सत्ता गठबन्धनबाट बागी उम्मेदवारी परेपछि नेपाली कांग्रेस सभापति शेरबहादुर देउवाले गृहमन्त्री बालकृष्ण खाँणलाई खटाएका छन् । कांग्रेस सभापति एवम् प्रधानमन्त्री शेरबहादुर देउवाले भरतपुर महानगरमा कांग्रेस नेता कार्यकर्ताले देखाएको असन्तुष्टि सम्बोधन गर्न गृहमन्त्री खाँण भरतपुर जाने भएका छन्। तरुण दल नेपालले आयोजना गरेको कार्यक्रममा खाँणले प्रधानमन्त्री देउवाले आफूलाई चितवनमा गएर मिलाउन आग्रह गरेको बताए । चितवनमा सत्ता गठबन्धनको तर्फबाट माओवादी केन्द्रलाई मेयरको उम्मेदवारी परेको छ। महानगरमा माओवादी केन्द्रकी रेणु दाहालले मेयरको टिकट पाएकी छिन्। गठबन्धनबाटै कांग्रेस नेता जगन्नाथ पौडेलले मेयरमा उम्मेदवार दिएका छन् । आजै बजेको सत्ता गठबन्धनको बैठकले गठबन्धनको निर्णयविपरित उम्मेदवारी गठबन्धन भित्रका दलको तर्फबाट दर्ता भएका उम्मेदवारी सम्बन्धित दलले फिर्ता गर्ने निर्णय गरेको हो । सोही निर्णयअनुसार देउवाले गृहमन्त्रीलाई त्यता पठाउन लागेका हुन्।
११ जना कोरोना संक्रमित थपिँदा १७ जना संक्रमणमुक्त,काठमाडौं : पछिल्लो २४ धन्टामा ११ जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ धन्टामा ५ हजार ८ सय ९१ जनाको कोरोना परिक्षण गर्दा ११ जना कोरोना संक्रमित थपिएका छन्। भने १७ जना संक्रमण मुक्त भएका छन्। यस्तै पछिल्लो २४ धन्टामा १ लाख २३ हजार ५ सय ९० जनाले कोरोनाविरुद्धको खोप लगाएका छन्। हालसम्म देशभर २ सय ५२ जना कोरोनाका संक्रिय संक्रमित रहेका छन्।
गृहले भन्यो : तोकिएका निरीक्षकबाहेक बाह्य व्यक्तिले परीक्षाको अनुगमन नगर्नू,"काठमाडौं : शैक्षिक संस्थाले लिने परीक्षामा अनावश्यक अनुगमन नगर्न गृह मन्त्रालयले आग्रह गरेको छ। विभिन्न विश्वविद्यालय वा विद्यालय तहका वार्षिक वा अन्य परीक्षामा परीक्षार्थीहरुलाई उत्तरपस्तिका वितरण गर्नुपर्व एवं परीक्षा अवधिभर अनावश्यक अनुगमन नगर्न आग्रह गरेको हो। मन्त्रालयका प्रवक्ता फणीन्द्रमणी पोखरेलले बुधबार जारी गरेको विज्ञप्तीमा भनिएको छ, कार्यालय प्रयोजनको लागि बाहेक अन्य कुनै पनि प्रकारले तस्विर वा भिडियो नलिन तथा तोकिएका निरीक्षक बाहेक अनुगमनका नाममा ठूलो संख्यामा वाह्य व्यक्तिहरु एकैपटक वा पटकपटक परीक्षा हलमा प्रवेश गरी परीक्षाको वातावरण अस्वस्थ बनाउने गरेको पाइएकोले त्यस्ता कार्य नगर्न नगराउनहन सम्बन्धित सबैमा जानकारी गराइन्छ। अहिले देशभर एसईईको परीक्षा चलिरहेको छ।"
भोजपुरको हतुवागढीमा दुई जना महिला वडासदस्यमा निर्विरोध,"भोजपुर : आसन्न स्थानीय तहको निर्वाचन मितिअघि नै केही वडा तहमा उम्मेदवारहरु निर्विरोध चयन भएका छन्। जसमा नेकपा एमालेबाट २ र नेकपा माओवादी केन्द्रबाट १ जना वडा सदस्य निर्विरोध चयन भएका हुन्। हतुवागढी गाउँपालिका ३, सिन्द्राङ्गको दलित महिला सदस्यमा नेकपा एमालेकी लक्ष्मी विश्वकर्मा, आमचोक गाउँपालिका ७, देवानटारको दलित महिला सदस्यमा नेकपा माओवादी केन्द्रकी रत्ना परियार र रामप्रसाद राई गाउँपालिका ८, खोक्सिकको दलित महिला सदस्यमा नेकपा एमालेकी तिर्थ देवी कामी निर्वाचित भएका हुन्। उक्त वडाहरुमा अन्य उम्मेदवारको मनोनयन दर्ता नभएपछि निर्विरोध चयन भएका हुन्। जनजातिको बाहूल्यता रहेको हतुवागढी, आमचोक र रामप्रसाद राई गाउँपालिकाका वडातहमा दलित समुदायबाट उम्मेदवारी नआएपछि उनीहरु सर्वसम्मत भएका हुन्। पूर्व मुख्यमन्त्रीसमेत रहेका शेरधन राईको अगुवाईमा नेपाली कांग्रेसबीच तालमेल रहेको उक्त आमचोक गाउँपालिकामा नेकपा माओवादी केन्द्रले आफ्नो उम्मेदवार उठाएको छ। सत्ता गठबन्धनबीच एमालेसँग चुनावी तालमेल नगर्ने लिखित सहमति विपरित कांग्रेसले गाउँपालिकामा तालमेल गरेको माओवादी केन्द्रबाट गाउँपालिका अध्यक्षका उम्मेदवारी दिएका अशोक राईले बताए। एमालेको चुनाव चिन्ह लिएर उम्मेदवार बनेका आफ्ना कार्यकताहरुलाई माओवादी केन्द्रले कारबाही पनि गरिसकेको छ।"
केपी ओलीलाई बालकोटमै गएर ट्युसन पढाउँछु : गगन थापा,"काठमाडौं : नेपाली कांग्रेसका महामन्त्री गगन थापाले घोषणा पत्रमार्फत् नेकपा नेतृत्व सरकारको आलोचना गरेपछि केपी शर्मा ओली सन्केर पागल भनेको बताएका छन्। स्थानीय तह निर्वाचनमा जिल्ला सम्पर्क समितिहरुको भूमिका विषयक कार्यक्रममा बोल्दै उनले घोषणा पत्रमा सत्य तथ्य कुरा लेखेको बताए। उहाँ (केपी ओली)को झुटलाई ठीक हो भन्ने कुरा भएन। बुढा बा धेरै सनक्क सन्किँदा शरीरलाई कहिलेकाहीँ अफ्ठ्यारो पर्न सक्छ,' उनले भने, 'मैले केपी ओलीले मुख छाड्ने कुरा नयाँ भएन भने। जसको मुखमा अंगार छ, उसले ओकल्ने कालै हो।' उनले केपी ओली सन्केको बेला पागल भन्ने गरेको टिप्पणी गरे। 'केपी ओलीलाई कोही आँट भएको मान्छेले तपाईँ झुट बोल्दै हुनुहुन्छ भन्यो भने, सनक्क सन्केर पागल भन्नुहुन्छ। पहिले सुशीला कार्की, गोविन्द केसीलाई पनि पागल भन्नुभएको थियो।' उनले फुर्सद भएको बेला बलाकोटमै पुगेर ओलीको ट्युसन लिने बताए। उहाँले मलाई चोर्यो चोर्यो भन्नुहुन्छ। हिजो पनि चोर्यो भन्नुभयो। अहिले चुनावको बेला छ। उहाँलाई पनि फुर्सद छैन, मलाई पनि फुर्सद छैन। उहाँ अध्यक्ष, म महामन्त्री। अलिकति भ्याएको बेला बालकोटै गएर ट्युसन पढाउँछु,' उनले भने, 'ट्युसन पढाउनैपर्ने भाछ। मेरो समृद्धको कुरा चोर्देला चोर्देला भनेर नबस्नुस्। तपाईँको आइडिया तपाइसँगै राख्नुस। न मलाई चोर्नुछ, न कांग्रेसको साथीलाई चोर्नुछ। समृद्धि तपाईँकै आइडिया हो।"
"तल्लो तहमा एमालेसँग कांग्रेस, माओवादी र समाजवादीकै तालमेल, केन्द्रबाट खारेज गर्ने निर्णय","काठमाडौं : स्थानीय तह निर्वाचनअन्तर्गत सत्ता गठबन्धनका तीनवटा दलले प्रमुख प्रतिपक्षी नेकपा एमालेसँग तालमेल गरेका छन्। केन्द्रमा एमालेलाई संविधान भत्काउन खोजेको, परिवर्तन उल्ट्याउन खोज्ने प्रतिगामी र प्रतिक्रान्तिकारी शक्ति भन्दै सत्ता गठबन्धन बनाएका दलहरुले स्थानीय स्तरमा भने चुनावी तालमेल गरेका हुन्। तालमेलकै आधारमा उम्मेदवारी मनोनयन दर्तासमेत गराइसकेका छन्। गठबन्धनभित्र भागबण्डा नमिल्दा तल्ला कमिटीले एमालेसँग चुनावी तालमेल गरेका बेला कांग्रेस सभापति एवं प्रधानमन्त्री शेरबहादुर देउवाको अध्यक्षतामा बुधबार बालुवाटारमा बसेको सत्ता गठबन्धनको बैठकले केन्द्रबाट गठबन्धनबाहेकका दलसँगको तालमेल अविलम्ब खारेज गर्ने निर्णय गरेको छ। गठबन्धनका पाँच दलका शीर्ष नेता कांग्रेस सभापति देउवासहित माओवादी केन्द्रका अध्यक्ष पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चा उपाध्यक्ष दुर्गा पौडेलको उपस्थितिमा बसेको बैठकमा देशका विभिन्न ठाउँमा गठबन्धन दलहरुले एमाले र राप्रपासँग तालमेल गरेको विषयमा चर्चा भएको थियो। बैठकमा सहभागी एक नेताका अनुसार जसपा अध्यक्ष यादव र जनमोर्चा उपाध्यक्ष पौडेलले गठबन्धनबाहेकसँग तालमेल नगर्ने निर्णय गरेर एमालेसँग गर्ने भनि कांग्रेस, माओवादी र समाजवादीका शीर्ष नेतासमक्ष प्रश्न उठाएका थिए। त्यसपछि देउवा, प्रचण्ड र नेपाल एमाले र राप्रपासँगको तालेमल खारेज गर्ने र गठबन्धनभित्रै सिट बाँडफाँटमा सहमति खोज्न सहमत भए। तल्लो कमिटीले टुंग्याउन नसकेका महानगरपालिकादेखि वडासम्म केन्द्रको समन्वयमा गठबन्धन दलभित्रै सिट बाँडफाँटमा सहमति जुटाउने र बाहिरका दलसँगको तालमेल खारेज गर्ने निर्णय गठबन्धनले गर्यो। यससँगै एमाले र राप्रपासँग स्थानीय स्तरमा कांग्रेस, माओवादी र समाजवादीले गरेको तालमेल भंग हुने भएको छ। सबैभन्दा धेरै कांग्रेसले एमालेसँग तालमेल गरेर उम्मेदवारी दर्ता गराएको छ। उम्मेदवारी सच्याउने समय वैशाख १६ गते अगावै गठबन्धनभित्रै सिट बाँडफाँडमा सहमति जुटाएर नयाँ उम्मेदवारी दिने तयारी छ। एमालेसँग कहाँकहाँ तालमेल? देशभर नेपाली कांग्रेस, माओवादी केन्द्र र एकीकृत समाजवादीले स्थानीय तहमा एमाले र राप्रपासँग तालमेल गरेका छन्। गठबन्धनको 'स्पीरिट'विपरीत कांग्रेसले रोल्पाको सुनछहरी र माडी गाउँपालिका, सल्यानको कुमाख गाउँपालिकामा, भोजपुरको आमचोक र साल्पासिलिछो गाउँपालिका, षडानन्द नगरपालिका, झापाको कचनकवल गाउँपालिका, पूर्वी रुकुमको सिस्ने गाउँपालिकामा एमालेसँग हैसियतअनुसार लेनदेनसहित चुनावी तालमेल गरेको छ। त्यसैगरी कांग्रेसबाट कारबाहीमा परेका नेता गोविन्दराज जोशीको समूहले तनहुँमा एमालेसँग तालमेल गरेको छ। त्यस्तै डडेल्धुरामा कर्ण मल्ल (जो निष्काशनमा परेका छन्) समूहले एमालेसँग चार पालिकामा तालमेल गरेको छ। गठबन्धनभित्रको अर्को दल माओवादी केन्द्रले पनि एमालेसँग सहकार्य गरेको छ। प्युठानको झिमरुक गाउँपालिकामा माओवादीले राष्ट्रिय जनमोर्चाविरुद्ध एमालेसँग तालमेल गरेको हो। त्यस्तै आफैँले अवैध पार्टी भनेको माधव नेपालको एकीकृत समाजवादीसँग पनि एमालेको तालमेल भएको छ। हुम्लाको चंखेली गाउँपालिकामा एकीकृत समाजवादीले अध्यक्ष एमालेलाई दिएर उपाध्यक्षमा आफ्नो उम्मेदवार उठाएको छ। राप्रपासँग भने सत्ता गठबन्धनले संयुक्त रुपमा झापामा तालमेल गरेको छ। एमाले अध्यक्ष केपी शर्मा ओलीको गृहनगर दमक नगरपालिकामा गठबन्धन दलहरुले एमालेविरुद्ध राप्रपासँग तालमेल गरेका हुन्। अर्कोतिर एमालेले कमल थापाको राप्रपा नेपाल, लोसपा, परिवार दल, राजेन्द्र लिङ्देनको राप्रपासँग ठाउँअनुसार तालमेल गरेको छ। केन्द्रबाट गठबन्धनले एमाले र राप्रपासँगको तालेमल खारेजीको निर्णय गरेसँगै यी ठाउँहरुमा एमाले उम्मेदवार पनि संकटमा परेका छन्। गठबन्धन केन्द्रको निर्णय लागू भएमा एमाले र राप्रपाले फेरि उम्मेदवारी परिमार्जन गर्नुपर्नेछ।"
एनएमबि बैंकको रेटिङ्गमा स्तरन्नोति,"काठमाडौं : ईक्रा नेपाल लिमिटेडले एनएमबि बैंकको विगतको रेटिङ्गलाई स्तर बृद्धि गरी आईसीआरएएनपी आईआर ए रेटिङ्ग प्रदान गरेको छ। ईक्रा नेपाल लिमिटेड भारतस्थित ईक्रा लिमिटेड अफ इन्डियाको सहायक कम्पनीकोरुपमा नेपालमा दर्ता भएको नेपाल धितोपत्र बोर्डबाट स्वीकृति प्राप्त नेपालको पहिलो रेटिङ्ग ऐजेन्सी हो। विगतका वर्षहरुमा विभिन्न संस्थाहरुसंग भएको मर्जर तथा प्राप्तीको सकारात्मक प्रभाव, सो पश्चात बैंकको कर्जाको गुणस्तरमा भएको सुधार, बलियो शाखा संजालको कारण देशव्यापीरुपमा बैंकका ग्राहकहरुको संख्यामा उल्लेख्य बृद्धि तथा सोबाट बैंकको बजार हिस्सामा भएको बृद्धि, पूँजीगत पर्याप्तता तथा तरलताको सहज ब्यवस्थापनका कारण बैंकको कर्जा तथा तरलताको क्षेत्रमा देखिएको जोखिम व्यवस्थापन गर्नसक्ने क्षमता, कर्जामा भएको विविधता, साना तथा मझौला कर्जामा भएको बृद्धि, बैंकको सकारात्मक विगत, असल स्वामित्व तथा कुशल र अनुभवि व्यवस्थापन समेतका आधारमा ईक्रा नेपालले बैंकलाई यसअघि प्रदान रेटिङ्गमास्तर बृद्धि गर्दै आईसीआरएएनपी आईआर ए रेटिङ्ग प्रदान गरेको बैंकले जनाएको छ। कोभिड १९ को असरको कारणले देशको समग्र आर्थिक अवस्थामा प्रभाव परिरहेको समयमा समेत बैंकको परिसूचकहरुमा देखिएको उल्लेखित सुधारहरुले गर्दा यो स्तर बृद्धि सम्भव भएको हो। एनएमबि बैंक द फाइनान्सियल टाइम्स लन्डनको द ब्यान्करपत्रिकाबाट एसियाकै सर्वोत्कृष्ट बैंकको उपाधी बैंक अफ द ईयर एसिया २०२१ अवार्डबाट सम्मानित भएको बैंक हो। एनएमबि बैंकले सन् २०१७, २०१८, २०२० र २०२१ मा पनि नेपालकै उत्कृष्ट बैंकको सम्मान बैंक अफ द इयर नेपाल प्राप्त गरिसकेको छ। एनएमबि बैंकले हाल देशभरी २०१ शाखाहरु, १३८ एटीएमहरू, ११ एक्सटेन्सन काउन्टरहरूमार्फत उच्चस्तरीय बैंकिङ्ग सेवा प्रदान गर्दै आइरहेको छ।"
सेयर बजारमा सामान्य सुधार : ९ समूहको सूचक बढ्दा कारोबार रकम पनि बढ्यो,"काठमाडौं : दुई दिन निरन्तर ओरालो लागेको सेयर बजारमा बुधबार सामान्य सुधार आएको छ। आज नेप्से परिसूचक ५१५ अंकले बढेर २३७६१७ विन्दुमा अडिएको छ। नेप्से बढेसँगै कारोबार रकम पनि मंगलबारको तुलनामा बढेको छ। आज १ अर्ब ८ करोड ९९ लाख ९२ हजार ३६ रुपैयाँको सेयर कारोबार भयो। यसअघि कारोबारको तेस्रो दिन मंगलबार १ अर्ब ४ करोड बराबरको सेयर कारोबार भएको थियो। आज २२८ कम्पनीको २८ लाख ८५ हजार ३९ कित्ता सेयर १ अर्ब ८ करोड ९९ लाख ३६ हजार रुपैयाँमा खरिदबिक्री भयो। मंगलबार २२८ कम्पनीको ३४ लाख १९ हजार २२८ कित्ता सेयर १ अर्ब ४ करोड ६० लाख १४ हजार ४१७ रुपैयाँमा कारोबार भएको थियो। यसदिन कारोबारमा आएका १३ समूहमध्ये ९ समूहको सूचक बढ्यो। डेभलपमेन्ट बैंकको सर्वाधिक १८२ प्रतिशतले सूचक बढ्यो। होटल एन्ड टुरिजमको ११९ बढ्दा फाइनान्सको ०८२, हाइड्रोपावरको ० ५२,अदर्शको ०२९,नन लाइफ इन्स्योरेन्सको ०२९ प्रतिशतले सेयर सूचक बढेको हो। ९ कम्पनीको सूचक बढ्दाः बैंकिङ, ट्रेडिङ,माइक्रो फाइनान्स र म्युचुअल फन्डको सूचक घटेको हो। आज जलपा लघुवित्तीय वित्तको सेयर सकारात्मक सर्किट लेभलमा कारोबार भयो। नेपाल फाइनान्स लिमिटेड र राधी विधुत कम्पनीको क्रमश ६८२ र ५५४ प्रतिशतले सेयर मूल्य बढ्यो। कारोबार रकमका आधारमा अरुण भ्याली हाइड्रोपावर अग्रस्थानमा रह्यो। सो कम्पनीको ५ करोड बढीको सेयर कारोबार भयो। यस्तै, हिमालयन डिष्टिलरी र नेपाल फाइनान्सले ३ अर्ब माथिको कारोबार गरे।"
एन्फा स्याङ्जाको अध्यक्षमा पुन: राना,"स्याङ्जा : स्याङजा जिल्ला फुटबल संघ (एन्फा) मा मुक्तबहादुर राना निर्वाचित भएका छन्। यो उनको दोश्रो कार्यकाल हो। एन्फाको अधिवेशनले रानाको अध्यक्षतामा १७ सदस्यीय जिल्ला कार्य समिति निर्विरोध चयन गरेको हो। समितिको उपाध्यक्षहरुमा शरद गुरुङ, भीमप्रसाद पंगेनी, सुन्दर श्रेष्ठ, महासचिवमा इश्वर पराजुली, कोषाध्यक्षमा विजयबिक्रम खाँण निर्वाचित भएका छन्। यसैगरी सदस्यहरुमा सगुन थापा, यमबहादुर थापा बसन्तकुमार थापा, भुवन थापा, सागर धिताल, प्रकाश रेग्मी, लक्ष्मण रुचाल, लालबहादुर ज्वारचन, राजकुमार गुरुङ, केशरबहादर थापा र सोमबहादुर मल्ल निर्वाचित भएका निर्वाचन अधिकृत हरिप्रसाद रेग्मीले जानकारी दिए। अधिवेशनको उद्घाटन गर्दे प्रमुख जिल्ला अधिकारी राजुप्रसाद पौडेलले युवालाई खेलका माध्यमबाट स्वस्थ्य र गुणस्तरीय खेलाडी बनाउन संघ, प्रदेश र पालिकाले आवश्यकता अनुरुपको सहयोग गर्नुपर्ने बताए। उनले भने, खेलकै माध्यमबाट अन्तर्राष्ट्रिय जगतसम्म ब्यक्तिगत तथा राष्ट्रको पहिचान बनाउन सकिने हुदाँ अझबढी जिम्मेवार स्थानीय पालिका बन्नैपर्छ। कार्यक्रममा एन्फाका केन्द्रीय प्रतिनिधी रमेश रायमाझी, नागरिक समाजका अध्यक्ष ओमप्रकाश शर्मा, हल्लेखोला युवा क्लवमा मोहन थापा लगायतले शुभकामनासहित खेलप्रेमि युवा आर्कषित भएका बेला राज्यले आवश्यकता अनुरुपमा खेलमैदान र प्रशिक्षण दिन जरुरी रहेकोमा जोड दिए। जिल्लामा विभिन्न १३ वटा क्लब एन्फामा आवद्धमा छन्। यी क्लवहरुले विभिन्न समयमा जिल्लास्तरीय लिग प्रतियोगिता संचालन गर्दै आएका छन्।"
आईपीएल : गुजरात र हैदरावाद भिड्दै,काठमाडौं : इन्डियन प्रिमियर लिग(आईपीएल) अन्तर्गत आज गुजरात टाइट्नस र सनराइजर्स हैदरावादबीच खेल हुँदैछ। वानखडे स्टेडियमा साँझ ७:४५बजेदेखि खेल सुरु हुनेछ। गुजरात ७ खेलमा ६ खेलजित्दैं तालिकाको दोस्रो स्थानमा रहेको छ भने हैदरावाद समान ७ खेलमा ५ अंकका साथ तस्रो स्थानमा रहेको छ।
"केपी ओलीलाई लजिक होइन, म्याजिक मन पर्छः गगन थापा","काठमाडौं : नेपाली कांग्रेसका महामन्त्री गगन थापाले पार्टीको चुनावी घोषणापत्रमा लेखिएको कुरा गफ नभएको बताएका छन्। उनले घोषणापत्र गफ नभई जनस्तरमा कार्यान्वयन गरिने प्रतिबद्धता पत्र भएको बताए। यो संकल्प पत्रमा लेखिएको कुरा गफ होइन। मेरो टिमले लेखेको हो। हामीले धेरै मिहिनेतका साथ लेखेका छौं। किन लेख्यौं भन्ने विषयमा बुझेर लेखेका छौं। यो घोषणापत्र लिएर जान भनेका छौं। जितेर आउना साथ वर्कसप गर्छौ। रिपोर्ट कार्ड बनाउँछौं। हामीले पूरा गर्न नसकेका कुराहरुमा माफी पनि मागेका छौं। उनले केपी ओलीलाई लजिकभन्दा नि म्याजिक मन पर्ने बताए। 'यो घोषणा पत्रमा म्याजिकको कुरा छैन लजिकको कुरा छ। के गर्न सकिँदैन के गर्न सकिन्छ भनेर लजिकको कुरा छ। उनले संकल्प पत्रमा हावाकुरा नचाहिने कुरा उडन्ते कुरा नसक्ने कुरा, नगर्ने कुराका बारेमा चर्चा नगरेको बताए। 'आकाशमा उडेकोलाई भुइँमा झार्यौं। स्थानीय सरकारले गर्नुपर्ने काम भनेको रेल बिर्सने हो अहिले। छुवाछुत, महिला हिंसाको घटनामा स्थानीय सरकारले मद्धत गर्न सक्नुपर्यो, उनले भने। पाँच वर्षको जिम्मा पाएको एमालेले जिम्मेवारी पूरा नगरको बताए। थापाले भने, आफूले पाएको जिम्मा पूरा गर्न सकेन। जसले आफूले एउटा बस चलाएर एउटा प्वाइन्टबाट अर्को प्वाइन्टमा पुर्याउनुपर्ने ठाउँमा त्यो बस स्टपमा पुर्याएपछि देखिस् यसरी ल्याए फेरि जिम्मा देउ अर्को ठाउँमा पुर्याउँछु भन्ने ठाउँमा आफूले चलाएको बसलाई भिरबाट खसाल्दिएको छ, भिरबाट खसाल्दीसकेपछि कोहि बुटामा समात्याछन्, कोही डिलमा समात्या छन्। कोही यहाँ छौं भनेर कराएका छन्। अनि डिलबाट खसाल्नेले छाती ठोकेको छ, ल हेर बहादुर, यसरी खसाले भनेर। फेरि जिम्मा दिने। फेरि जिम्मा दिएपछि फेरि खसाल्ने। अस्ती खसालेको जिम्मा कसले लिने हो।"
उपल्लो मुस्ताङमा ईन्टरनेट भरपर्दो नहुँदा कर्मचारीलाई समस्या,"जोमसोम : उपल्लो मुस्ताङको दुई पालिकामा ईन्टरनेट सुविधा भरपर्दो नहुँदा बैशाख ३० गते हुँने स्थानीय तह निर्वाचन कार्यक्रमका लागि खटिने कर्मचारीलाई समस्या पर्ने गरेको छ। उपल्लो मुस्ताङसम्म ईन्टरनेटको पहुँच पुगेपनि त्यहाँको भौगोलिक अवस्था र मौसम प्रतिकुलताका कारण त्यसक्षेत्रमा ईन्टरनेट सेवाअवरुद्ध हुने गरेको छ। आसन्न स्थानीयतह निर्वाचनका लागि आयोगले बैशाख १३ र १४ गते उम्मेदवारी मनोनयपत्र दर्ता गर्ने समय तोकेको थियो। मनोनयपत्र दर्ता गर्ने पहिलोदिन लोघेकर दामोदरकुण्डमा कुनै मनोनयपत्र दर्ता भएन भने लोमान्थाङमा २३ जनाले मनोनयनपत्र दर्ता गरे। तर मनोनयनपत्र दर्ता गर्ने दोस्रोदिन भने लोघेकर दामोदरकुण्डमा ३० जना र लोमान्थाङमा २३ जनाले उम्मेदवारी मनोनयनपत्र दर्ता गरे। निर्वाचन आयोगले ७५३ वटै स्थानीय तहको निर्वाचन कार्यक्रम जिल्लामा मुख्य निर्वाचन कार्यालय र निर्वाचन आयोगमा कार्यक्रमको विवरण र उपलब्धि ईमेल मार्फत पेश गर्नुपर्ने हुन्छ। तर, सोमबार र मंगलबार उपल्लो मुस्ताङमा ईन्टरनेट सेवा अवरुद्ध हुँदा लोघेकर गाउँपालिकाको निर्वाचन कार्यक्रममा खटिएका निर्वाचन अधिकृत नेपालहरी रानाभाट उम्मेदवारी मनोनयपत्रको अभिलेख लिएर जोमसोम आईपुगे। उनी लोघेकर दामोदरकुण्डबाट करिव ९० किमीको दुरीतय गरी जोमसोम आएर आयोगमा रिपोर्ट पठाएको मुख्य निर्वाचन अधिकृत रोमाकान्त ज्ञवालीले जानकारी दिए। उपल्लो मुस्ताङको लोमान्थाङमा ईन्टरनेट सेवामा समस्या भएपनि जेनतेन ढिलो गरी त्यहाँका कर्मचारीले आयोगलाई रिपोर्ट पठाएको उनले बताए। उपल्लो मुस्ताङमा ईन्टरनेट सेवा भरपर्दो नहुँदा उपल्लो मुस्ताङका दुई पालिकाको निर्वाचन कार्यक्रमको दैनिक अपडेट आयोग र मुख्य निर्वाचन कार्यालयले समस्या भएको छ।"
कांग्रेस घोषणापत्रबारे ओलीको मनगढन्ते टिप्पणी जनता झुक्याउने निन्जा टेक्निक हो : प्रदीप पौडेल,"काठमाडौं : नेपाली कांग्रेसका केन्द्रीय सदस्य प्रदीप पौडेलले जनता झुक्याउन प्रतिपक्षी दलका नेता केपी शर्मा ओलीले निन्जा टेक्निक अपनाएको टिप्पणी गरेका छन्। कांग्रेसको घोषणापत्रलाई पागलहरुको प्रलाप र बकवास भनेर ओलीले गरेको टिप्पणीलाई मनगढन्ते भन्दै यो जनता झुक्याउने र लाज छोप्न रचिएको निन्जा टेक्निक भएको भएको जिकिर गरे। निन्जा बौद्ध धर्मावलम्बीको प्रतिरक्षा विधिका रुपमा परिचित छ। राजनीतिक मर्यादा र निर्वाचनको संवेदनशीलताको सामान्य हेक्का नराखी खर्चिएका सस्ता शब्द कुण्ठाका पराकाष्टा हुन्, पौडेलले भनेका छन्, आफ्नो सरकारले विगतमा गरेका काण्डहरुलाई जति बचाउ गर्छन् उति नाङ्गिदै जान्छन्। पाँच वर्ष सरकार सञ्चालन गर्न जनताले दिएको मत र म्याण्डेटलाई तिरस्कार गरेर संविधान मास्नेसम्मको कुकर्म छोप्न अरूलाई गलीगौलच गरेर रक्षात्मक बन्न खोज्नु दरिद्रता भएको उनको आरोप छ। मत लिनका लागि घोषणापत्रमा निराधार र सतही सपना छर्ने, जनमतको कदर गर्न नसक्ने र वाचा गरिएका न्यूनतम कुरा पनि पूरा गर्न नसकेपछि अरूलाई आक्रोश पोख्ने कुरा लज्जाको विषय हो, उनले भनेका छन्, यस्तो दरिद्रता देखाएर मत माग्ने जो कोहीलाई जनताले स्वतः अस्वीकार गर्नेछन्।"
नेपालगञ्ज र कोहलपुरमा दाजुभाइको मनोनयन,नेपालगञ्ज : नेपालगञ्ज उपमहानगरपालिका र कोहलपुर नगरपालिकामा एकै घरका दुई दाजुभाइले मनोनयन दर्ता गरेका छन्। उपमहानगरपालिका१ मा फरकफरक पार्टीबाट दाजुभाइले उम्मेदवारी दर्ता गराएका हुन्। सो वडाको वडाध्यक्षमा नेपाली कांग्रेसको तर्फबाट विनोद रिजाल र नेकपा (एमाले)को तर्फबाट प्रमोद रिजालले उम्मेदवारी दिएका छन्। कांग्रेसबाट उम्मेदवारी दिएका विनोदले २०४६ देखि विद्यार्थी राजनीति सुरु गरेका हुन्। उनी हाल तरुण दल बाँकेको सचिव पनि हुन्। विनोदका प्रतिस्पर्धी आफ्नै सहोदर भाइ प्रमोद अघिल्लो कार्यकालको पनि वडाध्यक्ष हुन्। उनी उपमहानगरपालिकाको प्रवक्ता समेत थिए। वडाध्यक्ष हुनुअघि प्रमोद कानुन व्यवसायी हुन्। त्यस्तै कोहलपुर नगरपालिकामा पनि दुई सहोदर दाजुभाइबीच प्रतिस्पर्धा हुने भएको छ। नगरपालिकाको वडा नं ३ मा भाइ माधव रिजाल र दाजु तारकेश्वर रिजालबीच प्रतिस्पर्धा हुने भएको छ। माधव २०७४ सालमा निर्वाचित वडाध्यक्ष हुन् भने दाजु तारकेश्वर त्यतिबेला उनीसँग ६५ मतले पराजित भएका थिए। माधव एमालेबाट तथा तारकेश्वर नेकपा (माओवादी) केन्द्र)बाट वडाध्यक्षका लागि भिड्दै छन्। जिल्लाको आठ स्थानीय तहमा ४२१ पदका लागि दुई हजार ३२९ जनाको उम्मेदवारी परेको छ। रासस
सुनको मूल्य तोलामा ३ सय घट्यो,"काठमाडौं : सुनको मूल्य आज प्रतितोला ३ सय रुपैयाँले घटेको छ। नेपाल सुन चाँदी व्यवसाही महासंघका अनुसार बुधबार छापावाल सुन तोलामा ३ सय रुपैयाँले घटेर ९९ हजार कायम गरिएको नेपाल सुन चाँदी व्यवसाही महासंघले जनाएको छ। कारोबारको अघिल्लो दिन मंगलबार प्रतितोला ९९ हजार ३०० मा कारोबार भएको थियो । यस्तै तेजाबी सुनको मूल्य प्रतितोला ९८ हजार ५०० रुपैयाँ निर्धारण गरिएको छ। यसको मूल्य अघिल्लो दिन प्रतितोला ९८ हजार ८०० मा किनबेच भएको थियो। त्यस्तै, आज चाँदीको मूल्य अघिल्लो कारोबार मूल्यका तुलनामा प्रतितोला १० रुपैयाँले घटेको छ। चाँदीको मूल्य आज १ हजार ३४० कायम गरिएको महासंघले जनाएको छ।"
स्थानीय तह निर्वाचन : एमालेबाट धेरै उम्मेदवारी,"काठमाडौं : वैशाख ३० गते तोकिएको स्थानीय तहको निर्वाचनमा सबैभन्दा धेरै नेकपा एमालेको उम्मेदवारी परेको छ। निर्वाचन आयोगकाअनुसार प्रमुखउपप्रमुख, अध्यक्षउपाध्यक्ष गरी सबै पदमा अहिलेसम्म एमालेबाट ३३ हजार २५७ जनाको उम्मेदवारी परेको हो। एमालेबाट प्रमुख पदमा २६३ पुरुष र २७ महिलाको उम्मेदवारी परेको छ। कांग्रेसबाट सबै पदमा ३१ हजार २२० जनाको उम्मेदवारी परेको छ। नेकपा माओवादी केन्द्रबाट सबै पदमा २२ हजार ६८ जनाको उम्मेदवारी परे छ । आयोगकाअनुसार अहिलेसम्म सबै पदमा १ लाख ५१ हजार ७५६ जनाको उम्मेदवारी परेको छ।"
मधेशका ६ जना पत्रकारहरुद्धारा मनोनयन दर्ता,"महोत्तरी : मधेश प्रदेशका ६ जना सक्रिय पत्रकारहरु स्थानीयतहको निर्वाचनका लागि विभिन्न पदका लागि मनोनयन दर्ता गराएका छन्। निर्वाचन आयोगले ताकिएको पूर्वनिर्धांरित कार्यतालिकाअनुसार उनीहरु विभिन्न पदका लागि मनोनयन दर्ता गराएका हुन्। यसरी मनोनयन दर्ता गराउनेमा महानगरको नगरप्रमुख १ जना, नगरप्रमुखमा २ जना, उपाध्यक्षपदमा १ जना र २ जना वडाअध्यक्षपदमा रहेका छन्। डेढ दशकभन्दा लामो समय पत्रकारिता क्षेत्रमा आवद्ध भएका महोत्तरीका पत्रकार कमलेश मण्डल मटिहानी नगरपालिकाको लागि मेयर पदमा उम्मेदवारी दिएका छन्। उनले माओवादी केन्द्रको तर्फबाट महिटानी नगरपालिकाको नगरप्रमुख पदमा उम्मेदवारी दिएका हुन्। सोमबार दिउँसो निर्वाचन अधिकृतको कार्यालय मटिहानीमा पुगि पत्रकार मण्डलले मेयर पदको लागि उम्मेदवारी दर्ता गराएका हुन्। नेपाली काँग्रेसको भातृसंस्था प्रेस युनियनबाट दुई कार्यकालसम्म जिल्ला सभापति भईसकेका मण्डल केहीदिन अगाडि मात्र नेकपा माओवादी केन्द्रमा प्रवेश गरेका थिए। सोही पार्टीबाट मण्डलले मटिहानी नगरपालिकाको नगरप्रमुखको रुपमा उम्मेदवारी दर्ता गराएका हुन्। यता वीरगन्ज महानगरपालिकाको प्रमुख पदमा पत्रकार गिरीश गिरीले उम्मेदवारी दिएका छन्। पत्रकार गिरीले राष्ट्रिय प्रजातन्त्र पार्टीबाट उम्मेदवारी दर्ता गराएका हुन्। यसवर्षको स्थानीयतहको निर्वाचनमा सप्तरीबाट चार पत्रकारहरु निर्वाचन होमिएका छन्। पत्रकार महासंघ मधेस प्रदेशका सचिव भोला पासवान जनता समाजवादी पार्टी नेपालकातर्फबाट कञ्चनरूप नगरपालिकाको प्रमुख पदमा उम्मेदवार दिएका छन्। त्यस्तै तिलाठी कोईलाडी गाँउपालिकाको उपाध्यक्षमा जनता प्रगतिशील पार्टीबाट पत्रकार हेमशंकर सिंह, नेकपा (एकीकृत समाजवादी) पार्टीको तर्फबाट राजविराज नगरपालिकाको वडा नं ८ को वडाध्यक्षमा शतिश दत्त, पत्रकार महासंघ सप्तरीका जिल्ला सहसचिव चन्दनकुमार यादवले नेकपा (माओवादी केन्द्र) को तर्फबाट वडाध्यक्षपदमा उम्मेदवारी दर्ता गराएका हुन्। महासंघका कुनैपनि संरचनामा रहेका पदाधिकारी वा सदस्यहरू उम्मेदवार बनेमा नेपाल पत्रकार महासंघको विधानको मर्म र व्यवस्थाअनुसार सोही समयदेखि कायम रहेको पदबाट स्वतः मुक्त हुने पत्रकार महासंघ मधेश प्रदेशका संयोजक राजेश कर्णले बताएको छ। अध्यक्ष कर्णले भने, एक हप्ता अगाडि बसेको पत्रकार महासंघको केन्द्रीय समितिको वैठकले यस्तो निर्णय गरिएको हो। छलफलमार्फत ७ बुँदे निर्णय गरिएकोमा पत्रकारले स्थानीयतहको निर्वाचनमा भाग लिन ईच्छुक भए पदबाट राजिनामा दिनुपर्ने वुँदा उल्लेख रहेको छ। त्यस्तै अर्को वुँदामा निर्वाचनमा भाग लिने वितिकै पत्रकार महासंघमा आवद्ध रहेको पद स्वतः खारेजी हुनेछ। साधारणसदस्यको हकमा उजुरीको आधारमा कारवाही गरिनेछ। आसन्न स्थानीय तहको निर्वाचनमा पत्रकार आचारसंहिताको पूर्ण पालना गर्दै तटस्थ भूमिका निर्वाह गर्न महासंघका प्रदेश अध्यक्ष कर्णले सबैमा आह्वान गरेका छन्।"
टिकटमा कुरा नमिल्दा बेलका कांग्रेसका १५ जनाले पार्टी छाडे,"उदयपुर : टिकट वितरणमा असन्तुष्ट व्यक्त गरेका नेपाली कांग्रेस बेलका नगरपालिकाका सचिबसहित १५ जना नेता कार्यकर्ताले पार्टी परित्याग गरेका छन्। उम्मेदवारी चयनमा काखा र पाखा गरेको भन्दै असन्तुष्ट पार्टी नेताले विद्रोह गरेका हुन्। उनीहरुले संयुक्त प्रेस विज्ञप्ति जारी गर्दै पार्टी परित्याग गरेको घोषणा गरेका हुन्। नेपाली कांग्रेसका बेलकाका चर्चित नेता जयप्रसाद सुवेदी, बद्रीबहादुर सापकोटासहित पूर्वगाउँ पार्टी सचिव बाबुराम थापा, प्रदेश सदस्य भरत कार्की, वडा उपसभापति शेरबहादुर बस्नेत, रामुकमार खड्कासहित १५ जना नेपाली कांग्रेस उदयपुरका नेता तथा क्षेत्रिय प्रतिनिधिले पार्टी परित्याग गरेका हुन्। सुवेदी मेयर पदका आकांक्षी थिए। उनी पार्टका पुराना र इमान्दार नेता हुन्। कांग्रेसले बेलका नगरपालिकामा मेयरमा अशोक कार्कीलाई उम्मेदवार बनाएपछि कार्यकर्ता असन्तुष्ट बनेका हुन्। उनी अघिल्लो स्थानीय तहको निर्वाचनमा पराजित भएका थिए। एक पटक पराजित भैसकेको व्यक्तिलाई पुनः टिकट दिएको र आफुहरुसँग कुनै परामर्श नलिएको भन्दै असन्तुष्ट व्यक्त गरेका हुन्। पार्टी एकलौटी ढंगले सञ्चालन गरेको र गुटगत तरिकाले टिकट वितरण गरेको भन्दै कार्यकर्ताले पार्टीबाट राजीनामा दिएका हुन्। पार्टी परित्याग गरेकी नगर सचिब मायादेवी वलीले सामाजिक संजालमा लेखेकी छिन्, टिकेट नपाको रिस पोखेको नसम्झिनु होला म अहिले टिकेट हातमा दिँदा पनि चुनाब लड्ने मानसिक्तामा थिई। तर निर्णय पँङ्तीमा रहेका हामी महिलालाइ समेत टिकेट बितरणको बेला अधेँरोमा राखेर आँफु खुसि साँठगाँठ हुन्छ भने राजनीति नगर्दा पनि केही हुदैन। उनले बाँकी समय स्वतन्त्र रहने र छोराछोरी र परिवारको लागि दिनेसमेत लेखेकी छिन्। बेलकामा गठबन्धनबाट मेयरमा नेपाली कांग्रेसका नगर सभापति अशोक कार्की र उपमेयरमा नेकपा माओवादी केन्द्रका नगर अध्यक्ष मनोज तामाङ्ग मैदानमा छन्। कार्की यसअघि नेकपा एमालेका दुर्गाकुमार थापा (स्वस्ति)सँग पराजित भएका हुन्। यसपटक पनि उनै थापासँग उनको प्रतिस्पर्धा हुने भएको छ। एमालेले मेयरमा थापा र उपमेयरमा जिरा राईलाई उम्मेदवारी बनाएको छ।"
गठबन्धनको बैठक बाहिर एमाले नेताहरु ढुकेर बस्छन् : गगन थापा,"काठमाडौं : नेपाली कांग्रेसका महामन्त्री गगन थापाले निर्वाचन युद्धजस्तै भएको बताएका छन्। राजधानीमा आयोजित कार्यक्रममा महान्त्री थापाले यो बेला पार्टी जिताउन गाउँगाउँ जानुपर्ने बताए। उनले भने, हामीलाई गठबन्धन गर्यो भनेर धारे हात लगाएर गाली गर्नेले क्विन्टल क्विन्टल भन्नेले छटक र पाउ खोजेर हिँडेको छ। एउटा रङको अर्कोसँग मिलेको छ। त्यहाँ हेर्यो भने देखिए पनि परिवार दलदेखि विप्लव, सीके राउ सम्म कोही छोडेको छैन, भ्याएसम्म। उनले गठबन्धनको बैठक बाहिर स्थानीय एमाले नेता ढुकेर बसेको बताए। 'कहाँनेर कुरा बिग्रिन्छ भनेर एमाले नेताहरु ढुकेर बसेका हुन्छन्। कुरा बिग्रे हामीसँग जाऔं न, दिन्छौं नि। उसले ५ दिए ६ दिन्छौं नि। उसले ७ दिए ८ दिन्छौं नि। उसले उपमेयर दिए मेयर नै दिन्छौं नि। यहाँ फेरि ठूलो नेता हात लगाएर गठबन्धन गठबन्धन भनेर गाली गर्छ। जिल्लामा साथीहरुको बेहाल छ।"
सरकारले भन्यो : निर्वाचनमा महिला सहभागिता उल्लेख्य छ,"काठमाडौं : सरकारले स्थानीय तह निर्वाचनमा महिला सहभागिता उल्लेख्य रहेको दाबी गरेको छ। चुनावी गठबन्धनले महिलाहरुको पनि टिकट खोसिएको गुनासो आइरहेका बेला सरकारका प्रवक्ता एवं सञ्चारमन्त्री ज्ञानेन्द्र बहादुर कार्कीले निर्वाचनमा महिला सहभागिता न्यून नरहेको जिकिर गरे। महिलाको सहभागिता न्यून छैन। उम्मेदवारी उल्लेख्य छ, उनले मन्त्रालयमा आयोजित पत्रकार सम्मेलनमा भने, निर्वाचित भएर आउने मुख्य कुरा हो। कति निर्वाचित गर्न सकिन्छ भन्ने कुरा महत्वपूर्ण छ। दलहरुलाई सजिलो बनाउन निर्वाचन आयोगले पालिका प्रमुख र उपप्रमुख मध्ये एकमा महिला अनिवार्य प्रावधान संशोधन गरेर महिलालाई प्राथमिकता दिनुपर्ने व्यवस्था गरेको छ।"
चीनमा एकैदिन १८ सयभन्दा बढी संक्रमित,बेइजिङ : चीनमा पछिल्ला केही दिनमा कोरोना भाइरस संक्रमितको संख्या बढेको छ। चीनका विभिन्न सहर र राजधानी बेइजिङमा पनि संक्रमितहरु देखिएका हुन्। चिनियाँ राजधानी सहरमा चीन सरकारले पछिल्लो समयमा संक्रमणबाट बच्न सुरक्षाका मापदण्डहरु अपनाउने गरेको भए पनि संक्रमितहरु भने प्रत्येक दिन बढिरहेका छन्। गएको २४ घन्टामा चीनभित्रै संक्रमित भएका नागरिकको संख्या १ हजार ८१८ जना पुगेको छ। यीमध्ये चीनको सांघाइ सहरमा मात्र १ हजार ६०६ जना रहेका बताइएको छ। चीनको सांघाइ सहरमा पछिल्लो समयमा संक्रमितहरु अन्यत्रभन्दा धेरै देखिन थालेका बताइएको छ। यहाँ हरेक दिन एक हजारभन्दा बढी संक्रमितहरु देखिन थालेका छन् र तीमध्ये अधिकांश चीनभित्रै संक्रमणमा परेका हुन्।रासस
"सिन्धुलीमा कांग्रेसका गाउँपालिकाका अध्यक्ष उम्मेदवारविरुद्ध उजुरी, ८ लाख बढी वेरुजु रकम तिर्न बाँकी रहेको आरोप","सिन्धुली : सिन्धुलीको तिनपाटन गाउँपालिकाका अध्यक्ष पदका उमेदवार कर्णबहादुर मगरको उमेदवारीविरुद्ध दाबी विरोध परेको छ । निर्वाचन अधिकृतको कार्यालय तिनपाटनका अनुसार मगरले आफ्नो नाममा रहेको थापा कन्स्ट्रक्सन सर्भिस प्रालिका नाममा ठेक्का पट्टा गरिरहेको र गाउँपालिकामा बेरुजु रकम समेत तिर्न बाँकी रहेको भन्दै उजुरी परेको हो । मगरलाई नेकपा एमालेबाट गाउँपालिकाका अध्यक्ष पदका उमेदवार छत्र दाहालले उजुरी दिएका हुन् । मगर सत्तारुढ दलका गठबन्धनअन्तर्गत नेपाली कांग्रेसबाट गाउँपालिका अध्यक्षका उमेदवार हुन् । मगर २०७४ सालको स्थानीय तहको निर्वाचनमा समेत गाउँपालिका अध्यक्षमा विजेता समेत भएका थिए । अध्यक्ष पदका उमेदवार मगरले आफ्नो नाममा भएको कन्स्ट्रक्सन र पालिका भित्रकै ठेक्कामा ७ लाख ५० हजार हजारबढी वेरुजु फछ्र्यौट गर्न बाँकी रहेको दावी गर्दै अर्का अध्यक्ष पदका उमेदवार दाहालले उमेदवारी दर्ता खारेज गर्न माग गरिएको निर्वाचन अधिकृत पुष्पराज कटुवालले बताए । तर, नेपाली कांग्रेसका अध्यक्ष पदका उमेदवार कर्ण बहादुर मगरले भने उक्त उजुरी गठबन्धनको शक्तिबाट आत्तिएर प्रतिस्पर्धामा हार्ने डर र कमजोर मानसिकताबाट रचियको प्रपोगाण्डा मात्र भएको प्रतिक्रिया दिएका छन् । मेरो उम्मेदवारीविरुद्ध दावी विरोध परेको मलाई निर्वाचन अधिकृतको कार्यलयले जानकारी गराएको छ । हाल थापा कन्स्ट्रक्सन सर्भिस मेरो नाममा छैन र यसको सम्पूर्ण बेरुजु रकम र कर चुक्ता पहिला नै गरिसकेको छु । यसको विवरण महालेखा परीक्षक कार्यालयलाई बोधार्थ रहेको तीनपाटन गाउँपालिकाबाट राजस्व दाखिला गरेको पत्र यस अघिनै प्राप्त गरिसकेको छु,' उनले भने । मगरले आफ्नो उम्मेदवारी दर्तामा कुनै पनि कानुनी समस्या भएको दावी समेत निर्वाचन अधिकृतको कार्यालयमा पेस गरेको जनाए । स्थानीय तह निर्वाचन ऐन २०७३, स्थानिय तह निर्वाचन नियमावली २०७४ तथा स्थानीय तह निर्वाचन निर्देशिका २०७८ मा स्थानीय तहलाई कुनैपनि जिन्सी वा नगद बुझाउन बाँकी नरहेको, कुनैपनि स्थानीय तहको ठेक्कपट्टा, चलअचल सम्पत्तिमा सम्बन्धित व्यक्ति संलग्न नरहेको र सरकारी पेस्की, बेरुजु तिर्न बुझाउन बाँकी नभएको व्यक्तिमात्र स्थानीय तहको उमेदवार बन्न पाउने व्यवस्था छ । अध्यक्ष पदका उमेदवारमाथि दिइएको उजुरी र बेरुजु फछ्र्यौट भएको दावीको पत्र समेत रहेको छ ।"
पदमुक्त भएका धर्मेन्द्र बास्तोलाले भनेः केन्द्रीय सदस्यसँगको छलफलपछि निर्णय लिन्छौं,"काठमाडौं : विप्लव नेतृत्वको नेकपाले सचिवालय सदस्यद्वय धर्मेन्द्र बास्तोला (कञ्चन) र हेमन्तप्रकाश ओली (सुदर्शन) लाई पदमुक्त गरेको छ। पदमुक्त भएपछि उनीहरु आन्तरिक छलफलमा जुटेका छन् । उनीहरु अब कसरी अगाडि बढ्ने भन्नेबारे पार्टीका केन्द्रीय सदस्यहरुसँग छलफल गर्दैछन्। निलम्बनमा परेका बास्तोलाले विप्लवले छलफल गर्नुको सट्टा विज्ञप्ती निकालेको बताए । उनले अन्नपूर्णसँग भने, 'उहाँहरु केन्द्रीय कमिटीको निर्णयविपरित चुनावमा गएकाले मैले विज्ञप्ती निकालेको हुँ । जनतालाई क्लियर गर्न विज्ञप्ती निकाले । तर विप्लवपछि छलफलै नगरी कारबाही गर्नुभयो।' पार्टीका केन्द्रीय सदस्यहरुसँग थप छलफल गरेर निर्क्योलमा पुगिने बताए । पार्टीका महासचिव विप्लवले बुधबार एक विज्ञप्ती जारी गर्दै दुवैजनालाई अनिश्चित समयका लागि सम्पूर्ण जिम्मेवारीबाट मुक्त गरिएको जानकारी गराएका हुन् । नेकपाका प्रवक्ता खड्का बहादुर विश्वकर्मा (प्रकाण्ड) ले पार्टीको हितविपरित अभिव्यक्ति दिएको भन्दै दुवैजनालाई निलम्बन गरिएको अन्नपू्र्णलाई जानकारी दिए। कार्यकर्तामाझ गुटबन्दी गर्ने र पार्टीका सबै मूल्यमान्यता भत्काउने कार्य गरेको नेकपाले आरोप लगाएको छ। 'सुदर्शनजी र कञ्चनजीले मच्चाएको वितण्डा एवं कञ्चनजीले अलग केन्द्रका रुपमा वक्तव्य निकालेपछि लगत्तै सचिवालयका कमरेडहरुसँग छलफल गरियो। सबैतिरका सुझाव एवं सुदर्शन र कञ्चनका गल्तिहरुको प्रकृति हेर्दा उहाँहरु निकै पर पुगिसकेको,विभिन्न बैठक एवं भेलासमेत गर्दै हिँडेकाले पार्टी विधानअनुसार दुवैजनालाई अनिश्चित समयका लागि सम्पूर्ण जिम्मेवारीबाट मुक्त गरिएको जानकारी गराइन्छ,'विज्ञप्तिमा भनिएको छ।"
सुविधाको चास्नीमा नेता,"हिन्दूशास्त्रमा एउटै ईश्वरका तीन रूप ब्रह्मा, विष्णु र महेश्वर भएको बताइएको छ। तिनीहरूमध्ये ब्रह्माले सृष्टि गर्ने, विष्णुले पालन गर्ने र महेश्वरले नष्ट गर्ने दैवी विधान रहेको पनि व्याख्या गरिएको छ। हाम्रो सिंगो समाज उन्नत र चेतनशील अवस्थामा नपुगेको हुँदा आदिकालदेखि नै सबैले मानिआएका निरञ्जन, निराकार सर्वशक्तिमान ईश्वरको यो लीला सबैले मानेकै छन्। खास आँट र बुता नभएपछि हामी पनि तिनै ढाँट विचार र पूरा नहुने अमूर्त आसको प्रभुतामा त चल्दा रहेछौं। मन लाग्दा जन्माउने र माया गर्ने पनि ईश्वर नै रे ! मन नपर्नासाथ दुःख दिने र निकै रिस उठ्यो भने समूल सिध्याइदिने पनि ईश्वरै रे ! कस्तो दोहोरोतेहेरो जिम्मेवारी थुपरिएको होला ! परापूर्वकालदेखि नै मानिसमाथि शासन गर्दै आएको कथित ईश्वरको रूप आजकल फेरिएझैं लाग्छ। विचार गरिल्याउँदा त्यो रूप संसारका नेता गणमा देखिएको आभास हुन्छ। अनि टाढाको कुरा नगरी हाम्रै देशका नेता सम्झ्यौं भने पनि उक्त तथ्य प्रष्ट हुन्छ। यो देशको परिवेशमा पनि कतै अबोला र अटेरी, थेत्तरा र नकच्चरा ईश्वर यदि छन् भने ती सरकारी ढुकुटी र सरकारी सुविधाको चास्नीमा चुर्लुम्म डुबेका सत्ताधारी नेता नै त हुन् भन्दा के फरक पर्ला र ! यसरी यहाँ भक्तको बुझाइमा, नेता नै ईश्वर देखिएको हुँदा तिनलाई नेतेश्वरको नामले पुकार्न पनि मन लाग्छ। देखिएकै हो हाम्रा नेतेश्वरले साम, दाम, दण्ड, भेद, षड्यन्त्र र जालझेलका नानाभाँती नीति अपनाएर र नयाँनयाँ ट्रिक लगाएर बढीभन्दा बढी कार्यकर्ता जन्माउने गरेका छन्। अर्थात् ब्रह्माको भूमिका निर्वाह गरेर सृष्टि गरेका छन्। यसलाई नेतेश्वरको पहिलो कर्तव्य पूरा भएको मानौं। ती कार्यकर्तामध्ये कतिपय जब आज्ञाकारी, साहसी र हदैसम्मको हनुमान भएको अनुमान प्रमाणित हुन्छ तब तिनलाई सुखसुविधाको चास्नीमा डुबाइदिएर, कमिसनमा पल्काइदिएर, कमाउने मेलोमेसो मिलाइदिएर विष्णुरूप भई, अन्यत्र कतै जालान् भनेर तिनको राम्ररी लालनपालन गर्छन्। त्यो अवस्थामा आफ्ना सन्तान कार्यकर्ताले जे गरे पनि ठीक ! जे बोले पनि राम्रो ! जबसम्म ती भइरहन्छन् नेताज्यूको हाम्रो ! बाख्रापालन, कुखुरापालन, भैंसीपालन इत्यादिबाट जति फाइदा हुन्छ, यो नेतापालन र उत्पादनबाट उति नै बेफाइदा हुने कुरो त सारा नेपालीलाई थाहा भइसक्यो। संविधान शास्त्रमै बहुनेतापालनको स्पष्ट र अपरिहार्य व्यवस्था छ। त्यसैले यहाँ यत्तिका धेरै नेता पाल्दिनँ, मैले तिरेको कर बेफ्वाँकमा फाल्दिनँ भन्नु त के सोच्नुसम्मलाई पनि गैरकानुनी र संविधान विरोधी भावना ठानिएको छ। यस्तो व्यवस्थालाई नेतेश्वरको दिमागको कमाल नमानेर के मान्ने ? हुन त ईश्वरलाई सर्वशक्तिमान मानिन्छ। उनले जे चाह्यो त्यही हुने ! तर ईश्वरको काम र योजना पनि गर्दाभन्दा सफल हुँदो रहेनछ कि क्या हो ! असफलताको त्यो बेलामा ध्वंसात्मक काम हुँदा रहेछ ! नत्र, शिवले रौद्ररूप लिएर महाकाली र वीरभद्र उत्पत्ति गराई दक्ष प्रजापतिको यज्ञ किन विध्वंस गर्थे ! यो कुरा हामीले स्वस्थानीको किताबमा पढेकै हो। त्यो त कथा भएछ रे ! यहाँ पनि नेतेश्वरको तेस्रो रूप महेश अर्थात् रुद्रको रौद्र रूपले बेलाबेलामा यस्तै व्यथा सिर्जना गरेको छ। आफ्नो महत्त्वाकांक्षा पूरा गर्न वा त्यसमा तुषारापात हुँदा पहिलाका कति शासक नेताले मने, मार्ने केकेसम्म गरे भन्ने कुरा इतिहासमा पनि पढिएकै हो। त्यसको विवरण निकै लामो छ। आफूले चाहेजस्तो नभएपछि पछिल्लो पटक पनि एकजना प्रधानमन्त्रीले एकै कार्यकालमा दुईदुई पटक संसद् संहारको दुष्प्रयास गरे। आफूहरूले चाहेजस्तो फैसला नहुने छाँट भएपछि अर्का प्रधानमन्त्रीका पालामा खाली कागजमा सही गराएर प्रधानन्यायाधीशलाई महाअभियोग लगाउने भनेर धम्क्याइयो। पछि आवश्यकताअनुसार महाअभियोग लगाइयो पनि। पहिले मन पर्दा, महाउज्ज्वल राष्ट्रदीपजस्तो गरिमामय विभूषण पाउनेमा छानिनु भएका न्यायमूर्तिजस्ता मूर्धन्य व्यक्तित्व पनि अहिले पदीय दुरुपयोगको आरोपमा त्यत्तिकै खुम्चिनु भएको छ। भनेपछि आधुनिक ईश्वरका स्वरूप नेतेश्वर दाहिना नहुँदाको अवस्थामा स्थिति कहाँसम्म उल्टोपाल्टो हुन पुग्दोरहेछ त ! मनपरी गरिएका यस्ता काम कुरा भनिसाध्य छैनन्। परापूर्वकालदेखि नै यो संसारमा नेतेश्वरलाई खुसी पार्ने काम भइआएको छ। यस्तो प्रवृत्तिलाई कसैकसैले शक्तिको पूजा र त्यसका अनुयायीलाई शक्तिको पुजारी पनि भन्ने गरेका छन्। आफू खुसी, सुखी र सुरक्षित रहन नेतेश्वरको भक्तिभावमा खुब मन लाउने गरिएको छ। वास्तवमा यस्तो गर्नु भनेको म चेतनशील प्राणी मानिस हुँ भन्ने कुरालाई भुसुक्कै बिर्सनु हो। ईश्वरको बास भनेको अशिक्षा, अज्ञान, अल्छ्याइँ, डर, अचेत र अल्पज्ञानमा छ। त्यसैले आफूमा शिक्षा, ज्ञान, आँट, चेतना र तत्त्वबोध भर्न सकेमा ईश्वरीय भ्रान्तिबाट मुक्ति पाउन सकिन्छ। साथसाथै, आफैं ईश्वर बनेर यो समाज र देशको कल्याण गर्न पनि सकिन्छ।"
रुसचीन सम्बन्धका आरोहअवरोह,"यतिखेर विश्व राजनीति अत्यन्त ध्रुवीकृत हुँदैछ। आस्था र सिद्धान्तलाई प्राथमिकता दिने प्रचलनबाट देश विशेषको तत्कालीन स्वार्थमा आधारित हुँदै सम्झौता हुन थालेका छन्। विश्वमा साम्यवादी र लोकतान्त्रिक गरी दुई कित्तामा देशहरू विभाजित भएका छन्। यी देशहरूले सिद्धान्तमा मात्र आधारित भएर सम्बन्ध विकास गर्ने रणनीतिलाई क्रमशः परित्याग गर्दै आएका छन्। यसको ज्वलन्त उदाहरण युक्रेनमा भएको रुसी आक्रमणका सन्दर्भमा शक्ति सम्पन्न राष्ट्रहरूको संलग्नतालाई लिन सकिन्छ। पश्चिमा लोकतान्त्रिक शक्तिसँग एकताबद्ध हुने आशा गरिएको भारतले संयुक्त राष्ट्रसंघमा रुसी आक्रमणको भत्र्सना गर्ने प्रस्तावमा तटस्थ भूमिका निर्वाह गरेको छ। यसका पछाडि भारतको व्यक्तिगत सम्बन्ध रुससँग प्रगाढ रहनु र हालका दिनमा रुसमा परेको संकटबाट व्यापारिक फाइदा लिनु हो। चीनको तटस्थतामा पनि व्यापारिक स्वार्थ रहेको विश्लेषण भइराखेको छ। सन् १९९१ मा सोभियत संघलाई अप्ठेरोमा पारी अमेरिकासँग गठबन्धन गर्दै साम्यवादी देशहरूमा सर्वशक्तिमान बन्दै आएको छ चीन। विश्वबाटै रसियन कदमको आलोचना र भत्र्सना भइरहेको समयमा चीनले तटस्थ भूमिका निर्वाह गर्ने थिएन। चीन र रुसबीचको बहुपक्षीय साझेदारी शीतयुद्धको अन्त्यसँगै विकसित भएको हो। गत दशकमा यसले परिपक्वता प्राप्त गरेको हो। अमेरिकासँगको पुरानो गाढा सम्बन्धको निरन्तरता अब नयाँ परिवेशमा पुनरावलोकन हुन थालेको छ। रुसचीन सम्बन्धमा नयाँ आयामहरूको विकास हुँदै गएको छ। त्यसैले सहजता र अड्चनहरू सतहमा आउन थालेका छन्। यी सम्बन्धहरूको उचाइ कुन हदसम्म विकास हुँदै जाने हो ? यसमा अमेरिकी नीति र रणनीतिको ठूलो प्रभाव पर्ने अवस्था छ। अमेरिकाले आफ्नो पुरानो परम्परावादी सोच र रणनीतिबाट नयाँ सोचका साथ अघि बढ्नु पर्छ। अमेरिकी व्यवहार र रणनीतिबाट यी दुई देशबीचको सम्बन्धमा गहिरो प्रभाव पर्छ। अमेरिकाको विश्व राजनीतिमा प्रभाव बढाउन यसको आर्थिक, कूटनीतिक र सैन्य क्षमताको विकास उल्लेख्य प्रकारले गर्नुपर्ने भएको छ। अन्यथा विश्व राजनीतिमा अमेरिकाको प्रभावमा क्रमशः संकुचन आउने निश्चित छ। युक्रेनमा सैन्य शक्तिको बलमा रुसले बलात तवरले प्रभाव जमाउँदै गर्दा तुलनात्मक रूपमा पश्चिमा लोकतान्त्रिक शक्तिहरूको प्रभाव न्यून देखिएको छ। साम्यवादी शक्तिहरू प्रत्यक्ष अप्रत्यक्ष रूपमा एकता प्रदर्शन गर्न सफल भएको मनोविज्ञान विश्व राजनीतिक परिवेशमा प्रदान गर्न सफल भएका छन्। चीनरुस सम्बन्धका निर्धारक तत्त्वहरू भूराजनीति र सुरक्षा प्रमुख निर्धारक तत्त्वका रूपमा छन्। दुई देशहरूको सामूहिक चासो संयुक्त राज्य अमेरिकाको विश्व राजनीतिमा देखिएको अग्रगामी प्रभावलाई कमजोर बनाउनु हो। आफ्ना क्षेत्रहरूमा यी दुवै देशको प्रभाव अत्यन्त ज्यादा देखिएको छ। दुवै आफ्ना क्षेत्रमा भइराखेको प्रभावको विस्तारका लागि अवलम्बन गरिआएका रणनीतिलाई निर्वाध रूपमा अघि बढ्न अमेरिकी रणनीतिहरू अवरोध बनेको महसुस गरिरहेका छन्। अमेरिकाले आधुनिक क्षेप्यास्त्रको विकास गरेको छ। अमेरिकी सैनिकहरू चीन र रुसको सिमानामा निर्वाध रूपमा विभिन्न गतिविधि सञ्चालन गर्दै आएका छन्। अमेरिकाले लामो दूरीमा मार हान्न सक्ने हतियारहरू उल्लेख्य रूपमा उत्पादन गरिआएको छ। अमेरिकाको यस प्रगतिबाट चीन र रुस दुवै त्रसित छन्। यी दुवै देशले अमेरिकी रणनीतिलाई नकारात्मक रूपमा ग्रहण गरेका छन्। चीन र रुसको प्रभाव कायम भएका क्षेत्रमा अमेरिकाले जोखिम बढाएको अर्थमा लिएका छन्। यी दुई देशमा कायम आपसी सद्भावलाई अवरोध सिर्जना गर्न अमेरिका लागिपरेको निष्कर्ष निकालेका छन्। अमेरिकाले यी देशविरुद्ध शीतयुद्धका रूपमा आफ्ना नीतिहरू कार्यान्वयन गरेको निचोड उनीहरूको छ। यस प्रकारको विश्व राजनीतिबाट चीन र रुसको आपसी सद्भावमा पर्ने असरका बारेमा दुवै देश सतर्क भएका छन्। आपसी सम्बन्ध मजबुद बनाउन गम्भीरताका साथ अघि बढेका छन्। दुवै देशप्रति रणनीतिका रूपमा सुरक्षासम्बन्धी प्याकेजहरू तय गरिराखेका छन्। यस्ता सुरक्षा सहयोगहरू हातहतियारहरूको बिक्री, रक्षासम्बन्धी वार्ताद्वारा साझा स्वार्थलाई सम्बोधन गर्ने र संयुक्त रूपमा सैन्यलगायतका अभ्यास गर्ने रहेका छन्। तेस्रो विश्वमा आफ्ना प्रभाव विस्तार गरी अमेरिकाको प्रभावलाई निस्तेज गरिराखेका छन्। अमेरिकी प्रभाव र विस्तारलाई अवरोध सिर्जना गर्ने नीति चीन र रुसको देखिँदैछ। राजनीतिक सिद्धान्त, मूल्य, मान्यता र आदर्शका कारण समेत यी दुई खेमामा रहेका देश पृथक् छन्। अमेरिका लोकतन्त्रमा विश्वास राख्दछ। त्यसैले मानवअधिकारको पूर्ण प्रत्याभूतिका पक्षमा पैरवी गर्दै आएको छ। यसबाट विश्वव्यापी प्रभाव अमेरिकाको पर्दै गर्दा बेइजिङ र मस्को दुवैप्रति रणनीति अख्तियार गर्न आपसी सहयोगका लागि तत्पर छन्। दुवै देश एकअर्काको आन्तरिक मामिलामा अहस्तक्षेपको नीति अवलम्बन गर्ने समझदारीमा पुगेका छन्। अमेरिकी विस्तार र प्रभावलाई नियन्त्रण गर्न सहमति प्रकट गरेका छन्। अमेरिकाको अफगानिस्तान, सिरिया र लिबियामा भइराखेको हर्कतहरूलाई आलोचना गर्दै त्यसलाई निषेध गराउन लागिपरेका छन्। मानव अधिकारको बहालीका नाममा विदेशी हस्तक्षेप हुनु हुँदैन। किनकि अर्को स्वतन्त्र देशको सार्वभौमसत्तामाथि हस्तक्षेप गरिनु हुन्न भन्ने मान्यता चीन र रुसले राख्दै आएका छन्। चीन र रुस उर्जाका कारण पनि नजिक बनेका छन्। मध्यपूर्वी देशहरूभन्दा बाहिरबाट चीनले ऊर्जा आपूर्ति गर्ने नीति लिएको छ। रुस पश्चिमा प्रतिबन्धका बाबजुद आफ्नो ठूलो मात्राको तेल उत्पादन गर्दै व्यापार फैलाउन चाहन्छ। यस परिस्थितिले दुवै देशको स्वार्थ समान भएको पाइन्छ। ऊर्जा विकासका लागि सहयोग आदानप्रदान गर्ने क्रममा सम्झौताहरू भएका छन्। सन् २०१४ मा रुसको गाज्प्रम र चाइना नेसनल पेट्रोलियम कर्पोरेसनबीच साइबेरिया पाइपलाइनको प्रयोग थालिएको छ। ३० वर्षका लागि चीनमा रसियन तेल पठाउने सम्झौता हुनु यसको ज्वलन्त उदाहरण हो। चीन र रुस सम्बन्धका अवरोध चीन र रुसको आपसी साझेदारी बराबरीका आधारमा भएका छैनन्। चीनको तुलनामा रुस अत्यन्त कम हिस्साको साझेदार हो। रुसको वरिपरि रहेका देशहरू मंगोलिया र मध्य एसियामा चीनको व्यापारिक प्रभाव अत्यन्त ज्यादा छ। यसबाट रुसको प्रभावमा संकुचन आउने स्थिति बनेको छ। विश्व शक्तिका रूपमा स्थापित हुन समेत कठिन बनेको छ। विश्वमा वैभव विस्तार गर्ने साधनहरू रुससँग पर्याप्त छैनन्। रुसले आणविक हतियारहरूको उत्पादन गरेको छ। सैन्य विस्तारमा ठूलो धनराशि खर्च गरेर आफ्नो पहिचान यस सम्बन्धमा राम्ररी बनाएको छ। संकटकालीन अवस्थाको सामना गर्न सक्ने सामथ्र्यको विकास गरेको छ। चीनको व्यापारिक सञ्जालले भने विश्वको हरक्षेत्रमा पकड जमाएको छ। चीनको अन्तर्राष्ट्रिय सुरक्षा, आर्थिक र कूटनीतिक पक्ष रुसको तुलनामा धेरै सबल छ। अब साम्यवादी देशहरूको नेतृत्व कसले लिने ? भन्ने अहम् सवाल दुई देशबीच जबरजस्त उठेको छ। यसले आपसी सहयोग र सद्भाव निश्चित उद्देश्य प्राप्तिमा छ। ट्रम्पको पालामा अमेरिकी नीति पुटिनसँग सुसम्बन्ध कायम गर्दै बेइजिङलाई कमजोर बनाउने रणनीति तैनाथ हुँदै गएको अर्थमा विश्लेषण हुने गथ्र्यो। अहिले त्यो अवस्था छैन। इतिहास केलाउँदा रुस चीनसँगको सम्बन्धमा विश्वस्त हुन सकेको छैन। तात्कालीन अमेरिकी राष्ट्रपति निक्सनका पालामा कुशल सल्लाहकारको भूमिका डा हेनरी किसिन्जरले निर्वाह गरेका थिए। निक्सन र किसिन्जर चीन र सोभियत संघबीचको सम्बन्धमा दरार पैदा गर्न सफल भए। परिणामस्वरूप वाशिंगटन र बेइजिङ नजिक हुन पुगे। सोभियत संघ विघटनसमेत भयो। त्यस बखतको जस्तो गरिमा र ओज रुसले कायम गर्न सकेन। यस परिस्थितिले रुसलाई सधैं झस्काउने र त्रसित बनाउने गर्छ। तसर्थ चीन र रुसबीचको सम्बन्धमा दुवै देश त्यसमा पनि रुस पूर्ण रूपमा विश्वस्त हुन सकेको छैन। यसले गर्दा सहयोगको सम्बन्धमा पनि प्रश्नचिह्न खडा भइराखेको छ। मनोवैज्ञानिक सन्त्रासमा रुस बाँचेको छ। क्षेत्रीय सम्बन्धका हिसाबले पनि यी देश विभिन्न कित्तामा छन्। अन्तर्राष्ट्रिय क्षेत्रका देशसँग अवलम्बन गर्ने नीतिमा विविधता पाइन्छ। जापानसँगको कुरिल टापुमा रहेको विवाद मिलाउन रुस वार्तारत छ, तर चीन र जापानका बीचको सम्बन्ध शत्रुतापूर्ण छ। आसियान क्षेत्रका राष्ट्रहरू, उत्तर कोरिया र भारतसँगको सम्बन्धमा समेत दुई देशबीच समानता पाइँदैन। विविध कारण दुई देश नीतिगत उद्देश्यमै तालमेल नहुने अवस्थामा छन्। विश्व अर्थ व्यवस्थामा चीनको पकड अत्यन्त ज्यादा छ। विश्व अर्थ सम्राट्को स्थान चीनले लिँदैछ। चिनियाँ उपरको व्यापारिक निर्भरता प्रायः विश्वभर छ। यसले विश्वभर स्थायित्व कायम गर्न र विकास निर्माणमा सहयोग गर्न सक्ने अवस्थामा रुसभन्दा चीन माथि छ। अमेरिकी बजारबाट चीन फाइदामा छ। अमेरिका विश्व शक्तिका रूपमा रहेको थियो र छ। यसको निरन्तरतालाई नियन्त्रण गरी चिनियाँ प्रभाव विस्तार गर्न बेइजिङ लागिपरेको छ। तर, व्यापारिक सम्बन्ध विस्तार भएकाले अमेरिकासँग प्रत्यक्ष द्वन्द्वमा फस्न चीनले चाहेको छैन। अमेरिकासँग विवाद आमन्त्रण गरेर मस्कोसँग संलग्नता दिने नीति अहिलेसम्म देखिएको छैन। पछिल्लो उदाहरणका रूपमा युक्रेन प्रकरणमा राष्ट्रसंघले रुसको भत्र्सना गर्न राखेको प्रस्तावमा प्रस्तावको पक्ष विपक्षमा मतदान नगरी तटस्थ रहनुलाई लिन सकिन्छ। युरोप अमेरिकासँग रहेको रसियन द्वन्द्वबाट पृथक् रहने नीति चीनको छ। यी सबै परिस्थिति र यथार्थतालाई दृष्टिगत गर्दा चीन र रुसको सहयोग सद्भाव सतहमा आधारित देखिँदैछ। यसको प्रत्यक्ष प्रभाव आपसी सम्बन्धमा पर्ने निश्चित छ परिराखेको छ। अमेरिकाको भूमिका चीन र रुस निकट बन्दै जाँदा अमेरिकी प्रभावमा नियन्त्रण हुने सम्भावनाको आकलन अमेरिकाले गरेको छ। हालसम्मको चीन र रुसकाबीचको सम्बन्धका बारेमा अमेरिकी नीति अपर्याप्त भएको महसुस वाशिंगटनले गरेको छ। अमेरिकाको विद्यमान नीतिका कारण चीन र रुसको हतियार बिक्री गर्न असहज भएको छ। ऊर्जासम्बन्धी लगानी र व्यापार पनि प्रभावित भएका छन्। संयुक्त राष्ट्रसंघमा पश्चिमा देशहरूले देखाएको चासोका बारेमा यी दुई राष्ट्रले नकारात्मक भूमिका निर्वाह गरिराखेका छन्। चीन र रुसको यस रणनीतिलाई निस्तेज गराउन अमेरिकाले अपेक्षित सफलता प्राप्त गर्न सकेको छैन। त्यसैले अमेरिका सोबारे नीतिहरू निर्धारण गर्न द्विविधाजनक अवस्थामा रहनु हुँदैन। यिनीहरूको प्रभाव बढिरहँदा राष्ट्र संघमा यही समूहको एजेन्डाले मान्यता पाउने अवस्था बन्छ। अमेरिकी प्रभाव स्वतः कम हुनेछ। ट्रम्पको पालामा अमेरिकी नीति पुटिनसँग सुसम्बन्ध कायम गर्दै बेइजिङलाई कमजोर बनाउने रणनीति तैनाथ हुँदै गएको अर्थमा विश्लेषण हुने गथ्र्यो। अहिले त्यो अवस्था छैन। वर्तमान समयमा बाइडेनको उदार नीतिका कारण युक्रेन प्रकरणमा अमेरिकालगायत पश्चिमा शक्तिहरू केही कमजोर बनेको देखिन्छ।"
बैंकबाट झिकियो २२ अर्ब निक्षेप,"काठमाडौं : मुलुकमा स्थानीय चुनावको चहलपहल बढेदेखि बैंकिङ प्रणालीको निक्षेप पनि बाहिरिएको छ। सरकारले वैशाख ३० गते स्थानीय तहको निर्वाचन गर्ने घोषणा गरेपछि वैशाखको दोस्रो सातासम्ममा वाणिज्य बैंकबाट मात्रै २२ अर्ब रुपैयाँ निक्षेप बाहिरिएको छ। नेपाल बैंकर्स संघले मंगलबार सार्वजनिक गरेको तथ्यांकअनुसार वैशाख सुरु भएको नौ दिनसम्म मात्रै २२ अर्ब रुपैयाँ बैंकिङ प्रणालीबाट घट्दा ४३ खर्ब ६७ अर्ब रुपैयाँ निक्षेप कायम रहेको छ। तर, उक्त निक्षेपमा विदेशी मुद्राको निक्षेप १ खर्ब ८ अर्ब रुपैयाँ रहेको छ। यसअघि चैत्र मसान्तसम्ममा २७ वाणिज्य बैंकहरूले ४३ खर्ब ८९ अर्ब रुपैयाँ निक्षेप बटुलेका थिए। पछिल्लो साता बैंकको निक्षेप घट्नुको एक कारण नजिकिँदै गरेको चुनाव पनि हुन सक्ने नेपाल बैंकर्स संघका कार्यकारी निर्देशक अनिल शर्माको अनुमान छ। एउटै बैंकबाट ठूलो रकम घटेको छैन। प्रायः प्रत्येक बैंकबाट १२ अर्ब रुपैयाँ हाराहारी वा योभन्दा कमले पनि निक्षेप घटेको छ। सो दरले करिब २४ ओटा बैंकको निक्षेप घटेको देखिन्छ, उनी भन्छन्, चुनाव नजिकिँदै गरेकाले यसमा पनि जोडेर हेर्ने सम्भावना पनि रहन्छ। यो हाम्रो अनुमान हो। यसबाहेकका कारणले पनि घटेको हुन सक्छ। यद्यपि चुनावपछि बैंकिङ प्रणालीमा निक्षेप बढ्नेमा कम मात्रै अपेक्षा गर्न सकिने उनको भनाइ छ। किनभने यसअघि भएको चुनावमा बैंकिङ प्रणालीमा निक्षेप खासै नबढेकाले अहिले पनि यसको प्रभाव खासै हुन नसक्ने संघका कार्यकारी निर्देशक शर्माको तर्क छ। यता नेपाल बैंकर्स संघका अध्यक्ष तथा कृषि विकास बैंकका प्रमुख कार्यकारी अधिकृत अनिलकुमार उपाध्याय चुनावले भन्दा पनि चैत्र मसान्तमा विभिन्न संघसंस्थाहरूले सरकारलाई राजस्व तिर्नु परेकाले निक्षेप घटेको बताउँछन्। उनका अनुसार यससँगै नेपाल आयल निगमले आयात गरेको पेट्रोलियम पदार्थको भुक्तानी गर्नु परेकाले पनि बैंकिङ प्रणालीबाट निक्षेप घटेको हो। आयल निगमले पेट्रोलियम पदार्थ आयात गरेपछिको भुक्तानी रकम ठूलै हुन्छ। साथै अन्य आयातित वस्तुको एलसी तथा टीआर लोनको भुक्तानी पनि भएको हुन्छ। यसले निक्षेप घट्नु स्वाभाविक हो, उनले भने। यद्यपि चालू आर्थिक वर्ष २०७८०७९ सुरु भएदेखि नै वाणिज्य बैंकहरूले निक्षेप बढाउन खासै सकेका थिएनन्। आर्थिक वर्षको सुरुवातदेखि वैशाख दोस्रोे सातासम्म कुल निक्षेप १ खर्ब ६६ अर्ब रुपैयाँले वृद्धि हुँदा कर्जा प्रवाह भने ४ खर्ब ७३ अर्ब रुपैयाँले बढेको छ। स्रोत संकलनको तुलनामा लगानीको माग ह्वात्तै बढ्दा समग्र बैंकिङ प्रणालीमा लगानी योग्य पुँजी (तरलता) अभावको स्थिति कायमै छ। अझै बैंकिङ प्रणालीमा अपेक्षाअनुसार निक्षेप संकलन नहुनु र कर्जा वृद्धि भने अधिक देखिन्छ। निक्षेप र कर्जाको असन्तुलन वृद्धिले कर्जानिक्षेप अनुपात (सीडी रेसियो) नियन्त्रणमा भने आउन सकेको छैन। यसो हुँदा तरलता कसिलो स्थितिमा छ। नेपाल राष्ट्र बैंकको तथ्यांक समग्रमा सञ्चालनमा रहेका २७ वाणिज्य बैंकको कर्जानिक्षेप अनुपात (सीडी रेसियो) औसत ९०९२ प्रतिशत माथि छ। तर, अधिकांश बैंकले असार मसान्तसम्ममा सीडी रेसियो ९० प्रतिशतको सीमामा ल्याउनु पर्नेछ। सो सीमा काय गर्न अझै समय रहेकाले बैंकहरू सजग रहेको तर्क गर्छन्। निक्षेपको तुलनामा कर्जा प्रवाह भने समग्रमा बढेको छ। तर, चैत्र मसान्तको तुलनामा वैशाख दोस्रो सातामा कर्जा प्रवाह पनि तीन अर्बले घटेको छ। यस अवधिमा बैंकहरूले विदेशी मुद्रामा गर्ने लगानी घटाएकाले समग्र कर्जावृद्धि घटेको हो। गत चैत्र मसान्तसम्म ४३ अर्ब रुपैयाँ विदेशी मुद्रामा कर्जा प्रवाह भएकोमा वैशाख दोस्रोे साता यस्तो लगानी ३ अर्बले घटेर ४१ अर्ब रुपैयाँमा सीमित छ। यसो हुँदा वैशाख ९ गतेसम्म वाणिज्य बैंकबाट कुल ४१ खर्ब ९४ अर्ब रुपैयाँ कर्जा प्रवाह भएको संघको तथ्यांकमा उल्लेख छ।"
यस्ता छन् स्याङ्जाका ६ गाउँपालिका अध्यक्षका मुख्य प्रतिस्पर्धी,"स्याङ्जा : स्थानीय निर्वाचनका लागि स्याङ्जाका ११ पालिका मध्ये ६ गाउँपालिकामा २ जना महिलासहित २९ जनाले अध्यक्ष पदमा उम्मेदवारी दर्ता गराएका छन्। ती मध्ये नेपाली कांग्रेस र नेकपा एमालेबीच नै मुख्य प्रतिस्पर्धा हुने देखिएको छ। कांग्रेसले अर्जुनचौपारीबाहेक अन्य ५ वटा पालिकामा उपाध्यक्ष दिनेगरी गठबन्धन गरेको छ। फेदिखोला, आँधीखोला, कालीगण्डकी, हरिनास र विरुवामा गठबन्धन भै उम्मेदवारी दर्ता गराएका छन्। जिल्लामा नेकपा एकीकृत समाजवादी, माओवादी, जनमुक्तिबीच स्थानीय आवश्यकता अनुरुप गठबन्धन भएको हो। नेपाली कांग्रेसकातर्फबाट कालीगण्डकी गाउँपालिकामा माया राना र नेकपा एमालेका खिम थापा चुनावी प्रतिस्पर्धामा छन्। बिद्यार्थीकालदेखि राजनीतिमा सक्रिया राना महाधिवेशन प्रतिनिधि हुन भने थापा यसअघि पनि पालिकाका अध्यक्ष हुन्। अर्जुनचौपारी गाउँपालिकामा नेपाली कांग्रेसका प्रकाश तिवारी र नेकपा एमालेका चिनुमाया गुरुङ्ले अध्यक्ष पदमा उम्मेदवारी दर्ता गराएका छन्। तिवारी नेपाली कांग्रेस प्रदेश (क) का सभापति हुन भने गुरुङ् यसअघि पालिका उपाध्यक्ष थिईन्। आँधीखोला गाउँपालिकामा नेपाली कांग्रेसमा प्रेमराज पौडेल र नेकपा एमालेका विश्व पौडेलबीच प्रतिस्पर्धा हुने भएको छ। कांग्रेस महाधिवेशन प्रतिनिधि एवं नेपाल विद्यार्थी संघको केन्द्रीय उपाध्यक्ष हुन् भने विश्व एमाले जिल्ला सहसचिव हुन्। फेदिखोला गाउँपालिकामा नेपाली कांग्रेसका लक्ष्मीप्रसाद बराल र नेकपा एमालेका घनश्याम सुवेदीबीच प्रतिस्पर्धा हो। बराल एक महिनाअघि एमाले परित्याग गरी कांग्रेसको सदस्यता लिएका थिए। एमाले बसेर ३ दशकभन्दा बढी क्रियाशिल थिए। उनी कांग्रेसको जिल्ला सदस्य हुन भने सुवेदी यसअघि पनि सोही पालिका अध्यक्ष थिए। हरिनास गाउँपालिकामा नेपाली कांग्रेसका टोपबहादुर भुजेल र नेकपा एमालेका खिमनारायण मानन्धर चुनावी प्रतिस्पर्धामा छन्। भुजेल क्षेत्रीय प्रतिनिधी हुन भने मानन्धर यसअघि पनि सोही पालिका अध्यक्ष थिए। नेपाली कांग्रेसका डोलराज पोख्रेल र नेकपा एमालेका सूर्य कुँवरबीच बिरुवा गाउँपालिकामा मुख्य प्रतिस्पर्धा हुने भएको छ। पोख्रेल विरुवा गाउँपालिका कांग्रेस सभापति हुन भने कुँवर शिक्षण पेशाबाट निबृत्त हुन।"
सिन्धुलीको कमलामाई नगरका उपमेयर श्रेष्ठको उमेद्वारी रद्ध,सिन्धुली : नेकपा माओवादी केन्द्रका उमेद्वार दिर्घराज श्रेष्ठले सिन्धुलीको कमलामाई नगरपालिकाको उपमेयर पदमा दिएका उमेद्वारी दर्ता रद्ध भएको छ। श्रेष्ठको नयाँ शक्ति पार्टीमा हुँदा आँखा चुनाव चिन्हबाट समानुपातिकका सांसदको बन्द सूचिमा नाम भएको पाइएपछि उपमेयर पदको उमेद्वारी दर्ता नभइ रद्ध भएको हो। मुख्य निर्वाचन अधिकृतको कार्यालयका अनुसार श्रेष्ठको २०७४ सालको निर्वाचनमा समानुपातिक सांसदको बन्द सूचिमा नाम भएपछि सफ्ट्वयरले उमेद्वारी दर्ता लिन मानेको थिएन। श्रेष्ठले सत्तारुढ गठबन्धनमा नेकपा माओवादी केन्द्रका तर्फबाट उपमेयरमा उमेद्वारी दिएका थिए। श्रेष्ठसहित कमलामाई नगरपालिकामा विभिन्न पदका १० जना उमेद्वारको उमेद्वारी दर्ता नभएको मुख्य निर्वाचन अधिकृतको कार्यालयले जनाकारी दियो। पूर्व प्रधानमन्त्री डाक्टर बाबुराम भट्टराईको नेतृत्वमा रहेको तत्कालीन नयाँ शक्ति पार्टी एकीकरणपछि अहिले जनता समाजवादी पार्टी भएको छ। उक्त पार्टीका केन्द्रीय नेता श्रेष्ठ केही महिना अघिमात्र माओवादी केन्द्रमा प्रवेश गरेका थिए। नयाँ शक्ति पार्टी नै अस्तित्वमा नभएको र आफ्नो बन्दसूचिको उमेद्वारी पनि आधिकारिक नभएको श्रेष्ठले दावी गर्दै उमेद्वारी दर्ता गर्न अनुरोध गरेका थिए। श्रेष्ठको बन्द सूचिबाट नाम हटाइदिन सत्तारुढ दल जसपाका अध्यक्ष उपेन्द्र यादवले निर्वाचन आयोगमा लिखित निवेदन दिएका भए पनि मंगलबार सोही पार्टीका अर्का नेता डाक्टर बाबुराम भट्टराईले अर्को पत्र लेख्दै श्रेष्ठको नाम बन्द सूचिबाट नहटाउन आग्रह गरेपछि लफडा भएको थियो। श्रेष्ठले आफ्नो पार्टी छाडेको झोकमा डाक्टर भट्टराईले बन्द सूचिबाट नाम नहटाउन दवाव पत्र लेखेपछि आयोगले प्रकृया अनुसार श्रेष्ठको उमेद्वारी दर्ता हुन नसकेको र रद्ध गरिएको आधिकारिक सूचना गरेको छ। स्थानीय तहको निर्वाचन २०७९ मा समानुपातिक सांसदको बन्द सूचिमा नाम भएका स्थानीय तहको निर्वाचनमा उमेद्वार बन्न नपाउने कानुनी व्यवस्था भएको मुख्य निर्वाचन अधिकृत ध्रुवप्रसाद सापकोटाले जानकारी दिए। यता गठबन्धनका उपमयेरका उमेद्वारको उमेद्वारी नै रद्ध भएपछि गठबन्धनमा रहेका नेकपा माओवादी केन्द्र र नेपाली कांग्रेस संकटमा परेका छन्। जिल्लामा गठबन्धन दलका तर्फबाट मेयरमा नेपाली कांग्रेसका उपेन्द्र पोखरेलको उमेद्वारी दर्ता भएको छ। नेकपा एमालेले मेयरमा महेन्द्रदेव श्रेष्ठ र उपमेयरमा मन्जु देवकोटाको उमेद्वारी दर्ता गराएको छ।
उदयपुरमा चट्याङ्गसहितको आगोको मुस्लो खस्दा एक घर जल्यो,"उदयपुर : उदयपुरको ताप्ली गाउँपालिका१ पिपल भञ्जाङमा मंगलबार बेलुका चट्याङ्गसहितको आगोको मुस्लो झर्दा करिव ११ लाख बराबरको क्षति भएको छ। बेलुकी करिव ५ बजेको समयमा अकास्मात आकाशबाट आगोसहितको चट्याङ्ग पर्दा स्थानीय टंकबहादुर हमालको एक घर र अर्जुन सुनवारको एक हल गोरु र एक गाईको मृत्यु भएको छ। आगालागीबाट हमालको घरका सबै समान अन्नपात, लत्ताकपडा, भाँडा, नगद र चाँदी गरी १० लाख २० हजार बराबरको धनमाल जलेर खरानी भएको स्थानीय तोपबहादुर ठकुरीले बताए। त्यसैगरी सुनवारको ५० हजार बराबरको क्षति भएको उनले बताए। अकास्मात आगलागी भएका कारण घरबाट कुनै धनमाल निकाल्न नसकिएको जिल्ला प्रहरी कार्यालयका प्रहरी निरीक्षक मोहन थापाले बताए।"
गठबन्धनविरुद्ध नलाग्न नेता तथा कार्यकर्तालाई निर्देशन,"सिन्धुली : सिन्धुलीमा गठबन्धन दलका जिल्ला नेताले नेता कार्यकर्तालाई एकतावद्ध भएर चुनावमा केन्द्रीत हुन निर्देशन दिएका छन् । नेपाली कांग्रेस र नेकपा माओवादी केन्द्रका नेताहरुले गठबन्धनको मर्म र पार्टीको निर्देशनअनुसार आफ्ना उमेदवारलाई विजयी गराउन लाग्न निर्देशन दिएका हुन् । जिल्लाको सूनकोशी गाउँपालिका र गोलन्जोर गाउँपालिकाका नेता ,कार्यकर्ता र उमेदवारहरुलाई गठबन्धनका विरुद्ध नलाग्न निर्देशन दिइएको हो । नेकपा माओवादी केन्द्रका केन्द्रीय सदस्य तथा जिल्ला इन्चार्ज राजन दाहालले यो गठबन्धन प्रतिगनकाविरुद्ध उत्कर्ष नै भएको दावी गर्दै गठबन्धनका उमेदवारविरुद्ध लाग्न कसैलाई पनि छुट नभएको बताए । 'राष्ट्रिय परिवर्तनका लागि भएको क्रान्ति, अग्रगमन, संविधान र लोकतन्त्रको रक्षाका लागि गठबन्धन भएको हो । हामीमा राजनीतिक मुद्दा र एजेण्डा मिलेका कारण सहकार्य भएर चुनामा आएका छौं। हाम्रा कुनै पनि उमेदवारले हारे देशले हार्छ, अग्रगमन पक्षघरको हार हुन्छ,' उनले भने । जहानीया राणा शासनविरुद्ध नेतृत्व गर्ने नेपाली कांग्रेस र निरंकुश राजतन्त्रको विरुद्धको आन्दोलनको नेतृत्व गर्ने मओवादी केन्द्रका ऐतिहासिक विरात भएको भन्दै त्यसलाई जनताका बीचमा लैजान र गठबन्धनका उमेदवारलाई विजयी गराउन आआफ्नो ठाउँबाट भूमिका खेल्न दाहालले आग्रह गरे । नेपाली कांग्रेसका जिल्ला नेता तथा पूर्व महासमिति सदस्य नरेन्द्रजंग थापाले गठबन्धनमा कांग्रेस माओवादी केन्द्रबीच भोट साटासाट गर्दै दुबै दलका संयुक्त उमेदवारलाई विजयी गराउन सबै नेता कार्यकर्तालाई आग्रह गरे । उनले भने, 'हामी पार्टीका असल नेता कार्यकर्ता हौं । हामीले पार्टीको निर्देशनलाई मान्नुपर्छ कसैले गठबन्धविरुद्ध बोल्ने र गठबन्धनलाई हराउन कुनै पनि गतिविधि गर्ने छुट छैन ख्याल राख्नु होला ।' दुबै पार्टीका नेता कार्यकर्ता र उमेदवारहरुमा व्यक्तिगत स्वभावलाई सच्चाउनुपर्ने र जनताका बीचमा आफ्ना एजेण्डा लिएर जान समेत थापाले आग्रह गरे । उनले गठबन्धनका विरुद्धमा लाग्ने जो कोही नेता कार्यकर्तालाई पार्टीले तत्काल कारबाही गर्ने चेतावनी समेत दिए । नेपाली कांग्रेस गोलन्जोरका नेता तथा पालिका अध्यक्षका उमेदवार पुष्प कार्कीले गठबन्धनका उमेदवारहरुलाई एकतावद्ध भएर भोट हाल्ने आग्रह गरे । उनले भने, 'गठबन्धनभित्र असहमति छ भन्ने हाल्ला बाहिर आएको छ । यसमा कुनै शंका गर्नु पर्दैन । हाम्रा एकजना सदस्य पनि चुनावमा हार्दैनन् । तपाईंहरु विगतलाई बिर्सेर वर्तमानमा देश जिताउन लाग्नुहोस् , हामी उसै जित्छौं ।' जिल्लामा कांग्रेस र माओवादी केन्द्रबीच गठबन्धन भएको छ । दुई नगरपालिकासहित नौं वटा स्थानीय तह भएको सिन्धुलीमा एक नगरपालिकासहित पाँचवटा स्थानीय पालिकाको नेतृत्व नेपाली कांग्रेस र एक नगरपालिका सहित चारवट स्थानीय पालिकाको नेतृत्व नेकपा माओवादीले पाएका छन् । कतिपय पालिकाका वडाहरुमा भने गठबन्धनबीच सहमति हुन सकेको छैन् । त्यस्ता वडाहरु समेत शुक्रबारसम्ममा मिलाउन पहल भइरहेको जनाइएको छ । उता नेकपा एमालेले भने जिल्लामा सबै पालिकाका वडासम्मै एक्लै उमेदवारी दर्ता गराएको छ । साना राजनीतिक दल र स्वतन्त्र उमेदवारहरु समेत चुनावी प्रचार प्रसारमा निस्केका छन् ।"
स्थानीय तह निर्वाचन :धनकुटा पाख्रिवासका उपमेयर र वडाध्यक्षका उम्मेदवारविरुद्ध उजुरी,धनकुटा : प्रचलित ऐनभन्दा बढी सेवासुविधा लिएको भन्दै पाख्रिवास नगरपालिकाका उपमेयर र वडाध्यक्षका उम्मेदवारविरुद्ध उजुरी परेको छ । नेकपा एमालेको तर्फबाट पाख्रिवास नगरपालिकाको उपमेयर पदका उम्मेदवार नम्रता देउजा गौतम र सोही पाटीबाट वडा नं १० का वडाध्यक्ष पदका उम्मेदवार हरिबहादुर खत्रीविरुद्ध निर्वाचन अधिकृतको कार्यालयमा उजुरी परेको जिल्ला निर्वाचन कार्यालय धनकुटाका प्रमुख जयराम श्रेष्ठले बताए । उपमेयर पदकी उम्मेदवार गौतम अघिल्लो पाख्रिवास नगरपालिका कार्यपालिका सदस्य हुन् भने वडाध्यक्ष पदका उम्मेदवार खत्री १० नं वडाका निवर्तमान वडाध्यक्ष समेत हुन् । उनीहरु विरुद्धको उजुरी पत्रमा पदमा रहँदा प्रचलित ऐनभन्दा बढी सेवासुविधा लिएको आरोप छ । बुधबार र बिहीबार मनोनयन पत्र जाँचबझको समय रहेको हुँदा भोलिसम्म उजुरीको सुनवाइ हुने कार्यालय प्रमुख श्रेष्ठले बताए । उनका अनुसार उजुरीमा उल्लेखित कुरा प्रमाणित भए उम्मेदवारी खारेज हुने र यदि गलत भए उम्मेदवारले क्लीनचिट पाउनेछन् ।
निर्णयविपरित दिएका उम्मेदवारी फिर्ता गर्न सत्ता गठबन्धनको निर्देशन,"काठमाडौंः सत्ता गठबन्धनले गठबन्धनविपरित महानगर र उपमहानगरमा दिएको उम्मेदवारीसम्बन्धित दलले फिर्ता गर्ने निर्णय गरेको छ । सत्ता गठबन्धनको बुधबार प्रधानमन्त्री निवास बालुवाटारमा बसेको बैठकले गठबन्धनको निर्णयविपरीत गठबन्धन भित्रका दलको तर्फबाट दर्ता भएका उम्मेदवारी सम्बन्धित दलले फिर्ता गर्ने निर्णय गरेको हो । यस्तै, बैठकले गठबन्धनभित्रका दलका सदस्यले स्वतन्त्र हैसियतमा दर्ता गरेका उम्मेदवारीहरु फिर्ता गराउन सम्बन्धित दलले आवश्यक कार्य गर्ने निर्णय गरेको छ । ६ महानगर र ११ उपमहानगरपालिकामा गठबन्धनको प्रदेश र जिल्ला संयन्त्रको बैठक आजै राखेर वडाका विभिन्न पदहरुमा गठबन्धनभित्रका दलहरुका बीचमा सिट बाँडफाँटको सम्झदारी गर्ने पनि निर्णय गरेको छ । नगरपालिका र गाउँपालिकाहरुमा गठबन्धनका दलहरुका बीचमा भइसकेको सिट बाँडफाँट समझदारीविपरित गठबन्धनभित्रका दलहरुबाट दर्ता भएका उम्मेदवारीहरु फिर्ता गर्ने सहमति भएको छ । गठबन्धनभित्रका दलका सदस्यले स्वतन्त्र हैसियतमा दर्ता गराएका उम्मेदवारी फिर्ता गराउन सम्बन्धित दलले आवश्यक कार्य गर्ने निर्णय गरेको छ । गठबन्धनका दलहरुका बिचमा सिट बाँडफाँटको समझदारी हुन नसकेका नगरपालिका, गाउँपालिका र तिनका वडाहरु स्थानीय र प्रदेश सयन्त्रले समझदारीका लागि आवश्यक कार्य गर्ने निर्णय गरेको छ। त्यसका निमित्त स्थानीय, जिल्ला र प्रदेश संयन्त्रले केन्द्रीय संयन्त्रसँग आवश्यक परामर्श र सहयोग लिने भएको छ । गठबन्धनभित्रका दलहरुले कुनै पनि तहमा गठबन्धन बाहेकका दलसँग तालमेल नगर्ने र तालमेल गरेको ठाउँमा सम्बन्धित दलले अविलम्ब खारेज गर्ने भएको छ ।"
नेपाल एयरलाइन्सको साउदी उडान सुरु,"साउदी : नेपाल एयरलाइन्सले काठमाडौंबाट साउदीको रियादसम्म सिधा उडान सुरु गरेको छ। रियादका लागि निगमको वाइड बडी ए३३० विमानले गत शुक्रबार पहिलो उडान भरेको हो। साउदीसँग कूटनीतिक सम्बन्ध स्थापनाका ४५औं वर्षका अवसरमा नेपालले राष्ट्रिय ध्वजावाहकले समेत दुुई देश जोडेको हो। नेपाल एयरलाइन्सले साउदी उडान सुरु गरेको उपलक्ष्यमा रियादस्थित होटेल र्याडिसन ब्लुमा भव्य कार्यक्रम आयोजना गर्यो। कार्यक्रममा वायुसेवा निगमका कार्यकारी अध्यक्ष युवराज अधिकारीले व्यवस्थापन सुधारदेखि सेवा सुदृढीकरणमा र बजार विस्तारमा निगम लागिपरेको बताए। उनका अनुसार पर्यटनमन्त्री प्रेम आलेको निर्देशनमा उक्त उडान प्रबन्ध मिलाइएको हो। पूर्वमन्त्री एवं सांसद महेश बस्नेतले निगमले काठमाडौंरियाद उडान सुरु गर्नु ऐतिहासिक दिन रहेको बताए। साउदीस्थित नेपाली कार्यवाहक राजदूत दिलीप पौडेलले राष्ट्रिय ध्वजावाहक उडान सञ्चालनका लागि धेरै समयको मेहनतबाट सफल भएको अवगत गराए। यसले साउदी अरब र नेपालबीचको कूटनैतिक सम्बन्ध थप प्रभावकारी हुँदै जानेछ, उनले भने, साउदीमा कार्यरत करिब चार लाख नेपालीले उडानको समयमा भोग्नु परेको समस्या समाधानसमेत भएको छ। नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले साउदी उडान उचित गन्तव्य रहेको उल्लेख गर्दै यसले निगमलाई आर्थिक रूपमा टेवा पुग्ने धारणा राखे। एनआरएनए मध्यपूर्व संयोजक राजेन्द्र अर्यालले उडान सुरु हुँदा सम्पूर्ण नेपालीमा खुसीयाली छाएको बताए। काठमाडौंबाट रियाद उडानका लागि वाइडबडी र न्यारोबडी दुवै जहाजले स्लट पाएका छन्। काठमाडौंरियाद उडान अवधि ६ घण्टा १५ मिनेट हुनेछ। रियादकाठमाडौं भने ४ घण्टा ५० मिनेटमा पुगिनेछ। निगमले रियादका लागि सातामा तीन उडान भर्नेछ। साउदीको नागरिक उड्डयन कार्यालयले जेद्दा र दमाममा पनि उडानका लागि नेपाल एयरलाइन्सलाई अनुमति दिएको छ। निगमका अनुसार ती बाँकी दुुई सहरमा चाँडै उडान सुरु गरिनेछ।"
जजिरा उडानमा हाम्रो भविष्य,"कुबेतको जजिरा एयरलाइन्सले भैरहवा गौतमबुद्ध अन्तर्राष्ट्रिय विमानस्थलबाट इतिहास रच्दै पहिलो अन्तर्राष्ट्रिय उडान गर्ने वायुसेवा बन्दैछ। अरूले यात्रु पाउने वा नपाउने भनेर द्विविधा भई हिम्मत नगरिरहँदा यसले ढुक्क भएर भैरहवाकुबेतभैरहवा सिधा उडान भर्दैछ। यसले जेठ २ गते बुद्ध जयन्तीका शुभ दिनलाई अवतरणको पहिलो दिन बताउँदैछ। वायुसेवालाई बुद्ध भूमिमा अवतरण गराउनु आफैंमा एउटा इतिहास हो। अब नेपालको तराई र पहाड जोडिएका क्षेत्रका जनतालाई कुबेत श्रमका लागि जान र घर फर्कने सहज र सरल अवस्था बनेको छ। यसले काठमाडौं केन्द्रित बाध्यता अन्त्य गर्ने भएको छ। सुगम र सरल पहुँच बनाउनु राम्रो पक्ष हो। अब विस्तारै अन्य अन्तर्राष्ट्रिय वायुसेवाले भैरहवा लक्षित गर्ने पक्का छ। किनकि हाल यात्रु पाउने सम्भावना बढेको छ। जे होस्, अब गौतमबुद्ध अन्तर्राष्ट्रिय विमानस्थलले नेपालको अन्तर्राष्ट्रिय वायु मार्गलाई जोड्छ। अझ पहाड र तराई दुवै जोडिनु सुखद पक्ष हो। सरकारले गौतमबुद्ध अन्तर्राष्ट्रिय विमानस्थललाई सहज र सरल पहुँच बनाउन कुनै कसर छोड्नु हुँदैन। गौतमबुद्ध विमानस्थलले कालान्तरसम्म पश्चिम नेपालका कृषि, पर्यटन, उद्योग सबै क्षेत्रमा सकारात्मक प्रभाव पार्ने देखिएको छ। गौतमबुद्ध विमानस्थलले कालान्तरसम्म पश्चिम नेपालका कृषि, पर्यटन, उद्योग सबै क्षेत्रमा सकारात्मक प्रभाव पार्ने देखिएको छ। त्यसैले पनि राज्यले यो विमानस्थललाई विशेष प्राथमिकताका साथ विकास गर्दै जान जरुरी छ। जजिराले हाल कुबेतबाट टर्कीको इस्तानबुल र इजिप्ट पनि उडान भर्दैछ। निकट भविष्यमा जजिराले युरोपीय मुलुक जोड्ने तयारी गरिएको जनाएको छ। यो बजेट एयरलाइन्स भए पनि यसले सेवा आक्रामक रूपमा अगाडि बढाउँदै लगेको छ। त्यसैले भविष्यमा लुम्बिनीसँग पश्चिमा मुलुक सजिलै जोडिनेछ। हाल वैदेशिक रोजगारमा जानेलाई सहज र सरल हुने भए पनि पछि लुम्बिनीसँग युरोपियन पर्यटक र बौद्धमार्गी पनि जोडिने अपेक्षा गर्न सकिन्छ। जुन लुम्बिनी पर्यटनका लागि नयाँ मार्ग बन्न सक्छ। भौगोलिक अवस्था विचार गर्दा अब नेपालका ८० प्रतिशत वैदेशिक रोजगारमा जानेलाई यो वायुसेवाले ढोका खुल्दै छ। नेपालका महेन्द्रनगरदेखि झापासम्मका तराई र जोडिएका पहाडका जनतालाई जजिरा एयर महत्त्वपूर्ण हुनेछ। जजिराले भविष्यमा आफ्नो वायुयान र सेवा थप्ने योजनामा अगाडि बढेको जनाएको छ। जुन नेपालका तराईवासीका लागि महत्त्वपूर्ण भूमिका खेल्न सक्ने अपेक्षा गर्न सकिन्छ। ७५ वर्षको एउटै अन्तर्राष्ट्रिय विमानस्थल प्रयोगलाई पार गर्दै गौतमबुद्ध अन्तर्राष्ट्रिय विमानस्थल देशमा दोस्रो अन्तर्राष्ट्रिय विमानस्थल बन्नु नेपालसँगै विश्वकै गौरवको विषय हो। अन्तर्राष्ट्रिय वायुमार्गका लागि नेपालको प्रतिष्ठा पनि बढ्नु हो। यसले नेपालको वायुसेवाको अन्तर्राष्ट्रिय छविलाई पनि महत्त्वपूर्ण बनाएको छ। अब भैरहवासँगै पोखरा पनि प्रारम्भ भए नेपालको पर्यटन क्षेत्रमा नयाँ कोशेढुंगा हुने अपेक्षा गर्न सकिन्छ।"
नीति कथा : रिसको औषधि,"एक विद्यार्थी साथीसँग रिसाउन थाले। एक होइन, धेरै पटक रिसाएपछि शिक्षकले उनलाई लगातार घर पठाए। उनको स्वभाव कहिले कक्षामा त कहिले विद्यालयमा बाधा पुर्याउने र अन्य विद्यार्थीलाई चोट पुर्याउनेसम्मका हुन थाले। विद्यार्थीका बुवाले छोराको रिस सजिलै नियन्त्रण गर्ने रणनीति अपनाए। उनले छोरालाई एउटा हथौडा र केही किलाहरू दिए। जुन दिन वा बेला छोरा रिसाउँथे त्यसबेला प्रत्येक पटक कोठाको भित्तामा एउटा किला हान्न भनेर उनलाई सुझाए। भोलिपल्ट छोरा ३७ पटक रिसाए। साँझ बुवा र आमा बसेर भने, आज तिमी ३७ पटक रिसायौ। भित्तामा ३७ वटै किलाहरू ठोक्नु पर्यो। उनले त्यसै गरे। उनी धेरै थाके। त्यसपछिका केही हप्तामा ती विद्यार्थीले दर्जनौं किला हानिरहे। उनी धेरै नै थाकेका थिए। उनले बिस्तारै आफ्नो रिस नियन्त्रण गर्न थाले। बिस्तारै, उनले भित्तामा हान्ने किलाहरूको संख्या कम हुन थाल्यो। उनलाई औजार जम्मा गर्नु, बाहिर जानु र हथौडा हान्नुभन्दा रिस कम गर्छु भन्ने अवस्था ठीक लाग्यो। रिस उठ्न थालेपछि किला ठोकेर शान्त रहनुभन्दा त्यसो नगर्दा सही हुने बुझे। अन्ततः विद्यार्थीले आफ्नो रिस देखाउन छोडे। त्यो कुरा बुवाले याद गरे। त्यतिबेलासम्म सबै किला बाहिर निकालिएको थियो। त्यसपछि बुवा र छोरा पूरै प्वालहरूले भरिएको भित्ताको अगाडि उभिए। बाबुले छोरातिर फर्केर भने, तिमीले राम्रो गर्यांै, तर भित्तामा प्वाल हेर। तिनलाई मर्मत गर्न अब नसकिने अवस्था भयो। नैतिक शिक्षा : जब तपाईं अरू मानिससँग रिसाउनुहुन्छ, तब त्यसले भित्तामा भएका प्वालहरू जस्तै दाग छोड्छ। अरू मानिसप्रति आफ्नो क्रोध नियन्त्रण गर्नुहोस्। जबकि तपाईंले यसले गरेको क्षति देख्न सक्नु हुन्न। यसले अपूरणीय घाउहरू छोड्न सक्छ। जसले अन्ततः तिनीहरूलाई तोड्न सक्छ। अरूप्रति दयालु हुनुहोस्।"
"अब हप्तामा दुई दिन सार्वजनिक बिदा, सरकारले गर्यो स्वीकृत, कार्यालय समय पनि हेरफेर",काठमाडौं : सरकारले हप्तामा दुई दिन सार्वजनिक विदा दिने निर्णय गरेको छ। मंगलबार बसेको मन्त्रिपरिषद् बैठकले हप्ताको दुई दिन विदा दिने उद्योग वाणिज्य तथा आपूर्ति मन्त्रालयको प्रस्ताव स्वीकृत गरेको सञ्चारमन्त्री ज्ञानेन्द्र बहादुर कार्कीले जानकारी दिए। उनकाअनुसार जेठदेखि हप्तामा दुई दिन शनिबार र आइतबार सार्वजनिक विदाको निर्णय कार्यान्वयनमा आउनेछ। दुई दिन सार्वजनिक विदा दिएसँगै सरकारले कार्यालय समय पनि हेरफेर गरेको छ। विहान ९:३० बजेदेखि साँझ ५:३० बजेसम्म कार्यालय समय तोकिएको छ। इन्धनको खपत घटाउन आयल निगमले उद्योग वाणिज्य तथा आपूर्ति मन्त्रालयलाई दुई दिन सार्वजनिक विदाको प्रस्ताव गरेको थियो। त्यस्तै नेपाल राष्ट्र बैंकले सरकारी खर्च घटाउन र सरकारी कार्यालयको सेवा प्रवाहमा सुधार ल्याउन सरकारलाई यो प्रस्ताव गरेको थियो। सरकारले सुरुवाती चरणमा परीक्षणका रुपमा जेठबाट विदाको निर्णय कार्यान्वयनमा ल्याउने सरकारका प्रवक्ता कार्कीले बताए।
विप्लव नेकपा फुटको संघारमा : कञ्चन र सुदर्शन अराजकता र विचलनवादी,"काठमाडौंः नेत्रविक्रम चन्द 'विप्लव' नेतृत्वको नेकपाले पार्टीका सचिवालय सदस्यद्वय हेमन्तप्रकाश ओली (सुदर्शन) र धर्मेन्द्र बास्तोला (कञ्चन) लाई निलम्बन गरेको छ । पार्टीको निर्णय विपरीत अभिव्यक्ति दिएको भन्दै कारबाही गरेको नेकपाले स्पष्ट पारेको छ । सचिवालय सदस्य सुदर्शन र कञ्चनले लगातार मालेमावादको सामान्य संगठनात्मक विधि, मान्यत एवं एकीकृत जनक्रान्तिको भावना विपरित बैठकका निर्णय र नेतृत्वका विरुद्ध अभिव्यक्ति दिएको पार्टी महासचिव विप्लवले बताए । कार्यकर्तामाझ गुटबन्दी गर्ने र पार्टीका सबै मूल्यमान्यता भत्काउने कार्य गरेको नेकपाले आरोप लगाएको छ । सचिवालय सदस्य कञ्चनले पार्टीको निर्णय विपरीत व्यक्तिगत तवरमा चुनावबाट फिर्ता हुनुपर्ने नभए कारबाही गर्ने भन्दै विज्ञप्ति जारी गरेका थिए । विप्लवले जारी गरेको वक्तव्यमा भनिएको छ, 'सुदर्शन र कञ्चनले आफ्नो नमिलेको विषय स्थानीय चुनाव भएको बताए पनि यो निमित्त एवं वहानाको विषय मात्र हो । यो समस्याको चुरोकुरा प्रतिबन्धभन्दा अगाडि मध्य कमाण्डमा हुँदा देखिनै क सुदर्शनसँग संगठनात्मक एवं आर्थिक मामिलामा नमिलेका र संघर्ष भएका विषय थिए । सुदर्शन जेल हुँदा पनि उहाँ गिरफ्तार हुनुको मूल कारण पनि उहाँले नै पार्टीको सुझाव विपरित नजिक राखेका मान्छेले गर्दा हो भन्ने विषयमा गंभीर छलफल भए । त्यसैगरी कमरेड कञ्चनसँग पनि पार्टी संगठनका जिम्मेवारी, राजनैतिक कार्यनीतिका विषयमा गंभीर छलफल चलेका थिए र केही विषयमा मेल खाएको थिएन । तर हाल आएर चुनावको विषय देखाएर पार्टी संसद्वादमा फसेको तर्क निकाल्नु भएको छ । यो एकदमै गलत तर नियोजित प्रचार मात्र हो ।' जब कुनै नेताले आफ्ना राजनैतिक दृष्टिकोण र व्यवहारिक गतिविधिहरु पार्टीका वैचारिक, राजनैतिक, आर्थिक एवं संगठनात्मक मान्यताहरुभन्दा उल्टो गर्दै जान्छ, आफ्नो गलत सोचहरु सार्वजनिक रुपले तथानाम राख्न थाल्छ, उसले औपचारिक घोषणा नगरे पनि सारतः पार्टी सम्बन्धवाट स्वतन्त्र भइसकेको हुन्छ । उसले केवल अलग हुने सहज वाटोको खोजी मात्र गरिरहेको हुन्छ । सचिवालय सदस्य सुदर्शन र कञ्चन यस्तै अवस्थामा पुग्नु भएको छ,' विज्ञप्तिमा भनिएको छ।' नेकपाले दुवै नेतालाई अनिश्चित समयका लागि सम्पूर्ण जिम्मेवारीबाट मुक्त गरिएको जनाएको छ । वक्तव्यमा भनिएको छ, 'मुख्यतः सुदर्शन र कञ्चनकै अराजकतावादी, अवसरवादी, विचलनवादी गतिविधिका कारण यो निर्णय लिनुपर्ने अवस्था सृजना भएको छ । तथापि हामी सबै पार्टी पंक्तिलाई बाह्रो पूर्ण बैठकका पारित प्रस्ताव र निर्णयहरुलाई रक्षा र कार्यान्वयन गर्दै निरन्तर अगाडि बढ्न विशेष अपिल गर्दछौं ।' योसँगै पार्टी फुटको संघारमा पुगेको छ । धर्मेन्द्र र सुदर्शन अब कसरी अघि बढ्ने भन्ने विषयमा आन्तरिक परामर्शमा छन् ।"
किशोरी बलात्कार आरोपमा पक्राउ,गुल्मी : किशोरीलाई बलात्कार गरेको आरोपमा जिल्लाको छत्रकोट गाउँपालिका ६ का ४३ वर्षीय उमबहादुर नेपाली पक्राउ परेका छन् । नेपालीले गत फागुन २ गते साझ सोही वडाको दौघास्थित गोठमा १८ वर्षीया किशोरीलाई बलात्कार गरेको आरोप छ । उनीविरुद्ध गत वैशाख १२ गते जाहेरी परेपछि वैशाख १३ गते पक्राउ गरिएको जिल्ला प्रहरी प्रवक्ता डिएसपी माधवराज खरेलले जानकारी दिए । नेपालीलाई गुल्मी जिल्ला अदालतबाट म्याद थप गरी घटनाको बारेमा अनुसन्धान भइरहेको डीएसपी खरेलले बताए ।
लोमान्थाङमा अध्यक्षका उम्मेदवारविरुद्ध उजुरी,जोमसोम : मुस्ताङमा कांग्रेसका उम्मेदवारविरुद्ध उजुरी परेको छ। लोमान्थाङ गाउँपालिकाका लागि अध्यक्ष पदमा उम्मेदवारी मनोनयपत्र दर्ता गरेका कांग्रेसका उम्मेदवार टसी गुरुङविरुद्ध नेकपा एमाले जिल्ला कमिटी मुस्ताङले चीन विरोधी गतिविधिमा संग्लन रहेको उल्लेख गर्दै बुधबार जिल्ला प्रशासन कार्यालय मुस्ताङमा उजुरी दर्ता गराएको हो। नेकपा एमाले जिल्ला कमिटी मुस्ताङका अध्यक्ष आशबहादुर थकालीद्धारा हस्ताक्षरीत कांग्रेस उम्मेदवार टसी गुरुङविरुद्धको उजुरी जिल्ला प्रशासन कार्यालय मुस्ताङमा दर्ता भईसकेको छ। एमाले मुस्ताङले आसन्न स्थानीय तह निर्वाचनमा लोमान्थाङ गाउँपालिकामा कांग्रेसकातर्फबाट उम्मेदवारी दर्ता गराएका लोमान्थाङ१ निवासी गुरुङ नेपाल सरकारको एक चीन नीतिप्रति प्रतिवद्ध नभएको र उनले चीन विरोध गतिविरोधी गरेको एमालेको उजुरीपत्रमा उल्लेख गरिएको छ। एमालेले पेश गरेको उजुरी पत्रमा आरोपित उम्मेदवार गुरुङको मतदाता नम्बरसमेत खुलाएको छ। एमाले मुस्ताङले कांग्रेसका अध्यक्ष पदका उम्मेदवार गुरुङलाई केही महिना अघि तिब्बतको निर्वासित सरकारको आम चुनावमा महिला बिधायकको रुपमा उम्मेदवार बन्नु भएकी श्रीमती ग्यारी ढोमाको चुनाव प्रसारप्रसार गर्ने क्रममा नेपालस्थित तिब्बतीयन क्याम्पमा हिडेको आरोप लगाईएको छ। श्रीमती ग्यारी ढोमा अहिले तिब्बत सरकारको गृहमन्त्री पदमा रहेको उजरी पत्रमा उल्लेख गरिएको छ। एमाले मुस्ताङको उजुरी पत्रमा कांग्रेसका उम्मेदवार गुरुङको नेपाली नागरिक भएपनि उक्त आचरण नेपाल सरकारको एक चिन नीतिप्रति प्रतिवद्ध हुनुपर्नेमा सो नीतिकोविरुद्ध राष्ट्र हित प्रतिकुल गतिविधि गरेको र यसरी एउँटा देशको नागरिकले छिमेकी राष्ट्रको विरुद्ध अवैधानिक कृयाकलापमा संग्लन रही तिब्बतीयन नागरिक सरह कार्य गर्नु दुभाग्यपूर्ण भएको उजुरीमा भनिएको छ। एमाले मुस्ताङले यसप्रकारको नेपालको प्रचलित कानुन विपरित सार्वभौम र राष्ट्रिय अखण्डताविरुद्ध संग्लन निज ब्यक्तिलाई तत्काल पक्राउ गरी प्रचलित कानुन बमोजिमको कडा कारवाही गरी राष्ट्रहित विपरितको कार्य रोकिपाउँ भनी उजुरी दिएको जनाएको छ। एमालेले पेश गरेको उजुरीपत्रसहित लोमान्थाङमा कांग्रेसकातर्फबाट अध्यक्षपदमा उम्मेदवारी दर्ता गराएका गुरुङको फेसबुक प्रोफाईलमा तिब्बती गृहमन्त्री ग्यारी ढोमाको तस्विर राखिएको प्रतिसमेत उजरी पत्रसहित पेश गरिएको एमाले जिल्ला कमिटी अध्यक्ष आशबहादुर थकालीले जानकारी दिए। उनका अनुसार लोमान्थाङमा कांग्रेसका अध्यक्ष पदका उम्मेदवार विरुद्ध एमाले मुस्ताङले मुख्य निर्वाचन कार्यालय जोमसोम र निर्वाचन कार्यालय लोमान्थाङमा बोधार्थ पठाईसकेको उल्लेख गरे। यता जिल्ला प्रशासन कार्यालय मुस्ताङमा लोमान्थाङ गाउँपालिकामा अध्यक्ष पदका उम्मेदवार टसी गुरुङ विरुद्ध उजुरी दर्ता भएको सूचना अधिकारी सहायक प्रमुख जिल्ला अधिकारी रामचन्द्र ढकालले पुष्टि गरे।
भ्रष्टाचारको आरोपमा म्यान्मारकी नेत्री आङ सान सू चीलाई थप पाँच वर्ष जेल,म्यानमार : भ्रष्टाचारको आरोपमा म्यान्मारकी नेत्री आङ सान सू चीलाई थप पाँच वर्ष जेल सजाय तोकिएको छ। म्यान्मारको एक अदालतले गोप्य सुनुवाइपछि नेत्री आङ सान सू चीलाई भ्रष्टाचार मुद्दामा दोषी ठहर गरेको हो। यो सजायपछि उनको कूल जेल बस्नुपर्ने समय ११ वर्ष पुगेको छ। म्यानमारको सैन्य शासकले नोबल पुरस्कार विजेता ७६ वर्षीया सू चीलाई थुप्रै फौजदारी अभियोग लगाएको छ। तर उनले सबै आरोप अस्वीकार गरेकी छन्। अधिकारकर्मी पनि अदालतको सुनुवाइ निष्पक्ष नरहेको बताउँछन्। म्यानमारको राजधानीमा रहेको अदालतमा भएको सुनुवाइमा नागरिक उपस्थिति बन्देज थियो। सू चीका वकिलहरूलाई पनि पत्रकारसँग बोल्न प्रतिबन्ध लगाइएको थियो। बुधबार अदालतले उनलाई म्यान्मारको सबैभन्दा ठूलो सहर याङ्गुनका पूर्वप्रमुखसँग छ लाख अमेरिकी डलर नगद र सुन घुस लिएको मुद्दामा दोषी ठहर गरेको हो। गत डिसेम्बरमा उनलाई कोभिड नियम तोडेको मुद्दामा र जनवरीमा घरमा प्रतिबन्धित वाकीटकी राखेको मुद्दामा दोषी ठहर गरिएको थियो। सू चीमाथि अझै १० अन्य भ्रष्टाचारका मुद्दाहरू छन्। ती प्रत्येकमा उनलाई अधिकतम १५ वर्षको जेल सजाय हुन सक्छ। उनीमाथि चुनावमा धाँधली गरेको र राज्यको गोप्य सूचना चुहाएको मुद्दा पनि छ। उनका समर्थकले उनलाई जीवनभर जेल हाल्नका लागि सैन्य शासकले उनीमाथि गलत मुद्दा लगाएको बताउँछन्। सबै मुद्दामा दोषी ठहरिए उनलाई १९० वर्षसम्म जेल सजाय हुनसक्ने आकलन गरिएको छ। संयुक्त राष्ट्रसङ्घ र अन्य अधिकार समूहले अदालती कारबाहीलाई नाटक भनेका छन्। म्यान्मारको सैन्य शासकले भने सू चीले निष्पक्ष सुनुवाइ पाएको दाबी गर्छ। बीबीसी
खैरो हेरोइनसहित पक्राउ,विराटनगर : मोरङको पथरीशनिश्चरे नगरपालिका४ का ५३ वर्षीय खड्कप्रसाद सिलवाल लागुऔषध खैरो हेरोइन (ब्राउन सुगर)सहित पक्राउ परेका छन्। भारतबाट खैरो हेरोइन लिएर आउँदै गर्दा मोरङको रतुवामाई नगरपालिका३ बाट प्रहरीले सिलवाललाई नियन्त्रणमा लिएको हो। उनले चलाएको बा ७६ प ४६९७ नम्बरको मोटरसाइकललाई नियन्त्रणमा लिएर चेकजाँच गर्दा लागुऔषध फेला परेको मोरङ प्रहरीका प्रवक्ता प्रवक्ता डीएसपी दीपक श्रेष्ठले जानकारी दिए। सिलवालको साथमा ६ सय ८८ ग्राम ब्राउन सुगर बरामद भएको उनको भनाइ छ। डीएसपी श्रेष्ठले पक्राउ परेका सिलवालविरुद्ध लागुऔषध ऐनअन्तर्गतको मुद्दा चलाउन अदालतबाट मंगलबार म्याद थप गरेर अनुसन्धानको बाँकी प्रक्रिया अघि बढाइएको बताए।
आन्तरिक उडानको समय बढ्यो : बिहान ६ देखि राति १२ बजेसम्म सञ्चालन,"काठमाडौं : त्रिभुवन अन्तर्राष्ट्रिय विमानस्थलमा बढ्दो हवाई चाप व्यवस्थापन गर्न नियामक निकाय नेपाल नागरिक उड्डयन प्राधिकरणले आन्तरिक उडानतर्फ उडान समयावधि बढाएर १८ घण्टा पुर्याएको छ। विमानस्थलको एयर ट्राफिक जामलाई ध्यानमा राख्दै बिहीबारदेखि तराईका ६ क्षेत्रीय विमानस्थलमा १८ घण्टा उडान गर्न लागिएको महानिर्देशक इञ्जीनियर प्रदीप अधिकारीले जानकारी दिए। प्राधिकरणले रात्रिकालीन उडानयोग्य भद्रपुर, विराटनगर, जनकपुर, सिमरा, भैरहवा, नेपालगञ्ज र धनगढी विमानस्थललाई बिहान ६ देखि राति १२ बजेसम्म सञ्चालनमा ल्याउने निर्णय गरेको हो। यसले काठमाडौँ विमानस्थलको विद्यमान उडान चाप व्यवस्थापन हुने तथा कोभिड१९ महामारीपछि जुर्मुराउँदै गरेको पर्यटन क्षेत्रलाई राहत पुग्ने प्राधिकरणको विश्वास छ। 'तराईका रात्रिकालीन उडानयोग्य विमानस्थलमा राति १२ बजेसम्म उडान सञ्चालन गर्न लागेका छौँ, यसबाट हवाई यात्रुले व्यहोर्दै आएको सास्ती हट्ने र देशको आर्थिक गतिविधि पनि बढ्नेछ', महानिर्देशक अधिकारीले भने। अन्तर्राष्ट्रिय उडानमा पनि आगामी जेठ २ गतेदेखि त्रिभुवन अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलमा २४सै घण्टा उडान गर्ने प्राधिकरणले तयारी गरेको छ। 'अब कुनै पनि अन्तर्राष्ट्रिय विमानस्थल रात्रिकालीन समयमा बन्द हुँदैनन्, पोखरा क्षेत्रीय अन्तर्राष्ट्रिय विमानस्थल पनि सञ्चालनमा आएपछि २४सै घण्टा चल्छ', उनले भने। अन्तर्राष्ट्रिय विमानस्थलमा अहिले आन्तरिक र अन्तर्राष्ट्रिय उडानका यात्रुले सेवा लिन चार घण्टा कुर्नुपर्ने बाध्यता छ। यात्रुको अत्यधिक चाप व्यवस्थापन गर्न विमानस्थललाई कठिनाइ भइरहेको छ। विमानस्थलमा अहिले दैनिक दुवैतर्फी गरेर कूल ४२० उडान भइरहेको छ। अधिकारीले भने, 'अन्तर्राष्ट्रिय कुनै नयाँ जहाज आउन खोजेमा स्लट दिनसक्ने अवस्था छैन। हामीले सेवा दिन सक्दैनौँ भन्नुपर्ने अवस्था छ।' नेपालमा वार्षिक १० लाख हवाई यात्रु बढिरहेका छन्। नेपालसहित विश्वभर अन्तर्राष्ट्रिय हवाई यात्रुदर वर्षेनी १० प्रतिशतले वृद्धि भइरहेको प्राधिकरणले जनाएको छ। छिमेकी मुलुक भारत र चीन तथा एशिया प्रसान्त क्षेत्रका मुलुकमा यही अनुपातमा हवाई यात्रु बढिरहेका छन्। पछिल्लो समय बढ्दो यात्रुको चापका कारण त्रिभुवन अन्तर्राष्ट्रिय विमानस्थलमा दैनिकरूपमा घण्टौँसम्म एयर ट्राफिक जाम हुँदा यात्रुले सास्ती व्यहोर्दै आइरहेका छन्। वार्षिक कूल ९२ लाख यात्रु क्षमताको त्रिभुवन अन्तर्राष्ट्रिय विमानस्थलमा सन् २०१८ मा ७२ लाख हवाई यात्रुले सेवा लिएका थिए। कोभिड१९ महामारी नभएको भए विमानस्थलको क्षमताले यात्रु धान्न सक्ने अवस्था थिएन। महामारीपछि अन्तर्राष्ट्रिय विमानस्थल र आन्तरिक विमानस्थलमा उडान चाप बढेको छ। उडान चाप बढ्नु सुखद् पक्ष हो। हवाई यातायातको बढोत्तरी मुलुकको अर्थतन्त्रका लागि धेरै राम्रो अवसर भएको प्राधिकरणको बुझाइ छ। यस्तो छ एयरलाइन्सको तयारी प्राधिकरणले तराईका रात्रिकालीन उडानयोग्य विमानस्थल राति १२ बजेसम्म खुला गर्ने निर्णय गरेसँगै आन्तरिक उडानमा सेवा सञ्चालन गरिरहेका एयरलाइन्सले उडान विस्तारको तयारी थालेका छन्। उडान तालिका थप्दा यात्रुको सङ्ख्या कति रहने र उनीहरूलाई विमानस्थलबाट अवतरण भएपछि यातायातको व्यवस्था कस्तो रहने भन्ने विषयमा छलफल गरिरहेको यती एयरलाइन्सका प्रवक्ता सुदर्शन बर्तौलाले बताए। उनले प्राधिकरणको निर्णयले नियमितसँगै चार्टर्ड उडान गर्न चाहनेका लागि सहज हुने बताए। 'उडानअवधि बढाउनु स्वागतयोग्य हो, यसलाई व्यावहारिक, व्यवस्थित र प्रभावकारी बनाउन जरुरी छ। रात्रिकालीन उडान गर्ने जहाजलाई ल्यान्डिङ, पार्किङलगायतमा सहुलियत गरेर प्रोत्साहित गर्ने तथा यात्रुको सुविधालाई ध्यान दिन सकिए फलदायी हुन्छ', प्रवक्ता बर्तौलाले भने। अहिले सामान्यतायः ८ देखि ९ बजेसम्म आन्तरिक उडान सञ्चालन हुने गरेको छ। रात्रिको समयमा यात्रु कम पाउने भए पनि दिउँसो प्रतिकूल मौसम, उडान ढिलालगायत कारणले उडान समयमै नभएका यात्रुका लागि उपयोगी हुने कम्पनीको विश्वास छ। विमानस्थलबाट यातायातको सहजता बढाउन र यात्रुको सुरक्षालाई ध्यान दिनसकिएको खण्डमा रात्रिकालीन उडान प्रभावकारी हुने एयरलाइन्सको भनाइ छ। श्री एयरलाइन्सका प्रवक्ता अनिल मानन्धरलले रात्रिकालीन उडानका लागि एयरलाइन्स तयार भए पनि विमानस्थलबाट अन्य क्षेत्रमा जाने यातायातको व्यवस्था कस्तो रहने भन्ने विषयमा पनि तयारी गरिनुपर्ने धारणा राखे। बुद्धएयरका सूचना अधिकारी दीपेन्द्रकुमार कर्णले प्राधिकरणको रात्रिकालीन उडान विस्तार गर्ने निर्णय सकारात्मक भएको र यसले आन्तरिक उडानलाई थप सहज हुने विश्वास व्यक्त गरे। उनले भने, 'हामीले राति १० बजेसम्म उडान गरिरहेका छौँ, १२ बजबेसम्म उडान गर्दा एयरलाइन्सन र यात्रु दुवैलाई सहजता हुन्छ, त्यसका लागि आवश्यक सुरक्षा, यातायातलगायतको प्रबन्ध जरुरी छ।' एयरलाइन्सको अनुभवमा अहिले पनि रात्रिकालीन उडानमा यात्रुको मुभमेन्ट राम्रो छ। तराईका विराटनगर, जनकपुर, भैरहवा, नेपालगञ्जबाट यात्रु बढी नै पाइने गरेको छ। त्रिभुवन अन्तर्राष्ट्रिय विमानस्थलबाट आन्तरिकतर्फ १० हेलिकोप्टरसहित १९ हवाई सेवा प्रदायकले उडान भर्दै आएका छन्। रासस"
"पहिले बुबा, अहिले २८ वर्षीय छोरा निर्विरोध वडाअध्यक्ष","गोरखा : २०७४ को चुनावमा चुमनुब्री गाउँपालिका वडा नं ६ बाट लोप्साङफुञ्जो लामा निर्विरोध वडाअध्यक्ष बने। पाँचवर्षको अनुभवपछि अहिले उनले छोरालाई काँध फेरेका छन्। सोमबार सकिएको मनोनयन दर्ताको अवधिमा सो वडाबाट माओवादी केन्द्रबाट २८ वर्षका ल्हाक्पा छिरिङ लामा(सरोज)को मात्र उम्मेद्वारी परेको निर्वाचन अधिकृत नानीवावु पोखरेलले जानकारी दिए। तर निर्वाचन कार्यक्रम अनुसार मात्र औपचारिक घोषणा गर्न मिल्छ, उनले भने। उनलाई निर्विरोध वडा अध्यक्ष बनाउने बारे एक महिना अघि नै घरसल्लाह र गाउँसल्लाह भएको थियो। बुबाले म पनि बुढो हुँदै गएँ। बिरामी पनि भइरहन्छु। अब तँ अघि बढ्नु पर्छ भन्नुभयो। उता कांग्रेसले पनि अब युवालाई अघि बढाउनु पर्छ भनेर सल्लाह गरिरहेको थियो, उनले भने, अनि बुबाले गरेको प्रस्तावमा माओवादी र कांग्रेस दुवैको सहमति भयो। माओवादीबाट वडाअध्यक्षसहित दुईजना र कांग्रेसबाट पनि दुईजना सदस्य मिलाएर उम्मेद्वारी दर्ता गरिएको उनले बताए। केन्द्रमा पनि गठबन्धनको कुरा थियो। गाउँमा पनि मिलेर जानुपर्छ भनेर दुईदुईजना मिलाएर उम्मेद्वारी दर्ता गरिएको कांग्रेसका स्थानीय नेता गोपाल लामाले बताए। २०५१ सालमा जन्मिएका लामा बाबुको प्रेरणाबाट राजनीतिमा लागेका हुन्। गोरखा सदरमुकाम बसेर कक्षा १२ सम्म उर्तीण गरेका उनी गाउँमै इन्टरनेट सेवा, होटल ब्यवशाय र समाजसवेवा गर्दै आएका छन्। उनको टिममा कांग्रेसबाट निर्विरोध सदस्य बनेका सोनाम लामा पनि छन्। उनीहरु एउटै उमेर समूहका मिल्ने साथी हुन्। सोनामले सवओभसियरको कोर्श पूरा गरी बसेका छन्। अब युवा मिलेर केही गर्नुपर्छ भनेर गाउँमै सल्लाह गरेर कांग्रेसबाट पनि मेरो साथी सदस्य भएको छ, उनले भने। दुई युवाहरु मिलेर गाउँको बिकासको नेतृत्व गर्ने योजना रहेको अध्यक्ष लामाले बताए। त्यस्तै डोल्मा लामा, ठिले ग्याम्जो लामा पनि निर्विरोध सदस्य चयन भएका छन्। चमनुब्री ६ को चुम्चेत दुर्गम गाउँ हो। अहिलेसम्म सडक सञ्जाल जोडिएको छैन। बाटोको अति समस्या भएकाले आफ्नो पहिलो प्रयास बाटोको स्तरोन्नति गर्ने रहेको उनी बताउँछन्। साथै शिक्षा, स्वास्थ्य, र रोजगारको क्षेत्रमा काम गर्ने योजना रहेको बताए । वडा नं ६ मा जस्तै चुमनुब्री गाउँपालिका १ को वडा सदस्यमा सन्डुप लामा, ढेजेन डोल्मा लामा र पासाङ लामा पनि निर्विरोध भएका छन्। त्यस्तै वडा नम्वर २ को दलित महिला सदस्यमा लाक्पा डिकी बिक र वडा नम्बर ५ को महिला सदस्यमा सोनाम साङ्मो लामा पनि निर्विरोध भएको निर्वाचन कार्यालयले जनाएको छ।"
रुबलमा भुक्तानी नगरेकोले रुसले पोल्याण्ड र बुल्गेरियामा ग्यास नपठाउने,"मस्को : रुसले पश्चिमी देशविरुद्ध ठूलो कदम चाल्ने भएको छ । पोल्याण्ड र बुल्गेरियाले रुसबाट आउने ग्यासको आपूर्ति एकदुई दिनमा बन्द हुने बताएको छ । रसियाको सरकारी ग्यास आपूर्ति कम्पनीले यी देशहरूलाई रुसी मुद्रा रूबलमा कारोबार गर्न भनेको थियो। त्यसो नगरे आपूर्ति बन्द हुने रुसले बताएको थियो। दुवै देशले रुबलमा कारोबार गर्न अस्वीकार गरे। युरोपेली युनियन र नेटोका यी दुई सदस्य राष्ट्रहरूले उर्जा कम्पनी गाजप्रोमले बुधबारदेखि ग्यास आपूर्ति बन्द गरिने बताएको उल्लेख गरेका छन्। रुसी राष्ट्रपति भ्लादिमिर पुटिनले गत महिना 'गैरसहयोगी राष्ट्रहरू' बाट डलरको सट्टा रुबलमा भुक्तानी लिने घोषणा गरेपछि रसियाले कुनै देशलाई आपूर्ति कटौती गरेको यो पहिलो पटक हो। रुसको आक्रमणपछि पोल्याण्डले आफ्नो छिमेकी राष्ट्र युक्रेनलाई समर्थन गर्दै आएको छ। अमेरिका र अन्य पश्चिमी मुलुकबाट युक्रेनमा पठाइने हतियारको ट्रान्जिट पोल्याण्ड नै हो। पोल्याण्ड सरकारले यस हप्ता उसको सरकारले युक्रेनी सेनालाई ट्याङ्कहरू पठाने बताएको छ। यसबाहेक, मङ्गलबार पोल्याण्डले गाजप्रोम सहित ५० रूसी कम्पनी र व्यवसायीमाथि प्रतिबन्धको घोषणा गरेको छ। युरोपले जाडोमा घरहरु तातो बनाउन, बिजुली उत्पादन र इन्धन उद्योगका लागि रुसबाट ठूलो परिमाणमा ग्यास आयात गर्छ। यो आयात युक्रेन युद्ध पछि पनि जारी छ।"
रुसयुक्रेन युद्धको अझै पनि शान्तिपूर्ण समाधान हुन सक्छ : पुटिन,मस्को : रुस र युक्रेनबीच युद्ध सुरु भएको दुई महिनाभन्दा बढी भयो। रुसले फेब्रुअरी २४ मा युक्रेनमा आक्रमण गरेको थियो। त्यसपछि सैनिकसहित हजारौं मानिसको मृत्यु भइसकेको छ । युद्ध सुरु भएको दुई महिनाभन्दा बढी भइसकेपछि रुसी राष्ट्रपति भ्लादिमिर पुटिनले शान्तिपूर्ण समाधानको कुरा गरेका छन् । भ्लादिमिर पुटिनले मस्कोले अझै पनि युक्रेनसँग शान्तिपूर्ण समाधानको आशा गरेको बताए । मंगलबार संयुक्त राष्ट्रका महासचिव एन्टोनियो गुटेरेससँगको भेटमा पुटिनले गत महिना टर्कीको इस्तानबुलमा रुसी र युक्रेनी अधिकारीबीच भएको वार्ता केही सकारात्मक भएको बताए। उनले युक्रेनी अधिकारीहरूले क्रिमिया र पूर्वी युक्रेनको पृथकतावादी क्षेत्रहरूको स्थितिमा आफ्नो अडान परिवर्तन गरेको र यी विषयहरू दुवै देशका राष्ट्रपतिहरूलाई छलफल गर्न छोडिएको बताए। भ्लादिमिर पुटिनले युक्रेनको अडान परिवर्तनले भविष्यमा हुने कुनै पनि सम्झौतालाई कठिन बनाउने बताएका छन्। मंगलबार पुटिनले युक्रेनसँग शान्तिपूर्ण समाधानको आशा व्यक्त गरे पनि अर्कोतर्फ भने रुसले पूर्वी युक्रेनमा आक्रमण गरेको थियो । आक्रमणमा पूर्वी र दक्षिणी युक्रेनका सहरहरूमा रुसी आक्रमणमा परी कम्तीमा नौ जनाको मृत्यु हुनुका साथै अन्य धेरै घाइते भएको स्थानीय अधिकारीहरूले बताएका छन्। एबीपी न्युज
"डाशेखर कोइरालाले भने, कांग्रेसभित्र असहमत हुनेको राजनीतिक जीवन समाप्त पार्ने प्रयास जारी छ","काठमाडौं : नेपाली कांग्रेसका नेता डाशेखर कोइरालाले असहमत भएकै कारण कांग्रेसका कैयन साथीहरुको राजनीतिक जीवन समाप्त पार्ने योजनाबद्ध प्रयत्नहरु भएको दाबी गरेका छन् । कांग्रेसको टिकट वितरणमा मनोमानी गरेको बताउँदै उनले कोइरालाले कार्यकर्ताहरु प्रति न्याय हुन नसकेको बताएका छन्। नेपाली कांग्रेसबाट स्थानीय तहमा उम्मेदवारी दिन इच्छुक नेता र कार्यकर्ताहरुको पंक्ति लामो थियो । अधिकांश योग्य र सक्षम पनि थिए । कांग्रेस देशको सबैभन्दा पुरानो र एकमात्र लोकतान्त्रिक पार्टी भएकोले स्थानीय तहको निर्वाचनमा टिकट वितरण कार्य सहज थिएन । बुधबार प्रेस विज्ञप्ति जारी गर्दै कोइरालाले भनेका छन्, टिकट वितरणमा एउटा मापदण्ड बनाइ अगाडि बढ्दा सबैप्रति न्याय गर्न सकिने छ भनी हामीले बारम्बार केन्द्रीय समिति, कार्यसम्पादन समिति र सामूहिकरुपमा साथीहरुबीच उठाएका थियौँ, तर हाम्रो कुरा ध्यानपूर्वक सुनिएन । अहिले दुःखको साथ भन्नुपर्छ टिकट वितरण कार्यमा जिम्मेवारी पाएका साथीहरुले पार्टी कार्यकर्ताहरु प्रति समानरुपले न्याय गर्न सक्नुभएन । उनले स्वतन्त्र उमेदवारको रुपमा चुनावी मैदानमा जान बाध्य साथीहरुलाई कांग्रेसको मुल प्रवाहमा फर्कन आग्रह गरेका छन्। अहिले म साथीहरुको असन्तुष्टि देशभरिबाट सुन्दैछु, टिकट वितरणलाई लिएर । जीवनभर कांग्रेसको सिद्धान्त, मूल्यपद्धति र आदर्शप्रति समर्पित बरिष्ठ साथीहरु यतिखेर पार्टी छाडि अन्य पार्टीमा ओत लाग्न पुगेका छन् । कैयौँ साथीहरु स्वतन्त्र उमेदवारको रुपमा चुनावी मैदानमा जान बाध्य हुनुहुन्छ । ती साथीहरुलाई कांग्रेसको मुल प्रबाहमा फर्कन म आग्रह गर्दछु । कोइरालाले टिकट वितरणमा आर्थिक चलखेल र अनियमितता भएको बताएका छन्। टिकट वितरणमा आर्थिक चलखेल र अनियमितता भयो भन्ने कुराहरु पनि यतिखेर सार्वजनिक भइरहेका छन र त्यसको पीडा इमान्दार र निष्ठावान कार्यकर्ताहरु भोग्दैछन । विज्ञप्तिमा भनिएको छ, सबैभन्दा दुःखको कुरा त आफुसँग असहमत भएकै कारण कैयन साथीहरुको राजनीतिक जीवन समाप्त पार्ने योजनाबद्ध प्रयत्नहरु भएका छन । कैयन साथीहरुलाई राज्य र पार्टी संयन्त्रको दुरुपयोग गरी अनेकन जालझेल मुद्दामा फसाएर तिनको राजनीतिक हत्या गर्ने षडयन्त्र पनि भएका छन । पार्टीभित्र रहेका यस्ता गलत कार्यहरु तत्काल अन्त्य हुनुपर्छ ।"
विराटनगर महानगर : हेभीवेटलाई उछिनेका प्रतिस्पर्धी,"विराटनगर : स्थानीय तह निर्वाचनको हल्ला चल्दै गर्दा प्रदेश १ को एउटा मात्रै महानगर विराटनगरको उम्मेदवारमा ठूला दलबाट धेरै जनाको चर्चा भयो। चुनाव लागेपछि विगतको निर्वाचन परिणामलाई हेरेर सत्तारुढ गठबन्धन र नेकपा (एमाले)बाट हुने सम्भावित उम्मेदवारका बारेमा चर्चा हुनु स्वभाविक पनि हो। विराटनगरमा कोहीसँग पनि तालमेल नगरिकन एक्लै चुनावमा जाने निर्णय गरेको कांग्रेस गठबन्धन गरेर निर्वाचनमा होमिनुपर्ने बाध्यात्मक परिस्थितिसँग बाँधिएको थियो। गठबन्धनबाट कांग्रेसको भागमा मेयर र जनता समाजवादी पार्टी (जसपा)को भागमा उपमेयर पर्यो। राजनैतिक हिसाबले अलि बढी चर्चामा रहेका र केन्द्रीय राजनीतिमा प्रभाव जमाइसकेका हेभीवेटनेताहरुको नाम गठबन्धन र एमालेभित्र चर्चामा थियो। कांग्रेसभित्र केन्द्रीय नेताहरु अमृत अर्याल, डिला संग्रौला र भीम पराजुलीको चर्चा बढी थियो। तर मेयरको टिकट भने मोरङ जिल्ला उपसभापति नागेश कोइरालाले पाए। यद्यपि पार्टीको महानगर कमिटीको सिफारिसमा अर्याल, संग्रौला र हालका मेयर पराजुलीसँगै कोइराला पनि परेका थिए। एमालेभित्र पनि केन्द्रीय नेताहरु लालबाबु पण्डित, जीवन घिमिरे, गुरु बराल, रामलाल साह लगायतको चर्चा बढी थियो। एमालेले उम्मेदवार भने पार्टीका महानगर कमिटी अध्यक्ष सागर थापालाई बनायो। ठूला दलहरुले महानगरको निर्वाचनलाई आफ्नो प्रतिष्ठासँग जोडेर हेर्ने गरेका छन्। तर गठबन्धन र एमालेबाट उम्मेदवार भने युवाले बन्ने मौका पाए। पार्टीभित्रका हेभीवेट नेतालाई उछिन्दै कांग्रेसका कोइराला र एमालेका थापा मेयरको उम्मेदवार बने। विगतको निर्वाचन परिणामका आधारमा महानगरको मेयरमा उनीहरुबीच नै मुख्य प्रतिस्पर्धा हुने देखिएको छ। हालसम्म कुनै पनि लाभको पदमा नरहेका दुवै जनाका चुनावी एजेन्डा पनि मिल्दाजुल्दा छन्। महानगरको नेतृत्व हात पार्न दुवै उम्मेदवार कम्मर कसेर लागेका छन्। उम्मेदवारी मनोनयनसँगै उनीहरुले चुनावी अभियानलाई तीव्र पारेका छन्। यद्यपि दुवै दलले यसअघि नै एक चरणको चुनावी कार्यक्रम सकिसकेका छन्। कोइराला र थापा पहिलो पटक जनप्रतिनिधि बन्ने दौडमा रहँदा निर्वाचनको प्रतिस्पर्धा रोचक बन्दै गएको छ। एकअर्कामा मिल्दोजुल्दै एजेन्डा बोकेर उनीहरु निर्वाचनमा होमिएका छन्। विराटनगरको शिक्षा, स्वास्थ्य, सुकुम्बासी, डुबान तथा बेरोजगारी समस्या समाधानका प्रतिवद्धता उनीका छन्। भौतिक पूर्वाधारका हिसाबले प्रदेश १ को राजधानी विराटनगरलाई थप सशक्त बनाउँदै लैजाने योजना अघि सारेका छन्। कांग्रेसको प्रभाव क्षेत्र मानिने विराटनगरमा यसअघि २०७४ सालको निर्वाचनमा भीम पराजुली मेयरमा निर्वाचित बनेका थिए। त्यतिबेला एक्लै चुनावी मैदानमा रहेको कांग्रेसले उपमेयर पनि जित्यो। तत्कालीन फोरम लोकतान्त्रिकको साथ लिएर चुनावमा होमिएको एमाले दोस्रो पोजिसनमा रहयो। अहिले लोकतान्त्रिक कांग्रेसमा समाहित भइसकेको छ। अझ आसन्न निर्वाचनमा भने नेकपा (माओवादी केन्द्र), नेकपा (एकीकृत समाजवादी), जसपासमेतको साथ कांग्रेसलाई छ। दुवैलाई निर्वाचनको परिणाम आफ्नो पक्षमा पार्न भने त्यति सजिलो छैन। गठबन्धनका कारण कांग्रेसभित्र तीव्र असन्तुष्टि छ। विशेष गरेर तालमेलका नाममा उम्मेदवारीबाटै बञ्चित गराइएको भन्दै महिलाहरुले विरोध गरिरहेका छन्। अग्रजलाई टिकट नदिएर राजनीतिमा बामे सर्दै गरेकालाई उम्मेदवार बनाइएको भनेर असहमति जाहेर गर्नेहरु पनि छन्। तालमेलका क्रममा अड्को थापेको भनेर अन्य दल पनि कांग्रेससँग सन्तुष्ट छैनन्। कोइरालाको मनोनयन दर्तामा कांग्रेस संस्थापन पक्षका अर्याल, पराजुली लगायतका नेता पुगेनन्। तर संग्रौला भने उपस्थित थिइन्। तरुण दलबाट राजनीतिक यात्रा सुरु गरेका कोइरालालाई टिकट दिएपछि पार्टीभित्र संस्थापन पक्षमा असन्तुष्टि बढेको एक नेताले बताए। गठबन्धनबाट उपमेयरमा जसपाका अध्यक्ष उपेन्द्र यादव छोरा एवं पार्टीका विराटनगर अध्यक्ष अमरेन्द्र यादव उम्मेदवार छन्। अमरेन्द्रले विराटनगरको विकासमा आफू समर्पित हुने बताए। कांग्रेसका कोइराला २०५४ सालमा तरुण दलको जिल्ला कोषाध्यक्ष थिए। त्यसपछि पार्टी राजनीतिमा सक्रिय बनेका उनी २०५९ सालमा कांग्रेस विभाजन हुँदा हालका पार्टी सभापति शेरबहादुर देउवाले नेतृत्व गरेको कांग्रेस प्रजातान्त्रिकमा लागे। प्रजातान्त्रिकमा उनी तरुण दलको मोरङ सभापति बने। २०६६ मा कांग्रेस मोरङका कोषाध्यक्ष हुँदै २०७२ को १३ औँ अधिवेशनबाट जिल्ला सचिव बने। तर १४ औँ महाधिवेशनमा उनले पार्टीभित्र कित्ता परिवर्तन गरे। देउवालाई छाड्दै शेखर कोइराला खेममा आएसँगै उनले विराटनगरमा मेयरको उम्मेदवार बन्ने मौका पाए। कोइराला पक्षबाटै उनी कांग्रेस मोरङको उपसभापति निर्वाचित भएका हुन्। यसअघि शेखरकै साथ पाएर टिकट हात पार्दै मेयर जितेका पराजुली कोइराला खेमा परिवर्तन गर्दै १४ औँ महाधिवेशनबाट देउवा पक्षमा गएका हुन्। अहिले पनि उम्मेदवारको आकांक्षी हुँदा उनले शेखरको साथ पाएनन्। पार्टीभित्रको लामो रस्साकस्सीपछि शेखरको साथ पाएका कोइराला मेयरका उम्मेदवार बने। मेयरका उम्मेदवार कोइरालाले भने विराटनगरवासी सन्तुष्ट भएको हेर्न चाहेको प्रतिक्रिया दिएका छन्। विराटनगर कांग्रेस एक्लैले चुनाव जित्ने ठाउँ हो। त्यहाँमाथि अहिले गठबन्धनको साथ छ, उनले भने, विराटनगरको विकासको मजवुत मुद्दा उठाएकाले चुनाव जित्नेमा कुनै शंका छैन। म सधैँ विराटनगरका बासिन्दाकै साथमा रहन्छु। उनले कांग्रेसभित्र असन्तुष्ट रहेकालाई व्यक्तिभन्दा पनि पार्टीलाई हेरेर मतदान गर्न आग्रह गरे। साथीहरु सबै जिम्मेवार हुनुहुन्छ। कोहीभन्दा कोही कम हुनुहुन्न, उनले भने, मनमा कुनै पनि वैमनस्यता नराखिकन पार्टीको एउटा सच्चा सिपाहीलाई भोट दिनु हुने छ। मुखभन्दा पनि रुख हेरेर मतदान गर्न अनुरोध गर्छु। गठबन्धनभित्रकै दल माओवादीबाट विराटनगर महानगर सचिव नमिता न्यौपानेले उपमेयरमा उम्मेदवारी दिएकी छन्। गठबन्धनबाट कोइराला मेयर र यादव उपमेयरको उम्मेदवार बने पनि न्यौपानेले स्वतन्त्रबाट उम्मेदवारी दिएकी हुन्। गठबन्धन एकलौटी ढंगबाट अघि बढेको हुँदा आफूले स्वतन्त्रबाट उम्मेदवारी दिएको न्यौपानेले बताइन्। यसअघिको निर्वाचनमा पनि उनले तत्कालीन संघीय समाजवादी फोरम र माओवादी गठबन्धनबाट उपमेयरमा उम्मेदवारी दिएकी थिइन्। उम्मेदवारको विषयलाई लिएर एमालेभित्र अहिलेसम्म विवाद देखिएको छैन। यसअघि कुनै न कुनै लाभको पद प्राप्त गरिसकेका आकांक्षी हेभीवेट नेताहरु पनि मनोनयन दर्तामा स्वतस्फूर्त सहभागी भएका थिए। लामै रस्साकस्सीपछि मेयरको उम्मेदवार बनेका युवा नेता थापाले टिकट पाउँदा उनीहरु विरोध गर्ने अवस्थामा रहेनन्। थापा युवाहरुबीच लोकप्रिय मानिन्छन्। एमालेले उपमेयरमा पार्टीको विराटनगर महानगर कमिटी उपाध्यक्ष शिल्पा निरला कार्कीलाई उम्मेदवार बनाएको छ। थापा विद्यार्थी आन्दोलनबाट पार्टी राजनीतिमा आएका हुन्। उनी दुई पटक (२०५७२०६० र २०६०२०६२) महेन्द्र मोरङ आदर्श बहुमुखी क्याम्पसको स्ववियू सभापति निर्वाचित भए। पहिलो निर्वाचनमा उनले नेविसंघकी उम्मेदवार पूजा कोइरालालाई पराजित गरे। थापा सभापति हुँदा उनको टिममा अहिलेका मेयर पराजुली स्ववियू कोषाध्यक्ष थिए। दोस्रोमा थापाले नेविसंघका केदार कार्कीलाई पराजित गरेका हुन्। कार्की अहिले प्रदेश १ को आन्तरिक मामिला तथा कानुन मन्त्री छन्। दोस्रो कार्यकालका लागि थापा निर्वाचित हुँदा मेयर पराजुली नेविसंघबाट स्ववियूको सचिवमा विजयी भएका थिए। गठबन्धनभित्रको असन्तुष्टि, टिकट वितरणलाई लिएर कांग्रेसमा देखिएको विवाद, महिला उम्मेदवार नपाउँदाको पीडा लगायतलाई संगालेर चुनावी माहोल आफ्नो पक्षमा पार्न थापा लागि परेका छन्। केन्द्र र प्रदेश सरकारसँग समन्वय गरेर आफू विराटनगर बनाउने अभियानमा रहेको उनले बताए। औद्योगिक क्षेत्रको प्रवद्र्धन, प्रदेश राजधानीमा उपयुक्त भौतिक पूर्वाधार, रोजगारीको अवसर सिर्जना, शिक्षा र स्वास्थ्य क्षेत्रको विकास, महानगरभित्रका अनआवश्यक कर्मचारी कटौती, बेथितीको अन्त्य, शिक्षामा विपन्नको पहुँच, ५ वर्षभित्रमा मेट्रो अस्पताल स्थापना, पर्यटन प्रवद्र्धन, भ्रष्टाचारमा शून्य सहनशीलता लगायत आफ्ना दर्जनौं योजना रहेको थापाले सुनाए। एमालेलाई चुनाव जित्न गठबन्धनले केही पनि असर गर्दैन। गठबन्धन भनेको दलहरु मिलेर बनेको दलदल हो, उनले भने, उनीहरुलाई त्यो दलदलबाट उक्सिनै गाह्रो छ। जनता एमालेको साथमा भएकाले हामी चुनाव जित्छौँ। राजनैतिक, सांस्कृति, सामाजिक र आर्थिक हिसाबले गिर्दै गएको विराटनगरको शाखा जोगाउने आफ्नो मुख्य अभियान रहेको थापाको भनाइ छ। विराटनगरको मेयर पदका लागि १६ जनाको उम्मेदवारी परेको छ। मेयरमा राप्रपाबाट प्रल्हाद साह, लोकतान्त्रिक समाजवादी पार्टीबाट मृत्युञ्जय मिश्र, कांग्रेस (बीपी)बाट रामचन्द्र गौतम, जनमत पार्टीबाट अरुण मण्डल, विवेकशील पार्टीबाट अमलेश कर्ण, संघीय लोकतान्त्रिक राष्ट्रिय मञ्चबाट नागेश्वरप्रसाद सिंह र स्वतन्त्रबाट उमेश यादव तथा सक्रिय गौतम लगायतले उम्मेदवारी परेको छ। राप्रपाका साह शाही शासन कालमा २०६० र २०६२ सालमा विराटनगरका मेयर बने। पहिलो पटक ७ महिना १५ दिन मनोनीत मेयर र दोस्रो पटक निर्वाचित भएर २ महिना २१ दिन विराटनगरको नेतृत्व गरेका थिए। अघिल्लो निर्वाचनमा माओवादी र संघीय समाजवादी गठबन्धनबाट मेयरको उम्मेदवार रहेका उमेश यादवले स्वतन्त्र उम्मेदवारी दिएका थिए। तेस्रो स्थानमा रहँदै उनले १४ हजार नौ सय ५८ मत ल्याएका थिए। अहिले जसपा परित्याग गर्दै मेयरमा स्वतन्त्र मनोनयन दर्ता गराएका यादवको उम्मेदवारीलाई चासोपूर्वक रूपमा हेरिएको छ। उपमेयरका अन्य उम्मेदवारमा राप्रपाबाट बबिता आचार्य लुइँटेल, लोकतान्त्रिक समाजवादी पार्टीबाट सहनाज खातुन, स्वतन्त्रबाट सदिना खातुन लगायतको उम्मेदवारी परेको छ।"
चुनावी सुरक्षा तयार,"काठमाडौं : स्थानीय तहको निर्वाचन सुरक्षाका लागि सम्पूर्ण तयारी पूरा भएको छ। गृह मन्त्रालयका प्रवक्ता उपसचिव फणिन्द्रमणि पोखरेलले निर्वाचन शान्तिपूर्ण र सुरक्षित तरिकाले सम्पन्न गर्न राज्यका ४ वटै सुरक्षा संयन्त्र तयारी अवस्थामा रहेको बताए। सरकारले निर्वाचन घोषणा गरेसँगै निर्वाचन आयोगले भयरहित ढंगले निर्वाचन गराउन राजनीतिक दल र सुरक्षा निकायहरूको प्रतिबद्धता खोजिरहेको छ। गृहले निर्वाचन लक्षित स्थानीय तह निर्वाचन एकीकृत सुरक्षा योजना२०७९ बनाई सोहीबमोजिम जिल्ला तहमा सुरक्षा योजना निर्माण भइसकेको छ। स्थानीय तहको निर्वाचनका लागि जम्मा मतदाता संख्या १ करोड ७७ लाख ३३ हजार ७२३ छ। निर्वाचन भयरहित बनाउन मतदान स्थलको सुरक्षा र संरक्षणका लागि नेपाल प्रहरी मतदान केन्द्रको पहिलो स्थानमा खटिनेछन्। उनीहरूले मतदान स्थललाई सुरक्षित र भयरहित बनाउन प्रहरीले विशेष भूमिका खेल्नेछ। नेपालभर ६५ हजार नेपाल प्रहरी परिचालन हुँदैछन्। मतदान केन्द्रमा हुलहुज्जत गर्ने, आफ्नो पार्टीमा मत दिन दबाब दिने समूहलगायत शंकास्पद व्यक्तिहरूलाई नियन्त्रणमा लिनेछ। उम्मेदवार र मतदाताको संरक्षण गर्ने, मतपेटिकाको सुरक्षा गर्ने, मतगणना स्थल शान्तिपूर्ण राख्ने, विजय उत्सवका लागि निस्कने र्यालीसमेतको सुरक्षा दिने जस्ता कार्य गर्नेछन्। नेपाल प्रहरीका प्रवक्ता विष्णुकुमार केसीका अनुसार निर्वाचनमा खटिने प्रहरीको खर्च व्यवस्थापन गर्न सीमित रकम मात्रै प्राप्त भएको छ। अर्थ मन्त्रालयका प्रवक्ता ढुंडीप्रसाद निरौलाका अनुसार नेपाल प्रहरीको दैनिक खाजा, विशेष भत्ता, औषधि उपचार, सवारी खर्च, तालिमलगायतको खर्चका लागि नेपाल प्रहरीले ९ अर्ब २९ करोड रुपैयाँ माग गरेको थियो। जसमध्ये १ अर्ब ३२ करोड मात्रै निकासा भएको छ। पोखरेल भन्छन्, अहिले तत्कालै रकम निकासा नभएको मात्रै हो। भत्ता कटौती गरेको भन्ने सूचना गलत हो। नियमअनुसार उनीहरूले पाउने सबै पाउँछन्। मतदान केन्द्रको दोस्रो स्थानमा म्यादी प्रहरीले सुरक्षा दिनेछन्। जसका लागि १ लाख म्यादी प्रहरी भर्ना तयार भइसकेका छन्। प्रवक्ता केसीका अनुसार ४० दिनका लागि भर्ना भएका म्यादी प्रहरीले ४४ हजारका दरले पारिश्रमिक बुझ्नेछन्। म्यादीले भीडभाड नियन्त्रण, अशक्त तथा वृद्धवृद्धालाई सघाउनुका साथै, मतदान स्थललाई शान्तिपूर्ण बनाउन भूमिका खेल्नेछन्। त्यस्तै, मतदान केन्द्रको बाहिरी सुरक्षा सशस्त्र प्रहरीले गर्नेछ। यसका लागि ३२ हजार बढी सशस्त्र प्रहरी परिचालन हुँदैछन्। अर्थ प्रवक्ता निरौलाका अनुसार निर्वाचन सुरक्षा खर्चका लागि सशस्त्रले ३ अर्ब ५८ करोड रकम माग गरेको थियो। यसमध्ये मागको करिब १३ प्रतिशत मात्रै ४४ करोड ५५ लाख निकासा भएको छ। सशस्त्र प्रहरीका प्रवक्ता विदुर खड्काका अनुसार शान्तिपूर्ण रूपमा निर्वाचन सम्पन्न गर्न आवश्यक सबै काम सशस्त्रले गर्नेछ। जसअन्र्तगत मोबाइल टोली, स्कटिङ टोली, जिल्ला निर्वाचन कार्यालयको सुरक्षा, मुख्य निर्वाचन अधिकृतको सुरक्षा, निर्वाचन अधिकृतको सुरक्षा, परेको समयमा आकस्मिक परिचालन गर्न तम्तयार अवस्थामा रहेको टोली पनि हुन्छ। निर्वाचनका लागि सुरक्षाको चौथो घेरामा नेपाली सेना रहनेछ। जसका लागि ७५ हजार बढीको संख्यामा सेना परिचालन हुँदैछन्। अर्थ प्रवक्ता निरौलाका अनुसार निर्वाचन खर्चका लागि सेनाले सरकारसँग ४ अर्ब रुपैयाँ माग गरेको थियो। जसमध्ये २६ करोड मात्रै निकासा भएको छ। माग गरेअनुसार सवारी खरिद, सञ्चार उपकरण, खाजा, विशेष भत्तालगायतको बजेट निकासा नभएको बताउँछन्, सेनाका प्रवक्ता नारायण सिलवाल । गृह प्रवक्ता पोखरेलका अनुसार सेनाले बाहिरी सुरक्षा र अतिसंवेदनशील तथा संवेदनशील जिल्लाका मतदानस्थलको सुरक्षा गर्नेछ। यसले शान्ति सुरक्षा कायम गर्न पेट्रोलिङ सुरु गरेको छ। विष्फोटक पदार्थलाई निष्क्रिय पार्ने, सुरक्षा समितिको निर्णयबमोजिम आवश्यक फौज परिचालन, मतपत्र छपाइ, मतपेटिका ढुवानीको जिम्मेवारीसमेत सेनालाई दिइएको छ। सुरक्षा तयारी पूरा भएको बताउँदै पोखरेलले मतदान केन्द्रमा अवान्छित गतिविधि देखाउने समूह तथा व्यक्तिलाई गोली चलाउन आदेश दिने अधिकार हरेक मतदान केन्द्रका अफिसरलाई हुने जानकारी दिए। उनी भन्छन्, प्रमुख जिल्ला अधिकारीसँगको समन्वयमा मतदाता, उम्मेदवार, मतपत्र र मतपेटीकाको सुरक्षाका लागि शंस्कापद कार्य गर्नेलाई प्रक्राउ गर्ने तथा गोली चलाउनेसम्मको अधिकार छ। भारतसँग सीमा जोडिएका स्थानहरूमा सम्भावित घुसपैठलाई रोक्न मतदानको ७२ घण्टा अगाडि देशभरका सबै सीमा नाका बन्द हुनेछ।निर्वाचन आयोगका सूचना अधिकारी सूर्यप्रसाद अर्यालका अनुसार सुरक्षाको ९५ प्रतिशत तयारी पूरा भइसकेको छ।"
"माओवादीका नेता भन्छन्, कांग्रेससँगको देशव्यापी गठबन्धन मिठो भ्रम मात्र रहेछ","काठमाडौं : नेकपा माओवादी केन्द्रका केन्द्रीय सदस्य युवराज चौलागाईंले कांग्रेससँगको गठबन्धन भ्रम मात्र भएको दाबी गरेका छन् । बुधबार उनले कांग्रेससँगको देशव्यापी गठबन्धन एउटा मिठो भ्रम मात्र रहेको दाबी गरेका हुन्। उनले धेरै ठाउँमा गठबन्धन बन्न पूर्व नै भत्किसकेको जनाएका छन्। उनले भने, नेपाली कांग्रेससँगको देशव्यापी गठबन्धन एउटा मीठो भ्रम मात्र रहेछ । धेरै ठाउँमा यो गठबन्धन बन्न पूर्व नै भत्किसकेको छ । चौलागाईंले माओवादी बलियो भएको स्थानबाट उठेर पार्टीलाई बलियो बनाउन आह्वान गरे । उनले भने, माओवादी जहाँ बलियो छ, त्यहॉबाट उठौं ! कमजोर आधारहरुमा विशेष योजनासहित अघि बढौं ! चुनाव आउँछ जान्छ, पार्टी बलियो बनाऔं ! सत्ता गठबन्धनले महानगर र उपमहानगरमा केन्द्रीय तहबाट देशका विभिन्न जिल्लामा भागबण्डा गरेपनि माओवादीले पाएको स्थानमा कांग्रेसका नेताहरु बागी बनेर उठेका छन्। जिल्ला जिल्लामा गठबन्धन गर्न सर्कलर जारी भएपनि कतिपय स्थानीय तहमा कांग्रेस एक्लै निर्वाचनमा होमिएको छ। रामेछापमा पनि सत्ता गठबन्धनभित्र भागबण्डा नमिल्दा कांग्रेस बिना माओवादी केन्द्र र एकीकृत समाजवादीबीच मात्र गठबन्धन भएको छ। सोहि विषयतर्फ संकेत गर्दै चौलागाईंले यस्तो बताएका हुन्। कांग्रेसले हैसियतभन्दा बढी स्थानीय तह खोजेपछि गठबन्धन हुन नसकेको माओवादीका नेताहरुले बताउँदै आएका छन्। आसन्न स्थानीय तहको चुनावका लागि भागबण्डा नमिल्दा गठबन्धनभित्रै किचलो बढेको हो।"
दल फेरेका उम्मेदवार नै प्रतिस्पर्धी,"वीरगन्ज : मधेस प्रदेशको वीरगन्ज महानगरपालिकाको मेयरमा निवर्तमान मेयरसहित डेढ दर्जनभन्दा बढीले उम्मेदवारी दिएका छन्।तीमध्ये १ दर्जनभन्दा बढी स्वतन्त्र उम्मेदवार छन् । ५ जना मात्रै राजनीतिक दलका तर्फबाट छन्। ती ५ जनामध्ये पनि एमालेबाट उम्मेदवार बनेका निवर्तमान मेयर विजयकुमार सरावगी र सत्तागठबन्धनबाट उम्मेदवारी दिएका जनता समाजवादी पार्टी (जसपा)का राजेशमानबीच नै मुख्य प्रतिस्पर्धा हुने देखिन्छ।वीरगन्जमा एमालेले लोसपासँग चुनावी तालमेल गरेका कारण सरावगीले गठबन्धनका उम्मेदवार सिंहलाई कडा टक्कर दिन सक्ने अनुमान गरिएको छ।रोचक कुरा के भने, यी दुवै उम्मेदवारले आसन्न निर्वाचनमा दल परिवर्तन गरेर उम्मेदवारी दिएका हुन्। २०७४ को निर्वाचनमा पनि यी दुवैले दुई मधेसवादी दलको उम्मेदवार बनेर महानगरको मेयरमा प्रतिस्पर्धा गरेका थिए।त्यसबेला तत्कालीन संघीय समाजवादी फोरम (अहिलेको जसपा) बाट चुनाव लडेका सरावगी, १९ हजार ३९३ मतका साथ मेयरमा निर्वाचित भएका थिए। तत्कालीन राजपा (अहिलेको लोसपा) बाट उम्मेदवार बनेका सिंह भने १२ हजार १६५ मत का साथ तेस्रोमा सीमित भएका थिए।यसपालि भने दुवै जनाले दल परिवर्तन गरेर मेयरमा उम्मेदवारी दिएका हुन्।व्यापारिक पृष्ठभूमिका सरावगी २०७४ को निर्वाचनअघि कांग्रेस निकट मानिन्थे।तर, २०७३ चैत ६ गते उनी तत्कालीन संघीय समाजवादी फोरम (हालको जसपा) मा प्रवेश गरेर औपचारिक रूपमा राजनीतिक यात्रा सुरु गरे । सिंहले २०४३ सालमा कांग्रेसको भातृसंगठनबाट राजनीतिक यात्रा सुरु गरेका थिए।२०५४ सालमा भएको स्थानीय निकायको निर्वाचनमा उनी कांग्रेसको तर्फबाट वडा सदस्यमा निर्वाचित पनि भएका थिए।"
प्रश्रयमा पुरुष विभेदमा महिला,"अझै पनि हाम्रो समाजले महिलालाई पुरुषलाई जत्तिकै अवसर र अधिकार दिन सकेको छैन। शिक्षाबाटै वञ्चित गर्ने र घरको चुलोचौकोमा महिलालाई सीमित पार्ने पुरातनी समाजको धङ्धङ्गी अझै बाँकी छ। जबकि नेपालको प्रत्येक राजनीतिक आन्दोलनमा महिला पनि पुरुषसँग काँधमा काँध मिलाउँदै अघि बढेका हुन्। जति पनि राजनीतिक परिवर्तन भएको छ, त्यसको उत्तिकै हिस्सेदार महिला पनि हुन्। आन्दोलन गर्दा, संघर्ष गर्दा महिलालाई प्रेरित गर्ने तर जब अवसर र जिम्मेवारीको कुरा आउँछ, पछि पारिहाल्ने व्यवहार ज्यूँका त्यूँ छ। स्थानीय निर्वाचनका लागि आइत र सोमबार भएको मनोनयनले पनि महिलालाई अवसरबाट वञ्चित गरेको देखाएको छ। प्रमुख राजनीतिक दलहरूले साह्रै नगन्य संख्यामा मात्रै महिलालाई पालिकाहरूको प्रमुखमा टिकट दिएका छन्। कानुनले नै प्रमुख र उपप्रमुखमा एकजना महिला अनिवार्य भनेको हुँदा दलहरूले उपमा चाहिँ महिलालाई अघि सारेका छन्। अधिकांश ठाउँको प्रमुखमा पुरुषलाई नै अघि बढाइएको छ। यसअघिको निर्वाचनबाट उपप्रमुख भएर अनुभव र योग्यता हासिल गरेका महिलालाई पनि दलहरूले पदोन्नति गर्न दाँतबाट पसिना निकालेका छन्। यो महिलासँग योग्यता र क्षमता नभएर भन्दा पनि दलका नाइकेहरूको महिलाप्रतिको पूर्वाग्रही र पितृसत्तात्मक सोचको उपजमात्रै हो। होइन भने ३५ हजारभन्दा बढी पदका लागि भएको डेढ लाखभन्दा बढीको उम्मेदवारीमा कानुनले तोकेको संख्याभन्दा कत्ति बढी दिन हात कमाएका छन्। १४ हजार ३ सय ५३ जनामात्रै महिला २०७४ को स्थानीय निर्वाचनबाट निर्वाचित हुनुको कारणै उम्मेदवारीमै महिलाको संख्या कम हुनु हो। नेपालको संविधानले तीनवटै संसद्मा कम्तीमा ३३ प्रतिशत महिला प्रतिनिधित्व अनिवार्य गरेको छ। त्यसैले दलहरू त्यतिका महिला प्रतिनिधित्व गराउन बाध्य छन्। तर त्यसभन्दा बढीमा चाहिँ पुरुषकै हालिमुहाली छ। जब कि मुलुकमा आधाभन्दा बढी जनसंख्या महिलाको छ। विश्वकै जनसंख्यामा पनि आधा हिस्सा महिलाले ओगट्छन्। प्रकृतिले नै त्यस्तो सन्तुलन कायम गरिदिएको छ। तर मुलुक हाँक्ने दलहरू भने प्राकृतिक सन्तुलनलाई पनि अस्वीकार गर्ने खाले छन्। महिला पनि सँगसँगै अघि नबढी र उनीहरूको पनि उन्नति प्रगति नगरी समृद्धि प्राप्त हुन सक्दैन भन्ने चेत दलहरूमा खुलेको छैन। अहिलेको स्थानीय तह निर्वाचनमा सत्तारूढ दलले गठबन्धन गरेका छन्। त्यसो गर्दा प्रमुख, उपप्रमुखमा एउटै दलबाट उम्मेदवारी नदिई भागबन्डा गरिएको छ। एउटा दलले एउटा पदमा मात्रै उम्मेदवारी दर्ता गराएको हुँदा त्यहाँ पुरुषलाई नै अघि सारिएको छ। जब कि स्थानीय तह निर्वाचन ऐन २०७३ को दफा १७ (४) मा लेखिएको छ, उपदफा (१) बमोजिम मनोनयनपत्र पेस गर्दा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनु पर्नेछ। गठबन्धनकै कारण महिलाहरू प्रमुख पदहरूमा पुग्न वञ्चित भएका छन्। वीरगन्ज, विराटनगर, ललितपुरलगायत महानगरपालिकामा गठबन्धनका नाममा दुवै पदमा पुरुषकै उम्मेदवारी परेको छ। गठबन्धनले ११ उपमहानगरमा पनि दुवै पदमा पुरुष उम्मेदवार बनाएको छ। अन्त पनि जहाँजहाँ गठबन्धन, त्यहाँत्यहाँ पुरुषको वर्चस्व बनाइएको छ। यो सरासर इन्साफ होइन। गठबन्धनका नाममा महिलामाथि यतिसम्मको विभेद गर्ने दलहरूले विकास र समृद्धिको नारा दिन सुहाउँदैन। एकजनामात्रै उम्मेदवार उठाएको भन्ने नाममा महिलालाई अवसर नदिनु वा स्थानीय तह निर्वाचनसम्बन्धी कानुनबाट उन्मुक्ति लिन खोज्नु पितृसत्तात्मक सोच नै हो। कानुनी छिद्रबाट उम्कनेभन्दा पनि कानुनलाई आत्मसात् गर्नु दलहरूको दायित्व हो। गठबन्धनका नाममा भएको उम्मेदवारी मनोनयनमा पुरुषको होलिमुहाली कानुनको मर्मविपरीत छ। समानुपातिक सिद्धान्तविपरीत छ। यसको मूल्यांकन जनताले चुनावका दिन गर्नुपर्छ। महिलामाथि विभेद गर्ने जोसुकै होऊन् जनताबाट दण्ड प्राप्तिका लायक छन्।"
कडाइले पनि घटाएन आयात,"काठमाडौं : नेपाल राष्ट्र बैंकले ४० वटा विलासिता तथा स्वदेशमा उत्पादन हुने वस्तुमा भन्सारदर शतप्रतिशत बढाएको छ। अन्य ६ वस्तुको आयातमा ५० प्रतिशत मार्जिनको व्यवस्था छ। यसो गर्दा पनि आयात उच्च नै छ। भन्सार विभागका अनुसार चैतसम्म १४ खर्ब ६६ अर्ब रुपैयाँको आयात भएको छ। चैतमा एक महिनामै १ खर्ब ५७ अर्ब रुपैयाँको आयात भएको विभागको तथ्यांक छ। यो गत वर्षको सोही अवधिको तुलनामा ३१९७ प्रतिशत बढी हो। केन्द्रीय बैंकले आयातमा कडाइ गरेका केही वस्तु नेपालमै उत्पादन हुन्छन्। केही विलासिताका वस्तु आयात नहुँदा पनि उपभोक्तालाई कुनै असर पर्दैन। भन्सार विभागका अनुसार चालू वर्षको ९ महिनामा १० अर्ब ८३ करोडको सुगन्धित सामग्री, शृंगारका सामग्री र शरीर सफाइका (ट्वाइलेट)का सामान आयात भएका छन्। तरबुजा नै पछिल्लो ९ महिनामा १८ अर्ब ८२ करोडको आयात भएको छ। केरा यही अवधिमा १ अर्ब ३१ करोडको भित्रिएको छ। कृषिप्रधान देशमा ४० अर्ब १४ करोडको त धानचामल मात्रै विदेशबाट ल्याइएको छ। तरकारी आयातमा ९ अर्ब बाहिरिएको छ। खाद्यान्नदेखि विद्युतीय सामान आयात उच्च छ। पेट्रोलियम पदार्थको आयात झन्झन् बढ्दो छ। २ खर्ब ५७ अर्बको खनिज तेल आयात भएको छ। यो अवधिमा १३ खर्ब ६ अर्बको व्यापारघाटा भएको छ। व्यापारघाटा चुलिँदै जाँदा उत्पादन भने घट्दै गएको छ। स्वदेशमा उत्पादन बढाउनेभन्दा उद्योगी व्यापारमुखी देखिएका छन्। अर्थात्, विदेशबाट सामान किनेर ल्याउने र बजारमा सोझै बेच्ने व्यापारले प्रश्रय पाएको छ। भन्सार विभागका महानिर्देशक रामचन्द्र तिवारी भन्छन्, आयातित सामानको व्यापारतर्फ उद्योगीहरू मोडिएका छन्। व्यापार गर्दा तुरुन्तै नाफा हुने भएकाले औद्यौगिक उत्पादन घट्दै गइरहेको छ। स्वदेशमै उत्पादनको संभावना रहेका वस्तुको पनि ठूलो मात्रामा आयात भइरहेको छ। कृषि तथा कृषिजन्य वस्तुकै आयात चुलिँदै गएको छ। विभागका अनुसार ९ महिनामा मात्रै ६१ अर्ब ६९ करोडको खाद्यान्न आयात भएको छ। कृषिविज्ञ कृष्ण पौडेल खाद्यान्नमै अरू देशको भर पर्नु विडम्बना भएको बताउँछन्। हालको खेती प्रणालीले कृषिको आयात रोकिने सम्भावना छैन, पौडेल भन्छन्, खानेकुरामा आत्मनिर्भर हुन नसके राज्य नै कठपुतली हुन्छ। गत वर्ष ३ खर्ब २५ अर्बको कृषिजन्य वस्तु आयात भएको थियो। चालू आर्थिक वर्ष पनि चामल, गहुँ, मकैलगायत विभिन्न खाद्यान्न सामग्री ठूलो परिणाममा आयात भएका छन्। तरकारी र फलफूलको आयात पनि घट्न सकेको छैन। परम्परागत खेतीपाति, बिचौलियाले गर्ने खेती र पैसाको बल (अनुदानका भरमा हुने खेतीले) केही उपलब्धि हुँदैन, कृषिविज्ञ पौडेल भन्छन्, किसानको भरमा मात्र हुँदैन। राज्यकै पहलकदमी चाहिन्छ। कुल गार्हस्थ उत्पादनमा कृषिको २७ प्रतिशत योगदान छ। तर, यसले स्वदेशको माग धान्न सकिरहेको छैन। पछिल्लो समय दूध, मासु र अण्डामा मुलुक आत्मनिर्भर भएको भन्ने गरिन्थ्यो। तर, यी वस्तुको आयात सम्पूर्ण रूपमा रोकिएको छैन। कृषि विज्ञ पौडेल राजनीतिक दलहरू नै कृषि क्षेत्रलाई रूपान्तरण गर्न नचाहेको बताउँछन्। बीपी कोइरालाले भनेको ६० वर्षपछि मात्रै कांग्रेसले कृषि रूपान्तरणको कुरा गरेको छ, पौडेल भन्छन्, कम्युनिष्टको त कुरै नगरौं। पैसा दिएर कृषि क्रान्ति हुन्छ भन्ने भ्रम उनीहरूमा छ। कृषिमा बिचौलियाको अन्त्य अति आवश्यक भएको पौडेलको भनाइ छ। जग्गाको स्वामित्व, सेवासामग्रीमा पहुँच, उत्पादन बढाउने प्रविधिमा सहयोगी, नियमन, बजार तथा भण्डारण क्षमता बढाउन सके कृषिमा रूपान्तरण संभव छ, पौडेल भन्छन्, आन्तरिक उत्पादन क्षमता बढ्न सकेन, तर हाम्रो उपभोग गर्ने क्षमता, जीवनशैली, बजारको पहुँच बढ्दै गयो। यसले गर्दा व्यापारघाटा दिनानुदिन बढ्दै गएको छ। नेपाल घरेलु तथा साना उद्योग महासंघका अध्यक्ष उमेशप्रसाद सिंह सरकारको गलत नीतिका कारण उद्योग धराशायी हुँदै गएको बताउँछन्। धागो र कपडाको भन्सारदर एउटै भएको सिंहको भनाइ छ। यहाँ मेसिन खिया लागेर बसेका छन्, सिंह भन्छन्, नेपालमै उत्पादन गर्न सकिने वस्तु धमाधम बाहिरबाट आयात भइरहेको छ। आयात प्रतिस्थापन गर्न सरकारले ऐन, कानुन परिवर्तन गर्नुपर्छ। कच्चा पदार्थ र रेडिमेट सामानको भन्सारदर एउटै भएकाले उद्योगी मारमा परेको सिंह बताउँछन्। कच्चा पदार्थ बाहिरबाट ल्याएर स्वदेशमा उत्पादन गर्न खोज्दा पनि तयारी सामान जत्तिकै भन्सार तिर्नु परेको सिंहको भनाइ छ। कच्चापदार्थ महँगो पर्ने भएपछि तयारी सामान नै ल्याएर व्यवसायीले बेच्ने गरेको उनी बताउँछन्। राष्ट्र बैंकको कडाइले उद्योगी मारमा परे पनि आयात भने केही रोकिएको अध्यक्ष सिंह बताउँछन्। राष्ट्रिय सहकारी विकास बोर्डका सहअध्यक्ष मित्रराज दवाडी स्वदेशमै उत्पादित कृषि सामग्रीको सही व्यवस्थापन हुन नसक्दा पनि आयात बढ्ने गरेको बताउँछन्। हाम्रो धान अनौपचारिक तबरबाट बाहिरिन्छ, दवाडी भन्छन्, त्यही धानबाट बनेको चामल महँगोमा आयात भइरहेको छ। स्वदेशमा उत्पादित धान, गहुँ र मकै भारत जाने गरेको र त्यहाँबाट चामल र पिठो भएर फेरि स्वदेशमै फर्किने गरेको दवाडीको भनाइ छ। कृषिको उत्पादन वृद्धिमा सहकारी क्षेत्रले पनि सहयोग गर्न सकेको छैन। देशभर ३० हजार बढी सहकारी छन्। वडास्तरमा उत्पादनमूलक सहकारी हुनुपर्छ उनी भन्छन्, पालिकास्तर तथा जिल्लास्तरको सहकारीले बजारीकरण, लेबलिङ, प्रशोधन लगायतको काम गर्नुपर्छ। कोभिडले केही समय प्रभावित भए पनि दैनिक १ हजार बढी युवा वैदेशिक रोजगारीमा जाने गरेका छन्। यसले उत्पादन क्षमता घट्नुका साथै गाउँमा खेतीयोग्य जमिन बाँझो हुँदै गएको छ। अर्कोतिर सरकारले किसानलाई अनुदानका नाममा बर्सेनि करोडौं रकम निकासा गर्ने गरे पनि वास्तविक किसानसम्म पुग्न नसकेको कृषिविज्ञ बताउँछन्। कृषि मन्त्रालयका सचिव निरु दाहाल पाण्डे पशुपन्छीमा आत्मनिर्भर बनाउनेतिर सरकार लागिरहेको बताउँछिन्। खसीबोकामा आत्भनिर्भर हुन लागेका छौं सचिव पाण्डे भन्छिन्, खसीबोका, दूध, पशुपन्छी क्षेत्रमा केही वर्षभित्र आत्मनिर्भर हुन सकिन्छ। प्रजननका लागि मात्रै पशुपंक्षी विदेशबाट ल्याइने गरिएको भन्दै पाण्डेले पछिल्लो समय जीवित पशुपन्छी आयात घट्दै गएको उनको भनाइ छ। सहअध्यक्ष दवाडी रेमिट्यान्समा मात्रै भर नपरी उत्पादन बढाउनेतिर सबै लाग्नुपर्ने बताउँछन्। सरकारले मल र बीउविजनसँगै उत्पादनका आधारमा अनुदान दिने र बजारको ग्यारेन्टी गर्न सके केही वर्षभित्रै कृषिमा आत्मनिर्भर संभव रहेको सहअध्यक्ष दवाडी बताउँछन्। सबैभन्दा धेरै विदेशी मुद्रा पेट्रोलियम पदार्थ आयातमा विदेश गइरहेको छ। कुल आयातमा २० प्रतिशत पेट्रोलियम पदार्थको आयातको हिस्सा छ। पूर्वसचिव पुरुषोतम ओझाले पेट्रोल आयात प्रतिस्थापन गर्न नसकिए पनि क्रमिक रूपमा कम गर्न सकिने बताए। भान्सादेखि सवारीसाधानसम्म विद्युतीय बनाउन सकिन्छ, उनले भने, शून्यमा झार्न नसकिए पनि वाञ्छित सीमाभित्र राख्न सकिन्छ। ९ महिनामा उच्च निर्यात देखिएको छ। यसअवधिमा १ खर्ब ६० अर्ब ५७ करोड रुपैयाँको वस्तु निर्यात भएको छ। तर, निर्यातमा मुख्य हिस्सा आयातित पाम तेल र सोयाबिन तेलकै छ। गत वर्षको यही अवधिमा ९४ अर्ब ७६ करोड ७१ लाख रुपैयाँको निर्यात भएको थियो। अघिल्लो वर्षको तुलनामा ६९४४ प्रतिशतले निर्यातमा वृद्धि देखिए पनि वास्तविकता त्यस्तो नभएको भन्सार विभागका निर्देशक कमल पौडेल बताउँछन्। विभिन्न देशबाट पाम आयल र सोयबिन तेल खरिद गरेर विदेश पठाइने गरिएकाले यी वस्तुबाट धेरै लाभ नहुने पौडेलको भनाइ छ। उत्पादनभन्दा रेमिट्यान्समा हाम्रो ध्यान गएको छ, पौडेलले भने, उत्पादन घटेर गएको छ। आयातमै निर्भर हुनुपरेको छ। पेट्रोलको मूल्यवृद्धि भएकाले आयातको ग्राफ पनि बढदै गएको उनी बताउँछन्। सरकारले स्वदेशी वस्तुको उपयोगमा प्राथमिकता दिने भन्दै २०७१ सालमै कानुन बनाएको थियो। १५ प्रतिशतसम्म महँगो परे पनि स्वदेशी सामानकै प्रयोग गर्ने कानुनमा उल्लेख छ। तर, कानुन बनेको ८ वर्ष बित्दा पनि त्यसको कार्यान्वयन नभएको बताउँछन्, घरेलु महासंघका अध्यक्ष सिंह। त्यही कारण आयात बढ्दै गएको सिंहको दाबी छ।"
भारतमा मन्दिरको रथयात्रामा करेन्ट लागेर १० जनाको मृत्यु,"तमिलनाडु : भारतको तमिलनाडुको तञ्जावुरमा एउटा मन्दिरको रथयात्राका क्रममा करेन्ट लागेर १० जनाको मृत्यु भएको छ। रथयात्राको क्रममा हाईभोल्टेज तारमा ठोक्किएर १० जनाको मृत्यु भएको बताइएको छ । मृत्यु हुनेको संख्या बढ्न सक्ने भारतीय सञ्चार माध्यमहरुमा उल्लेख छ। तिरुचिरापल्ली सेन्ट्रल जोन आईजी वी बालाकृष्णनले दुर्घटनामा अन्य १५ जना घाइते भएका बताए। वार्षिक पर्वको समयमा उच्च भोल्टेजको तारमा रथमा ठोक्किएर दुर्घटना भएको हो, उनले भने । कतिपय रिपोर्टमा मृत्यु हुनेको संख्या ११ रहेको पनि बताइएको छ । प्राप्त जानकारी अनुसार दुर्घटनामा धेरै श्रद्धालुहरु गम्भीर घाइते भएका छन् । जसलाई तुरुन्तै नजिकको अस्पतालमा भर्ना गरिएको छ । सोही क्रममा खबर पाएलगत्तै प्रहरीले घटनास्थलमा पुगेर उद्धार कार्य सुरु गरेको थियो । प्रहरीका अनुसार मृत्यु हुनेमा दुई बालबालिका पनि रहेका छन् ।"
"तल्लो तहमा गठबन्धनको किचलो, एमालेलाई सहज","भोजपुर : सत्ता साझेदार गठबन्धनको असर तल्लो तहमा देखिएको छ। आसन्न स्थानीय तहको चुनावका लागि भागबण्डा नमिल्दा गठबन्धनभित्रै किचलो बढेको हो। गठबन्धनबाट टिकट नपाएपछि षडानन्द नगरपालिकाका वडास्तरमा खटपटी सुरु भएको हो। गठबन्धनको निर्णय विपरित वडा नं ९ र १३ मा एमाले र माओवादी केन्द्रले तालमेल गरेर उम्मेदवारी दर्ता गराएका छन्। माओवादी केन्द्रका नगर कमिटीका सदस्य रहेका शेखर तामाङले वडा नं ९ बाट र ओमकुमार श्रेष्ठले वडा नं १३ बाट सूर्य चिन्हमा चुनाव लड्ने भएका छन्। वडा नं १४ मा भने नेपाली कांग्रेसका दिनेश राईले टिकट नपाएपछि स्वतन्त्र उम्मेदवारी दिएका छन्। त्यस्तै पार्टीले टिकट नदिएपछि कांग्रेसका जितबहादुर दाहाल पनि एकीकृत समाजवादीमा प्रवेश गरी वडा नं १२ को वडाध्यक्षमा उम्मेदवारी दर्ता गराएका छन्। अन्य वडाहरुमा पनि गठबन्धनका कार्यकता असन्तुष्ट रहेको नेपाली कांग्रेसबाट मेयर पदका उम्मेदवार विरबल राईले बताए। तल्लोस्तरमा देखिएको नेता तथा कार्यकर्ताको खटपटीले यहाँ गठबन्धन दरिलो नबन्ने देखिएको छ। गठबन्धनभित्रै बढेको किचलोले प्रतिपक्षी दल नेकपा एमालेका उमेदवारलाई लाभ पुग्ने देखिएको छ। गठबन्धनले टिकट वितरणमा वेवास्ता गरेको भन्दै कसैले पार्टी नै छाडेका छन् भने केहिले स्वतन्त्र रुपमा उम्मेदवारी समेत दर्ता गराएका छन्। षडानन्द नगरपालिकामा गठबन्धनले चुनावी तालमेल गरेको छ। यहाँ काङग्रेसबाट विरवल राई मेयरका उम्मेदवार बनेका छन् भने उपमेयरमा माओवादी केन्द्रबाट प्रमिला राईको उम्मदेवारी परेको छ। मुख्यपदमा तालमेल भए पनि तल्लो तहमा भने पूर्णरुपमा तालमेल गर्न समस्या देखिएको गठबन्धनका नेताहरुले बताएका छन्। आसन्न स्थानीय तहको चुनावका लागि भोजपुरमा सत्ता गठबन्धनका केहि दलहरुले भागबण्डामा असन्तुष्ट जनाउँदै गठबन्धनबाट बाहिरिएका छन्। गठबन्धनबाट जनता समाजवादी पार्टी यसअघि नै बाहिरिसकेको छ भने माओवादी केन्द्रले भोजपुर नगरपालिका, षडानन्द नगरपालिका, रामप्रसाद राई गाउँपालिका, हतुवागढी गाउँपालिका, टेम्केमैयुङ गाउँपालिका बाहेक अन्य स्थानीय तहमा आफ्नै उम्मेदवार बनाएको छ। एउटा पनि स्थानिय तहको नेतृत्व नपाएपछि जनता समाजवादी पार्टी गठबन्धनबाट बाहिरिएको जसपाका नेता प्रशन्न राईले बताए। यस्तै गठबन्धनको निर्णयको विरोधमा नेकपा माओवादी केन्द्रका प्रदेश कमिटी सदस्य मोहन किराती मादेन राजिनामा घोषणा गरेका छन। अन्य नेता कार्यकर्ताहरुले पनि विरोध गरेका छन्। एमालेसँग तालमेल गर्ने माओवादीका उम्मेदवार पार्टीबाट निष्कासित आसन्न स्थानीय तहको चुनावका लागि प्रतिपक्षी दल नेकपा एमालेसँग तालमेल गर्ने नेकपा माओवादी केन्द्रका तीनजना उम्मेदवारलाई पार्टीबाट निष्कासित गरेको छ। माओवादी केन्द्र जिल्ला समन्वय समिति भोजपुरले एमालेको चुनाव चिन्हबाट उम्मेदवारी मनोनयन दर्ता गरेका षडानन्द नगरपालिका लगायत विभिन्न स्थानीय तहका तीन नेतालाई पार्टीको साधारण सदस्य समेत नरहने गरी निष्कासित गरेको हो। पार्टीबाट निष्कासित हुनेमा भोजपुर नगरपालिका ११, आम्तेकका मोहनसेन राई, षडानन्द नगरपालिका ९, किमालुङका शेखर तामाङ र षडानन्द नगरपालिका १३ बोयाका ओम कुमार श्रेष्ठ छन्। प्रतिगमन विरोधी गठबन्धन दल तथा पार्टीको नीति, निर्णय र निर्देशन विपरीत अनुशासन उलङ्घन गर्दै प्रतिपक्षी दलको चुनाव चिह्न लिइ मनोनयन दर्ता गरेकोले पार्टीबाट निष्कासित गरेको नेकपा माओवादी केन्द्र भोजपुरका संयोजक नगेन्द्र भुजेलले बताए। माओवादी केन्द्रले जिल्लाका अन्य स्थानीय तहमा स्वतन्त्र ढंगले उम्मेदवारी दिएकाहरुलाई पनि तत्काल उम्मेदवारी फिर्ता लिई पार्टीको नियमित काममा फर्किन निर्देशन दिएको छ।"
गठबन्धनको खतरनाक पक्ष,"स्थानीय तहको चुनाव नजिकिँदै छ। सत्तारूढ पाँच राजनीतिक दल स्थानीय तहको चुनावका लागि गठबन्धनको आवरणमा छन्। तर, असल लक्षणभन्दा पनि खराब परिणाम देखा पर्न थालेका छन्। पाँचदलीय गठबन्धन समग्र लोकतन्त्रको हितमा छ कि छैन ? बहसको विषय होला। यसले लोकतन्त्रमा जनताले मतदान गरी दलविरुद्ध दल र उम्मेदवारविरूद्ध उम्मेदवार छनोट गर्न पाउने अधिकार कुण्ठित गरेको छ। गठबन्धनले निर्वाचनमार्फत विपक्षीलाई समाप्त पार्ने अठोट लिएको देखिन्छ। गलत अठोट भएकाले जनताको लामो समयको आन्दोलन र बलिदानबाट प्राप्त लोकतान्त्रिक अधिकारमा प्रहार भइरहेको स्पष्ट छ। यसले सत्तारूढ दलहरूमा जुन प्रकारको समस्या वा विवाद ल्याएको छ, विपक्षी दल नेकपा एमाले गठबन्धनभित्रको रस्साकस्सीबाट फाइदा लिन पाउने अवस्थामा देखिएको छ। वास्तवमा निष्पक्ष र धाँधलीरहित चुनाव लोकतन्त्रको प्राण हो। चुनावको मौका पारेर आफ्नो विचार, नीति र कार्यक्रम लिएर जनतामा जाने र जनताको मन जितेर शासन गर्ने वैधानिकता प्राप्त गर्ने प्रणाली नै लोकतन्त्र हो। तर, सत्तारूढ घटकहरू जसरी पनि जित्नुपर्छ भन्ने मानसिकतामा छन्। जुन ढंगले चुनावमा होमिँदैछन्, त्यो लोकतन्त्रको मूल्य मान्यताका लागि सुहाउने कुरा होइन। यो स्थानीय चुनाव हो। गठबन्धन भनेको विपक्षी एमालेसँग एक्लै चुनाव लड्न सकिँदैन भन्ने डर हो। चुनावमा जनताले पार्टीका घोषणा र प्रतिबद्धता हेरेर कुन उम्मेदवारलाई मतदान गर्ने भन्ने कुरा विवेकले निर्णय गर्न पाउनु पर्छ। जसरी पनि गठबन्धनका उम्मेदवारलाई भोट हाल्नै पर्छ भन्ने बाध्यता सिर्जना गर्न खोजिएको छ। यो तानाशाह प्रवृत्ति हो, लोकतान्त्रिक होइन। यसले चुनावमा पराजय भएको खण्डमा पार्टी नै समाप्त हुन्छ भन्ने रुग्ण मानसिकताले काम गरेको छ। मानौं, कसैले कांग्रेसलाई मतदान गर्न चाहन्छ, त्यहाँ कांग्रेसको उम्मेदवार नै छैन। अब उसले माओवादी वा जनता समाजवादीलाई भोट हाल्नु कि एकीकृत समाजवादीलाई ? त्यो पनि मतदाताले छानेर होइन, गठबन्धनले दिएको उम्मेदवारलाई मतदान गर्नुपर्ने ? जनताले छान्न मतदान गर्दा पाउने अधिकार यस पटक खोसिँदैछ। जबर्जस्ती गठबन्धन नगरी सबै दलले आआफ्ना किसिमले प्रतिस्पर्धा गर्नुपर्ने हो। त्यसो गरेको भए गठबन्धन भित्रबाट पनि मतदाताले आफूले मन पराएको व्यक्ति छान्न पाउँथे। जनताको छान्न पाउने अधिकार खोसेर दलहरूले जनताको मौलिक अधिकारमाथि प्रहार गरे। जसरी पनि गठबन्धनको उम्मेदवारलाई भोट हाल्नै पर्छ भन्ने बाध्यता सिर्जना गर्न खोजिएको छ। यो तानाशाह प्रवृत्तिा हो, लोकतान्त्रिक होइन। स्थानीय तहको चुनाव जनताको प्रत्यक्ष सरोकारको चुनाव हो। स्थानीय चुनावमा मानिस राजनीतिक दलभन्दा काम गर्ने असल मान्छेलाई हेर्छन्। त्यसैले चुनावमा उम्मेदवार विकासको आश्वासन लिएर घरघर जान्छन्। अब सत्तारूढ दलहरू गठबन्धनमा बाँधिएर चुनावमा गएपछि जनतालाई रिझाउने वा विश्वासमा लिनेभन्दा पनि टोलटोल बन्डा लगाएर मतदातालाई छेक्ने र नियन्त्रणमा राख्ने प्रयास हुनेछ। यसबाट मतदाता कतिका छेकिने हुन् थाहा छैन। चुनावअघि उम्मेदवारी नपाएको भन्दै स्वतन्त्र उम्मेदवार दिने समस्या गठबन्धनका दलहरूमा देखिएको छ। त्यसले चुनावको परिणाम सकारात्मक आएन भने एकअर्कालाई दोष लाउने सम्भावना बढी छ। यस पटकको चुनावमा विपक्षी एमालेले पनि विभिन्न ठाउँमा तालमेल गरिरहेको छ। त्यो उसको बाध्यता हो। सत्तामा भएका दलहरूले सत्ताको साधनस्रोत दुरुपयोग गर्दै एमालेविरुद्ध संगठित प्रहार गरे। त्यसपछि अस्तित्व रक्षाका लागि अवस्था हेरी तालमेल गर्न आवश्यक छ। सत्तारूढहरूको चुनावी गठबन्धनको उपज एमालेको चुनावी तालमेल हो। गठबन्धनले देशभरि सबै ठाउँमा गठबन्धनले गरेको भागबन्डालाई मतदाताले मान्नैपर्छ भन्ने जिद्दी गरेको पाइन्छ। एमालेले जहाँ जोसँग मिल्दा बलियो उम्मेदवारलाई पराजित गर्न सकिन्छ त्यहीअनुसार शक्तिसँग एकता वा तालमेल गरेको छ। यसका निम्ति उसले यहीसँग तालमेल गर्नुपर्छ, अर्कोसँग हुँदैन भनेर पूर्वाग्रह राखेको छैन। आवश्यकताअनुसार कांग्रेस, माओवादी, राप्रपा, लोकतान्त्रिक समाजवादी पार्टी र जनमत पार्टी सबैसँग तालमेल गरिरहेको छ। त्यो तालमेलको स्पष्ट लक्ष्य छ, स्थानीय स्तरमा जो बलियो छ त्यसका विरुद्ध। त्यसैले लोकतान्त्रिक अधिकार छिन्ने नियत देखिँदैन, यसलाई स्वाभाविक मानिन्छ। भनिन्छ, चुनावी गठबन्धन एक्लै चुनाव नजितिने अवस्थामा गरिन्छ। सत्तारूढ गठबन्धन जित्ने पक्का हुँदैहुँदै पनि गठबन्धन गरिरहेको छ। यो अचम्मको संस्कार देखिएको छ। सत्तारूढहरूको गठबन्धनमा उम्मेदवारी चयनदेखि नै रुवाबासी सुरु भएको छ। हाम्रो अपमान भयो भन्दै एकीकृत समाजवादीका नेताहरू सकेसम्म विद्रोही उम्मेदवार उठाउने कोसिसमा छन्। नेपाली कांग्रेस र जनता समाजवादीभित्र पनि विद्रोह भइरहेको छ। बरू केही हदसम्म कम विद्रोह माओवादी केन्द्रमा देखिएको छ। तैपनि विराटनगरलगायतका ठाउँमा गठबन्धनविरुद्ध एक्लो तथा फरक गरेर गठबन्धनको उम्मेदवारको विरुद्धमा अर्को गठबन्धन बनाइरहेका छन्। यसबाट स्थानीय चुनावपछि गठबन्धनभित्रको भाँडभैलो निक्कै अलोकतान्त्रिक हुने सम्भावना छ। स्थानीय सरकार संविधानत स्वायत्त सरकार हो। यससँग असाध्यै धेरै अधिकार छन्। सिंहदरबारको अधिकार जस्तै जस्तै। यसका सबै अधिकारको प्रयोग अझै पनि भइसकेको छैन। विस्तारै प्रयोग हुँदै जाला। यहाँ सत्तापक्ष र विपक्ष हुने प्रावधान छैन। जसले जित्छ, त्यसले पाँचवर्ष ढुक्कले शासन गर्ने अधिकार हुन्छ। कुनै दलले एउटा मात्र स्थानीय तह जिते पनि मजाले शासन गर्न र नीति कार्यक्रम लागू गर्न पाउँछ। दिल्लीमा केजरीवालले जस्तो कामबाट प्रभाव फैलाउँदै जान पाइन्छ। त्यसैले सत्तारूढ दल कसैले कहाँ त कसैले कहाँ जितेर सल्लाहले शासन गरे हुन्थ्यो। तर, विपक्षीलाई छिर्न नदिने भन्दै जनताको अधिकारलाई गठबन्धनको बाहुपासमा कस्ने काम भयो। तर, यो कालान्तरमा गठबन्धनका दलहरूकै लागि पनि समस्या बन्ने संकेत देखिन्छ। सत्तारूढ गठबन्धनको अर्को नराम्रो पक्ष अहिले देखिएको छ लैंगिक सहभागितामाथि प्रहार। स्थानीय चुनावमा विगतमा महिला सहभागिता एकदमै राम्रो देखिएको थियो। स्थानीय तहको प्रमुख र उपप्रमुखमध्ये एकजना महिला उठाउनै पर्ने कानुनी बाध्यताले विगतमा धेरै महिला मेयर वा उपमेयरमध्ये एक भएर सरकारको नीतिनिर्माणमा सहभागी भए। सत्तारूढ गठबन्धनले महिला सहभागिता त्यस प्रकारले गराउन सकेन। कुनै पनि राजनीतिक दलले पहिलो र दोस्रो पदमा उम्मेदवारी दिँदा एक महिला अनिवार्य हुनुपर्ने संवैधानिक व्यवस्था छ। त्यही विगतको अभ्यासको कारणले यसपटक धेरै उपमेयर वा उपाध्यक्षहरू पहिलो पदमा लड्दैछन्। त्यस किसिमको व्यक्तित्व विकास र सशक्तीकरण भयो। गठबन्धन गरेका दलले एउटा पदमा एउटा दलले र अर्को पदमा अर्को दलले उम्मेदवारी दिएका छन्। संविधानमा व्यवस्था भएको लैंगिक सहभागिताको अनिवार्यता लागू नहुने भएको छ। निर्वाचन आयोगले त्यस किसिमको व्याख्या दिइसकेको छ। यसपटक महिलाले पाउने पदमा पनि फरक पार्टीको जामा लगाएर पुरुष नै उठ्ने भएका छन्। जस्तो कि विराटनगरमा प्रमुखमा नेपाली कांग्रेस र उपप्रमुखमा जनता समाजवादी पार्टीले उम्मेदवारी दिँदैछन्। दुवै पुरुष छन्। उता एमालेले एक्लै उम्मेदवारी दिएको छ। महिला र पुरुषको समान सहभागिता देखिएको छ। यसको विरोध पनि भयो। नेपाली कांग्रेस निकट नेपाल महिला संघले नारा जुलुस गर्दै पार्टी कार्यालयमा धर्ना पनि दियो। जनता समाजवादी पार्टीका नेतृ बसुन्धरा झाले पदबाट राीजनामा समेत दिइन्। यस प्रकार सानो भए पनि विद्रोहको स्वर र गुनासो सुनियो। तर आँखा चिम्लिएर अगाडि बढेको गठबन्धनबाट सुनुवाइ भएन। उनीहरूको रोदन खोलाको गीत बन्यो। हेर्दा सानो जस्तो लागे पनि नेपालको महिला आन्दोलनको इतिहासका लागि गम्भीर धक्का हो। यसको पराकम्प पछिसम्म देखिरहनेछ। अहिलेको गठबन्धनका घटक दलहरूले जवाफ दिइरहनु पर्नेछ। सत्तारूढ गठबन्धन अप्राकृतिक गठबन्धन हो। लोकतन्त्रको हितको लागि वा कुनै सिद्धान्तको आधारमा बनेको होइन। विपक्षी दल एमालेलाई एक्लो पार्न, अझ समाप्त पार्न रचिएको चक्रब्यूह मात्र हो। तर, गठबन्धन यति कमजोर जगमा बनेको छ कि यसको बन्धन गतिलो नभएको कुरा चुनावको मुखमै देखिएको छ। उम्मेदवारी घोषणा हुनासाथ देखिएको विवाद, असन्तुष्टि र विद्रोहले पुष्टि गरिसकेको छ। यस पटकको चुनावमा होहल्ला जतिसुकै भए पनि गठबन्धनको बन्धन खुकुलो भएर एमालेका उम्मेदारका पक्षमा मत आउने सम्भावनाको भरपूर छ। सत्तास्वार्थ वा पदीय आकांक्षाबाट प्रेरित भएर गरिएको गठबन्धन टिक्दो रहेनछ भन्ने कुरा विगतमा नेकपाभित्रको गठबन्धनले पनि पुष्टि गरेको छ। सत्तास्वार्थका लागि प्रचण्ड, माधव, वामदेव र झलनाथ खनालहरूले जुन षड्यन्त्रको चक्र चलाए अहिले त्यसले उनीहरूलाई कमजोर बनाएको छ। षड्यन्त्रका हस्तीहरू दलीय शक्तिको आधारमा यति कमजोर बनेका छन् कि स्थानीय चुनाव पनि एक्लै लड्ने हैसियत गुमाएका छन्। नेपाली कांग्रेसको बुइँ चढेर स्थानीय चुनावको भंगालो तर्ने कोसिस गरिरहेका छन्। चुनावमा कांग्रेसले अपनाएको रणनीति देख्दा लाग्छ, स्थानीय चुनावपछि बुर्इं चढेर खोलो तर्नेहरूको शक्ति क्षीण हुनेछ। कांग्रेसले गाँस काटेर यिनीहरूको चाउरे भुँडी भरिदिनु सम्भव छैन। कांग्रेस आफैं देशमा कम्युनिस्ट शक्ति बढिरहेकोमा चिन्तित छ। अझ काँधमा बोकीबोकी माओवादी केन्द्र र एमाले चोइटिएपछि बनेको एकीकृत समाजवादीलाई ढाडे बन्ने अवसर दिने छैन। अहिले कम्युनिस्ट शक्तिहरू एक भएर अगाडि बढ्ने वातावरण नबनोस् भनेर मात्र यिनको रौं चाटिरहेको छ कांग्रेस। नत्र कम्युनिस्ट बाछोलाई चाटेर मुखभरि रौं पार्ने रहर कुन चाहिँ माउ कांग्रेसलाई हुँदो हो ? चुनावमा एक्लै उठ्दा संगठन चलायमान हुने र आफ्नो पंक्तिलाई समेट्न सकिने अवसर दलहरूलाई हुँदो रहेछ। यसपटक नेपालको पुरानो राजनीतिक दल कांग्रेसले त्यो अवसर गुमायो। यसले स्थानीय तहको चुनावमा जान तिघ्रा कमाउने राजनीतिक दलले पनि देश बनाउला भनेर अपेक्षा गर्न सकिन्न। जनतामा भिजेको व्यक्तिलाई उम्मेदवार बनाएर मज्जाले प्रतिस्पर्धा गर्नुनि भन्ने सवाल नागरिकले उठाइसकेका छन्। त्यसो गर्नाले लोकतान्त्रिक मूल्य मान्यतालाई त्यागेर सत्तामा बसेकै कारण अनेक विचारका भुन्टामुन्टीलाई डोर्याएर हिँड्न बाध्य छ कांग्रेस। जनता समाजवादी र माओवादी केन्द्र पनि ठाउँठाउँमा पकड भएको र विगतमा जितेको पार्टी हुन्। यिनीहरूले पनि गठबन्धनको छाता ओढ्ने नाममा कार्यकर्तालाई निराश बनाएका छन्। सबै समस्याभन्दा पर रहेर नेकपा एमालेले भने आफ्नो पंक्तिलाई मजाले परिचालन गर्ने अवसर पाएको छ। पाँचदलीय गठबन्धनलाई परास्त गर्ने उद्देश्यले विभिन्न शक्तिसँग स्थानीय स्तरमा तालमेल गरेको छ। त्यसले फाइदा नै गर्छ। आमरूपमा कार्यकर्तामा एकता र उत्साह छ। गठबन्धनमा अर्को पार्टीको उम्मेदवारलाई कसरी भोट हाल्ने भन्ने अलमल कार्यकर्तामा छ। त्योभन्दा फरक अवस्था एमालेमा छ। सानदार राष्ट्रवादी छवि भएको पार्र्टी एमाले सुन्दर विकल्पका रूपमा खडा छ। त्यसैले यस पटकको चुनावमा होहल्ला जतिसुकै भए पनि गठबन्धनको बन्धन खुकुलो भएर एमालेका उम्मेदारका पक्षमा मत आउने सम्भावनाको भरपूर छ। यसको फाइदा एमालेले लिन सक्ने सम्भावना छ। यो नै गठबन्धनका लागि खतरनाक पक्ष हो।"
विप्लवका नेता धर्मेन्द्र बास्तोला र हेमन्तप्रकाश ओली निलम्बित,"काठमाडौं : नेत्रविक्रम चन्द 'विप्लव' नेतृत्वको नेकपाले नियम विपरित काम गरेको भन्दै पार्टी सचिवालय सदस्य धर्मेन्द्र बास्तोला (कञ्चन) र हेमन्त प्रकाश ओली (सुदर्शन)लाई पदमुक्त गरेको छ। पार्टीका महासचिव विप्लवले बुधबार एक विज्ञप्ती जारी गर्दै दुवैजनालाई अनिश्चित समयका लागि सम्पूर्ण जिम्मेवारीबाट मुक्त गरिएको जानकारी गराएका हुन्। नेकपाका प्रवक्ता खड्का बहादुर विश्वकर्मा (प्रकाण्ड)ले पार्टीको हितविपरित अभिव्यक्ति दिएको भन्दै दुवैजनालाई निलम्बन गरिएको अन्नपू्र्णलाई जानकारी दिए। कार्यकर्तामाझ गुटबन्दी गर्ने र पार्टीका सबै मूल्यमान्यता भत्काउने कार्य गरेको नेकपाले आरोप लगाएको छ। 'सुदर्शन जी र कञ्चनजीले मच्चाएको वितण्डा एवं कञ्चनजीले अलग केन्द्रका रुपमा वक्तव्य निकालेपछि लगत्तै सचिवालयका कमरेडहरुसँग छलफल गरियो। सबैतिरका सुझाव एवं दुर्शन र कञ्चनका गल्तिहरुको प्रकृति हेर्दा उहाँहरु निकै पर पुगिसकेको,विभिन्न बैठक एवं भेलासमेत गर्दै हिँडेकाले पार्टी विधानअनुसार दुवैजनालाई अनिश्चित समयका लागि सम्पूर्ण जिम्मेवारीबाट मुक्त गरिएको जानकारी गराइन्छ,' विज्ञप्तिमा भनिएको छ।"
कांग्रेसको टिकट वितरणमा आर्थिक चलखेल र विकृति भयो : डाशेखर कोइराला,"काठमाडौं : नेपाली कांग्रेसका नेता डाशेखर कोइरालाले टिकट वितरणमा आर्थिक चलखेल र अनियमितता हुँदा समस्या भएको बताएका छन्। बुधबार एक विज्ञप्ति जारी गर्दै टिकट वितरणमा आर्थिक चलखेलले इमान्दार र निष्ठावान कार्यकर्तालाई अन्याय भएको बताएका हुन्। टिकट वितरणमा आर्थिक चलखेल र अनियमितता भयो भन्ने कुराहरु पनि यतिखेर सार्वजनिक भइरहेका छन र त्यसको पीडा इमान्दार र निष्ठावान कार्यकर्ताहरु भोग्दैछन। विज्ञप्तिमा भनिएको छ, सबैभन्दा दुःखको कुरा त आफुसँग असहमत भएकै कारण कैयन साथीहरुको राजनीतिक जीवन समाप्त पार्ने योजनाबद्ध प्रयत्नहरु भएका छन। कैयन साथीहरुलाई राज्य र पार्टी संयन्त्रको दुरुपयोग गरी अनेकन जालझेल मुद्दामा फसाएर तिनको राजनीतिक हत्या गर्ने षडयन्त्र पनि भएका छन। पार्टीभित्र रहेका यस्ता गलत कार्यहरु तत्काल अन्त्य हुनुपर्छ। स्थानीय तहको निर्वाचनमा टिकट वितरणमा मापदण्ड बनाइ अगाडि बढ्दा सबैप्रति न्याय गर्न सकिने आफूले बताएपनि कार्यकर्ताहरु प्रति समानरुपले न्याय नभएको उनको भनाई छ। जीवनभर कांग्रेसको सिद्धान्त, मूल्यपद्धति र आदर्शप्रति समर्पित वरिष्ठ साथीहरु पार्टी छाडेर अन्य पार्टीमा ओत लाग्न पुग्नुपरेको र स्वतन्त्र उमेदवार दिनुपरेकोमा चिन्ता व्यक्त गरे। राजनीतिबाट विरक्तिए घिमिरे देउवाका प्रिय पात्र कसरी पुगे एमालेनजिक ? परिवारवादको आशक्ति डाशेखर कोइरालाले भने, कांग्रेसभित्र असहमत हुनेको राजनीतिक जीवन समाप्त पार्ने प्रयास जारी छ कोइरालाले साथीहरुलाई राजनीतिक र व्यक्तिगतरुपमा पर्न गएको पीडा र वेदनासँग आफू संवेदनशील भएको उल्लेख गरेका छन्। उनले भनेका छन्, साथीहरुलाई राजनीतिक र व्यक्तिगतरुपमा पर्न गएको पीडा र वेदनासँग म संवेदनशील छु। पार्टी भित्र न्यायको पक्षमा निरन्तर आवाज उठाइरहने प्रण गर्दछु। हामी कांग्रेसको निर्णय प्रक्रिया गर्ने ठाउँमा संख्यामा थोरै छौं। तर पनि हामी लड्छाँ। र अन्तत : जित सत्य र न्यायको हुन्छ। हामी निरास हुने छैनौँ। स्थानीय निर्वाचनको सकारात्मक परिणामले अगाडिका दुई निर्वाचनमा हामीलाई जितको आधार निर्माण गर्न सहज हुने कोइरालाले विश्वास व्यक्त गरे। विज्ञप्तिमा भनिएको छ, कांग्रेस केन्द्रीय कार्यसमितिमा टिकट वितरण प्रक्रियामा कुन मापदण्ड अपनाइयो त्यसको अध्ययन, अनुसन्धान र समीक्षा गरिनेछ भनी साथीहरुलाई म विश्वस्त पार्न चाहन्छु। निसन्देह, अहिले हाम्रो अगाडि निर्वाचन छ र हामी पार्टी हितलाई सर्वोपरि ठानी तत्काललाई असन्तुष्टिहरु छाती भित्र राखी कांग्रेसको विजयी अभियानमा होमिने छौं। साथीहरुबाट पनि म यही अपेक्षा गर्दछु। कांग्रेस समर्थक, शुभेच्छुक तथा स्वतन्त्र व्यक्तिहरुबाट निर्वाचन पछि पार्टी भित्र भएका विकृति, विसंगति र आर्थिक चलखेल सबै पक्षको समग्र समीक्षा गरिनेछ। उनले आपसी मनमुटाव थाँती राख्दै, पार्टीभित्र एकता कायम गर्दै चुनावी अभियानमा सहभागी हुन अपिल गरेका छन्।"
परिवारवादको आशक्ति,"राजनीतिमा परिवारवाद पुरानै प्रवृत्ति हो। पारिवारिक विरासतका नाममा राजनीतिक योगदानबिना नै कतिपयले पद ओगट्ने गरेका छन्। यसपटक स्थानीय तह निर्वाचनमा काठमाडौं, भरतपुर, पोखरा र विराटनगर महानगरपालिकासहित धेरै स्थानीय तहमा शीर्ष नेताको परिवारका सदस्य उम्मेवार बनेका छन्। शक्तिको आडमा श्रीमती, छोरी, छोरा, भाइलगायत आफन्त स्थानीय सरकारको नेतृत्व लिन तम्सिएका छन्। नेपाल तथा एसियाली अध्ययन केन्द्र सिनासका निर्देशक डा मृगेन्द्रबहादुर कार्की नेपालको राजनीतिमा नेताको सर्वसत्तावाद हाबी रहेको बताउँछन्। स्थानीय तहमा प्रशस्त शक्ति र स्रोत हुन्छ। नेताहरू त्यो होल्ड गर्न चाहन्छन्, डा कार्की भन्छन्, परिवार, आफन्तबाट मात्रै त्यो शक्ति र स्रोत होल्ड गर्न सकिन्छ भनेर उनीहरू परिवार, आफन्तलाई राजनीतिमा ल्याउँछन्। उनका अनुसार नेपालमा परिवारवाद लोकतन्त्रमा मिसिएको छ। दक्षिण एसियामै यो प्रवृत्ति बढिरहेको उनी बताउँछन्। राजनीतिमा परिवारको विरासत भित्र्याउन आन्दोलन भएको होइन। यहाँ राजनीतिलाई शक्तिसँग जोडिन्छ। आफूभन्दा बाहिर जान दिइँदैन, उनी भन्छन्, यो कुरा जनआन्दोलनको उपलब्धिविपरीत छ। यो जनताको सपना पनि होइन, तर नेताहरू नातावाद, कृपावादभन्दा पर जानै सकेका छैनन्। माओवादी नेता देव गुरुङ गठबन्धनले ल्याएका उम्मेदवारमा प्रश्न उठाउने ठाउँ नरहेको बताउँछन्। परिवारलाई ल्याएजस्तो देखिने मात्र हो। योगदान र क्षमताको आधारमै ल्याइएको हुन्छ, नेता गुरुङ भन्छन्, केही योगदानै नगरी ल्याउँदा कहाँ यत्तिकै चुप लागेर बस्ने ठाउँ हुन्छ र ? चर्को विरोधमा साथीहरू उत्रनुहुन्छ। राजनीतिमा यी कुराले खासै महत्व राख्दैनन्। काठमाडौंमा प्रकाशमान पत्नी सिर्जना गठबन्धनबाट काठमाडौंमा कांग्रेसकी सिर्जना सिंह मेयरमा उठेकी छन्। उनी कांग्रेस नेतृ प्रकाशमान सिंहकी श्रीमती हुन्। कांग्रेसका सर्वमान्य नेता गणेशमान सिंह, मंगलादेवी सिंहको राजनीतिक विरासत कायम राख्न उनलाई अघि सारिएको हो। २०४६ सालको जनआन्दोलनका कमान्डर गणेशमानले आन्दोलन सफल भएपछि प्रधानमन्त्री हुन अस्वीकार गरेका थिए। तर, गणेशमानका छोरा प्रकाशमानले दुई दर्जनभन्दा बढी मेयरका आकांक्षीलाई पछि पार्दै पत्नीलाई टिकट दिलाएका हुन्। सिर्जना पछिल्लो समय राजनीतिमा सक्रिय थिइनन्। उनको चर्चा पनि थिएन। निवर्तमान उपमेयर हरिप्रभा खड्गी, नगर सभापति निलकाजी शाक्यसहित प्रगतिमान रञ्जित, सुसन वैद्य आकांक्षी थिए। पूर्वमन्त्री तीर्थराम डंगोलको पनि चर्चा थियो। तर, काठमाडौंमा प्रकाशमानको होल्ड भएकाले मेयरको टिकट सिर्जनाले पाएकी हुन्। अर्कोतिर प्रकाशमानले १४औं महाधिवेशनमा सभापति शेरबहादुर देउवालाई सघाएबापत त्यसको गुन तिर्न सिर्जनालाई उम्मेदवार बनाएको चर्चा छ। तर, काठमाडौंको संगठनमा प्रकाशमानको पकडका कारण सिर्जनाको उम्मेदवारीमा पार्टीभित्र भने कुनै विवाद देखिएन। सिर्जना युवा हुँदा राजनीतिमा सक्रिय थिइन्। २०३३ सालमा पार्टीको सदस्य लिएर शंकरदेव कलेजमा स्ववियु कोषाध्यक्ष भएकी थिइन्। प्रकाशमानसँग २०४२ सालमा विवाह गरेपछि भने राजनीतिबाट टाढिइन्। उनले मनोनयन दर्तापछि भनिन्, मैले राजनीति छाडेको छैन। मैले अहिलेसम्म कुनै पद लिएको छैन। तर, म सधैंं महाधिवेशन प्रतिनिधि भएर कांग्रेसमा सधैंभरि सक्रिय राजनीति गर्दै आएकी थिएँ। विभिन्न भ्रातृ संगठनहरूमा सक्रिय भएर लागेको छु। भरतपुरमा दाहालपुत्री रेनु भरतपुरको मेयर रेनु दाहाल दोस्रो पटक उम्मेदवार भएकी छन्। रेणु माओवादी केन्द्र अध्यक्ष पुष्पकमल दाहालकी छोरी हुन्। उनी २०७४ को निर्वाचनमा मेयरमा विजय भएकी थिइन्। माओवादीले त्यस बेला कांग्रेससँग गठबन्धन गरेको थियो। माओवादी कार्यकर्ताले मतपत्र च्यातेर पुनः मतदान गरेपछि रेनुले जितेकी थिइन्। उनीसँग एमालेका देवी ज्ञवाली पराजित भएका थिए। कांग्रेस कार्यकर्ताले व्यापक विरोध जनाए पनि रेनुले भरतपुरमा मेयरको टिकट प्राप्त गरेकी हुन्। उनले गठबन्धनबाट पुनः टिकट पाएपछि कांग्रेसका पुराना नेता जगन्नाथ पौडेल बागी उठेका छन्। पहुँचको आधारमा मेयर बनाएको भन्दै रेणुको आलोचना हुने गरेको छ। दाहालले भने रेनुको राजनीतिक यात्राले अवसर पाएको दाबी गर्दै आएका छन्। उनी आफ्नै राजनीतिक इतिहासका कारण स्थापित भएको दाहालको भनाइ छ। उनले तीन साताअघि चितवनको एक कार्यक्रममा आफू रेनुको बुवाका रूपमा चिनिएको बताएका थिए। २०७४ को चुनावमा प्रचण्डकी छोरी भन्ने थियो। अहिले दाहालकी छोरी होइन रेनुको बुवा प्रचण्ड भएको छ। तर, मलाई खुसी छ, उनले भनेका थिए। आफ्नो क्षमता, कार्यकुशलताको आधारले नेता भएको उनको भनाइ छ। उनी छोरीलाई फेरि जिताउन भरतपुर केन्द्रित भएका छन्। भरतपुरको चुनावी रणनीतिका लागि दाहाल मंगलबार सुटुक्क चितवन आए। दाहाल करिब पाँच घण्टा बसेर फर्किए। उनले गठबन्धनका नेताहरूलाई भेटेर चुनावी माहोल बढाउन छलफल गरे। कांग्रेस, माओवादी र एकीकृत समाजवादीका नेतासँग भेट गरे। उनी भरतपुर महानगरपालिकाको माध्यमबाट चितवनमा स्थापित हुन खोजेको देखिन्छ। त्यसका लागि पनि उनले छोरीलाई उम्मेदवार बनाएका हुन्। विराटनगरमा उपेन्द्रका छोरा अमरेन्द्र विराटनगरको उपमेयरमा अमरेन्द्र यादवको उम्मेदवारी परेको छ। गठबन्धनका तर्फबाट उम्मेदवार भएका अमरेन्द्र जसपा अध्यक्ष उपेन्द्र यादवका छोरा हुन्। उनी जसपाको विराटनगर महानगर कमिटी अध्यक्ष छन्। पार्टीमा लामो समयदेखि योगदान दिएकालाई पाखा लगाउँदै उपेन्द्रले छोरालाई टिकट दिएको आरोप लागेको छ। गठबन्धनबाट मेयर उम्मेदवार कांग्रेसले पाएपछि जसपाका दाबेदार उमेश यादवले पार्टी छोडेका छन्। उमेश २०७४ को निर्वाचनमा जसपा र माओवादी केन्द्रको गठबन्धनबाट मेयरमा लडेका थिए। त्यो बेला उनी तेस्रो भएका थिए। उनले स्वतन्त्र उम्मेदवारी दिएका छन्। उनले अन्नपूर्ण पोस्ट्सित भने, नेताका परिवारलाई सेट गर्न गठबन्धन बनाइएको छ। साथीहरूका लागि मैले विद्रोहको सुरुवात गर्नुपरेको हो। मेयरमा जसपाबाट उमेश यादव, तेजलाल कर्ण, भूराज राई र अमरेन्द्र यादव आकांक्षी थिए। वसुन्धरा झा, विमला अर्याल, सदिना खातुन र प्रीति झा उपमेयरका आकांक्षी थिए। तर, पार्टीले उपमेयर मात्र पाएपछि मेयरका आकांक्षी नै उपमेयरमा जान लबिङ गरेका थिए। मधेसका मुख्यमन्त्रीकी पत्नी उम्मेदवार मधेस प्रदेशका मुख्यमन्त्री लालबाबु राउतकी पत्नी जलेखा खातुन पर्साको जगरनाथपुर गाउँपालिकामा उपाध्यक्ष उम्मेदवार बनेकी छन्। उनले जसपाबाट उम्मेदवारी दिएकी हुन्। मधेस आन्दोलनका सहिदका परिवारलाई टिकट नदिएर मुख्यमन्त्री राउतकै जोडबलमा जसपाले खातुनलाई अघि सारेको हो। गठबन्धनले ल्याएका उम्मेदवारमा प्रश्न उठाउने ठाउँ छैन। परिवारलाई ल्याएजस्तो देखिने मात्र हो। योगदान र क्षमताको आधारमै ल्याइएको हुन्छ। केही योगदान नै नगरी ल्याउँदा कहाँ यत्तिकै चुप लागेर बस्ने ठाउँ हुन्छ र ? चर्को विरोधमा साथीहरू उत्रनुहुन्छ। देव गुरुङ नेता, माओवादी केन्द्र सहिद सोहन साह कलवारकी पत्नी विनिता साह कलवारले टिकट पाइनन्। उनले विवेकशील साझा पार्टीबाट वीरगन्ज१६ को वडाध्यक्ष पदमा उम्मेदवारी दिएकी छन्। उनी २०७४ को निर्वाचनमा महिला सदस्यमा जसपाबाटै निर्वाचित भएकी थिइन्। खातुन राजनीति र पार्टीमा खासै सक्रिय थिइनन्। मुख्यमन्त्री राउतले पत्नीलाई उठाउने तयारी गरेपछि जसपा नेतृ एवं निवर्तमान गाउँपालिका उपाध्यक्ष बिस्मिल्लाह खातुन माओवादी केन्द्रमा प्रवेश गरेकी थिइन्। जगरनाथपुर गाउँपालिका उपाध्यक्षमान बस्मिल्लाहका पति महम्मद सरिफ गद्दीले पनि माओवादी केन्द्रबाट उम्मेदवारी दिएका छन्। लिङदेनका भाइ अध्यक्षका उम्मेदवार राप्रपा अध्यक्ष राजेन्द्रप्रसाद लिङदेनका भाइ रवीन्द्रप्रसाद लिङदेनले झापाको हल्दीबारी गाउँपालिकामा पुनः अध्यक्ष पदमा उम्मेदवारी दिएका छन्। उनी २०७४ सालमा पनि राप्रपाबाट गाउँपालिका अध्यक्षमा निर्वाचित भएका थिए। यसपटक ६ जना आकांक्षीलाई पाखा लगाउँदै राजेन्द्रले भाइलाई नै अघि सारेका हुन्। उम्मेदवार लिङदेनले भने, पार्टीले यसअघि काम गरेको आधारमा मूल्यांकन गरेरै टिकट दिएको हो। यो जनताको माग हो। गृहमन्त्री खाँणका भाइ मैदानमा कांग्रेस नेता एवं गृहमन्त्री बालकृष्ण खाँणका भाइ रामकृष्ण खाँण रुपन्देहीको तिलोत्तमा नगरपालिकाको मेयर उम्मेदवार बनेका छन्। उनी २०७४ सालको चुनावमा राष्ट्रिय जनमुक्ति पार्टीको सहयोग लिएर पनि मेयरमा हारेका थिए। यसपटक गठबन्धनबाट जिताउन खाँणले पुनः भाइलाई अघि सारेका हुन्। भाइलाई उठाएको भन्दै कांग्रेसभित्र असन्तुष्टि देखिएको छ। सिन्धुपाल्चोकमा सभामुखका भाइ सभामुख अग्निप्रसाद सापकोटाले भाइ कृष्णप्रसाद सापकोटालाई सिन्धुपाल्चोक चौतारा साँगाचोकगढी नगरपालिकाको मेयरमा टिकट दिलाएका छन्। चौताराको मेयरमा उम्मेदवारी दर्ता गर्ने बेला झडप नै भएको थियो। सभामुखका भाइले टिकट पाएपछि निवर्तमान मेयर अमानसिंह तामाङ पक्षसँग झडप भएको हो। उनलाई शक्तिको आडमा टिकट ल्याएको आरोप लगाइएको थियो। माओवादी अध्यक्ष दाहालले निवर्तमान मेयर तामाङलाई पनि टिकट दिइसकेका थिए। तर, तामाङलाई उछिनेर सभामुखको पावरमा कृष्णप्रसादले टिकट अपहरण गरेको आरोप पनि लागेको छ। नेता तामाङले जनताको माग भन्दै स्वतन्त्र उम्मेदवारी दिएका छन्। उनी माओवादीबाट टिकट नपाए एमाले या कांग्रेसमा जानेसम्मको तयारीमा थिए। टिकट दिने पूरै आश्वासन दिएर अन्तिम समयमा आएर खोसेको उनको आरोप छ। लेखराजका भाइलाई टिकट एमाले सचिव तथा सुदूरपश्चिम प्रदेश कमिटीका इञ्चार्ज लेखराज भट्टका भाइ गोकर्ण भट्टले कैलालीको गोदावरी नगरपालिकाको मेयर पदमा टिकट पाएका छन्। उनी पार्टी एकीकरणअघि माओवादी केन्द्रबाट उम्मेदवार बनेका थिए। एमालेका हरिसिंह साउदले मेयरमा जित्दा गोकर्ण तेस्रो भएका थिए। उनी एमाले प्रदेश कमिटी सदस्य तथा गोदावरी नगर कमिटी अध्यक्ष पनि छन्। बिजुक्छेका भाइ नेपाल मजदुर किसान पार्टीले भक्तपुरको भक्तपुर नगरपालिका५ मा योगेन्द्रमान बिजुक्छेलाई वडाध्यक्ष उम्मेदवार बनाएको छ। उनी अध्यक्ष नारायणमान बिजुक्छेका कान्छा भाइ हुन्। उनी भक्तपुर नगरपालिका१० देकोचास्थित जेन्युइन सेकेन्डरी स्कुलका लगानीकर्ता एवं प्रिन्सिपल हुन्। उनी यसअघि राजनीतिमा सक्रिय थिएनन्। नेमकिपाले पार्टी सचिव एवं संघीय सांसद प्रेम सुवालका बहिनीज्वाइँलाई पनि वडाध्यक्ष उम्मेदवार बनाएको छ। सुवालका बहिनीज्वाइँ कृष्णप्रसाद कोजूलाई नेमकिपाले भक्तपुर नपा८ को वडा अध्यक्षमा उठाएको छ। कोजू इँटा उद्योग व्यवसायी हुन्। नेपालगन्जको उपमेयरमा जसपा नेता एवं सांसद इस्तियाक राईका भाइ कमरुद्दिन राई गठबन्धनबाट उम्मेदवार भएका छन्। उनी जसपा बाँकेका अध्यक्ष हुन्। हेटौंडा उपमहानगरपालिकामा कांग्रेस बागमती प्रदेश सभापति इन्द्र बानियाँका नातेदार राजेश बानियाँ उपमेयर उम्मेदवार बनेका छन्। उनलाई उपमेयरको टिकट दिन हेटौंडामा कांग्रेसले पाएको मेयरको टिकटमा सभापति बानियाँले अडान नलिएको भन्दै कांग्रेसभित्र तीव्र आलोचना छ। राप्रपाबाट विराटनगरको उपमेयरमा उम्मेदवारी दिएकी बिन्दाकुमारी लुइँटेल आचार्य (बबिता) पार्टीका मोरङ अध्यक्ष माधव आचार्यकी पत्नी हुन्। बिन्दाकुमारी राप्रपा मोरङकी प्रवक्ता छन्। माधवले भने टिकट वितरण आफ्नो हातमा नरहेको बताए। पार्टीका केन्द्रीय अध्यक्ष राजेन्द्र लिङदेनबाटै टिकट वितरण भएको हो। यसमा मेरो केही पनि हात छैन, उनले भने, पार्टीको केन्द्रले गरेको निर्णयलाई मैले मान्नुपर्ने हुन्छ। तर, पार्टीको राजनीतिमा मेरी श्रीमतीको पनि ठूलो योगदान छ। रामेछापमा कांग्रेस उपसभापति लेखबहादुर कार्कीले श्रीमती बालाकुमारी कार्कीलाई उपमेयर उम्मेदवार बनाएका छन्। कांग्रेस रामेछापका सचिव दीपक खड्काका भाइ काजीबहादुर खड्का (दिनेश) गोकुलगंगा गाउँपालिका अध्यक्ष उम्मेदवार भएका छन्। उनी नेपाल तरुण दलका जिल्ला सभापति पनि हुन्। बागमती प्रदेशका वन तथा वातावरणमन्त्री विशाल खड्काका भान्जा विश्वास कार्की गौरीशंकर गाउँपालिका अध्यक्ष उम्मेदवार भएका छन्। माओवादी केन्द्रका उनी गठबन्धन दल माओवादी र कांग्रेसको साझा उम्मेदवार हुन्। हनुमाननगर कंकालिनी नगरपालिकामा जसपाबाट मेयरमा उम्मेदवारी दिएका शैलेशकुमार साह मधेस प्रदेशका सामाजिक विकासमन्त्री नवलकिशोर साह सुडी रामबाबुका छोरा हुन्। यसअघि राष्ट्रिय जनता पार्टी नेपालबाट मेयरमा निर्वाचित उनी पार्टी विभाजनका बेला बुवासँगै समूह परिवर्तन गरी जसपामै बसेका हुन्। हनुमाननगर क्षेत्र र पार्टीमा नवलकिशोरको राजनीतिक वर्चस्व भएकै कारण गत निर्वाचनमा टिकट पाएर मेयरमा निर्वाचित भएका थिए। त्यसपछि नै शैलेशको परिचय रामबाबुको छोराबाट मेयरमा परिणत भएको हो। लोसपा नेता राजेन्द्र महतोनिकट मानिएका तत्कालीन राजपा वरिष्ठ उपाध्यक्ष नवलकिशोर हाल जसपामा नेता छन्। लोसपा वरिष्ठ नेता तथा राष्ट्रियसभा सदस्य शेखरकुमार सिंहका छोरा सतिशकुमार सिंहले तिलाठी कोइलाडी गाउँपालिका अध्यक्षमा पुनः उम्मेदवारी दिएका छन्। पुराना जमिन्दार, व्यवसायी, राजपरिवारसँग सम्बन्ध रहेका शेखर राजपाका केन्द्रीय उपाध्यक्ष हुँदा सतिशले गत स्थानीय तहको चुनावमा टिकट हात पारेर अध्यक्षमा निर्वाचित भएका थिए। पछिल्लो संविधानसभा चुनावमा सप्तरी निर्वाचन क्षेत्र नम्बर २ बाट पराजित शेखर भने ४ वर्षअघि राष्ट्रियसभा सदस्यमा निर्वाचित भएका थिए। यहाँ राजनीतिलाई शक्तिसँग जोडिन्छ। आफूभन्दा बाहिर जान दिइँदैन। यो कुरा जनआन्दोलनको उपलब्धिविपरीत छ। तर, नेताहरू नातावाद, कृपावादभन्दा पर जानै सकेका छैनन्। डा मृगेन्द्रबहादुर कार्की, कार्यकारी निर्देशक, सिनास जसपा नेता अनिरुद्धप्रसाद सिंह यादवका छोरा बोदे बर्साइन नगरपालिकाका मेयर आतेसकुमार सिंह यादवले पनि पुनः उम्मेदवारी दिएका छन्। गत चुनावमा संघीय समाजवादी फोरम नेपालबाट ३० वर्षीय यादव मेयरमा निर्वाचित भएपछि राजनीतिमा चिनिएका हुन्। आतेसका बुवा अनिरुद्ध तत्कालीन फोरमका केन्द्रीय सदस्य थिए। काका मृगेन्द्रकुमार सिंह यादव राजपा उपाध्यक्ष थिए। पूर्वसभासद सदरुल मियाँ हकका छोरा हेमायुँ हकले खड्क नगरपालिकामा पुनः मेयरमा उम्मेदवारी दिएका छन्। पहिलो संविधानसभा चुनावमा स्वतन्त्र उम्मेदवारी दिएर सप्तरीको क्षेत्र नम्बर पाँचबाट निर्वाचित सदरुलको दोस्रो संविधानसभा अघि ०७० जेठ ६ गते हत्या भएको थियो। काठमाडौं बस्दै आएकी राजविराज६ की ममता झाले राजविराजको मेयरमा जनमत पार्टीबाट उम्मेदवारी दिएकी छिन्। पञ्चायतकालमा अञ्चलाधीश र मन्त्री भएका उनका बुवा जगदीश झाको राजदरबारमा विशेष सम्बन्ध थियो। एमाले केन्द्रीय सदस्य दीपनारायण साहले बुहारी मिनाक्षी साहलाई सम्सी गाउँपालिका उपाध्यक्षमा टिकट दिलाएका छन्। सोही पालिकामा माओवादी केन्द्रबाट अध्यक्ष पदमा मनोनयन दर्ता गराएका इन्जिनियर शहवाज हैदर पार्टीका केन्द्रीय सदस्य रजि हैदर छोरा हुन्। रजि हैदरले पहिलोपटक छोरालाई राजनीतिमा उतारेका छन्। जसपा केन्द्रीय सदस्य लक्ष्मी महतोले छोरा डा दीपेन्द्र महतोलाई गौशाला नगरपालिकाको मेयर पदमा मनोनयन दर्ता गराएका छन्। गौशालामा माओवादी केन्द्रबाट जनकदुलारी साहले उपप्रमुखका रूपमा उम्मेदवारी दर्ता गराएकी हुन्। जनकदुलारी पार्टीका केन्द्रीय सदस्य एवं मधेस प्रदेशका आन्तरिक मामिला तथा सञ्चारमन्त्री भरतप्रसाद साहकी भाइबुहारी हुन्। गृहणी रहेकी जनकदुलारीलाई मन्त्री साहले राजनितीकक्षेत्रमा इन्ट्री गराएका हुन्। एमाले नेता दिनेशचन्द्र यादव बाँके क्षेत्र नं १ बाट प्रतिनिधिसभामा निर्वाचित भएका थिए। उनी राज्यमन्त्री पनि भए। एमाले केन्द्रीय सदस्य थिए। भूमि आयोग सदस्य हुँदा उनको निधन भयो। नरैनापुर क्षेत्रमा पूर्वमन्त्री यादवको दबदबा थियो। त्यही विरासत कायम राख्न उनकी पत्नी पद्मावती यादवलाई एमालेले नरैनापुर गाउँपालिका अध्यक्ष पदको उम्मेदवार बनाएको छ। उनले सोमबार पतिको फोटो बोकेर नै मनोनयन दर्ता गरिन्। स्थानीय तह निर्वाचन २०७४ मा जानकी गाउँपालिका अध्यक्षमा एमालेबाट रामनिवास यादव निर्वाचित भए। कांग्रेसको पकड बलियो भएको सो क्षेत्रमा यादवकै प्रभावले ८६ मतले जितेका थिए। कार्यकाल नसकिँदै उनको निधन भयो। यादव पुत्र हिमांशु एमाले जिल्ला कमिटी सदस्य हुन्। नेपालगन्ज विमानस्थलनजिकै बन्डरल्यान्ड फनपार्कका सञ्चालक हिंमाशु यादवलाई एमालेले जानकी गाउँपालिका अध्यक्ष उम्मेदवार बनाएको छ। यादवले पनि मनोनयन दर्ता गर्दा होस् वा मत माग्न जाँदा बुवाको फोटो छुटाउँदैनन्। एमाले बाँकेका उपाध्यक्ष डिल्ली विसी हिमांशु यादवलाई राजनीतिक निरन्तरता र पद्मावतीलाई मन्त्री यादवको विरासत जोगाउन उम्मेदवार बनाएको बताउँछन्। सुरेन्द्र काफ्लेकाठमाडौं, राधा खनालकाठमाडौं, केशवशरण लामिछानेपोखरा, किशोर बुढाथोकीविराटनगर, क्रान्ति शाहवीरगन्ज, अनिल ढकाल चितवन, शंकरप्रसाद खनालनेपालगन्ज, कृष्ण सारु मगरहेटौंडा, मनोहर पोखरेलराजविराज, धनवीर महतोमहोत्तरी"
"मोटरसाइकल, मोबाइल, मदिरालगायत १० प्रकारका सामान नेपाल आयात गर्न बन्देज (सूचीसहित)","काठमाडौं : सरकारले विभिन्न १० प्रकारका सामानहरु नेपाल आयात गर्न रोक लगाएको छ । उद्योग वाणिज्य तथा आपूर्ति मन्त्रालयले नेपाल राजपत्रमा मंगलबार सूचना प्रकाशित गर्दै असार मसान्तसम्म विलासी उपभोग्य सामान नेपाल भित्र्याउने रोक लगाइएको हो । मन्त्रालयले वैशाख १३ गतेअगाडि नै बैंकिङ प्रक्रिया पूरा गरेकाहरुको हकमा पनि बन्देज नगरिएको सचिव डा गणेशप्रसाद पाण्डले जनाएका छन् । कूटनीतिक नियोगका अधिकारीहरुलाई भने सामान ल्याउन बन्देज लागू नहुने राजपत्रमा उल्लेख छ । १ कुरकुरे, कुरमुरे, लेज र यस्तै उत्पादनहरु २ सबै प्रकारका तयारी मदिरा (कच्चा पदार्थ बाहेक) ३ चुरोट तथा सुर्तीजन्य वस्तु (कच्चा पदार्थ बाहेक) ४ हिरा (औद्योगिक कच्चा पदार्थ बाहेक) ५ मोबाइल सेट ६ रंगीन टेलिभिजन (३२ इञ्चभन्दा माथिका) ७ जीप, कार र भ्यानहरु (एम्बुलेन्स र शवबाहन बाहेक) ८ मोटरसाइकल २५० सीसीभन्दा माथिका ९ सबै प्रकारका खेलौनाहरु १० खेल्ने तास भन्सार विभागका अनुसार चैतसम्म १४ खर्ब ६६ अर्ब रुपैयाँको आयात भएको छ। चैतमा एक महिनामै १ खर्ब ५७ अर्ब रुपैयाँको आयात भएको विभागको तथ्यांक छ। यो गत वर्षको सोही अवधिको तुलनामा ३१९७ प्रतिशत बढी हो। निर्यातमा आयातीत वस्तुकै भर घटेन आयातको आकार अब १० किलो मात्रै सुन आयात गर्न पाइने सुन आयातमा कडाइ : दैनिक ६ लाख ३० हजार डलर जोगिने चामलदाल आयातमा कडाइ गर्न माग कडाइले पनि घटाएन आयात केन्द्रीय बैंकले आयातमा कडाइ गरेका केही वस्तु नेपालमै उत्पादन हुन्छन्। केही विलासिताका वस्तु आयात नहुँदा पनि उपभोक्तालाई कुनै असर पर्दैन। भन्सार विभागका अनुसार चालू वर्षको ९ महिनामा १० अर्ब ८३ करोडको सुगन्धित सामग्री, शृंगारका सामग्री र शरीर सफाइका (ट्वाइलेट)का सामान आयात भएका छन्। हेर्नुहोस्"
"चितवनमा बागी उठेकालाई कांग्रेस नेताले निवासमै पुगेर भने, निर्णयमा पूर्नविचार गर्नुहोस्","चितवन : नेपाली कांग्रेस चितवनको नेतृत्वले भरतपुर महानगरपालिकाको प्रमुखमा स्वतन्त्र उमेदवारी दिएका नेपाली कांग्रेसका नेता जगन्नाथ पौडेललाई भेटेका छन्। सभापति राजेश्वर खनालको नेतृत्वमा गएको टोलीले पूर्व सांसद पौडेललाई भेटेर आफ्नो निर्णयमा पुर्नविचार गर्न आग्रह गरेका हुन्। मंगलबार साँझ कृष्णपुर स्थित पौडेल निवासमा कांग्रेसका नेताले सस्ंथागत रुपमै आग्रह गरेका हुन्। टोलीमा उपसभापति राजिव न्यौपाने र सचिव सुर्य अर्याल थिए। तपाईं जुन बाटो हिंड्दै हुनुहुन्छ त्यो बाटोमा पूर्नविचार गर्न आग्रह गर्यौं , सभापति खनालले भने , उनलाई हामीले आफ्नो तर्फबाट कुरा गर्यौं। उनले पूर्नविचार गर्नुहुन्छ भन्ने विश्वास गरेका छौं। गठबन्धनको निर्णय अनुसार पार्टीलाई सहयोग गर्न पनि टोलीले आग्रह गरेको थियो। गठबन्धनले भरतपुरको महानगर प्रमुखमा नेकपा माओवादी केन्द्रलाई दिएर उपप्रमुख कांग्रेसले लिएको छ। उपप्रमुख सहित २९ वडामध्ये कांग्रेसले २० वटा वडा लिएको छ। कांग्रेसलाई प्रमुख नदिएको भन्दै असन्तुष्ट पौडेलले स्वतन्त्र उमेदवारी हालेका थिए।"
देउवाका प्रिय पात्र कसरी पुगे एमालेनजिक ?,"धनगढी : कांग्रेसले डडेलधुराका निवर्तमान जिल्ला सभापति कर्णबहादुर मल्ललाई पार्टीबाट निष्कासन गरेको छ। कांग्रेसबाट सुदूरपश्चिम प्रदेशसभा सदस्यसमेत रहेका मल्लले कांग्रेसको विधानविपरीत गतिविधि गरेको मुख्य सचिव कृष्णप्रसाद पौडेलले जारी गरेको विज्ञप्तिमा उल्लेख छ। मल्लले नेपाली कांग्रेसको विधान २०१७ (संशोधनसहित) विपरीत गतिविधि गरेको हुनाले निजलाई नेपाली कांग्रेसको सदस्यसमेत नरहने गरी निर्देशानुसार पार्टीबाट हटाइएको छ, विज्ञप्तिमा लेखिएको छ। पार्टी सभापति एवं प्रधानमन्त्री शेरबहादुर देउवाको गृहजिल्ला डडेलधुरामा मल्लले संस्थापनइतर समूहको प्रतिनिधित्व गर्दै आएका थिए। पार्टीमा एकलौटी गरेको भन्दै देउवालाई चुनौती दिँदै मल्लले जिल्ला अधिवेशन तथा पार्टीका अन्य गतिविधि गर्दै आएका थिए। उनले स्थानीय निर्वाचनमा डडेलधुरामा बागी उम्मेदवार उठाएका छन्। मल्ल समूहले एमालेसँग चुनावी तालमेलसमेत गरेको छ। देउवा २०५२ सालमा पहिलो पटक प्रधानमन्त्री भएका बेला उनी स्वकीय सचिवालयमा सहसचिव नियुक्त भएका थिए। देउवा २०५८ सालमा प्रधानमन्त्री हुँदा पनि मल्ल स्वकीय सचिवालयमा थिए। उनी २०६७ सालको पाँचौं जिल्ला अधिवेशनबाट सर्वसम्मत जिल्ला सभापति छानिए। त्यसपछि २०७३ मा भएको छैटौं जिल्ला अधिवेशनमा पनि उनी रघवर भट्टलाई पराजित गर्दै जिल्ला सभापति भए। त्यति बेलादेखि नै मल्ल र देउवाको सम्बन्ध चिसिएको जानकार बताउँछन्। मल्लले धेरै अवसर पाएकाले देउवा भट्टलाई जिल्ला सभापति बनाउन चाहन्थे। तर, मल्लले उनको कुरा सुनेनन्। उनले देउवाको अवज्ञा गर्दै पार्टीको चुनाव लडे। देउवाले लाइन दिएका भट्टलाई पराजित गरे। त्यसपछि पनि उनलाई २०७४ सालमा कांग्रेसले डडेलधुराबाट प्रदेशसभा सदस्यको टिकट दियो। मल्लले जिते। २०७३ देखि देउवासँग चिसिएको सम्बन्ध अहिले कारबाहीमा परिणत भएको हो। उनले गत महाधिवेशनमा एकलौटी प्रतिनिधि छनोट भएको, क्रियाशील हुन चाहनेको लिस्टबाट नाम हटाएकोलगयतका आरोप लगाउँदै विरोध जनाउँदै आएका थिए। महाधिवेशनका बेला ललितपुर सानेपास्थित पार्टी कार्यालयमा धर्नासमेत दिएका थिए। उनले देउवाको गृहजिल्लामा एमालेसँग सहकार्य गर्दै स्थानीय चुनावमा उम्मेदवार उठाएका छन्। डडेलधुराका चार स्थानीय तहमा एमाले र तीन स्थानीय तहमा मल्लका समर्थकले चुनाव लड्ने सहमति भएको छ। उनको प्रदेश सांसद पद भने अहिले नै केही भएको छैन। प्रदेशका सभामुख अर्जुनबहादुर थापाले संसदीय दलका नेताले पार्टीको निर्णयसहितको पत्र ल्याएपछि सांसद पद खारेज हुन सक्ने बताए। डडेल्धुरामा एमालेसँग गठबन्धन गरेका कर्ण मल्ल कांग्रेसबाट निष्काशित"
राजनीतिबाट विरक्तिए घिमिरे,"काठमाडौं : कांग्रेस नेता गुरुराज घिमिरेले मंगलबार बिहान सामाजिक सञ्जालमा लेखे, सक्रिय राजनीतिबाट बिदा लिऊँ कि भन्ने लागेको छ। स्थानीय चुनावको लगत्तै निर्णय लिन्छु। स्थानीय तहमा देशभरि उम्मेदवार बन्नुभएका साथीहरूलाई विजयको शुभकामना छ ! पूर्वकेन्द्रीय सदस्य घिमिरेले चुनावकै बेला राजनीतिप्रति वितृष्णायुक्त विचार किन व्यक्त गरे ? जसले पार्टीका शीर्ष नेतासम्म तरंगित भए। नेताकार्यकर्ताले फोन गरेर राजनीतिको मैदान नछाड्न सुझाव दिएका छन्। शुभेच्छुकले सामाजिक सञ्जालबाटै राजनीतिमा बढ्दो विकृतिलाई राजनीतिकै मैदानबाट परास्त गर्न सुझाएका छन्। तर, नेता घिमिरेले अन्नपूर्ण पोस्ट्सित भने, राजनीति मेरा लागि उपयुक्त फिल्ड भएन। पार्टीको एउटा गुटले ढोका थुनेको थियो। अर्कोले पनि ढोका थुनेपछि के गर्ने ? वर्षौंदेखि इमानदारीको राजनीति गर्नेको स्थान खोइ ? पार्टीमा डा शेखर कोइरालानिकट रहेका उनी उक्त समूहप्रति पनि असन्तुष्ट देखिए। पार्टीमा मूल्य पद्धति छैन। राय परामर्श कसैको लिइँदैन, घिमिरेले भने, यस्तो भएपछि निस्क्रिय बस्नुको विकल्पबाहेक के रह्यो ? पार्टीका सबै समूह उस्तै रहेको आरोप उनले लगाए। कार्यकर्तालाई अन्याय भयो भनेर बोलिदिने नेता नरहेको गुनासो घिमिरेले गरे। केही निष्ठावान साथीहरूले टिकट पाउनुभएको छ। उहाँहरूलाई शुभकामना छ। उहाँहरूलाई जिताउन लाग्छु। त्यसपछि केही निर्णय लिन्छु, उनले भने। उनी नेपाल विद्यार्थी संघका पूर्वअध्यक्ष हुन्। पार्टीको प्रदेश सभापतिमा पराजित भए। नेता डा कोइरालाले फोन गरी निराश नहुन आग्रह गरेका थिए। उनले राजनीतिबाट अलग हुने बेला नभएको भन्दै सल्लाह गरेर मात्रै निर्णय लिन आग्रह गरेका थिए। कोइराला र घिमिरेबीच विराटनगर निवासमै मध्याह्न कुराकानी भएको थियो। घिमिरे र महेश आचार्यबीच २०७४ सालदेखि अन्तरद्वन्द्व छ। विराटनगरकै कांग्रेसका एक नेताले भने, क्षेत्रीय सभापति ल्याउने कुरामा पनि उहाँहरूको द्वन्द्व नै थियो। पुरानै द्वन्द्व अहिले छताछुल्ल हुन खोजेको हो। स्रोतका अनुसार मंगलबार बिहान उनको निराशापूर्ण विचार छरपष्ट हुनुमा आचार्यकै हस्तक्षेप कारक छ। स्रोतका अनुसार घिमिरेको क्षेत्रमा उनी पक्षका १ जना पनि विराटनगर महानगरको सदस्य पदमा टिकट दिइएको छैन। घिमिरेले भने, पार्टीभित्र न्यायको कुनै गुञ्जायस रहेन। पार्टीभित्र सामान्य टेक्ने धरातल पनि नहुने भएपछि मेराविरुद्ध रेडकर्नर जारी भएको महसुस मैले गरेको छु। इमान्दार राजनीति गर्नेका लागि अहिलेको समय हैन। उपसभापति पूर्णबहादुर खड्काले पनि घिमिरेलाई टेलिफोन गरेर हताश नहुन आग्रह गरेका थिए।"
