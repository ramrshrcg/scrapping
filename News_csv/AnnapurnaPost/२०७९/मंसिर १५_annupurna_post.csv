शीर्षक,विवरण
बाजुरामा कांग्रेसका पाण्डे मतान्तर बढाउँदै,"बाजुरा : बाजुरामा नेपाली कांग्रेसका उम्मेदवार बद्री पाण्डेले मतान्तर बढाएका छन्। १५७४ मत गणना गर्दा बद्री पाण्डेले ८१६ मत पाएका छन्। नेकपा एमालेका उम्मेदवार कर्ण थापाले ७११ मतका उनलाई पछ्याइरहेका छन्। पाण्डे र थापाबीच कडा प्रतिस्पर्धा भइरहेको छ। पाण्डेको अरू दलसँगको पहिलो प्रतिस्पर्धा हो भने थापासँग २०५६, २०६४ र २०७० मा चुनाव लडेको अनुभव छ। दुवैजना राजनीतिक विरासत र केन्द्रीय राजनीतिमा राम्रो पकड भएका नेता हुन्। गत मंसिर ४ गते सम्पन्न प्रतिनिधिसभा तथा प्रदेशसभा निर्वाचनका क्रममा मतदानस्थलमा विवाद भएपछि रोकिएको मतगणना ११ दिनपछि सुरु भएको हो। मार्तडीस्थित जिल्ला प्रशासन कार्यालयको नवनिर्मित भवनमा मतगणना भइरहेको छ। मतगणना स्थल बाहिर सुरक्षा व्यवस्था कडा पारिएको छ।"
ट्रिपरको ठक्करबाट साइकल यात्री बालिकाको मृत्यु,झापा : झापाको भद्रपुरमा ट्रिपरको ठक्करबाट साइकल यात्री एक बालिकाको मृत्यु भएको छ। मृत्यु हुनेमा भद्रपुर नगरपालिका७ स्थित मेघाटोल निवासी ११ वर्षीया शिल्पा ऋषिदेव रहेको जिल्ला ट्राफिक प्रहरी कार्यालय बिर्तामोडले जनाएको छ। भद्रपुर७ स्थित अञ्जनीमोडमा बिहीबार दिउँसो १२ बजे गार्मेटचोकबाट हल्दिबारीतर्फ गइरहेको प्र१००१क७७ नम्बरको ट्रिपरले सोही दिशातर्फ गइरहेको साइकललाई ठक्कर दिएको थियो। ट्रिपरको ठक्करबाट गम्भीर घाइते भएकी बालिकालाई उपचारका लागि भद्रपुरस्थित ओमसाई पाथीभरा हस्पिटल पुर्याएको र त्यहाँ उपचार सम्भव नभएपछि बिर्तामोडस्थित बिएण्डसी हस्पिटल लगिएको थियो। उनको सोही हस्पिटलमा उपचारक क्रममा दिउँसो साढे ३ बजे मृत्यु भएको प्रहरीले जनाएको छ। हल्दिबारीको प्रगति इँटाभट्टाको ट्रिपर हो। ट्रिपर चालक हल्दिबारी गाउँपालिका२ निवासी २१ वर्षीय जितलाल राजवंशी रहेका छन्। उनको सवारी चालक अनुमति पत्र (लाइसेन्स) छैन। ट्रिपर र चालकलाई जिल्ला प्रहरी कार्यालय झापाले नियन्त्रणमा लिएको छ।
दोलखामा आज ९ बजेबाट मतगणना सुरु हुने,"दोलखा : दोलखामा प्रतिनिधिसभा सदस्यका लागि बिहीबार राति ९ बजेबाट मतगणना सुरु हुने भएको छ। मुख्य निर्वाचन अधिकृत डिल्लीरत्न श्रेष्ठका अनुसार सर्वदलीय बैठक बसेर ९ बजेदेखि प्रतिनिधिसभा सदस्यको मतगणना सुरू हुने र भोलिबाट प्रदेशसभा सदस्यको पनि मतगणना गर्न सुरू गर्ने जानकारी दिए। दोलखामा प्रतिनिधिसभा सदस्यका लागि वामलोकतान्त्रिकबाट नेकपा (माओवादी केन्द्र)का गङ्गा कार्की, नेकपा (एमाले) बाट बालकृष्ण शिवाकोटीबीच मुख्य प्रतिस्पर्धा हुने देखिएको छ। दोलखाको १० मतदान केन्द्रमा आज पुनःमतदान भएको थियो। शान्ति पूर्ण रूपमा मतदान भएको र ५० प्रतिशत मत खसेको मतदान अधिकृत श्रेष्ठले जानकारी दिए। उक्त जिल्लाको बाँकी स्थानमा यही मङ्सिर ४ गते मतदान सम्पन्न भएको थियो।प्रतिनिधिसभामा एक निर्वाचन क्षेत्र रहेको दोलखामा जम्मा ९४ मतदानस्थल र एक सय ९५ मतदान केन्द्र रहेका थिए। कूल एक लाख ६१ हजार चार सय ५० मतदाता रहेको यस क्षेत्रमा १४ राजनीतिक दल र सात स्वतन्त्र गरी २१ उम्मेदवार रहेका छन्।"
बाजुरामा कांग्रेसका पाण्डेको सुरुवाती अग्रता,"बाजुरा : बाजुरामा सुरुवाती मतगणनामा नेपाली कांग्रेसका उम्मेदवार बद्री पाण्डेले अग्रता लिएका छन् ७५८ मत गणना गर्दा बद्री पाण्डेले ३७७ मत पाएका छन्। नेकपा एमालेका उम्मेदवार कर्ण थापाले ३७१ मत पाएका छन्। पाण्डे र थापाबीच कडा प्रतिस्पर्धा हुने देखिएको छ। पाण्डेको अरू दलसँगको पहिलो प्रतिस्पर्धा हो भने थापासँग २०५६,२०६४ र २०७० मा चुनाव लडेको अनुभव छ। दुवैजना राजनीतिक विरासत र केन्द्रीय राजनीतिमा राम्रो पकड भएका नेता हुन्। गत मंसिर ४ गते सम्पन्न प्रतिनिधिसभा तथा प्रदेशसभा निर्वाचनका क्रममा मतदानस्थलमा विवाद भएपछि रोकिएको मतगणना ११ दिनपछि सुरु भएको हो। मार्तडीस्थित जिल्ला प्रशासन कार्यालयको नवनिर्मित भवनमा मतगणना भइरहेको छ। मतगणना स्थल बाहिर सुरक्षा व्यवस्था कडा पारिएको छ। निर्वाचन आयोगले बाजुरामा रोकिएको मतगणना सुरु गर्न बुधबार निर्णय गरेको थियो। तर, दलहरुबीच सहमति जुट्न नसक्दा मतगणनामा ढिलाइ भएको हो। आयोगले मतगणनाको निर्णय गरेसँगै मुख्य निर्वाचन अधिकृतको कार्यालय बाजुराले तीनपटक सर्वदलीय बैठक बोलाएको थियो। दुई पटक बसेको बैठक निष्कर्षविहीन बनेपछि आज बिहान तेस्रो पटक बसेको बैठकले मतगणनाका लागि सहमति जुटाएको हो। निर्वाचनका क्रममा मतदानस्थलमा झडप भएपछि दुईजनाले ज्यान गुमाएका छन्। सोही विषयलाई लिएर कांग्रेस र एमालेका कार्यकर्ताबीच उत्पन्न विवादले मतगणना प्रभावित भएको थियो।"
प्रधानमन्त्री बनेर राष्ट्रमा आएका सारा संकट पन्छाउन चाहान्छु : नेता पौडेल,"तनहुँ : नेपाली कांग्रेसका बरिष्ठ नेता रामचन्द्र पौडेलले राष्ट्रको उद्धारका लागि आफूलाई प्रधानमन्त्रीका रूपमा प्रस्तुत गरेको बताएका छन्। तनहुँको देवघाट गाउँपालिकाले आयोजना गरेको नवनिर्वाचित प्रतिनिधि तथा प्रदेशसभा सदस्यहरूलाई बधाई तथा शुभकामना कार्यक्रमलाई सम्बोधन गर्दै नेता पौडेलले आफू देशको कार्यकारी प्रमुख हुन चाहेको बताएका हुन्। उनले भने, 'यो राष्ट्रको उद्धार गर्न म नै अग्रसर हुन पर्यो भन्ने मेरो मनले ठहर गरेर यसपाली आफूलाई प्रधानमन्त्रीको लागि प्रस्तुत गरेको छु। म नेपालको कार्यकारी प्रमुख हुन चाहान्छु। म यो देशको प्रधानमन्त्री बनेर यो देशलाई नयाँ ढङ्गले अगाडि बढाउन चाहान्छु। यो राष्ट्रमा आएका सारा संकटलाई म पन्छाउन चाहान्छु। राष्ट्रलाई बलियो बनाएर, सुरक्षित नेपाल बनाएर, सम्पन्न नेपाली बनाउनका लागि र यो देशमा भ्रष्टचार, कमिशन नियन्त्रण गरेर, यो देशमा सुशासन कायम गरेर, यो देशको उन्नति गर्न चाहान्छु। नेता पौडेलले यो देशमा लोकतन्त्र रक्षा गर्नका लागि आफूलाई अग्रसर गराएको उल्लेख गर्दै त्यहाँसम्म पुर्याउनका लागि बल पुर्याउन कार्यकर्ताहरुलाई आग्रह गरे। संविधानलाई अहिले न्याय चाहिएकाले न्यायको आभास आफूले दिएको हुँदा आफूलाई पनि न्याय हुनुपर्ने बरिष्ठ नेता पौडेलको तर्क छ।"
धनगढीमा अनिश्चितकालीन निषेधाज्ञा,धनगढी : जिल्ला प्रशासन कार्यालय कैलालीले धनगढीमा अनिश्चितकालीन निषेधाज्ञा जारी गरेको छ। कार्यालयले सूचना जारी गर्दै बिहीबार साँझ ७ बजेबाट अर्को निर्णय नहुँदासम्मका लागि निषेधाज्ञा जारी गरेको हो। ग्रेडरले च्यापिएर बिहीबार बिहान सवा १० बजे विद्यार्थीको मृत्यु भएपछि धनगढीमा तनाव उत्पन्न भएको थियो। धनगढी उपमहानगरपालिका५ हसनपुर पिपलचौतारा नजिकै आज बिहान ग्रेडरले कुल्चिएर पञ्चोदय माविमा कक्षा ८ मा अध्ययनरत १४ वर्षीया छात्रा चेतना साउदको मृत्युपछि विद्यार्थीहरू दिनभर आन्दोलनमा उत्रिए। उक्त विद्यालयका विद्यार्थीले आन्दोलन गर्दै धनगढीस्याउले सडक अवरुद्ध पारे। उनीहरूले दिउँसो धनगढी बजारका विभिन्न ठाउमा टायर जलाउँदै सडक अवरुद्ध पारेका थिए। जिल्ला प्रहरी कार्यालयको गेटमा टायर बालेर नाराबाजी गरेपछि प्रहरीले ६ राउन्ड अश्रुग्यास प्रहार गरेको थियो। आज बिहान हसनपुर पिपलचौतारा नजिकै ना १ क ९७५ नम्बरको कालिका कन्स्ट्रक्सनको ग्रेडरले लेबल मिलाउँदै ब्याक गर्ने क्रममा कुल्चिँदा धनगढी उपमहानगरपालिका५ तारानगरकी साउदको मृत्यु भएको थियो। चालक चितवन भरतपुर महानगरपालिका २८ वर्षीय बिमल कुमाललाई प्रहरीले नियन्त्रणमा लिएको छ। प्रहरीले बल प्रयोग गरेर शव सेती प्रादेशिक अस्पतालमा लगेको छ।
११ महिनामा भित्रिए साढे ५ लाख पर्यटक,"काठमाडौं : पछिल्लो ११ महिनामा पाँच लाख ४९ हजार छ सय ५६ विदेशी पर्यटक नेपाल भित्रिएका छन्। नेपाल पर्यटन बोर्डले उपलब्ध गराएको तथ्याङ्कानुसार अङ्ग्रेजी वर्षको जनवरीदेखि अक्टोबरसम्म पाँच लाख ४९ हजार छ सय ६५ पर्यटकले नेपाल भ्रमण गरेका हुन्। बोर्डका अनुसार नोभेम्बर महिनामा ७२ हजार छ सय ५३ पर्यटक नेपाल आएका छन्। अघिल्लो अक्टोबरमा ८८ हजार पाँच सय ८२ पर्यटक नेपाल भित्रिएका थिए। अप्रिलमा ६१ हजार पाँच सय ८९ र सेप्टेम्बरमा ५८ हजार तीन सय १४ पर्यटकले नेपाल भ्रमण गरेका थिए। त्यस्तै अगष्टमा ४१ हजार तीन सय ४, जुलाइमा ४४ हजार चार सय ६२ र जुनमा ४६ हजार नौ सय ७५, मेमा ५३ हजार छ सय आठ, मार्चमा ४२ हजार छ, फेब्रुअरीमा १९ हजार सात सय ६६ र जनवरीमा १६ हजार नौ सय ७५ पर्यटकले नेपाल भ्रमण गरेका थिए। नोभेम्बरमा पनि भारतबाट २० हजार आठ सय ३२ पर्यटक आएका छन्। अमेरिकाबाट सात हजार आठ सय ३१, बेलायतबाट पाँच हजार एक सय ६५ र अष्ट्रेलियाबाट तीन हजार तीन सय ७५ पर्यटक नेपाल भित्रिएका छन्। यस्तै बङ्गलादेशबाट दुई हजार दुई सय १८, थाइल्यलाण्डबाट दुई हजार चार सय ४१ पर्यटक आएका छन्। रासस"
नवलपुरमा जीप दुर्घटना दुईको मृत्यु,काठमाडौं : नवलपरासी (बर्दघाट सुस्तापूर्व)को धौवादीमा भएको जीप दुर्घटनामा परी दुई जनाको मृत्यु भएको छ। दलदलेबाट १४ जना यात्रु लिएर डेडगाउँ जाँदै गरेको गण्डकी प्रदेश०४००१ज०००६ नम्बरको जीप हुप्सेकोट गाउँपालिका५ धौवादीको कान्छीपानी नजिकै दुर्घटनामा परेको हो। दुर्घटनामा परी दुई जनाको घटनास्थलमै मृत्यु भएको र चालकसहित सात जना गम्भीर घाइते भएको हुप्सेकोट गाउँपालिका५ का वडाध्यक्ष पदमबहादुर रानाले जानकारी दिए। घाइतेहरूको उद्धार गरी उपचारका लागि कावासोती लगिएको छ। अहिले साँझ साढे ५ बजे भएको दुर्घटनामा जीप तीन सय मिटर तल खसेकाले घाइतेको उद्धार गर्न निकै समय लागेको थियो। जीपको ब्रेक फेल भई दुर्घटना भएको अनुमान गरिएको छ। मृतक तथा घाइतेको परिचय खुलेको छैन।
"मोरक्को र क्रोएसिया अन्तिम १६ मा, बेल्जियम बाहिरियो","दोहा: फिफा विश्वकपअन्तर्गत समूह 'एफ'बाट मोरक्को समूह विजेता बन्दै अन्तिम १६ मा पुगेको छ। बिहीबार राति भएको समूह चरणको अन्तिम खेलमा मोरक्कोले क्यानडालाई २१ गोलको नतिजामा पराजित गर्दै समूह विजेताको हैसियतमा प्रिक्वार्टरफाइनलमा स्थान बनाएको हो। हाकिम जिएचले चौथो मिनेटमा गरेको गोलसँगै मोरक्कोले अग्रता लिएको थियो। क्यानडामाथि हाबी बनेको मोरक्कोका लागि २३औं मिनेटमा योसुफ एननेसेरीले गोल गर्दै अग्रता दोब्बर पारेका थिए। पहिलो हाफको खेलसकित पाँच मिनेट बाँकी रहँदा मोरक्कोका नेइफ अग्वेर्डले आत्मघाति गोल गरेसँगै क्यानडाले स्कोरलाइन घटाएको थियो। तर, दोस्रो हाफमा त्यसको बचाउ गर्दै मोरक्को १९८६ यता पहिलो पटक विश्वकपको नकआउट चरणा पार गर्न सफल भयो। सन् १९८६ मा वेस्ट जर्मनीसँग १० को नतिजामा पराजित हुँदै मोरक्को विश्वकपबाट बाहिरिएको थियो। समूह 'एफ'को विजेता बनेसँगै मोरक्कोले प्रिक्वार्टरफाइनलमा समूह 'ई'को उपविजेतासँग खेल्ने छ। बिहीबार नै भएको अर्को खेलमा बेल्जियमसँग बराबरी खेल्दै साविक उपविजेता क्रोएसिया पनि समूह उपविजेता बन्दै अन्तिम १६ मा पुगेको छ। जित्नै पर्ने खेलमा असफल भएपछि चार वर्षअघि रुसमा तेस्रो भएको बेल्जियम समूह चरणबाटै बाहिरिएको छ। चार वर्षअघि फाइनलमा फ्रान्सँग ४१ गोलको नतिजामा पराजित हुँदै उपविजेता बनेको क्रोएसियाले क्वार्टरफाइनल प्रवेशका लागि समूह 'ई'को विजेतासँग खेल्ने छ। समूह 'ई'मा स्पेन, जर्मनी, जापान र कोस्टारिका छन्। जित तथा अंकविहीन क्यानडा पनि पहिलो चरण पार गर्न असफल रह्यो।"
सत्ता समीकरणबारे प्रचण्ड र सीके राउतबीच छलफल,काठमाडौं : नेकपा माओवादी अध्यक्ष पुष्पकमल दाहाल 'प्रचण्ड' र जनमत पार्टीका अध्यक्ष सीके राउतबीच भेटवार्ता भएको छ। दुईबीच प्रचण्ड निवास खुमलटारमा भेटवार्ता भएको हो। प्रधानमन्त्री शेरबहादुर देउवासँग भेटवार्ता गरेर उनी सिधै खुमलटार पुगेका थिए। कांग्रेस नेता विमलेन्द्र निधिले राउत नेतृत्वको जनमत पार्टी सरकारमा सहभागी हुने सहमति भएको दाबी गरेका छन्। सरकारमा सहभागी हुने आश्वासन दिएका राउत बिहीबारै खुमलटार पुगेर प्रचण्डलाई बधाइ दिएका थिए। दुईबीच सत्ता समीकरणकै सबालमा छलफल भएको बताइएको छ। प्रचण्डले साना दलहरुलाई एकीकृत गरेर सरकारमा 'बार्गेनिङ' गर्ने रणनीति अपनाएका छन्। केही दिनअघि रेशम चौधरीलाई भेट्न डिल्लीबजारस्थित जेल पुगेका प्रचण्डले राउतसँग पनि यही विषय केन्द्रित छलफल गरेको स्रोतको भनाइ छ।
स्याङ्जा २ मा कांग्रेसका धनराजले मतान्तर बढाउँदै,"स्याङ्जा : बुधबार रातिदेखि सुरु भएको स्याङ्जाको संसदीय निर्वाचन क्षेत्र नं २ मा मतगणना जारी छ। पछिल्लो मतपरिणाम अनुसार नेपाली कांग्रेसका धनराज गुरुङले अग्रतालाई निरन्तर बढाउँदै लगेका छन्। उनले नेकपा एमालेका पद्मा अर्याललाई २ हजार ५१० मतले पछि पारेका छन्। गुरुङले ८ हजार ८९९ मत पाएका छन्। अर्यालले ६ हजार ३८९ मतसहित गुरुङलाई पछ्याइरहेकी छन्। सुरुवाती मतगणनामा एक पटक मात्र अग्रता लिएकी अर्याल त्यसपछि पछि पर्दै आएकी छन्। यसैगरी, तेस्रो स्थान बनाउन सफल रहेका राष्टिय स्वतन्त्र पार्टीका उम्मेदवार टिकराज गुरुङले २ हजार ८८२ मत पाएका छन्। यसैबीच, प्रदेश सभा (१) तर्फ कांग्रेसका भोजराज अर्यालको पनि अग्रता कायमै छ। अर्यालले नेकपा एमालेका उम्मेदवार मोहन रेग्मीलाई २ हजार ७७ मतले पछि पार्दै अग्रता लिएका छन्। अर्यालले ८ हजार ७१३ मत पाउदा रेग्मीले ६ हजार ६३६ मत पाएको निर्वाचन अधिकृतको कार्यालयले जनाएको छ। समानुपातिक अन्तर्गत संघतर्फ १६ हजार १२४ गणना गर्दा नेपाली कांग्रेसको ६ हजार ९५२ र नेकपा एमालेको ५ हजार २५९, राष्ट्रिय स्वतन्त्र पार्टीले २ हजार ५६३ र नेकपा माओवादी केन्द्रको १६४ मत छ। प्रदेशतर्फको १६ हजार ७९७ को गणना हुदा नेपाली कांग्रेसको ७ हजार ९१५ र नेकपा एमालेको ५ हजार ९३६, राष्ट्रिय प्रजातन्त्र पार्टीको ६१७ र नेकपा माओवादी केन्द्रको १७५ मत रहेको निर्वाचन अधिकृत रामचन्द्र शर्माले जानकारी दिए। स्याङ्जा२ अन्तर्गतका गल्याङ नगरपालिकाको वडा नम्बर ६ र ७, भीरकोट नगरपालिकाको ५, ६, ७, ८ र ९ र वालिङ नगपालिकाको १, २, ५, ६, ७, ८ मत गणना भैसकेका छन्। यहाँ ७० हजार १९१ मत खसेको थियो।"
जीप दुर्घटना अपडेट : मृत्यु हुनेको सङ्ख्या चार पुग्यो,काठमाडौं : नवलपरासी (बर्दघाट सुस्ता पूर्व) को धौवादीमा भएको जीप दुर्घटनामा परी मृत्यु हुनेको सङ्ख्या चार पुगेको छ। दलदलेबाट डेडगाउँ जाँदै गरेको गण्डकी प्रदेश ०४००१ ज०००६ नम्बरको जीप हुप्सेकोट गाउँपालिका५ धौवादीको कान्छीपानी नजिकै दुर्घटना हुँदा चार जनाको मृत्यु भएको हो। दुर्घटनामा दुई महिला र दुई पुरुष गरी चार जनाको घटनास्थलमै मृत्यु भएको जिल्ला प्रहरी कार्यालय नवलपरासी(बर्दघाट सुस्ता पूर्व)का प्रमुख एसपी भुवनेश्वर तिवारीले पुष्टि गरे। दुर्घटना परी घाइते भएकाको उद्धार गर्ने क्रममा थप दुईको शव फेला परेको प्रहरीले जनाएको छ। मृतकको सनाखत भइसकेको छैन। घाइते सात जनालाई उद्धार गरी अस्पताल लगिएको छ। सडकबाट करिब तीन सय मिटर तल खसेको जीप ब्रेक फेल भएका कारण दुर्घटनामा परेको अनुमान गरिएको छ। साँझ साढे ५ बजे भएको दुर्घटनामा घाइते तथा मृतकको उद्धार साढे ८ बजेसम्म जारी रहेको थियो। घाइते तथा मृतकको उद्धार गर्न निकै कठिन भएकाले मृतकको सङ्ख्या बढेको जनाइएको छ। घटनास्थल दुर्गम पहाडी क्षेत्र भएकाले उद्धारमा कठिनाइ भएको हुप्सेकोट गाउँपालिका५ का वडाध्यक्ष पदमबहादुर रानाले बताए।
जर्मनी लगातार दोस्रो पटक समूह चरणबाटै बाहिरियो,"दोहा: समूह 'ई'अन्तर्गत बिहीबार राति भएको खेलमा जापानले स्पेनलाई पराजित गरेसँगै जर्मनी लगातार दोस्रो पटक विश्वकपको समूह चरणबाटै बाहिरिएको छ। अन्तिम खेलमा कोस्टारिकालाई ४२ गोलको नतिजामा पराजित गरे पनि जर्मनी गोलअन्तरको आधारमा तेस्रो स्थानमा सीमित हुँदा जर्मनी नकआउट चरण पार गर्न असफल रह्यो। अल बायट रंगशालामा सर्ज जिनाब्रीले १०औं मिनेटमा गरेको गोलसँगै जर्मनीले अग्रता लिएको थियो। पहिलो हाफमा १० को अग्रता बनाएको जर्मनीले ५८औं मिनेटमा गोल खाएको थियो। येल्टसिन टेजेडाले गरेको गोलसँगै बराबरी गरेको कोस्टारिकाले ७०औं मिनेटमा २१ अग्रता बनायो। जर्मनीका गोलकिपर म्यानुअल नोएरले आत्मघाती गोल गरेपछि कोस्टारिका नकआउट नजिक पुगेको थियो। तर, अन्तिम समयमा जर्मनीविरुद्ध तीन गोल खाँदा कोस्टारिकाले अगाडिको यात्रा तय गर्न सकेन। जर्मनीका लागि काइ हाभर्ट्जले ७३ र ८५औं मिनेटमा लगातार दुई गोल गरेका थिए। निर्धारित समयको खेलसकिन एक मिनेट बाँकी रहँदा निक्लास फुलक्रुगले गरेको गोलसँगै जर्मनीले ४२ गोलको जित सुनिश्चित गर्यो। तर, समूह चरण पार गर्न भने सकेन। यो समूहबाट जापान समूह विजेता र स्पेन उपविजेता बन्दै अन्तिम १६ मा पुगेका छन्।"
स्पेनलाई हराउँदै जापान अन्तिम १६ मा,दोहा: समूह 'ई'को अन्तिम खेलमा स्पेनलाई २१ गोलको नतिजामा पराजित गर्दै जापान फिफा विश्वकपको नकआउटमा पुगेको छ। अन्तिम खेलमा जापानसँग पराजित भए पनि स्पेनले समूहको उपविजेताको हैसियतमा अन्तिमा १६ मा स्थान बनाएको छ। पहिलो खेलमा कोस्टारिकालाई ७० ले पराजित गरेको स्पेनले दोस्रो खेलमा जर्मनीसँग ११ गोलको बराबरी खेलेको थियो। सोही कारण जर्मनीलाई गोलअन्तरमा पछाडि पार्दै स्पेनले अन्तिम १६ मा स्थान बनायो। बिहीबार राति खलिफा अन्तर्राष्ट्रि रंगशालामा भएको खेलको ११औं मिनेटमा अल्भारो मोराटाले गोल गर्दै स्पेनलाई अग्रता दिलाएका थिए। दोस्रो हाफमा आक्रामक शैलीमा मैदानमा उत्रिएको जापानका लागि ४८औं मिनेटमा रित्सु डोअनले बराबरी गोल फर्काएका थिए। त्यसको तीन मिनेट नबित्दै टनाकाले गरेको गोलसँगै जापानले अग्रता लिएको थियो। सोही अग्रता जोगाउँदै जापानले शानदार जितसहित अन्तिम १६ मा स्थान बनाएको हो। समूह विजेता बनेको जापानले क्वार्टरफाइनल प्रवेशका लागि समूह एफको विजेता उपविजेता क्रोएसियासँग खेल्ने छ। स्पेनले भने समूह एफको विजेता मोरक्कोसँग खेल्ने छ। एसियाली मुलुक जापान पहिलो पटक लगातार विश्वकपको अन्तिम १६ मा पुगेको हो। चार वर्षअघि रुसमा अन्तिम १६ मा बेल्जियमसँग पराजित हुँदै जापान बाहिरिएको थियो।
"सरकारको नेतृत्व लिन देउवा आक्रामक, सत्ता समीकरण मिलाउन दूत परिचालन","काठमाडौं : निर्वाचनको अन्तिम मत परिणामसँगै ठूलो दल बनेको नेपाली कांग्रेसले सरकार गठनका लागि तीव्र लबिङ थालेको छ। पार्टीभित्र प्रधानमन्त्रीका आकांक्षीहरू धेरै भएपछि सभापतिसमेत रहेका शेरबहादुर देउवाले नयाँ रणनीतिका साथ लबिङ थालेका हुन्। प्रधानमन्त्री देउवाले 'शेखर र गगन' फ्याक्टरलाई पछि पार्दै 'दूत' परिचालन गरेका छन्। उनले आफू निकट नेताहरूलाई विभिन्न दलका नेताहरूसँग सत्ता समीकरणबारे छलफल चलाइरहेका छन्। हालकै गठबन्धनबाट सिट संख्या अपुग भए केही साना दललाई समेत समेटेर अगाडि बढ्ने रणनीतिमा देउवा 'शेखरगगन'भन्दा दुई पाइला अगाडि देखिन्छन्। देउवाले मधेसमा उदाएको सीके राउत नेतृत्वको पार्टीलाई सरकारमा सहभागी गराउन मधेसकै विमलेन्द्र निधिमार्फत् 'कन्भिन्स' गराउन सफल भएका छन्। बानेश्वरस्थित निवासमा निधिले संघ र प्रदेशमा समेत सत्ता सहकार्य गरेर अघि बढ्ने वचन दिएपछि बिहीबार राउत र प्रधानमन्त्री देउवाबीच भेटवार्ता भएको छ। भेटवार्तामार्फत् देउवाले सरकारमा आबद्ध हुन प्रस्ताव गरे। जसमा राउतले 'ग्रीन सिग्नल' दिएको बालुवाटार स्रोतको दाबी छ। कांग्रेसले मधेसमा राम्रै भाग दिएर राउतलाई केन्द्रीय सरकारमा सहभागी गराउने रणनीति अपनाएको कांग्रेस नेताहरूले दाबी गरेका छन्। साना दललाई समेटर सत्ताको बार्गेनिङ गर्ने रणनीति अपनाएका प्रचण्डलाई आश्वास्त पार्न खड्का खुमलटार पुगेको कांग्रेस स्रोतको भनाइ छ। खड्काले हालको गठबन्धन कायमै रहने र संघ र प्रदेशमा समेत यही गठबन्धनले भागबण्डा गरेर अघि बढ्ने देउवाको सन्देश सुनाएका थिए। यता लुम्बिनी प्रदेशको सरकार निर्माणमा कुनै अफ्ठ्यारो नहोस् भनेर बालुवाटारले कांग्रेसका थारू नेताहरूलाई रेशम चौधरीसँग निरन्तर वार्ता गराइरहेका छन्। केन्द्रीय सरकारमा सहभागी गराएर रेशम चौधरीसँग लुम्बिनी र सुदूरपश्चिम प्रदेशमा भाग दिनेगरी छलफल भइरहेको कांग्रेसका एक थारू नेताले बताए। 'सरकारमा सहभागी गराउन रेशमजीसँग पटकपटक छलफल भएका छन्। उहाँले राम्रै प्रतिक्रिया दिइरहनुभएको छ,' ती नेताले अन्नपूर्णसँग भने। रेशम चौधरी संरक्षक रहेको नागरिक उन्मुक्ति पार्टीले प्रतिनिधिसभातर्फ एक स्वतन्त्रसहित चार सिट जितेको छ। सुदूरपश्चिमा प्रत्यक्षतर्फ पाँच सिट र लुम्बिनीमा दुई सिट जितेको छ। यो पार्टी लुम्बिनी प्रदेशमा निर्णायक मानिएको छ। ओलीप्रचण्ड रिझाउँदै देउवाका दूत देउवाले साना दललाई मात्रै होइन, सम्भावित आफ्ना प्रतिस्पर्धीलाई रिझाउनसमेत दूत परिचालन गरेका छन्। दोस्रो ठूलो दल बनेको र आफ्नै नेतृत्वमा सरकार बनाउने पहलकदमी गरिरहेका नेकपा एमाले अध्यक्ष केपी शर्मा ओलीलाई भेट्न केही दिनअघि प्रकाशमान सिंह बालकोट पुगेका थिए। झापाबाट काठमाडौं आउने वित्तिकै देउवाको सन्देश बोकेर सिंह बालकोट पुगेका थिए। माओवादी अध्यक्ष पुष्पकमल दाहाल प्रचण्ड प्रधानमन्त्रीका लागि लबिङ गरिरहँदा देउवाले सत्ता समीकरणका सम्भावनाबारे प्रचण्डलाई नयाँ सन्देश दिन खोजेको कांग्रेस वृत्तमा चर्चा छ। बिहीबार भने कांग्रेस उपसभापति पूर्णबहादुर खड्का देउवाको सन्देश लिएर खुमलटारस्थित प्रचण्ड निवास पुगेका थिए। साना दललाई समेटेर सत्ताको बार्गेनिङ गर्ने रणनीति अपनाएका प्रचण्डलाई आश्वास्त पार्न खड्का खुमलटार पुगेको कांग्रेस स्रोतको भनाइ छ। खड्काले हालको गठबन्धन कायमै रहने र संघ र प्रदेशमा समेत यही गठबन्धनले भागबण्डा गरेर अघि बढ्ने देउवाको सन्देश सुनाएका थिए। त्यसो त देउवा र प्रचण्डबीच पनि सत्ता समीकरणका सबालमा पटकपटक वार्ता भएका छन्। चुनावअघि नै 'एकपटक कार्यकारी बन्ने' आकांक्षा राखेका प्रचण्डलाई देउवाका दूतले 'कन्भिन्स' गर्न सके कि सकेनन्। केही दिनमा त्यसको जवाफ जनताले पाउने नै छन्।"
गठबन्धनकै सरकार बन्छ : सहरी विकासमन्त्री चौधरी,काठमाडौं : सहरी विकासमन्त्री एवम् नेकपा (एकीकृत समाजवादी) का नेता मेटमणि चौधरीले सत्ता गठबन्धनकै सरकार बन्ने र उक्त सरकारको नेतृत्व शेरबहादुर देउवाले गर्ने बताए। बिहीबार काठमाडौंमा आयोजित साक्षात्कार कार्यक्रमा उनले सरकार निर्माण गर्ने विषयमा दलहरूबीच छलफल सुरु भइसकेको भन्दै पाँच दलीय गठबन्धनको सरकारको मन्त्रीहरु पनि सल्लाहमै टुंगो लगाउनुपर्ने बताए। मन्त्री चौधरीले अहिले एमालेसहितको वामपन्थीहरूको नेतृत्वमा सरकार बन्ने कुनै सम्भावना नरहेको स्पष्ट पारे। त्यस्तै उनले अहिलेको निर्वाचनमा आफ्नो पार्टीको सन्तोषजनक परिणाम नआएको जिकिर गरे। मन्त्री चौधरीले आगामी ३५ दिनभित्र काठमाडौंको सुकुम्वासी समस्या हल गरिने दावी गरे। थापाथलीको सवालमा सुकुम्वासी वस्ती भनिएको ठाउँमा ठूला भवन बनाइएका र स्टल बनाएर भाडा असुल्ने काम भएको उनले बताए। मन्त्री चौधरीले सबै सुकुम्वासीको पहिचान गर्ने र उनीहरूको घर नबन्दासम्म उनीहरूका लागि उचित बसोबासको व्यवस्थापन गर्ने जानकारी दिए।
"प्रधानमन्त्री र सीके राउतबीच भेटवार्ता, सत्ता समीकरणबारे छलफल","काठमाडौं : प्रधानमन्त्री शेरबहादर देउवा र जनमत पार्टीका अध्यक्ष सीके राउतबीच भेटवार्ता भएको छ। बिहीबार प्रधानमन्त्री निवास बालुवाटारमा उनीहरुबीच भेटवार्ता भएको हो। प्रधानमन्त्री देउवाले राउतलाई सरकारमा सहभागी हुन प्रस्ताव गरेको स्रोतले बताएको छ। संघ र प्रदेशमा समेत सहकार्य गरेर अघि बढ्ने प्रस्ताव देउवाले गरेको स्रोतको दाबी छ। उनले सरकारमा जान आफू सकारात्मक रहेको बताएका थिए। राउतले यसअघि नै सरकारमा जान आफूले विकल्प खुला राखेको बताएका थिए। जनमत पार्टी मधेस प्रदेशमा निर्णयक शक्तिको रुपमा रहेको छ। गठबन्धन गर्दा मधेस प्रदेशमा समेत भागबण्डा गरेर अघि बढ्नेगरी दुईबीच छलफल भएको स्रोतले भन्यो। 'संघ र प्रदेशमा कसरी सत्ता सहकार्य गरेर अघि बढ्न सकिन्छ भन्ने विषयमा उहाँहरुबीच छलफल भएको हो। कांग्रेस नेतृत्वको सरकारले संघ र मधेस प्रदेशमा समेत सहकार्य गर्नेगरी प्रधानमन्त्री देउवाले राउतजीसँग प्रस्ताव गर्नुभएको छ। त्यसमा राउतजी पोजेटिभ देखिनुभएको छ,' बालुवाटार स्रोतले भन्यो। यसअघि राउत र कांग्रेस नेता विमलेन्द्र निधिबीच भेटवार्ता भएको थियो। निधिकै पहलमा राउत र प्रधानमन्त्रीबीच भेटवार्ता भएको हो। राउतले सप्तरी २ मा जनता समाजवादी पार्टीका अध्यक्ष उपेन्द्र यादवलाई पराजित गरेका थिए। राउतको पार्टीले समानुपातिक थ्रेस होल्ड कटाएको छ। राउतसँग प्रत्यक्ष र समानुपातिक गरी कम्तिमा ५ सिट हुने छ।"
एकीकृत समाजवादीको 'बटमलाइन' सभामुख,"काठमाडौं : निर्वाचनको अन्तिम मतपरिणाम सार्वजनिक भएसँगै सरकार बनाउने तयारीमा रहेका सत्ता गठबन्धनका दलहरू यतिबेला भागबण्डाका लागि तीव्र छलफलमा छन्। कांग्रेसले आफ्नै नेतृत्वमा सरकार बनाउने तयारी गरिरहँदा गठबन्धनभित्रका दोस्रो र तेस्रो दलहरुले भने 'पावर सेयरिङ'का विषयमा पार्टीभित्र छलफल गरिरहेका छन्। माधव नेपाल नेतृत्वको नेकपा एकीकृत समाजवादीले सभामुख पदलाई प्रमुख बटमलाइन बनाएको छ। पार्टीका नेता एवं सहरी विकासमन्त्री मेटमणि चौधरीले यसको पुष्टिसमेत गरेका छन्। राजधानीमा आयोजित अन्तर्क्रिया कार्यक्रममा उनले पहिलो दल भएका कारण कांग्रेसले पहिलो 'च्वाइस' गर्न पाउने बताए। उनले कांग्रेसले प्रधानमन्त्री रोज्दा दोस्रो ठूलो दल माओवादीले राष्ट्रपति रोज्नसक्ने आँकलन गरे। तेस्रो पार्टीका रूपमा रहेका एकीकृत समाजवादीले भने सभामुखको बटमलाइन राख्ने उनको भनाइ छ। 'गठबन्धनभित्र हामी तेस्रो ठूलो दल हौं। पहिलो र दोस्रोले रोजेपछि हामीले रोज्ने हो। हामीले सभामुख पदलाई बटमलाइन बनााएका छौं,' उनले भने। 'गठबन्धनभित्र हामी तेस्रो ठूलो दल हौं। पहिलो र दोस्रोले रोजेपछि हामीले रोज्ने हो। हामीले सभामुख पदलाई बटमलाइन बनााएका छौं,' उनले भने। उनले प्रधानमन्त्री शेरबहादुर देउवाकै नेतृत्वमा सरकार बन्ने दाबी गरे। 'सांसद भइसकेपछि प्रधानमन्त्रीको आकांक्षा गर्नु सामान्य कुरा हो। तर प्रधानमन्त्री देउवाकै नेतृत्वमा सरकार गठन हुन्छ,' उनले भने। उनले एकीकृत समाजवादीले अपेक्षाकृत सिट जिते पनि समानुपातिकमा न्युन मत पाएको स्वीकारे। 'प्रत्यक्षतर्फ १९ मध्ये १५ सिट जित्ने हाम्रो आँकलन थियो। १० जित्यौं। यसमा सन्तुष्ट छौं,' उनले थपे, 'तर समानुपातिकमा हामीले दस लाख कट्छ भनेका थियौं। त्यसको ३३ प्रतिशतमात्र मत पायौं। यो अपेक्षाभन्दा निकै कम हो।'"
स्याङ्जा२ मा धनराज गुरुङ २००६ मतले अगाडि,स्याङ्जा : स्याङ्जा निर्वाचन क्षेत्र नम्बर २ मा प्रतिनिधिसभाका कांग्रेस उम्मेदवार धनराज गुरुङले २००६ मतान्तरले अग्रता लिएका छन्। सत्ता गठबन्धनका साझा उम्मेदवार गुरुङले ७४७६ मत प्राप्त गर्दा उनका निकटतम प्रतिद्वन्द्वी एमालेकी पद्मा अर्यालले ५४७० मत प्राप्त गरेकी छन्। यस्तै राष्ट्रिय स्वतन्त्र पार्टीका उम्मेदवार टिकराज गुरुङले २१५३ मत ल्याइ तेस्रो स्थानमा रहेका छन्। प्रदेशसभामा पनि नेपाली कांग्रेसले अग्रता लिएको छ। प्रदेशसभा सदस्य कांग्रेस उम्मेदवार भोजराज अर्यालले ८२५१ मत प्राप्त गरेका छन्। उनका प्रतिस्पर्धी मोहन रेग्मीले ६१७० मत पाएका छन्। उनीहरुबीच २०८१ मतान्तर छ। मतगणना जारी छ।
"नेप्से बढेसँगै कारोबार रकम बढ्यो,लाइफ इन्स्योरेन्सको सेयरमा लगानीकर्ताको आकर्षण","काठमाडौं : सेयर बजारको अन्तिम दिन बिहीबार नेप्से परिसूचक ११२२ अंकले बढेर १९६१०६ विन्दुमा पुगेको छ। नेप्से वृद्धि भएसँगै कारोबार रकम पनि बढेको छ। आज १ अर्ब ३२ करोड २९ लाख ७२ हजार १८५ रुपैयाँको सेयर कारोबार भयो। अघिल्लो कारोबार दिन बुधबार ८४ करोड २६ लाख बराबरको सेयर कारोबार भएको थियो। सो दिन २२८ कम्पनीको २३ लाख ५५ हजार ८४५ कित्ता सेयर खरिदबिक्री भएको थियो। यसदिन २४१ कम्पनीको ३ लाख ८ लाख ६५ हजार ९६१ कित्ता सेयर १ अर्ब ३२ करोड २९ लाख ७२ हजार १८५ रुपैयाँमा खरिदबिक्री भयो। कारोबारमा आएका १३ समूहमध्ये १० समूहको सूचक बढ्यो भने ३ को घट्यो। यसदिन लाइफ इन्स्योरेन्स समूहको सूचक सर्वाधिक १२८ प्रतिशतले बढ्यो। १० समूहको सूचक उकालो लाग्दा होटल्स एन्ड टुरिजम, इन्भेस्टमेन्ट र नन लाइफ इन्स्योरेन्स समूहको सूचक घटेको हो। यसदिन कारोबार रकमका आधारमा नबिल बैंक शीर्षस्थानमा रह्यो। सो बैंकको १४ करोड ४५ लाख रुपैयाँ बराबरको सेयर कारोबार भयो। नेप्से बढेसँगै सेयर बजारमा एउटा कम्पनीको मूल्य सकारात्मक सर्किट लेभलमा कारोबार भयो। धवलागिरि लघुवित्त वित्तीय संस्थाको सेयर मूल्य १० प्रतिशतले बढेको हो। यस्तै स्वेत गंगा हाइड्रोपावरको मूल्य ९२१ प्रतिशतले बढ्दा सिटीजन्स म्युचुअल फन्डको सूचक ३६४ प्रतिशतले ओरालो लाग्यो।"
शिविरमा बन्ध्याकरण गराउनेलाई जनही ३ सय रुपैयाँ दिइने,"महोत्तरी : सन्तानको ईच्छा पुगेका महिला र पुरुषको लागि महोत्तरीको गौशालामा आजदेखि निःशुल्क बन्ध्याकरण शिविर सञ्चालनमा आएको छ। बिहीबार गौशालास्थित प्राथामिक स्वास्थ्य उपचार शिविरको उद्घाटन भएको छ। जिल्ला स्वास्थ्य कार्यालय महोत्तरीको आयोजनामा सुरु भएको सो शिविरमा बन्ध्याकरण गराउने महिला वा पुरुषलाई जनही ३ सय रुपैयाँका दरले उपलब्ध गराइने भएको छ। निःशुल्क रूपमा बन्ध्याकरण गरिनुको साथै आवश्यक औषधि पनि निःशुल्क उपलब्ध गराउने जिल्ला स्वास्थ्य कार्यालय महोत्तरीका प्रमुख डा भोला यादवले जानकारी दिए। यसबीचमा कुनै पनि समयमा कुनै किसिमको समस्या आए त्यसको निदान पनि निःशुल्क रूपमा गरिने प्रबन्ध मिलाइएको प्रमुख डा यादवले बताए। सो शिविर जिल्लाको विभिन्न स्थानमा विभिन्न मितिमा सञ्चालन हुनेछ। उद्घाटन सत्रमा गौशाला नगरप्रमुख डा दिपेन्द्र महतो, प्राथामिक स्वास्थ्य केन्द्र गौशालाका प्रमुख डा पूजा यादव, जनस्वास्थ्य निरीक्षक राजकिशोर यादव लगायतका स्वास्थ्यकर्मीको उपस्थिति थियो।"
दोलखाको प्रदेशसभा १ मा ५३ प्रतिशत मतदान,"दोलखा : दोलखाको प्रदेशसभा १ मा बिहीबार भएको मतदानमा करिब ५३२४ प्रतिशत मत खसेको छ। यहाँको दुई स्थानीय तहका १० वटा मतदान केन्द्रमा बिहीबार पुनः मतदान भएको हो। निर्वाचन जारी रहेको बैतेश्वर गाउँपालिका६ को बैतेश्वर माध्यमिक विद्यालय मतदान केन्द्रको क, ख, ग मा ४९ दशमलव ४३ प्रतिशत, वडा नम्बर २ को जनज्योति माध्यमिक विद्यालय पुतलीकाठका मतदान केन्द्र क र ख मा ६४ दशमलव ८३ प्रतिशत तथा वडा नम्बर ३ को कालीढुंगा मावि मतदान केन्द्रका क, ख र ग मतदान केन्द्रमा ४६ दशमलव १३ प्रतिशत मत खसेको छ। यस्तै, तामाकोशी गाउँपालिका ३ हेल्थपोस्ट भवन जफे मतदान केन्द्र क र ख मा ५७ दशमलव ३८ प्रतिशत मत खसेको निर्वाचन आयोगले जनाएको छ। दोलखाका १० मतदान केन्द्रमा शान्तिपूर्वक रूपमा मतदान जारी छ। छिटपुट घटनाबाहेक शान्तिपूर्वक निर्वाचन जारी रहेको दोलखा प्रहरीले जनाएको छ।"
नेपालको अर्थतन्त्र श्रीलंकाको बाटोमा छैन : अर्थमन्त्री,"काठमाडौं : अर्थमन्त्री जनार्दन शर्माले मुलुकको अर्थतन्त्र संकटमा नरहेको बताएका छन्। अर्थतन्त्रका सूचकहरू सुधारोन्मुख अवस्थामा रहेको र अब निर्माणले पनि गति लिने हुँदा पुँजीगत खर्च पनि बढ्ने भन्दै उनले अहिलेको अवस्थालाई संकट नभन्न विज्ञ तथा सरोकारवालालाई आग्रह गरेका हुन्। उनले नेपालको अर्थतन्त्र श्रीलंकाको बाटोमा नरहेको संकेत गरे। केन्द्रीय बैंकले असोजमा प्रकाशित गरेको तथ्यांकमा देशको वर्तमान आर्थिक अवस्थामा समेत अर्थतन्त्र सुधार उन्मुख भएको देखिएको छ। तैपनि केही व्यक्ति तथा आर्थिक क्षेत्रका विज्ञहरू अर्थतन्त्र संकटतर्फ धकेलिएको बताउँदै हिँडेकोमा अर्थमन्त्री शर्मा असन्तुष्ट छन्। नेपाल आर्थिक पत्रकार समाज (सेजन)को २६ औं वार्षिकोत्वसका अवसरमा आयोजित कार्यक्रममा शर्माले भने, अर्थतन्त्रले संकटभन्दा पनि विभिन्न चाप र चुनौतीको सामना गरिहेकाले अहिले समाधानका उपायतर्फ सोचौं र छलफल गरौं, अहिलेको अवस्था जे हो, त्यही भनौं, गलत प्रचारप्रसार नगरौं। अहिले राजस्व संकलन घटेको र उपभोग पनि घटेको अवस्था रहेको भन्दै उनले अब विकास निर्माणलाई तीव्रता दिएसँगै माग बढ्ने बताए। मुलुकको अर्थतन्त्र तथा रोजगारीमा ७० प्रतिशत योगदान दिने निजी क्षेत्रलाई कम आक्न नहुने भन्दै माग तथा समस्या सम्बोधन गरिने प्रतिवद्धता व्यक्त गरे। परम्परागत शैलीमा मुलुकको अर्थतन्त्र अघि बढेको छ, शर्माले भने, अब नयाँ आयाम खोजौं, जस्तो पानी, विद्युत्, सूचना प्रविधि र भएका आर्थिक क्षेत्रमा नवीनतम प्रविधिको प्रयोग गरौं। नेपालको आफ्नै क्षमता, वितरण प्रणाली, संरचनामा संकट भएको पनि उनले बताए। यसैगरी नेपाल राष्ट्र बैंकका गभर्नर महाप्रसाद अधिकारीले विश्व अर्थतन्त्र र विकसित अर्थव्यवस्था भएका मुलुक पनि अहिले स्ट्रेसमा भएको बताए। नेपालको अवस्था त्यति नराम्रो छैन,अधिकारीले भने, दक्षिण एसियाका (भारतबाहेक) अन्य देशको तुलनामा नेपालको अर्थतन्त्रस्टेवल नै छ, यद्यपी केही अपठ्यारा नभएका भने होइनन्। बाह्यकारणले १ वर्षकै अवधिमा मुलुकले २ दशमलव ३४ अर्बको विदेशी मुद्रा गुमाउनु ५५ वर्षको इतिहासमा पहिलोपटक भएको पनि उनले बताए। अहिले निजी क्षेत्रबाट चालु चुक्तापुँजी मार्गदर्शनमा दावीविरोध भएपनि नेपाल राष्ट्र बैंकले यसमा पर्याप्त छलफल र सुझाव मागेर नीति ल्याएको उनले स्पष्ट पारे। २०७८ पुस १५ गते मार्गदर्शन सुझाव तथा रायका लागि सार्वजनिक गरिएको थियो, अधिकारीले भने, बैंकबाट लिएको ऋण सही स्थानमै उपयोग होस् भन्ने मात्रै उद्देश्य हो, सही उद्देश्यको उपकरण गलतहुनु भएन। नेपाली कांग्रेसका महामन्त्री गगनकुमार थापाले अब आउने नेतृत्वमा आँट हुनुपर्ने बताए। अहिले अभूतपूर्व संकटमा भएको सोचेर दृढता पूर्वक काम गरे मात्रै समस्याको समाधान हुने बताए। पूर्वस्वास्थ्यमन्त्रीसमेत रहेका थापाले सरकारको सहभागिता स्वास्थ्य र सार्वजनिक शिक्षामा बढाउन आवश्यक भएको भन्दै विकास निर्माण तथा उद्योगमा पहुँच बढाउन पर्नेमा जोड दिए। यद्यपी उनले निजीक्षेत्रसँग पाटर्नरसिपमा सरकारले काम अघि बढाउन सक्ने जनाए। वृद्धभत्ता कति उमेरसम्म ल्याउने भन्ने विषयमा प्रतिस्पर्धा भएको भन्दै उनले वितरणमा भन्दा पनि एक वर्षमा कति रोजगारी सिर्जना गर्ने ? कति उत्पादन बढाउने भन्ने विषयमा केन्द्रित हुन जरूरी रहेको धारणा राखे। अब बन्ने प्रधानमन्त्रीले अहिलेको गम्भिरतालाई बुझ्न जरूरी छ, उनले भने, निजी क्षेत्रका संस्थासँग छुट्टाछुट्टै होइन, सामूहिक रूपमा सरकारकै पहलमा खुला र पारदर्शी रूपमा छलपल हुनुपर्छ। यस्तै उनले निजी क्षेत्रसँग बन्द कोठामा भन्दा पनि खुला र पारदर्शी रूपमा छलफल हुन आवश्यक भएको बताए। पूर्व अर्थमन्त्री एवम् नेकपा एमालेका उपाध्यक्ष विष्णुप्रसाद पौडेलले यसपटकको जनादेशबाट पनि स्थिर सरकार नबन्ने स्पष्ट भएको भन्दै राजनीतिक स्थिरता आशा प्रदान भएको बताए। सरकारनिजीक्षेत्रसहकारी जस्ता आर्थिक क्षेत्रबीच सहकार्य गरेर छलफलबाट ठोस समाधानननिकाले दोषारोपणमै समय बित्ने उनको भनाइ छ। अहिलेको आर्थिक अवस्था साधारण छैन,उनले भने, असाधारण अवस्थालाई प्रचलित अभ्यासले मात्रै समाधान दिन सकिदैन। यस्तै उनले सरकारले निजीक्षेत्रको विश्वास टुट्न नदिन काम गर्नुपर्नेमा जोड दिए। आर्थिक रूपमा सवल हुँदा सम्म वितरण सन्तुलन नहुने उनको जिकिर छ। निजीकरणको मोडालिटी फेर्नुपर्ने र सरकारले उद्योग खोल्ने भन्दा पनि नीतिगत सहयोग गर्ने उनको धारणा छ। नेपाल उद्योग वाणिज्य महासंघका अध्यक्ष शेखर गोल्छाले निजीक्षेत्रसँग सहकार्य गर्न आँट राख्ने नेता नदेखेको बताए। अहिलेको समस्या निजी क्षेत्रको मात्रै नभएर समग्र मुलुकको भएको उनको भनाइ छ। उनले निजी क्षेत्रसँग सहकार्यबिना आर्थिक विकास सम्भव नहुने जानकारी हुँदाहुँदै पनि यो क्षेत्रसँग सहकार्य गर्न डराउने र हिचकिचाउने प्रचलन किन छ भनेर प्रश्न गरे। निजी क्षेत्रले आर्जन गर्ने नाफामा किन सेलिब्रेशन गर्न सकिदैन ? उनले भने। नेपाल चम्बर अफक मर्शका अध्यक्ष राजेन्द्र मल्लले राजनीतिक मुद्दा फरक भएपनि आर्थिक मुद्दामा सरकारको एउटै धारणा र एकरूपता हुनुपर्नेमा जोड दिए। जनमतबाट निर्वाचित समेत भएका थापा र पौडेललाई प्रश्न गर्दै उनले अब बन्ने सरकारले निजी क्षेत्रको कस्तो साथ र सहकार्य चाहन्छ स्पष्ट हुनुपर्ने बताए। अहिले आर्थिक ऐनको पनि आवश्यकता भएको र आयात प्रतिस्थापनमा पनि काम गर्नुपर्ने उनको धारणा छ। नेपाल उद्योग परिसंघका अध्यक्ष विष्णुकुमार अग्रवालले आर्थिक मुद्दालाई प्राथमिकतामा राख्न आग्रह गरे। अहिले पनि मन्त्रालयमन्त्रालयबीच हुने असमझदारी र सहकार्य नहुँदा लगानीकर्ताले समस्या खेपेको उनको भनाइ छ। सो अवसरमा नेपाल बैंकर्स एसोसिएसनका अध्यक्ष अनिल उपाध्यायले अहिलेको अर्थव्यवस्था चुनौतीपूर्ण रहेको बताए। आर्थिक वृद्धिदर हासिल गर्ने की आर्थिक स्थायित्व?, उनले भने, लगानीयोग्य रकम दीर्घकालिन बनाउनका लागि सरकारले पनि काम गर्नुपर्छ। उनले मौन्द्रिक नीति समिक्षामा निजीक्षेत्र आक्रामक रहेको पनि बताए। अहिलेसम्म पनि बजेट नीति र मौद्रिक नीतिबाट मार्गदर्शन भएको हो की होइन भन्ने विषयमा अन्योलता देखिएको भन्दै उनले मौद्रिक नीतिले बजेटलाई नै सघाउने बताए। उनले वैदेशिक लगानी भित्र्याउन सम्झौता हुने तर सोही अनुसार लगानी ल्याउन नसकिएको उल्लेख गरे।"
सिके राउतले प्रधानमन्त्रीसँग भने 'सरकारमा जान सकारात्मक छौं',"काठमाडौं : जनमत पार्टीका अध्यक्ष सिके राउतले सरकारमा जान सकारात्मक रहेको बताएका छन्। बिहीबार प्रधानमन्त्री शेरबहादुर देउवासँग भेटवार्ताका क्रममा राउतले सरकारमा जान सकारात्मक रहेको बताएका हुन्। राउतले भने, हामी सरकारमा जान सकारात्मक छौं। तर, पार्टीले निर्णय गर्न भने बाँकी छ। प्रधानमन्त्री देउवाले सरकारमा आउन जनमत पार्टीलाई आग्रह गरेका छन्। जनमतले प्रत्यक्षतर्फ एक सिट जितेको छ भने समानुपातिकतर्फ चार सिट पाउने देखिन्छ।"
चुनाव सकिएलगत्तै सरकार र विप्लव माओवादीबीच वार्ता,"काठमाडौं : सरकार र नेत्रविक्रम चन्द नेतृत्वको नेपाल कम्युनिस्ट पार्टीबीच वार्ता भएको छ। दुई पक्षबीच भएको सहमति कार्यान्वयन गर्ने विषयमा वार्ता भएको हो। गृहमन्त्री बालकृष्ण खाणको नेतृत्वमा बिहीबार वार्ता भएको हो। नेकपाबाट भने प्रवक्ता खड्गबहादुर विश्वकर्माले नेतृत्व गरेका थिए। वार्तामा नेकपासँग सम्बन्धित मुद्दा चाडो टुंग्याउन अहिलेसम्म भएका प्रगतिबारे कुराकानी भएको गृह मन्त्रालयले जनाएको छ। नेकपासँगका मुद्दा टुंग्याउन गत भदौ २१ गते बसेको मन्त्रिपरिषद् बैठकले गृह प्रशासनमै रहेका मुद्दा प्रशासनिक प्रक्रिया र राजनीतिक तवरबाट टुंग्याउने र अदालती प्रक्रियामा पुगेका मुद्दालाई टुंग्याउन वर्तमान कानुनले अफ्ट्या्ो पर्ने भएमा संशोधन गरेर भए पनि टुंग्याउने निर्णय गरेको थियो। प्रवक्ता विश्वकर्माले आफ्नो पार्टीसँग भएको सम्झौता कार्यान्वयको विषयमा जिज्ञासा राखेका थिए। जवाफमा गृहमन्त्री खाणले सम्झौता कार्यान्वयन गर्न सरकार प्रतिबद्ध रहेको बताएका थिए। सरकारको निर्णय कार्यान्वयन गर्न प्रतिबद्ध छौं। केही प्रशासनिक तवरबाट हुने निर्णय भइसकेका छन्। अदालती प्रक्रियामा गएका मुद्दाहरूबारे पनि प्रक्रिया अगाडि बढिसकेको छ। निर्णयअनुसार कार्यान्वयन हुन्छ,' उनले भने। भेटवार्तामा निवर्तमान कानुन न्याय तथा संसदीय व्यवस्थामन्त्री गोविन्दप्रसाद शर्मा, महान्यायाधीवक्ता खम्मबहादुर खाती, गृहसचिव विनोदप्रकाश सिंहसमेत सहभागी थिए।"
"थप ५ जनामा कोरोना पुष्टि, २४ डिस्चार्ज",काठमाडौं : थप ५ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ९०३ नमूना परीक्षण गर्दा ५ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ३३७ र एन्टिजेनबाट ५६६ नमूनाको परीक्षण गर्दा पीसीआरबाट ५ नमूनाको रिपोर्ट पोजिटिभ आएको हो। मन्त्रालयका अनुसार थप २४ जना कोरोनामुक्त भएका छन्। हाल सक्रिय कोरोना संक्रमितको संख्या १५६ पुगेको छ।
यी दस उम्मेदवार जो झिनो मतले पराजित भए,"काठमाडौं : प्रतिनिधिसभा निर्वाचनमा एक सय ६२ जना निर्वाचित हुँदा १० उम्मेदवार जम्मा दुई सय मतभन्दा कम मतान्तरले पराजित भएका छन्। प्रदेशगत हिसाबले हेर्दा प्रदेश नं १ बाट पाचँथर१ मा नेकपा (एमाले)का वसन्तकुमार नेम्वाङले ४६ मतले नेपाली कांगे्रसका भीष्मराज आङदेम्वेलाई, इलाम२ मा एमालेका सुवासचन्द्र नेम्वाङले एक सय १४ मतले कांग्रेसका डम्बरबहादुर खड्कालाई, सुनसरी४ मा कांग्रेसका ज्ञानेन्द्रबहादुर कार्कीले एक सय १२ मतले एमालेका जगदीशप्रसाद कुसियैतलाई पराजित गरे। मधेस प्रदेशबाट धनुषा२ मा कांग्रेसका रामकृष्ण यादवले एक सय ५७ मतले एमालेका उमाशंकर अरगरियालाई, धनुषा४ मा एमालेका रघुवीर महासेठले एक सय २४ मतले कांग्रेसका महेन्द्र यादवलाई, पर्सा३ मा एमालेका राजकुमार गुप्ताले एक सय ६७ मतले कांग्रेसका सुरेन्द्रप्रसाद चौधरीलाई पराजित गरे। बागमती प्रदेशबाट काठमाडौं१ मा कांग्रेसका प्रकाशमान सिंहबाट एक सय २५ मतले राष्ट्रिय प्रजातन्त्र पार्टीका रवीन्द्र मिश्र पराजित भए। लुम्बिनी प्रदेशबाट दाङ२ मा नेकपा (माओवादी केन्द्र)का रेखा शर्माले एक सय ९३ मतले एमालेका शकंर पोख्रेललाई, बर्दिया२ मा स्वतन्त्रबाट लालवीर चौधरीले एक सय ३६ मतले नेकपा (माओवादी केन्द्र) का सुरेश पन्थलाई पराजित गरे। कर्णाली प्रदेशबाट दैलेख२ कांग्रेसका दिक्पालकुमार शाहीले एक सय ६७ मतले एमालेका लक्ष्मीप्रसाद पोखरेललाई पराजित गरे। समग्रमा पार्टीगत हिसाबले हेर्दा एमालेबाट चार, कांग्रेसबाट चार, माओवादी केन्द्रबाट एक, राष्ट्रिय प्रजातन्त्र पार्टीबाट एक जना दुई सयभन्दा कम मतान्तरले पराजित भए।"
अप्राकृतिक मैथुनका लागि दबाब दिएपछि नाबालकले गरे ४३ वर्षीय पुरुषको हत्या,सिमरा : बारा कोल्हबीका ४३ वर्षीय पुरुषको हत्यामा संलग्न रहेको अभियोगमा प्रहरीले एक नाबालकलाई पक्राउ गरेको छ। कोल्हबी नगरपालिका११ रामपूर्वाका परीक्षण चौधरीको हत्या अभियोगमा प्रहरीले नाबालकलाई पक्राउ गरेको हो। जिल्ला प्रहरी कार्यालय बाराको नियन्त्रणमा रहेका नाबालकले चौधरीको हत्या आफूले गरेको स्वीकार गरेका छन्। चौधरीको शव फेला परेको केही घण्टामै पक्राउ परेका नाबालकले कारणसहित हत्या स्वीकार गरेको प्रहरी उपरीक्षक होबिन्द्र बोगटीले जानकारी दिए। घटनाबारे जानकारी दिन आयोजित पत्रकार सम्मेलनमा प्रहरी उपरीक्षक बोगटीले नाबालकलाई अप्राकृतिक मैथुनका लागि चौधरीले जबरजस्ती गरेको र सोही कारण नाबालकले हत्या गरेको प्रारम्भिक अनुसन्धानमा खुलेको छ। बोगटीका अनुसार मंसिर १३ गते राति चौधरीको हत्या भएको र १४ गते बिहान ९ बजे खाल्डोमा गाडेको अवस्थामा शव फेला परेको थियो। प्रहरीले सार्वजनिक गरेको प्रारम्भिक विवरणअनुसार घटनाको दिन चौधरी र नाबालक गाउँकै मेला गएका थिए। मेलामा दुवैले मदिरा सेवन गरे। मेलाबाट फर्कने क्रममा चौधरीले नाबालकलाई अप्राकृतिक मैथुनका लागि प्रस्ताव गरे। नाबालकले अस्वीकार गरेपनि चौधरीले जबरजस्ती गरिरहे। आफूमाथि जबरजस्ती हुन थालेपछि नाबालकले चौधरीको अनुहारमा मुक्का प्रहार गरे। त्यसलगत्तै चौधरी भुईमा बजारिए। सोही बेला नाबालकले नजिकै रहेको दाउराले चौधरीको टाउकोमा पटकपटक प्रहार गरे। आवेगमा आएका नाबालकको प्रहारबाट चौधरी मुर्छित बने र घटनास्थल रक्ताम्य बन्न पुग्यो। त्यसलगत्तै नाबालक आफ्नो घरमा गएर कोदालो लिएर आए। उनले स्थानीय सियाराम चौधरीको गोठ नजिकै खाल्डो खनेर चौधरीको शव गाडिदिए। शव गाडेर नाबालक घरमा गएर सुतेका थिए। स्थानीयले शव देखेपछि कोल्हबीस्थित इलाका प्रहरी कार्यालयमा सूचना दिए। प्रहरी तत्कालै घटनास्थल आइपुगे। हत्यारा पत्ता लगाउन प्रहरीले कुकुर समेत प्रयोग गर्यो। तर कुकुरले पत्ता लगाउन सकेन। प्रहरीले घटनाबारे थप अनुसन्धान सुरु गर्यो। अनुसन्धानका क्रममा चौधरी घटनाको अघिल्लो रात नाबालकसँग रहेको खुल्न आयो। त्यसलगत्तै प्रहरीले नाबालकलाई घरबाट नियन्त्रणमा लिएर बयान लिन थाल्यो। बयानका क्रममा नाबालकले घटना स्वीकार गरे। आफूमाथि अप्राकृतिक मैथुनका लागि भएको जबरजस्तीको विषय चौधरीले गाउँभरी हल्ला गर्ने र आफ्नो बदनाम हुने डरले हत्या गरेको बयान नाबालकले दिएको प्रहरी उपरीक्षक बोगटीले बताए। पक्राउ परेका नाबालकलाई प्रहरीले जिल्ला अदालतबाट म्याद थप गरी नियन्त्रणमा राखेको छ। घटनाबारे थप अनुसन्धान भइरहेको बोगटीले जानकारी दिए।
क्षमताभन्दा बढी सामग्री ढुवानी गर्ने ७५ वटा ट्रक र ट्रिपरलाई कारवाही,"काठमाडौं : काठमाडौं उपत्यकामा क्षमताभन्दा बढी सामग्री ढुवानी गर्ने ७५ वटा ट्रक र ट्रिपरलाई ट्राफिक प्रहरीले कारवाही गरेको छ। क्षमता भन्दा बढी सामान ढुवानी गर्ने ७५ वटा ट्रक र ट्रिपरलाई ट्राफिक प्रहरीले बुधबार कारवाही गरिएको काठमाडौँ उपत्यका ट्राफिक प्रहरी कार्यालयले जनाएको छ। भक्तपुरको सल्लाघारीजगाती सडकखण्डमा गरिएको रात्रिकालीन चेकिङका क्रममा सवारी साधनको हद निर्धारण गरिएको भन्दा बढी मालसामान राखिएका सवारी साधनलाई कारवाही गरिएको प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। कारवाहीका क्रममा ३२ वटा सवारी साधनलाई यातायात व्यवस्था ऐन २०४९ बमोजिम जरिवाना गराइएको थियो। ४३ वटा सवारी साधनमा बढी भएको सामान हटाउन लगाइएको थियो । सवारी साधनमा क्षमताभन्दा बढी सामान ढुवानी गर्दा सडक संरचनामा असर पुग्ने, सवारी साधन अनियन्त्रित भई दुर्घटना हुन सक्ने भएकाले क्षमता भन्दा बढी सामान ढुवानी नगर्न उनले आग्रह गरे।"
काठमाडौंका तीन कपडा गोदाममा सिल,"काठमाडौं : राजस्व अनुसन्धान विभागले काठमाडौंका तीन स्थानमा रहेका कपडा गोदाममा सिलबन्दी गरेको छ। भन्सार छलि गरी ल्याइएका सामान गोदाम गरिराखेको सूचनाका आधारमा काठमाडौं उपत्यका अपराध अनुसन्धान कार्यालय र विभागको टोलीले छापा मारी तीन स्थानमा रहेका कपडा गोदाममा सिलबन्दी गरेको हो। नितेश इम्पेक्सको काठमाडौंको भेडासिंङ, क्षेत्रपाटी र भुरुङ्खेलमा रहेको कपडा गोदाममा सिलबन्दी गरिएको अपराध अनुसन्धान कार्यालयका प्रवक्ता प्रहरी उपरीक्षक कृष्णप्रसाद कोइरालाले जानकारी दिए। उनले शुक्रबारदेखि विभागले सिलबन्दी गरेका स्थानमा थप अनुसन्धान गर्ने बताए। गोदाममा भन्सार छलेर ल्याइएका ठूलो परिणाममा थान कपडा रहेको आशंका गरिएको उनले बताए। छापा मार्दा बिज, बिजक फेला नपरेकाले सिलबन्दी गरिएको प्रहरीले जनाएको छ।"
चारपाँच तल्ले घर ठडाएर भाडामा लगाउने सुकुम्बासीलाई कारबाही गर्छौं : मन्त्री चौधरी,"काठमाडौं : सहरी विकासमन्त्री मेटमणि चौधरीले सुकुम्बासी समस्या समाधान गर्न तत्पर रहेको बताएका छन्। उनले तीन वर्षभित्र सुकुम्बासी समस्या समाधान गर्ने प्रतिवद्धता जनाए। सुकुम्बासी समस्यालाई दीर्घकालीनरूपमा समाधान गर्न लागिपरेका छौं। त्यसका लागि सुकुम्बासीको पहिचान गर्ने काम भइरहेको र त्यसपश्चात उनीहरूको बर्गीकरण गरिने मन्त्री चौधरीले बताए। 'साँच्चिकै भूमीहीन सुकुम्बासीहरूको पहिचान गर्ने काम भइरहेको छ। त्यसपछि उनीहरूको वर्गीकरण गर्ने काम हुन्छ। जो साँच्चिकै सुकुम्बासी छन्, उनीहरूका लागि अपार्टमेन्ट बनेको छ। उनीहरुलाई अपार्टमेन्टमा स्थानान्तरण गर्नेछौं। अपार्टमेन्टमा नअटे हामीले नै भाडा तिरेर अन्यत्र राख्छौं,' काठमाडौंमा आयोजित अन्तर्क्रिया कार्यक्रममा उनले भने। उनले सुकुम्बासीका नाममा अनधिकृत घर ठडाएर भाडा असुल्नेलाई कारबाही गर्ने बताए। 'सुकुम्बासी बस्तीमा घर ठडाएर भाडा असुल्ने गरेको कुरा पनि हामीकहाँ आएको छ। त्यस्ता सुकुम्बासी छन् भने त्यसको पहिचान गरेर कानुनी कारबाही गर्छौं,' मन्त्री चौधरीले भने। उनले केही सुकुम्बासी भनिएकाहरूले चारपाँच तल्ले घर बनाएर भाडामा लगाइएको बताए।"
"एकल महिलाको हत्यापश्चात् दुई छोरीको विचल्ली, पक्राउ परेनन् अभियुक्त","धरान : धरान१३ मा डेरा गरी बस्दै आएकी ४२ वर्षीय एकल महिला उषा राईको हत्यापश्चात् दुई छोरीको विचल्ली भएको छ। कोरोनाको पहिलो चरणमा श्रीमान् गुमाएर धरानमा कपडा सिलाएर जीविकोपार्जन गर्दै आएकी उषाको स्थानीय जनजागृति आमा समूहका पदाधिकारी तथा सदस्यको कुटपिटबाट मंगलबार मृत्यु भएको हो। जेठी छोरी २२ वर्षीया स्मृति र कान्छी छोरी ९ वर्षकी तेरियाको विचल्ली भएको छ। स्मृति बीबीएस तेस्रो वर्ष र तेरिया कक्षा ३ मा अध्ययनरत छन्। बुवाको निधनपश्चात् आमाले धनकुटाको छिन्ताङबाट धरान झाररे कपडा सिलाएर बहिनी र आफ्नो पढाइ र लालनपालन गर्दै आएको स्मृतिले बताइन्। आमा समूहका नाममा आमाको हत्या गरी टुहुरो बनाएको स्मृतिले बताइन्। उनले आमाको हत्या गर्नेहरूलाई प्रहरीले पक्राउ नगर्दा झन पीडा थपिएको बताइन्। उनको परिवारले हत्यामा संलग्नलाई पक्राउ नगरुन्जेल शव नबुझ्ने चेतावनी दिएका छन्। धरान१३ गोविन्द राईसँग सम्बन्ध राखेको झुटो आरोप लगाउँदै उनकी श्रीमती उर्मिला राई लगायत आमा समूहका दर्जन बढीले उषालाई कुटपिट गरेको भिडियोमा स्पष्ट देखिन्छ। गोविन्दकी श्रीमती उर्मिला, कमला राई, रत्न लिम्बु, सिर्जना राई, मीना राई लगायतका आमा समूहका महिलाले कुटपिट गरी हत्या गरेका थिए। हत्यामा संलग्न सबै फरार छन्। इलाका प्रहरी कार्यालय धरानका डीएसपी बुद्ध श्रेष्ठले हत्यामा संलग्न सबैको पहिचान भइसकेको बताएका छन्। उनले अभियुक्तलाई पक्राउ गर्न प्रहरी परिचालन गरिसकिएको बताए। कांग्रेस केन्द्रीय सदस्य लक्ष्मी खतिवडाले उषाको हत्यामा संलग्न सबैलाई पक्राउ गरी तत्काल कानुनी कारवाही अगाडि बढाउन माग गरेकी छिन्। उनले दुःख गरेर जीविकोपार्जन गर्दै आएकी एकल महिलाको हत्याले समग्र महिलाको शिर झुकेको बताइन्। उषाका भाइ सुन्दर राईले दिदीको हत्यामा संलग्नलाई तत्काल पक्राउ गरी कानुनी दायरामा ल्याएर पीडित परिवारलाई सान्त्वना दिन अनुरोध गरेका छन्। उनले हत्यामा संलग्नलाई पक्राउ नगरुन्जेलसम्म दिदीको शव नउठाउने बताए।"
मेलम्चीको समस्या समाधानका लागि पहल गर्छौं : नेता सिंह,काठमाडौं : नेपाली कांग्रेसका नेता एवं काठमाडौँ निर्वाचन क्षेत्र नं १ बाट निर्वाचित प्रतिनिधिसभा सदस्य प्रकाशमान सिंहले मेलम्ची खानेपानी आयोजनास्थलको निरीक्षण गरेका छन्। बिहीबार मेलम्चीको सुरुङ क्षेत्रमा पुगेका नेता सिंह लगाएतको टोलीले आयोजनामा भइरकेको काम र समस्यामा बारेमा जानकारी समेत लिएको छ। निरीक्षणका क्रममा सिंहले अहिले पनि कांग्रेसकै नेतृत्वको सरकार रहेकाले यसलाई गति दिएर काठमाडौंमा पानी लैजानुपर्ने बताए। उनले आफूले मेलम्ची आयोजनालाई चाँडोभन्दा चाँडो टुंगोमा पुर्याउन निरन्तर चासो दिएको पनि बताए। त्यस्तै उनले आयोजनाका कर्मचारी र अन्यको समस्या समाधानका लागि सरकारको ध्यानाकर्षण गराउने उल्लेख गरे। मेलम्ची खानेपानी आयोजनाबाट आफूले पाउनुपर्ने तलब नपाएको आयोजनाका कर्मचारीले गुनासो गरेका थिए। आयोजनाका कार्यकारी निर्देशक कमलराज श्रेष्ठले फास्ट ट्र्याकबाट कर्मचारीको पारिश्रमिक उपलब्ध गराउने कुरामा ध्यान जान जरुरी रहेको बताए। यसअघि बुधबारमात्रै खानेपानीमन्त्री उमाकान्त चौधरीले यही मङ्सिर २७ गतेभित्र मेलम्चीको पानी काठमाडौंमा वितरण गरिने बताएका थिए।
"बालिकाको मृत्युपछि धनगढीमा तनाव, शव अझै उठेन",धनगढी : ग्रेडरले च्यापिएर विद्यार्थीको मृत्यु भएपछि धनगढीमा तनाव उत्पन्न भएको छ। धनगढी उपमहानगरपालिका५ हसनपुर पिपलचौतारा नजिकै आज बिहान ग्रेडरले कुल्चिएर पञ्चोदय माविमा कक्षा ८ मा अध्ययनरत १४ वर्षीया छात्रा चेतना साउदको मृत्युपछि विद्यार्थीहरू आन्दोलनमा उत्रिएका छन्। उक्त विद्यालयका विद्यार्थीले आन्दोलन गर्दै धनगढीस्याउले सडक अवरुद्ध पारेका छन्। उनीहरूले धनगढी बजारका विभिन्न ठाउमा टायर जलाउँदै सडक अवरुद्ध पारेका हुन्। जिल्ला प्रहरी कार्यालयको गेटमा टायर बालेर नाराबाजी गरेपछि प्रहरीले ६ राउन्ड अश्रुग्यास हानेको छ। आज बिहान हसनपुर पिपलचौतारा नजिकै ना १ क ९७५ नम्बरको कालिका कन्स्ट्रक्सनको ग्रेडरले लेबल मिलाउँदै ब्याक गर्ने क्रममा कुल्चिँदा धनगढी उपमहानगरपालिका५ तारानगरकी साउदको मृत्यु भएको थियो। चालक चितवन भरतपुर महानगरपालिका २८ वर्षीय बिमल कुमाललाई प्रहरीले नियन्त्रणमा लिएको छ। अहिलेसम्म शव उठाइएको छैन। प्रहरी प्रवक्ता डीएसपी बेदप्रसाद जोशीले पीडितको परिवारलाई शव संकलन गर्न र पीडकसँग वार्तामा बस्न आग्रह गरिको बताए।
निर्वाचनको ११ दिनपछि बाजुरामा मतगणना सुरु,"काठमाडौं : बाजुरामा मतगणना सुरु भएको छ। गत मंसिर ४ गते सम्पन्न प्रतिनिधिसभा तथा प्रदेशसभा निर्वाचनका क्रममा मतदानस्थलमा विवाद भएपछि रोकिएको मतगणना ११ दिनपछि सुरु भएको हो। मार्तडीस्थित जिल्ला प्रशासन कार्यालयको नव निर्मित भवनमा मतगणना भइरहेको छ। मतगणना स्थल बाहिर सुरक्षा व्यवस्था कडा पारिएको छ। निर्वाचन आयोगले बाजुरामा रोकिएको मतगणना सुरु गर्न बुधबार निर्णय गरेको थियो। तर, दलहरुबीच सहमति जुट्न नसक्दा मतगणनामा ढिलाइ भएको हो। आयोगले मतगणनाको निर्णय गरेसँगै मुख्य निर्वाचन अधिकृतको कार्यालय बाजुराले तीनपटक सर्वदलीय बैठक बोलाएको थियो। दुई पटक बसेको बैठक निष्कर्षविहीन बनेपछि आज बिहान तेस्रो पटक बसेको बैठकले मतगणनाका लागि सहमति जुटाएको हो। निर्वाचनका क्रममा मतदानस्थलमा झडप भएपछि दुईजनाले ज्यान गुमाएका छन्। सोही विषयलाई लिएर कांग्रेस र एमालेका कार्यकर्ताबीच उत्पन्न विवादले मतगणना प्रभावित भएको थियो। प्रतिनिधिसभा सदस्य उम्मेदवारका लागि गठबन्धनका साझा उम्मेदवार कांग्रेसका सहमहामन्त्री बद्री पाण्डे र एमालेका कर्ण थापा चुनावी मैदानमा छन्। यस्तै, राप्रपाका जंगकुमार गिरि,जनता समाजवादी पार्टीका रामबहादुर शाही र स्वतन्त्र उम्मेदवार टेकबहादुर बडुवाल प्रतिस्पर्धामा छन्। पाण्डे र थापाबीच कडा प्रतिस्पर्धा हुने देखिएको छ। पाण्डेको अरु दलसँगको पहिलो प्रतिस्पर्धा हो भने थापासँग २०५६,२०६४ र २०७० मा चुनाव लडेको अनुभव छ। दुवैजना राजनीतिक विरासत र केन्द्रीय राजनीतिमा राम्रो पकड भएका नेता हुन्।"
ह्वाट्स एपले एक महिनामा किन बन्द गर्यो २३ लाख भारतीयको अकाउन्ट ?,नयाँ दिल्ली : ह्वाट्स एपले एक महिनाको अवधिमा २३ लाख बढी भारतीयको अकाउन्ट बन्द गरिदिएको छ। अक्टुबर महिनामा २३ लाख बढि भारतीयहरुको अकाउन्ट बन्द गरेको कम्पनीले जनाएको छ। यसबारे जानकारी दिँदै कम्पनीले अक्टोबर १ देखि अक्टोबर ३१ सम्म २३ लाख २४ हजार ह्वाट्स एप अकाउन्ट बन्द गरेको बताएको छ। कम्पनीका अनुसार प्रयोगकर्ताबाट गुनासो आएपछि ह्वाट्स एप अकाउन्टहरु बन्द गरेको हो। २३ लाख अकाउन्टमध्ये ८ लाख ११ हजार अकाउन्ट गुनासोअघि नै बन्द गरिदिएको थियो। भारतीय प्रयोगकर्ताहरुले गुनासो गरेपछि अकाउन्ट बन्द गरिदिएको ह्वाट्स एपले आफ्नो रिपोर्टमा भनेको छ। अक्टुबरमा मात्रै ७०१ जनाले अकाउन्ट बन्द गरिदिन आग्रह गरेका थिए। तीमध्ये ३४ अकाउन्ट बन्द गरेको थियो। आइटी नियम २०२१ अनुसार कम्पनीले निर्देशिका जारी गरेको छ। निर्देशिका उल्लंघन गरेको भन्दै हवाट्स एपले लाखौं खातामा प्रतिबन्धन लगाउँदै आएको छ।
हृदयघातबाट वीरगन्जका पत्रकार सर्राफको मृत्यु,वीरगन्ज : वीरगन्जका पत्रकार नरेश सर्राफको अल्प आयुमै निधन भएको छ । ३८ वर्षीय सर्राफको बिहीबार बिहान हृदयघातबाट मृत्यु भएको हो । बिहीबार बिहान मर्निङ वाक सकेर वीरगन्ज १६ नगवास्थित आफ्नै घरमा सामान्य व्यायाम गर्ने क्रममा सर्राफ अचेत भएर लडेका थिए । परिवारका सदस्यले तुरुन्तै नारायणी अस्पतालमा लगेपनि चिकित्सकले उनलाई मृत घोषणा गरेका थिए । झण्डै डेढ दशकदेखि वीरगन्जमा रहेर सर्राफले पत्रकारिता गर्दै आएका थिए।
तीन महिनामा प्राधिकरणले कमायो साढे आठ अर्ब,"काठमाडौं : नेपाल विद्युत् प्राधिकरणले चालु आर्थिक वर्षको पहिलो तीन महिनामा साढे आठ अर्ब रुपैयाँ बराबरको नाफा कमाएको छ । चालु आवको साउन, भदौ र असोजसम्मको वित्तीय विवरण (अपरिष्कृत) अनुसार, प्राधिकरणले यस अवधिमा विद्युत् बिक्री, ब्याज तथा अन्य आम्दानीबाट ३२ अर्ब ९८ करोड आम्दानी गरेको छ । आवको पहिलो तीन महिनामा २४ अर्ब ४८ करोड खर्च गरी प्राधिकरणले रु आठ अर्ब ५० करोड (करअघि) नाफा कमाएको हो । सूचनाको हकसम्बन्धी कानुनमा भएको व्यवस्थाबमोजिम सार्वजनिक गरिएको चालु आवको तीन महिनामा सम्पादित प्रमुख क्रियाकलाप समेटिएको विवरणअनुसार, प्राधिकरणले यस अवधिमा निजी क्षेत्रबाट १४ अर्ब १५ करोड बराबरको विद्युत् खरिद गरेको छ । आफ्नो स्वामित्वमा रहेका विद्युत्गृहबाट उत्पादित र निजी क्षेत्रबाट खरिद गरिएको विद्युत् देशभित्र बिक्री गरी खुद २२ अर्ब २० करोड आम्दानी भएको छ । देशभित्र खपत गरी बढी भएको विद्युत् भारतीय प्रतिस्पर्धी बजारमा बिक्री गरी आवको पहिलो तीन महिनामा छ अर्ब १७ करोड रुपैयाँ आम्दानी भएको छ । आव २०७२र७३ मा रु आठ अर्ब ८९ करोड वार्षिक घाटामा रहेको प्राधिकरण त्यसपछिका वर्षमा निरन्तर नाफामा छ । आव २०७६७७ मा रु ११ अर्ब ७५ करोड पुगेको प्राधिकरणको नाफा आव २०७७७८ मा घटेर रु छ अर्ब नौ करोडमा सीमित भएको थियो । गत आव २०७८७९ मा प्राधिकरणले नाफालाई बढाएर रु १६ अर्ब १६ करोड बराबर पुर्याएको थियो । प्राधिकरणका कार्यकारी निर्देशक कुलमान घिसिङले चुहावट नियन्त्रण, आन्तरिकरुपमा तथा भारतर्फको विद्युत् निर्यात बढ्दा आम्दानीमा भएको वृद्धि, खर्च नियन्त्रण लगायतले गर्दा चालु आवको पहिलो तीन महिनामा उल्लेख्य नाफा कमाउन सफल भएको जानकारी दिए। कार्यकारी निर्देशक घिसिङले नाफाबाट प्राप्त रकमलाई विद्युत् खपत बढाउन, उपभोक्तालाई भरपर्दो र गुणस्तरीय विद्युत् उपलब्ध गराउन प्रसारण र वितरणतर्फको पूर्वाधार विस्तार तथा सुदृढीकरणमा खर्च गरिएको उल्लेख गरे। उनले भने, 'आगामी दिनमा विद्युत् खपत बढाउन, उपभोक्तालाई परपर्दो र गुणस्तरीय विद्युत् आपूर्तिका लागि चारपाँच वर्षभित्रमा तीनदेखिरचार खर्ब बराबरको लगानी गर्नु पर्नेछ, नेपाल सरकारसँग स्रोतको सीमितताका कारण पर्याप्त बजेट पाउनसक्ने अवस्था छैन, त्यसैले हरेक वर्षको नाफाबाट उत्पादन, प्रसारण र वितरणतर्फका पूर्वाधार विस्तार तथा सुदृढीकरणमा खर्च गरिरहेका छौं ।'"
बाजुरामा दिउँसो साढे ३ बजेबाट मतगणना हुने,बाजुराः बाजुरामा दिउँसो साढे ३ बजेदेखि मतगणना हुने भएको छ। बिहीबार बसेको सर्वदलीय बैठकले मतगणना गर्ने निर्णय गरेको हो । निर्वाचन आयोगले बाजुरामा रोकिएको मतगणना पुनः गर्न बुधबार निर्णय गरेपछि बिहीबार बिहान सर्वदलीय बैठक बसेको थियो । नेकपा एमालेले चेतन ऐडीका हत्यारा पक्राउ गर्नुपर्ने र ऐडीको न्यायका लागि शान्तिपूर्ण आन्दोलनका बेला गिरफ्तार गरिएका युवाहरूलाई बिना सर्त रिहाइको माग गरेको छ । बाजुराको त्रिवेणी७ को मतदानस्थलमा विवाद हुँदा दुई जनाको ज्यान गएको थियो।
बाजुरामा सर्वदलीय बैठक : मतगणना बारे छलफल जारी,बाजुरा: बाजुरामा मतगणना सुरु हुन नसकेपछि सर्वदलीय बैठक बसेको छ । निर्वाचन आयोगले बाजुरामा रोकिएको मतगणना पुनः बुधबार गर्ने निर्णय गरेपछि सर्वदलीय बैठक बसेको हो। नेकपा एमालेले विद्यार्थी नेता चेतन ऐडीका हत्यारा प्रक्राउ गर्नुपर्ने र ऐडीको न्यायको लागि शान्तिपूर्ण आन्दोलनका बेला गिरफ्तार गरिएका युवाहरूलाई बिना सर्त रिहाइको माग गरेको छ । बाजुराको त्रिवेणी७ को मतदानस्थलमा विवाद हुँदा दुईजनाले ज्यान गुमाएका छन्।
बेइजिङमा १० महिनामा १४६२ एभआइभी संक्रमित थपिए,बेइजिङ : चीनको राजधानी बेइजिङमा १० महिनामा एक हजारभन्दा बढी एचआइभी संक्रमित थपिएका छन्। बेइजिङ महानगर स्वास्थ्य आयोगका अनुसार २०२२ जनवरीदेखि अक्टुबरसम्म बेइजिङमा १४६२ संक्रमित थपिएका हुन्। अघिल्लो वर्षको १० महिनाको तुलनामा ११६१ प्रतिशत कम भएको आयोगले जनाएको छ। थपिएकामध्ये ९६९९ प्रतिशतमा यौनजन्य कारण रहेको छ। बेइजिङमा हाल २६ हजार १३ जना एचआइभी संक्रमित छन्। यहाँ सन् १९८५ मा पहिलो संक्रमित फेला परेका थिए। त्यसयता ३९ हजार १८ जनामा एचआइभी संक्रमण भएको छ।
अमेरिकासँग फुटबल हार्दा खुसी मनाउने एक व्यक्तिलाई इरानी प्रहरीले गोली हान्यो,"बगदात : इरानमा विश्वकप फुटबलमा अमेरिकासँग हारेको उत्सव मनाउने एक व्यक्तिलाई सुरक्षा बलले गोली हानेर मारेको दाबी गरिएको छ । बीबीसी समाचार अनुसार उत्तरी इरानमा सरकार विरोधी प्रदर्शनकारीहरूले सार्वजनिक रूपमा देशको फुटबल टोली विश्वकपबाट बाहिरिएकोमा उत्सव मनाइरहेका थिए। मंगलबार राति बन्दर अन्जालीमा कारको हर्न बजाएपछि मेहरान सामकको निधारमा गोली लागेको केही एक्टिभिस्टले बताएका छन् । अन्य सहरमा पनि भिडियोहरूमा भीड सडकमा नाचिरहेको देखाइएको छ। धेरै इरानी नागरिकले कतारमा आफ्नो फुटबल टोलीलाई समर्थन गर्न अस्वीकार गरे। ती मानिसका अनुसार यो टोली इस्लामिक गणतन्त्र इरानको प्रतिनिधित्व गर्दैछ। इरानको सरकारी मिडियाले टोलीमाथि अनावश्यक दबाब दिनुमा देशभित्र र बाहिरका विपक्षी शक्ति दोषी भएको बताइएको छ। समूह चरणको अन्तिम खेलमा इरानको टोली अमेरिकासँग पराजित भएको थियो । फुटबल खेलाडीहरूले पनि देशमा प्रदर्शनकारीलाई ऐक्यबद्धता जनाउन इंग्ल्याण्ड विरुद्धको उद्घाटन खेलअघि राष्ट्रिय गान गाउन अस्वीकार गरे। एक साताअघि महसा अमिनी नामकी २१ वर्षीया युवतीको प्रहरी हिरासतमा मृत्यु भएपछि इरानमा देशभर प्रदर्शन भइरहेको छ । युवतीले आफ्नो हिजाब राम्रोसँग नलगाएको भन्दै हिरासतमा लिइएको दाबी गरिएको थियो । तर, इरानी प्रशासनले अमिनीको हृदयघातका कारण मृत्यु भएको जनाएको छ । बीबीसी"
"अन्तर्घातबाट जोगिए सञ्चारमन्त्री कार्की, झिनो मतान्तरले निर्वाचित",धरान : पार्टीभित्रकै अन्तर्घातको सामना गर्दै नेपाली कांग्रेसका नेता एवं सूचना तथा सञ्चारमन्त्री ज्ञानेन्द्रबहादुर कार्की झिनो मतान्तरले निर्वाचित भएका छन्। कार्की सुनसरी क्षेत्र नम्बर ४ बाट एमालेका उम्मेदवार जगदिशप्रसाद कुसियतलाई ११२ मतले पराजित गरेका हुन्। निर्वाचित कार्कीले ३० हजार ४८३ मत प्राप्त गरेका छन्। उनका निकटतम प्रतिद्वन्द्वी एमालेका कुसियतले ३० हजार ३७१ मत प्राप्त गरे। कार्कीको विजयसँगै सुनसरी ४ मा कांग्रेस पूर्व सभापति तथा पूर्व प्रधानमन्त्री स्व गिरिजाप्रसाद कोइरालाको विरासत जोगिएको छ। स्वकोइराला हाल क्षेत्र नम्बर ४ रहेको क्षेत्रबाट दुईपटक निर्वाचित भएका थिए। क्षेत्र नम्बर ४ को (क) मा कांग्रेसकै सदानन्द मण्डल निर्वाचित भएका छन्। उनले १५ हजार १९८ मत प्राप्त गरेका छन्। उनका निकटतम प्रतिद्वन्द्वी जनता समाजवादीका पर्सुराम बस्नेतले १२ हजार ३० मत प्राप्त गरेका छन्। प्रदेश (ख) मा कांग्रेसकै हाजी इसराइल मन्सुरी निर्वाचित भएका छन्। उनले १४ हजार ३२८ मत प्राप्त गरेका छन्। उनका निकटतम प्रतिद्वन्द्वी एमालेका हाजी अब्बास अन्सारीले १२ हजार १८५ मत प्राप्त गरेका छन्। कांग्रेसबाट निर्वाचित प्रदेशसभा सदस्यले प्राप्त गरेको मत र कार्कीले प्राप्त गरेको मत थोरै मात्र तलमाथि छ। तर प्रदेशसभा सदस्यको मतान्तरले कार्कीलाई आफ्नै कार्यकर्ताले अन्तर्घात गरेको प्रष्ट छ। पार्टीको आन्तरिक द्वन्द्व र एमाले जसपाको बलियो गठबन्धनका वावजुत पनि जित कांग्रेसको पक्षमा पार्न सफल भएको कांग्रेस सुनसरी क्षेत्र नम्बर ४ का निर्वाचन परिचालन समितिका संयोजक रेवती दुलालले बताए। उनले पार्टी संस्थापन इतर समूहका जिम्मेवार नेताहरू नै सञ्चारमन्त्री कार्कीलाई पराजित गर्न लागेको बताएका छन्। कांग्रेसको १४औं महाधिवेशनमा कार्कीले नेता शेखर कोइराला पक्षका नेताहरुलाई महाधिवेशन प्रतिनिधिमा नै पराजित गरेको भन्दै संस्थापन इतर समूहका नेताहरू कार्की विरुद्ध लागेका थिए। गृहजिल्ला भोजपुरबाट पटकपटक निर्वाचन जित्न नसकेपछि कार्की २०७४ सालदेखि सुनसरी क्षेत्र नम्बर४ बाट चुनाव लडेका थिए। उनले २०७४ मा एमालेका रमेश श्रेष्ठलाई पराजित गरी सञ्चारमन्त्री बनेका हुन्। सुनसरी क्षेत्र नम्बर४ मा कार्कीको प्रवेशसँगै यस क्षेत्रको विकासले गति लिन थालेको कांग्रेस बराह क्षेत्र नगर समितिका सभापति युवराज श्रेष्ठको दावी छ।
कांग्रेसकै नेतृत्वमा गठबन्धनको सरकार बन्छ : नेता कोइराला,"मोरङ : नेपाली कांग्रेसका केन्द्रीय सदस्य डा शेखर कोइरालाले वर्तमान गठबन्धन दलले नै कांग्रेसको नेतृत्वमा आगामी संयुक्त सरकार निर्माण हुने बताएका छन्। विराटनगर९ स्थित कोइराला निवासमा बिहीबार आयोजित पत्रकार सम्मेलनमा नेता कोइरालाले नयाँ सरकारमा नेकपा माओवादी केन्द्र, नेकपा एकीकृत समाजवादीलगायत थप अन्य दल सरकारमा सहभागी हुने दाबी गरे। नेता डा कोइरालाले कांग्रेस संसदीय दलको नेता चयनबारे पार्टीभित्र सल्लाह गरेर निर्णय गर्ने बताए। उनले भने,' कांग्रेस संसदीय दलको नेता सर्वसम्मति चयन अथवा निर्वाचन के गर्ने भन्ने विषयमा पार्टी सभापति र पार्टीका साथीहरुसँग सल्लाह गरेर निर्णय गरिन्छ।' उनले मुलुकको समृद्धिका लागि सुशासन कायम गर्न र भ्रष्टाचार न्यूनीकरण गर्न अत्यन्त जरुरी रहेको बताए। नेता कोइरालाले यही मङ्सिर ४ गते सम्पन्न प्रतिनिधि तथा प्रदेशसभा निर्वाचन निष्पक्ष, धाँधलीरहित रुपमा सम्पन्न भएको र लोकतन्त्रको संरक्षणका लागि मतदाताले कांग्रेसलाई सबैभन्दा ठूलो पार्टी बनाएकोमा धन्यवाद समेत दिए।"
मनाङमा प्रत्यक्षभन्दा समानुपातिकमा बढी मत बदर,काठमाडौं : यही मङ्सिर ४ मा सम्पन्न प्रतिनिधिसभा तथा प्रदेशसभा सदस्य निर्वाचनमा प्रत्यक्षतर्फ भन्दा समानुपातिकमा बढी मत बदर भएको छ। हिमाली जिल्ला मनाङमा प्रत्यक्षतर्फ चुनाव चिह्न कम र समानुपातिकमा चुनाव चिह्न बढी हुँदा मतदाता अन्योलमा परेकाले मत बढी बदर भएको जिल्ला निर्वाचन कार्यालयले जनाएको छ। मनाङमा प्रतिनिधिसभा प्रत्यक्षतर्फ १९ मत बदर भएको छ भने समानुपातिकतर्फ ४९ मत बदर भएको जिल्ला निर्वाचन अधिकारी पुष्पराज शर्माले जानकारी दिए। उनका अनुसार प्रदेशसभा प्रत्यक्षतर्फ ६ मत बदर भएको छ भने समानुपातिकतर्फ ७४ मत बदर भएको छ। राजनीतिक दलको चुनाव चिह्नका कारण मतदातालाई छनोट गर्न समस्या हुँदा समानुपातिकतर्फ मत बढी बदर भएको हुनसक्ने शर्माको भनाइ छ।
देउवाकै नेतृत्वमा सरकार बन्छ : सञ्चारमन्त्री कार्की,"धरान : सुनसरी क्षेत्र नम्बर ४ बाट निर्वाचित भएका नेपाली कांग्रेसका नेता एवं सञ्चारमन्त्री ज्ञानेन्द्रबहादुर कार्कीले अब पनि प्रधानमन्त्री शेरबहादुर देउवाकै नेतृत्वमा सरकार बन्ने बताएका छन्। निर्वाचित भएपछि सञ्चारकर्मीसँग कुराकानी गर्दै उनले सो कुरा बताएका हुन्। कार्कीले यस अगाडि यस क्षेत्रमा आफूले गरेको कामबाट प्रभावित भएर मतदाताले दोस्रो पटक आफूलाई निर्वाचित गराएको बताए। आगामी दिनमा आफ्नो निर्वाचन क्षेत्रको समृद्धिका लागि काम गर्ने उनको भनाइ थियो। पाँच वर्षसम्म सुनसरीका जनताको पक्षमा गरेकाले कामको मूल्यांकन गर्दै यहाँका जनताले आफूलाई दोस्रो पटक प्रतिनिधिसभा सदस्यमा निर्वाचित गराएको बताए । उनले अबको पाँच वर्ष राजनीतिक स्थायित्व, दिगो आर्थिक विकास र समग्र सुनसरी क्षेत्र नम्बर ४ का विकास र यहाँका जनताको हित हुने काममा समय खर्चने प्रतिबद्धता जनाए। झिनो मतले निर्वाचित भएको विषयमा उनले यसलाई स्वभाविक रूपमा लिएको बताए।"
सिरहाबाट पेस्तोलसहित एकजना पक्राउ,सिरहा : गोलबजार नगरपालिका११ बलकवा मैनाबती पुलबाट बाह्रबोरको कटुवा पेस्तोल १ थानसहित २ जनालाई प्रहरीले पक्राउ गरेको छ । पक्राउ पर्नेहरूमा गोलबजार नगरपालिका४ बस्ने १९ वर्षीय कृष्णा कुमार यादव र सोही नगरपालिका११ बलकवा बस्ने २१ वर्षीय मोहम्मद अरमान खान रहेका छन् । ईलाका प्रहरी कार्यालय गोलबजारबाट खटिएको प्रहरीले उनीहरूलाई उक्त पेस्तोल सहित फेला पारी पक्राउ गरेको हो । घटनाबारे प्रहरीले आवश्यक अनुसन्धान गरिरहेको बताएको छ।
भाबी पुस्ताले फाइदा लिनेगरी संस्कृति र सम्पदाको संरक्षण गर्नुपर्छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले कला संस्कृतिको सम्बर्द्धनबाट आर्थिक सामाजिक विकासमा योगदान पुर्याउनका लागि प्रतिवद्ध हुनु आवश्यक रहेको बताएका छन्। बिहीबार काठमाडौंमा नेपाल ललितकला प्रज्ञा प्रतिष्ठानको १३औँ प्राज्ञसभाको उद्घाटन गर्दै प्रधानमन्त्री देउवाले विश्व मानचित्रमा नेपालको विशिष्ट पहिचान बनाउँदै आर्थिक सामाजिक विकासमा योगदान पुर्याउनुपर्ने बताए। उनले नेपालको प्राचीन वस्तु तथा स्थापत्यकला, मूर्तिकला, चित्रकला र संगीत एवं नाट्य स्वदेशमा मात्र नभएर विदेशमा पनि उत्तिकै प्रसिद्ध र लोकप्रिय रहेको जिकिर गरे। कला र संस्कृतिको सिर्जनाको संरक्षण र सम्बर्द्धन गर्न सरकार पनि प्रतिवद्ध रहेको उनको भनाइ छ। प्रधानमन्त्री देउवाले कला, संस्कृति र सम्पदाको संरक्षणबाट अहिलेको पुस्ताले मात्र नभई भाबी पुस्ताले पनि फाइदा उठाउनसक्ने भएकाले विशेष ध्यान दिनुपर्नेमा जोड दिए। कार्यक्रममा प्रतिष्ठानका कुलपति कान्छाकुमार कर्माचार्यले नयाँ पुराना कलाकृतिको संरक्षण गर्दै मुलुकलाई विश्वसामू चिनाउनुपर्ने बताए।"
यसवर्षको तुलसीमान श्रेष्ठ स्मृति सम्मान तुलसी दिवसलाई,"गोरखा : यस वर्षको तुलसीमान श्रेष्ठ स्मृति सम्मान प्राध्यापक तुलसी दिवसलाई प्रदान गरिने भएको छ । हालै सम्पन्न तुलसीमान श्रेष्ठ स्मृति समाजको बैठकले तुलसी दिवसलाई सो सम्मान दिने निर्णय गरेको हो । नेपाली लोक साहित्य र संस्कृतिको जगेर्ना र उत्थान गर्नका लागि अनवरत लागि रहेकाले तुलसी दिवसलाई सो सम्मान प्रदान गर्न लागिएको समाजका निरज श्रेष्ठले जानकारी दिए । सो सम्मान आउँदो मंसीर २४ गते शनिबार नेपाल प्रज्ञा प्रतिष्ठानमा एक समारोह आयोजना गरी सम्मान प्रदान गर्ने कार्यक्रम रहेको उनले बताए । नेपाली लोकगीत तथा लोक साहित्यका क्षेत्रमा अनवरत सेवा गरिरहेका पालुङ्टार नगरपालिका ७ च्याङ्लीका तुलसीमान श्रेष्ठको २०७३ सालमा निधन भएको थियो । उनी गोरखाको एक मात्र सरकारी क्याम्पस गोरखा क्याम्पसका प्रमुख रहेर लामो समय सेवा गरेका थिए भने गोरखाको पहिलो पत्रिका दरौँदी दैनिकका संस्थापक प्रधान सम्पादक पनि थिए । त्यस्तै विभिन्न लोकगीत, संगीत तथा साहित्यिक सामाजिक संघसंस्थामा रहेर पनि काम गरेका थिए । उनको योगदानलाई मुलुकभर फैलाउने उद्देश्यले तुलसीमान श्रेष्ठ स्मृति समाज र तुलसीमान श्रेष्ठ लोकसाहित्य सम्मानको स्थापना भएको श्रेष्ठ पुत्र निरज श्रेष्ठले बताए । त्यस्तै तुलसी दिवस(तुलसीप्रसाद जोशी) नेपाल प्रज्ञा प्रतिष्ठानका आजीवन सदस्य तथा नेपाली लोकगीत समाजका अध्यक्ष पनि हुन् । उनलाई अप्रिल २०१३ मा भारतमा भएको अन्तर्राष्ट्रिय कविता महोत्सवमा विशिष्ट साहित्य शिरोमणि उपाधिबाट सम्मानित गरिएको थियो । प्राध्यापक दिवशले अमेरिकास्थित नेपाली दूतावासमा सांस्कृतिक सचिवको रूपमा काम गर्नुका साथै विदेशका विभिन्न विश्वविद्यालयमा भिजिटिङ प्रोफेसरका रूपमा अध्यापन गरेका थिए । दिवशले काठमाडौंको त्रिचन्द्र कलेज र पद्मकन्या क्याम्पसमा नेपाली साहित्यका प्राध्यापकका रूपमा सेवा गरिसकेका छन् । उनले नेपालको विभिन्न जनजातिको साहित्य, लोक संस्कृति र लोककथाका बारेमा दर्जनौं पुस्तक लेखेका छन् ।"
नेकपा एकीकृत समाजवादीले कटाउला त थ्रेस होल्ड ?,"काठमाडौं : प्रतिनिधिसभा निर्वाचन समानुपातिकतर्फको मतगणना अन्तिम चरणमा पुगेको छ । निर्वाचन आयोगका अनुसार हालसम्म १ करोड २ लाख ५५ हजार ७४७ मत गणना भएको छ । राष्ट्रिय दल बन्न प्रत्यक्षतर्फ एक सिट र समानुपातिकमा थ्रेस होल्ड कटाउनुपर्ने व्यवस्था छ । समानुपातिकतर्फ नेकपा एकीकृत समाजवादीले २ लाख ९२ हजार ९१० मत ल्याएको छ । निर्वाचनमा १ करोड ७९ लाख ८८ हजार पाँच सय ७० मतदाता थिए । जसमध्ये ६१ प्रतिशत अर्थात् करिब १ करोड नौ लाख मत खसेको निर्वाचन आयोगले जनाएको छ। यसरी हेर्दा समाजवादीले थ्रेस होल्ड कटाउन अझै १० हजारको हाराहारीमा मत ल्याउनुपर्ने देखिन्छ । अब बाजुरा, स्याङ्जा र दोलखाको अन्तिम मतपरिणाम आउन बाँकी छ । नेकपा एमाले,नेपाली कांग्रेस,माओवादी केन्द्र,राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र जनमत पार्टीले थ्रेस होल्ड कटाएका छन्।"
"स्याङ्जा२ मा धनराज गुरुङ १३२७ मतले अघि, पछ्याउँदै पद्मा अर्याल",स्याङ्जा : स्याङ्जा निर्वाचन क्षेत्र नम्बर २ मा प्रतिनिधिसभाका कांग्रेस उम्मेदवार धनराज गुरुङले अग्रता कायम राखेका छन्। गुरुङ आफ्ना प्रतिस्पर्धीभन्दा १३२७ मतले अघि छन्। सत्ता गठबन्धनका साझा उम्मेदवार गुरुङले ५३१४ मत प्राप्त गर्दा उनका निकटतम प्रतिद्वन्द्वी एमालेकी पद्मा अर्यालले ३९८७ मत प्राप्त गरेकी छन्। राष्ट्रिय स्वतन्त्र पार्टीका उम्मेदवार टिकराज गुरुङले १३८४ मतसहित तेस्रो स्थानमा छन्। यस्तै प्रदेशसभामा पनि नेपाली कांग्रेस अगाडि छ। प्रदेशसभा सदस्य कांग्रेस उम्मेदवार भोजराज अर्यालले ४०९५ मत प्राप्त गरेका छन्। उनका प्रतिस्पर्धी मोहन रेग्मीले ३५१० मत पाएका छन्। उनीहरुबीच ५९४ मतको अन्तर छ। मतगणना जारी छ।
आज विश्व एड्स दिवस : एचआईभीबाट मृत्यु भएकाको सम्झनामा दीप प्रज्वलन,काठमाडौं : आज विश्व एड्स दिवस। विभिन्न जनचेतनामूलक कार्यक्रम गरी मनाइदैछ। विश्व एड्स दिवसको पूर्वसन्ध्यामा बुधबार साँझ गौशाला प्रहरी वृत्त अगाडि दीप प्रज्वलन गरिएको थियो। माइती नेपालले दीप प्रज्वलनको आयोजना गरेको हो। ३५ औं एड्स दिवसको अवसरमा एचआईभी एड्सबाट मृत्यु भएकाहरुको चीर शान्तिका लागि दीप प्रज्वलन गरिएको हो। माइतीघर मण्डलामा पनि दीप प्रज्वलन गरिएको थियो। हरेक वर्ष डिसेम्बर १ मा विश्वभर एड्स दिवस मनाइने गरिन्छ।
धनगढीमा ग्रेडरको ठक्करबाट विद्यार्थीको मृत्यु,धनगढी : धनगढीमा ग्रेडरले साइकललाई ठक्कर दिँदा एक विद्यार्थीको मृत्यु भएको छ । धनगढीको हसनपुर पिपलचौतारा सडकखण्डमा बिहीबार बिहान ग्रेरडरले साइकलमा स्कुल गइरहेका विद्यार्थीलाई ठक्कर दिंदा घटनास्थलमै मृत्यु भएको प्रहरीले जनाएको छ । धनगढी उपहानगरपालिका४ की चेतना साउदको घटनास्थलमै मृत्यु भएको हो । उनी घरबाट विद्यालय जाँदै थिइन् । मृतक साउद धनगढीकै पञ्चोदय माध्यमिक विद्यालयमा कक्षा ८ मा अध्यनरत थिइन् ।
"स्याङ्जा२ मा धनराज गुरुङ १४७३ मतले अगाडि, पद्मालाई पछ्याउँदै रास्वपा",स्याङ्जा : स्याङ्जा निर्वाचन क्षेत्र नम्बर २ मा प्रतिनिधिसभाका कांग्रेस उम्मेदवार धनराज गुरुङले १४७३ मतान्तरले अग्रता लिएका छन्। सत्ता गठबन्धनका साझा उम्मेदवार गुरुङले ५९७६ मत प्राप्त गर्दा उनका निकटतम प्रतिद्वन्द्वी एमालेकी पद्मा अर्यालले ४५०३ मत प्राप्त गरेकी छन्। यस्तै राष्ट्रिय स्वतन्त्र पार्टीका उम्मेदवार टिकराज गुरुङले १६२५ मत ल्याइ तेस्रो स्थानमा रहेका छन्। प्रदेशसभामा पनि नेपाली कांग्रेसले अग्रता लिएको छ। प्रदेशसभा सदस्य कांग्रेस उम्मेदवार भोजराज अर्यालले ६४७० मत प्राप्त गरेका छन्। उनका प्रतिस्पर्धी मोहन रेग्मीले ५०९६ मत पाएका छन्। उनीहरुबीच १३७६ मतान्तर छ। मतगणना जारी छ।
गर या मर को अवस्थामा जर्मनी,"दोहा : थोमस मुलर चाहन्छन्, बिहीबार राति अल बायत रंगशालामा कोस्टारिकाविरुद्धको खेलमा जर्मनीका सबै खेलाडीले उत्कृष्ट प्रदर्शन गरुन्, ताकि कोस्टारिकाविरुद्धको यो खेल नै जर्मनीका लागि कतार विश्वकपको अन्तिम खेल नहोस्। फिफा विश्वकपको अघिल्लो चरणमा पुग्न जर्मनीले कोस्टारिकाविरुद्ध जित निकालेर मात्रै पुग्दैन, स्पेनले पनि एसियाली प्रतिद्वन्द्वी जापानलाई पराजित गर्नुपर्नेछ। आफ्नोसँगै स्पेन र जापानबीचको समीकरण मिल्यो भने मात्रै उपाधि दावेदार जर्मनी कतार विश्वकपको नकआउट चरणमा पुग्नेछ। अन्यथा चार पटकको विश्व विजेता लगातार दोस्रो पटक विश्वपको समूह चरणबाटै घर फर्किने छ। सन् २०१४ को उपाधि विजेता जर्मनी सन् २०१८ को रुस विश्वकपमा समूह चरणबाटै बाहिरिएको थियो। त्यतिबेला सन् १९३८ पछि पहिलो पटक जर्मनी पहिलो चरणबाटै बाहिरिएको थियो। चार वर्षअघि यो शताब्दीकै खराब नतिजा सामना गरेको जर्मनी यस पटक पनि गर या मरको स्थितिमा आइपुगेको छ। बिहीबार राति कोस्टारिकाविरुद्ध मैदानमा उत्रिँदा इतिहास भने जर्मनीको पक्षमा रहने छ। कोन्काकफ राष्ट्रविरुद्धको आठ खेलमध्ये जर्मनीले ६ खेलमा जित निकालेको छ। यस्तै कोस्टारिकाले युरोपेली राष्ट्रविरुद्धको ११ खेलमध्ये केवल एक खेलमा मात्रै जित सुनिश्चित गरेको छ। यही इतिहासलाई हेरेर जर्मनी विश्वकपमा छनोट हुने आसमा छ। ३३ वर्षीय मुलर पनि विश्वकपमा टिकिरहन जितको विकल्प नभएको बताइरहेका छन्। सम्भवतः आफ्नो अन्तिम विश्वकप खेलिरहेका मुलर टोलीका सबै खेलाडीले पनि यो कुरा मनन गरुन् भन्ने चाहन्छन्। जापानसँग अप्रत्यासित हार बेहोरेपछि मैले लामो समयसम्म यही विषय सोचिरहेको थिएँ। तर, कोस्टारिकाले जापानलाई पराजित गरेपछि भने खेलले अर्कै मोड लियो। त्यो खेल हेरिरहेका हामी एक्कासी चिच्याउन पुग्यौं। किनभने त्यो खेल हाम्रा लागि निकै महत्वपूर्ण थियो, मुलरले भनेका छन्, त्यसपछि हामीले एक सिंगो टिम भएर खेल्ने निर्णय गरौं। स्पेनविरुद्धको खेलमा त्यसलाई प्रमाणित पनि गर्यौं। अब कोस्टारिकाविरुद्धको खेलमा पनि त्यही कुरालाई प्रमाणित गर्नुपर्नेछ। ३३ वर्षीय मुलरले फिफा विश्वकपमा १० गोल गरेका छन्। कतारमा सुरुवाती दुवै खेलमा खेल्ने मौका पाए पनि उनले गोल भने गर्न सकेका छैनन्। आइतबार स्पेनविरुद्धको खेलमा ७० मिनेटमा उनले जम्मा १८ पटक बल छुन पाएका थिए। उनलाई स्थानान्तर गरेका निक्लास फुल्कुङले स्पेनविरुद्ध बराबरी गोल फर्काएका थिए। पछिल्ला वर्षमा मेरो भूमिका एकनासको नै छ। म हरेक खेलमा अरु साथीहरूजस्तै खेल्ने कोसिस गरिरहेको छु, मुलरले भने। उनी विश्वकपका पछिल्ला १० खेलमा गोलबिहीन छन्। मुलरसँगै कोस्टारिकाविरुद्धको खेलको दबाबमा मुख्य प्रशिक्षक हान्सी फिलिक पनि छन्। त्यसैले बिहीबार रातिको खेलअघि खेलाडीलाई आफ्नो खुबी प्रमाणित गर्नका लागि विश्वास दिलाउन तल्लिन छन्। दबाबबाट कसरी उत्रिने भन्ने कुरा टिम वा टिमका जोकोही सदस्यले पनि बुझ्न सक्नु पर्छ, उनले भनेका छन्, त्यसैले यो टिमसँग अझै धेरै क्षमता छ। त्यसलाई हामीले अब प्रमाणित गर्नुपर्नेछ। हामीसँग उत्कृष्ट क्षमता छ भन्नेमा म विश्वस्त छु। कोस्टारिका र जर्मनीबीच अहिलेसम्म एक पटक मात्र आमने सामने भएको छ। सन् २००६ को विश्वकप फुटबलका दौरान भएको भेटमा जर्मनीले ४२ गोलले जित निकालेको थियो। प्रभाव पार्न सक्ने खेलाडी किसेर फुलर (कोस्टारिका) एक सय ८४ मिनेटभन्दा बढी (अतिरिक्त समयसहित) समयपछि किसेर फुलरले विश्वकप फुटबलमा लक्ष्य भेट्टाएका थिए। त्यही लक्ष्यमा उनले कोस्टारिकाका लागि गोल गरेका थिए। उनको एक मात्रै गोलको सहयोगमा कोस्टारिकाले जापानलाई १० गोलले पराजित गरेको थियो। यही विश्वकपमार्फत डेब्यु गरेका २८ वर्षीय फुलरले पछिल्ला दुई खेलमा एक गोल गरेका छन्। सन् २०१९ देखि राष्ट्रिय टोलीमा स्थान बनाएका उनले अहिलेसम्म खेलेका ३३ खेलमा तीन गोल गरेका छन्। सन् २०१९ मा जमैकाविरुद्धको मैत्रीपूर्ण खेलमा पहिलो गोल गरेका फुलरले सन् २०२१ मा विश्वकप फुटबल छनोट खेलमा अमेरिकाविरुद्ध एक गोल गरेका थिए। बिहीबार राति बलियो टोली जर्मनीबिरुद्ध गोल गरेमा फुलर सन् २००२ मा रोनाल्ड गोमेज, सन् २००६ मा पाउलो वानचोप र सन् २०१४ मा ब्रायन रुइजपछि विश्वकप फुटबलमा एकभन्दा बढी गोल गर्ने चौथो खेलाडी बन्ने छन्। जमल मुसियाला (जर्मनी) बायर्न म्युनिखका युवा स्टार जमल मुसियाला जर्मनीका आसलाग्दा खेलाडी हुन्। बायर्न म्युनिखमा उत्कृष्ट लयमा रहेका मुसियालाबाट प्रशिक्षक ह्यान्सी फिल्क पनि निकै प्रभावित छन्। स्पेनविरुद्धको खेलमा जर्मनीलाई खेलमा फर्काउन मुसियालाले नै असिस्ट गरेका थिए। उनले उपलब्ध गराएको पासमा निक्लास फुल्कुङले स्पेनविरुद्ध बराबरी गोल फर्काएका थिए। उनले सुरुवाती दुई खेलमा पाँच मौका सिर्जना गरेका छन्। जुन डेभिड रमका साथ संयुक्त रुपमा उच्च हो। मुसियाला जर्मनीको मिडफिल्डका प्रमुख हतियार हुन्। जारी सिजन जर्मन बुन्डेस लिगामा नौ गोल र ६ असिस्ट गरेका मुसियाला युरोपका पाँच शीर्ष लिगमा कुनै पनि युवा खेलाडीभन्दा अगाडि छन्। नाइजेरियन बुवा र जर्मन आमाका सन्तान मुसियाला सात वर्षको उमेरमै इङ्ल्यान्ड पुगेका थिए।"
"गठबन्धनको बहुमत पुगेको छ, प्रधानमन्त्रीको उम्मेदवार म हुँ : रामचन्द्र पौडेल","चितवन : नेपाली कांग्रेसका वरिष्ठ नेता रामचन्द्र पौडेलले प्रधानमन्त्रीमा आफ्नो दाबेदारी रहेको बताएका छन्। चितवनले आयोजित पत्रकार सम्मेलनमा वरिष्ठ नेता पौडेलले कांग्रेसको नेतृत्वमा गठबन्धनको सरकार र त्यसको नेतृत्व आफूले पाउनुपर्ने स्वभाविक माग भएको बताएका हुन्। गठबन्धनको बहुमत पुगेको छ। गठबन्धनको सरकार बन्छ। दलहरुबीच सल्लाह हुँदैछ।उनले भने, म प्रधानमन्त्रीको स्वभाविक उम्मेदवार हो। अहिले प्रधानमन्त्रीको उम्मेदवार मै हो। पार्टीभित्र सल्लाह गरेर एउटा मात्र उम्मेदवार बनाइने उनले बताए। पार्टीभित्र आन्तरिक सल्लाह हुन बाँकी रहको पौडेलको भनाइ छ। सबै साथी खुला नै हुनुहुन्छ, सभापति र अरु साथीहरु पनि खुला हुनुहुन्छ। तर अहिलेको परिस्थिति देशले एक पटक नयाँ टेष्ट गर्नुपर्ने मान्छे म मात्र हो। उनले भने, पार्टी सभापतिले मेरो प्रस्तावलाई सहजरुपमा नै लिनुभएको छ। सल्लाह गरौला भन्नुभएको छ। सल्लाह हुन्छ। टिकट वितरण गर्दा गठबन्धन दलहरुबीच तालमेल नमिलेका कारण निर्वाचनमा कतिपय स्थानमा पराजय भोग्नु परेको उनले बताए। युवाको जोस र पुरानाको अनुभवलाई मिलाएर देश चलाउने नेता पौडेलले बताए। फरक शक्तिको आगमनलाई गम्भीरतापूर्वक लिएको उनको भनाइ छ। उनले भने, नयाँ शक्तिको आगमन हाम्रा कमी कमजोरीका कारणले भएको असन्तुष्टिको सन्देश भनेर मैले लिएको छु।"
खुसी कसरी ?,"भनिन्छ, खुसीको साँचो आफैंसँग हुन्छ। चाबी खोलेर खुसीभित्र प्रवेश गर्न सक्छौं। कति मात्राले खुसी हुन सक्छौं ? खुसीलाई केले नाप्न सकिन्छ ? केके कुराहरू पूरा भए पूर्णरूपमा खुसी भइन्छ ? खुसी भएर रहन सक्ने अन्तिम बिन्दु कुन होला ? सानैमा बुझेको कुरा के भने जब हामी हरकुरामा असन्तुष्ट हुन्छौं तब कहिल्यै खुसी हुन सक्तैनौं। हजुरबुवाले सानामा यस्तै असन्तुष्ट व्यक्तिहरूका कथा सुनाउनु हुन्थ्यो। बडो लयात्मक तरिकाबाट सुनाइएका ती कथा हँसाउने र अन्त्यमा चसक्क बिझाउने पनि हुन्थे। बाटोघाटो हिँड्दा होस् या कतै अलपत्र परेका बेलाका कतिपय त ती सत्यकथा नै पनि हुन्थे। हजुरबुवाको भनाइअनुसार जो ससानो कुरामा सन्तुष्ट हुन्थ्छ, ऊ सधंै हँसिलो, खुसिलो र उज्यालो रहन्छ। उसका कुरा गराई पनि ओजिलो र अर्थपूर्ण हुन्छ। जो जे कुरामा पनि असन्तुष्टि दर्शाउँछ र विवादमा उत्रन्छ, उसको अनुहार जहिले कालो बादल मडारिएको आाकाशजस्तो हुन्छ। न ऊ कहिल्यै खुसी भएर बाँच्न सक्छ, न त खुलेर बोल्न। यसैकारण ऊ सबैबाट पछि पर्दै जान्छ र अन्त्यमा एक्लो बन्छ। पछि पर्दै जाने र अन्त्यमा एक्लो हुने कुराले मेरो मनलाई भित्रैदेखि चिसो बनाउँथ्यो। ऊ बेला सुनाउने यस्ता कथाबाट प्रेरणा मिलेको रहेछ। त्यसैले सायद आफन्तले भन्छन्, यो त हजरबुवा जस्तै छे। हुन पनि मेरो हजुरबुवा यति सकारात्मक हुनुहुन्थ्यो कि उहाँको मुहार अँध्यारो भएको कहिले देखिनँ। उहाँ गाउँकै मान्यगन्यमा पर्नुहुन्थ्यो। मान्यगन्य यसकारणले होइन कि उहाँसँग घेरै सम्पत्ति थियो, असाध्यै सकारात्मक भएर हो। हर दुःखको मलम उहाँसँग थियो। उहाँको बोली नै सबैका लागि मलम हुन्थ्यो। गाउँका अधिकांश मानिस हजुरबुवाकोमा अनेक समस्या लिएर आउँथे। रुँदै आएकाहरू प्रायः हाँस्दै जान्थे। उहाँको बोली त्यति नै अर्थपूर्ण हुन्थ्यो, जति उहाँको अनुहारमा चमक हुन्थ्यो। सम्झन्छु, के मेरो हजुरबुवालाई तनाव हुँदैनथ्यो ? पक्कै हुन्थ्यो। तर कति सहजै व्यवस्थापन गर्नु हुँदोरहेछ ! समस्या त राजादेखि रैतीसम्मलाई आइपर्ने कुराहरू हुन्। कुरा खेलाएर तनावमा बस्यो भने त खुसीले जीवनमा प्रवेश गर्नै पाउँदैन। गौतम बुद्धले भन्नुभएको थियो। सबैकुरा समयसँगै ठिक हुन्छ भने तनाव किन लिनु ? अनि कहिल्यै ठिक हुँदैन भने तनाव किन लिनू ? अहिले हो भने हजुरबुबालाई मोटिभेसनल स्पिकर भन्थे सायद मानिसले। साथीले फोनमा भनी, दाजुकी सात वर्षकी छोरीले अचम्ममा पारी। किन के भयो र ? उसले भनी, उसलाई लिएर किनमेलमा गएँ। के किन्दिउँ ? भनें। उसले भनी भयो पर्दैन फुपू हजुरको धेरै खर्च भएको छ यसपटक। सोधें, किन उसले त्यसो भनी ? साथीले भनी, खासमा आमाको उपचारमा केही सहयोग गरेकी थिएँ। भाउजूले नानीको पैसा निक्कै खर्च भयोे भनिरहँदा ऊ त्यहिँ थिई। कस्तो अचम्मसँगले उसको दिमागमा त्यो कुरा पसेको रहेछ। फरक परिवेशका यी दुइटा उदाहरण सत्य हुन्। यसको अर्थ, हामीले बालबालिकालाई जति बुझेका छौं, उनीहरू त्यतिकै मात्रै छैनन्। तीन दशकअगाडि ममा पर्न गएको छाप र अहिले साथीकी दाजुकी छोरीमा पर्न गएको छाप एउटै हो। बुझाइ उही हो। चिन्ता लाग्छ, अचेल जति चिन्तित अनि व्यस्त छौं हामी उति नै ईष्र्यालु पनि छांै। ईष्र्याले जन्माउँछ असन्तुष्टि अनि खोस्न पुग्छ खुसीलाई। अनि आपैंले हराएको खुसीलाई कहिलै भेट्न सक्तैनौं, जबसम्म ईष्र्या र असन्तुष्टि त्याग्न सक्तैनांै। छोराछोरीले हामीबाटै सिकिरहेका हुन्छन्। मान्छे मन परेन भने घरपरिवारमा ठूलोठूलो स्वरमा उसको कुरा काट्न थाल्छौं। छिमेकीले घरको तला थप्यो, त्यसमा पनि असन्तुष्ट अनि बोलिहाल्छौं। यी पनि दुःखकै कारण। कसैले आफूले मन परेको लुगा लगाइदियो आफूले किन्न सकिएन। यो अर्काे दुःखको कारण। फलानोको प्रमोसन भयो मेरो भएन। फेरि दुःख। ससाना कुरामा दुःखी भएर बालबालिकाकै अगाडि निष्फिक्री कुरा गरिरहन्छौं। मानौं, उनीहरू केही बुझ्दैनन्। तर बालबालिकाले कसरी हामीलाई वाच गरिरहेका हुन्छन्। नानीबाबुलाई भविष्यसम्मै खुसी र सुखी देख्न चाहन्छौं भने सकेसम्म सकारात्मक कुरा गरौं। हामी जति सकारात्मक हुन्छौं त्यति नै खुसी हुन्छौं र त्यति नै अरूलाई पनि खुसी दिन सक्छौं। खुसीको पहिलो स्रोत हो, आपूसँग जे छ त्यसैमा सन्तुष्ट हुनु। साथीभाइ छनोटमा ध्यान दिनुपर्छ। जस्तो पायो त्यस्तो साथीलाई छान्नु भनेको पनि खुसी खोसिनुजस्तै हो। कुनै भेलामा कोही असन्तुष्ट साथी छ भने त्यहाँको माहोल नै खराब भैदिन्छ। खुसी हुन जम्मा भएकाहरू दुःखी हुँदै घर फर्कनेछन्। अनि रिसलाई त्याग्नु पनि खुसीलाई निम्ता दिनु हो। हामीमध्ये कतिको बानी हुन्छ, सानो कुरामा झनक्क रिसाउने। कमैले सोच्छौं कि त्यो हाम्रो रिसले वरपरका मानिसको पनि खुसी खोसिन्छ भनेर। सोचौं त हामीलाई कतिपटक अरूका कारणले यस्तो भएको छ ? हाँसो, रिस, माया, ईष्र्या, खुसी, दुःख, पीर यी सबै कुरा प्रत्येक मानिससँग हुन्छन्। तर यिनलाई कहाँनेर र कसरी बाहिर ल्याउने ? कसरी परिचालन गर्ने ? सही ज्ञान नहुँदा खुसी खोसिएको हुन सक्छ।"
जो कांग्रेसबाट निर्वाचित एक्ली महिला हुन्,"प्रस्तुति : भीमकुमार बाँस्कोटा नेपाली कांग्रेसका प्रभावशाली महिला नेतृहरू चुनावमा पराजित हुनुपर्यो। कांग्रेसमा प्रतिनिधिसभा सदस्यमा प्रत्यक्षतर्फ चुनाव जित्ने तपाईं एक्ली महिला नेतृको रूपमा देखिनुभएको छ। तपाईंमा त्यस्तो के योग्यता र क्षमता थियो र चुनाव जित्नुभयो ? चुनाव जित्न त्यस्तो कुनै अद्भुत योग्यता र क्षमता चाहिन्छ जस्तो लाग्दैन। जनताको काम र समाज विकासका लागि काम गरियो भने जनताले चुनाव जिताउने रहेछन् भन्ने लाग्छ। २०४७ सालदेखि म निरन्तर रूपमा सक्रिय राजनीतिमा छु। राजनीति गर्दा मैले आफ्नो व्यत्तिागत स्वार्थभन्दा माथि उठेर आमजनताको हितका निम्ति काम गरिरहेको छु। जिल्लाको समृद्धि र विकासका लागि मेरो ऊर्जाशील समय खर्चिएको छु। यहाँका समस्या र सम्भावनाहरूलाई पनि मैले पहिल्याएको छु। यहाँका जनताको चाहना र भावनालाई मैले नजिकबाट बुझेको छु। यहाँको विकासमा ठूलो योगदान गरेको जनताले बुझेका छन्। विकास निर्माणमा मेरो सक्रियताका कारण जनताको मन जितेको छु। त्यसैले मैले चुनाज जितेको हुँ। यो जितलाई राजनीतिमा मेरो इमान्दारिता र निरन्तरताको उपजका रूपमा लिएको छु। नेपाली कांग्रेसमा गुटगत राजनीतिका कारण धेरै नेताहरू चुनावमा पराजित हुनुपरेको चर्चा सुरु भएको छ। अन्तर्घातकै कारण कांग्रेसका नेताहरूले चुनाव हार्नुपरेको भन्ने विषयमा बहस चलिरहेको छ। तपाईंलाई जिल्लाका नेताहरूको सहयोग कस्तो रह्यो ? नेपाली कांग्रेसमा गुटगत राजनीति मौलाएको सत्य हो। जसका कारण पार्टीभित्रका क्षमतावान नेताहरू पराजयको सिकार हुनुपरेको छ। पार्टीभित्र यो विषयमा विगतदेखि नै बहस हुँदै आएको छ। तेह्रथुम जिल्लामा पनि मैले पार्टीभित्रका अग्रज नेताहरूबाट अपेक्षाकृत सहयोग पाउन सकिनँ। पार्टीभित्रको असहयोगका बावजुत मैले चुनाव जितेको हो। यहाँका नेताहरूप्रति गुनासो त गर्दिनँ तर, पूर्ण रूपमा सन्तुष्टि भने छैन। नेताहरूले निर्धक्कका साथ सहयोग गर्न चुक्नुभएको छ। जनता र कार्यकर्ता तहबाट ठूलो सहयोग पाएकाले मेरो जित भएको हो। तपाईंको विचारमा कांग्रेसका प्रभावशाली महिला नेतृहरूले चुनावमा किन पराजय व्यहोनुपरेको छ ? हाम्रो समाजले महिलालाई नेताको रूपमा स्वीकार गर्न गाह्रो मानेको छ। नेपाली समाजको बनावट र हाम्रो चिन्तनशैलीकै कारण महिलालाई राजनीति गर्न निकै समस्या छ। फेरि पुरुषको तुलनामा महिला शारीरक रूपमा कमजोर हुन्छन्। शारीरिक रूपमा कमजोर हुँदैमा योजना निर्माण गर्न, विचार र दृष्टिकोण दिन र विकास निर्माणका कामलाई अघि बढाउन महिला सक्षम छन् भन्ने कुरालाई समाजले स्वीकार गर्न सकिरहेको छैन। महिलाको क्षमताप्रति विश्वास गर्न नसक्नुकै कारण हामीहरू पराजयको सिकार हुने गरेका छौं। राजनीतिमा लाग्नेहरूले जनतासँग जोडिने, उनीहरूका सुखदुःखसँग जोडिने र विकास निर्माणका कुरामा प्रभावकारी भूमिका खेल्न सकियो भने सबै खालका अवरोधहरूलाई परास्त गरेर चुनाव जित्न सकिन्छ जस्तो लाग्छ। तेह्रथुमका जनाताले तपाईंलाई पत्याए र चुनाव जित्नुभयो। अब कस्ता योजनालाई प्राथमिकतामा राख्नुभएको छ ? पहिलो कुरा त यहाँ धेरै अधुरा योजनाहरू छन्। ती अधुरा योजनाहरूलाई पूरा गर्ने प्रयत्न गर्नेछु। विगतमा तेह्रथुमलाई पूर्वका धेरै जिल्लामध्ये शिक्षित जिल्लाका रूपमा चिनिन्थ्यो। तर, अहिले गुमनाम बन्दै गएको छ । यो जिल्लाको पहिचानलाई राष्ट्रिय राजनीतिसँग जोडेर तेह्रथुमलाई एउटा छुट्टै वैभव र पहिचान भएको जिल्लाका रूपमा विकास गर्ने योजना छ। त्यसका लागि सबैभन्दा पहिले पर्यटनको विकासका निम्ति कदम चाल्नेछु। लालिगुराँसको संरक्षण र प्रवद्र्धदेखि यहाँको संस्कृति, सभ्यतालाई समेटेर पर्यटनको विकासका लागि काम गर्नेछु। तेह्रथुमसँग जोडिएको ७६२ मेगावाट क्षमताको तमोर जलाशययुक्त जलविद्युत् आयोजना निर्माणका लागि कदम चाल्नेछु। लालिगुराँस नगरपालिकामा नमुना सहर आयोजनाको काम भइरहेको छ। नमुना सहर जस्तै तेह्रथुमलाई नमुना जिल्ला बनाउने योजना अघि सार्नेछु। तेह्रथुममा सबैभन्दा ठूलो समस्या कृषिमा छ। कृषिको व्यवसायीकरण र कृषि उपजको बजारीकरणका लागि काम गर्नेछु। जसका लागि सबैभन्दा पहिले जिल्लाका सबै स्थानीय तहमा कृषि सहकारीमार्फत कृषि उपजका लागि बजार सुनिश्चित गराउने योजना छ। यसो गरियो भने जिल्लाका अधिकांश युवाले गाउँमै रोजगारी पाउँछन् र जिल्लाको विकासमा टेवा पुग्नेछ। विगतमा तेह्रथुमले मन्त्री र प्रधानमन्त्रीसहित प्रभावशाली नेताहरू जन्मायो। तर, अवसर पाएपछि तेह्रथुमलाई बिर्सिएको भनेर जनताले गुनासो गरेका छन्। अवसर पाएपछि जिल्लालाई बिर्सने पो हो की भनेर तपाईंप्रति पनि जनताले आशंका गर्न थालेका छन्। जनातालाई कसरी आश्वस्त पार्नुहुन्छ ? तेह्रथुम प्रधानमन्त्री जन्माउने जिल्ला हो। नेकपा एमालेका अध्यक्ष केपी ओलीको जन्मथलो तेह्रथुम नै हो। उहाँले देशको नेतृत्व गर्ने सुन्दर अवसर पाउनुभयो। तर, अवसर पाएपछि उहाँले तेह्रथुमलाई विर्सनुभयो। त्यसकारण यहाँका जनताहरूले हामीप्रति पनि यस्तो खालको शंखा गर्न स्वभाविक हो। तर, म यहाँका जनतालाई के आवश्वस्त पार्छु भने सीता गुरुङ अन्य नेताहरूजस्तो अवसर पाएपछि जिल्लालाई बिर्सिने नेता हैन। मैले विगतमा पनि सानातिना अवसरहरू पाएकै हो। अवसर पाएको बेला मैले जिल्लालाई बिर्सेको छैन। राष्ट्रिय गौरवको आयोजना मध्यपहाडी लोकमार्गलाई तेह्रथुम हुँदै विस्तार गर्नमा धेरै ठूलो भूमिका छ। जिल्लाको विकास लागि म अहोरात्र खटिरहेको छु। यहाँका जनताको माझमा नै रहेर काम गरिरहेको छु। अब पनि यहाँको जनताको चाहनाअनुसार काम गर्नेछु। जनताको भावनालाई ठेस पुग्ने गरी कहिल्यै काम गर्दिनँ। यसअघि राज्यमन्त्रीको जिम्मेवारी सम्हालिसक्नुभएको छ। स्वभाविक रूपमा मन्त्री बन्ने अपेक्षा गर्नुभएको कुरा बाहिर आएको छ। कुन मन्त्रालय सम्हाल्ने इच्छा छ ? राजनीति सत्ता र शक्ति प्राप्तिको लागि नै गर्ने हो। सत्ता र शत्ति प्राप्त भएपछि त्यसलाई सही तरिकाले देशको विकासका लागि लगाउने हो। स्वाभाविक रूपमा मेरो मन्त्री बन्ने इच्छा छ। मेरो इच्छा मात्र हैन। देशभरका जनताले मलाई मन्त्री भएको हेर्न चाहेका छन्। त्यसकारणले यसपटक म आफू अनिवार्य रूपमा मन्त्री हुनुपर्छ भन्ने मान्यता राख्छु। आइलागेको मन्त्रालय सम्हाल्न सक्ने मेरो क्षमता छ। नेपाली कांग्रेसभित्र सरकारको नेतृत्व गर्छु भनेर केही युवा नेताहरूले उद्घोष गर्नुभएको छ। पार्टीमा पुस्तान्तरणको मुद्दा उठाएका युवा नेताहरूलाई साथ दिनुहुन्छ या पुरानै नेताहरूलाई सरकारको नेतृत्वमा पुर्याउने भूमिका खेल्नुहुन्छ ? उद्घोष गरेका सबै कुरा सत्य हुँदैनन्। युवा नेताहरूको उद्घोषप्रति म विश्वस्त छैन। कतिपय उद्घोषहरू चुनाव जित्ने फण्डा पनि हुन सक्छन्। मैले पुस्तान्तरणको मुद्दालाई उठाएकै छु। तर, मैले सरकारको नेतृत्व गर्नुपर्छ भनेर उद्घोष गरेको छैन। विकसित राजनीतिक घटनाक्रमलाई हेरेर अघि बढ्नुपर्छ भन्ने मेरो मान्यता हो। युवा नेताहरूको उद्घोषप्रति म विश्वस्त छैन। कसलाई समर्थन गर्ने भन्ने विषयमा बोल्ने बेला भएको छैन।"
सस्तोमा धान बेच्दै किसान,"गुलरिया : धानको पकेट क्षेत्र मानिने बर्दियाको राजापुर क्षेत्रका किसानको धान सरकारको खाद्य व्यवस्था तथा व्यापार कम्पनी लिमिटेड राजापुरले खरिद नगर्दा उनीहरू मर्कामा परेका छन्। कम्पनीले धान खरिदका लागि काँटा नलगाउँदा बर्दिया राजापुर र गेरुवा क्षेत्रका किसानहरू सस्तो मूल्यमा धान बेच्न बाध्य छन्। धानबाली स्याहारेर बेच्नका लागि तयार छ। किसानले बजारमा बेच्ने धान दुःख गरेअनुसारको मूल्यमा बेच्न पाएका छैनन्। बिउ, मल र ज्यालामा लागेको महँगो लगानी तथा दुःखसमेत असुली नहुने मूल्यमा धान किन्न बिचौलियाहरू लागिरहेका छन्। राजापुर नगरपालिका वडा नम्बर १ निवासी स्थानीय धर्मराज शाहले भने, खाद्य कम्पनीले काँटा लगाएको छैन, किसानलाई गहुँ छर्न बिउ, मलको आवश्यकता छ, तर खरिद गर्न पैसा छैन। आफूसँग भएको धान बजारमा प्रतिक्विन्टल समर्थन मूल्यभन्दा पाँच सय रुपैयाँ कमसम्ममा बेच्नु परेको अवस्था छ। सरकारले किसानको धान कहिले किन्ने ?, प्रश्न गर्दै उनले थपे, कम्पनीमा सोध्न जाँदा माथिबाट निर्देशन नआएको जवाफ पायौं। राजापुर खाद्यमा खरिद हुने धानको मूल्य निर्धारण गरी तत्काल काँटा लगाउनु पर्छ । राजापुर क्षेत्रका किसानले पाउनुपर्ने सुविधा पाउनुपर्छ भन्ने हाम्रो माग हो। खाद्य व्यवस्था तथा व्यापार कम्पनी लिमिटेड मुख्य शाखा कार्यालय राजापुरका प्रमुख धर्मराज पन्तले कार्यालयले किसानको धान पाक्यो, दबाब आइरहेछ भनेर केन्द्रमा पत्राचार गरिसकेको बताए। उनले भने, केन्द्रबाट पूर्वाधार तयार गर्दैछौं, पहल भइरहेको भन्ने जानकारी पाएका छौं। हामीलाई धान खरिद गर्ने निर्देशन आएको छैन। माग गरिरहेका छौं जवाफ आएको छैन। हामी पनि केन्द्रको निर्देशनको पर्खाइमा छौं। गत वर्ष मंसिर १६ मै काँटा लगाएका थियौं। प्रमुख पन्तले थपे, किसानको धान खरिद गर्न नपाउँदा हामी पनि दुःखी छौं। किसानहरू बिचौलियाबाट ठगिएको गुनासो आएको छ। कम्पनीले किसानको धान किन्दैन, पछि व्यापारीसँग महँगोमा खरिद गर्छ भन्ने आरोप पनि छ। तर, हामी त्यसो हुन दिँदैनौं। किसानको नागरिकता र वडाको सिफारिसमा मात्र धान खरिद गर्ने नियम छ। वडाको सिफारिसमा हामीले धान खरिद गर्ने भएकाले सिफारिस दिँदा वडा चनाखो हुनुपर्छ। हामीले सोझै धान खरिद गर्दैनौं। मोटा र मकवानपुर जातको धान मात्र खरिद गर्छौं। मसिनो धान यहाँ खरिद हुँदैन। सरकारले मोटा धानको मूल्य ३ हजार ९ सय ६७ र मसिनो धानको मूल्य ३ हजार १ सय २८ रुपैयाँ तोकेको छ। काँटा लगाइसकेपछि जिल्लास्थित मूल्य निर्धारण समितिमार्फत मकवानपुर धानको मूल्य निर्धारण गर्छौं। कम्पनीले बर्दियामा मोटा धान २० हजार क्विन्टल र मकवानपुर १५ हजार क्विन्टल गरी कुल ३५ हजार क्विन्टल धान खरिद गर्ने लक्ष्य लिएको उनले प्रष्ट्याए। हामीसँग गत वर्षको एक हजार क्विन्टल धान र ५ सय क्विन्टल मोटा चामल स्टक छ। माथिबाट हामीलाई जे निर्देशन आउँछ त्यही गर्छौं। हामीले चाहेर केही पनि हुँदैन। यसमा कुनै द्विविधा छैन, कार्यालय प्रमुख पन्तले भने। बर्दिया जिल्ला धान उत्पादनको दृष्टिले पकेट क्षेत्र मानिन्छ। राजापुरमा बाह्रैमहिना धान खेती हुन्छ। यस वर्ष बर्दियामा ५० हजार २ सय ५० हेक्टर क्षेत्रफलमा धान खेती गरिएको एकीकृत कृषि तथा पशुपक्षी विकास कार्यालय बर्दियाका बागवानी विकास अधिकृत सन्तोष पाठकले जानकारी दिए। यस वर्ष बर्दियामा १ लाख ८९ हजार ९ सय ४५ मेट्रिकटन धान उत्पादन भएको छ। धानको उत्पादकत्व ३ दशमलव ७८ मेट्रिकटन प्रतिहेक्टर रहेको अधिकृत पाठकको भनाइ छ।"
"महासचिव पोखरेलले भने, स्याङ्जा र बाजुरामा सत्तापक्षले गरेको धाँधलीलाई निर्वाचन आयोगले वैधता दियो","काठमाडौं : नेकपा एमालेका महासचिव शंकर पोखरेलले निर्वाचनमा सत्तापक्षले सेटिङ मिलाएर गरेको धाँधली गरेको बताएका छन्। बिहीबार पोखरेलले सत्तापक्षले सेटिङ मिलाएर गरेको धाँधलीलाई निर्वाचन आयोगले वैधता दिएको आरोप लगाएका हुन्। पोखरेलले फेसबुकमार्फत भनेका छन्,स्याङजा र बाजुरामा सत्तापक्षले सेटिङ मिलाएर गरेको नाङ्गो धाँधलीलाई निर्वाचन आयोगले वैधता प्रदान गर्नुले गम्भीर चिन्ता बढाएको छ। निर्वाचन आयोगले बुधबार स्याङजा र बाजुरा जिल्लामा मतगणना गर्न मुख्य निर्वाचन अधिकृतको कार्यालयलाई निर्देशन दिएको थियो। त्यसपछि स्याङ्जा २ मा मतपेटिका थन्क्याएको एघारौं दिन बुधबार बेलुकी गणना थालिएको हो। मंसिर ४ गते मतपेटिका ल्याएर वालिङ नगरपालिकाको मतगणनास्थलमा राखेपछि धाँधलीको आरोप लगाउँदै एमालेले पुनः मतदानको माग गरेको थियो। एमाले नेता कार्यकर्ता १० औं दिनसम्म प्रदर्शनमा उत्रिएका थिए। कांग्रेस नेता कार्यकर्ता विधिप्रक्रिया पूरा गरी गणनास्थलमा ल्याइसकेको मत गनिनुपर्ने माग गर्दै ९ दिनदेखि आन्दोलनमा थियो। एमालेले चापाकोटका ४ बुथ कांग्रेसले कब्जा गरेको आरोप लगाउँदै उजुरी गरेको थियो। स्याङ्जा प्रतिनिधिसभा क्षेत्र नम्बर २ मा कांग्रेस उपसभापति धनराज गुरुङ र एमाले सचिव पदमा अर्यालबीच मुख्य प्रतिस्पर्धा हुने देखिएको छ। उनीहरूबीचको प्रतिस्पर्धामा राष्ट्रिय स्वतन्त्र पार्टीका उम्मेदवार टिकराज गुरुङले टक्कर दिने पनि आँकलन हुन थालेको छ। गठबन्धन सहितको कांग्रेसका उम्मेदवार गुरुङ पहिलो पटक प्रत्यक्षतर्फका उम्मेदवार हुन्। यसअघि उनी समानुपातिकबाट २ पटक सांसद बनेका थिए। एमाले उम्मेदवार अर्याल यसअघि पनि यही क्षेत्रबाट निर्वाचित हुँदै मन्त्री बनेकी थिइन्। बाजुरामा सर्वदलीय बैठकमा एमाले अनुपस्थित बाजुरामा कांग्रेस र एमालेबीच एकार्काले बुथ कब्जा गरेको आरोपप्रत्यारोप चलेको छ। मतदानस्थलमा एमाले र कांग्रेसका कार्यकर्ताबीच विवाद हुँदा दुई जनाले ज्यान गुमाएका थिए। प्रहरीको गोली लागेर कांग्रेस कार्यकर्ता संजीव एडीको ज्यान गएको थियो। त्यसपछि कांग्रेस कार्यकर्ताको कुटपिटबाट अनेरास्वयुका केन्द्रीय सदस्य चेतन एडी मारिएका थिए। निर्वाचनमा धाँधली भएको, स्वतन्त्र मतदान गर्न नपाएको र १६ वटा बुथ कब्जा गरी कांग्रेसले धाँधली गरेको भन्दै एमालेले उजुरी दिएको थियो। एमालेले ८ बुथ कब्जा गरेको भन्दै कांग्रेसले उजुरी दिएको थियो। उक्त उजुरीमाथि छानबिन गर्न आयोगको टोली बाजुरा आएको थियो। टोलीको प्रतिवेदनका आधारमा बुधबार मतगणना गर्न आयोगले निर्देशन दिएको हो। त्यससँगै मुख्य निर्वाचन अधिकृतको कार्यालयले बाजुरामा सर्वदलीय बैठक बोलाएको थियो। तर, एमाले प्रतिनिधि उपस्थित नभएपछि बैठक निष्कर्षमा पुगेन।"
स्याङ्जा२ मा पद्मा अर्याल धनराज गुरुङभन्दा ११ मतले अघि,"स्याङ्जा : स्याङ्जा क्षेत्र नं २ मा प्रतिनिधिसभा सदस्यमा नेकपा (एमाले) की पद्माकुमारी अर्याल नेपाली कांग्रेसका केन्द्रीय उपसभापति धनराज गुरुङभन्दा केही मतले मात्र अघि छिन्। अर्यालको निकटतम प्रतिद प्रतिद्वन्द्वी गुरुङभन्दा ११ मत बढी छ। छ हजार आठ सय २६ मत गणना हुँदा एमाले उम्मेदवार अर्यालले दुई हजार नौ सय २० तथा कांग्रेसका गुरुङले दुई हजार नौ सय नौ मत ल्याएका छन्। हालसम्म अर्यालले गल्याङ नगरपालिका६ बाट पाँच सय ७२, वडा नं ७ बाट एक हजार तीन सय नौ, भीरकोट नगरपालिका५ बाट चार सय २३, वडा नं ६ बाट तीन सय ४४ र वडा नं ७ बाट दुई सय ७२ मत प्राप्त गरेकी हुन्। यस्तै कांग्रेस उम्मेदवार गुरुङले गल्याङ नगरपालिका६ बाट चार सय ३८ र वडा नं ७ बाट चार सय ४२ तथा भीरकोट नगरपालिका५ बाट आठ सय २३, वडा नं ६ बाट पाँच सय एक र वडा नं ७ बाट सात सय पाँच मत पाएका छन् । यस्तै राष्ट्रिय स्वतन्त्र पार्टीका उम्मेदवार टिकराज गुरुङले पाँच सय ८९ मतसहित तेस्रो स्थानमा छन्। स्याङ्जा२ मा गए रातिदेखि मत गणना सुरु भएको हो । हालसम्म गल्याङ नगरपालिको वडा नं ६ र ७ तथा भीरकोट नगरपालिकाको वडा नं ५, ६ र ७ को मतगणना सकिएको छ । यहाँ कूल छ हजार ८२६ मत खसेको थियो । यसमध्ये छ हजार ५९६ मत सदर भएको थियो । क्षेत्र नं २ (१) मा छ हजार ८२१ मतगणना हुँदा एमालेका मोहन रेग्मीले तीन हजार एक सय दुई मत प्राप्त गरेका निर्वाचन अधिकृत शर्माले जानकारी दिए। कांग्रेस उम्मेदवार भोजराज अर्यालले तीन हजार ९१ मत प्राप्त गरेका छन्।"
चुनावपछिको दिशाहीन राजनीति,"विस्मार्क भन्थे मानिसहरू तीनवटा अवस्थामा सबैभन्दा बढी झुट बोल्ने गर्छन्। पहिलो चुनावको दौरान, दोस्रो युद्धको समयमा र तेस्रो सिकार गर्ने समयमा। ओट्टो एडुवार्ड बिस्मार्क (सन् १८१५१८९८) द्वितीय जर्मन साम्राज्यका प्रथम चान्सलर तथा कुशल कूटनीतिज्ञ थिए। उनले थुप्रै जर्मन भाषी राज्यहरूको एकीकरण गरी शक्तिशाली जर्मन साम्राज्यको स्थापना गरेका थिए। बिस्मार्क उनको रियल पोलिटिक नीतिका कारण विश्व प्रसिद्ध छन्। संविधानबमोजिम प्रतिनिधिसभा र प्रदेशसभाको आवधिक निर्वाचन सम्पन्न भएको छ। नेपाली कांग्रेसका सभापति शेरबहादुर देउवा नेतृत्वको गठबन्धन सरकारको यो संवैधानिक र ऐतिहासिक जिम्मेवारी तथा सफलता हो। विश्वका विरलै नेताहरूले प्राप्त गर्ने समयमा घोषित निर्वाचन सम्पन्न गर्न नसक्दा विगतको अक्षम प्रधानमन्त्रीको बदनामी र कलंक मेट्न देउवाले प्राप्त गरेको यो दोस्रो पटकको अवसर पुनः सफलतापूर्वक सम्पन्न गरेका छन्। लोकतन्त्रमा मतादेशबमोजिम शासन सञ्चालन गरिन्छ। संसद्मा दल र विधायकहरूको फेरबदल अप्रत्याशित हुन सक्लान् तर स्वाभाविक हुन्। संविधान, ऐनकानुनबमोजिमका जो कोही नागरिकले उम्मेदवार बन्न र निर्वाचित हुन पाउँछन्। लोकतन्त्रमा नागरिकले प्राप्त गर्ने सबैभन्दा महत्त्वपूर्ण अधिकार मतदान गरी आफ्नो जनप्रतिनिधि आफैं चुन्न पाउनु हो। नागरिकको त्यति नै महत्त्वपूर्ण हक कानुनबमोजिम उम्मेदवार बन्न र निर्वाचन जितेर जनप्रतिनिधि चुनिन पाउनु पनि हो। ज्ञातव्य यो पनि छ, गत निर्वाचनमा निम्छरो प्रतिपक्ष बन्न बाध्य नेपाली कांग्रेसलाई पुनः सबैभन्दा ठूलो दलको रूपमा उभ्याउन देउवा सफल भएका छन्। यद्यपि कुनै एक दल वा एक गठबन्धनको पक्षमा समेत स्पष्ट बहुमत प्राप्त गर्न अक्षम रहेको कठिन अवस्थामा सत्ताको नेतृत्व, शक्ति बाडफाट आदि सन्दर्भमा कांग्रेससामु ठुलो दलको भूमिका र औचित्य पुष्टि गर्नुपर्ने चुनौती जीवित छ। अर्थात् कांग्रेस प्रतिनिधिसभामा सबैभन्दा ठूलो दल हुँदाहुँदै पनि सरकारको नेतृत्व, राष्ट्रपतिलगायत राज्यका महत्त्वपूर्ण पदहरू आफ्नो पक्षमा पार्न कति सफल हुनेछ, त्यसैमा ठूलो दलको हैसियत, औचित्य र उपस्थितिको पुष्टि गर्नेछ। अन्यथा अल्पमतको ठूलो दल बन्नुनबन्नुको के औचित्य ? चुनावअघि नै दलहरूको स्वार्थ समूह अर्थात् गठबन्धन बनाएर नागरिकलाई उम्मेदवार र दल रोज्न पाउने बृहत् विकल्पको ढोका बन्द गर्ने कार्य लोकतान्त्रिक हुनै सक्दैन। भागबन्डाको राजनीति नेताको स्वार्थ हो, नागरिकको हितमा होइन। जस्तैः मतदाताले रोजेको दल र उक्त दलको उम्मेदवार उसको क्षेत्रमा नहुँदा मतदातामा निराशा भई मतदानमा सहभागी नहुनु, वा नेताले तोकिदिएको दल र उम्मेदवारलाई मतदान गर्दिन भन्न पाउनु मतदाताको लोकतान्त्रिक, संवैधानिक र नैसर्गिक अधिकार हो। त्यसैले चुनावमा मतदातालाई प्रभावित पार्न तथा निश्चित व्यक्ति र दललाई जबर्जस्त जिताउने उद्देश्यले बनाइएका गठबन्धन दलबीच एक दलबाट अर्को दलका उम्मेदवारलाई मत दिइएन भनी रोइलो गर्नुको कुनै अर्थ छैन। दलहरूले गच्छ र हैसियतअनुसार आफ्नै बुताले चुनाव लड्ने र कुनै दलको एकल बहुमत प्राप्त नसकेको अवस्थामा मात्रै निर्वाचित सांसद संख्याको आधारमा गठबन्धन निर्माण गरी बहुमत पुर्याएर सरकार गठन गर्न सक्छन्। गठबन्धन निर्माण तथा सत्ता सहकार्यका लागि पनि दलहरूबीचको राजनीतिक, वैचारिक मान्यता, न्यूनतम बुझाइमा समानता आदिलाई आधार मान्ने लोकतान्त्रिक मुलुकहरूका उदाहरण छन्। केवल सत्तास्वार्थका निम्ति जो कोहीसँग गठबन्धन गर्नु नैतिक राजनीति हँदैन। यद्यपि नेपालमा दलहरूले गठबन्धन गरी चुनावी प्रतिस्पर्धामा गएकाले मतदाताको रोजाइको अधिकारमाथि अंकुश लगाउन र मतदाताले कुनै एक दलमात्रै होइन एक गठबन्धनलाई समेत सरकार निर्माण निम्ति मतादेश अर्थात् स्पष्ट बहुमत नदिएको भनी मतदाता सराप्ने र यो व्यवस्था रहुन्जेल यस्तै हुन्छ भन्दै व्यवस्थामाथि दोष थोपर्ने कार्य लोकतन्त्र र संविधानप्रतिका घातक प्रवृत्ति हुन्। दल र नेतृत्वको अक्षमता, अलोकप्रियता, गैरलोकतान्त्रिक चरित्र एवं व्यवहार र सत्तास्वार्थका निम्ति मतदातामाथि दोषारोपण गर्न पाइँदैन। बहुमत पुर्याउन नसक्नु दलहरू या गठबन्धन जिम्मेवार हुन्, मतदाता होइन। बहिष्कार होइन, विकल्प देऊ ६० को दशकमा क्रान्ति गरी उदाएको वैकल्पिक दल नेकपा (माओवादी) ले २०६४ सालमा सबैभन्दा ठूलो दलको हैसियत कायम गरेको थियो। सशस्त्र विद्रोह परित्याग गरी संविधानसभामा माओवादी जबर्जस्त स्थापित हुन पुग्दा सबैभन्दा खुसी उत्पीडित वर्गसमुदाय, उपेक्षित क्षेत्र र तल्लो तप्का नै थियो। माओवादीको अप्रत्याशित उदय हुँदा वर्गका हिसाबले तल्लो वर्ग उत्साहित, खुसी र आशावादी थियो। मध्यम वर्ग सशंकित थिए भने उच्च वर्ग भने दुःखी देखिन्थे। समुदाय, क्षेत्रका हिसाबले उत्पीडनमा परेका दलित, मधेसी, आदिवासी जनजाति, महिला उत्साहित र खुसी थिए। करिब डेढ दशकभित्र माओवादी शक्ति सबैभन्दा स्खलित, विभाजित र कमजोर बन्न पुग्यो। भर्खरै सम्पन्न भएको निर्वाचन र मतपरिणामअनुसार माओवादी पार्टी झन् कमजोर तेस्रो दलको रूपमा खुम्चिन बाध्य भयो। माओवादी केन्द्र झनै कमजोर बन्न पुग्दा सम्भवतः सबैभन्दा खुसी उही तल्लो वर्ग, उपेक्षित र वञ्चित वर्गसमुदाय नै छ। यो सत्यको खास कारण के हो, त्यस सम्बन्धमा माओवादी घटक आफैं समीक्षा गरोस्। तथापि आम बुझाइ के रह्यो भने, माओवादी विद्रोहको नीति निर्माण तथा नेतृत्व पहाडे, पुरुष कथित उच्च जाति र वर्गले नै गरे। नेतृत्वमा उच्च जाति, पुरुष, हिन्दू र एकल जातिवादी नै भएता पनि आफ्नो मुक्तिको निम्ति साधारणजनको बलिदानी, योगदान र समर्थन गौरव गर्न लायक थियो, छ। आफ्नो वर्गसमुदायको सुन्दर भविष्य, अधिकार र मुक्तिका लागि भनेर शहादत दिएका समुदाय माओवादीलाई सबैभन्दा शक्तिशाली दल बनाउन तल्लीन थिए। परिणामस्वरूप बुलेटको राजनीतिदेखि ब्यालेटको राजनीतिसम्म समेत माओवादीलाई जिताउन भूमिका खेले। विगत १५ वर्षमा माओवादी शक्ति छिन्नभिन्न र विवादित हुन पुगे। मूलधार मानिने पुष्पकमल दाहाल नेतृत्वको माओवादी केन्द्र सत्ता, शक्ति र सम्पत्तिको लतमा मदहोस् बन्न पुग्यो। अपेक्षाकृत तल्लो वर्ग, उपेक्षित र वञ्चित समुदायको हितमा काम भएन्। दाहाल, भट्टराई, पौडेल, श्रेष्ठ, खनाल, शर्मा आदि उच्च जातिकै स्वार्थमा प्रयोग हुने भएपछि अन्यभन्दा माओवादी कसरी पृथक् देखिँदो हो र ? अन्य दलभन्दा पनि छिटो स्खलित, पथभ्रष्ट, विचारशून्य र बदनाम बन्न पुगेपछि माओवादी शक्तिहीन र कमजोर बन्दा उत्पीडित समुदाय खुसी हुनु स्वाभाविक छ। यस्तो दुर्दशा र विलयीकरणमा दाहाल खेमा मात्रै जिम्मेवार छैन, बरु भ्रमको खेतीमा लागेर थकित पं बाबुराम भट्टराईदेखि जडसूत्रवादी वैद्यसम्म र माओवादी क्रान्तिको नक्कल गर्ने सम्भवतः अन्तिम असफल संस्करण नेत्रविक्रम चन्दसम्मका उत्पात पूर्णतया जिम्मेवार छन्। ती सबै बित्ते क्रान्तिकारीहरू विफल भएका हुन्। जानकारी रहोस्, माओवादी क्रान्तिलाई जनयुद्ध घोषणा गर्ने पंक्तिकारलाई माओवादी पार्टी अन्त्यको निकट पुगेकोमा दुःख लागेको अर्थ नलागोस्। सरोकार दाहाल, भट्टराई, पोखरेल (वैद्य) र विक्रम चन्दहरूको होइन, बरु मुक्तिको सपना देखाएर मर्न र मार्न तयार बनाइएको त्यो उत्पीडित वर्गसमुदायको बलिदानी खेर गएकोमा सन्ताप र चासो लाग्नु स्वाभाविक हो। खुसीको कारण यो पनि छ, माओवादी तेस्रो दल बने पनि उसको उपस्थिति हँुदैमा देउवा वा ओलीको सरकार बन्ने र माओवादी मात्रले साथ छाड्दैमा उनीहरूको सरकार विघटन भइहाल्दैन। अर्थात् अबको सरकार निर्माणमा दाहाल निर्णायक शक्ति होइनन्। यो हदसम्मको कमजोर नभइदिएको भए पदका सदाबहार भोका दाहालले अस्थिर सरकार गठन र विघटनमा धेरै खेल्न सक्थे, त्यो बाटो भने मतदाताले बन्द गराइदिएका छन्। अन्तमा, मधेस प्रदेशका केही सन्दर्भका साथ लेखको बिट मार्नतर्फ लागौं। सभासद् तथा पूर्वमन्त्री विश्वेन्द्र पासवान मधेसवादी दलहरूलाई ब्रोइलर कुखुरासँग तुलना गर्दै भन्ने गर्छन्, ब्रोइलर कुखुराको आयु नै कति हुन्छ र ? हुन पनि त्यो कुरा प्रमाणित हुदैछ। उपेन्द्र यादव, महन्थ ठाकुरराजेन्द्र महतो नेतृत्वका मधेस केन्द्रित दलले पहिलो प्रदेशसभामा बहुमत ल्याए, सरकारको नेतृत्व गरे र प्रदेशको नाम राख्न सफल भए, मधेस प्रदेश। जनजाति आदि पहिचान पक्षधरहरू मधेसी राजनीतिको सफलताबाट प्रभावित थिए। तर त्यो वैभव टिकाउन सकेनन्। दोस्रो निर्वाचनमा मधेसवादी नामका दल आफ्नै भूमिबाट बढारिन पुगे। मधेसमा कांग्रेस, एमालेको सत्ता फर्किएको छ। उपेन्द्रका ठाउमा सीके राउत आएका छन्, भने राजेन्द्रको क्षेत्रबाट महिन्द्रले जिते, तथापि मधेसी दल इतिहासकै कमजोर बन्न पुगेका छन्। माओवादीका टुक्राटाक्री र अन्य केही उत्पीडित समुदायका अधिकारवादीहरू चुनाव बहिष्कारको पक्षमा देखिए। आफ्नो पार्टीको ढाईतीन दशकको इतिहास रहेकोमा गौरव गर्ने कथित पहिचानवादी शक्तिको निर्जीव शरीरमा प्राण भर्न सकेनन्। संविधानसभामा उपस्थित धेरै दलहरू यस पटक उठ्नै नसक्ने गरी थचारिए। तथापि तत्काल गठन गरिएका, एजेन्डाविहीन भनिएका केही दल र व्यक्तिले चुनाव जित्न सफल बने। उनीहरूको काम, व्यवहार हेर्न बाँकी नै छ। नव उदीयमान दलहरूमाथि टिप्पणी गरिहाल्नु हतार हुनेछ। बेनिफिट अफ डाउट (संशयको सुविधा) उनीहरूलाई प्राप्त छ। संसद्मा घृणित र जज्जित हुनुपर्ने गरी कुनै दल, सांसदले काम नगरुन साथै संसद् पूर्ण कार्यकाल जीवित रहोस्, मंगल कामना छ। त्यसैले लोकतन्त्रमा बहिष्कार होइन, विकल्प दिन सक्नु पर्दछ। तब मात्रै लक्षित समुदायको अधिकार स्थापित गर्ने सम्भावना जीवित रहन्छ। बहिष्कार त जनमतमा विश्वास नभएका, हिम्मत र आट नभएका कोठे राजनीति गर्नेहरूले देख्ने क्रान्ति तथा मुक्तिको दिवास्वप्ना मात्रै हो। भ्रामक सपनाबाट ब्युझौं।"
दर्जन कम्पनी कालोसूचीमा,"काठमाडौं : पूर्वाधार निर्माण अलपत्र पार्ने दर्जन कम्पनी कालोसूचीमा परेका छन्। निर्धारित समयमा काम नगर्ने १२ कम्पनीलाई सार्वजनिक खरिद अनुगमन कार्यालयले कालोसूचीमा राखेको हो। कालोसूचीमा परेका ती ठेकेदार कम्पनी सार्वजनिक निकायको खरिदमा संलग्न हुन पाउने छैनन्। कार्यालयले निश्चित समयसम्म प्रतिबन्ध लगाएको छ। भरतसप्तकोसी जेभी काठमाडौं साढे दुई वर्षका लागि कालोसूचीमा परेको छ। सडक डिभिजन कार्यालय बुटवलको सिफारिसमा होमनाथ गौतम सञ्चालक रहेको कम्पनी कालोसूचीमा राखिएको कार्यालयले जनाएको छ। हाइग्रिवासिद्धि साई प्रकाश जेभी दुई वर्षसम्म कालोसूचीमा परेको छ। देपेन्द्रबहादुर शाही र नरेन्द्र प्रधान सञ्चालक रहेको उक्त कम्पनीले रानीजमराकुलरिया सिँचाइ आयोजनाको काममा ढिलाइ गरेको थियो। चितवनको हाइवे कन्स्ट्रक्सन प्रालि एक वर्षसम्म कालोसूचीमा परेको छ। नारायण सुवेदी मुख्य सञ्चालक रहेको उक्त कम्पनीलाई हेटौंडा महानगरपालिकाको सिफारिसमा कालोसूचीमा राखिएको हो। काठमाडौंको विधि बिल्डर्स प्रालि एक वर्षका लागि कालोसूचीमा परेको छ। विप्लव पोख्रेल सञ्चालक रहेको यो कम्पनीलाई सहिद गंगालाल हृदय केन्द्र बाँसबारीको सिफारिसमा कालोसूचीमा राखिएको हो। खलंगा जाजरकोटको साइबाबा एन्ड तारा कन्स्ट्रक्सन एक वर्षका लागि कालोसूचीमा परेको छ। सञ्जयाकुमारी राना शाह सञ्चालक रहेको यो कम्पनीलाई कालोसूचीमा राख्न टोखा नगरपालिकाले सिफारिस गरेको थियो। जुम्लाको अनुकूल निर्माण सेवालाई एक वर्षका लागि कालोसूचीमा राखिएको छ। तिलबहादुर भण्डारी सञ्चालक रहेको कम्पनीलाई नेपाल कृषि अनुसन्धान परिषद्को सिफारिसमा कालोसूचीमा राखिएको हो। काठमाडौंको नयाँबानेश्वरमा कार्यालय रहेको पाँचखाल कन्स्ट्रक्सन प्रालि एक वर्षका लागि कालोसूचीमा परेको छ। प्रेमप्रसाद अधिकारी सञ्चालक रहेको यो कम्पनीलाई पर्यटन विकास आयोजना हेटौंडाले कालोसूचीमा राख्न सिफारिस गरेको थियो। गुर्भाकोट नगरपालिका४ सुर्खेतमा रहेको प्रभु निर्माण सेवा पनि एक वर्षका लागि कालोसूचीमा राखिएको छ। रेशमबहादुर शाह सञ्चालक रहेको यो कम्पनीलाई कालोसूचीमा राख्न खानेपानी, सिँचाइ तथा ऊर्जा विकास निर्देशनालय सुर्खेतले सिफारिस गरेको थियो। रसुवाको उत्तरगया गाउँपालिकाको सिफारिसमा सिद्धिजनक कन्स्ट्रक्सन एन्ड सप्लायर्स प्रालिलाई एक वर्षका लागि कालोसूचीमा राखिएको छ। कम्पनीका सञ्चालक सिद्धिबाबु रेग्मी हुन्। रूपन्देहीको एसएसके निर्माण सेवा प्रालिलाई एक वर्षका लागि कालोसूचीमा राखिएको छ। यो कम्पनीका सञ्चालक सफीउर्रहमान अन्सारी हुन्। उनलाई कपिलवस्तु नगरपालिकाको सिफारिसमा कालोसूचीमा राखिएको हो। कैलालीको सुर्मादेवी कन्स्ट्रक्सनलाई एक वर्षका लागि कालोसूचीमा राखिएको छ। मीनाकुमारी शर्मा कोइराला सञ्चालक रहेको यस कम्पनीलाई कृषि विकास निर्देशनालय डोटीको सिफारिसमा कालोसूचीमा राखिएको हो। सडक डिभिजन कार्यालय चन्द्रनिगाहपुर रौतहको सिफारिसमा नीलगिरि, नेसनल, क्यानोन जेभीलाई पनि एक वर्षका लागि कालोसूचीमा राखिएको सार्वजनिक खरिद अनुगमन कार्यालयले जनाएको छ।"
स्याङ्जा२ : पद्मा अर्यालभन्दा धनराज गुरुङ ६५४ मतले अगाडि,स्याङ्जा : स्याङ्जा२ को प्रतिनिधिसभामा नेपाली कांग्रेसका उम्मेदवार धनराज गुरुङले अग्रता लिएका छन्। एमालेका उम्मेदवारलाई पछाडि पार्दै सत्ता गठबन्धनका उम्मेदवार गुरुङले ६५४ मतले अग्रता लिएका हुन्। गुरुङले ३९०१ मत ल्याउँदा पद्मा अर्यालले ३२४७ मत पाएकी छन्। प्रदेश निर्वाचन क्षेत्र नम्बर १ तर्फ मोहन रेग्मीले ३ हजार ३२९ ल्याएका छन्। कांग्रेसका भोजराज अर्यालले ४ हजार ८३ मत पाएका छन्।
"सङ्लो सोच, सुन्दर भविष्य","भनिन्छ, नदीमा बग्ने पानी सङ्लो आओस् भन्ने अपेक्षा राख्ने हो भने बगिरहेका ठाउँहरू होइन, मुहान नै सफा गर्नुपर्छ। नेपाली समाजले निरन्तर परिवर्तन खोजेको छ। २००७ सालदेखि गरिएको विकासको अपेक्षाले सात दशक नाघिसकेको छ। २०४६ पछि त आमूल परिवर्तनकै लक्ष्य राखिएको हो। नेपाली नागरिकले अन्ततः समृद्धि चाहेका हुन्। २०७९ को आवधिक निर्वाचन सम्पन्न भएको छ। सकारात्मक परिवर्तनको पर्खाइमा रहेका नागरिकको मनमा अब केही हुन्छ कि भन्ने आशा पलाएको छ। जनताको आशा सुरक्षा, न्याय र विकासमा केन्द्रित छ। सबै कुरा सहज र सुलभ होउन् भन्ने चाहना छ। यसैलाई परिवर्तन वा समृद्धि भन्न सक्छौं। परिवर्तनका लागि मूलतः मानवीय र भौतिक विकास हुन जरुरी छ। विश्व परिवेश विश्लेषण गर्ने हो भने भौतिक विकाससँगै सबै खालका विकास जोडिएर भएको पाइन्छ। सन् २००० मा सम्पन्न संयुक्त राष्ट्रसंघको पृथ्वी शिखर सम्मेलन (रियोअर्थ समिट)मा दिगो विकासका आधार तीनवटा मानिएको छ, आर्थिक विकास, सामाजिक विकास र वातावरणीय विकास। तीनवटै विकास जोडेपछि मानव विकास सम्भव छ। समग्र मानव विकास भनेकै समृद्धिको टेको हो। नेपाल समृद्ध नहुनुमा कोही बढी जिम्मेवार छन् भने ती राजनेताहरू नै हुन्। राष्ट्रोन्नति हुनुमा कोही बाधक छन् भने ती सत्ता हाँक्ने राजनीतिक दलहरू नै हुन्। यो अकाट्य सत्य पचाउन कठिन हुन सक्ला। जसरी जरोबिना रूख न बढ्न सक्छ न फैलन्छ, त्यसरी नै राजनीति विकास र समृद्धिको जरो बनेको छ। २०७९ मंसिर ४ को प्रतिनिधिसभा र प्रदेशसभाको निर्वाचनमा मतदाताले पुराना नेतासँग आफूहरू वाक्कदिक्क भएको परिणाममार्फत देखाइसकेका छन्। धेरैलाई लाग्ला, विकासका बाधक योजनाकार, थिंकट्यांक र कर्मचारीतन्त्र पनि हुन्। तर, होइन। यसको मुहान राजनीति नै हो, राजनेता नै हुन्। टाढा जानै पर्दैन, चीनको विकास र यसको नेतृत्वमात्र हेरे पुग्छ। जसले सपनाको देश अमेरिकालाई अनेक हिसाबले पछि पार्दैछ, पारिसक्यो। जसको नेतृत्व पटकपटक नागरिकको चाहना र आवश्यकता बन्छ। नेपालमा दुईतिहाइ पुर्याउने हैसियत दलहरूले राख्दैनन्। जमाना जफत हुने डरले गठबन्धनको विकल्प खोजी गर्छन्। नेपालमा त क्षमताभन्दा अन्य कारणले सत्तामा पुग्ने सिलसिला चलिआएको छ। विकास र समृद्धि एकल प्रयासले सम्भव छैन। न त यो एक वा दुईले मात्र उपभोग गर्ने विषय नै। सामूहिक सुख र खुसीका लागि सामूहिक प्रयास स्वाभाविक पनि हो। त्यसैले झन्डै तीन करोड नेपाली र यसैभित्रका नेता, बुद्धिजीवी र कर्मचारीको सोचको मुहान जबसम्म सङ्लो हुँदैन, तबसम्म समृद्धि सपना बनिरहन्छ। जसरी नदीको मुहान सङ्लो हुनुपर्छ, त्यसरी नै समृद्धिको मुहान सोच सङ्लो हुनुपर्छ। व्यक्तिको सङ्लो सोचको जग पारिवारिक पृष्ठभूमि नै हो। त्यसपछि समाज। तेस्रोमा शिक्षा र चौथो स्वास्थ्य हो। शारीरिक अस्वस्थ्य व्यक्ति (नागरिक) मानसिक रूपमा स्वस्थ्य नहुन सक्छ। यदि नागरिक शारीरिक र मानसिक दुवै हिसाबले स्वस्थ्य छ भने मात्र ऊबाट समृद्ध समाजको परिकल्पना गर्न सकिन्छ। सकारात्मकसँगै रचनात्मक मानसिक दृष्टिकोणको विकास भएपछि मात्र सम्भव छ, समाजको परिवर्तन। सोच कमजोर भएरै हो, अधिकांश मानिसले दैनन्दिन जीवनमा आइपर्ने सामान्य बाधासमेत पन्छाउन सक्दैनन् र जीवन नै जञ्जालले बाँधिइरहेको महसुस गरिरहन्छन्। तिनबाट देश विकासका लागि के अपेक्षा गर्ने ? जो रोजीरोटीमै अल्झिरहेको हुन्छ, उसबाट अरूले के र कसरी अनि कति अपेक्षा राख्ने ? अनि सत्ता हाँक्ने राजनेतामा नेपाली नागरिकको यो न्यूनतम अवस्थालाई माथि उठाउनेसम्म सोच देखिन्न। न नागरिक स्वयं यो परिस्थितिभन्दा माथि उठ्ने सोचले काम गर्न सक्छन्। नेपाल देश गरिब भयो तर नागरिक धनी पनि छन्। संघीयता कार्यान्वयन भए पनि, यसले गाउँघरमै सिंहदरबार दिए पनि, आँगनमै जनप्रतिनिधि पाए पनि नेपालीका दुःख, अविकास र विनाश ज्यूँका त्यूँ छन्। अविकासका दुष्चक्रका तीखा निबहरूले घोचिरहेका छन्, बारम्बार। नेताहरूको जीवनशैली बदलियो, जनताको जीवन जस्ताको तस्तै। जनता स्वयं आफ्नो परिस्थिति बदल्न सक्ने हैसियतमा अझै छैनन्। यसै पनि नेपाललाई रेल सपना भएको छ, हैसियत जे भए पनि त्यही रेलजस्तै लामा सपना छन्, नेपाली जनताका। त्यसैले दल र तिनका नेताले नै हो, विशेष कार्यक्रमहरू ल्याएर जनताको भाग्य र भविष्य बदल्ने। दुर्भाग्य, आजसम्म कुनै नेतामा यसप्रति सकारात्मक सोच आएन। स्वतन्त्र र नयाँ दलबाट जित्ने सांसदले चाहे भने जनता नागरिकको हैसियतमा पुग्नेछन्। बदलिन सक्छ तिनको जीवनशैली। त्यसैले अब नयाँ सांसदमा सोच सफा हुनुपर्छ। करोडौं खर्चिएर जनप्रतिनिधि, सांसद, मन्त्री बन्नेहरूले भ्रष्टाचार गरेरै कमाउने हो। तिनको लगानी उठाउने अर्को शुद्ध बाटो छैन। त्यसरी संसद् वा सत्तामा पुगेकामा आउने सोचलाई सबैले मजैले विश्लेषण गर्न सक्छन्। त्यो सोचको मनोविज्ञान बुझ्न सक्छन्, भलै जनता मनोवैज्ञानिक किन नहोऊन्। निर्वाचनमा गडबडी गरेर आएको मान्छेले सत्तामा गडबड गर्दैन भन्ने आधार के ? पैसा खर्च गरेर आएपछि नीतिगत भ्रष्टाचारमा रुमलिन्छ। अनेक छिद्रहरू राख्छ। नत्र ऊ सकिन्छ। कसैले पनि आफू सकिने बाटो रोज्दैन। यसका लागि निर्वाचनमा होमिनुअघिको सोचलाई यहाँ नदीको सङ्लो पानी खोज्न मुहान सफा गर्नुपर्ने प्रसंग सुरुमै जोडेको हुँ। सानो होस् वा ठूलो, आखिर भ्रष्टाचार भ्रष्टाचार नै हो। त्यस्ता जनप्रतिनिधिले दल र राज्यको नीतिलाई प्रभावित पार्छन् नै। पश्चिमी मुलुकले गर्ने ठूलो लगानी भनेकै शिक्षा र स्वास्थ्यमा हुन्छ। तेस्रोमा गरिब जनताका सपना साकार पार्ने सामाजिक कल्याणमा हुन्छ। नत्र विकासको वातावरण बिग्रन्छ, सन्तुलन गुम्छ। पछाडि परेकालाई नै हो, राज्यले लगानी गर्ने। नेपालका नेताले यस्तो नीति कहिले लेलान् ? राष्ट्रसंघले मानव विकासमा समेट्नुपर्ने भनेका तीनवटै कुरा हेर्ने जिम्मेवार निकाय नै सत्ता हो। सत्ताको नेतृत्व राजनीतिले गर्छ। राजनीति गर्ने नेताले हो। राजनीतिले समाज डोहोर्याउने भएकाले कुनै हरहालतमा राजनीति प्रदूषित हुनु हुँदैन। गलत सोच वा अस्वस्थ्य मानसिकता भएकाबाटै हुने हो दुर्घटना, चाहे त्यो सडकको सवारीसाधन होस् चाहे सत्ताको सवारीसाधन। सोच भन्नु नै भिजन हो। विकास भन्नु नै सोच हो। समृद्धि भन्नु नै सोच हो। सुखी नेपाली : समृद्ध नेपालको केन्द्रबिन्दु सोचमै अडिएको छ। सोचबाटै सुरु हुने हो सुखी। सोच नबदलेसम्म कसैले पाउनेवाला छैन, शान्ति पनि। तर यी सबै यथार्थ गहिरिएर नबुझ्नेका लागि केवल खोक्रो आदर्श वा दर्शन मात्र हुन सक्छ। भुटानले विकासको चुली नै खुसीलाई बनायो। शान्तिका दूत भनेर चिनिएका गौतम बुद्धले पनि सुख नै भने। पञ्चशील अपनाए सुख हुन्छ भने। भौतिक पूर्वाधारले सम्पन्न मुलुकहरूमा सुख त होला तर खुसी छैन। अनुसन्धान गर्ने र गहिरिएर अध्ययन एवं विश्लेषण गर्ने पश्चिमाहरूले पूर्वीय दर्शन र संस्कार अपनाउन थालेका छन्। खुसीको खोजमा पश्चिमा देशका नागरिक नेपाल आउँछन्। उता व्यक्तिकेन्द्रित संस्कृति छ, नेपालमा सामूहिकता छ। सद्भाव अनि माया हुन्छ यहाँ। विकासका नाममा पश्चिमा केही बाछिटा नेपालसम्म आइपुग्दा नेपाली संस्कृति र सभ्यतामा दक्खल पुग्दैछ। यद्यपि नेपाल यस्ता धेरै अर्थमा सम्पन्न छ। हुनत सुख र खुसी मापन गर्न नसकिएला, तर मुहारमा देख्न र अनुभूत गर्न सकिन्छ। मानौं कि, नेपालका राजनेताहरूको सोचको मुहान सङ्लियो। सत्ता हाँक्ने र दलहरूका शीर्ष नेताहरूको सोच सकारात्मक बन्यो। नेपाललाई भौतिक विकाससँगै मानव विकास गरे विश्वका विकसित देशको तुलना पुर्याउने सोच पलायो। मानौं कि, नेताले समृद्ध नेपाल बनाउने सोच अघि सारे। के यो नै काफी छ त ? होइन, सोचलाई समयमै (टाइमली), सही तरिकाले (करेक्टली) र सम्पूर्णतामा (कम्प्लिटली) साकार पार्न सकेनन् भने त्यसको पनि अर्थ हुँदैन। सही सोचलाई जबसम्म मन, वचन र कर्मले पूर्णता दिइन्न, तबसम्म समृद्धि सम्भव छैन। आवधिक निर्वाचन २०७९ ले शीर्षनेताहरूदेखि युवा पुस्तासम्मलाई संसद्मा स्वागत गर्ने अवसर दिएको छ। विगतमा कमीकमजोरी रहे पनि यसपटक मतदाता विवेकी देखिएका छन्। फिल्टर गरेर अर्थात् सही सोच उमारेर त्यही वृक्षमा फूल फुलाउने कार्य गरेर देखाएका छन्। के अब देश बनाउँछु भनेर प्रतिनिधि र प्रदेश सभामा पुग्ने अनुमति पाएका नेताको सोच कम्तीमा मतदाताजस्तै सङ्लो हुनु पर्दैन ? मतदाता जसरी सोचेअनुसार निर्णय गरेर कार्यमा देखिनु पर्दैन ? यदि अबका दिनमा पनि सत्ता र संसद्मा पुग्ने नेतामा भिजन, डिसिजन र एक्सन को रिदम मिलेन भने नेपाल र नेपालीको अवस्था अझै पाँच वर्ष जहाँको तहीँ हुनेछ। विगतमा सयौंहजारौं योजनाआयोजना बनाइए, बजेट छुट्ट्याइए तर पनि त्यो एक्सनमा जान नसक्दा अवस्था ज्यूँका त्यूँ छ। बर्सेनि करोडौं बजेट खर्च हुन सक्दैन। यसरी हरेक वर्ष नेपाल सरकार, प्रदेश सरकार र स्थानीय सरकार साथै सरकार मातहतका कार्यालयमा यो अविकासको पुनरावृत्ति भइरहन्छ। जसका कारण समय र स्रोत बर्बाद भइरहेछ। त्यसैले सत्ता हाँक्ने नेताले लिने सोच र निर्णय सही, सकारात्मक, सङ्लो र समयसापेक्ष भए तल कार्यान्वयन तहमा रहेका कर्मचारी वा मातहतका सबैले सोहीअनुसार गर्ने हुन्। त्यसपछि एक्सनहरूले पुनः माथिका नेतृत्व पंक्तिहरूलाई डिसिजन गर्न र भिजन बनाउन थप बल पुग्नेछ। त्यसपछि विकास र समृद्धि सम्भव हुनेछ। झन्डै तीन करोड नेपाली र यसैभित्रका नेता, बुद्धिजीवी र कर्मचारीको सोचको मुहान जबसम्म सङ्लो हुँदैन, तबसम्म समृद्ध सपना बनिरहन्छ।"
रिस किन ?,"रिस एक नकारात्मक मनोभावना हो। रिसको बाहिरी तथा व्यावहारिक रूप भनेको कसैमाथि हमला वा आक्रमण गर्नु हो। रिस मूलतः एउटै भए पनि यसका अनेकौं रूप छन्। दुख, द्वेष इत्यादि रिसका विभिन्न रूप छन्। रिसको प्रदर्शन तुरुन्त हुन नसकेमा यो दुःख, द्वेषको रूपमा रहिरहन्छ र व्यक्ति मानसिक एवं शारीरिक रूपले रोगी हुन जान्छ। अधिकांश मानिसलाई धेरथोर रिस उठ्छ नै। कमैले मात्र यसको व्यवस्थापन गर्न सक्छन्। समय र परिस्थितिअनुसार मनमा उठेका भावना स्वतः हराउँछन् पनि। रिस यदि नियन्त्रणबाट बाहिर जान थाल्यो भने समस्या उत्पन्न हुन्छ। धेरै रिसाउने बानीले मानिस शारीरिक एवं मानसिक रोगबाट पीडित त हुन्छ। पारिवारिक समस्या पनि पर्छ। करियरमा पनि असर पर्छ। बढी रिसाउने मानिसलाई कसैले पनि मन पराउँदैन। पछि गएर ऊ एक्लै हुन जान्छ। रिसका प्रकारहरू वाणीमा रिसः यसमा रिसाएको व्यक्तिको मुखबाट निस्किने शब्दहरू गालीगलोज गर्ने, चोट पुर्याउने खालका हुन्छन्। निष्क्रिय रिसः यसमा रिसाएको मान्छे निष्क्रिय भएर आफ्नो रिस प्रकट गर्छ। ऊ केही बोल्दैन, केही गर्दैन उठेर एकातिर हिँड्छ। पानीको फोकाजस्तै रिसः यस प्रकारको रिस तुरुन्तै आउने, तुरुन्तै जाने खालको हुन्छ। सहजै हराउँछ र बिर्सिन्छ। दीर्घकालीन रिसः यस्तो रिस जो कहिले नहराउने, रिस उठाउनेलाई कहिले माफी नगर्ने खालको हुन्छ। उग्र रिसः यसमा एकै पटक रिसाएर चिच्याउने, कराउने, सामान फ्याक्ने, रिसको झोंकमा आँखा नदेख्ने, सानो ठुलोको विचारै नगर्ने किसिमको हुन्छ। स्वघाती रिसः यसमा व्यक्ति रिसाएको बेला स्वयं आफैंलाई हानिनोक्सानी हुने किसिमको व्यवहार गर्दछ। जस्तै, भित्तामा टाउको ठोकाउने, खाना नखाइकन सुतिदिने, ब्लेडले शरीरको कुनै भाग काट्ने प्रयास आदि गर्न सक्छ। पागल रिसः अरूप्रतिको दुःख, रिस, डाहाको रिसले गर्दा अव्यावहारिक कुरा गर्ने, दोष दिने, धम्क्याउने, गर्न नहुने कुराहरू गर्ने आदि। रिसाउने व्यक्तिमा देखिने लक्षणहरू ससाना कुरालाई पनि ठुलो रूप दिने। अनावश्यक कुरालाई बढाइचढाई भन्ने र झर्किने। आफ्नो सहकर्मीका कामबारे टीकाटिप्पणी गर्ने। कामको जिम्मेवारी लिन नमान्ने। काम बिग्रिँदा दोष अरूको टाउकोमा थोपार्ने, आफू पन्छिन खोज्ने। रिसका असरहरू रिसले मानसिक तनाव दिँदा कसैकसैलाई बढी खानुपर्ने हुन्छ भने कसैलाई खानै मन नलाग्ने हुन्छ। आफूलाई बढी नै व्यस्त भएको देखाउने, अफिसमा अबेरसम्म बस्ने र काम बढी गर्ने प्रयास गर्दछन्। रिसलाई नियन्त्रण गर्न सकेन भने अरूलाई गालीगलौज झगडा र मारपिटमा पनि लाग्न सक्छ। केही रिसाहा प्रवृत्तिका व्यक्तिहरू रिसलाई शान्त पार्न या असन्तुष्टिलाई एकछिन भए पनि बिर्सन रक्सी वा गाँजा, भाङ्ग पिउनतिर लाग्छन्। रिस किन उठ्ने गर्छ, त्यसको मूलकारण पत्ता लगाउनुको सट्टा रिसलाई दबाउने प्रयास गरियो भने रिस आफैंतिर फर्किन्छ। रिसले निम्त्याउन सक्ने शारीरिक समस्याहरू रिसको कारण पेट पोल्ने समस्या हुन्छ र बढी रिसाउने व्यक्तिलाई ग्यास्ट्रिक, अल्सरसमेत हुन सक्छ। रिसाउँदा शरीरबाट रसायनतŒव (हार्मोन्स) निस्किन्छन्। यी रसायन तत्त्वले मुटुको गतिलाई अनियमित पार्नुको साथै रक्तचापलाई पनि बढाउँछ। अत्यधिक रिसाएको बेला मुटुमा रक्तसञ्चार गर्ने नलीहरू खुम्चने हुँदा हृदयाघात पनि हुन सक्छ। विभिन्न अनुसन्धानले के देखाएको छ भने धैरे रिस गर्ने व्यक्तिलाई छालासम्बन्धी रोगहरू हुने सम्भावना हुन्छ। रिसलाई दबाउन खोजेमा टाउको दुख्ने, जिउ काम्ने तथा दुख्ने पनि हुन सक्छ। रिसलाई कसरी व्यवस्थापन गर्ने ? रिस उठेको बेला म रिसाइरहेको छु भन्ने कुरा मान्न तयार हुने हो भने रिस स्वतः घट्छ। रिसको झोंकमा आँखा देखिन्न भन्ने गरे पनि रिस उठेको बेला आँखा देख्नु नै स्वीकार गर्नु आँखा देख्नु हो। रिस उठेको बेला अंकलाई उल्टो गिन्ती गन्नु उत्तम हुन्छ। यसो गर्दा सोचाइबाट ध्यान अन्यत्र जान्छ र रिसको आवेग कम हुँदै जान्छ। बिस्तारै केहीबेर लामो श्वास तान्नले पनि रिस कम गर्न सकिन्छ। रिस कम भएपछि आफ्नो सबैभन्दा मिल्ने साथीलाई रिस उठेको कारणबारे भन्नु राम्रो हुन्छ, मन हल्का हुन्छ। रिस उठेको बेला आवेगमा आएर कुनै पनि निर्णय लिनु हुँदैन। रिसलाई रोक्ने उपाय दैनिक कमसेकम ३० मिनेट ध्यान गर्ने। ध्यान गर्नाले मन र मस्तिष्क शान्त हुन्छ। प्राणायाम, प्रार्थना, पूजापाठ पनि मन लगाएर गर्ने। पूर्णरूपमा मन लगाइएन भने फाइदा गर्दैन। माफ गर्ने, प्रायः पारिवारिक कलह, मनमुटाव र झगडा हुँदा परिवारका सदस्यहरूले एकअर्काको मन दुखाएका हुन्छन्। गहिरो चोट पुर्याएका हुन सक्छन्। एकले अर्कालाई माफ गर्न सकिएन भने मन दुखाएका कुरालाई सधैं सम्झिने भित्रभित्रै रिसाउने हुन्छन्। माफ गरिदियो भने मन हल्का भएको अनुभव हुन्छ। रिसमा होमियोप्याथिक एप्रोच यस चिकित्सा पद्धतिमा व्यक्ति (रोगी) को मानसिक अवस्थालाई उपचारको क्रममा बढी ध्यान दिइन्छ। रोग उत्पत्तिको कारण पत्ता लगाएर उपचार गरिन्छ। जस्तै: आफ्नै सुरमा काम गरिरहेको अवस्थामा कसैले अवरोध गर्यो भने रिस उठ्दा, नक्सवोमिका, पल्साटिला नामक औषधिले फाइदा पुर्याउँछ। रिस उठेको बेला सामानहरू फ्याँक्ने तथा तोडफोड गर्ने अवस्थामा छ भने स्टेफसिग्रिया, बेलाडोना, केमोमिला आदि उपयोगी हुन्छ। रिस उठेको बेला शरीर काम्ने, बोली बन्द हुने, रिसलाई भित्रै दबाउने अवस्थामा कोलोसिन्थ, स्टेफसिग्रिया, ब्रायोनिया आदि औषधिहरू प्रयोग गर्न सकिन्छ। रिस उठेको बेला आफैंलाई हानि पुर्याउने (जस्तै, टाउको भित्तामा ठोकाउनु, ब्लेडले हातको नसा काट्नु आदि) अवस्थामा, टेरेन्टलाहिस्पानिया, टिबरकुलिनमको प्रयोग गर्न सकिन्छ। रिस उठेको बेलाकसैले सान्त्वना दिँदा झन् रिसाउने नेट्रम म्युर, हेलिबोरसको उपयोग गर्नु लाभदायक हुन्छ। रिस उठेको बेलामा कसैले सान्त्वना दियो भने व्यक्तिको रिस शान्त हुन्छ। यस अवस्थामा पल्सेटिला लाभदायक हुन्छ। होमियोप्याथिक औषधि अनुभवी चिकित्सकको सल्लाह लिएर सेवन गर्दा उचित हुनेछ। मिश्र, होमियोप्याथिक कन्सलटेन्ट हुन्।"
अब बन्ने सरकार निजी क्षेत्रसँग सहकार्य गरेर अघि बढ्छ : गगन थापा,"काठमाडौं : नेपाली कांग्रेसका महामन्त्री गगनकुमार थापाले अब बन्ने सरकार निजी क्षेत्रसँग सहकार्य गरेर अघि बढ्ने बताए। उनले नेपाल आर्थिक पत्रकार (समाज)को २६औं वार्षिकोत्सव कार्यक्रममा आयोजित कार्यक्रममा बोल्दै अर्थतन्त्रमा देखिएको समस्या समाधानका लागि निजी क्षेत्रसँग सहकार्य आवश्यक रहेको उल्लेख गरे। 'मुलुकको अर्थतन्त्र यहीँ अवस्थामा चल्न सक्दैन', उनले भने, 'अब बन्ने सरकारले यो कुरालाई महसुस गरी प्राथमिकताका साथ निजी क्षेत्रको सहकार्यमा काम गर्नेछ ।' अर्थतन्त्र सबल बनाउनका लागि निजी क्षेत्रको साथ आवश्यक भएको उनको भनाइ छ । कार्यक्रममा बोल्दै नेकपा (एमाले)का उपाध्यक्ष विष्णु पौडेलले पनि मुलुकको अर्थतन्त्र सुधारका लागि निजी क्षेत्रको साथ आवश्यक भएको बताए। 'निजीकरण मोडेलमा त्रुटि भए सुधार गर्नुपर्छ', उनले भने, 'अर्थतन्त्र चलायमान बनाउनका लागि सही नीति र सही नेतृत्व आवश्यक छ ।'"
"सेञ्चुरी कमर्सियल बैंकको लाभांश घोषणा,कति दियो बोनस र नगद ?",काठमाडौं : सेञ्चरी कमर्सियल बैंक लिमिटेडले लाभांश घोषणा गरेको छ। बैंकको बुधबार बसेको सञ्चालक समितिको बैठकले आफ्ना सेयरधनीहरुलाई लाभांश दिने निर्णय गरेको हो। आर्थिक वर्षको मुनाफाबाट बैंकले आफ्ना सेयरधनीहरुलाई लाभांश दिन लागेको हो। लाभांशमध्ये ४७५ प्रतिशत बोनस सेयर र ०२५ प्रतिशत कर प्रयोगजनार्थ नगद लाभांश रहेको छ। उक्त प्रस्तावित लाभांश नेपाल राष्ट्र बैंकबाट स्वीकृत भइ आगामी वार्षिक साधारसभाले पारित गरेपछि बैंकका सम्बन्धित सेयरधनीले प्राप्त गर्न सक्नेछन्।
बौद्धिक अपांगता भएकामाथि आफन्तबाटै हिंसा,"काठमाडौं : चावहिलकी गोमा सिलवालकी छोरी निर्मल बाल विकास मध्यबानेश्वरमा अध्ययन गर्छिन्। १९ वर्षीया उनकी छोरी सिलवाल बौद्धिक अपांग हुन्। उनी आफ्नो काम आफंै गर्न सक्दिनन्। गोमालाई एकछिन् पनि छोरी एक्लै छाड्न मन लाग्दैन। भन्छिन्, ऊ बोल्न सक्दिन। कसले कतिबेला के गरिदिन्छ भन्न सकिन्न। घरकै सदस्यसँग पनि विश्वास लाग्दैन। कतै जान पर्यो कि उसलाई कोठामा राखेर बाहिर बाट साँचो लगाइदिन्छु। साचो आफैंले लिएर हिँड्ने गरेकी छु। अपांगता भएका व्यक्तिहरूमाथि घरबाहिर होस् कि घरभित्रैका सदस्यले होस् विभिन्न खालका हिंसा गरिरहेका हुन्छन्। बेलाबेलामा बाहिरिनिे नमिठा घटना सुन्दा गोमालाई डर लाग्छ। भन्छिन्, तरकारी किन्न जाँदा पनि घिसारेरै भए पनि छोरीलाई सँगै लान्छु। यस्तै, पाल्पा ताहुकी सीता बौडेल (नाम परिवर्तन) पनि बौद्धिक अपांग हुन्। ३२ वर्षीया अविवाहित बौडेल बौद्धिक अपांग छिन्। आफन्तको घरमा बस्दै आएकी सीता पटकपटक गर्भवती भइन्। उनलाई कसले हिंसा गर्यो उनको आमालाई थाहै भएन्। सीताले पनि भन्न सक्दिनन्। ३ पटक त उनको गर्भपतन गरियो। उनको अवस्थाको फाइदा उठाउँदै गर्भवती बनाउने मानिसको खोजी पनि भयो। तर, पत्ताा लागेन। बाध्य भएर आफन्तले सीतालाई बच्चा नबस्ने तीन महिने सुई लगाइदिने गरेका छन्। गत वर्ष रतुवामाई४ मोरङकी ८ वर्षीया बौद्धिक अपांग बालिकालाई बलात्कार गरेको आरोपमा ६६ वर्षीय वृद्ध पक्राउ परेका थिए। यस्तै, गोर्खामा ११ वर्षीया छिमेकी बालिकालाई बलात्कार गरेको आरोपमा १७ वर्षीय बालक प्रक्राउ परेका थिए। यी केही उदाहरण मात्रै हुन्। नेपाल अपांग महिला संघको तथ्यांकअनुसार नेपालमा ७० प्रतिशत अपांग महिला कुनै न कुनै हिंसामा परेका छन्। यसमध्ये पनि बौद्धिक अपांग भएका महिला तथा बालबालिका प्रायः सबैले केही न केही हिंसा भोग्न परिरहेकै छ। अपांगता भएका व्यक्तिका लागि सुरक्षाको ग्यारेन्टी सरकारले गर्न सकेको छैन। राष्ट्रिय अपांग महासंघका सचिव तथा बौद्धिक अपांग अभिभावक संघका अध्यक्ष राजु बस्नेतका अनुसार बौद्धिक अपांगता भएका व्यक्ति घरमै पनि सुरक्षित छेैनन्। उनी भन्छन्, यस्ता व्यक्तिमा शारीरिक विकास भए पनि, उमेरअनुसार मानसिक विकास हुँदैन। कसले के गरिरहेको छ बुझ्न सक्दैनन्। नराम्रो व्यवहार गरे पनि प्रतिकार गर्न सक्दैनन्। निर्मल बाल विकास केन्द्रकी प्रधानाध्यापक ज्योति खनाल भन्छिन्, यस्ता व्यक्तिहरूमा मानसिक विकास राम्रोसँग भएको हुन्न। हिंसा महिला पुरुष दुवैलाई हुन्छ। तर, पनि अपांग महिलामाथि हुने हिंसाको रेट उच्च छ। उनीहरू शब्दमा व्यत्ता गर्न सक्दैनन। भन्न सक्दैनन्। अन्य कुरामा ध्यान दिँदैनन्। खनालका अनुसार बौद्धिक अपांग व्यक्तिहरू शारीरिक विकास भएपछि स्वाभाविक रूपमा विपरीत लिंगप्रति आकर्षित भइरहेका हुन्छन्। कतिपय अवस्थामा उनीहरू आफैं पनि शारीरिक सम्बन्धका लागि तयार हुन्छन्। तर, ठीकवेठीक छुट्याउन सक्दैनन्। यसले गर्दा पनि हिंसामा पर्ने सम्भावना बढी हुने गरेको हो। बाल विकासमा पढ्न आउने व्यक्तिको अभिभावक प्रायः सबैले हिंसाको घटना सुनाउने गरेको बताउँदै खनालले यसका लागि परिवारका सदस्य नै सचेत हुनुपर्ने तर्क राख्छिन्। भन्छिन्, उनीहरूको शारीरिक मानसिक अवस्थालाई ख्याल गरेर राम्रा व्यवहार सिकाउने, ब्याड टच र गुड टचको विषयमा ज्ञान दिने गर्नुपर्छ। बाल विकास केन्द्रमा १०३ जना बौद्धिक अपांग भएका व्यक्तिहरू अध्ययन गर्छन्। २७ जना महिला र अन्य पुरुष छन्। एकपटक विद्यालय भर्ना भएका व्यक्ति प्रायः जीवनभर नै पढिरहेका हुन्छन्। किन त ? उनीहरूको मानसिक विकास खास भएको हुन्न। धेरै सिक्न पनि सक्दैनन्। उनीहरूको समय पास गर्न र भुलाउनपनि अभिभावकले विद्यालय पठाउँछन्। आगामी मंसिर १७ गतेको अन्तर्राष्ट्रिय अपांग दिवसमा देशभरका अपांगता भएका व्यक्ति सहभागी भएर र्याली आयोजना गरिरहेका छन्। अपांगता भएका आधारमा हिंसामा पारिनु हुन्न भन्ने उनीहरूको आवाज पनि छ।"
हतियारधारीलाई कारबाही गर्न महानगरको उजुरी,"काठमाडौं : बागमती किनारको सुकुमबासी बस्ती हटाउन खोज्दा घरेलु हतियारसहित आक्रमण गर्नेलाई पक्राउ गरी कारबाही गर्न काठमाडौं महानगरले प्रहरीलाई पत्राचार गरेको छ। आक्रमणमा सहभागी भएका राजु तामाङ, दीपकजंग कुँवर, हुकुम लामा र नारायण परि श्रमीलाई प्रक्राउ गरी आवश्यक कानुनी कारबाही गर्न महानगरले प्रहरी परिसरलाई पत्र लेखेको हो। गृह मन्त्रालय र काठमाडौं जिल्ला प्रशासन कार्यालयलाई समेत बोधार्थ दिएर काठमाडौं महानगरका प्रमुख प्रशासकीय अधिकृत महेशकुमार काफ्लेद्वारा हस्ताक्षरित पत्रमा कारबाही गरिनुपर्ने व्यक्तिहरूको नामसमेत उल्लेख गरिएको हो। हतियारसहित आक्रमणमा उत्रिएकालाई कारबाही गर्न पत्रमा आग्रह गरिएको छ। काठमाडौं प्रहरी परिसरका प्रवक्ता दिनेश मैनालीले बुधबार पत्र प्राप्त भएको बताए। उनले भने, हामीले अनुसन्धान सुरु गरेका छांै। आवश्यक सूचना तथा प्रमाण खोजिरहेका छौं। गैरकानुनी काम गर्ने कोही पनि कानुनभन्दा माथि हुँदैन। सोमबार बस्ती हटाउन पुगेको महानगरको टोलीमाथि स्थानीयले हतियारसहित आक्रमण गरेका थिए। आक्रमणमा महानगर सुरक्षा बलका प्रमुख राजु पाण्डेसहित नगर प्रहरीहरू घाइते भएको उल्लेख छ। अन्नपूर्ण लाई प्राप्त स्रोतअनुसार बस्ती हटाउने क्रममा प्रहरी जवान शर्मिला बोगटीलाई बन्धक बनाएर आक्रमण गरिएको, अन्य घाइते भएको भन्दै कारबाही गर्न माग गरिएको छ। महानगरका मेयर बालेन शाहसमेत भएको छलफलबाट प्रहरीलाई पत्राचार गर्ने निर्णय भएको हो। काठमाडौ प्रहरी परिसरका प्रमुख भरत बोहोराका अनुसार बुधबार प्राप्त पत्रमा नाम लेखिएको पात्रहरूलाई मुलुकी फौजदारी अपराध संहिताको दफा ८५, १९६ र २१२ अनुसार कारबाही गर्न माग राखिएको छ। बोहोराले भने, कारबाहीको लागि नाम नै तोकेर पत्र आएपछि हामीले जिल्ला अदालतबाट पक्राउ पुर्जी लिएर कारबाही अगाडि बढाउँछौं। यसका साथै आक्रमणको फोटो र भिडियो पनि हामीलाई प्राप्त छ। तत्कालै पक्राउ गरी अनुसन्धान गर्छांै। सुकुमवासीहरूको आक्रमण र आन्दोलनपछि केही समयका लागि बस्ती हटाउने कार्य रोकेको छ। सहायक प्रवक्ता काफ्लेले भने, पुनः सूचना जारी गरेका छौं। अतिक्रमण गरेका जग्गा सबैले खाली गरिदिनुहोस्। यस कार्यमा हामी निरन्तर लाग्नेछौं। प्रक्रिया पूरा गरेर सुकुमवासी बस्ती हटाउने निर्णय गरेका छौं। राति डोजर लगाउने त्रासमा सुकुमवासी बस्तीका स्थानीय राति पनि जाग्राम बसेका छन्। आफूहरूलाई विकल्प दियर मात्रै डोजर लगाउन भन्दै आन्दोलन गरिरहेका छन्। कानुनमा के छ ? मुलुकी अपराध संहिताकोः दफा ८५ मा आफ्नो पदीय कर्तव्य पालन गर्न लागेको राष्ट्रसेवकलाई जोर जुलुम गर्ने वा बाधा पुर्याउनु नहुने दफा १९६ मा आपराधिक बल प्रयोग गर्न नहुने दफा २१२ मा शरीर बन्धक लिन नहुने"
एमालेलाई हराउँदै कांग्रेसका ज्ञानेन्द्र कार्की सुनसरी ४ बाट निर्वाचित,धरान : सुनसरी निर्वाचन क्षेत्र नम्बर ४ बाट प्रतिनिधिसभा सदस्यमा ज्ञानेन्द्रबहादुर कार्की निर्वाचित भएका छन्। उनले एमालेका केन्द्रीय सदस्य जगदीश कुसियतलाई ११२ मतान्तरले पराजित गर्दै विजयी भएका हुन्। कार्कीले ३० हजार ४८३ मत प्राप्त गरे। उनका निकटतम् प्रतिद्वन्द्वी कुसियतले ३० हजार ३७१ मत पाए। सरकारका प्रवक्ता समेत रहेका सञ्चारमन्त्री कार्की जितसँगै दोस्रो पटक संसद भवन प्रवेश गर्ने भएका छन्। कार्की भोजपुरबाट पटक पटक निर्वाचनमा पराजित भएपछि २०७४ को निर्वाचनदेखि सुनसरी ४ बाट चुनाव लड्दै आएका हुन्। २०७४ को निर्वाचनमा कार्कीले एमालेका रमेश श्रेष्ठलाई पराजित गरेका थिए।
सुनको मूल्य तोलाको ९८ हजार नाघ्यो,"काठमाडौं : नेपाली बजारमा बिहीबार सुनको भाउ बढेको छ। नेपाल सुनचाँदी व्यवसायी महासंघका अनुसार आज छापावाल सुन प्रतितोला ९८ हजार १०० रुपैयाँमा कारोबार भइरहेको छ। अघिल्लो कारोबार दिन बुधबार दुई सय रुपैयाँले बढेर सुन प्रतितोला ९७ हजार ६ सय रुपैयाँमा कारोबार भएको थियो। आज सुन ५ सय रुपैयाँले बढेको हो। आज तेजावी सुनको मूल्य ९७ हजार ६ सय कायम गरिएको छ। यस्तै, सुनको मूल्य बढेसँगै चाँदी पनि बढेको छ। महासंघका अनुसार चाँदीको मूल्य प्रतितोलामा १० रुपैयाँले बढेर १ हजार ३३० पुगेको छ।"
सुनसरी  ४ मा ४१ मतले ज्ञानेन्द्र कार्कीको अग्रता,सुनसरी : सुनसरी निर्वाचन क्षेत्र नम्बर ४ मा कडा प्रतिस्पर्धा भइरहेको छ। पछिल्लो मत परिणाम अनुसार नेपाली काँग्रेसका उम्मेदवार ज्ञानेन्द्र बहादुर कार्कीले पुन : अग्रता लिएका छन्। मन्त्री कार्कीले ३० हजार २१४ मत ल्याउँदा एमालेका जगदिश प्रसाद कुसियैतले ३० हजार १७३ मत प्राप्त गरेका छन्। सत्ता गठबन्धनका उम्मेदवार कार्की र कुसियैतको ४१ मतान्तर रहेको छ।
"इरानमा २२ वर्षीया महसाको हिरासतमा मृत्युपछि विरोध प्रदर्शन, ४४८ जना मारिए",बागदात : बाइस वर्षीया महसा अमिनीको प्रहरी हिरासतमा भएको मृत्युलाई लिएर गत असोजदेखि देशभर सुरु भएको विरोधप्रदर्शनका क्रममा इरानी सुरक्षा बलले कारबाही गर्दा कम्तीमा चार सय ४८ जना मारिएका छन्। विरोधप्रदर्शनमा सुरक्षाकर्मीसँग भएका झडप तथा प्रदर्शन दबाउन सुरक्षाकर्मीले बल प्रयोग गर्दा उनीहरू मारिएका मानव अधिकार समूहलाई उद्धृत गर्दै अरब न्युजले जनाएको छ। नर्वेको इरान मावनअधिकार समूहका अनुसार हालसम्म मारिएका चार सय ४८ जनामध्ये ६० जना १८ वर्ष मुनिका नाबालिग छन्। अठार वर्ष मुनिका नौ जना केटी पनि सुरक्षाकर्मीको कारबाहीमा मारिएका छन्। समूहको प्रतिवेदनअनुसार गत साता मात्र सुरक्षाकर्मीले १६ जनालाई मारेको थियो। मारिएकामध्ये १२ जना कुर्दिस जनसङ्ख्या अधिक भएको इलाकाका हुन्। ती इलाकामा अहिले पनि हिंसात्मक प्रदर्शन जारी छन्। दोहोरो झडपमा मारिएका नागरिकको सङ्ख्या मात्र प्रतिवेदनमा समावेश गरिएको तथा त्यसमा सुरक्षाकर्मीको हताहती समावेश गरिएको छैन। इस्लामिक रिभोलुस्नरी गार्ड क्रप्सका ब्रिगेडियर जनरल अमीराली हज्जिजादेहले विरोधप्रदर्शनका क्रममा तीन सय जना मारिएका बताएका छन्। सरकारीस्तरमा पहिलोपटक हताहतीको विवरण सार्वजनिक भएको पनि अरब न्युजले जनाएको छ। उपयुक्त ढङ्गले टाउको नछोपेको अभियोगमा गत भदौ ३१ गते पक्राउ परेकी अमिनीको केही दिनपछि हिरासतमा मृत्यु भएको थियो। उनको हिरासतमा मृत्यु भएको खबर सार्वजनिक भएपछि इरानमा विरोधप्रदर्शन भड्किएको छ। धार्मिक प्रहरीले उनलाई यातना दिएर मारेको आरोप प्रदर्शनकारीले लगाएका छन्। यद्यपि इरान सरकारले त्यसको खण्डन गरेको छ। रासस
अर्जेन्टिना र पोर्चुगलको समर्थन गर्दैछु,"म इटालीको समर्थक हुँ। तर, यसपाली इटाली विश्वकपमा छनोट नै भएन। त्यसैले अर्जेन्टिना र पोर्चुगलको समर्थन गर्दैछु। गत वर्ष युरोपियन च्याम्पियन टिमले राम्रो गर्ला भन्ने आस थियो। विश्वकप छनोटको प्लेअफमै नर्थ मेसेडोनियासँग हारेपछि त बर्बादै भयो। तर, केही छैन, आफूले पूर्ण समर्थन गर्ने टिम नभए पनि दुई महान हस्तीको टोलीको समर्थन गरेर आनन्द लिँदैछु। नेपालमा जस्तो यहाँ (अस्ट्रेलियामा) विश्वकपको माहोल छैन। किनभने यहाँ फुटबल प्राथमिकताको खेल पनि होइन। त्यसैले स्थानीयले फुटबलमा धेरै चासो राख्दैनन्। हामीजस्तै बाहिरबाट आउनेका लागि त जहाँ भए पनि उस्तै हो । त्यसैले यहाँका स्थानीयलाई भन्दा हामीलाई विश्वकप लागेको हुन्छ। साथीहरू भेटघाट हुँदा पनि विश्वकपकै कुरा निस्किहाल्छ। म पनि घरमै हेरिरहेको छु। खासै बाहिर जाने माहोल पनि छैन। नेपाली साथीभाइको फुर्सद पनि मिलाउनै गाह्रो छ। त्यसैले पनि घरमै बसेर फुटबलको मज्जा लिइरहेको छु। एसियाली टिमले राम्रो खेल्दा झनै रमाइलो भइरहेको छ। मैले समर्थन गर्ने टिमको नाम सुन्दा चाहिँ अचम्म मान्छन्। अर्जेन्टिना र पोर्चुगलको एकै जना समर्थक ? भनेर भन्छन्। तर, मेरो यो विषयमा धारणा फरक छ। हाम्रो पुस्ताका दुई महान खेलाडीको अन्तर्राष्ट्रिय फुटबलमा पनि सुखद् बिदाइ होस् भन्ने चाहन्छु। उनीहरू यसका हकदार पनि छन्। त्यसैले मेरो समर्थन लियोनल मेसीको अर्जेन्टिना र क्रिस्टियानो रोनाल्डोको पोर्चुगललाई हो। खास अर्थमा उनीहरू राइभल होइनन्। हामी समर्थकहरू त्यसमा विभाजित हुनै पर्दैन। मेसी र रोनाल्डोले हाम्रो पुस्तालाई धेरै मिठा यादहरू दिएका छन्। उमेरका कारण सम्भवः यो उनीहरूको विश्वकपमा अन्तिम उपस्थिति हो। उनीहरूको सुखद् बिदाइ हुनुपर्छ। उनीहरूको खेल जीवनको सफलताको कुरा मात्रै होइन, मेरा लागि प्रेरणाका स्रोत पनि हुन्। मेरा लागि मात्रै होइन, उनीहरू अरबौं मानिसका लागि प्रेरणा बनेका छन्। आगामी पुस्ताका लागि पनि उनीहरूको जीवनीले उस्तै प्रभाव पार्नेछ। हाम्रो पुस्ताले पेले, म्याराडोनाको जादू त हेर्न पाएनौं। तर, रोनाल्डो र मेसीले पुर्याएको योगदान अविष्मरणीय छ। त्यसप्रति हामी खुसी हुनैपर्छ। हामीले उनीहरूलाई प्रतिस्पर्धीका रूपमा हेर्नु हुँदैन। एउटाको समर्थन गर्दा अर्को खेलाडीको आलोचना गर्नु हुँदैन। हामीले राम्रो फुटबलर मात्रै होइन, राम्रो व्यक्ति बन्नका लागि पनि धेरै कुरा मेसी र रोनाल्डोबाट सिक्न सक्छौं। यसपाली समूह चरणका खेल हेर्दा साविक विजेता फ्रान्स धेरै राम्रो छ। त्यसैले फ्रान्स लगातार दोस्रो पटक फाइनल पुग्लाजस्तो लाग्छ। अरू टिम फ्रान्सजस्तो बलियो देखेको छैन। मेरो लागि विश्वकप एउटा उत्सव हो। महान चाड हो भन्दा पनि हुन्छ। आम दर्शक, जो नियमित फुटबल हेर्दैनन्, उनीहरूका लागि त ठूलो पर्वजस्तै हुन्छ। म त फुटबल खेलाडी नै भएँ, यसको महत्व अवश्य धेरै नै हुने भयो। साथीहरू भेला भएर हेर्दा मज्जा हुन्थ्यो। माहोल नै फरक हुन्थ्यो। तर, यहाँ धेरै मान्छेको फुर्सद नै हुँदैन। त्यसैले घरमै बसेर हेर्न बाध्य छु। नेपालमा हुँदा माहोल हुन्थ्यो, साथीहरूसँग धेरै जना हेर्दा मज्जा हुन्छ। सेमिफाइनलपछि चाहिँ फुर्सद मिलाउनै पर्ला। चार वर्षमा एक पटक आउने चाड हो, त्यसैले जसरी पनि साथीहरू भेला भएर हेर्ने योजना छ। फेरि सेमिफाइनलदेखि दिनमा एउटा मात्रै खेल हुन्छ। अनि धेरै समय पनि दिनु पर्दैन। त्यसैले केही सहज होला भन्ने आस छ।  राष्ट्रिय फुटबल खेलाडी जगजित श्रेष्ठले साटेको अनुभव प्रस्तुति : उमेश दाहाल"
६० केजी गाँजासहित युवक पक्राउ,उदयपुर : उदयपुरको कटारी नगरपालिका ६ साँगुरीमा बुधबार प्रतिवन्धित ६० केजी गाँजासहित एक युवा पक्राउ परेका छन् । जंगलको बाटोबाट सिरहातर्फ लैजाँदै गर्दा प्रहरी चौकी रिस्कुबाट खटिएको प्रहरी टोलीले चेकजाँचका क्रममा ताप्ली गाउँपालिका२ का २७ वर्षी सरोज राईलाई पक्राउ गरेको हो । जिल्ला प्रहरी कार्यालयका सूचना अधिकारी डिएसपी राकेशकुमार पोदारका अनुसार बोरामा बोकेर लैजाँदै गरेको अवश्थामा राई पक्राउ परेका हुन् । पक्राउ परेका राईलाई थप अनुसन्धानका लागि बुधबार नै जिल्ला अदालतबाट सात दिनको म्याद थप गरी ईलाका प्रहरी कार्यालय कटारीको हिरासतमा राखिएको उनले बताए ।
मापदण्डविपरीत एकै भवनमा खचाखच सहकारी,"काठमाडौं : सहकारी मापदण्ड २०६८ ले भन्छ, एकै प्रकृतिका संस्थाको कार्यालय रहेको भवन वा घरमा अर्को संस्थाको कार्यालय स्थापना गर्न पाइने छैन। एउटै भवन वा घरमा एकभन्दा बढी एकै प्रकृतिको संस्थाहरूको कार्यालय भएमा पछि खोलिएको संस्थाको कार्यालय अन्य उपयुक्त ठाउँमा सार्न कार्यालयले निर्देशन दिन सक्नेछ। तर, न्युरोडस्थित पशुपति प्लाजाका तलापिच्छे कार्यालय छन्। जहाँ १० वटा सहकारी संस्था खुलेका छन्। यहाँ भएका कैलाश, सामूहिक प्रयास र हाम्रो समृद्धि बहुउद्देश्यीय सहकारी हुन्। सुनौलो दियालो, खुसी, निहाल, खुल्लाबजार, रिजर्व, हाम्रो चाहना र आकाशवाणी बचत तथा ऋण सहकारी (साकोस)अन्तर्गतका हुन्। कोटेश्वर चोकस्थित एउटा भवनमा लहरै ६ वटा सहकारी छन्। जहाँ बछलेश्वरी, प्रयासरत, ग्रिनरी (बचत तथा ऋण सहकारी) संस्था छन्। यस्तै कार्यवृद्धि बहुउद्देश्यीय सहकारी यही भवनमा छ। कुमारी साकोस र पञ्चशील बहुउद्देश्यीय सहकारीका सेवाकेन्द्र पनि छन्। कुमारीले त तीनवटा ब्यानर राखेको छ। न्युरोडकै बिरा कम्पेक्समा ५ वटा कार्यालय छन्। सम्यक, ग्रो, स्वर्ण, जीवनदीप साकोस र सुभम बहुउद्देश्यीय सहकारी छन्। नजिकै अर्को भवनमा ७ वटा सहकारी छन्। मनविनायक, गतिशील, बुद्धनगर, पानीट्यांकी, धनपत्र बहुउद्देश्यीय सहकारी छन्। पूर्णलक्ष्मी र सघन बचत सहकारी पनि यही भवनमा छन्। यी केही उदाहरण मात्रै हुन्। न्युरोड आसपास मात्रै ५ सयभन्दा बढी सहकारीका कार्यालय छन्। एउटै भवनमा दुई वा दुईभन्दा बढी सहकारी खुलेका पाइन्छन्। कालिमाटी, असन, महाबौद्ध, चाबहिललगायत क्षेत्रमा पनि एउटै भवन धेरै सहकारीले भरिएका छन्। अनेक थरीका रंगीचंगी सहकारीका ब्यानरले काठमाडौं राजधानीलाई कुरूप बनाएको छ। एउटै संस्थाको पनि धेरै ब्यानर राखेका पाइन्छन्। सहकारी च्याउसरी खुल्न थालेपछि सहकारी विभागले २०६८ सालमा मापदण्ड बनायो। जसको सहकारी संस्थाको कार्यालयसम्बन्धी व्यवस्थामा एउटा भवनमा एउटा मात्रै सहकारी राख्न पाउने व्यवस्था गरिएको हो। अर्थात्, कुनै भवनमा एउटा सहकारी संस्था छ भने त्यहाँ अर्को राख्न नपाइने व्यवस्था गर्यो। तर, यस्तो नियम बनेको ११ वर्ष बित्दा पनि कार्यान्वयनमा आउन सकेको छैन। कुनै भवनमा पहिला सहकारीको कार्यालय छ भने त्यहाँ अर्को राख्न नपाउने नियम कडाइका साथ कार्यान्वयन गर्नुपर्ने बताउँछन् राष्ट्रिय सहकारी बैंकका अध्यक्ष केबी उप्रेती। एउटै भवनमा धेरै सहकारी हुनु गलत हो, उप्रेती भन्छन्, एउटै भवनमा धेरै संस्था हुँदा सदस्यमा भ्रम सिर्जना हुन्छ र सहकारीबीच अस्वस्थ प्रतिस्पर्धा हुन्छ। एउटै भवनमा धेरै संस्था राख्दा असन्तुलित हुने भएपनि सहकारीले अटेर गरी विभिन्न थरीका ब्यानरले भवन रंगाइरहेका छन्। नियमक निकाय रमिते बनेको छ। एउटै भवनमा धेरै संस्था हुँदा सदस्य झुक्किने, दोहोरो सदस्य बन्ने, संस्थाको गोपनियता भंग हुने सम्भावना रहने उप्रेती बताउँछन्। यस्तो भयो भने अनावश्यक दबाब हुन्छ र गोप्य कुरा पनि लिक हुन सक्छ, उनी भन्छन्। सहकारीविज्ञ सुदर्शन ढकालका अनुसार एउटै भवनमा धेरै सहकारी दर्ता दिन रोक्नुपर्थ्यो। समय सीमा दिएर त्यस्ता ठाउँबाट कार्यालय सार्न सकिन्थ्यो। पूर्वसचिव ढकाल सहकारी नियमन गर्न र सहकारीलाई विधिमा बाँध्न सरकारले पहल गर्नुपर्ने बताउँछन्। सहकारी निजी कम्पनी नभई सामाजिक व्यवसाय हो, ढकाल भन्छन्, एउटै घरमा ४५ वटा समुदाय त हुँदैन। सहकारी विभागले नियमन गर्न सक्नुपथ्र्यो। एउटा क्षेत्रमा कति सहकारी हुने ऐन, नियममा तोकिएको छैन। तर, सहकारी नियमावली २०७५ को नियम ७ मा बचत तथा ऋण सहकारी दर्ता मापदण्डमा जनसंख्याको आधारमा सहकारी दर्ता गर्ने व्यवस्था छ। महानगरपालिका वा उपमहानगरपालिकामा ५ हजार जनसंख्यामा एउटा बचत सहकारी दर्ता गर्ने व्यवस्था छ। त्यस्तै नगरपालिकामा २ हजार र गाउँपालिकामा प्रत्येक ५ सय जनसंख्यामा एउटा बचत तथा ऋण सहकारी दर्ता गर्ने व्यवस्था छ। मापदण्डभन्दा बढी भएका बचत तथा ऋण सहकारी एकीकरण भई सक्नुपर्ने नियमावलीमा उल्लेख भए पनि कार्यान्वयन हुन सकेको छैन। सहकारी विभागका उपरजिष्ट्रार टोलराज उपाध्याय जनसंख्यालाई आधार मानेर सहकारी दर्ता गर्नुपर्ने बताउँछन्। अब ऐन, नियममा उल्लेख भएभन्दा बढी सहकारी दर्ता हुनु भएन, उपाध्याय भन्छन्, स्थानीय तह, प्रदेशले पनि दर्ता गर्दा ध्यान दिनुपर्छ। सहकारीहरू समुदाय केन्द्रित हुन नसक्दा एउटै भवनमा धेरै सहकारी खुल्ने गरेको विभागका अधिकारी बताउँछन्। उपरजिष्ट्रार उपाध्याय एउटै भवनमा धेरै संस्था हुँदा सदस्य दोहोरो हुनुका साथै कुन संस्थामा उत्तरदायी हुने भन्नेमा समस्या आउने बताउँछन्। एउटै समुदायमा एकै प्रकृतिका धेरै सहकारी हुँदा समस्या आउने देखिएकाले जनसंख्याका आधारमा सहकारी दर्ता हुनुपर्ने उनको तर्क छ। संख्यात्मक रूपमा सहकारी न्यून गर्नुपर्छ, उनी भन्छन्, सहकारी ऐन, नियम सबैले कार्यान्वयन गर्नुपर्छ सहकारी ऐन २०७४ मा ३० जनाले सहकारी खोल्न सकिने प्रावधान छ। श्रमिक सहकारी खोल्न त १५ जना मात्रै भए पुग्छ। सहकारीको संख्या बढेपछि सरकारले महानगरपालिका तथा उपमहानगरपालिकामा बचत तथा ऋण सहकारी दर्ता गर्दा सय जना चाहिने प्रावधान ल्याइएको छ। यसअघि २५ जना भए सहकारी खोल्न पाइने व्यवस्था थियो। संघीय सरकार, प्रदेश सरकार, स्थानीय तह वा त्यस्ता सरकार वा तहको अनुुदान वा स्वामित्वमा सञ्चालित विद्यालय, विश्वविद्यालय वा संगठित संस्थाबाट पारी श्रमिक पाउने पदमा बहाल रहेका कम्तीमा एक सय कर्मचारी, आंशिक वा प्राध्यापक आपसमा मिली सहकारी दर्ता गर्न सक्ने व्यवस्था छ। एक सय जनाभन्दा कम संख्या रहेको एउटै कार्यालयमा कम्तीमा ३० जना कर्मचारी, शिक्षक वा प्राध्यापकले पनि संस्था खोल्न सक्ने व्यवस्था छ। एकै व्यक्ति एउटै भवनमा रहेको प्रायः सबै सहकारीको सदस्य हुने गरेको पाइएको छ। दोहोरो सदस्यता अन्त्य पूर्णरूपमा कार्यान्वयन गर्न सके मर्ज भएर एउटै भवनमा एउटै संस्था हुने ढकाल बताउँछन्। अब कारोबारमा न्यूनतम पुँजी तोक्न पनि आवश्यक भइसकेको उनको भनाइ छ। अब सहकारीमा फोर्स मर्ज गर्नपर्छ, ढकाल भन्छन्, संस्था गाभिएर बलियो भएमा सदस्यलाई गुणस्तरीय र प्रभावकारी सेवा दिन सकिन्छ। काठमाडौंमा एउटै भवनमा मापदण्डविपरीत खुलेका सहकारी। एकै प्रकृतिको संस्थाको कार्यालय रहेको भवन वा घरमा अर्को राख्न नपाइने मापदण्ड छ। तस्बिर : दिपेन श्रेष्ठ राष्ट्रिय सहकारी महासंघका अध्यक्ष मीनराज कँडेल एउटै घरमा धेरै सहकारी हुनु राम्रो नभएको बताउँछन्। एउटै घरमा धेरै संस्था हुँदा विकृति भित्रिएको छ, अध्यक्ष कँडेल भन्छन्, यो राम्रो भएन। काठमाडौं जिल्ला सहकारी संघका उपाध्यक्ष खेमराज सुवेदी काठमाडौंमा सहकारी धेरै हुनुका साथै विसंगति पनि बढिरहेको बताउँछन्। मानवीय र व्यवस्थापनका त्रुटि छन्, सुवेदी भन्छन्, नियमनको अभाव छ। वित्तीय सहकारीलाई नियमन गर्न सरकार उदासीन रह्यो। दूषित मनसाय तथा प्रलोभनका कारण संस्था दर्ता गर्ने गरिएको उनी बताउँछन्। संस्था नियमनमा चासो नदिने तर अन्धाधुन्द नयाँ दर्ता गर्दा ठूलो समस्या रहेको उनको भनाइ छ। एउटै भवनमा एकभन्दा संस्था नराख्न सकिने भए पनि त्यसो गर्न नसकेको उनी सुनाउँछन्। एउटा भवनमा एउटा मात्र राखेर सुन्दर बनाउन सकिन्थ्यो, सुवेदी भन्छन्, त्यही भवनमा अर्को संस्था हुँदा सदस्यता दोहोरिने समस्या रहे पनि कतिपय भवनको संरचनागत कारणले पनि एउटै भवनमा बस्नुपर्ने बाध्यता छ। एउटै भवनमा धेरै संस्था राख्दा असन्तुलित हुने भए पनि सहकारीले अटेर गरी विभिन्न थरीका ब्यानरले भवन रंगाइरहेका छन्। नियमक निकाय रमिते बनेको छ। सहकारीले आफ्नो विनियममा एउटा संस्था बसेकोमा नराख्ने भन्ने राखे पनि कार्यान्वयन नगरेको नियामक निकायका अधिकारीहरू बताउँछन्। सहरी क्षेत्रमा एउटा मान्छे धेरै ठाउँमा आबद्ध हुने, धेरै संस्थाबाट ऋण लिने र नतिर्ने प्रवृत्ति बढ्दै गएकाले समस्या सिर्जना भएको सरकारी अधिकारी बताउँछन्। मर्ज अपरिहार्य सहकारीको संख्या मात्र बढेको छैन कि विकृति र विसंगतिसमेत बढेको छ। साना संस्था हुँदा सदस्यको आवश्यकता पूर्ति हुन सकिरहेको छैन। सहकारी अभियन्ता तथा नियमक निकाय सहकारी मर्ज गर्नुपर्ने पक्षमा उभिएका छन्। तरलता अभावले संकट निम्ताएपछि झन् आपसमा मर्ज गर्न सक्रिय भएको पाइएको छ। सहकारी मर्ज हुन धमाधम गृहकार्य गरिरहेका छन्। पछिल्लो अवधि २५ सहकारी मर्ज भई तीनवटा संस्था बन्न सम्झौता गरेका छन्। सहकारीलाई कानुनी दायरामा ल्याउन नसक्दा सहकारीमा मनपरीतन्त्र चलेको छ। महासंघका अध्यक्ष कँडेल सहकारी मर्ज प्रक्रिया सुरु भएको भन्दै धेरै संस्था छिट्टै मर्ज हुने दाबी गर्छन्। साना सहकारीले गुणस्तरीय सेवा दिन सकिरहेका छैनन्, कँडेल भन्छन्, अब एकीकरण(मर्ज) गर्नुको विकल्प छैन। तर, सहकारीलाई पसल खोलेर सर्वसाधारण लुट्न सरकारले नै छुट दिइरहेको छ। नियमन अभावका कारण गलत नियत भएका व्यक्ति सहकारीमा प्रवेश गरेका छन्। महासंघका अध्यक्ष कँडेल कानुनी रूपमा एकै ठाउँमा धेरै सहकारी खोल्न नपाइने नियम नभएको बताउँछन्। विश्वव्यापी आर्थिक संकटका कारण अब साना सहकारी टिक्न सक्दैनन्, कँडेल भन्छन्, प्रतिस्पर्धामा जान मर्ज अभियान चाल्नैपर्छ। बैंक तथा वित्तीय संस्था पनि मर्ज भइरहेका छन्। वाणिज्य बैंकहरू मर्ज भइरहेका बेला सहकारी पनि मर्ज हुन सके प्रभावकारी सेवा दिन सकिने कँडेल ठान्छन्। सरकारले एकीकरण अभियानलाई प्रोत्साहन गरेको जनाएको छ। तर, सहकारी एकीकरण हुन आकर्षित हुन सकेका छैनन्। सरकारले सहकारी एकीकरण तथा विभाजन निर्देशिका २०७७ ल्याएको छ। दुई वा दुईभन्दा बढी संस्था गाभिएर सबै संस्थाका सदस्य रहनुका साथै सम्पत्ति र दायित्व एकीकृत हुने गरी एकीकरण गर्न निर्देशिका ल्याइए पनि अपेक्षाकृत रूपमा एकीकरण हुन सकेको छैन। यसअघि सरकारले २०७० मा सहकारी संघसंस्था एकीकरणसम्बन्धी कार्यविधि ल्याएको थियो। सहकारीमा मनपरितन्त्र देश संघीयतामा गएसँगै तीन तहको सरकारले नियमन गर्ने प्रावधान भए पनि कुनै पनि सरकारले नियमन गर्न सकेका छैनन्। सहकारीलाई कानुनी दायरामा ल्याउन नसक्दा सहकारीमा मनपरीतन्त्र चलेको छ। पछिल्ला तीन वर्षमा सहकारीको नियमन गर्न राष्ट्र बैंकअन्तर्गत दोस्रो नियमन निकाय गठन गर्ने बजेटमा उल्लेख गरिए पनि कार्यान्वयन हुन सकेको छैन। नेपाल बचत तथा ऋण केन्द्रीय सहकारी संघ(नेफ्स्कून)का अध्यक्ष परितोष पौड्याल सहकारी अनुशासनमा नरहेकाले समस्या आएको बताउँछन्। सुशासनमा ल्याउन नियमन प्रभावकारी हुनुपर्ने पौड्यालको भनाइ छ। प्रभावकारी नियमन हुन नसक्दा सहकारीले सर्वसाधारण लुटिरहेका छन्। खुकुलो नियमन तथा फितलो अनुगमनका कारण नियत खराब भएका सहकारीलाई ठग्न सजिलो भएको छ। काठमाडौं उपत्यकामा धेरै सहकारी छन्। विकृति र ठगी पनि यहीँ बढी छ। सञ्चालक बन्न थाले गैरजिम्मेवार सहकारीमा सीमित व्यक्ति हाबी हुने गरेका छन्। पछिल्लो समयमा त सञ्चालकहरू पन्छिन् खोजेको पाइएको छ। संस्थामा संकट आउन थालेपछि सञ्चालक गैरजिम्मेवार हुन थालेका छन्। निर्वाचनबाट चुनिएका सञ्चालक पनि बीचमै छोड्न चाहनेको संख्या बढ्दै गएको छ। निर्णय प्रक्रियामा संलग्न नरहेको, संस्थामा समस्या आउनुमा आफ्नो भूमिका नरहेको लगायतका मुद्दा लिएर पद छोड्न सहकारी विभाग धाउने गरेको पाइएको छ। यस्तो समस्या आउन थालेपछि विभागले सञ्चालकलाई जिम्मेवारीबाट नभाग्न चेतावनी दिइसकेको छ। महासंघका अध्यक्ष कँडेलका अनुसार पारिवारिक ढंगले चलाएका सहकारी समस्यामा छन्। सीमित व्यक्तिको हालिमुहाली र परिवारवाद हाबी भएका सहकारी समस्यामा परेको कँडेल बताउँछन्। कुन प्रदेशमा कति सहकारी ? कति आबद्धता ? सहकारी विभागका अनुसार देशभर २९ हजार ८ सय ८६ सहकारी छन्। सहकारीमा ७३ लाख ७ हजार ४ सय ६१ व्यक्ति आबद्ध भएका छन्। सहकारीमा १० खर्बको कारोबार भइरहेको छ। प्रदेश १ मा ४ हजार ७ सय ३७ सहकारी छन्। त्यसमध्ये ३ हजार ६ सय ७९ स्थानीय तह मातहत छन्। प्रदेशको कार्यक्षेत्र भएका सहकारी १ हजार ५८ वटा छन्। प्रदेशको कुल जनसंख्या २० प्रतिशत सहकारीमा आबद्ध छन्। मधेसमा ४ हजार १ सय ५३ सहकारी छन्। प्रदेश कार्यक्षेत्रमा ८ सय ४१ सहकारी हुँदा स्थानीय तहमा भने ३ हजार ३ सय १२ सहकारी छन्। बागमतीमा १० हजार ४ सय १८ सहकारी छन्। सबैभन्दा धेरै सहकारी भएको जिल्ला काठमाडौंमा २ हजार ५ सय ११ संस्था छन्। प्रदेशको मातहत २ हजार ६ सय १६ सहकारी हुँदा स्थानीय तहको कार्यक्षेत्रभित्र ७ हजार ८ सय १ पर्छन्। बागमती प्रदेशमा ५५ लाख २९ हजार ४ सय ५२ जनसंख्या रहेकामा त्यसको ४९१४ प्रतिशत मानिस सहकारीमा आबद्ध छन्। गण्डकीमा २४ लाख जनसंख्यामा ११ लाख १६ हजार सहकारीका सदस्य छन्। यस प्रदेशमा २ हजार ६ सय ७१ सहकारी छन्। लुम्बिनीमा ४५ लाख ४० हजार जनसंख्याको १७१४ प्रतिशत सहकारीमा आबद्ध भएको छ। यहाँ ३ हजार ७ सय ५५ सहकारीमा ८ लाख ९८ हजार सदस्य छन्। कर्णाली प्रदेशमा १५ लाख ५५ हजार जनसंख्यामध्ये ४ लाख ५ हजार सदस्य छन्। यहाँ १ हजार ९ सय ७६ सहकारी छन्। सुदूरपश्चिममा २५ लाख ५२ हजार जनसंख्यामा ५ लाख ४३ हजार व्यक्ति सहकारीमा आबद्ध भएका छन्। यहाँ २ हजार ६० संस्था छन्। एउटै भवनमा धेरै सहकारी हुनु गलत हो। सदस्यमा भ्रम सिर्जना हुन्छ र सहकारीबीच अस्वस्थ प्रतिस्पर्धा हुन्छ। यस्तो भयो भने अनावश्यक दबाब हुन्छ र गोप्य कुरा पनि लिक हुन सक्छ। केबी उप्रेती,अध्यक्ष, राष्ट्रिय सहकारी बैंक सहकारी निजी कम्पनी नभई सामाजिक व्यवसाय हो। एउटै घरमा ४५ वटा समुदाय त हुँदैन। सहकारी विभागले नियमन गर्न सक्नुपथ्र्यो। सुदर्शन ढकाल, सहकारीविज्ञ जनसंख्यालाई आधार मानेर सहकारी दर्ता गर्नुपर्छ। अब ऐन, नियममा उल्लेख भएभन्दा बढी दर्ता हुनु भएन। स्थानीय तह, प्रदेशले पनि दर्ता गर्दा ध्यान दिनुपर्छ । टोलराज उपाध्याय, उपरजिस्ट्रार, सहकारी विभाग एउटै घरमा धेरै संस्था हुँदा विकृति भित्रिएको छ। यो राम्रो भएन। मीनराज कँडेल,अध्यक्ष, राष्ट्रिय सहकारी महासंघ"
"सुनसरी  ४ मा एमालेका जगदिश कुसियैतको अग्रता, ८२ मतले पछि परे मन्त्री कार्की",सुनसरी : सुनसरी निर्वाचन क्षेत्र नम्बर ४ मा एमालेका जगदिश प्रसाद कुसियैतले अग्रता लिएका छन्। पछिल्लो मत परिणाम अनुसार सत्ता गठबन्धनका उम्मेदवारलाई पछाडि पार्दै कुसियैतले ८२ मतले अग्रता लिएका हुन्। एमालेका कुसियैतले २९ हजार ७९४ मत ल्याउँदा नेपाली काँग्रेसका उम्मेदवार एवम् सञ्चारमन्त्री ज्ञानेन्द्र बहादुर कार्कीले २९ हजार ७१२ मत प्राप्त गरेका छन्। सुनसरी ४ मा अब झण्डै १६०० मत गणना बाँकी रहेको छ।
डोटीमा वडाध्यक्ष पुष्पराज जोशीको निधन,डोटी : डोटीको पूर्वीचौकी गाउँपालिका६ गाँजरीका वडाध्यक्ष पुष्पराज जोशीको गए राति निधन भएको छ। उनको हृदयघातका कारण निधन भएको हो। बुधबार गाउँपालिकाको बैठक सकेर फर्किने क्रममा ६५ वर्षीय जोशी बाटोमा एक्कासी बेहोस भएर ढलेका पूर्वीचौकी४ का वडाध्यक्ष बलबहादुर खड्काले जानकारी दिए। उनको उपचारका लागि अस्पताल ल्याउँदै गर्दा बाटोमै निधन भएको हो । उनको हृदयघातकै कारण निधन भएको जिल्ला अस्पतालका डा सोहन शाहले बताए। जोशी गत वैशाख ३० गते भएको स्थानीय तहको निर्वाचनमा नेपाली कांग्रेसबाट वडाध्यक्षमा निर्वाचित भएका थिए।
कसरी चुुनिन्छन् समानुुपातिक सांसद ?,"काठमाडौं : संविधानअनुसार मुलुकमा मिश्रित प्रणालीको आमनिर्वाचनमार्फत प्रतिनिधिसभा तथा प्रदेशसभाका सदस्यहरू चुन्ने गरिन्छ। प्रतिनिधिसभा २७५ सदस्यीय छ,। जसमा १६५ सदस्य पहिलो निर्वाचित हुने निर्वाचन प्रणालीबाट निर्वाचित हुने व्यवस्था छ भने ११० सदस्य समानुपातिक निर्वाचन प्रणालीबाट निर्वाचित हुने व्यवस्था छ । समानुपातिक निर्वाचन प्रणाली भन्नाले ऐनको दफा ५ बमोजिम सम्पूर्ण देशलाई एक निर्वाचन क्षेत्र मानी दललाई मत दिने र प्रत्येक दलले प्राप्त गरेको कुल मत संख्याको अनुपातमा त्यस्तो दलको तर्पबाट प्रतिनिधित्व गर्ने उम्मेदवार प्रतिनिधिसभा सदस्यमा निर्वाचित हुने निर्वाचन प्रणाली हो। समानुपातिकतर्फको सांसद चयनका लागि मतदान सकिएपछि १६५ वटै निर्वाचन क्षेत्रबाट समानुपातिकमा हरेक दलले प्राप्त गरेको मतको टेबल बनाइने निर्वाचन आयोगका सहप्रवक्ता सूर्यप्रसाद अर्यालले बताए। त्यसरी बनाइएको टेबललाई आयोगको केन्द्रीय विवरणमा सामेल गरिन्छ र सबै क्षेत्रको मतलाई दलअनुसार विभाजन गरेर जोडिन्छ । प्रतिनिधिसभामा समानुपातिकतर्फ ३ प्रतिशत मत नल्याउने दलले समानुपातिकतर्फ एक सिट पनि पाउँदैनन्। क्षेत्रगत रूपमा नै सदर मतको विवरण मात्र केन्द्रमा पठाइने भएकाले त्यो कुल मत भनेको सदर मतको संख्या मात्र हुन्छ । प्रतिनिधिसभामा समानुपातिकतर्फ ३ प्रतिशत मत नल्याउने दलले समानुपातिकतर्फ एक सिट पनि पाउँदैनन्। कुल सदर मतको ३ प्रतिशतभन्दा कम मत पाउने दलहरूले प्राप्त गरेको मत कुल सदर मतबाट घटाइन्छ । थ्रेस होल्डका लागि ३ लाख मत ल्याउनुपर्ने निर्वाचन आयोगका उपसचिव कमल भट्टराईका अनुसार कुनै पनि दलले ११० समानुपातिक सांसदमध्ये थे्रस होल्डका लागि कम्तीमा ३ लाख मत कटाउनुपर्ने हुन्छ। निर्वाचन अन्तर्गत मंसिर ४ मा सम्पन्न मतदानमा १ करोड १४ लाख ६८ हजार मत खसेको छ। जसमा ३ प्रतिशत मत बदर हुने देखिन्छ। जसमा १ करोड ११ लाख सदर मतको अनुमान छ। उनले भने, समानुपातिकका साना दलले १० प्रतिशत मत खेरा जाने देखिन्छ। त्यो भनेको १ करोड ११ हजार हो। कुनै दलले २९ प्रतिशत मात्र मत ल्यायो भने पनि उत्ता दललाई समानुपातिक सांसदको सिट बाँडफाँटको गणनामा राखिँदैन। आयोगका अनुसार दलले १ सिट पाउन ९० हजार ९०९ मत ल्ल्याउनुपर्ने अनुमान भट्टराईले गरे। एक सिट ल्याउन ९० हजारको हाराहरी चाहिने देखिन्छ। यो सुत्रले मिलाउने कुरा हो, उनले भने । सहप्रवत्ताा अर्यालले भने अनुसार मत विभाजन गर्नुपर्ने थ्रेस होल्ड कटाएका दलहरूले प्राप्त गरेको मत संख्यालाई लहरै राखेर प्रत्येकलाई पालैपालो १ देखि क्रमशः विजोर संख्याले भाग गरिन्छ। दलहरूले प्राप्त गरेका मत संख्यालाई १,३,५,७,९,११ र यसपछि आउने विजोर संख्याहरूले क्रमशः भाग लगाउँदै जाने सुत्र रहेको अर्यालले बताए। उक्त सुत्रमा ११० वटा विजोर सङख्याले भाग गर्ने व्यवस्था रहेको अर्यालले बताए। दलहरूले प्राप्त गरेको मतलाई १ देखिका बिजोर अंकले भाग लगाउने पद्धतिलाई सेन्ट लग विधि भनिन्छ। उक्त सुत्रअनुसार सिट संख्या भाग लगाउँदा धेरै भोट प्राप्त गर्ने दलले समानुपातिमा पनि धेरै सिट जित्छन् भने थोरै भोट पाउने सोही अनुसार सांसद चुनिन्छन्। संविधानले तोकेको ३३ प्रतिशत महिला प्रतिनिधित्व सुनिश्चित प्रत्यक्ष निर्वाचनबाट हुन सकेको छैन भने पनि दलहरूले समानुपातिकबाट महिला संख्या पुर्याउनपर्छ। कुनै पनि राजनीतिक दलले राष्ट्रिय पार्टीको मान्यता पाउन समानुपातिकमा ३ प्रतिशत मत ल्याएको र प्रत्यक्षतर्फ कम्तीमा एक सिट जितेको हुनुपर्ने कानुनी व्यवस्था छ। प्रदेशमा पनि प्रतिनिधिसभाकै तरिकाले गणना गरेर सदस्य चुन्ने व्यवस्था छ। तर, प्रदेशमा भने मान्यता प्राप्त दल बन्न समानुपातिकमा तीन प्रतिशतको साटो १ दशमलव ५ प्रतिशत मात्र मत कटाए पुग्छ। प्रतिनिधिसभा प्रत्यक्षतर्फ सीमित क्षेत्रबाट उठेको प्रतिनिधिले प्राप्त गरेको मतको आधारमा जितहार हुन्छ भने प्रतिनिधिसभाको समानुपातिक निर्वाचन प्रणालीमा पूरै देशलाई नै एउटा नेपालको संविधान अनुसार प्रतिनिधिसभा र प्रदेशसभामा ६० प्रतिशत सदस्य प्रत्यक्ष रूपमा निर्वाचित हुन्छन्। ४० प्रतिशत समानुपातिकबाट छानिन्छन्। प्रदेशसभामा समानुपातिकबाट सांसद चयन प्रक्रियाबाट यस्तो भए पनि प्रदेशमा १ दशमलव ५ प्रतिशत मत कटाएका दलबीच प्रदेशका २२० वटा सिट बाँडफाँट गरिने आयोगले जनाएको छ। समावेशीताको आधारमा त्यस्तो प्रतिनिधित्वको व्यवस्था मिलाउँदा समानुपातिकमा जातजातिका आधारमा खसआर्य समूहको सबैभन्दा धेरै ३१२ प्रतिनिधित्वको सुनिश्चितता गर्नुपर्ने व्यवस्था छ। दलित १३८ प्रतिशत, आदिवासी जनजाति २८७ प्रतिशत, खस आर्य ३१ प्रतिशत मधेसी १५३ प्रतिशत, थारू ६६ प्रतिशत र मुस्लिम ४४ प्रतिशत हुनुपर्ने व्यवस्था छ। निर्देशिकामा समावेशी समूहमा कम्तीमा ५० प्रतिशत महिलाको नाम समावेश हुनुपर्ने व्यवस्था छ । केके गरिन्छ ? कुल खसेको मतमध्ये सदरमत छान्ने कुल खसेको मतको तीन प्रतिशत भन्दा बढी अर्थात थ्रेस होल्ड कटाउने दल पहिचान गर्ने। थ्रेस होल्ड कटाएका दललाई मात्रै ११० सिट बाँड्ने । सिट बाँड्दा दलहरूले प्राप्त गरेको मतलाई १ देखि विजोर अंकले छुट्टाछुट्टै भाग गर्ने प्रत्येक दलले प्राप्त गरेको मतलाई प्रतिनिधिसभाका ११० वटा सिटसम्म भाग गर्ने । यसरी भाग गर्दा समानुपातिकमा धेरै भोट ल्याएका दलले धेरै सिट संख्या प्राप्त गर्छन् भने थोरै भोट ल्याएका दलले कम सिट संख्या प्राप्त गर्छन्। दललाई प्राप्त भएका सिटबाट ३३ प्रतिशत महिला संसद्मा सुनिश्चत हुने गरी वर्ग समूहबाट प्रतिनिधित्व हुने गरी समानुपातिक सांसद चयन गरिन्छ ।"
आमनिर्वाचन २०७९ : समावेशी नहुँदाको फिक्का इन्द्रेणी,"आमनिर्वाचन २०७९ मा प्रत्यक्षबाट प्रतिनिधिसभाका उम्मेदवार महिलाको संख्या ९ प्रतिशतमात्रै थियो। झन् ठूला र पुराना भनिएका दलहरूबाट उम्मेदवारी साह्रै कम भयो। सत्ता र प्रतिपक्ष गठबन्धनबाट २५ जना महिलामात्रै मैदानमा उतारियो। जबकि निर्वाचन १ सय ६५ क्षेत्रका लागि भएको हो। पुरुषै पुरुषमात्रै भएका पुरुष क्लबजस्ता दलका पदाधिकारीहरूले उम्मेदवार बनाउन महिलामाथि ठूलो विभेद गरेर आफूहरूको पितृसत्तात्मक सोच र व्यवहारको आफैं पटाक्षेप गरेका थिए। यी तिनै नेताहरू हुन् जो आफ्ना भाषणैपिच्छे महिलालाई अधिकार दिने कुरा गर्छन्। हाम्रो संविधानले समावेशिताको सिद्धान्त अपनाएको बताउँछन्। त्यो संविधान आफूहरूले बनाएको भन्दै गर्व गर्छन्। तर तिनकै व्यवहार भने ठीक उल्टो छ। निर्वाचनमा उम्मेदवार बनाउनै कन्जुस्याइँ गरे। फलतः प्रत्यक्ष निर्वाचनबाट प्रतिनिधिसभामा पुग्ने महिला स्वाभाविक रूपमा कम हुने नै भएको थियो। त्यसमाथि अहिलेसम्मको नतिजाअनुसार प्रत्यक्षबाट निर्वाचित महिला ८ जना भएका छन्। स्याङ्जा २ को मतगणना जारी छ, जहाँ एमाले सचिव पद्मा अर्याल प्रतिस्पर्धामा छिन्। एमालेले सबैभन्दा धेरै महिलालाई उठाएको थियो, त्यसपछि माओवादी र मात्रै कांग्रेस। पुरानो दल हुनुका नाताले ऊ उति नै धेरै रुढी देखिएको थियो। नेकपा एसले १० सिट जितेको छ। जसमा महिला छैनन्। अब ऊ राष्ट्रिय पार्टी भएन भने त्यो दलबाट प्रतिनिधित्व हुने सबै सांसद पुरुषमात्रै हुनेछन्। अरू साना दलहरूको हविगत पनि उस्तै छ। त्यसो हुँदा अब संविधानले परिकल्पना गरेको समावेशिताको सिद्धान्त खल्बलिने प्रष्ट छ। नेपालको संविधानको धारा ८४ को उपधारा ८ मा प्रतिनिधिसभामा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको एक तिहाइ सदस्य महिला हुनु पर्नेछ। एमाले, कांग्रेस र माओवादीले समानुपातिकबाट महिलालाई संसद् पठाएर ३३ प्रतिशतको संवैधानिक व्यवस्था पालना गर्लान्। तर, सबै दलहरूबाट त्यस्तो हुन सक्ने अवस्था नआएपछि प्रतिनिधिसभाका कुल सदस्यको ३३ प्रतिशत महिला सुनिश्चित हुन कठिन पर्न सक्छ। त्यो भनेको संविधानको बर्खिलाप हुनु हो। त्यसको दोष तिनै दललाई दिनुपर्छ, जसले महिलालाई समावेश गरेनन्। समावेशिताको सन्दर्भमा दलहरू महिलाका हकमा मात्रै चुकेका छैनन्। आदिवासी, जनजाति, मधेसी र दलित तथा अपांगता भएका व्यक्तिहरूको समावेशितामा पनि उनीहरूको पटक्कै ध्यान गएनमात्रै होइन, संविधानले कल्पेको सिद्धान्तविपरीतको कार्य गरे। नेपाली समाज इन्द्रेणी छ। जहाँ धेरै भाषाभाषी, धर्मावलम्बी र जातजाति छन्। त्यसैले यो मुलुक विविधतापूर्ण फूलबारी वा इन्द्रेणी हो। इन्द्रेणी समाज मुलुकको वैभवता हो। विशिष्टता हो। तर दलहरूबाट निर्वाचित उम्मेदवारमा फेरि पनि खसआर्यको समुदायको बाहुल्य छ। दलित, जनजाति र महिलालाई दलहरूले निर्वाचनमा उम्मेदवार नबनाउन चाहेको उनीहरूमा रहेको सामन्ती प्रवृत्तिको द्योतक हो। त्यही प्रवृत्तिमार्फत उनीहरूले संविधानको हुर्मत लिँदै समावेशिताको मर्म भाँचेका छन्। सबैलाई अवसर र अनि सबैको विकास र उन्नति नचाहने यस्तो एकलकाटे प्रवृत्ति भएका दलहरूबाट के आशा गर्ने ? त्यसो त यिनका तिनै हर्कतको सजाय मतदाताले निर्वाचनमार्फत दिएका पनि छन्। पुराना र ठूला दललाई चुनौती दिन मतदाताले नयाँ दलहरूको उदय सम्भव बनाइदिए। संविधानसभा निर्वाचन २०६४ मा प्रत्यक्ष निर्वाचित महिला प्रतिनिधि १२ प्रतिशत थियो। तर, त्यसपछिका वर्षहरूमा त्यस्तो हिस्सा बढ्नुपर्नेमा घट्नु फेरि पनि पुरुष सत्ता हाबी हुनु हो। दलहरूलाई चेतना हुनुपर्छ, कुनै खास वर्ग र लिंगको मात्रै अवसर र विकासबाट देशको उन्नति प्रगति हुँदैन। संसद्मा सबै वर्ग, समुदाय र लिंगको समानुपातिक प्रतिनिधित्व हुनुपर्छ। अनिमात्रै नेपाली समाजको इन्द्रेणी प्रतिनिधिसभामा प्रतिविम्बित हुन्छ। तर, दलहरूका गल्ती र कमजोरीका कारण संसद् रंग नपुगेको इन्द्रेणी सावित हुने भएको छ।"
संसद्मा महिला र दलितको उपस्थिति अत्यन्त कम,"काठमाडौं : प्रतिनिधिसभामा महिला र दलित समुदायको उपस्थिति अत्यन्त कमजोर देखिएको छ । एक सय ६५ प्रतिनिधिसभा सदस्यमध्ये हालसम्म एक सय ६१ स्थानको अन्तिम परिणाम सार्वजनिक भइसकेको छ । प्रतिनिधि सभामा अहिलेसम्मको १६१ सिटमध्ये पाँच प्रतिशत अर्थात् नौ जना मात्रै महिला निर्वाचित भएका छन् । नेपाली कांग्रेसबाट एक, नेकपा (एमाले)बाट चार, नेकपा (माओवादी केन्द्र)बाट एक, राष्ट्रिय स्वतन्त्र पार्टीबाट दुई तथा नागरिक उन्मुक्ति पार्टीबाट एक महिला निर्वाचित भएका छन् । एमालेबाट कास्की क्षेत्र नं २ बाट नेकपा (एमाले)की केन्द्रीय सदस्य विद्या भट्टराई, धनुषा क्षेत्र नं ३ बाट एमाले पोलिटब्यूरो सदस्य जुलीकुमारी महतो, बारा क्षेत्र नं ३ बाट पार्टी पोलिटब्यूरो सदस्य ज्वालाकुमारी साह र केन्द्रीय सदस्य भगवती चौधरी सुनसरी निर्वाचन क्षेत्र नं ३ बाट निर्वाचित भएका हुन्। दाङ क्षेत्र नम्बर २ बाट नेकपा (माओवादी केन्द्र) की नेत्री रेखा शर्मा निर्वाचित भएकी छन्। तेह्रथुमबाट कांग्रेसकी केन्द्रीय सदस्य सीता गुरुङ निर्वाचित भएकी छन्। राष्ट्रिय स्वतन्त्र पार्टीबाट डा तोसिमा कार्की र सोविता गौतम निर्वाचित भएका छन्। कार्की ललितपुर क्षेत्र नं ३ र गौतम काठमाडौँ क्षेत्र नं २ बाट निर्वाचित भएका हुन्। नागरिक उन्मुक्ति पार्टीका अध्यक्ष रञ्जिता श्रेष्ठ कैलाली क्षेत्र नं १ बाट निर्वाचित भएका छन्। संसद्मा ३३ प्रतिशत महिला अनिवार्य हुनुपर्ने संवैधानिक व्यवस्था छ । दलित समुदायबाट प्रतिनिधित्व गर्ने एकजना मात्रै छन्। नेकपा (एमाले) का सचिव छविलाल विश्वकर्मा रुपन्देही निर्वाचन क्षेत्र नं १ बाट निर्वाचित भएका छन्। विसं २०६४ सम्पन्न संविधानसभाको पहिलो निर्वाचनमा छ सय एक जनामध्ये ५१ जना (आठ दशमलव ४८ प्रतिशत) दलितको प्रतिनिधित्व थियो । तीमध्ये तत्कालीन नेकपा (माओवादी) बाट सात जना प्रत्यक्ष निर्वाचित भएका थिए । विसं २०७० मा भएको संविधानसभाको दोस्रो निर्वाचनमा दलितको प्रतिनिधित्व ५१ बाट घटेर ४१ जना (छ दशमलव ८२ प्रतिशत) मा झर्यो । जसमध्ये दुई जना नेकपा (एमाले) बाट प्रत्यक्ष निर्वाचित भएका थिए । संविधान जारी भएपछिको पहिलो प्रतिनिधिसभाको निर्वाचन, २०७४ मा १९ जना (छ प्रतिशत) दलितको प्रतिनिधित्व भयो । एमालेबाट दुई र माओवादी केन्द्रबाट एक जना प्रत्यक्ष निर्वाचित भएका थिए । रासस"
"स्याङ्जामा मतगणना, बाजुरामा अझै अन्योल","स्याङ्जाबाजुरा : निर्वाचन आयोगले निर्देशन दिएसँगै बुधबार स्याङ्जा २ मा मतगणना सुरु भएको छ। बाजुरामा भने अन्योल नै छ। सर्वदलीय बैठक एमाले प्रतिनिधि उपस्थित नभएपछि बिनानिष्कर्ष टुंगिएको छ। आयोगले बुधबार दुवै जिल्लामा मतगणना गर्न मुख्य निर्वाचन अधिकृतको कार्यालयलाई निर्देशन दिएको थियो। त्यसपछि स्याङ्जा २ मा मतपेटिका थन्क्याएको एघारौं दिन बुधबार बेलुकी गणना थालिएको हो। मंसिर ४ गते मतपेटिका ल्याएर वालिङ नगरपालिकाको मतगणनास्थलमा राखेपछि धाँधलीको आरोप लगाउँदै एमालेले पुनः मतदानको माग गरेको थियो। एमाले नेता कार्यकर्ता १० औं दिनसम्म प्रदर्शनमा उत्रिएका थिए। कांग्रेस नेता कार्यकर्ता विधिप्रक्रिया पूरा गरी गणनास्थलमा ल्याइसकेको मत गनिनुपर्ने माग गर्दै ९ दिनदेखि आन्दोलनमा थियो। एमालेले चापाकोटका ४ बुथ कांग्रेसले कब्जा गरेको आरोप लगाउँदै उजुरी गरेको थियो। आयोगबाट खटिएको टोली सम्बन्धित स्थल, सुरक्षा प्रमुखहरू, मतदान अधिकृत, निर्वाचन अधिकृत, सुरक्षाकर्मी, स्थानीय मतदाता सबैसँग छलफलसहित अध्ययन अवलोकन गरेर फर्केको थियो। दुई दिन स्याङ्जामा बसेर फर्केपछि आयोगले निर्धारण गरेभन्दा दुई दिनपछि निर्णय गरी पठाएको हो। यसअघि आयोगले १२ गतेको समयसीमा राखेको थियो। आयोगले मतगणनाको निर्णय नपठाउन्जेल दुवै पक्षले धर्ना र जुलुस चर्काएका थिए। दिउँसो जब निर्णय आयो तब दुवै दल आन्दोलन स्थगन गर्दै आआफ्ना पक्षधरलाई धन्यवाद दिँदै मतगणनातिर लागेका हुन्। एमाले जिल्ला अध्यक्ष सूर्यप्रसाद गैरे (पारस) र कांग्रेसका कार्यवाहक जिल्ला सभापति केदार काफ्लेसहित अन्य दल, स्वतन्त्र उम्मेदवार, सुरक्षा प्रमुख, निर्वाचन अधिकृतलगायतको सर्वदलीय बैठक बसी बुधबार राति ९ बजेदेखि मत गन्ने सहमति भएको थियो। प्रतिनिधिसभा क्षेत्र नम्बर २ मा कांग्रेस उपसभापति धनराज गुरुङ र एमाले सचिव पदमा अर्यालबीच मुख्य प्रतिस्पर्धा हुने देखिएको छ। उनीहरूबीचको प्रतिस्पर्धामा राष्ट्रिय स्वतन्त्र पार्टीका उम्मेदवार टिकराज गुरुङले टक्कर दिने पनि आकलन हुन थालेको छ। गठबन्धन सहितको कांग्रेसका उम्मेदवार गुरुङ पहिलो पटक प्रत्यक्षतर्फका उम्मेदवार हुन्। यसअघि उनी समानुपातिकबाट २ पटक सांसद बनेका थिए। एमाले उम्मेदवार अर्याल यसअघि पनि यही क्षेत्रबाट निर्वाचित हुँदै मन्त्री बनेकी थिइन् । एक प्रतिनिधिसभा र २ प्रदेशसभा गरी ३ सदस्यका लागि २५ जना प्रतिस्पर्धी छन्। प्रतिनिधिसभातर्फ १२ जना प्रतिस्पर्धी छन्। २ को १ प्रदेशतर्फ ७ र २ प्रदेशतर्फ ६ जना उम्मेदवार छन्। चुनावसँगै नगरपालिकाको सेवा प्रवाह रोकिएको छ। कर्मचारीले मुख्य प्रवेशद्वार (गेट) मा बसेर अत्यावश्यक सेवा मात्र उपलब्ध गराएका छन्। नियमित काम २ सातादेखि बन्दै छन्। नगरपालिकाका झन्डै एक दर्जन शाखाका प्रमुख बाहिर बसेर अत्यावश्यक सेवा मात्र उपलब्ध गराइएको निमित्त प्रमुख प्रशासकीय अधिकृत ज्ञानप्रसाद अर्यालले बताए। बाजुरामा सर्वदलीय बैठकमा एमाले अनुपस्थित बाजुरामा कांग्रेस र एमालेबीच एकार्काले बुथ कब्जा गरेको आरोपप्रत्यारोप चलेको छ। मतदानस्थलमा एमाले र कांग्रेसका कार्यकर्ताबीच विवाद हुँदा दुई जनाले ज्यान गुमाएका थिए। प्रहरीको गोली लागेर कांग्रेस कार्यकर्ता संजीव एडीको ज्यान गएको थियो। त्यसपछि कांग्रेस कार्यकर्ताको कुटपिटबाट अनेरास्वयुका केन्द्रीय सदस्य चेतन एडी मारिएका थिए। निर्वाचनमा धाँधली भएको, स्वतन्त्र मतदान गर्न नपाएको र १६ वटा बुथ कब्जा गरी कांग्रेसले धाँधली गरेको भन्दै एमालेले उजुरी दिएको थियो। एमालेले ८ बुथ कब्जा गरेको भन्दै कांग्रेसले उजुरी दिएको थियो। उक्त उजुरीमाथि छानबिन गर्न आयोगको टोली बाजुरा आएको थियो। टोलीको प्रतिवेदनका आधारमा बुधबार मतगणना गर्न आयोगले निर्देशन दिएको हो। त्यससँगै मुख्य निर्वाचन अधिकृतको कार्यालयले बाजुरामा सर्वदलीय बैठक बोलाएको थियो। तर, एमाले प्रतिनिधि उपस्थित नभएपछि बैठक बिनानिश्र्कष टुंगिएको छ। बिहीबार बिहान ७ बजे बस्ने गरी बैठक स्थगित भएको एकीकृत समाजवादीका नेता पुर रावतले बताए। आज (बुधबार)को बैठकले एमालेलाई सहभागिताका लागि संयुक्त आह्वान गरेको छ, रावतले भने। एमाले बाजुराले भने चेतन एडीका हत्यामा संलग्न दोषीलाई पक्राउ गर्नुपर्ने माग अघि सारेको छ। एडीको न्यायका लागि शान्तिपूर्ण आन्दोलनका बेला गिरफ्तार गरिएकालाई बिना सर्त रिहाइ नहुँदासम्म बैठकमा सहभागी नहुने एमाले बाजुरा सचिव भरत थापाले बताए।"
दोलखामा आज पुनः मतदान सुरु,"दोलखा : दोलखाका चार मतदान केन्द्रमा बिहीबार पुनः मतदान सुरु भएको छ। मुख्य निर्वाचन अधिकृत डिल्लीरत्न श्रेष्ठका अनुसार मतदान बिहान ७ बजेदेखि साँझ ५ बजेसम्म सञ्चालन हुनेछ। यी मतदान केन्द्रअन्तर्गत १० वटा बुथ छन्। ती बुथमा मतदान अधिकृत, सहायक मतदान अधिकृत र आवश्यक कर्मचारी गरी ८० जना खटाइएको छ। जहाँ ८ हजार ५ सय १४ जना मतदाता छन्। मतदानलाई शान्तिपूर्ण बनाउन र सबै मतदातालाई निर्भयपूर्वक मतदान गर्ने वातावरण बनाउन ४ सय सुरक्षाकर्मी परिचालन गरिएको प्रमुख जिल्ला अधिकारी भोजराज खतिवडाले बताए। एमाले दोलखाले गठबन्धन दलले जिल्लाका ८ मतदान केन्द्रमा बुथ कब्जा गरी एकलौटी मत खसालेको आरोपसहित मंसिर ४ गते साँझ मुख्य निर्वाचन अधिकृतको कार्यालयमा उजुरी गरेको थियो। त्यसपछि निर्वाचन आयोगले सहसचिवको नेतृत्वमा तीन सदस्यीय छानबिन टोली दोलखा पठाएको थियो। उक्त टोलीले प्रतिवेदन दिएपछि आयोगले मंसिर ११ गते मुख्य निर्वाचन अधिकृतको कार्यालय १५ गतेभित्र बैतेश्वर२ को जनज्योति मावि मतदान केन्द्रका क र ख, वडा नम्बर ३ को कालीढुंगा मावि मतदान केन्द्रका क, ख र ग तीन, वडा नम्बर ६ बैतेश्वर मावि मतदान केन्द्रका क, ख र ग तथा तामाकोशी३ स्थित हेल्थपोस्ट भवन जफे मतदान केन्द्रका क र ख गरी १० बुथमा पुनः मतदान गर्न निर्देशन दिएको थियो। आयोगको निर्देशनपछि मुख्य निर्वाचन अधिकृतको कार्यालय दोलखाले मंसिर १२ गते बैठक बसी मंसिर १५ गते बिहीबार पुनः मतदान गर्ने निर्णय गरेको थियो।"
