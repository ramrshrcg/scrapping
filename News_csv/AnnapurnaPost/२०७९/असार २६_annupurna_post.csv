शीर्षक,विवरण
फाइनल खेल चलिरहँदा कभर्डहलमा आगलागी भएपछि,कास्की : पोखरा रङ्गशालाभित्रको बहुउद्देश्यीय कभर्डहलमा आगलागी भएको छ। कभर्डहलको उत्तर पूर्वको भागमा आज साँझ ४ बजेको समयमा विद्युत् सर्ट भएर आगलागी भएको पश्चिमाञ्चल क्षेत्रीय खेलकुद विकास समितिका कार्यालय प्रमुख लक्ष्मण योगीले बताए। उनका अनुसार आगलागीपछि कभर्डहलभित्र सञ्चालन भइरहेको सिक्स ए साइड महिला तथा पुरुष हक्की प्रतियोगिताको फाइनल खेल एक घण्टा स्थगन भयो। प्रहरी र बारुणयन्त्रको सहयोगमा आगो नियन्त्रणमा लिइएपछि रोकिएको खेलपछि पुनः सञ्चालनमा ल्याइएको हो। समयमै नियन्त्रणमा लिइएका कारण आगलागीबाट ठूलो क्षति हुन भने पाएको छैन। क्षतिको विवरण आउन बाँकी छ। नेपाली सेना र सुदूरपश्चिम प्रदेशबीच हक्कीको फाइनल खेल सञ्चालन भइरहेको छ। रासस
नवौं राष्ट्रिय खेलकुद : कार्यकारी समितिले पूर्णता पायो,"काठमाडौं : नवौं राष्ट्रिय खेलकुद सञ्चालन निर्देशिकाको दफा ८ को १ मा व्यवस्था भएबमोजिम गठन भएको कार्यकारी समितिले आज पूर्णता पाएको छ। कार्यकारी समितिका संयोजक राष्ट्रिय खेलकुद परिषद् (राखेप)का सदस्यसचिव टङ्कलाल घिसिङले समितिमा मनोनीत पदाधिकारीलाई मनोनयन पत्र हस्तान्तरण गरे। मनोनीत हुने सदस्यमा राखेपका बोर्ड तथा कार्यकारी समितिका सदस्यद्वय एकेन्द्र कुँवर र नन्दा बस्याल, युवा तथा खेलकुद मन्त्रालयका खेलकुद महाशाखा प्रमुख लक्ष्मीप्रसाद भट्टराई, गण्डकी प्रदेश खेलकुद परिषद्का सदस्यसचिव तेजबहादुर गुरुङ, प्रशासन विभागका प्रमुख मधुसूदन बस्नेत, तालिम तथा प्रशिक्षण विभागका निर्देशक अर्जुन विक, खेलकुद विकास विभागका प्रमुख वज्रबहादुर केसी, नेपाल खेलकुद विज्ञान प्रतिष्ठानका निर्देशक सङ्गमसिंह थापा, राष्ट्रिय टिम तयारीका निर्देशक महेन्द्रकुमार राई र खेलकुद प्रतियोगिता तथा योजना विभागका प्रमुख मीनकुमार शर्मा छन्। कार्यकारी समितिको सदस्यसचिवको जिम्मेवारी प्रचारप्रसार शाखाका प्रमुख फणीन्द्र पौड्यालले पाएका छन्। पौड्यालले नवौं राष्ट्रिय खेलकुद सचिवालय प्रमुखको जिम्मेवारीसमेत पाएका छन्। मनोनयनपत्र हस्तान्तरणपछि बसेको बैठकमा सदस्यसचिव घिसिङले मनोनीत हुने पदाधिकारीलाई राष्ट्रिय पर्वका रुपमा रहेको बृहत् खेलकुदलाई भव्य र सफलतापूर्वक सम्पन्न गर्न एकजुट भएर अगाडि बढ्न निर्देशन दिँदै पाएको जिम्मवेरीलाई पूरा गर्न सबै कटिबद्ध भएर अगाडि बढ्नुपर्नेमा जोड दिए। रासस"
"शिन्जो आबेलाई एक दिनअघि नै मार्ने योजना बनाएका थिए अभियुक्तले, दोस्रो प्रयासमा हत्या",टोकियो : जापानका पूर्वप्रधानमन्त्री शिन्जो आबेको हत्या दोस्रो प्रयासमा भएको खुलेको छ। शुक्रबार नाराको पश्चिमी क्षेत्रमा निर्वाचन अभियानलाई सम्बोधन गरिरहेका बेला आबेमाथि गोली प्रहार हुँदा उपचारका क्रममा मृत्यु भएको थियो। प्रहरीको प्रारम्भिक अनुसन्धानमा गोली प्रहार गर्ने ४१ वर्षीय तेत्सुया यामागामीले एक दिनअघि नै आबेको हत्या गर्ने मनस्थिति बनाएर निस्किएका थिए। बिहीबार नै हत्या गर्ने उनको योजना थियो। रिपोर्टअनुसार उनले आबेलाई अर्कै कार्यक्रममा मार्ने उद्देश्यले बिहीबार ओकायामाको पश्चिमी क्षेत्र गएका थिए। तर उक्त कार्यक्रममा सहभागीहरूले आफ्नो नाम र ठेगाना पेस गर्नुपर्ने भएपछि आफ्नो योजनाबाट उनी पछि हटेको बयान उनले दिएका अनुसन्धान अधिकारीहरूले बताएका छन्। हिरासतमा जारी अनुसन्धान उनले आबेलाई निशाना बनाएको अनुसन्धानकर्ताहरूलाई बताएका जापानको प्रहरीले जनाएको छ। प्रहरीका अनुसार उनले राजनीतिज्ञहरू अमूक सङ्गठनसँग जोडिएको कारण आफूले पूर्व प्रधानमन्त्रीलाई निशाना बनाएको दाबी गरेका छन्। स्थानीय सञ्चारमाध्यमले यस सङ्गठनलाई धार्मिक भनी वर्णन गरेका छन्। आक्रमणकारी यामागामीकी आमाले पनि उक्त समूहलाई दिएको दानका कारण आफ्नो परिवारलाई आर्थिक समस्या भएको दाबी गरेकी छन्। राससएएफपी
दुर्घटनाको दर्दनाक कहानी : 'सरकार मैले किन उपचार पाउँदिनँ?',"विराटनगर : विराटनगर महानगरपालिका६ मा डेरा बस्दै आएका ५० वर्षीय माधव बस्नेतलाई हेर्दा राज्य कतिसम्म निर्दयी छ भन्ने बुझ्न गाह्रो पर्दैन। सर्वसाधारण नागरिकका लागि राज्य र कानुन नै छैन भन्ने भान हुन्छ। डेढ वर्षदेखि ओछ्यानमा थला परेका उनी राज्यको बेवास्ताको गतिलो उदाहरण हुन्। हिँडडुल गर्नसक्ने त कुरै छाडौं, दिसापिसाब पनि ओछ्यानमै गर्नुपर्ने अवस्था छ। श्रीमतीले सफा गरिदिन्छिन्। खानलाई अरुकै सहारा चाहिन्छ। दुखाइको चरम पीडा सहँदै एउटै ओछ्यानलाई संसार मानेर बस्नु परिरहेको छ। बस्नेतको व्यथा र लामो समयदेखि उनले भोगिरहेको पीडाले यो मुलुकमा सरकार पीडितमैत्री छैन भन्ने पनि प्रष्ट पार्छ। सबैलाई पीडाबोध गराउने कहानी बोकेर बसेका उनको पक्षमा कानुन नै बनेको छैन भन्ने भान हुन्छ। आफ्नो जीवनसँग जोडिएको पीडादायी घटनामा पनि उनले राज्यको साथ पाउन सकेनन्। काठमाडौंबाट मोटरसाइकलमा विराटनगर फर्कदै गर्दा बस्नेत २०७७ पुस १ गते साँझतिर सिरहाको लहानमा दुर्घटनामा परेका हुन्। अनियन्त्रित हिसाबमा विपरीत दिशाबाट आइरहेको ट्याक्टरले मोटरसाइकललाई ठक्कर दिएपछि उनी यो अवस्थामा पुगे। २०७५ कात्तिकमा कलेजोको क्यान्सरको शल्यक्रिया गरियो। त्यसको फलोअपका लागि काठमाडौंस्थित टिचिङ अस्पताल पुगेर फर्किदा दुर्घटनामा परेर अर्को दशा निम्तियो। भयानक दुर्घटनामा परे पनि बाँच्न त बाँचे। तर जिउँदो भए पनि मरेसरह छु, बस्नेत भन्छन्, ओछ्यानाबाट ओर्लन सक्दिनँ। खानपिनदेखि दिसापिसाब पनि ओछ्यानमै हुन्छ। दुर्घटनामा परेपछि कोठाभित्रको ओछ्यान नै आफ्नो संसार बनेको पीडा उनी सुनाउँछन्। पारिवारिक आर्थिक अवस्था कमजोर भएको र दुर्घटना गराउने पक्षले पनि उपचारमा चासो नदिएपछि समस्या दिन प्रतिदिन बढ्दै गइरहेको उनले बताए। ट्याक्टरले मैले चलाइरहेको मोटरसाइकललाई ठक्कर दिएपछि झिलिक्क बिजुली चम्केको अनुभूति गरेँ। संसार अँध्यारो भयो, उनले भने, त्यसपछि मैले केही थाहा पाइनँ। १५ दिनपछि होस् खुल्दा विराटनगरको नोबेल शिक्षण अस्पतालमा उपचाररत थिएँ। ट्याक्टर सिरहाको गोलबजार नगरपालिका११ का २६ वर्षीय सत्रुधन सदायले चलाएका थिए। मापसे (मादक पदार्थ सेवन) गरेर चलाएको अनुसन्धानबाट खुलेको छ। सवारी चालक अनुमति पत्र (लाइसेन्स)समेत नभएका उनले कल्याणपुर१२ का राम एकवाल महतोको ट्याक्टर चलाएका थिए। दुर्घटनाका बेला महतो पनि सोही ट्याक्टरमा थिए। दुर्घटनापछि बस्नेतले प्रभावकारी उपचार पाउन सकेनन्। मैले उपचार पाउन सकिनँ। दुर्घटना गराउने पक्षबाट पटकपटक गरेर २ लाख १५ हजार रुपैयाँ पाएँ। त्यसपछि सम्पर्कमै आउन चाहेनन्। उपचारमा २० लाख खर्च भइसकेको छ, उनले भने, पछि तिरिदिन्छन् होला भन्ने आशले ऋण खोजेर उपचार गरिरहेको थिएँ। उपचारवापतको ऋण तिर्न नसक्दा पीडामाथि अर्को तनाव थपिएको छ। डाक्टरले अझै १० लाख रूपैयाँभन्दा बढी लाग्छ भनेका छन्। जिल्ला अदालत सिरहाका न्यायाधीश पुष्पराज थपलियाको इजलासले २०७८ पुस २६ गते ट्याक्टर चालकलाई ४ वर्ष कैद र ट्याक्टर धनीलाई आधा सजायको फैसला सुनाइसकेको छ। चालकलाई २५ हजार रूपैयाँ जरिवाना र धनीलाई १२ हजार ५ सय जरिवानाको फैसला पनि अदालतले गरेको छ। पीडितलाई दुवै जनाबाट क्षतिपूर्तिवापत न्युन रकम भराउने फैसला भएको छ। फैसलाअनुसार उनीहरुले १ हजार ५ सय रूपैयाँमात्रै क्षतिपूर्ति तिर्नुपर्ने छ। दुर्घटना गराउनेलाई कानुनी कारबाही त भयो। तर मैले उपचार पाउन सकिनँ, उनले भने, न त क्षतिपूर्ति चित्तबुझ्दो भयो। ट्याक्टर धनी सम्पर्कमा आएनन्, प्रशासनले पूरै बेवास्ता गरिदियो। बस्नेतले सिरहाका तत्कालीन प्रमुख जिल्ला अधिकारी प्रदीपराज कँडेललाई ८ लाख रुपैयाँ खर्चको बिल पेस गरेका थिए। पछि उपचारमा थप १२ लाख खर्च भएको उनले सुनाए। अहिले पनि औषधि खान र ड्रेसिङ गरिरहनुपर्छ। पेस गरेको खर्चको विवरण र घाउको अवस्थाको विषयमा जिल्ला प्रशासन कार्यालयले चासो दिएन, उनले भने, पीडित बनेर जाँदा तत्कालीन प्रजिअबाट दुर्व्यवहार भोग्नुपर्यो। उपचारमा लागेको खर्च र क्षतिपूर्ति माग गर्दा प्रजिअले धरौटीमा राखेको ६ लाख रुपैयाँभन्दा बढी भराउन नसक्ने बताए। राज्यको निकाय प्रशासनले पीडकको पक्ष लिएर उपचारमा लागेको पूरै खर्च दिलाउन नचाहेको गुनासो बस्नेतको छ। दुर्घटनामा परेर उनको दाहिने खुट्टाको हड्डी कच्याककुच्चुक भएको थियो। हर कच्याककुच्युक भएर सुकेको कारण स्टीलको हर बनाएर हाल्नुपर्ने डाक्टरको सल्लाह छ, बस्नेत भन्छन्, त्यसका लागि अझै १० लाखभन्दा बढी खर्च लाग्ने भनिए पनि त्यो पैसा जुटाउनसक्ने अवस्था छैन। २ महिना अस्पताल बसेर उपचार गराएका उनको कम्मरदेखि मुनिको भाग चल्दैन। दाहिने हातको औंला पनि चल्दैन। छिन्न लागेको दाहिने खुट्टालाई अड्याउन सिलाई गरिएको थियो। डेढ वर्षसम्ममा त वैशाखी टेकेर हिँड्न सक्नुपर्ने हो, बस्नेतले भने, तर उपचारका लागि खर्च अभाव भयो। सोचेजस्तो उपचार नपाउँदा ओछ्यानमै जिन्दगी सकिन्छ किजस्तो भएको छ। १५ लाखको बिल बुझाएपछि प्रशासनमा भएको अनौपचारिक छलफलमा ट्याक्टर धनीले तिर्ने भने पनि अहिलेसम्म आलटाल गरिरहेको गुनासो उनले गरे। एक पटक सिरहा जाँदाआउँदा २० हजारभन्दा बढी खर्च हुन्छ। तर प्रशासनले घटनालाई गम्भीररूपमा लिएन, उनले भने, पीडित भए पनि मैले राज्यबाट सहयोग पाउन सकिन। क्षतिपूर्ति दिने विषयमा पनि अनेक सोर्सफोर्स लगाएर रोक्न खोजियो। संविधानले दुर्घटनाका पीडितलाई उपचार, क्षतिपूर्ति र सामाजिक पुनःस्थापनाको व्यवस्था गरेको छ। तर बस्नेतका सवालमा संविधान र कानुनले कुनै अर्थ राखेन। संविधानअनुसार चलेका राज्यका निकायले पनि उनलाई क्षतिपूर्ति भराउन सहयोग गरेको पाइएन। यो मुलुकमा सरकार छ भने मैले किन उपचार पाउँदिनँ? १ हजार ५ सय रूपैयाँ क्षतिपूर्ति लिएर मैले के गर्नु? प्रश्न गर्दै बस्नेतले भने, लामो समयदेखि थलिएर बसेको छु। सहयोग गर्नुपर्नेमा राज्यले नै असहयोग गरिरहेको छ। उपचार र क्षतिपूर्तिको विषयमा अदालतबाट पनि असहयोग भएको गुनासो उनको छ। विराटनगरमा डेरा बसेका उनले मासिक १० हजार भाडा तिर्छन्। उनकी श्रीमती स्वस्थानी किराना पसल चलाउँछिन्। श्रीमानको उपचार, स्याहार, सुसार र हेरचाहमा उनी खटिन्छिन्। पसलको अम्दानीले घरको भाडा तिर्न पनि गाह्रो परेको उनले सुनाए। आफ्नो उपचारमा सहयोग गर्न सबैमा आग्रह गर्दै बस्नेतले भने, परिवारमा आम्दानीको कुनै बाटो छैन। उपचार नपाउँदा अधकल्चो जिन्दगी बिताउन गाह्रो परिरहेको छ। बरु त्यतिबेलै किचेर मारिदिएको भए सकिजान्थ्यो। दशाले यस्तो बनायो। बस्नेतका छोरा र छोरी छन्। प्लस टु सकिसकेका छोरा र कक्षा ८ मा पढ्दै गरेकी छोरीलाई पढाउनसमेत समस्या भइरहेको गुनासो उनको छ। उपचार नपाएर म थलिएको छु। छोरालाई पढाउन पनि सकिनँ। विदेश पठाउन पनि पैसा नै चाहिन्छ, भक्कानिँदै बस्नेतले भने, छोरा र छोरीसहित मेरो हेरचाह र स्याहार गर्दै श्रीमती स्वस्थानीले घर व्यवहार धान्नुपर्ने अवस्था छ। हामी साह्रै ठूलो पीडामा छौं। भगवानले पनि सजाय दिएका होलानजस्तो लाग्छ। स्वस्थानी पनि श्रीमानको यो हालत हुँदा बोलिदिने कोही नभएको गुनासो गर्छिन्। दैवले पनि हामीमाथि अन्याय गर्यो। बोलिदिने र सहयोग गर्ने कोही भएनन्, उनले भनिन्, श्रीमानले उपचार पाउन नसक्दा पीडैपीडामा छटपटाउनु परेको छ। श्रीमानलाई ओछ्यानबाट उठाउनुपर्यो भने छरछिमेकीको सहारा लिनुपर्छ। सिरहाका निमित्त प्रमुख जिल्ला अधिकारी आनन्द पौडेलले घटनाका बारेमा आफूलाई थाहा नभएको बताए। प्रजिअ लालबाबु कवाडी अहिले विदामा छन्। सीडीओ साप अहिले विदामा हुनुहुन्छ। उहाँ आइसकेपछि पीडित पक्ष सम्पर्कमा आउनुपर्यो, पौडेलले भने, पीडित सम्पर्कमा आइसकेपछि गर्नसक्ने सहयोग गर्छौँ। समस्या बुझेर समाधानको पहल गरौँला।"
"कांग्रेस पदाधिकारीले देउवालाई भने, विवादास्पद संवैधानिक परिषद् विधेयक फिर्ता लिनुस्","काठमाडौं : सत्तारुढ नेपाली कांग्रेसका पदाधिकारीले विवादास्पद संवैधानिक परिषद् विधेयक फिर्ता लिन माग गरेका छन्। सभापति एवं प्रधानमन्त्री शेरबहादुर देउवालाई बालुवाटारमा भेटेर उपसभापति, महामन्त्री र सहमहामन्त्रीहरुले एकै स्वरमा विधेयक फिर्ता लिन माग गरेका हुन्। तत्कालीन प्रधानमन्त्री केपी शर्मा ओलीले परिषद्का कुल सदस्यमध्ये बहुमत सदस्य उपस्थित भई निर्णय गर्न सक्नेगरी संविधानविपरीत अध्यादेश ल्याएका थिए। जसको कांग्रेससहित दलहरुले विरोध गरेका थिए। अहिले कांग्रेसकै नेतृत्वको सरकारले ओलीकै अध्यादेशको झल्को दिनेगरी संवैधानिक परिषद् विधेयक ल्याउँदा चौतर्फी आलोचना भइरहेका बेला कांग्रेस पदाधिकारीले फिर्ता लिन माग गरेका हुन्। ओलीले परिषद्का कुल सदस्यमध्ये बहुमतले निर्णय गर्न सक्ने व्यवस्था गरेर अध्यादेश ल्याएका थिए। अहिले देउवाले परिषद्को अध्यक्ष र तत्काल बहाल रहेका कम्तिमा ५० प्रतिशत सदस्य उपस्थित भएका परिषद्को बैठकका गणपुरक संख्या पुगेको मानिने व्यवस्था उल्लेख गरेर विधेयक ल्याएका छन्। ओलीको अध्यादेशमा बहाल रहेका संख्याको बहुमत उल्लेख थियो भने देउवाले ल्याएको विधेयकमा अध्यक्ष र बहाल सदस्यको ५० प्रतिशत भनिएको छ। दुबैको अर्थ बहुमतले भन्ने हो। तर संविधानमा प्रधानमन्त्री, प्रधानन्यायाधीश, सभामुख, राष्ट्रियसभा अध्यक्ष, विपक्षी दलका नेता र उपसभामुख रहेको संवैधानिक परिषद्को बैठक बस्न कम्तिमा अध्यक्षसहित पाँच जना उपस्थित हुनुपर्ने व्यवस्था छ। अहिले उपसभामुखको पद रिक्त रहेकाले प्रधानमन्त्रीसहित अन्य चारै सदस्य अनिवार्य उपस्थित हुनुपर्छ। अध्यादेशले यसलाई परिवर्तन गरेकोमा खारेज भएसँगै यो पुन सक्रिय भएका बेला सरकारले ओलीकै अध्यादेशजस्तो सहजै बैठक बस्न मिल्नेगरी विधेयक ल्याएपछि विरोध भइरहेको छ। यसमा कांग्रेसका पदाधिकारीले सभापतिको ध्यानाकर्षण जनाएका हुन्। महामन्त्री गगनकुमार थापाले पहिले आफैले विरोध गरेको संविधान विपरीतको कुरालाई नदोहोर्याउन सभापतिलाई सचेत गराएको जानकारी दिए। उनकाअनुसार पदाधिकारीले तत्काल उपसभामुखको निर्वाचन गर्न पनि माग गरेका थिए। त्यसैगरी कांग्रेसको नेतृत्व रहेको गण्डकी प्रदेशका मन्त्रीका आफन्तका नाममा प्रतिष्ठान बनाउन बजेट विनियोजन गर्ने निर्णय सच्याउन पनि पदाधिकारीहरुले माग गरेका छन्। केन्द्रीय कार्यालय सानेपामा पदाधिकारी बैठक सकेर उपसभापति, महामन्त्री र सहमहामन्त्रीहरु सभापति देउवाको ध्यानाकर्षण गराउन बालुवाटार पुगेका थिए।"
बेपत्ता बालक मृत फेला,"लमजुङ : शनिबार बिहान मध्यनेपाल नगरपालिका६ रामबजारस्थित मिदिम खोलामा पौडी खेल्ने क्रममा बेपत्ता भएका १० वर्षीय रोनिस विक मृत फेला परेका छन्। आज तनहुँ व्यास नगरपालिका१० बैरेनी मादी खोलामा विक मृत फेला परेको जिल्ला प्रहरी कार्यालय लमजुङका प्रहरी निरीक्षक जगदीश रेग्मीले जानकारी दिए। 'हिजो दिउँसोदेखि रातिसम्म पनि प्रहरीले खोजतलास गरे पनि फेला पर्न सकेको थिएन तर आज बिहानैदेखि पुनः खोजतलासी गर्दा भेटियो,' जिल्ला प्रहरी कार्यालय तनहुँबाट अनुसन्धान टोली आएर मुचुल्का उठाएर शवपरीक्षणका लागि तनहुँको दमौली अस्पताल लगेको उनले बताए।"
एक हजार दरको नक्कली नोटसहित एक पक्राउ,भक्तपुर : भक्तपुरको सूर्यविनायकबाट एक हजार दरका १३ थान नक्कली नोटसहित एक जनालाई प्रहरीले पक्राउ गरेको छ। प्रहरीले विशेष सूचनाका आधारमा आज सूर्यविनायक८ भुलाँचा चोक राष्ट्रिय वाणिज्य बैंक पछाडि घर भएका ३० वर्षीय नीरविकार प्रजापतिलाई पक्राउ गरेको प्रहरीले जानकारी दिएको छ। नक्कली नोट रहेको सूचनाका आधारमा महानगरीय प्रहरी वृत्त जगातीबाट खटिएको प्रहरी टोलीले एक हजारको १३ थान नक्कली नोटसहित पक्राउ गरेको वृत्त जगातीको सूचना शाखाले जानकारी दिएको छ।
आफ्नो इच्छाले गरिएको धर्म परिवर्तनमा कुनै आपत्ति छैन : कमल थापा,काठमाडौं : राष्ट्रिय प्रजातन्त्र पार्टी नेपालका अध्यक्ष कमल थापाले संगठित र योजनाबद्ध धर्म परिवर्तन भइरहेको भन्दै यसलाई नियन्त्रण गर्न सरकारसँग माग गरेका छन्। आइतबार काठमाडौंमा राष्ट्रिय सनातन धर्म संस्कृति महासंघले आयोजना गरेको कार्यक्रममा थापाले सनातन धर्म सस्कृतिको रक्षा गर्ने भनि संविधानमा नै उल्लेख भएकाले संगठित र योजनाबद्ध रुपमा भइरहेको धर्म परिवर्तनलाई नियन्त्रण गर्न माग गरेका हुन्। उनले अहिले संगठित र योजनाबद्ध धर्म परिवर्तनलाई रोकेर सरकारले आफ्नो कर्तव्य पूरा गर्नुपर्ने धारणा राखे। नेपाल धार्मिक स्वतन्त्रता भएको मुलुक भएकाले आफ्नो इच्छाले गरिएको धर्म परिर्वतनमा राप्रपाको कुनै आपत्ति नरहको उनको भनाइ थियो। अध्यक्ष थापाले बहुसंख्यक हिन्दू धर्मावलम्बी भएको नेपालमा धर्मनिरपेक्षको व्यवस्था लोकतान्त्रिक मूल्यमान्यता अनुकूल नहेको धारणा राखे।
'लोकतन्त्रको माला जप्दैमा लोकतन्त्रवादी होइदैन',"स्याङ्जा : संघीय सांसद नारायणप्रसाद मरासिनीले आँचरणमा शुद्धता हुनु नै लोकतन्त्र भएको बताएका छन्। स्याङ्जा सदरमुकाममा स्थापित लक्ष्मी स्मृति सामुदायिक पुस्तकालय एवं रेडियोको आठौं अधिवेशनको उदघाटन गर्दै सांसद मरासिनीले भने, लोकतन्त्र भनेको पद्धती हो। व्यवहार हो। आँचरण हो। लोकतन्त्रको माला जप्दैमा जो कोही पनि लोकतन्त्रवादी हुन सक्दैन। लोकतन्त्रवादी हुन यस्लाई कार्यान्वयन गर्नुपर्छ।' सञ्चार माध्यम सबैको साझा संस्था भएकाले सबैका मन र भावनाको कदर गर्दै अघि बढ्न उनले सुझाव दिए। साझा संस्थाका रुपमा संचालन गर्नका लागि आवश्यक पर्ने थप सहयोग गर्न तयारी रहेको उनको भनाइ छ। कार्यक्रममा नेकपा एमालेका सहसचिव विश्व पौडेल, नेपाली कांग्रेसका प्रवक्ता भरतप्रसाद लम्साल, नेकपा माओवादी केन्द्रका प्रदेश सदस्य नारायणप्रसाद लम्साल, एकीकृत समाजवादीका लोकराज शर्मा, राष्ट्रिय जनमोर्चाकी हिरामती साही र प्रमुख जिल्ला अधिकारी राजुप्रसाद पौडेललगायतले तथ्यसत्य सूचना प्रशारण गरी आम नागरिकलाई सुसूचित गर्न सुझाव दिएका थिए। अध्यक्ष अनन्तराज मरासिनीले, उपाध्यक्ष वेदप्रसाद दोरङ्गा, सचिव धुवबन्धु पौडेल, कोषाध्यक्ष संघ ताम्राकारले क्रमश : कार्यकाल अवधिभरका सांगठनिक, आर्थिक प्रतिवेदन प्रस्तुत गरे। तत्कालिन शासन व्यवस्थाविरुद्ध २०४० सालमा यहाँका दुरदर्शी एवं उदार व्यक्तिहरुद्वारा स्थापित लक्ष्मी स्मृति पुस्तकालयको साँख र गरिमा जोगाउनुपर्नेमा वक्ताहरुले सुझाव दिए। सोही पुस्तकालयले २०६५ सालदेखि रेडियो संचालन गर्दै आएको छ। तस्बिर : भवानी अधिकारी"
प्रधानमन्त्री देउवालाई सीपीसी कंग्रेसमा सहभागी हुन चीन भ्रमणको निम्तो,काठमाडौं : नेपाल भ्रमणमा रहेका चिनियाँ कम्युनिस्ट पार्टीका विदेश विभाग प्रमुख लिउ जियान्चाओले आगामी नोभेम्बरमा हुने पार्टीको २०औं कंग्रेस(अधिवेशन)मा सहभागी हुन प्रधानमन्त्री शेरबहादुर देउवालाई निम्तो दिएका छन्। चिनियाँ कम्युनिस्ट पार्टीका महासचिव एवं राष्ट्रपति सी चिनफिङले आफ्नो दूत बनाएर पार्टीका विदेश विभाग प्रमुख लिउलाई नेपाल पठाएका हुन्। आइतबार अपरान्ह बालुवाटारमा भएको द्विपक्षीय भेटमा लिउले राष्ट्रपति सीको सन्देश सुनाउँदै पार्टीको कंग्रेसमा सहभागी हुन प्रधानमन्त्री देउवालाई निम्ता दिएको बालुवाटार स्रोतले बताएको छ। चिनियाँ कम्युनिस्ट पार्टीको महाधिवेशन आगामी नोभेम्बरमा हुँदैछ। भेटमा विदेश विभाग प्रमुख लिउले नेपालमा हुनसक्ने चीन विरोधी गतिविधिबारे चासो व्यक्त गरेका थिए। जवाफमा प्रधानमन्त्री देउवाले नेपाली भूमि चीनविरुद्ध प्रयोग हुन नदिने आश्वासन दिएका थिए। भेटमा नेपालचीन सम्बन्धलगायत द्विपक्षीय आपसी हितका विषयमा छलफल भएको परराष्ट्र मन्त्रालयले विज्ञप्तिमार्फत जनाएको छ। मन्त्रालयकाअनुसार आइतबारै विदेश विभाग प्रमुख लिउले परराष्ट्र मन्त्री डा नारायण खड्कासँग भेट गरेका छन्। परराष्ट्र मन्त्रालयमा भएको भेटमा नेपाल र चीनबीचको द्विपक्षीय सम्बन्धलाई थप सुदृढ बनाउने विषयमा छलफल भएको विज्ञप्तिमा उल्लेख छ।
भिभो वाई ५५ लाई लोकप्रिय बनाउने फिचर्सहरु,"काठमाडौं : भिभोले हालै वाई सिरिजअन्तर्गत आकर्षक तथा उत्कृष्ट विशेषता भएको वाई ५५ स्मार्टफोन नेपाली बजारमा भित्र्याएको छ । उत्कृष्ट क्यामेरा, लामो समयसम्म टिक्ने ब्याट्रीगायतका फिचर्सहरुले वाई ५५ स्मार्टफोन लोकप्रिय बन्ने कम्पनीको विश्वास छ। वाई सिरिज युवा केन्द्रित डिजाइन गरिएको कम्पनीको दावी छ। यसमा फ्ल्यागसिप स्मार्टफोनहरु जस्तै विशेषताहरू छन् । वाई ५५ उत्कृष्ट विशेषताहरुको साथ उचित मूल्यमा उपलब्ध स्मार्टफोन हो जसले कम्पनीको विश्व प्रसिद्ध फ्युचरिस्टिक र उत्कृष्ट डिजाइन प्रदान गर्दै प्रयोगकर्ताको माग पूरा विश्वास कम्पनीको छ। यसमा ५००० एमएएच ब्याट्री छ जसले गर्दा फोन दिनभर निर्वाधरुपमा रूपमा चलाउन सकिन्छ। उत्कृष्ट प्रदर्शन र सुविधाहरू मात्र नभएर लामो समयसम्म ब्याट्री टिक्ने स्मार्टफोन खोज्ने व्यक्तिहरूका लागि यो उपकरण उत्तम विकल्प हुनसक्छ । यसमा भएको ४४ वाट फ्ल्यासचार्ज फोनको सुविधा छ। यस प्रोसेसरको साथमा गेमिङ, स्ट्रिमिङ वा कामलगायत सबै कार्यहरू सहज, थप सुव्यवस्थित र छिटो हुन्छ । यसबाहेक, उपकरणमा एक्सटेन्डेड र्याम २० छ जसले सफ्टवेयरको स्टार्टअप गति सुधार गर्दछ । यसलाई उपयुक्त बनाउन स्मार्टफोनमा भएको ८ जीबी र्यामलाई अझ ४ जीबीसम्म थप्न सकिन्छ । यसको साथै भिभोले इनडिस्प्ले फिंगरप्रिन्ट स्क्यानर प्रयोग गरेको छ । यो इनडिस्प्ले फिंगरप्रिन्ट स्क्यानरले समग्र एपिरियन्सलाईलाई बढाउँछ र उत्कृष्ट डिजाइन प्रदान गर्दछ । वाई ५५ मा ५० एमपी रियर क्यामेरा छ । ग्राहकहरूले आफ्नो चाहनाअनुसार जुनकुनै बेला उत्कृष्ट फोटो खिच्न सक्छन् । डबल एक्सपोजरबाट छुट्टै दृश्यहरू, एक्सपोजरका दुई तहहरू, वा दुईवटा फोटोहरू संयोजन गर्न सकिन्छ। वाई ५५ मा १६एमपी फ्रन्ट क्यामेरा छ जसले सेल्फी अनुभवलाई एकदमै नयाँ बनाउँछ ।"
"नागरिकता विधेयक पास गर्न सरकारले एमालेसँग माग्यो सहयोग, मन्त्री खाण र शर्माले भेटे नेम्वाङ","काठमाडौँ : सरकारले संघीय संसद्मा पेस गरेको नेपाली नागरिकता ऐन, २०६३ लाई संशोधन गर्न बनेको विधेयक पारित गर्न प्रमुख प्रतिपक्षी नेकपा एमालेसँग सहयोग मागेको छ। गृहमन्त्री बालकृष्ण खाण र कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले एमालेका संसदीय दलका उपनेता सुवासचन्द्र नेम्वाङलाई आइतबार साँझ बालुवाटारमा भेटेर नागरिकता विधेयकमा सहयोग मागेका हुन्। नेता नेम्वाङले गृहमन्त्री खाण र कानुनमन्त्री शर्माले संसद्मा पेस भएको नागरिकता विधेयक पास गर्न सहयोग गर्न आग्रह गरेको जानकारी दिए। तपाईहरूले पहिला ल्याएको नागरिकतासम्बन्धी अध्यादेशमा समावेश गरेका विषयबस्तु समावेश गरेर विधेयक संघीय संसद्मा पेस गरेका छौं। पास गर्नलाई छलफल गरौँ भन्नुभयो, भेटमा भएको कुराकानीबारे नेम्वाङले भने, मैले ठीक छ, हाउसमा विधेयक आएपछि छलफल त हुने नै भयो। हामी नागरिकता विधेयकमा सकारात्मक नै छौं। विधेयकमा के के विषय समेटिएका छन्, त्यो हेर्छौ भनेको छु। सरकारले नेपाली नागरिकता ऐन, २०६३ लाई संशोधन गर्न बनेको विधेयक २०७५ साल साउन २२ गते प्रतिनिधि सभामा दर्ता गरेको थियो। राज्य व्यवस्था समितिले २०७७ असार नौ गते प्रतिवेदनसहित प्रतिनिधि सभामा पेस गरेको थियो। सरकारले त्यो प्रतिवेदन असार २४ गते फिर्ता लिएर त्यसै दिन अर्को विधेयक संसद् सचिवालयमा पेस गरेको छ। विधेयेकले अहिले देखिएको नागरिकता समस्यालाई सम्बोधन गर्नेछ। विधेयक पास भएमा नागरिकता नपाएका युवाहरू लाखौँ युवाले नागरिकता पाउनेछन्। ती युवालाई नागरिकता प्रदान गर्न विधेयकले सहयोग पुर्याउने अपेक्षा सरकारको छ। नेपालको संविधान २०७२ ले गैर आवासीय नेपाली नागरिकलाई पनि राजनीतिक र प्रशासनीकबाहेकका सामाजिक, आर्थिक र सास्कृतिक अधिकारको उपभोग गर्न पाउनेगरी नागरिकता प्रदान गर्ने व्यवस्था गरेको छ। यो विधेयकमा सरकारले गैरवाआसीय नेपालीलाई नेपाली नागरिकता दिने भन्ने संवैधानिक प्रावधानलाई सम्बोधन गर्नेछ।"
मुलुकको आर्थिक अवस्थालाई सुधार गर्नेगरी मौद्रिक नीति आउँछ : गभर्नर अधिकारी,काठमाडौं : नेपाल राष्ट्र बैंकका गभर्नर महाप्रसाद अधिकारीले मुलुकको वर्तमान अवस्थालाई हेरेर आगामी आर्थिक वर्षको मौद्रिक नीति ल्याउने तयारी भइरहेको बताएका छन्। आइतबार काठमाडौंमा मौद्रिक नीतिबारे नेपाल उद्योग वाणिज्य महासंघले आयोजना गरेको कार्यक्रममा गभर्नर अधिकारीले मुलुकको आर्थिक अवस्थालाई सुधार गर्ने गरि नीति ल्याउनका लागि टेक्निकल टिमले काम गरिरहेको पनि बताए। उनले समग्र अर्थतन्त्रलाई जोगाउनु पहिलो प्राथमिकता रहेको भन्दै यसैमा केन्द्रित रहेर मौद्रिक नीति आउने स्पष्ट पारे। बाह्य क्षेत्रबाट आएको चुनौतीलाई चिर्नका लागि पनि राष्ट्र बैंककाले काम गरिरहेको उनको भनाइ छ। गभर्नर अधिकारीले व्यापार गर्दा वातावरण सहज होस भन्नु सामान्य भएको भन्दै मुलुकको अर्थतन्त्रलाई जोगाउनुपर्ने पहिलो दायित्व भएको बताए। कार्यक्रममा महासंघका अध्यक्ष शेखर गोल्छाले तरलताको समस्या समाधान गर्न मौद्रिक नीतिले उचित वातावरण तयार गर्ने विश्वास व्यक्त गरे। उनले अर्थतन्त्रलाई चलायमान बनाउन मौद्रिक नीतिले भूमिका खेल्नेसमेत बताए। उनले अनुत्पादक क्षेत्रमा जाने ऋणलाई रोक्दा राजस्व प्रभावित हुने भन्दै यसमा सन्तुलित नीति लिनुपर्ने बताए। गोल्छाले तरलता अभावकाबीच पनि भएको पुँजीलाई परिचालन गर्न केन्द्रीय बैंक अग्रसर हुनुपर्ने धारणा राखे।
पिच भएको एक वर्ष नपुग्दै बिग्रियो सडक,"जोमसोम: मुस्ताङ सदरमुकाम जोमसोमको सरकारी कार्यालय जाने सडकको अहिले मर्मतकार्य सुरु गरिएको छ । जोमसोमको काठेपुलदेखि जिल्ला निर्वाचन कार्यालयसम्म सडक निर्माण गरिएको एक वर्ष नपुग्दै बिग्रिएको हो। आर्थिक वर्ष २०७७०७८ मा गण्डकी प्रदेश सरकारअन्तर्गत भौतिक पूर्वाधार शहरी विकास तथा यातायात मन्त्रालयबाट विनियोजित बजेटमार्फत जोमसोमको सरकारी कार्यालय जाने सडक विस्तार कार्य अघि बढाइएको थियो । सानदार निर्माण सेवाले सडक स्तरोन्नतिका लागि ४५ लाख लागतमा ठेक्का सम्झौता गरेको थियो । २०७७०७८ को बैशाखमा ठेक्का आह्वान भइ जेठमा सरकारी कार्यालय जाने सडक स्तरोन्नतिकार्य अघि बढेको थियो । २५० मिटर लम्बाई रहने गरी सुरु गरिएको सडकमा १५ सेमीको आरसीसी ढलान गरिएको थियो । सडकको चौडाई भने बस्तीअनुसार निर्धारण गरिएको थियो । २५० मिटर सडकको दुई स्थानमा खेतबारीको पानी सडकबाट तल जाने निकास (क्रसिङ) निर्माण गरिएको थियो ।सम्झौता अवधि ६ महिना रहेको जोमसोमस्थित सरकारी कार्यालय जाने सडक चालु आर्थिक वर्षको असोजमा पूर्वाधार विकास कार्यालय मुस्ताङलाई हस्तान्तरण गरिएको थियो । तर, हस्तान्तर गरिएको एक वर्ष नपुग्दै सरकारी कार्यालय जाने सडक बिग्रिन पुगेको हो । निर्माण सेवाले हतारमा काम सकेर हस्तान्तरण भुक्तानी लिने बेलामा सडकमा समस्या देखिएको हो । सडक अनुगमनमा सडक बिग्रिएको पाइएपछि पूर्वाधार विकास कार्यालयले पुन: सडक मर्मत गर्न लगाएको हो । कार्यालयले भुक्तानी रोकेर सडक मर्मत गर्न लगाएपछि निर्माण कम्पनीले फिल्ड आएर सडक मर्मत सुरु गरेको पूर्वाधार विकास कार्यालयका प्रमुख विवेक सिग्देलले जानकारी दिए । उनका अनुसार काठेपुलदेखि निर्वाचन कार्यालयसम्म साविकको सडकमाथि ५ सेमीको ढलान गर्ने कार्य अघि बढेको हो । सरकारी प्रावधान अनुसार कुनै पनि निर्माण कम्पनीले जिम्मा लिएको पूर्वाधार विकासको काम सम्पन्न भइ हस्तान्तरण भएपनि त्यसको परीक्षण अवधि १ वर्षको रहने कार्यालय प्रमुख सिग्देलले उल्लेख गरे । पूर्वाधार हस्तान्तरण गर्दा सम्बन्धित निर्माण कम्पनीको ५ प्रतिशत भुक्तानी सरकारी कार्यालयमा मौज्याद रहने र परीक्षण अवधिपछि मात्र बाँकी भुक्तानी हुने कार्यालय प्रमुख सिग्देलको भनाइ छ । उनले कुनै पनि पूर्वाधार हतारमा गर्दा त्यस्ता पूर्वाधार दिगो नहुने बताए । बर्सेनि नयाँ आर्थिक वर्षमा हिमाली जिल्लामा ठेक्का सम्झौता हुँदा जाडो महिना सुरु हुने र बैशाखदेखि काम सुरु गर्दा समय अपुग हुने जनाए ।"
एमसीसी र एसपीपीमा अमेरिकालाई तत्काल पत्र लेख्न नारायणकाजीको माग,"काठमाडौं : नेकपा माओवादी केन्द्रका नेता नारायणकाजी श्रेष्ठले एमसीसी र एसपीपीमा अमेरिकालाई नेपालले पत्र लेख्नुपर्ने माओवादी केन्द्रको केन्द्रीय समितिको निर्णय स्मरण गराएका छन्। केन्द्रीय समितिको असार १९२३ गतेसम्म काठमाडौंमा सम्पन्न बैठकले एमसीसी परियोजना र एसपीपीका बारेमा गरेको निर्णय स्मरण गराउँदै नारायणकाजीले तत्काल पत्र लेख्न माग गरेका हुन्। एमसीसी पारित गर्दा उल्लेखित १२बुँदे ब्याख्यात्मक घोषणामा अमेरिकाले औपचारिक रुपमा कुनै प्रतिक्रिया नदिएको भन्दै श्रेष्ठले नेपाल सरकारले यथाशिघ्र अमेरिकासँग १२बुँदे घोषणाको सम्बन्धमा उसको धारणा स्पष्ट गर्न माग गर्दै पत्र लेख्नुपर्ने पार्टीको निर्णय कार्यान्वयन गर्न ध्यानाकर्षण गराएका छन्। श्रेष्ठले अमेरिकी स्टेट पार्टनरसिप प्रोग्राम (एसपीपी) अस्वीकार गर्ने निर्णयबारे जानकारी गराउने पत्र तत्काल अमेरिकालाई लेख्ने निर्णय पनि कार्यान्वयन गर्न माग गरेका छन्। अमेरिकासँगको सैन्य गठबन्धनको चरित्र अन्तर्निहित एसपीपी सम्झौतालाई सरकारले अघि नबढाउने निर्णय गरेको छ। राष्ट्रिय सार्वभमिकता एवं हितका सम्बन्धमा यो सहि निर्णय हो। यस सम्बन्धमा सरकारले तत्काल अमेरिकी सरकारलाई पत्र लेखी औपचारिक जानकारी गराइहाल्नु पर्दछ, श्रेष्ठले निर्णय उल्लेख गरेका छन्। भूराजनितिक एवं सामरिक गठबन्धनमा नेपाललाई सामेल गराउने उद्देश्यकासाथ यस प्रकारका राष्ट्रिय सार्वभौमिकता र हित विपरितका सम्झौताको प्रयत्न भबिष्यमा पनि हुन सक्ने खतरा रहेकाले यसमा सचेत हुँदै आफ्नो पार्टीले निरन्तर खबरदारी गरिरहने उनको भनाइ छ। नारायणकाजीले एमसीसीबारे पार्टीभित्र निर्वाचनपछि बहस गर्ने निर्णय पनि स्मरण गराएका छन्।"
एमाले बझाङमा भद्रगोल : अध्यक्षले नै प्रतिनिधि नचिन्दा निर्वाचन स्थगित,"बझाङ : नेकपा एमाले बझाङको आठौं जिल्ला अधिवेशनमा भद्रगोल भएको छ। एमालेको जिल्ला अधिवेशनको अध्यक्ष मण्डलका अध्यक्ष भैरवबहादुर सिंहले निर्वाचन प्रतिनिधि बनेका व्यक्ति को हुन्? भन्ने नै स्पष्टता नभएको भन्दै आठौं अधिवेशन स्थगित भएको सूचना जारी गरेका थिए। लगत्तै त्यसको काउन्टरमा निर्वाचन कमिटीले पनि विज्ञप्ति निकालेको छ। निर्वाचन कमिटीले उम्मेदवारको नामावली प्रकाशन र मतपत्रसमेत छपाइसकेको छ। अध्यक्ष मण्डलले मनपरी ढंगले अधिवेशन स्थगितको सूचना जारी गरेपछि आफू पनि सूचना जारी गर्न बाध्य भएको निर्वाचन कमिटीले जनाएको छ। यता उम्मेदवारी दिएकाको मापदण्ड नपुगेको, उजुरी परेको, लेवी नतिरेको लगायतका कारण देखाउँदै एमाले आठौं जिल्ला अधिवेशन स्थगित गर्नुपरेको अध्यक्ष मण्डलका अध्यक्षसमेत रहेका सिंहले बताएका छन्। सिंहले जारी गरेको विज्ञप्तिमा भनिएको छ, निर्वाचन प्रक्रियामा जाँदैगर्दा प्रतिनिधिको स्पष्टता नभएको, हाजिरी नभएको र को हुन् भन्नेसमेत स्पष्टता नभएको देखिएको छ। निर्वाचन अस्वस्थ, धाँदलीयुक्त हुने भएकाले अधिवेशन स्थगित गरिएको पनि विज्ञप्तिमा उल्लेख छ। निर्वाचन कमिटीले अध्यक्ष मण्डलले आफूसँग परामर्श नगरी एकलौटी ढंगले निर्वाचन नहुने भनेर प्रतिनिधिलाई घर पठाएको आरोप लगाएको छ। अध्यक्ष मण्डलले मनपरी ढंगले अधिवेशन स्थगितको सूचना जारी गरेपछि आफू पनि सूचना जारी गर्न बाध्य भएको निर्वाचन कमिटीले जनाएको छ। अध्यक्ष मण्डलको जिम्मेवारीमा रहेको प्रतिनिधिहरूको हाजिरी, प्रतिनिधि पहिचान, लेवी तथा दायित्व र उम्मेदवारको मापदण्डसम्बन्धी विवादमा पार्टीको संगठन विभागले प्रमाणित गरिदिएका विषयमा समेत आफू जिम्मेवारीबाट पन्छिँदै अध्यक्ष मण्डलले निर्वाचन कमिटीलाई दोषी देखाएको छ। यी तथ्यबिनाका कोरा कुरामात्रै हुन्, निर्वाचन कमिटीले जारी विज्ञप्तिमा भनिएको छ। निर्वाचन कमिटीले उम्मेदवारको नामावली प्रकाशन र मतपत्रसमेत छपाइसकेको छ। अधिवेशन अर्को सूचना जारी नभएसम्मका लागि स्थगित गरिएको छ।"
कटारी नगरपालिकामा ९० प्रतिशत खर्च,"उदयपुर : उदयपुरको कटारी नगरपालिकाले चालु आर्थिक वर्षमा कूल बजेटको झण्डै ९० प्रतिशत रकम खर्च गरेको छ। नगरपालिकाले चालु आर्थिक वर्षमा विनियोजित गरेको ८० करोड ४६ लाख ५० हजार ५ सय ६४ रुपैयाँ ५ पैसा बजेटमध्ये ८९ दशमलव ९३ प्रतिशत खर्च गरेको हो। खर्च बजेट सार्वजानिक गर्दै नगरपालिकाका प्रमुख प्रशासकीय अधिकृत अनिल किराँतीले कूल बजेटको चालु खर्च ९२ दशमलव ९६ प्रतिशत र पुँजीगत खर्च ८२ दशमलव ९८ प्रतिशत रहेको बताए। त्यसैगरी कूल बजेटको आर्थिक विकासतर्फ ६६ प्रतिशत ६२ प्रतिशत सामाजिक विकासतर्फ ९२ दशमलव ७४ प्रतिशत खर्च भएको उनले बताए। पूर्वाधार विकासतर्फ ९० दशमलव ४३ प्रतिशत, वन वातावरण तथा अन्तरसम्बन्धित क्षेत्रतर्फ ९३ दशमलव ४५ प्रतिशत र सुशासन तथा संस्थागत विकासतर्फ ९३ दशमलव ८५ प्रतिशतको वित्तीय प्रगति भएको अधिकृत किराँतीले जानकारी दिए। उनले भने, हाम्रो लक्ष्य पूरै खर्च हुन्छ भन्ने थियो, तर बीचमा आएका विभिन्न समस्याकाकारण १० प्रतिशत बजेट खर्च गर्न सकिएन। उनले पुँजीगत खर्चको प्रगतिमा कमि देखिएकाले आगामी आर्थिक वर्षमा गम्भीर छलफल गरेर वित्तीय प्रगतिको तथ्यांक बढाउनुपर्ने बताए। केही महिनाअघि मात्र प्रमुख प्रशासकीय अधिकृतको कार्यभार सम्हालेका किराँतीले नगरका हरेक गतिविधिलाई अफिसियल फेसबुक पेज तथा व्यक्तिगत फेसबुकबाट सार्वजानिक गर्दै आएका छन्। नगरपालिकाले आगामी आर्थिक वर्षका लागि ७६ करोड ४२ लाख ६२ हजार ५ सय ५० रुपैयाँको बजेट तय गरेको छ। गएको १० असारमा सम्पन्न नगरको नवौं नगरसभाले चालु आर्थिक वर्षभन्दा आगामी आवका लागि ४ करोड ३ लाख कम बजेट सार्वजानिक गरेको छ।"
"कांग्रेसले तय गर्यो केन्द्रीय कार्यसमिति बैठकको एजेण्डा, शेखर पक्षले भ्रष्टाचार मुद्दा उठाउने","काठमाडौं : नेपाली कांग्रेसको सोमबारबाट सुरु हुने केन्द्रीय कार्यसमिति बैठकमा निर्वाचनको समीक्षा र भावी योजनाका साथै भ्रातृ संगठनका विषयमा छलफल हुने भएको छ। आइतबार पार्टी कार्यालय सानेपामा बसेको कांग्रेस पदाधिकारी बैठकले कांग्रेसको केन्द्रीय समिति बैठकको एजेण्डामाथि छलफल गरेको हो। केन्द्रीय समिति बैठकमा स्थानीय तह निर्वाचनको समीक्षा हुने र आगामी निर्वाचनमा गठबन्धनबीचको तालमेललाई प्रभावकारी बनाउने बिषयमा छलफल हुने प्रवक्ता डा प्रकाशशरण महतले जानकारी दिए। भ्रातृ शुभेच्छुक संघ संगठनलाई सक्रिय र गतिशील बनाउने गरि आवश्यक निर्णय हुने उनले बताए। उनले भ्रातृ शुभेच्छुक संघलाई पूर्णता दिने काम पनि छिटै हुने उल्लेख गरे। अहिले पार्टी विधि र पद्धतिअनुसार नै अघि बढेको र पार्टी सभापतिले सबैको सहमति जुटाएर निर्णय गर्दै आएको उनले स्पष्ट पारे। केन्द्रीत समिति बैठकमा पार्टी सञ्चालन, विधानको कार्यान्वयन तथा सरकारका बिषयमा पनि छलफल हुने नेताहरुले जनाएका छन्। शेखर पक्षले भ्रष्टाचार मुद्दा उठाउने यता कांग्रेसको शेखर कोइराला पक्षले केन्द्रीय समितिका लागि सरकारको काम, कारबाहीबारे गम्भीर समीक्षा गर्ने एजेन्डा तय गरेको छ। पार्टी सभापति नेतृत्वको सरकारमाथि भ्रष्टाचारको आरोप लागेको, नैतिक प्रश्नहरु उठेको, संरचनागत अराजकता मौलाएको गुनासोहरु बढिरहेको भन्दै यसमा गम्भीर समीक्षा गरेर जानुपर्ने निष्कर्ष निकालिएको शेखर पक्षका नेता चन्द्र भण्डारीले जानकारी दिए। सरकारले ल्याएको बजेट, बजेट निर्माणमा अर्थमन्त्रीको शंकास्पद भूमिका, त्यसमा प्रधानमन्त्रीको मौनता तथा सरकारका अन्य गतिविधिबारे गम्भीर समीक्षा हुनुपर्ने र पार्टीलाई विधिवत तरिकाले चलाउने विषय पनि उठाइने उनको भनाइ छ।"
"प्रदेश १ को नाम राख्न दलहरु दबाबमा, कोशीकिराँतमा सहमति नजिक","विराटनगर : अंकगणितीय सत्ता गठबन्धनको पहिचान बोक्दै आएको प्रदेश १ सरकारले कार्यकालभित्र नामकरणको विषय टुंग्याउन दलहरुसँगको छलफललाई गहन बनाएको छ। आफ्नो ५ वर्षे कार्यकाल सकिनै लाग्दासमेत प्रदेशको नाम जुराउन नसकेको प्रदेश १ सरकारले स्वभाविक प्रेसरमा नामकरणको विषयलाई प्राथमिकतामा राखेर दलीय छलफललाई तिव्र बनाएको हो। प्रदेशसभामा प्रतिनिधित्व गर्ने दलहरुसँग छलफल गरेर नामकरणको विषयलाई पूर्णता दिने भरपुर प्रयास भइरहेको नेकपा (माओवादी केन्द्र) संसदीय दलका नेता एवं प्रदेश सरकारका आर्थिक मामिला तथा योजना मन्त्री इन्द्र बहादुर आङबोले बताउँछन्। आउँदो अधिवेशनबाटै नामकरण गर्ने दबाब बढेकाले सहमतिमा नामकरण गर्ने प्रयास भइरहेको उनको भनाइ छ। उनी भन्छन्, दलहरुको आआफ्नो अडान छ। तर, साझा सहमतिमा नामकरण गर्ने प्रयास जारी छ। प्रदेश १ को नामकरणको सबालमा अहिले कोशी, कोशीकिराँत, लिम्बुवान र सगरमाथालगायतका नामहरु चर्चामा छन्। नेकपा (एमाले) प्रदेशको नाम कोशी राख्नुपर्ने अडानमा छ। सत्तारुढ दलका नेताहरुले भने पहिचानको मुद्दा रहेकाले नामसँग पहिचान जोड्नुपर्ने पक्षमा छन्। सत्तापक्षको माओवादी र नेकपा (एकीकृत समाजवादी) पहिचानको विषय जोडेर कोशीकिराँत नामकरण गर्नुपर्ने पक्षमा छ। प्रदेश नामकरणको विषयमा छलफलका निम्ति शुक्रबारमात्रै प्रदेशसभामा प्रतिनिधित्व गर्ने दलहरुबीच बैठक बसेको थियो। बैठकमा दलहरुले आआफ्नो अडानसहित धारणा राखेका थिए। बैठकमा कुनै पनि दलको स्पष्ट धारणा नआएको एमाले प्रदेशसभा सदस्य हिक्मत कार्कीले बताए। उनले शुक्रबारको बैठकमा यही अधिवेशनबाट नामकरण टुंग्याउने मौखिक सहमति भएको जानकारी दिए। बैठकमा जातीय, धार्मिक र साम्प्रदायिक पहिचानको आधारमा नामकरण गर्न नहुने विषयमा प्रायः सबै दलको गम्भीर सहमति देखियो। मंगलबार अर्को बैठक बसेर छिनोफानो गर्दैछौं। साझा पहिचानको विषयले पूर्णता पाउँछ भन्ने विषयमा विश्वस्त छौं, उनले भने। प्रदेश १ का तत्कालीन मुख्यमन्त्री शेरधन राई नेतृत्वको सरकारले २०७५ वैशाख २३ मा प्रदेशको राजधानी विराटनगर टुंगो लगाएको थियो। एमाले नेतृत्वको सरकारले विराटनगरलाई राजधानी कायम गर्न सफल भए पनि नामकरण भने गर्न सकेको थिएन । मुख्यमन्त्री राईले संसदको पाँचौं अधिवेशनबाटै नामकरण टुंगो लगाउने भरपुर प्रयास गरेका थिए। तर, सबैको अपनत्व हुने र सबैले शिरोधार्य गर्नसक्ने खालको नाम नभेटिएपछि नामकरणको विषयले त्यतिबेला औपचारिकता पाएन। त्यसयता नामकरणको विषयमा अल्झिएको प्रदेश सरकार अहिलेसम्म मुक्त हुन सकेको छैन । प्रदेशले हालसम्म नाम नपाउनुमा राजनीतिक दलहरुबीच सहमतिको अभाव नै मुख्य कारण रहेको बुद्धिजीबीहरु बताउँछन्। नेकपा एमालेले कोशी नाम प्रस्ताव गरिरहेका बेला नेपाली कांग्रेसले नेपालमा कोशी भन्ने नदी नै नरहेको तर्क गर्नु पनि त्यसकै उदाहरण रहेको उनीहरुको भनाइ छ। एमालेको प्रस्तावलाई उछिन्दै प्रदेश १ का लागि कांग्रेसले सप्तकोशी प्रदेश नाम प्रस्ताव गरेको छ। नेपालमा कोशी नदी नै नरहेको तर्क कांग्रेस संसदीय दलका प्रमुख सचेतक सूयर्माराज राई गर्छन्। नेपालमा भएको नदी कोशी होइन, सप्तकोशी हो। सप्तकोशीले ऐतिहासिकता, सभ्यता र पहिचान बोकेको छ। तर, कोशी नाम गरेको कुनै नदी वा पहिचान नेपालमा छैन, उनी भन्छन् भोटेकोसी, सुनकोसी र दुधकोशीजस्ता नामहरु मिलेर सप्तकोशी बनेको हो। त्यसैले प्रदेशको नाम सप्तकोशी हुनुपर्छ। प्रदेशको नामाकरण टुंग्याउन प्रदेशसभामा दुईतिहाई बहुमत आवश्यक पर्छ। प्रदेशसभामा नेकपा एमालेसँग सभामुखसहित ३९, नेपाली कांग्रेससँग २१, माओवादी केन्द्रसँग १५, एकीकृत समाजवादीसँग १०, जसपासँग ३, राप्रपासँग १ र संघीय लोकतान्त्रिक राष्ट्रिय मञ्चसँग १ गरी कूल ९० जना सांसद छन्। नामकरणको विषयले पूर्णता पाउन प्रदेशसभामा ६१ सांसदको मत आवश्यक पर्छ।"
बेकोको अत्याधुनिक फिचर्ससहितको इन्भटर एयर कन्डिस्नर बजारमा,"काठमाडौं : चौधरी ग्रुपअन्तर्गत सिजी इलेक्ट्रोनिक्सले यूरोपियन इलेक्ट्रोनिक्स ब्राण्ड बेकोको अत्याधुनिक फिचर्ससहितको एयर कन्डिस्नर बजारमा ल्याएको छ। जाडो र गर्मी दुबै मौसममा उपयोगी हुने यो एयर कन्डिस्नरमा गो क्लिन, जोनफलो, गोल्ड गार्डजस्ता अत्याधुनिक फिचर्स तथा टेक्नोलोजीहरु रहेका छन्। यसको गो क्लिन टेक्नोलोजीले एयर कन्डिस्ननरमा टाँसिएको धूलो र फोहोरहरु आफै पखाल्छ जसले गर्दा एयर कन्डिस्नरमा ब्याक्टेरिया र ढुसी जम्न नदिइ गन्ध घटाउने कम्पनीको दावी छ। साथै यसको गोल्ड गार्ड फिचर्सले एयर कन्डिसनरलाई उच्च क्षमतामा चलाई लामो समयसम्म टिकाउन मद्त गर्छ। यसको जोनफलो टेक्नोलोजीले कोठाको तापक्रम समायोजन गर्छ। यसको रिमोटमा विशेष सेन्सर रहेको कम्पनीले जनाएको छ। जसको प्रयोगले प्रयोगकर्तालाई कोठाको जुनसुकै कुनामा पनि समान तापक्रम महशुस गराउँछ। कम्पनीका अनुसार यो एयर कन्डिस्नर नेपाली बजारमा १ टन, १५ टन र २ टनमा उपलब्ध छ । यसमा १० वर्षको वारेन्टी रहेको छ। सिजी इलेक्ट्रोनिक्सले सम्पूर्ण नेपाली ग्राहकहरुलाई सिजी डिजिटल शोरुम तथा आफ्नो फराकिलो विक्रेता सञ्जालमार्फत उत्कृष्ट सेवा र अनुभव प्रदान गरिरहेको छ। कम्पनीका सिजी डिजिटल शोरुमहरु काठमाडौंभित्र टङगाल, कुमारीपाटी, भक्तपुर राधे राधे, कीर्तिपुर, रविभवन, हातिगौडा, त्रिपुरेश्वर, नयाँ बजार, बसुन्धारा, जोरपाटी र काठमाडौं बाहिर इटहरी, हेटौंडा, भरतपुरमा रहेका छन्।"
कञ्चनपुर उद्योग वाणिज्य संघको अध्यक्षमा जोशी निर्वाचित,"महेन्द्रनगर : कञ्चनपुर उद्योग बाणिज्य संघको अध्यक्षमा पिताम्बर जोशी निर्वाचित भएका छन्। संघको १७औं कार्यकारिणी समितिको निर्वाचनमा अध्यक्षका अर्का प्रत्यासी गणेशदत्त जोशीलाई फराकिलो मतअन्तरले पराजित गर्दै जोशी निर्वाचित भएका छन्। निर्वाचित जोशीले एक हजार २९९ मत प्राप्त गरे। निकटतम् प्रतिद्वन्द्वी गणेश जोशीले ७८३ मत पाएको निर्वाचन समितिले जनाएको छ। त्यसैगरी उपाध्यक्षमा धर्मसिंह रावल ७५८ मतसहित निर्वाचित भएका छन्। उनका प्रतिद्वन्द्वी बासुदेव जोशीले ४८८ मत प्राप्त गरेका छन्। त्यसैगरी महासचिव पदमा निर्मला सापकोटा भट्टलाई पराजित गर्दै खगेश्वर बोहरा निर्वाचित भएका छन्। महासचिव पदमा बोहराले एक हजार २०१ मत पाए भने अर्का प्रत्यासी भट्टले ८ सय मत प्राप्त गरेका छन्। शनिबार भएको मतदानमा २ हजार १८४ मत खसेको थियो। यसअघि संघको वरिष्ठ उपाध्यक्षमा पिताम्बर जोशी प्यानलका दिनेश मल्ल, उद्योग उपाध्यक्षमा सुरेश गुरुङ, सचिवमा राहुल भट्ट, कोषाध्यक्षमा चेतराज जोशी निर्विरोध निर्वाचित भइसकेका छन्। त्यसैगरी संघको सात सदस्यहरुसमेत निर्विरोध निर्वाचित भएका छन्।"
छोरा जयवीरसहित आरजु नयाँ दिल्लीमा,काठमाडौं : नेपाली कांग्रेसकी केन्द्रीय सदस्य एवं प्रधानमन्त्री पत्नी आरजु राणा देउवा नयाँदिल्ली पुगेकी छन्। उनको साथमा छोरा जयवीर देउवा पनि दिल्ली गएका हुन्। आरजु नेपाल एयरलाइन्सको विमानबाट आइतबार दिउँसो नयाँदिल्ली प्रस्थान गरेको स्रोतले जानकारी दिएको छ। आरजु उपचारका लागि दिल्ली गएको बालुवाटार स्रोतले दाबी गरेको छ। आरजु लामो समयदेखि ढाडको समस्याबाट ग्रसित छन्। दिल्लीमा विगत पाँच वर्षदेखि उनले उपचार गराउँदै आएकी छन्। उनी फ्लोअपका लागि छोरासँग दिल्ली गएको बताइएको छ। यसअघिका दिल्ली भ्रमणमा आरजुले भारतीय सत्तारुढ बीजेपीका नेताहरुसँग भेट गरेकी थिइन्। यसपालि राजनीतिक भेट हुनेनहुने निश्चित नभएको बताइएको छ।
अवैध रुपमा जडिबुटी ओसारपसार गर्दै गरेको अवस्थामा व्यवसायी पक्राउ,"गोरखा : अवैध रुपमा जडिबुटी ओसारपसार गर्दै गरेको अवस्थामा एकजना व्यवसायी पक्राउ गरेका छन्। संकलन तथा छुट पूर्जीबिना जडिबुटी ओसारपसार गरिरहेका धार्चे ५ यमगाउँका सुकबहादुर गुरुङलाई शनिबार अपरान्ह तीन बजे आरुघाटको बगैँचा टोलबाट पक्राउ गरिएको एसपी केदार खनालले जानकारी दिए। उनको साथबाट १६ बोरा (करिब २९५ किलोग्राम) सेतक चिनी, दुईबोरा (४६ किलोग्राम) वनलसुन र दुईबोरा (४२ किलोग्राम) सतुवा र सो जडिबुटी ढुवानीका लागि प्रयोग गरिएको बागमती प्रदेश ०१०२६ च ८०८२ नंबरको जीप बरामद गरिएको उनले बताए। जडिबुटी खोसारपसार गर्ने व्यवसायी गुरुङसित आवश्यक कागजात नभएकाले पक्राउ गरिएको एसपी खनालले बताए। जडिबुटी र व्यवसायी गुरुङलाई सोमबार वन डिभिजन कार्यालयमा बुझाइने प्रहरीले जनाएको छ।"
प्रधानमन्त्री देउवा भेट्न चिनियाँ प्रतिनिधिमण्डल बालुवाटारमा,"काठमाडौं : चार दिने नेपाल भ्रमणमा रहेका चिनियाँ कम्युनिस्ट पार्टीका विदेश विभाग प्रमुख लिउ जियान्चाओको प्रतिनिधिमण्डलले प्रधानमन्त्री शेरबहादुर देउवासँग भेट गरेको छ। आज विहान काठमाडौं ओर्लिएको चिनियाँ प्रतिनिधिमण्डल अपराह्न प्रधानमन्त्रीको सरकारी निवास बालुवाटार पुगेको हो। बालुवाटारमा नेपालचीन द्विपक्षीय सम्बन्ध, चिनियाँ राष्ट्रपतिको सन्देशबारे छलफल भएको बताइएको छ।"
आयुर्वेद पद्धतिको विकासका लागि छुट्टै मन्त्रालय बनाउनुपर्छ : पोखरेल,"काठमाडौं : आयुर्वेद पद्धतिको विकासका लागि छुट्टै मन्त्रालय बनाउनुपर्ने आवश्यकता रहेको पूर्व स्वास्थ्यमन्त्री गिरिराजमणि पोखरेलले बताएका छन्। देशको धरोहरको रुपमा रहेको आयुर्वोद पद्धति एलोपेथिकको चेपुवामा परेको उनले बताए। सबै चिकित्सा पद्धतिलाई समान व्यवहार गर्नुपर्छ, महोत्तरीको बर्दिबास१३ बिजलपुरामा निःशुल्क आयुर्वेद शिविरको उद्घाट गर्दै उनले भने, भारतमा स्वास्थ्य मन्त्रालयसंगै आयुर्वेदलाई हेर्ने छुट्टै मन्त्रालय पनि छ। तर हाम्रो पढाउने र उपचार गर्ने कुरा स्वास्थ्य मन्त्रालयमै राखिएको छ। आयुर्वेदलाई शिक्षा, सेवा र अनुसन्धानमा जोड्नु पर्नेमा उनले जोड दिए। आयुर्वेदलाई रिसर्चसँग जाड्नुपर्छ, उनले भने, रिसर्चका लागि बजेट छुट्याइँदैन। यो प्रवृत्ति हटाउनुपर्छ। निरोगी नेपाल बनाउन आयुर्वेद पद्धतिलाई प्राथमितामा राख्दै अहिलेसम्म ४ सय स्थानीय तहमा नागरिक आरोग्य कार्यक्रम पुगेको उनले बताए। प्रत्येक वर्ष स्वास्थ्य उपचार गराउँदा आर्थिक अवस्थाले ५ लाख मान्छे गरिबीको चपेटामा पर्ने गरेको उनले बताए। उनका अनुसार स्वास्थ्य उपचार गराउन नसकेर ३० लाख मान्छे मान्सिक तनावमा फस्ने गरेको पूर्व स्वास्थ्यमन्त्री पोखरेलले बताए। बीमा कार्यक्रम प्रभावकारी ढंगले अघि नबढेको र सरकारी सेवा पनि फित्तलो भएकोले नागरिकको स्वास्थ्यको अधिकार खोसिएको उनले उल्लेख गरे। पहिले नेपालमा सरुवा रोगको समस्या थियो। अहिले नसर्ने रोगको समस्या बढेको उनले बताए। दैनिक दश जनालाई मैले उपचारको प्रबन्ध मिलाउनुपर्छ। सोर्स लगाएर उपचार गर्ने अवस्थामा देशलाई लानु हुँदैन। स्वतः उपचार हुने अवस्थामा लानुपर्छ, उनले भने, गरिबहरु क्यान्सरबाट पीडित भइइरहेका छन्।"
ढिला चाँडो हामी पनि श्रीलंकाकै अवस्थामा पुग्छौं : नारायणकाजी श्रेष्ठ,"काठमाडौं : नेकपा माओवादी केन्द्रका नेता नारायणकाजी श्रेष्ठले ढिला चाँडो नेपाल पनि श्रीलंकाकै अवस्थामा पुग्ने दाबी गरेका छन्। नेपालको अवस्थामा अहिल्यै त्यस्तो नभए पनि स्वार्थी राजनीतिको बोलवाला, कूशासन, भ्रष्टाचारले ढिलोचाँडो श्रीलंकाकै बाटोमा पुर्याउने उनले बताए। उनले सामाजिक सञ्जालमार्फत् सचेत हुन र यथास्थिति तोड्न सकारात्मक धक्कायुक्त हस्तक्षेको जरुरत रहेको औंल्याएका छन्। 'हामी अहिले नै श्रीलंकाको अवस्थामा पुगिसकेका छैनौं। यो सही नै हो। तर तीतो र नाङ्गो सत्य यो पनि हो कि निष्ठा, विचारसिध्दान्त एवं मूल्यविहीन भ्रष्टस्वार्थी राजनीतिको बोलवाला, कुशासन, भ्रष्टाचार, अपारदर्शिता, आसेपासे एवं दलालीकृत सत्ता, समस्या समाधानप्रतिको गैरजिम्मेवार प्रवृत्ति र तदर्थवादले ढिलो वा चाँडो, एउटा वा अर्कोरुपमा पुर्याउने त्यतै हो। सचेत होऔं र समयमै यथास्थिति तोड्ने सकारात्मक धक्कायुक्त हस्तक्षेपको निम्ति सामूहिक एवं संगठित प्रयत्न गरौं,' उनले लेखेका छन्। श्रीलंकामा आर्थिक संकट चुलिएपछि त्यहाँका जनताले सरकारविरुद्ध प्रदर्शन गरिरहेका छन्। शनिबार उत्रिएको जनसागरले राष्ट्रपति कार्यालय र प्रधानमन्त्री कार्यालय कब्जामा लिएका थिए। श्रीलंकन नागरिकहरु सडक उत्रिएर राष्ट्रपति र प्रधानमन्त्री निवासमै छिरेपछि उनीहरु सुरक्षित स्थानतर्फ भागेका थिए। शनिबार बेलुका प्रधानमन्त्री रनिल विक्रमासिंघेको निजी निवासमा प्रदर्शनकारीले आगजनी गरेका थिए। आगजनीमा संलग्न तीन जनालाई प्रहरी पक्राउ गरे पनि त्यहाँ जनताहरुले सहज जीवनयापनको माग गर्दै विरोधमा उत्रिएका छन्।"
कोशी अस्पतालको कायापलट योजना,"विराटनगर : अत्याधुनिक प्रविधियुक्त भौतिक संरचना, विशिष्टिकृत उपचार पद्धति र गुणस्तरीय सेवा प्रवाह लगायतका उपाय लगाएपछि पछिल्लो समय सरकारी अस्पतालहरु पनि निजी अस्पतालको स्तरमा उक्लिन थालेका छन्। सरकारी अस्पतालहरु पनि निजीको सक्षम प्रतिस्पर्धीको रुपमा प्रस्तुत हुँदा अस्पतालप्रति आम नागरिकको विश्वसनीयता समेत बढ्दै गएको छ। गुणस्तरीय उपचार सेवाका लागि निजी अस्पताल नै रोज्नुपर्ने बाध्यात्मक परिस्थितिको अन्त्य हुँदा यसले सरकारी अस्पतालको गिरेको साखसमेत जोगाएको छ। विराटनगरस्थित कोशी अस्पताल पनि प्रदेश नं १ कै उत्कृष्ट अस्पतालको रुपमा विकास हुने क्रममा छ। भौतिक पूर्वाधार तथा स्वास्थ्य सेवाको दीर्घकालीन स्तरोन्नतिको उद्देश्यका साथ करिब ४ अर्ब रुपैयाँको लागतमा हालः कोशी अस्पतालमा स्तरोन्नति र विकास निमार्णको कार्य भइरहेको छ। पूर्वी नेपालकै सबैभन्दा पुरानो कोशी अस्पताललाई स्वास्थ्य सेवाका हिसाबले बहुविशिष्टिकृत अस्पतालको रुपमा विकास गर्न अस्पताल परिसरभित्र अहिले ६ तल्ले सर्जिकल र १० तल्ले मेडिकल ब्लक निमार्णको योजना अघि सारिएको छ। योजनाअनुसार हालः आकस्मिक कक्षको छेउमा ६ तल्ले अत्याधुनिक संरचनासहितको सर्जिकल निमार्णको कार्य द्रूत गतिमा भइरहेको छ। पूर्वपट्टि पनि १० तले संरचनासहित निमार्ण ५०० शय्याको मेडिकल ब्लक निमार्ण गर्ने सरकारी योजना छ। अस्पताल निमार्ण भई सञ्चालनमा आएपछि यसले बिरामीहरुको उपचारमा सहजता थप्ने कोशी अस्पतालका मेडिकल सुपरिटेन्डेन्ट यज्ञराज खरेल बताउँछन्। सरकारी अस्पतालप्रति पछिल्लो समय आम नागरिकमा पैदा भएको वितृष्णा कोशी अस्पतालले मेटाउने उनको विश्वास छ। हामीले सुपर स्पेशियालिटी अस्पतालको अवधारणाबमोजिम कोशीको स्वास्थ्य र भौतिक पूर्वाधार स्तरोन्नतिको कार्य गरिरहेका छौं। यो अस्पताल पूर्ण क्षमतामा सञ्चालन आइसकेपछि यसले बिरामीहरुले पाउने सहज उपचारमा कुनै कसर बाँकी राख्दैन, उनी भन्छन्, अस्पतालमा हरेकको रोगको उपचार सम्भव हुन्छ। ओएनएम सर्वेअनुसार करिब १ हजार २०० स्वास्थ्य दरबन्दी समेत थप गर्ने योजना छ। कोशी अस्पतालभित्र हालः ६ तले संरचनासहित सर्जिकल ब्लक निमार्णको कार्य भइरहेको छ। डाक्टर तथा अस्पतालका कर्मचारीहरुका लागि अण्डर ग्राउण्ड पार्किङसहित निमार्ण भइरहेको सो ब्लकको ठेक्का रमनभूमिबिआइपीएल जेभीले लिएको छ। कूल ३३ करोड २२ लाख ४८ हजार रुपैयाँको लागतमा निमार्ण भइरहेको सो भवन २०८० पुस २३ गतेभित्र सक्नुपर्ने सम्झौता छ। हालः बेसमेन्टको काम सम्पन्न भई सेरवालको काम भइरहेको अस्पतालको पूर्वाधार निमार्णको जिम्मेवारी पाएको संघीय आयोजना कार्यान्वयन इकाइले जनाएको छ। इकाइका अनुसार निमार्णाधीन भवनमा आइसीयु, सर्जिकल युनिट, कार्डियो, न्युरो र नेफ्रोलोजीका विभागहरु रहनेछन्। भवनको भुँइ तल्लामा ४० बेडको आकस्मिक तथा २० बेडको ग्यास्ट्रो जेनरल, पहिलो तल्लामा २० बेड आइसीयु, ६ बेड एचडीयु तथा ६ बेड रिकभरी, दोस्रो तल्लामा १२ बेड डायलाइसीस, २० बेड नेफ्रोलोजी तथा २० बेड अन्कोलोजी र तेस्रो तल्लामा १९ बेड कार्डियो, ६ बेड सीसीयु, ३ बेड रिकभरी, २० बेड न्युरोलोजी तथा एउटा क्याथ ल्याब रहने इकाइका इन्जिनियर अशोक राम बताउँछन्। चौथो तल्ला भने भाबी योजनाका लागि रिक्त छोडिएको उनको भनाइ छ। त्यस्तै अस्पताल परिसरभित्रै ५०० शय्याको अर्को १० तले मेडिकल ब्लक निमार्णको प्रक्रिया पनि सरकारले अघि बढाएको छ। त्यसका लागि गएको असार ७ गते ३० दिने सूचना जारी गर्दै अस्पतालले अनलाइन प्रणालीमार्फत् टेण्डरसमेत आह्वान गरिसकेको छ। टेण्डर स्वीकृत भएपछि निमार्ण हुने भनिएको सो अस्पताल डबल बेसमेन्ट पार्किङको सुविधासहित १० तले संरचनाको हुने जनाइएको छ। नयाँ बन्ने भनिएको सो मेडिकल ब्लक २ अर्ब ९८ करोड रुपैयाँको लागतमा सम्पन्न हुने संघीय आयोजना कार्यान्वयन इकाइले जनाएको छ। इकाइका अनुसार निर्माण कम्पनीले सम्झौता भएको मितिबाट ३६ महिनामा भवन तयार गरिसक्नुपर्ने गुरुयोजना छ। कूल २९ हजार ६१० स्क्वायर मिटर अर्थात् ५८ रोपनी क्षेत्रफलमा अस्पताल निमार्ण हुने योजना छ। यस्तो हुनेछ संरचना अहिले पुराना संरचना हटाएर नयाँ र अत्याधुनिक पूर्वाधारसहित ३५० शय्याको कोशी अस्पताललाई ५ सय शय्यामा रूपान्तर गर्ने सरकारको योजना छ। सोहीअनुसार हालः कोशी अस्पतालको कायापलट योजना अघि बढाइएको छ। स्वीकृत डीपीआरअनुसार अस्पतालको भुँइ तल्लामा एक्सरे, सीटी स्क्यान, एमआरआई, प्याथोलोजी, फार्मेसी र क्यान्टीन रहने अस्पताल निमार्णको जिम्मा पाएको संघीय आयोजना कार्यान्वयन इकाइले जनाएको छ। इकाइका अनुसार अस्पतालको पहिलो तल्लामा जेनेरल पेडियाट्रिक वार्ड, दोस्रो तल्लामा अर्थोपेडिक वार्ड, तेस्रो तल्लामा साइकाइट्रिक र डर्माटोलोजी, चौथो तल्लामा बर्न एण्ड प्लास्टिक वार्ड, पाँचौं तल्लामा एसआइसीयु, सीआइभीएस, युरो तथा ग्यास्ट्रो र न्युरो सर्जरी वार्ड रहने स्वीकृत योजना छ। त्यस्तै ५०० शय्याको नयाँ बन्ने भनिएको भवनको छैठौं तल्लामा ३० वटा पोस्ट अपरेटिभ बेड, १८ वटा प्रीअपरेटिभ बेड, ९ बेडको अपरेशन थिएटर र एनेस्थेसिया तथा माइनर ओटी रुम रहने संघीय आयोजना कार्यान्वयन इकाइका इन्जिनियर अशोक रामले बताए। उनले अस्पतालको सातौं तल्लामा सेमिनार हल विथ प्यान्ट्री, मेन्टेनेन्स रुम र इलेक्ट्रीकल तथा मेकानिकल रुम रहने जानकारी दिए। उनले भने, स्वीकृत योजनाअनुसार इर्मेजेन्सीका लागि अस्पतालको ३ भागबाट बाहिर निस्कने प्रबन्ध मिलाइएको छ। बिरामीहरुको सहजताका लागि ३ वटा ठूलो र ४ वटा सानो लिफ्टको व्यवस्थापनको विषयसमेत योजनामा समेटिएको छ। थपियो सुविध नयाँ बन्ने भनिएको मेडिकल ब्लकमा विशिष्टिकृत स्वास्थ्य सेवासहित अन्य विभिन्न सुविधाहरु रहने बताइएको छ। भवनमा १० हजार लिटर क्षमताको वाटर ट्रिटमेन्ट प्लान्ट, वेष्ट म्यानेजमेन्ट सिस्टम, फायर फाइटिङ सिस्टम, सेन्ट्रल एसी, इर्मेजेन्सी ब्याकअप, सीसीटीभी क्यामेरा र सञ्चारका लागि साउण्ड सिस्टम लगायतका सुविधाहरु रहने स्वीकृत योजनामा उल्लेख छ। योजनाअनुसार अस्पतालसम्मको पहुँचका लागि फुटपाथ र ड्रेनसहितको कालोपत्रे सडक पनि निर्माण गरिने छ।"
"भारतमा एकैदिन १८ हजारभन्दा बढीमा कोरोना सङ्क्रमण,४२ को मृत्यु",नयाँ दिल्ली : भारतमा पछिल्लो २४ घण्टामा भारतमा १८ हजार २५७ जनामा कोरोना भाइरस संक्रमण पुष्टि भएको छ। योसहित हाल भारतमा कोरोनाका कुल सङ्क्रमितको सङ्ख्या चार करोड ३६ लाखभन्दा बढी पुगेको केन्द्रीय स्वास्थ्य तथा परिवार कल्याण मन्त्रालयले जानकारी दिएको छ । सोही अवधिमा कोरोनाबाट ४२ को मृत्यु भएको छ । हाल भारतमा एक लाख २८ हजार ६९० सक्रिय सङ्क्रमित रहेका छन् । यो कुल सङ्क्रमितको ०३० प्रतिशत हो । करिब चार महिनापछि १० दिनयता सक्रिय सङ्क्रमितको सङ्ख्या एक लाखभन्दा बढी भएको हो । पछिल्लो २४ घन्टामा १४ हजार ५५३ जना संक्रमित कोरोनामुक्त भएका छन्। योसँगै भारतमा अहिलेसम्म सङ्क्रमणमुक्त भएकाको सङ्ख्या चार करोड २९ लाख ६८ हजार ५३३ पुगेको छ । कोरोना भाइरस निको हुने यो दर ९८५० प्रतिशत हो। २४ घण्टाको सो अवधीमाा चार लाख ३२ हजार ७७७ जनाले कोरोना परिक्षण गराएका छन् । केन्द्रीय स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा दश लाख २१ हजार १६४ जनाले कोरोनाविरुद्धको खोप लगाएका छन।
उदयपुरमा कोरा साइकिलिङ च्यालेन्ज हुने,"उदयपुर : उदयपुरमा कोरा साइकिलिङ च्यालेन्ज २०२२ हुने भएको छ । जिल्ला साइकिलिङ संघको आयोजनामा असार ३२ गते चौथो संस्करणको कोरा च्यालेन्ज गर्न लागिएको हो । संघका अध्यक्ष जितेन्द्र रोईलाका अनुसार यसपटकको कोरामा ५० किलोमिटरको यात्रा तय गरिएको छ । सदरमुकाम गाईघाटबाट सुरु गरि जलजलेचुहाडेरौतामाई गाउँपालिकाको मुर्कुचीसुकौराभान्टाबारीराजाबासहुँदै पुनः गाईघाटमै आइपुगेर टुंगिने गरी रुढ मिलाइएको उनले बताए । करिब ५ घण्टाको यात्रा हुने कोरामा त्रियुगा, चौदण्डिगढी नगरपालिकाबाहेक सुनसरीको धरानबाटसमेत सहभागिता हुने जनाइएको छ । कोरामा ६० जनासम्मले सहभागिता जनाउने अध्यक्ष रोईलाले बताए । उनले भने, साइकिलिङ गर्ने जिल्लामा ठूलो संख्यामा भएपनि विविध समस्याले सबैलाई कार्यक्रममा सहभागी गराउ सकिएन।' कोरा भन्नाले साइकिलिङको भाषामा निश्चित क्षेत्रको परिक्रमा हो । घडिको शैलीमा घुम्नु हो । साइकिलिष्टहरुले कोरामा विभिन्न स्थानको भिजिट गर्ने र प्रचारप्रसार गर्दछन् । यसबाट पर्यटकीय सम्भावनाको खोजी, प्रचार प्रसारसँगै प्रबर्धनमा टेवा पुग्ने आयोजनको विश्वास छ । लामो दुरी भएकाले सहभागीहरुलाई बीचबीचमा खाजा र खानाको व्यवस्था गरिएको छ । स्वस्थ साइकिलिङ समुदाय निर्माणको लक्ष्यसहित परोपकारिताका लागि कोष संकलनसमेत संकलन गर्ने गरिएको छ । यसपटक स्वर्गीय यमलाल रसाइलीको परिवारलाई सहयोग गर्ने गरी कार्यक्रम तय गरिएको छ । स्व यमलाल साइकिलिष्ट थिए । उनको एउटा खुट्टा थिएन । एउटा खुट्टाले नै राष्ट्रव्यापी साइकिलङ गरेका थिए । उनी उदयपुरमा राईट टुकोशीटप्पुमा समेत सहभागी बनेका थिए । पहिलो पटकको कोरोना भाइरसको समयमा आफै मास्क सिलाएर वितरण गरेका उनले दोस्रो कोभिडबाट ज्यान गुमाउनु परको थियो । उनकै परिवारको आर्थिक सहयोगका लागि यो वर्षको कोरा च्यालेन्स समर्पित रहेको अध्यक्ष रोईलाले बताए । २०११ मा ३५ जनाले सुरु गरेको कोरा च्यालेन्ज देशमा १२ औं हो भने उदयपुरमा चौथौ हो । ३५ साइक्लिष्टबाट सुरुको यो यात्रा सात हजारमा पुगिसकेपछि पछिल्लो समयमा जो जहा छ त्यहिबाट कोरा च्यालेन्ज गर्न थालेको हो । यसअघिका संस्करणमा भन्दा बढीको सहभागिता रहेको थियो । साइकिलिङको सम्भावना राम्रो बोकेको उदयपुरमा पछिल्लो समय पर्यटनको रुपमा विकास हुँदै गएको छ । यसले स्वस्थ्य जीवनशैलीलाई प्रवद्र्धन गर्ने, जलवायु परिवर्तनलाई कम गर्ने, पर्यटन पर्वद्धनमा सहयोग पुग्ने, प्रदूषण नियन्त्रणमा सघाउ पुर्याउनन भूमिका निर्वाह गर्दछ । यो अन्तर्राष्ट्रिय स्तरमासम्म हुने गर्दछ । अन्तर्राष्ट्रि स्तरमा यो च्यालेन्जलाई हिमालको सबैभन्दा ठूलो साइकल कार्यक्रम भनेर परिचित छ । हिमालको भन्नाले हिमालै हिमालले भरिएको देश नेपाल भनेर चिनिन्छ । उदयपुरको कोरा च्यालेन्जलाई नगरपालिकालगायतका निकायहरुको पनि सहयोग रहेको आयोजकले जनाएको छ ।"
ट्रान्सफर स्टेसनलाई दुर्गन्धरहित बनाउन यसरी छोपियो प्लाष्टिकले फोहोर (फोटोफिचर),काठमाडौं: काठमाडौं महानगरपालिकाले टेकुस्थित ट्रान्सफर स्टेशनमा रहेको केही भाग फोहोरमा जीवातु राखेर प्लाष्टिकले छोपेको छ। प्रमुख बालेन्द्र शाह (बालेन) को सचिवालय सदस्य इञ्जिनियर सुनिल लम्सालका अनुसार सहरमा उत्पादन भएको फोहोर संकलन गरेर ट्रान्सफर स्टेसनमा थप्दा दृश्य र दुर्गन्ध बढ्ने भएकाले फोहोर छोपिएको हो। यसरी छोपिएको फोहोरमा जीवातु हालिएको छ। त्यसमाथि प्लाष्टिकले छोपिएको हो। यसबाट ट्रान्सफर स्टेशनबाट स्थानीयलाई पर्ने असर न्युन हुनेछ। प्लाष्टिकले छोपिएको ट्रान्सफर स्टेशन अहिले दैनिक संकलन भएको फोहोरलाई स्टेशनको एक साइटमा राखेर ढुवानी गरिँदैछ। यो विधिबाट फोहोरबाट उत्पादन हुने दुर्गन्ध हट्छ।
मोटरसाइकल दुर्घटनामा चालकको मृत्यु,झापा: जिल्लाको अर्जुनधारा नगरपालिका६ कप्तानबारी चोकमा मोटरसाइकल दुर्घटना हुँदा चालकको मृत्यु भएको छ। मृत्यु हुनेमा पाँचथर जिल्लाको फिदिम नगरपालिका५ का अन्दाजी २५ वर्षीय कुमार खनाल रहेका छन्। आज बिहान ६ बजे विर्तामोडशनिश्चरे सडकखण्डअन्तर्गत कप्तानबारी चोकमा खनालले चलाएको बा ४२ प १२८ नम्बरको मोटरसाइकल अनियन्त्रीत भई सडकबाट करिब ७ फिट तल खसेको थियो। घटना बारे थप अनुसन्धान भइरहेको इलाका प्रहरी कार्यालय अनारमनी झापाले जनाएको छ।
बढ्दै कोरोना संक्रमण : एकैदिन थपिए १२१ संक्रमित,"काठमाडौं : नेपालमा थप १ सय २१ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा देशभरबाट ३ हजार ४५ नमूनाको परिक्षण भएको थियो । जसमध्ये १ हजार ७ सय नमूनाको पीसीआर र १ हजार ३ सय ४५ नमूनाको एन्टिजेन विधिबाट परीक्षण गराउँदा १२१ जनामा संक्रमण पुष्टि भएको हो। मन्त्रालयका अनुसार पीसीआरबाट १०४ र एन्टिजेन विधिबाट १७ जनामा संक्रमण पुष्टि भएको हो। शनिबार १०२ जनामा संक्रमण देखिएको थियो। कोरोनाका कारण आइतबार कसैको मृत्यु नभएको मन्त्रालयले जनाएको छ। त्यस्तै, आज थप ३१ संक्रमित निको भएका छन्। हाल नेपालमा ६ सय ७८ सक्रिय संक्रमित रहेको मन्त्रालयले जनाएको छ ।"
नवलपरासीमा ट्रकसहित १२ लाखको चिनी बरामद,"परासीः भारतबाट भन्सार छलेर ल्याउँदै गरेको १२ लाख बढी मूल्य पर्ने चिनीलाई प्रहरीले नवलपरासीको बर्दघाट बजारबाट बरामद गरेको छ। पछिल्लो पटक जिल्लाका सीमावर्ती नाकाबाट चिनी तस्करी हुने गरेपनि वास्ता नगरिएको समाचार अन्नपूर्ण पोस्टको अनलाइन संस्करणमा प्रकाशित भएपछि प्रहरीले सक्रियता बढाएको हो। प्रहरीको सक्रियतासँगै दैनिकजसो चिनीसहितका अवैध सामान बरामद हुन थालेका हुन्। आइतबार बिहान मात्र ट्रकमा लोड गरी लैजादै गरेको तस्करीको चिनीलाई प्रहरीले बर्दघाटको टिसिएन चोकबाट बरामद गरेको हो। ना ६ ख २३८८ नंम्बरको ट्रकमा लोड गरी चितवनतर्फ लैजान लागेको ४ सय १८ बोराको चिनीको तौल २० हजार ८ सय ९४ केजी छ। जसको मूल्य १२ लाख ५३ हजार कायम गरिएको जिल्ला प्रहरी कार्यालयका सूचना अधिकारी प्रहरी नायब उपरीक्षक(डिएसपी) प्रेमबहादुर शाहीले जानकारी दिए। नाकाहरुबाट दैनिक १० देखि १२ ट्रक चिनी तस्करी हुने गरेको आलोचनापश्चात लुम्बिनी प्रदेश प्रहरी प्रमुख (डिआइजी) नलप्रसाद उपाध्यायले जिल्लासहित मातहतका प्रहरी कार्यालयलाई निर्देशन दिएपछि नवलरासी प्रहरीले सक्रियता बढाएको बताइएको छ। चिनीसहित कपडा, खसी बोकालगायतको तस्करी बढेपछि प्रदेश प्रहरीले पनि छुट्टै निगरानी बढाएको प्रदेश प्रहरी स्रोतले बताएको छ। त्यसैगरी आइतबार नै पश्चिमबाट पूर्वतर्फ जाँदै गरेको ना ७ ख २०१५ नम्बरको यात्रुबहाक बसबाट भन्सार छलेर ल्याएको एक लाख ५७ हजार बराबरको लेडिज सुट, जेन्स टिर्सट, टप्सलगायतका कपडा बरामद भएको डिएसपी शाहीले जानकारी दिए। बरामद भएको ट्रकसहितमा मालवस्तु आवश्यक कारबाहीका लागि महेशपुर भन्सार कार्यालय पठाइएको प्रहरीले जनाएको छ। यसैबीच सशस्त्र प्रहरी, नेपाल प्रहरी र भन्सार कार्यालयको संयुक्त गस्ती टोलीले शनिबार नवलपरासीको प्रतापपुर गाउँपालिका धर्मौली नाकाबाट सात लाख बराबरको १ सय १८ क्विन्टल चिनी बरामद गरेको छ। विशेष गरी रातको समयमा गस्ती बढाएर निगरानी गरिरहेका बेला प्रहरीलाई छक्काएर बिहान र दिउँसोको समयलाई प्रयोग गर्न थालेपछि अहिले विशेष टोली खटाएर नियन्त्रणकालागि लागि परेको जिल्ला प्रहरी उपरीक्षक ऋषिराम कडेलले बताए। चोरी तस्करी बढेको गुनासो पछि शसस्त्र प्रहरी बल नेपाल २६ नं गण बेलासपुरले समेत सीमा क्षेत्रमा पैदल र सवारी गस्तीलाई बढाएर निगरानी बढाएको छ।"
ट्रान्सफर स्टेशनलाई दुर्गन्धरहित बनाउन जीवातु हालेर प्लाष्टिकले छोपियो,"काठमाडौं: काठमाडौं महानगरपालिकाले टेकुस्थित ट्रान्सफर स्टेशनमा रहेको केही भाग फोहोरमा जीवातु राखेर प्लाष्टिकले छोपेको छ। बर्षातले सडक बिग्रिएपछि पूर्ण क्षमतामा फोहोर ढुवानी हुने सकेको छैन। प्रमुख बालेन्द्र शाह (बालेन) को सचिवालय सदस्य ईञ्जिनियर सुनिल लम्सालका अनुसार सहरमा उत्पादन भएको फोहोर संकलन गरेर ट्रान्सफर स्टेशनमा थप्दा दृश्य र दुर्गन्ध बढ्ने भएकोले यसअघि थुप्रिएको फोहोर छोपिएको हो। यसरी छोपिएको फोहोरमा जीवातु हालिएको छ। त्यसमाथि प्लाष्टिकले छोपिएको हो। यसबाट ट्रान्सफर स्टेशनबाट स्थानीयलाई पर्ने असर न्युन हुनेछ। प्लाष्टिकले छोपिएको ट्रान्सफर स्टेशन अहिले दैनिक संकलन भएको फोहोरलाई स्टेशनको एक साइटमा राखेर ढुवानी गरिँदैछ। ट्रान्सफर स्टेशनलाई फोहोर शुन्य बनाउन महानगरले समय समयमा प्रयास गर्दै आएको छ। ट्रान्सफर स्टेशनलाई फोहोर शुन्य बनाएर त्यस अवस्थालाई कायम राख्ने योजनाअनुरुप प्रयास भएको हो। सवारी साधनको प्राविधिक क्षमता घट्नु, ल्याण्डफिल साइटसँग सम्बन्धित प्राविधिक तथा सामाजिक समस्याले फोहोर ढुवानी हुन नसक्दा समयसमयमा ट्रान्सफर स्टेशनमा फोहोर बाँकी हुने गरेको छ। फोहोर बाँकी हुने दुर्गन्ध हटाउन समय समयमा प्रयास हुने गरेका छन्। यसअघि जैविक फोहोरमा माइक्रो बायोपोजिटिभ व्याक्टेरिया मिसाएर दुर्गन्ध हटाउने विधिको परीक्षण गरिएको थियो। यो विधिबाट फोहोरबाट उत्पादन हुने दुर्गन्ध हट्छ। यो व्याक्टेरिया सकारात्मक व्याक्टेरिया हो। यसले मानव स्वास्थ्यमा कुनै पनि असर गर्दैन। निष्क्रिय बनाएर राखिएको व्याक्टेरियालाई सक्रिय बनाएर यसको प्रयोग गरिन्छ। टेकुमा सञ्चालित ट्रान्सफर स्टेशन ३९ रोपनी जग्गामा छ। त्यसमध्ये ३० रोपनी क्षेत्रफलमा फोहोर व्यवस्थापनमा प्रयोग हुने सवारी राख्ने तथा फोहोर ट्रान्सफर गर्ने गरिएको छ। यहाँबाट फोहोर संकलन तथा ढुवानीका लागि निस्कने सवारी साधनलाई पानीले पखालेर मात्र निकाल्ने गरिएको छ। बाँकी क्षेत्रमा हरियाली बगैंचा बनाएर फोहोरबाट हुने नकारात्मक प्रभाव घटाउने महानगरको प्रयास छ।"
"जसपा फुट नजिक, बाबुराम समूहले पनि तय गर्यो बैठकका एजेन्डा","काठमाडौंः जनता समाजवादी पार्टी फुटको संघारमा पुगेको छ । जसपा केन्द्रीय कार्यकारिणी समिति अध्यक्ष उपेन्द्र यादव र संघीय परिषद् अध्यक्ष डाबाबुराम भट्टराईले छुट्टाछुट्टै केन्द्रीय समितिको बैठक बोलाएका छन् । यादवले असार २९ र ३० गते वीरगन्जमा, भट्टराई पक्षले असार २८ र २९ मा काठमाडौंमा केन्द्रीय समितिको विस्तारित बैठक बोलाएका हुन् । यादव समूहका केन्द्रीय कार्यालय प्रमुख प्रकाश अधिकारीद्वारा शुक्रबार जारी गरिएको वक्तव्यमा असार २९ र ३० गते वीरगन्जमा बैठक डाकिएको जनाइको थियो। भट्टराई पक्षका नेता विश्वदिप पाण्डेका अनुसार छलफल हुने विभिन्न एजेण्डाहरु तय गरी बैठकको सूचना सबै पदाधिकारी, केन्द्रीय सदस्य, तथा संघीय परिषद् सदस्यलाई पठाइएको छ । जसपाको केन्द्रीय समितिको विस्तारित बैठकको एजेण्डाहरुमा पार्टीको आन्तरिक अवस्था, स्थानीय निर्वाचनको समीक्षा, संगठनबारे छलफल र आगामी कार्ययोजनाबारे छलफल गरिने पाण्डले अन्नपूर्णलाई जानकारी दिए । यादव पक्षले यसअघि काठमाडौंमा कुनैपनि बैठक नडाकिएको भन्दै वक्तव्य निकालेको थियो । केही अराजक एवम् गैरजिम्मेवार व्यक्तिहरूले पार्टीको विधान र निर्णयविपरीत अवैधानिक तथा अनाधिकृतरुपमा सोही दिन जसपा नेपालको केन्द्रीय समितिको विस्तारित बैठक काठमाडौंमा बस्ने भनी भ्रम फैलाइरहेको वक्तव्यमा भनिएको थियो । जसपामा कलह जसपा केन्द्रीय कार्यसमितिको बैठक वीरगन्जमा बोलाइयो जसपाले भन्यो काठमाडौंको बैठक आधिकारिक होइन"
"त्रिविको परीक्षा प्रणालीमाथि वैधताको प्रश्न : गल्ती गर्छ, कारवाही हुँदैन","काठमाडौं : त्रिभुवन विश्वविद्यालयले लिने परीक्षा प्रणालीको विश्वसनियतामाथि प्रश्न तेस्रिएको छ । यो वर्षमात्रै त्रिविले लिएको दुई परीक्षाको प्रश्नपत्रको वैधतामाथि प्रश्न चिन्ह उठेको छ । बर्सेनि त्रिविको परीक्षा प्रश्नपत्रमा प्रश्न उठिरहन्छ । यो नयाँ घटना भने होइन । त्रिविमा प्रश्नपत्र काट्ने शिक्षकहरुको हेलचक्याइँ र पदाधिकारीले नियमन नगर्दा समस्याले उग्ररुप लिँदै आएको छ । मुख्यतः अहिले अर्थशास्त्र, राजनीति शास्त्र र व्यवस्थापन शंकायले लिने परीक्षाको प्रश्नपत्रमा गडबडी देखिएपछि विद्यार्थीहरु आन्दोलनमा छन् । त्रिविका अधिकारीहरु पनि प्रश्नपत्रमा देखिएको अनियमितता, विश्वसनीयता, वैधता र गोपनियतामाथि प्रश्न उठेको स्वीकार्छन् । तर, मौन बसिदिन्छन् । त्रिविले काट्ने प्रश्नपत्रमाथि प्रश्न उठ्दा पनि न त्रिविका जिम्मेवार अधिकारीले कारवाही प्रकृया अघि बढाउँछन् न त सम्वद्ध निकाय जबाफदेही बन्छ । प्रश्नपत्रको विश्वसनियतामाथि प्रश्न उठ्छ, विद्यार्थी आन्दोलन गर्छन् । त्यसपछि केहि दिनपछि एजेण्डा सेलाउँछ । र, फेरि समस्या दोहोरिन्छ । 'गत वर्षको प्रश्नपत्र हुबहु आयो, नपढेकोबाट आयो, कुनै एक प्राध्यापकको सेटका प्रश्न सबै मिले ।' त्रिवि व्यवस्थापन शंकायका डिन प्राडाडील्लीराज शर्माले प्रश्नपत्र निर्माणमा बदमासी गर्ने शिक्षकहरुलाई कारबाही गर्नेतर्फ परीक्षा समितीमा छलफल भइरहेको बताए । उनले भने, सबैभन्दा मुख्य कुरा त शिक्षकहरुको नैतिक आचरणसँग पनि जोडिएको छ, यो विषय । गुरुहरुले कुनै नैतिकता राखि दिनुभएन भने हाम्रो कुनै उपाय लाग्दो रहेनछ । त्यसैमा पनि उहाँहरुको प्रश्नलाई मोड्रेसनमा विशेष किसिमले परिवर्तन गर्ने आवश्यकता देखियो । प्रश्नहरु विज्ञहरु, अध्यापन गरिरहेकाहरुबाट प्रश्न मागिएको थियो । डा शर्माले थपे,प्रश्न कहाँ सोधेको छ ? भन्ने हाम्रो इन्फरमेसनमा आउँदैन । यस्ता शिक्षकहरुलाई हदैसम्म कारवाही गर्नुपर्छ भन्ने लाइनमा छौं । परीक्षा समितिमा छलफल भइरहेको छ । यो कुराले सबैलाई सोच्न बाध्य बनायो । उनले शिक्षकहरुबाट मगाएका प्रश्नहरु प्रीबोर्डमा सोधेको पाइएको बताए । हामीले शिक्षकहरुसँग प्रश्नपत्र माग्यौं । मागेको प्रश्नपत्र परीक्षामा सोध्यौं । त्यहि प्रश्नपत्रका कतिपय प्रश्नहरु शिक्षकले प्रीबोर्डमा सोध्नुभएको रहेछ । फेरि उहाँहरुले प्रीबोर्डमा सोधेको हो भनेर हाम्रो सूचनामा रहने कुरा पनि भएन । जाँचमा गइसकेपछि विद्यार्थीहरुले यो प्रश्न प्रीबोर्डमा सोधिएको थियो भनेर देखाइदिए । त्यसपछि हामीले परीक्षा रद्ध गरेर पुनः परीक्षा मिति तोकेका छौं,' उनले भने। गत जेठमा एमए तेस्रो सेमेस्टरको पब्लिक इकोनोमिक्सर प्रथम सेमेस्टरको इन्टरनेसनल पोलिटिकल साइन्सविषयका प्रश्नपत्रहरू गत वर्षकै हुबहु दोहोर्याएको थियो। सो घटनाको छानबिन गर्न गठित छानबिन समितिद्वारा तयार पारिएको प्रतिवेदन आजसम्म सार्वजनिक गरिएको छैन । त्रिविले गत असार २२ मा व्यवस्थापन संकायतर्फको बीबीए छैटौं सेमेष्टरका लागि लिएको परीक्षा एमजीटी २०३ अर्गनाइजेसन बिहाभियरको प्रश्नपत्र मोर्डन नेपाल कलेजले प्रिबोर्डका लागि लिएको प्रश्नपत्रसँग हुबहु मिलेको तथ्य बाहिरिएको थियो । यस्तै, २०७१ असार २५ गते बीबीए छैटौ सेमेस्टरको नेप्लिज सोसाइटी एण्ड पोलिटिक्स विषयको परीक्षामा पाचौं सेमेस्टरको सोसोलोजिको प्रश्नपत्र सोधिएको थियो । त्रिविको गत असार २४ मा सभा भयो । सभाले त्रिविको वार्षिक बजेट त पास गर्यो । तर, त्रिविभित्रको परीक्षा प्रणालीबारे आवाज नै उठेन । त्रिवि उपकुलपति प्राडा धर्मकान्त वास्कोटाले उच्चशिक्षालाई प्रतिस्पर्धी व्यवहारिक र गुणस्तरीय बनाउन आफूहरु प्रयत्नसील रहेको बताए । २०७७ फागुन ३ गते कानुन संकायअन्तर्गत (एलएलबी) दोस्रो वर्षको क्रिमिनोलोजी विषयको परीक्षामा पनि प्रश्नपत्र हुबहु मिलेको थियो। २०७१ साल र २०७६ सालको प्रश्नपत्र हुबहु मिलेको थियो। २०७६ सालमै हुनुपर्ने परीक्षा कोभिडका कारण ३ फागुन २०७७ मा भएको थियो। टीयु शिक्षाशास्त्र संकायको बीएड तेस्रो वर्षको इंग्लिस फर मास कम्युनिकेसन विषयको परीक्षाको प्रश्नपत्रमा पनि चरम लापारबाही भएको थियो। विश्वविद्यालयले २०७६ मा सञ्चालन गरेको परीक्षामा सोही विषयका एक शिक्षकले लेखेको किताबको हुबहु प्रश्न समावेश गरी शिक्षाशास्त्र संकायले सो विषयको प्रश्न तयार पारेको भेटिएको थियो। परीक्षा सकिएपछि शिक्षाशास्त्र संकाय बीएड तेस्रो वर्षका विद्यार्थीले इंग्लिस फर मास कम्युनिकेसन पुस्तकको पृष्ठ नम्बर ४५६ मा प्रकाशित प्रश्न बैंकको प्रश्न हुबहु रहेको प्रमाणसहित पोष्ट गरेका थिए । नेपाल विद्यार्थी संघले त्रिभुवन विश्वविद्यालयका पदाधिकारीको राजीनामा माग गरेको छ । प्रश्नपत्र निर्माणमा हेलचेक्रयाई गरेको भन्दै नेवी संघले त्रिविका पदाधिकारीको राजीनामा मागेको हो । नेवी संघका अध्यक्ष दुजाङ शेर्पाले परीक्षाजस्तो संवेदनशील विषयमा लापरवाही गर्दै पटकपटक विद्यार्थीको भविष्य कुल्चने दुष्प्रयास गरिरहेको भन्दै आन्दोलन गर्नुको विकल्प नरहेको बताए। उनको हस्ताक्षरित विज्ञप्तिमा भनिएको छ, 'परीक्षाजस्तो संवेदनशील विषयमा लापरवाही गर्दै पटकपटक विद्यार्थीको भविष्य कुल्चने दुष्प्रयास गरिरहेका यी पदाधिकारीहरू रहिरहे विश्वविद्यालय झन् ध्वस्त हुने निश्चित भइसकेकाले पदमा बस्न उपयुक्त देखिदैन । प्रश्नपत्र निर्माण, परीक्षा सञ्चालन तथा परीक्षाफल प्रकाशनलगायतका विषयहरूमा संवेदनशील बन्दै परीक्षामा विश्वसनीयता तथा वैधता कायम गर्न नेपाल विद्यार्थी संघ केन्द्रीय कार्य समिति जोडदार माग गर्दछ। प्रश्नपत्र निर्माण तथा नियमन गर्ने निकायका जिम्मेवार व्यक्तिहरू तथा सम्पूर्ण विचौलियाहरूलाई कारवाहीको दायरामा नल्याएको खण्डमा त्रिभुवन विश्वविद्यालयका विरुद्धमा नेपाल विद्यार्थी संघ आन्दोलनको आँधिबेहरी सिर्जना गरी जस्तोसुकै कदम पनि उठाउन बाध्य हुनेछ।' त्रिवि अखिल क्रान्तिकारीका अध्यक्ष प्रदीप भट्टले अर्थशास्त्र र राजनीतिक शास्त्रको केन्द्रीय विभागमा ताला लगाइएको बताए । उनले भने, 'विश्वविद्यालयको सबैभन्दा गोपनियताको विषय परीक्षा हो । आज त्यही परीक्षाको पेपर प्राइभेट कलेजबाट किन्ने, आफ्नो परीक्षा संयन्त्र चलाउन नसक्नेहरुले जिम्मेवारीबाट राजीनामा दिनुपर्छ । नत्र यस्ता भ्रष्टहरुलाई विश्वविद्यालयबाट लखेट्ने अभियान चलाउँछौं ।'"
काठमाडौंको काश्मिरी मस्जिदमा यसरी मनाइयो बकर ईद (फोटोफिचर),काठमाडौं : आइतबार मुस्लिम धर्मावलम्बीले बकर ईद धुमधामका साथ मनाइरहेका छन्। ईदको अवसरमा उनीहरूले विशेष नमाज पढ्दै शुभकामना आदानप्रदान गरिरहेका छन्। ईद उल फित्र अर्थात् रमजान पर्वको ७०औँ दिनमा बकर ईद मनाउने प्रचलन रहेको छ। तीन दिनसम्म मनाइने यो पर्वलाई 'ईदउलजुहा' पनि भनिन्छ। बलिदानीको पर्वका रुपमा लिइने बकर ईद मुस्लिम महिना जुल हिज्जाको दशौँ दिन मनाउने गरिन्छ। हिजरी संवत्अनुसार १४३५ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको मुस्लिम धार्मिक अगुवाहरू बताउँछन्। नमाज पढिसकेपछि घरघरमा गई बलि दिने र एकापसमा शुभकामना आदानप्रदान गर्नुका साथै आफ्ना आफन्तजनसँग बसेर मीठो खानेकुरा खाने प्रचलन रहेको छ। हेर्नुहोस् काठमाडौंको काश्मिरी मस्जिदमा बकर ईद मनाइँदै गरेको तस्बिर;
बुढीगंगा नगरपालिकाको मेयरउपमेयरमा एमाले विजयी,"बाजुरा : बुढीगंगा नगरपालिकाको मेयर पदमा नेकपा एमालेका रामबहादुर बानियाँ विजयी भएका छन्। उनले ४ हजार ७ सय ७७ मत प्राप्त गरी विजयी भएका हुन्। उनका निकटतम प्रतिद्वन्दी कांग्रेसका रंगबहादुर खातीलाई १ हजार ३ मतान्तरले पछि पार्दै बानियाँ मेयरमा निर्वाचित भएका हुन्। खातीले ३ हजार ७७४ मत प्राप्त गरे। यस्तै, उपमेयरमा एमालेकी माया खड्काले ४ हजार ७२७ मत प्राप्त गरी निर्वाचित भएकी छन्। उनका निकटतम प्रतिद्वन्दी रिता शाहीले ३ हजार ७५५ मत प्राप्त गरिन्। गत बैशाख ३० गते भएको स्थानीय तह निर्वाचनमा धाँधली भएको भन्दै उजुरी परेपछि निर्वाचन आयोगले बिहीबार पुनः निर्वाचन गरेको थियो।"
"बुढीगंगा नगरपालिकामा निर्वाचन : १० वडामध्ये ७ एमाले, ३ मा कांग्रेस विजयी","बाजुरा : बुढीगंगा नगरपालिकाको मेयर र उपमेयरमा नेकपा एमालेका उम्मेदवार विजयी भएका छन् । नगर प्रमुखमा रामबहादुर बानियाँ र नगर उपप्रमुखमा माया कुमारी खड्का (कुवँर) विजयी भएका हुन्। दुवैजनाले गठबन्धनका उम्मेदवारलाई हराउँदै नगर प्रमुख र उपप्रमुखमा विजयी भएका हुन् । नगर प्रमुखका उम्मेदवार बानियाँले ४ हजार ७ सय ७७ मत प्राप्त गरी विजयी भएका हुन् भने उपप्रमुख कुवँरले ४ हजार ७ सय २७ मत प्राप्त गरी निर्वाचित भएकी हुन्। उनका निकटतम प्रतिद्वन्द्वी नेपाली कांग्रेसका नगर प्रमुख रङ्गबहादुर खातीले ३ हजार ७ सय ७४ मत ल्याए पराजित भए । कांग्रेसका उपप्रमुखकी उम्मेदवार रिता शाहीले ३ हजार ७ सय ५५ मत प्राप्त गरिन्। विजयी नगरप्रमुख बाँनिया र उपप्रमुख कुँवर २०७४ सालको स्थानीय तह निर्वाचनमा सोही पदमा कांग्रेससँगै पराजय भएका थिए । यसपटक कांग्रेसले दुबै पदमा नयाँ अनुहारलाई टिकट दिएको थियो भने एमालेले २०७४ सालका उम्मेदवारलाई टिकट दिएको थिए । १० वडा रहेको बुढीगंगा नगरपालिकामा ७ वडामा नेकपा एमालेका वडा अध्यक्षका उम्मेदवार विजयी भएका छन् । बाजुराको बुढीगंगा नगरपालिकाको निर्वाचन असार २३ गते हुने स्थानीय तह निर्वाचन : बाजुराको बुढीगंगा नगरपालिकामा मतदान जारी (तस्बिर) बाजुराको बुढीगंगाको त्रिशक्ति मावि मतदान केन्द्रमा तनाव, प्रहरीले गर्यो हवाई फायर नेपाली कांग्रेस भने ३ वडामा सिमित भएको छ । वडा १, २, ३, ५, ६, ९ र १० मा नेकपा एमालेका उम्मेदवारहरु विजयी भएका छन् । वडा नम्बर ४, ७ र ८ मा नेपाली कांग्रेस विजयी भएको हो । २०७४ मा ६ वडा जितेको एमालेले यस पटक भने ७ वडा जितेको हो। बुढीगंगा नगरपालिकमा एमालेबाट वडा नम्बर १ मा रणबहादुर थापा, २ मा पदमबहादुर भण्डारी, ३ मा खडकबहादुर अधिकारी विजयी भएका छन् । यस्तै, ५ मा चक्रबहादुर थापा, ६ मा हेमराज जैशी, ९ मिनबहादुर सिंह र १० मा दलबहादुर साउँद विजयी भएका छन् । त्यस्तै, ४ मा नेपाली कांग्रेसबाट वडा अध्यक्षका उम्मेदवार मीनबहादुर शाह, ७ मा भुवनसिहं केसी र ८ मा रमेशबहादुर रावल विजयी भएका छन् । बुढीगंगामा १३ हजार ६ सय ५९ मतदाता रहेका छन् । कूल मतदाताको ६६८३ प्रतिशत अर्थात् ९ हजार १ सय २८ मत खसेको जिल्ला निर्वाचन अधिकारी नवराज अवस्थीले बताए। । बैशाख ३० गते भएको निर्वाचनमा भने ७५५८ प्रतिशत मत खसेको थियो । पछि विवादका कारण निर्वाचन स्थगित भएको थियो। बुढीगंगा नगरपालिकामा रहेका १० वटा मतदान स्थलमा नेपाल प्रहरी, शसस्त्र प्रहरी, नेपाली सेना र राष्ट्रिय अनुसन्धान गरि एउटा स्थलमा एक सयभन्दा बढी सुरक्षाकर्मी परिचालन भएका थिए । मतदान स्थलको सुरक्षा नेतृत्व नेपाल प्रहरी, शसस्त्र प्रहरीका अधिकृतले गरेका थिए । बैशाख ३० मै निर्वाचन भएको बुढीगंगा नगरपालिकामा विवादका कारण पुन: मतदान गर्ने निर्वाचन आयोगले निर्णय गरेको थियो । त्यतिबेला १० वडामध्ये ६ वडामा विवाद भएको थियो । वडा नं २, ३, ४, ५, ७ र ९ का केन्द्रमा मतदान निस्पक्ष नभएको भन्दै स्थानीयले विरोध जनाएका थिए। २, ३, ५ र ९ वडाका मतदानस्थल एमालेका कार्यकर्ताले नियन्त्रणमा लिएका थिए भने वडा ४ र ७ मा कांग्रेसका कार्यकर्ताले नियन्त्रणमा लिएर आफू अनुकूल मतदान गराएका थिए । यी ६ वटै वडाका मतदानस्थलमा झडप, उम्मेदवारमाथि कुटपिट र मतदाता लखेटिएका थिए । नगरपालिकाको वडा नम्बर ४ मा भने बुथ कब्जा गरेर ९९ दशमलव ४१ प्रतिशतसम्म मत खसाइएको थियो । एमालेले कब्जा गरेको भनिएका २, ३, ५ र ९ मा प्रहरीले मतेपटिका मतदान केन्द्रमै छाडेर हिँडेका थिए । बुढीगंगाको विवाद अध्ययन गर्न निर्वाचन आयुक्त सगुनशमशेर जबरासहितको टोलीले स्थलगत अध्ययन गरेको थियो। निर्वाचन आयोगले चुनावस्थित गरेर पुन: निर्वाचन गर्ने निर्णय गरेको थियो ।"
पानीले बगाउँछ विकास,"गोरखा पोखरा : पोखरा बसपार्कमा पानीको आहाल जमेर पोखरी जस्तो भएको छ । त्यसमा अहिले गेग्रान हालेर पुरिएको छ र भनिँदैछ, ४७ वर्षपछि रूप फेर्दैछ पोखरा बसपार्क। हो, पोखरा बसपार्कमा बर्खामा हिलो र धुलोमात्रै होइन पानीको आहालै जम्दै आएको छ। आहाल हो कि बसपार्क भनेर छुट्ट्याउन कठिन बसपार्कमा अहिले गण्डकी प्रदेश सरकारको भौतिक पूर्वाधार विकास मन्त्रालयले गेग्रान हालेर पुरेको छ। वरिपरि नाला पनि निर्माण सुरु भएको छ। बसपार्कमा गेग्रान हाल्ने काम मध्य असारमा आएर भयो। जब कि त्यसका लागि बजेट विनियोजन भएको पहिल्यै हो। स्थानीयको चिन्ता छ कि असारमा पर्ने पानीले फेरि बसपार्कमा आहाल बनाउला। तत्कालै यसमा पिच वा अरू कंक्रिट ढलान गर्ने बजेट चाहिँ छैन। बसपार्क सुधार गर्न उपभोक्ता समिति गठन गरी प्रदेश सरकारको ७४ लाख रूपैयाँ बजेटबाट नाला निर्माणमा ग्राभेलिङको काम भइरहेको हो। उपभोक्ता समिति अध्यक्ष कमल श्रेष्ठ भन्छन्, ठूलाठूला पोखरी थिए। सबै पुरेर रोलरले थिचेर बसपार्क सम्म बनाइएको छ। अहिलेसम्म आएको ठूलो पानी थेगिसक्यो। अब पनि थेग्ला। पोखरा बसपार्कका लागि २०३२ सालमा पृथ्वीचोक नजिकै जग्गा अधिग्रहण गरिएको थियो। २०५ रोपनी जमिन त्यतिबेला बसपार्कका लागि अधिग्रहण गरिएकोमा अहिले ८१ मा झरेको छ। भूमिहीन सुकुमबासी बस्ती, पृथ्वीराजमार्गको मापदण्ड र मुआब्जा स्वरूप जग्गै वितरणलगायत कारण बसपार्कको जमिन घटेको हो। बाँकी जग्गामै नाली निर्माण र ग्राभेल गर्दा अतिक्रमणले वैधता पाउने सम्भावना पनि देखिएको छ। बसपार्क सुधारमा प्रदेशको योजनामा साथ दिएको पोखरा महानगरका मेयर धनराज आचार्यले भने भूमिहीनलाई व्यवस्थित गरेरमात्रै व्यवस्थित बसपार्क निर्माण गरिने सार्वजनिक प्रतिक्रिया दिएका छन्। बसपार्कमा ग्राभेलिङ सुरु गर्नुअघि नाला निर्माणको शिलान्यास जेठ अन्तिम साता प्रदेशका भौतिक पूर्वाधार, सहरी विकास तथा यातायात व्यवस्थामन्त्री कुमार खड्का र मेयर आचार्यले गरेका थिए। गण्डकी सरकारले असार लागेपछि नै विकास र खर्चमा तीव्रता दिएको कोष तथा लेखा नियन्त्रण कार्यालय गण्डकीको रेकर्डले पनि देखाउँछ। असार १९ गतेसम्म प्रदेश सरकारको बजेटको ५२ दशमलव ७७ प्रतिशत खर्च भएको छ। जब कि वैशाखसम्म प्रदेश सरकारको कुल खर्च प्रतिशत ३७ दशमलव ६५ थियो। जेठ १ देखिको डेढ महिनामा खर्च प्रतिशत १५ दशमलव १२ ले बढेको छ। गण्डकीमा गत आर्थिक वर्ष असार १७ गतेसम्म ४८ दशमलव ७७ प्रतिशत खर्च भएको थियो। त्यसको दाँजोमा चालू आवमा ४ प्रतिशत बढी खर्च भएको छ। खर्चको गति कति तीव्र छ भने जेठ र असारमै खर्चको प्रतिशत १२ बिन्दुले बढी छ। जेठसम्म प्रदेश सरकारले आफ्नो बजेटको ४३ दशमलव ५४ प्रतिशत खर्च गरेको थियो। असार १९ सम्ममा ५२ दशमलव ७७ पुगेको हो। गण्डकी प्रदेश सरकारको चालू आवमा बजेट ३० अर्ब ३ करोड रूपैयाँको हो। असार आवको अन्तिम महिना हो। साउनबाट नयाँ आव सुरु हुन्छ। सरकारले असार १ गते नै नयाँ आवलाई बजेट ल्याएका हुन्छन्। तर, खर्च भने असारमा अर्थात् वर्ष सकिन लाग्दा मात्रै धेरै हुन्छ। यो रोग र प्रवृत्ति वर्षौं पुरानो हो। प्रदेश कोष तथा लेखा नियन्त्रण कार्यालयका लेखा अधिकृत लक्ष्मीप्रसाद पौडेलले अघि नै काम भइसकेका योजनाहरूको पनि भुक्तानी असारमा हुँदा यो बेला धेरै खर्च देखिने गरेको बताउँछन्। कतिपय विकास निर्माणका काम असारमै आएर हुने गरेका पनि छन्। असारमै आएर विकास निर्माणबाहेक तालिम र गोष्ठीसमेत हुने गरेका छन्। त्यस्ता कार्यक्रमको उद्देश्य हतारहतार बजेट खर्च गर्नु नै देखिन्छ। गण्डकी सरकार मातहतका थुप्रै कार्यालयहरूले असारमा धमाधम भुक्तानी दिइरहेका छन्। गोरखामा पूर्वाधार विकास कार्यालयले चालू आवको विगत ११ महिनामा ७१ करोड ६७ लाख रूपैयाँ खर्च गर्यो। सो कार्यालयले असारको २० दिनयता मात्र ६३ करोड ९३ लाख रूपैयाँ भुक्तानी गरेको छ। कोष तथा लेखा नियन्त्रक कार्यालय गोरखाका अनुसार सो कार्यालयले दैनिक ३ करोड रूपैयाँभन्दा धेरै भुक्तानी गरेको छ। खानेपानी तथा सरसफाइ डिभिजन कार्यालयले विगत ११ महिनामा ४३ करोड २२ लाख खर्च गरेकोमा विगत २० दिनमा ६ करोड खर्च गरेको छ। जलस्रोत तथा सिँचाइ डिभिजन कार्यालयले ११ महिनामा पाँच करोड ५७ लाख रूपैयाँ खर्च गरेकोमा असारको २० दिनमा मात्र ३ करोड खर्च गरेको छ। ११ किलो भालुस्वाँरा बारपाक सडक आयोजना कार्यालयले विगत ११ महिनामा १० करोड १२ लाख खर्च गरेकामा असारको २० दिनमा ४ करोड ४७ लाख रूपैयाँ खर्च गरेको छ। पूर्वाधार निर्माणको काम व्यवस्थित हुन नसक्दा कार्यालयहरूले ११ महिनामा भन्दा एक महिनामा धेरै खर्च गर्ने गरेका छन्। हिजोआज पूर्वाधार निर्माण गर्ने कार्यालयहरूमा दैनिक १ करोडभन्दा धेरै भुक्तानी जान्छ, प्रमुख कोष तथा लेखा नियन्त्रक महेन्द्रप्रसाद भण्डारी भन्छन्, असारको २४ गतेभित्र मात्र निकासा गर्नुपर्ने व्यवस्था छ। अबको ५ दिनभित्र यो दर झन् बढेर जान्छ। विगत वर्षको अनुभव सुनाउँदै उनले भने, २४ गतेभित्र भुक्तानी दिन नसकेपछि असार मसान्तसम्म पुनः म्याद थप हुन्छ। निर्माण व्यवसायीहरूले समयसीमाको पालना नगर्दा असारमा भुक्तानीको चाप बढेको हो। ११ महिनासम्म काम नगरी बस्ने व्यवसायीहरू जब असार लाग्छ। तब पूर्वाधार निर्माणको कामका लागि दौडधुप गर्छन्। पालुङटार नगरपालिकाको आँपपीपल, मकुनडाँडा हुँदै बराहीगाउँ जोड्ने सडक स्तरोन्नतिको काम गत जेठ ३१ गतेसम्म सम्पन्न गरिसक्नुपर्ने थियो। तर, पूर्वाधार विकास कार्यालयले वैशाख २५ गतेदेखि लगालग फोन र पत्राचार गरेर ताकेता गर्दा पनि बौद्धेश्वर निर्माण सेवाले समयमा काम सुरु गर्न सकेन। निर्माण कम्पनीका जीवन बानियाँलाई पटकपटक फोन गर्दा पनि नउठाउने, मेसेज गर्दा पनि प्रतिउत्तर नआउने भएपछि पत्राचार गर्न थाल्यौं, पूर्वाधार कार्यालयका सूचना अधिकारी अजय श्रेष्ठले भने, अहिले असार मसान्त पनि सकिन लागिसक्यो। कामको प्रगति केही छैन। म्याद थप गरिदिनुपर्यो भनेर पिरोलेर हैरान छ। काम नगर्ने ठेकेदारले म्याद थप गर्न भने गतिलै मिहिनेत गर्ने उनले बताए। जेठ ३१ मा सम्पन्न गर्ने गरी लक्ष्मी कन्स्ट्रक्सन कम्पनीका राजकुमार श्रेष्ठले पपनेफाँट रानीटार, माझथर, परेनडिही सडक स्तरोन्नतिको ठेक्का लिएको पनि लामै समय भयो। तर, समयमा सुरु गरेनन्। अवधि सकिँदासम्म कामको पनि खासै प्रगति नभएको पूर्वाधार कार्यालयले जनाएको छ। अहिले हर्जना लगाएर काम गराइरहेका छौं, कार्यालयका सूचना अधिकारी श्रेष्ठले भने। गोरखा कालिका कन्स्ट्रक्सन कम्पनीले जेठ ३१ भित्र सम्पन्न गर्ने गरी जिम्मा लिएको झ्याल्ला, मुच्चोकटार, कुसुण्डे, मल्ले, फाल्पु सडक, तेज निर्माण सेवाले जिम्मा लिएको सीता गुफा सडक पनि निर्धारित समयमा काम सुरु नगर्दा निर्धारित समय सीमाभित्र सम्पन्न भएनन्। पूर्वाधार कार्यालयले यस वर्ष ठेक्का प्रक्रियाबाट ३५ र समितिबाट ६३ वटा काम गर्ने प्रक्रियामा थियो। तर, ठेक्का प्रक्रियाअन्तर्गतको १७ वटा र समितिअन्तर्गतको १९ वटा योजनाको काम असार मसान्तसम्म सकिने अवस्थामा नरहेको कार्यालयले जनाएको छ। बेलामा काम गर्दैनन्। जब जेठको आधाउधी बित्छ, अनि बल्ल साइटमा जान्छन्, श्रेष्ठ भन्छन्, अनि कोही समय पुगेन भन्छन्। कोही बाढी, पहिरोले सामान ढुवानी गर्न डिस्टर्ब गर्यो भन्छन्। कोही आफ्नो साइटअघि अरूले संरचना बनाइदिएर डिस्टर्ब गरे भन्छन्। बहुवर्षे योजना पनि र एक वर्षभित्र सक्नुपर्ने काम पनि जब समय गुज्रिँदै जान्छ अनि मात्र साइटमा आएर झारा टार्ने प्रवृत्ति बढ्दै गएको उनको भनाइ छ। हिउँदभरि काम नगर्ने, एक्कासि असारे बाढी पहिरो सुरु भएपछि थालिएका काम गुणस्तरीय नहुने सिँचाइ डिभिजन कार्यालय गोरखाका सूचना अधिकृत विष्णुप्रसाद अधिकारीको भनाइ छ। एउटै ठेकेदारले धेरैतिर कामको जिम्मा लिएका हुन्छन्। अनि समयमा काम सुरु गर्दैनन्, उनी भन्छन्, ताकेता लाउँदालाउँदा बल्लतल्ल जेठ, असार लागेपछि काम सुरु गर्छन्। हतारमा गरिएको कामको गुणस्तर पनि खस्किन्छ। अनुगमन गर्न पनि कठिन हुन्छ। वर्षौंदेखि यही अवस्था रहेको उनको भनाइ छ। तर, निर्माण व्यवसायी संघ गोरखाका अध्यक्ष सूर्य भण्डारी भने निर्माण व्यवसायीले काम गरेनन् भनेर मात्र गाली गर्न नहुने तर्क गर्छन्। साउन, भदौको वर्षाको मौसममा कागजी प्रक्रिया सबै दुरुस्त बनाउने र जब दसंैतिहार सिद्धिन्छ। अनि धमाधम टेन्डर गरेर व्यवसायीहरूलाई साइटमा पठाउने व्यवस्था गर्नुपर्छ, भण्डारी भन्छन्, टेन्डर नै माघ, फागुनमा खुल्छ अनि व्यवसायीले कसरी समयसीमाभित्र काम गर्न सक्छन् ?, आर्थिक वर्ष पनि परिवर्तन गर्नुपर्ने उनले सुझाव दिए। यो सबै पैसा बगाउने खेल भएको बताउँछन्, पृथ्वीनारायण क्याम्पस पोखरामा अर्थशास्त्रका प्राध्यापक नवराज बराल। भन्छन्, पानी परेको बेलामा बाटो खन्ने र पिच गर्ने गरेपछि नबगेर के हुन्छ त ?। उनका अनुसार अहिले पोखराका कुनाकुनाका गल्लीहरूमा तगारो लगाएर बाटो छेकिएको छ। कतै बाटो खन्ने र पिच गर्ने भनेर छेकिएको छ, भन्छन्,। उनले भनेजस्तै गरी सडकमा ढलान गर्न र गरिसकेका ठाउँमा केही दिन सुकाउन आउजान रोक्न तगारो लगाइएको छ। अर्थशास्त्रका प्राध्यापक बराल कसैलाई ३०४० लाख कमिसन खानैका लागि करोडौंका योजनाको काम असारका बेला हतारहतारमा हुने गरेको बताउँछन्। नेपाल विकसित नभएको भनेको पैसा नभएरभन्दा पनि जनताले तिरेको करको पैसालाई त्यसरी नै उडाउनाले भएको बरालको भनाइ छ। हतारमा र अबेर गरी असारमा काम गर्दा त्यसको राम्ररी अनुगमन नहुने र कमसल काम हुने उनले बताए। एकैचोटि सयौं काम हुँदा कसरी अनुगमन गर्नु, अनुगमन गर्ने त्यत्रो जनशक्ति नै कहाँ पुग्छ र ?, उनी भन्छन्, यसो गर्दा कागजपत्र पनि मिलाउन सजिलो भयो। पिच गर्ने काम असारमा पानी पर्ने बेलाभन्दा अरू समयमा गर्दा रातबिरात पनि हुनसक्ने उनको सुझाव छ। बरालले भनेजस्तै टोलटोलमा बाटोघाटो पिच र ढलान गरेका उपभोक्ताको भीड अहिले पोखरा महानगरपालिकाको कार्यालयमा देखिन्छ। व्यक्तिगत कामकाज र कागजात लिन अरू बेला लाग्ने सेवाग्राहीको भीडभन्दा त्यस्तो योजनाका उपभोक्ताको भीड बाक्लो छ। पानी पर्ने बेलामा बाटो खन्ने र पिच गर्ने गरेपछि त्यो नबगेर के हुन्छ त ? कसैलाई ३०४० लाख रूपैयाँ कमिसन खानकै लागि करोडौंका योजनाको काम अन्तिममा आएर हुने गरेको छ। नवराज बराल प्राध्यापक अर्थशास्त्र, पृथ्वीनारायण क्याम्पस पोखरा साउन, भदौ वर्षाको मौसममा कागजी प्रक्रिया सबै दुरुस्त बनाउने र जब दसंैतिहार सिद्धिन्छ, अनि धमाधम टेन्डर गरेर व्यवसायीहरूलाई साइटमा पठाउने व्यवस्था गर्नुपर्छ। सूर्य भण्डारी अध्यक्ष, निर्माण व्यवसायी संघ गोरखा"
जनश्रमदानमार्फत १५ किलोमिटर सडक मर्मत,"ताप्लेजुङ : ताप्लेजुङको मैवाखोला गाउँपालिका अध्यक्ष विजयप्रकाश वनेमको नेतृत्वमा जनश्रमदानमार्फत १५ किलोमिटर सडक मर्मत गरिएको छ। शनिबार करिब २ सय स्थानीय युवाको सहभागितामा मदन भण्डारी राजमार्ग (बसन्तपुर गुफा साँघु ढुङ्गेसाघु दोभान) को गुफा साँघु सडकखण्डको मर्मत गरिएको गाउँपालिका अध्यक्ष वनेमले बताए। अध्यक्ष वनेमकाअनुसार राजमार्गको गुफासाँघुसम्मको खण्ड अत्यन्तै खराब अवस्थामा रहेको र वर्षायाममा यातायात सञ्चालन गर्न ज्यादै समस्या थियो। 'मैवाखोलाको लाईफ लाईनको रुपमा लिइएको यो सडकमा यातायात सहज रुपमा संचालन गर्न यो सडक हाल वर्षा याममा अवरुद्ध हुँदा मैवाखोलाका जनसमुदायले धेरै सास्ती भोग्नु परिरहेको छ।' अध्यक्ष वनेमले भने, 'मैवाखोला गाउँपालिकाले आवश्यक स्काभेटर, जेसिभि र ट्रयाक्टर लागि इन्धनको व्यवस्था गर्ने गरि जनश्रमदानमार्फत मर्मत गरेका हौँ।' सो कार्यका लागि विभिन्न व्यवसायीहरुले १७ वटा ट्याक्टर निःशुल्क उपलब्ध गराएका थिए। ट्याक्टरमा ल्याइएको ढुंगा, माटो मिलाउन मैवाखोलाबासी खटेका थिए। लालीगुराँसको राजधानी तिनजुरे, मिल्के जलजले हुँदै विश्वकै तेस्रो अग्लो हिमाल कञ्चनजंघा तथा प्रसिद्ध तीर्थस्थल पाथीभरा जाने यो बाटोको स्तरोन्नतिमा संघीय सरकारले चासो नदिएको अध्यक्ष वनेमको गुनासो छ। यो सडकका विषयमा बारम्बार जानकारी गराउँदा पनि सरकारले वेवास्ता गरेको उनले बताए। वर्षायाममा यातायात सञ्चालन गर्न समस्या भएपछि अध्यक्ष वनेमले गाउँपालिकाबासीलाई श्रमदानका लागि आह्वान गरेका हुन्। संघीय सरकार मातहत रहेको यो सडक खण्डमा गाउँपालिकाको बजेट लगाउन मिल्दैन। अध्यक्ष वनेमले सडक मर्मतका लागि सामाजिक सञ्जाल फेसबुकमार्फत जनश्रमदानका लागि आह्वान गरेका थिए। सोही सन्देशका आधारमा स्थानीयले उत्साहजनक सहभागिता जनाएको गाउँपालिकाका प्रवक्ता चन्द्र तामाङले जानकारी दिए। उनकाअनुसार पालिकाले न्यूनतम महिनामा एकपटक भएपनि जनश्रमदानको अभियानलाई निरन्तरता दिने तयारी गरेको छ।"
श्रीलंकाली राष्ट्रपतिले जुलाई १३ मा राजीनामा दिने,कोलम्बो : श्रीलंकाली राष्ट्रपति गोटाबाया राजपाक्षेले आफ्नो पदबाट यही जुलाईको १३ तारिखमा राजीनामा दिने भएका छन् । उनले श्रीलंकाली संसदका सभामुख महिन्दा यापा अविवर्दनालाई सो कुराको जानकारी गराएका हुन् । राष्ट्रपति गोटाबायाले शनिबार सभामुख अविवर्दनासँग आफूले जुलाई १३ मा राजीनामा गर्ने जानकारी गराएका सभामुख अविवर्दनाको कार्यालयले शनिबार प्रकाशन गरेको विज्ञप्तिमा जनाइएको छ । श्रीलंकाका विभिन्न राजनीतिक दलहरुले गरेको मागका आधारमा राष्ट्रपति गोटाबायाले यो निर्णय गरेको जानकारी सभामुखको कार्यालयले प्रकाशन गरेको सो विज्ञप्तिमा छ । यसअघि यहाँका प्रधानमन्त्री रनिल विक्रमासिंघेले पनि आफ्नो पदबाट राजीनामा दिने बताइसकेका छन् । प्रधानमन्त्री विक्रमासिंघे र राष्ट्रपति गोटबायाले नै पद त्याग गर्नुपर्ने माग यहाँका राजनीतिक दलहरुले संसदमा गरिरहेका थिए । सोही मागका आधारमा उनीहरुले पद त्याग गर्ने निर्णय गरेका बताइएको छ । उता शनिबार नै राष्ट्रपति गोटबाया र प्रधानमन्त्रीको निवास र कार्यालयमा प्रदर्शनकारीहरु प्रवेश गरेका थिए । उनीहरुले प्रधानमन्त्री विक्रमासिंघेको घरमा आगजनी समेत गरेका छन् । उता राष्ट्रपति गोटाबायाले पनि शनिबार नै आफ्नो सरकारी निवास छोडेका यहाँका सञ्चारमाध्यमहरुले जानकारी गराएका छन् ।
"एमालेसँग माओवादीको सहकार्यबारे बोले देव गुरुङ, जनार्दन शर्मामाथि छानविनबारे बोल्न मानेनन्",काठमाडौं : नेकपा माओवादी केन्द्रका नेता देव गुरुङले आगामी निर्वाचनमा गठबन्धन दलबीच नै तालमेल हुने बताएका छन्। संवाद डबलीले आइतबार काठमाडौंमा गरेको साक्षात्कारमा गुरुङले गठबन्धनबीच राष्ट्रियता र लोकतन्त्रका बिषयमा एकमत रहेकाले आगामी निर्वाचनमा गठबन्धन दलबीच नै तालमेल हुने बताएका हुन्। उनले गठबन्धनबीचको चुनावी तालमेल परिवर्तन गर्नुपर्ने कारण नदेखिएको जिकिर गरे। गुरुङले राष्ट्रिय र प्रजातन्त्रलगायतका विषयमा विगतमा एमालेले गरेको गम्भीर गल्तीको आत्मसमीक्षा नगरेकाले एमालेसँग सहकार्य हुन नसक्ने तर्क गरे। फरक प्रसंगमा उनले निवर्तमान अर्थमन्त्री जनार्दन शर्माका विषयमा छानविन गर्न संसदीय समिति नै गठन भइसकेको अवस्थामा थप टिका टिप्पणी गर्न उचित नहुने धारणा राखे। नेता गुरुङले सबैको सहमतिबाटै नागरिकतासम्बन्धी नयाँ विधेयक सदनमा दर्ता हुने स्पष्ट पारे।
सरकारद्वारा ४३ जना श्रष्टा सम्मानित,"काठमाडौं : सँस्कृति, पर्यटन तथा नागरिक उडड्यन मन्त्रालयले विभिन्न विधाका ४३ जना श्रष्टालाई पुरस्कृत गरेको छ। काठमाडौंको कमलादीस्थित नेपाल प्रज्ञा प्रतिष्ठानमा मन्त्रालयले आइतबार आयोजना गरेको कार्यक्रममा प्रधानमन्त्री शेरबहादुर देउवा र सँस्कृति, पर्यटन तथा नागरिक उडड्यनमन्त्री जीवनराम श्रेष्ठले पुरस्कृत श्रष्टाहरुलाई नगद पुरस्कारसहित सम्मान गरे। कार्यक्रममा प्रधानमन्त्री देउवाले भाषा, साहित्य, सँस्कृति, संगीत एवं नाट्य विधा देशको सभ्यता र संस्कृतिको धरोहर रहेको बताउँदै श्रष्टाहरुलाई सम्मान गर्नु राष्ट्रिय दायित्व भएको बताए। उनले सम्मानबाट श्रष्टाहरुमा थप सिर्जनात्मक काम गर्न प्रेरणा मिल्ने विश्वास व्यक्त गरे। कार्यक्रममा मन्त्री श्रेष्ठले भाषा, साहित्य र संस्कृतिको प्रवर्द्धनलाई सरकारले प्राथमिकतामा राखेको बताए। भाषा, साहित्य, सँस्कृतिलगायत राष्ट्रिय जीवनका विभिन्न क्षेत्रमार्फत् स्वदेश तथा विदेशमा नेपालको पहिचान विस्तारमा योगदान दिने मुर्धन्य श्रष्टाहरुको मन्त्रालयले सम्मान गरेको श्रेष्ठले बताए। मुलुकको प्रतिष्ठा उच्च बनाउन श्रष्टाबाट थप योगदान हुने विश्वाससमेत उनले व्यक्त गरे। समारोहमा राष्ट्रिय तथा प्रादेशिक प्रतिभा पुरस्कार, महाकवि देवकोटा पुरस्कार, गोपालप्रसाद रिमाल राष्ट्रिय पुरस्कार, भगत सर्वजित मानव मर्यादा राष्ट्रिय पुरस्कार र इतिहास शिरोमणी बाबुराम आचार्य राष्ट्रिय पुरस्कार वितरण गरिएको थियो। राष्ट्रिय प्रतिभा पुरस्कारअन्तर्गत साहित्य, संगीत नाट्य, संस्कृति र ललितकला विधामा पुरस्कार प्रदान गरिएको थियो। राष्ट्रिय प्रतिभा पुरस्कारबाट सम्मानित हुनेहरुमा सोमराज अभय, हरिवंश आचार्य, रमेश ढुङ्गेल, हेम पौडेल छन्। प्रादेशिक प्रतिभा पुरस्कार पाउनेहरुमा यज्ञेश्वर निरौला, अयोध्यानाथ चौधरी, हरिप्रसाद सिलवाल, बालकृष्ण अधिकारी, विष्णुबहादुर सिंह, बखतबहादुर थापा, गणेशराज जोशीलगायत छ। महाकवि देवकोटा पुरस्कारबाट बेञ्जु शर्मा, राम विनय, पुस्करराज भट्ट, विजय चालिसे, आरडी प्रभास चटौतलाई सम्मानित गरिएको थियो। गोपालप्रसाद रिमाल राष्ट्रिय पुरस्कारबाट अमरराज गिरीलाई सम्मानित गरिएको थियो भने इतिहास शिरोमणि बाबुराम आचार्य पुरस्कारबाट त्रिरत्न मानन्धर र भगत सर्वजित मानव मर्यादा पुरस्कारबाट लालबहादुर विश्वकर्मा र खगेन्द्र संग्रौलालाई सम्मान गरिएको थियो। पुरस्कार छनोटका लागि मन्त्रालयको कार्यविधिअनुसार छनोट मूल समिति गठन गरिएको थियो।"
"फेरि सुनचाँदीको मूल्य बढ्यो, कतिमा भइरहेको छ कारोबार ?",काठमाडौं : नेपाली बजारमा सुनको मूल्य दुई सय रुपैयाँले बढेको छ। नेपाल सुनचाँदी व्यवसायी महासंघका अनुसार आइतबार सुन प्रतितोलामा २ सय रुपैयाँले बढेर ९४ हजार ८ सय रुपैयाँमा कारोबार भइरहेको छ। शुक्रबार प्रतितोला सुनको मूल्य ९४ हजार ६ सय रुपैयाँमा खरिदबिक्री भएको थियो। यस्तै आज तेजावी सुन प्रतितोला ९४ हजार ३०० रुपैयाँ कायम गरिएको छ। सुनको मूल्यसँगै चाँदीको मूल्य पनि बढेको छ। आज चाँदीको मूल्य १० रुपैयाँले बढेर ११ सय ८५ पुगेको छ। कारोबारको अन्तिम दिन शुक्रबार चाँदी प्रतितोला ११ सय ७५ रुपैयाँमा खरिदबिक्री भएको थियो।
एक कार्यकाल सकिएपछि जुनीचाँदेमा बल्ल पुग्यो बैंक,"जाजरकोट : जनप्रतिनिधिहरुको पहिलो कार्यकाल सकिएपछि जिल्लाको जुनिचाँदे गाउँपालिकामा बैंकको सेवा आरम्भ भएको छ। गाउँपालिकाको प्रशासनिक केन्द्र परालेमा कृषि विकास बैंकको शाखा स्थापना भएको हो। सुरक्षा र प्रशासनिक केन्द्रको विवादको कारण देखाउँदै शाखा स्थापना गर्न नमानेको कृषि विकास बैकले अस्थायी प्रहरी पोष्ट स्थापनासँगै सेवा प्रारम्भ गरेको हो। एक महिना अघिमात्र परालेमा सुरक्षा पोष्ट स्थापना भएको थियो। तर गाउँपालिकाले आफ्नो स्थायी प्रशासनिक केन्द्र भने अझै तोक्न सकेको छैन। सरकारले तोकिदिएको परालेबाट सेवा संचालन गरिरहेको छ। प्रशासनिक केन्द्र नतोकिँदा भवनलगायतका भौतिक संरचना बन्न सकेका छैनन्। बैक स्थापनासँगै स्थानीयलाई रकम भुक्तानी लिन सहज भएको गाउँपालिका निमित्त प्रमुख प्रशासकीय अधिकृत प्रेमबहादुर केसीले बताए। उनकाअनुसार बैंक नहुँदा आयोजनाका भुक्तानी लिन, प्रधानमन्त्री रोजगार कार्यक्रमको रकम लिन र सामाजिक सुरक्षा भत्ता लिन दुई दिनको बाटो हिडेर सदरमुकाम जानुपर्ने बाध्यता थियो। बैंकको शाखा स्थापनासँगै बैंकिङ सेवा सुविधा सबै गाउँमै पाइनेछ। बैंकको शाखा स्थापनाका लागि कृषि विकास बैंक कर्णाली प्रदेश प्रमुख खुर्सेद अहमद जुनीचाँदेको पराले पुगेका थिए। गाउँपालिका अध्यक्ष बेदबहादुर शाही र बैंकका प्रदेश प्रमुख अहमदले बुधबार संयुक्त रुपमा शाखाको उद्घाटन गरी सेवा आरम्भ गरेका थिए। बैंकको शाखा स्थापनासँगै जुनीचाँदेमा आर्थिक कारोबारमा सहजता आउने बैंकको शाखा प्रमुख नरभुपाल थारुले बताए।"
"दक्षिण अफ्रिकाको जोहानसबर्गको बारमा गोली हानाहान, १४ जनाको मृत्यु, तीन घाइते",जोहानसबर्ग :दक्षिणी अफ्रिकाको जोहानसबर्गको एक बारमा गोली चलेको छ। गोली प्रहारबाट १४ जनाको मृत्यु भएको छ भने ३ जना घाइते भएको बताइएको छ। घाइतेहरुलाई नजिकको अस्पतालमा भर्ना गरिएको छ। प्रहरीका अनुसार जोहानिसबर्गको सोवेटो टाउनसिपमा रहेको एक बारमा गोली हानाहान भएको हो। प्रहरीले घटनाबारे अनुसन्धान गरिरहेको छ। घटना शनिबार रातीको हो। मिनीबसमा आएको एक समूहले बारका गार्डमाथि गोली चलाएका थिए। गौतेङ प्रान्तका प्रहरी आयुक्त लेफ्टिनेन्ट जनरल इल्यास मावेलाका अनुसार गोली प्रहारमा एकभन्दा बढीको संलग्नता रहेको बताएका छन्।
पहिरोले जोखिम,"भोजपुर : मनसुनी वर्षाका कारण भोजपुरका अधिकांश सडकखण्डमा खसेको पहिरोले जोखिम बढाएको छ। यात्रुवाहक तथा मालवाहक सवारीसाधनलाई आवतजावतमा समस्या बढेको छ। विभिन्न मुख्य तथा भित्री सडकहरू पहिरोले अवरुद्ध बनेपछि यातायात पनि ठप्प बनेको छ। भोजपुर दिङ्ला सडकखण्डमा खसेको पहिरो र हिलाम्मे हुनाले षडानन्द नगरपालिका र साल्पासिलिछो गाउँपालिकाका सर्वधारणलाई सदरमुकाम आउन सास्ती छ। व्यावसायिक कर तिर्न साल्पासिलिछो गाउँपालिका५, फेदीका दिक्पाल राई दुई दिन लगाएर सदरमुकाम आए। निरन्तरको वर्षात र कच्ची सडकको हिलाम्मे र पहिरोको जोखिम मोल्दै बल्लतल्ल आइपुगेको उनी बताउँछन्। बर्खा लागेपछि सडकको दुर्दशा सधैं यस्तै हुन्छ। के गर्नु कर तिर्न मुकामसम्म आउनैपयो। समयको बर्बादी र कष्टकर यात्राले सर्वसाधारण सेवाग्राहीलाई चरम सास्ती छ, उनले भने। राई जस्तै दूरदराजका दुर्गम ग्रामीण भेगका नागरिकलाई सेवा लिन जोखिमपूर्ण सडककै कारण कष्ट भोग्नुपर्ने विडम्बना छ। वर्षातले पहिरो र हिलो भएपछि भोजपुर दिङला सडकखण्ड, भोजपुर घोरेटार सडकखण्ड, आमचोक गाउँपालिका १० पाङ्चा राङ्चास्थित बालंखारानीटार कच्ची सडकखण्ड, हतुवागढी गाउँपालिका९ हसनपुर साफिङटारस्थित घोडेटारमचुवाटार सडकखण्डलगायत जिल्लाभित्रका मुख्य ग्रामीण सडकखण्डहरूमा यातायातका साधन चल्न सक्ने अवस्था छैन। यस्तै, ६६ किलोमिटर भोजपुर लेगुवासडकखण्ड र ४२ किलोमिटर पुष्पलाल मध्यपहाडी लोकमार्ग विभिन्न स्थानमा पनि खसेको सुक्खा पहिरोले अवरोध पुयाएको छ। वर्षायाम सुरु भएसँगै दिङला क्षेत्र, उत्तरी साल्पासिलिछो क्षेत्रका ग्रामीण सर्वसाधरणहरू खाँदबारीदेखि धनकुटाको लेगुवा घुमेर सदरमुकाम धाउनुपर्ने बाध्यता छ। सर्वसाधरण पैदल अथवा छिमेकी जिल्ला घुमेर आउने गर्छन्। ३ घण्टाको दूरीलाई ९ घण्टा लामो कष्टकर यात्राले समय र पैसा दुवै खेर जाने कुदाककाउलेका सन्तोष बस्नेतले बताए। उनी भन्छन्, सरकारी कर, नागरिकता, राहदानी बनाउनै ३४ दिनै माया मार्नुपर्छ, काम पनि बित्छ महंगो होटललज बसाइ पनि हुन्छ। यस्तै, दक्षिणी हतुवागढी गाउँपालिका, आमचोक गाउँपालिका, रामप्रसादराई गाउँपालिका जोडिने मुख्य सडक पनि निरन्तरको वर्षाले खसेको पहिरोले अवरोध पुयाएको छ। दुईपाङ्गे्र सवारी मात्रै चलिरहेको उक्त सडकखण्डमा वर्षात मौसम सुरु भएसँगै पैदलै यात्रा गर्नुपर्ने बाध्यता छ। हतुवागढी गाउँपालिका रानीबासका शम्भु वालाहाङ राईले बताए। सदरमुकामदेखि हेलौंछाको तीन तलेसम्म १३ किलोमिटर सडकखण्ड र षडानन्द नगरपालिकाको किमालुङ, बैदारभञ्ज्याङ, धारापानी हुँदै दिङ्लाबजारसम्मकोे सडकखण्ड हिलाम्मे हुन्छ। सडकका योजनामा राम्रै बजेट लगानी गरिए पनि विविध कारणबस जनताले सडकको सास्ती झेल्नुपरेको षडानन्द नगरपालिकाका मेयर सुरेन्द्रकुमार उदासले बताए।"
न्यायालयको सुदृढीकरण,"मानव अधिकारको संरक्षण एवं प्रवर्द्धन र न्यायमा जनताको सहज पहुँचका लागि न्यायपूर्ण समाजको आवश्यकता पर्छ। न्यायपूर्ण समाजको स्थापनार्थ स्वतन्त्र, निष्पक्ष, सक्षम र प्रभावकारी न्यायपालिका यसको पूर्वशर्त हो। संविधानवादको पछिल्लो मान्यताअनुसार न्यायालय स्वतन्त्र र निष्पक्ष भएर मात्र हुँदैन, न्यायालय पारदर्शी, जिम्मेवार र जवाफदेही पनि बन्न आवश्यक छ। सन् १९६० को दशकदेखि नै ल्याटिन अमेरिका र युरोपियन मुलुकहरूले सुरुवात गरेको विधिको शासनको सुनिश्चितताका लागि न्यायिक सुशासनलाई प्रवद्र्धन गर्नु जरुरी छ भन्ने मान्यता अभियानका रूपमा विश्वव्यापीकरण भएको छ। नेपाल अधिराज्यको संविधान, २०४७ ले स्वतन्त्र र निष्पक्ष न्यायपालिकाको मान्यतासहित लोकतान्त्रिक शासन व्यवस्थाको परिकल्पना गरेको थियो। त्यसपश्चात् न्यायालयमा हुने विकृति, विसंगति, अनियमितता र भ्रष्टाचारका विषयमा थुप्रै चासो र सरोकारहरू व्यक्त हुन थालेका छन्। यस्तै, सो सम्बन्धमा न्यायालय, बार एसोसिएसन र निजी क्षेत्रबाट अध्ययनसमेत भई सुधारका प्रयाससमेत भएका छन्। न्यायालयमा विकृति, विसंगति र अनियमितता छ। अध्ययन प्रतिवेदनले मात्र होइन, स्वयं प्रधान न्यायाधीशहरूले संसदीय सुनुवाइको क्रममा व्यक्त गरेका प्रतिबद्धता, समयसमयमा व्यक्त गरेका भनाइ र अवकाशपछि उहाँहरूले व्यक्त गर्नुभएका अभिव्यक्तिले पनि स्पष्ट गर्छ। विकृति र विसंगति छ, यसमा विवाद छैन तर यस पछाडि पनि कारणहरू छन्। न्यायालयमा विकृति र विसंगति एक दीर्घ रोग हो। रोगको कारण छ तर खोजी गरिँदैन। रोगको कारण पत्ता लगाई सामाधान गर्नेतर्फ होइन, कारणलाई नारा बनाई सस्तो लोकप्रियता कमाउनतिर हामी उद्धत छौं। न्यायालयमा विकृति र विसंगतिको मूल कारण न्यायाधीश नियुक्ति नै हो। नेपाल अधिराज्यको संविधान, २०४७ र त्यस पश्चात्का संविधानमा भएको कानुन व्यवसायीबाट न्यायाधीश नियुक्ति गर्न सकिने संवैधानिक व्यवस्थापश्चात् न्यायालयमा विकृति भित्रिएको हो। यो तितो सत्यलाई बिर्सनु हुँदैन। संविधानले कानुन, सरकारी वकिल र न्यायालयबाट मात्र न्यायाधीश नियुक्ति गर्दा विषयविज्ञ अर्थात् कानुनका ज्ञाताहरू न्यायाधीशमा आउने बाटो बन्द भएको छ। त्यसैले विज्ञ कानुन व्यवसायी न्यायाधीशको रूपमा विभिन्न तहका अदालतमा प्रवेश गरून्। नागरिकले वास्तबिक न्याय पाउन सकून्। यसो भनेर गरेको सुन्दर र यथार्थपरक व्यवस्थालाई गलत व्याख्या गरियो। अनि उल्टै पेसा र व्यवसाय नचलेका, राजनीतिक दलका सदस्यहरूलाई भागबन्डाको रूपमा न्यायालयमा भिœयाइयो। जो प्रमुख विकृतिको कारण बन्न पुग्यो। जसले विकृति र विसंगति मात्र भिœयाएन, न्यायालयमा एक किसिमले विज्ञहरूको प्रवेशलाई अघोषित रूपमा निषेध नै गयो। अहिले पेसा र व्यवसाय चलेका, नाम कमाएका र विषयविज्ञ भनिएका कतिपय कानुन व्यवसायी न्यायाधीशका रूपमा आउन अनिच्छुक देखिन्छन्। साथै, बहसमा पनि आउने कि नआउने भन्ने गुनासो गरेको सुनिन्छ। न्यायालय संवैधानिक रूपमा स्वतन्त्र र निष्पक्ष छ। संविधानमा प्रयुक्त शब्दले मात्र न्यायालय स्वतन्त्र हुन सक्दैन। संविधानमा प्रयुक्त शब्दको सौन्दर्यता त यसको व्यावहारिक कार्यान्वयनमा देखिन्छ। एकातिर माननीय न्यायाधीशहरू न्याय सम्पादनमा स्वतन्त्र छन् भनिन्छ भने अर्कोतिर न्यायाधीश नियुक्ति, सरुवा र पदस्थापनमा नातावाद, कृपावाद, चाकडीवाद। यसैगरी, कुनै लक्षित मुद्दालाई आधार मानेर सरुवा गरिन्छ भन्नेसमेत स्वयं न्यायाधीशबाटै सुन्न पाइन्छ। कतिपय अवस्थामा माननीय न्यायाधीशहरूले फैसला गर्ने होइन कि माननीयहरूले भनेबमोजिम फैसला गर्नुपर्ने अवस्था छ। आजसम्म माथिल्लो तहका न्यायाधीश वा राजनीतिक नेतृत्वले कुनै पनि मुद्दामा सिफारिस गर्नुभएको छैन वा गरेको छैन भनेर कसम खान सक्ने न्यायाधीशहरू र राजनीतिक नेतृत्व सायद भेट्न मुस्किलै पर्ला। यद्यपि अझै न्याय डगेको छैन। हामीले न्यायाधीश नियुक्त गर्न सकेका छैनौं भने कतिपय अवस्थामा न्यायाधीश बन्न पनि सकेका छैनौं। अदालतमा हामी फैसलाधीश नियुक्त गरेका छौं र त फैसला गरी राखेका छौं। आज उही व्यक्ति बारको नेतृत्वमा छ, उसैले न्यायाधीश नियुक्तिमा दाबी गरेको छ। उही न्याय परिषद्को सदस्य छ, उसैले न्यायाधीशको दाबी गरेको छ। कर्मचारीमा पनि बढुवाका लागि उही दुर्गम चहारिरहेको छ। उसैले न्यायाधीश पनि ताकिरहेको अवस्था छ। समस्या यहीं छ। बारको नेतृत्वमा रहेका कानुन व्यवसायी र निजको कानुनी फर्ममा काम गर्ने सहयोगी वा सहायक निजले नेतृत्व अवधिभर र न्यायाधीशको नियुक्ति, सरुवा, बढुवा र कारबाहीसमेत गर्ने पदमा न्यायपरिषद् रहन्छ। त्यही परिषद्का सदस्य परिषद्को सदस्यको पूर्ण कार्यकालभर न्यायाधीश हुन नसक्ने संवैधानिक तथा कानुनी व्यवस्था गर्न सक्नुपर्छ। यदि त्यसो भयो भने न्यायाधीश हुने लोभको शिकार कोही बन्नु पर्ने थिएन कि ? कर्मचारीतर्फ पनि बेग्लै व्यवस्था गर्नुपर्ने देखिन्छ। कर्मचारीलाई शाखा अधिकृतको पदमा नियुक्ति हुँदाको बखत नै न्यायाधीशतिर जाने कि प्रशासनतर्फ रोज्ने भन्ने हुन्छ। त्यसै बेला रोज्न लगाई न्यायाधीशतर्फ जान चाहनेलाई फैसला लेखन तथा बहस व्यवस्थापन कलामा निपूर्ण बनाउनुपर्छ। अर्कोतर्फ, प्रशासन रोज्नेलाई प्रशासन तथा व्यवस्थापन कलामा निपूर्ण गराउनेतर्फ लाग्नुपर्छ। यो यसकारण कि न्यायाधीश हुन चाहने कर्मचारी भौगोलिक अंक खोज्दै भौतारिन नपरोस्। तसर्थ, न्यायाधीश नियुक्तिका स्पष्ट मापदण्ड तयार गरी संविधान तथा कानुनमा संशोधन गर्नुपर्ने देखिन्छ। हामी न्यायालय शुद्धीकरणका कुराहरू गरेका छौं। तर, न्यायालयको शुद्धीकरण न्यायालयको सुदृढीकरणबिना सम्भव छैन भन्ने बिर्सेका छौं। न्यायालयको सुदृढीकरण विशुद्ध रहेको वा विशुद्ध बन्दै गएको न्यायालयलाई शुद्धीकरण गर्ने काम न्यायिक शुद्धीकरण हो। न्यायालयलाई स्रोत र साधन (मानवीय, आर्थिक, भौतिक तथा सूचना) बाट सुदृढ र विकसित गर्नु न्यायालयको सुदृढीकरण हो। अहिले न्यायालयमा शुद्धीकरणको अभियान नै चलेको छ। तर, पनि यसका लागि महत्वपूर्ण पक्ष न्यायालयको सुदृढीकरण ओझेलमा परेको छ भन्ने हो अनि मुर्झाएको पनि छ। जनसंख्याको वृद्धि, नागरिकको क्रयशक्तिमा भएको वृद्धि, सम्पत्ति संरक्षणप्रतिको आशक्तता, आपराधिक मनोवृत्तिमा भएको वृद्धि तथा न्यायमा जनताको सहज पहुँच समेतका कारण न्यायालयमा मुद्दाको चाप अत्याधिक बढेको छ। मुद्दाको वृद्धिसँगै यसले विविध पक्षको मागसमेत गर्छ। न्यायपालिकाको सुधारका लागि राष्ट्रिय बजेटको कम्तीमा एक प्रतिशत बजेट न्यायपालिकालाई उपलब्ध गराई वित्तीय स्वायत्तता समेतको प्रत्याभूतिको माग गरेको न्यायपालिकाको बजेट तुलनात्मक रूपमा पाँच वर्षदेखि ऋणात्मक छन्। पाँच वर्ष अगाडिको बजेट अदालतहरूलाई विनियोजन गरिएको छ। यस अवधिमा मुद्दा संख्यामा भएको वृद्धि, बढ्दो महँगी समेतले अदालतमा विनियोजित बजेटलाई प्रभावित गर्न सकेन। न्यायालयमा न्यायाधीश र कर्मचारीको दरबन्दी थपिएको छ। तर, सोही अनुपातमा बजेट विनियोजन भएको छैन। हामी अदालतमा विचाराधीन मुद्दाका आधारमा न्यायाधीशको दरबन्दी सिर्जना गरिरहेका छौं। तर, पनि अदालतमा मुद्दा बढेका हुन् कि फछ्र्योट नभएका हुन् ? त्यसको कारण खोजी गर्नतिर लागेका छैनौं। बजेट विनियोजनमा सरकार न्यायालयप्रति खाए खा नखाए घिचको व्यवहार गरेको छ। पछिल्लो समय न्यायपालिका आफ्नै आन्तरिक विवादमा मुछिएको छ। न्यायिक नेतृत्वले बजेटमा सरकारसँग छलफल गर्न पनि सकारात्मक पहल गरेजस्तो लागेन। न्यायपालिकाले बजेट छलफलका लागि अर्थ मन्त्रालयको ढोका कुर्ने होइन। अर्थ मन्त्रालयलाई न्यायपालिकामा बोलाइ छलफल गर्न जरुरी थियो। यहाँनेर न्यायपालिका चुकेकै हो। न्यायपालिकाको चौथो पञ्चवर्षीय रणनीतिक योजनाले न्यायपालिकालाई पूर्ण डिजिटाइज गर्ने भनेको छ। स्रोत साधनविहीन अवस्थामा न्यायपालिका खोई कसरी पूर्णडिजिटाइज अदालत बन्छ ? न्यायपालिकाका कर्मचारी युद्ध हारेका सिपाइजस्ता भएका छन्। अदालतको कार्यबोझले उनीहरू शिर उठाउन नसक्ने गरी थिचिएका छन् तर सेवा सुविधाविहीन अवस्थामा। कर्मचारीहरूको न्यायपालिका प्रतिको आकर्षण घट्दो छ। न्यायपालिकामा आएका कर्मचारीलाई न्यायपालिकामा टिकाइ राख्न मुस्किल भएको छ। न्यायपालिका त कर्मचारीहरूका लागि प्लेटफर्म जस्तो पो बनेको छ। केही दिन बस्ने हिँड्ने। सेवाभित्रै ब्रेन ड्रेनको समस्या देखिन सुरु भएको छ। संविधानले नै व्यवस्था गरेको न्यायाधीश र कर्मचारीको सेवा, शर्तसम्बन्धी कानुनको मस्यौदा समितिका संयोजक सहरजिष्ट्रारको घर्राबाट बेपत्ता भएको छ। कानुन मन्त्रालयको आँगनसमेत टेक्न पाएन। अहिले न्यायपालिकामा जनशक्ति प्रसस्त छ। जनशक्तिको अनुपातमा शक्ति छैन। तालिम, अध्ययन औपचारिकतामा सीमित छ। न्यायपालिकालाई स्रोतसाधन सम्पन्न बनाउनु आजको आवश्यकता हो। न्यायपालिकाको शुद्धीकरणको एक पक्ष हो न्यायपालिकाको सुदृढीकरणको। यसतर्फ राज्य र स्वयं न्यायपालिकाको ध्यान जानु आवश्यक छ। पाण्डेय ललितपुर जिल्ला अदालतका स्रेस्तेदार हुन्।"
प्रचण्डले भनेः वामलोकतान्त्रिक शक्तिहरू एकीकृत हुन जरुरी,"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले परिवर्तनकारी वामलोकतान्त्रिक शक्तिहरू एकीकृत हुन जरुरी रहेको बताएका छन्। मुस्लिम समुदायको पर्व बकर इद (इद अल अधा) को अवसरमा प्रचण्डले शुभकामना दिँदै प्राप्त उपलब्धीको रक्षाका लागि परिवर्तनकारी वामलोकतान्त्रिक शक्तिहरू एकीकृत र केन्द्रीकृत हुन जरुरी रहेको बताएका हुन्। शुभकामना मन्तव्यमा भनिएको छ, 'मुलुकको राष्ट्रिय स्वाधिनताका लागि जनयुद्ध र जनआन्दोलनका बलमा हासिल भएका उपलब्धिहरुको रक्षा गर्दै वैज्ञानिक समाजवादको यात्रातिर देशलाई डोर्याउन परिवर्तनकारी वामलोकतान्त्रिक शक्तिहरू एकीकृत र केन्द्रीकृत हुन जरुरी छ। यस पर्वले सम्पूर्ण नेपाली जनसमुदायमा सामाजिक सहिष्णुताको भावना विकास गरी समून्नत नेपाल निर्माणका लागि अग्रसर हुन प्रेरित गरोस् भन्दै हार्दिक शुभकामना व्यक्त गर्दछ।' भाइचारा र पारिवारिक मिलनको रूपमा मनाइने इस्लाम धर्मावलम्बीहरूको यस पर्वले धार्मिक सहिष्णुता, सामाजिक सद्भाव र आपसी मित्रतालाई प्रगाढ बनाई राष्ट्र निर्माण र राष्ट्रिय एकता सुदृढ गर्ने विश्वास लिएको बताए।"
आबेको अन्त्येष्टि मंगलबार गरिने,"टोकियो : जापानका पूर्वप्रधानमन्त्री सिन्जो आबेको पार्थिव शरीर शनिबार उनको गृहनगर टोकियो ल्याइपुयाइएको छ। जापानको पश्चिमी सहर नारामा भएको निर्वाचन अभियानलाई सम्बोधनका क्रममा उहाँमाथि गोली हानी हत्या गरिएको थियो। गोली लागि घाइते भएका आबेलाई उपचारका लागि तत्काल स्थानीय अस्पतालमा पुयाइएको थियो। स्थानीय समयअनुसार शुक्रबार साँझ ५ः०३ बजे उनको मृत्यु भएको घोषणा गरिएको थियो। आबेको पार्थिव शरीर लिएर सिन्जोकी पत्नी अकी आबे टोकियो आएको अमेरिकी टेलिभिजन सीएनएनले आबेको कार्यालयलाई उद्धृत गर्दै जानकारी गराएको छ। एनएचके वल्र्डका अनुसार, आबेको पार्थिव शरीर बोकेको गाडी स्थानीय समयअनुसार शनिबार १ः३० बजे टोकियोको शिबुया जिल्लास्थित आबेको घरमा आइपुगेको हो। जापानका प्रधानमन्त्री फुमिओ किशिदा पनि पूर्वप्रधानमन्त्रीको पार्थिव शरीर रहेको घरमा पुगी श्रद्धासुमन अर्पण गरेका छन्। स्थानीय सञ्चारमाध्यमका अनुसार सोमबार राति दिवंगत आत्माको चीर शान्तिको कामना गर्दै रात्रि जागरण र प्रार्थना गरिनेछ भने अन्त्येष्टि मंगलबार गरिनेछ। यसैबीच प्रहरीले पश्चिमी जापानको नारा सिटी निवासी ४१ वर्षीय तेत्सुया यामागामीलाई आबेको हत्याको प्रयास गरेको आशंकामा पक्राउ गरी सोधपुछ जारी राखेको छ। यसैबीच विश्व नेताहरूले आबे परिवारप्रति सहानुभूति प्रकट गरेका छन्। साथै, उहाँहरूले हत्याको निन्दा र पूर्वप्रधानमन्त्री आबेसँगको सहकार्यको स्मरण गर्दै दिवंगत नेताप्रति श्रद्धसुमन अर्पण गरेका छन्। प्रधानमन्त्री फुमिओले शुक्रबार नै राष्ट्रका नाममा सम्बोधन गर्दै यो अक्षम्य कार्य हो र जापानी अधिकारीहरूले यस परिस्थितिलाई सम्हाल्न उचित कदम चाल्नेछन्, भनेका थिए।"
कृषि कर्ममा रमाउँदै हवाई व्यवसायी बस्नेत,"काठमाडौं : वीरेन्द्रबहादुर बस्नेत नेपाली हवाई उड्डयन क्षेत्रमा स्थापित नाम हो। हवाई सेवा प्रदायक कम्पनी बुद्ध एयरका प्रबन्ध निर्देशक उनले वर्षौँदेखि जहाज सञ्चालक रहेर वायुसेवा क्षेत्रमा प्रतिष्ठा कमाएका छन्। 'बुद्ध एयर खोल्नु अगाडि धानमा परिचित थिएँ,' उनले भने, धान उत्पादनमा नै खाइखेली आएको व्यक्ति हुँ। यसैले नेपालको सफलता न्यायसङ्गत व्यवसाय के हुनसक्छ भन्दा त्यो कृषि नै हो। किनभने अहिले पनि हामी कृषिप्रधान देश भनेर चिन्छौँ।' उनको अनुभूतिमा जिन्दगी दर्शनसँग जोडिन्छ। किनभने कुन व्यक्तिले कुन काम गर्ने एउटा आफ्नो जीवनको दर्शन के गर्न चाहन्छु, के गर्छु भन्ने विषयसँग जोडिएको हुन्छ। 'वायुसेवामा चुलो बाल्ने साधन हामीले सिर्जना गर्यौँ। सफल नै छ र राष्ट्रिय उद्योग राष्ट्रिय अर्थतन्त्रमा ठूलो सेवा पुर्याएको छ। योगदान पनि गरेको छ। तर राज्यको समृद्धि के हामीले सफलतालाई स्थापित गर्न सक्छौँ कि सक्दैनौँ', उनले भने। कृषि पेशाप्रति मौलाइरहेको नेपाली नैराश्यपनलाई परिवर्तन र प्रोत्साहन गर्ने हेतुले यो अभियानमा सक्रिय भएको उनको भनाइ छ। 'हरेक एक व्यक्ति एउटा स्थानमा पुग्छ। यसले योगदान गर्न सक्छ', उनले भने, आखिरमा गएर माटोमा नै विलय हुने हो।' उनको बुझाइमा माटोमा विलय हुनुभन्दा अगाडि समाज, देश र भावी सन्ततिका लागि केही योगदान गर्न सकिन्छ कि सकिँदैन भन्ने सोचले जिन्दगीको गन्तव्य सिर्जना गर्छ। प्रबन्ध निर्देशक बस्नेतले कृषिलाई निर्वाहमुखीबाट औद्योगीकरण वा व्यावसायीकरण गरिनुपर्नेमा जोड दिने गरेका छन्। 'हामीसँग प्रशस्त जमिन छ। धान 'अनस्टेवल डाइट' हो,' नेपालमा ५० अर्ब रुपैयाँको धान आयात गरिएको आँकडा छ। त्यो आयात हुने धानलाई रोक्न र आफैँ आत्मनिर्भर हुनसकेमा त्यसले सफलताको कथा निर्माण गर्ने उनले बताए। न्यायोचित र कम खर्च तथा आम्दानीलाई बढाउन सक्यौँ भने सफलताको कथा हुनेछ। जसले हरेक नेपाली वा युवापिँढीलाई प्रोत्साहित गर्नेछ। 'आरजु राइस मिल' स्थापना मुलुकको आन्तरिक उडानमा १४ एटिआर र दुई थान बिजक्राप्ट गरी कूल १६ जहाजमार्फत यात्रु बोक्ने बुद्ध एयरले आफ्नो सामाजिक उत्तरदायित्व कार्यक्रम (सिएसआर) अन्तर्गत व्यावसायिक कृषिमा लगानी गरेको हो। २०६९ सालमा नेपाल कृषि कम्पनी स्थापना गरी बुद्धले मोरङका विभिन्न स्थानीय तहमा धानखेतीको व्यावसायीकरण र यान्त्रिकीकरणमा लगानी गरिरहेको बुद्धले अब कृषकले उत्पादन गरेको धानलाई चामलमा परिणत गरी बजारमा पठाउने तयारी गरेको छ। बुद्धले मोरङको बेलबारी नगरपालिकास्थित डाङ्गीहाटमा 'आरजु राइस मिल' स्थापना गरेको छ। मिलमा अहिले उपकरण जडानको कार्य धमाधम चलिरहेको छ। कम्पनीले अत्याधुनिक उपकरणयुक्त मिल स्थापनाका लागि झण्डै ५० करोड रुपैयाँ लगानी गरेको छ। उक्त धानमिल आगामी कात्तिकदेखि सञ्चालन हुनेछ। बुद्धले कृषिको यान्त्रिकीकरणमा सात करोड रुपैयाँभन्दा बढी खर्च गरिसकेको छ। सो भेगमा ससाना टुक्रा जमिन एकीकृत गरी ठूला मेसिनको प्रयोगबाट धान रोप्ने र काट्ने काम भइरहेको छ। बुद्ध एयरले आफ्नो भगिनी संस्था नेपाल कृषि कम्पनीमार्फत निश्चित क्षेत्रमा निश्चित जातको धान रोप्न कृषकलाई प्रोत्साहन गरिरहेको छ। यसरी फलेको धान आरजु राइस मिलले सिधै खरिद गर्नेछ। मिलले मोरङ र यस आसपासका जिल्लाका २० हजार कृषकले उत्पादन गरेको धान खरिद गरी त्यसलाई स्वदेशी ब्राण्डमा नेपाली बजारमा पठाउने लक्ष्य लिएको छ। पछिल्लो ११ महिनामा नेपालले २८ अर्ब ५० करोड बराबरको चामल आयात गरिसकेको आँकडा छ। आयातलाई प्रतिस्थापन गर्न र कृषिको व्यावसायीकरण गरी अर्थतन्त्रलाई सवलीकरण गर्ने लक्ष्यसहित कृषिमा यान्त्रिकीकरणको अभियान थालिएको बुद्ध एयरका प्रबन्ध निर्देशक बस्नेतले बताए। कम्पनीले धान फलाउने कृषक र चामल खाने उपभोक्ताबीच रहेका अनेक 'ब्रोकर' को चेन तोड्ने विश्वास लिएको छ। यो राइस मिलले पहिलो एक सिजनमा दुई हजार मेट्रिक टन र त्यसपछि वार्षिक १३ हजार मेट्रिक टन चामल उत्पादन गर्ने लक्ष्य लिएको छ। अहिले नेपालमा धेरै मोटो धान उत्पादन हुन्छ। किनकि मसिनो धानको बजार व्यवस्थित भएको छैन। मसिनो धानलाई मिलिङ गर्ने इक्युटमेन्टहरू पनि छैन। 'मिलहरूको त्यो खालको इक्यिुपटमेन्ट छैन। त्यसले गर्दा मोटो धान उत्पादन हुन्छ, जसको चामलको मूल्य रु ४० देखि ५० हुन्छ। धानको मूल्य एकदमै थोरै हुन्छ। धानको मूल्य ठिक नहुने भएकाले हामी निर्वाहमुखी खेतीपातीबाट माथि उठ्न नै सकेका छैनौँ', प्रबन्ध निर्देशक बस्नेतले भने। सबैभन्दा धेरै उत्पादन र खेती हुने पनि धान नै भएकाले त्यो भिसेफ साइकललाई कसरी ब्रेक गर्ने भन्ने एउटा हाइफोथसिस सिर्जना गर्नु अति जरुरी ठानेर कम्पनीले करिब १५ वर्षदेखि कृषि कार्यमा लागेको उनले उल्लेख गरे। कम्पनीले अहिले मसिनो धान पनि उत्पादन गरिहेको छ। चैतेधानको न्यूनतम ७५० रुपैयाँ तोकेको छ। आरजु राइस मिलले धान भण्डारणमा पनि ठूलो लगानी गरेको छ। भण्डारण गर्ने ढवाङहरु साढे ३ हजार टनका छन्। त्यहाँ सबैभन्दा ठूलो लगानी पिकक्युलयन र डायरमा गरिएको छ। किनकि उत्पादन भएर आउनेबित्तिकै आउने धान वा मकैको नमि एकदमै धेरै हुन्छ। धानलाई १३ प्रतिशतमा झारेर भण्डारण गर्नुपर्छ र मकैलाई ३० प्रतिशतबाट १५ प्रतिशतमा झारेर भण्डारण गर्नुपर्छ। 'हरेक घरले ग्यास पानी जस्तो महिनामा २० देखि ३० केजी चामल प्रयोग गर्छन्। त्यो खालको बजारीकण योजनामा जानुपर्छ। यो विशुद्ध नेपाली चामल हो। रु २० देखि २५ रिटेल मूल्य कम गरेर दिन्छौँ', उनले भने। बेलबारी नगरपालिकामा १० हजार बिघाभन्दा बढी खेतीयोग्य जमिन रहेको छ। आरजु राइस मिलले पाँच हजार ५०० बिघाको उत्पादन व्यवस्थापन गर्नेछ।मिलमा जुन धान प्रशोधन गर्ने प्रविधि रहेको छ। त्यो प्रविधिको उच्चतम प्रविधि प्रयोग गर्दा मात्रै धेरै फाइदा हुन्छ। त्यसले अर्थतन्त्रको स्केल तय गर्छ, उत्पादन गर्दाको खर्च घटाउने बस्नेतको विश्वास छ। उ एक तथ्याङ्कअनुसार वार्षिक धान, चामल, गहुँ, मकै ८० अर्ब रुपैयाँभन्दा बढी आयात हुन्छ। त्यसमा चामलमात्रै ५० अर्ब रुपैयाँ हाराहारी आयात गरिँदै आएको छ। सञ्चिती मुद्रा बाहिरिँदै गएको छ। बुद्ध एयरले पूर्वी तराईका मोरङ, सुनसरी र झापा जिल्लामा यान्त्रिकीकरणका साथै हाइब्रिड बीउ भित्र्याइ धान उत्पादन दोब्बरतेब्बर वृद्धि गर्न सफल भएको कम्पनीले जनाएको छ। किसानलाई धानखेतीप्रति प्राविधिक र व्यवहारिक सल्लाह पनि दिइरहेको छ।"
प्रधानमन्त्री देउवाद्वारा बकर इदको शुभकामना,"काठमाडौं : प्रधानमन्त्री शेरबहादुर देउवाले इस्लाम धर्मावलम्बीहरूको महान् पर्व इद उल अज्हा (बकर इद) को अवसरमा स्वदेश तथा विदेशमा रहेका सम्पूर्ण नेपाली मुस्लिम दिदीबहिनी तथा दाजुभाइमा सुख, शान्ति तथा समृद्धिको शुभकामना व्यक्त गरेका छन्। उनले शुभकामना सन्देशमार्फत् यस पर्वले सबै नेपालीलाई आफ्नो मौलिक परम्परा र संस्कृतिको संरक्षण, सम्बर्द्धन र विकास गर्दै सुसंस्कृत समाज निर्माण गर्न प्रेरणा प्रदान गरोस् भनी शुभकामना दिएका छन्। बकर इद धैर्यता, विश्व शान्ति र भाइचाराको सन्देश दिने पर्व भएको उल्लेख गर्दै प्रधामन्त्री देउवाले यस पर्वले एकआपसमा खुसी र सद्भाव बढाउने विश्वास व्यक्त गरेका छन्। यस्ता चाडपर्वहरूले सबै समुदायबीच आपसी सद्भाव, भाइचारा र सहिष्णुता अभिवृद्धि भई राष्ट्रिय एकतालाई थप मजबुत बनाउने विश्वास लिएका छन्। नेपाली समाज विविध जातजाति, भाषाभाषी र संस्कृतिको साझा फूलबारीको रूपमा रहेको उल्लेख गर्दै प्रधानमन्त्री देउवाले यहिँ विविधताबीचको एकता नै हाम्रो राष्ट्रिय पहिचान भएको बताए।"
रसुवाको जीवजीवे ग्रामीण अस्पतालमा अक्सिजन प्लान्ट जडान,"रसुवा: रसुवाको जीवजीवे ग्रामीण अस्पतालमा अक्सिजन प्लान्ट जडान गरिएको छ। जिल्लाको कालिका गाउँपालिका५, स्थित जीवजीवेमा रहेको अस्पतालमा शनिबार एक कार्यक्रमकाबीच अक्सिजन प्लान्टको जडान गरिएको हो। बागमती प्रदेशको आपूर्ति व्यवस्थापन केन्द्रले यसको जडान गरेको अस्पतालले जनाएको छ। जिल्लामा नसर्ने रोगमध्यको एक श्वासप्रश्वासका बिरामी बढ्दै गएकाले यसको स्थापना गरिएको अस्पतालका जनस्वास्थ्य निरीक्षक उत्सव पौडेलले बताए। 'जिल्लामा अहिले श्वासप्रश्वासका बिरामी बढ्दै गएका छन्,' उनले भने, 'यस समस्यालाई मध्यनजर गरेर हामीले प्लान्ट सञ्चालनमा ल्याएका हौं।' जिल्लामा अक्सिजन भर्ने ठाउँ नभएका कारणसमेत यसको ठूलो आवश्यकता रहेको उनको भनाइ छ। यस क्षेत्रमा पछिल्लो समय श्वासप्रश्वासका बिरामी बढ्दै गएको छ। नियमित अक्सिजन लगाउन पर्ने बिरामीका लागि यसले सहयोग पुर्याउने उनले बताए। यसअघि कोरोनाको समयमा अक्सिजन प्लान्ट अभावमा समस्या सिर्जना भएको थियो। अक्सिजन प्लान्ट पनि एक प्रकारको कन्सन्ट्रेटर जस्तै हो। यसले वातावरणमा भएको हावाबाट नै अक्सिजन निकाल्ने गर्छ। यसबाट तरल र ग्यास अवस्थाको दुवै अक्सिजन निकाल्न सकिने उनले बताए। वातावरणमा लिएको हावाबाट नाइट्रोजनलाई छुट्टाउने,त्यसपछि अनि अन्य ग्यासहरुलाई हटाएर शुद्ध अक्सिजनलाई कम्प्रेस गरेर अक्सिजन उत्पादन गरिन्छ। कम्प्रेस गरिएको अक्सिजनलाई सिलिन्डरमा भरिन्छ। यसको शुद्धता ९९ प्रतिशत हुन्छ। यसैगरी अस्पतालमा थाइराइड परीक्षण मेसिन तथा एम्बुलेन्सकोसमेत सुरुवात गरिएको छ।"
"नेपालमा आर्थिक संकट, राजनीतिक खिचातानी","काठमाडौं : चरम आर्थिकराजनीतिक संकटले जसरी श्रीलंकाको सत्ता नै धरमराइरहेको छ उसरी नै नेपालको पनि स्थिति खराब बाटोमा छ। अर्थतन्त्रका परिसूचकहरू नकारात्मक छन्। जसले हाम्रो आर्थिक अवस्था चौपट हुँदै गएको देखाउँछन्। तर, सरकार कुनै समस्या नभएझैं गरी बसेकामा अर्थविद्हरू चिन्तामा छन्। अन्तर्राष्ट्रिय अर्थतन्त्र जोखिममा परेका बेला सरकार सतर्क हुन नसकेको अर्थविद् डा चन्द्रमणि अधिकारी बताउँछन्। अर्थतन्त्र संकटको डिलमा पुगिसक्दा पनि आर्थिक विषयमा गम्भीरता देखिएको छैन, डा अधिकारी भन्छन्, आर्थिक संकटलाई अनुमान र आकलन गर्न नसक्नु दुःखद हो। नेपाल राष्ट्र बैंकका पूर्वकार्यकारी निर्देशक नरबहादुर थापा मौद्रिक नीतिले अर्थतन्त्र कस्न नसके झन् संकटमा पर्ने बताउँछन्। अर्थतन्त्रका सूचकमा सुधार नगरी एकल ब्याजदरको नारा घन्काइएको छ, थापा भन्छन्, मौद्रिक नीतिले उक्त नारालाई साथ दियो भने २३ महिनामै अर्थतन्त्र धराशायी हुन्छ। खासगरी हाम्रो बजेट नै सेटिङमा बन्ने गरेको छ। विदेशी विनियम सञ्चिति झन्झन् घट्दो छ। व्यापारघाटा उच्च छ। आयात बढेको बढ्यै छ। रेमिट्यान्स आप्रवाह बढ्न सकेको छैन। तर, सरकारले चकलेट, रजनीगन्धा, गुट्खालगायत वस्तु ल्याउन छुट दिइरहेकै छ। सरकारले पुँजीगत खर्च ५० प्रतिशत पनि गर्न सकेको छैन। राजनीतिक खिचातानी उस्तै छ। नेताहरू माफिया, बिचौलियाको घेराबन्दीमा परेका छन्। भ्रष्टाचारले जरो गाडेको छ। चरम महँगी छ। कर्मचारी सरुवा, बढुवामा अनेक विकृति छन्। राजनीतिक हिसाबले लोकतन्त्र, गणतन्त्र, संघीयतामाथि नै धावा बोल्न थालेका छन्। मुलुकमा चरम अराजकता छ। श्रीलंका फसेको मुख्य रूपमा चिनियाँ ऋणले हो। हामीकहाँ पनि चीनको ऋणको मात्रा बढ्दो छ। मुलुकको शोधनान्तर घाटा ऋणात्मक छ। मुलुक ऋणमा डुबेको छ। परनिर्भरता यति छ कि आयातबिना जीवन निर्वाह नै हुन सक्ने अवस्था छैन। परराष्ट्रविद् डा खड्ग केसी नेपाल यही बाटोमा अगाडि बढ्दै गए श्रीलंकाको अवस्थामा पुग्न सक्ने आंशका गर्छन्। हामी अहिले जुन बाटोमा छौं त्यसमा सुधार नभए ढिलोचाँडो श्रीलंकाकै अवस्थामा पुग्न कसैले रोक्न सक्दैन, त्रिविको अन्तर्राष्ट्रिय सम्बन्ध तथा कूटनीति विभाग प्रमुखसमेत रहेका डा केसी भन्छन्। उनका अनुसार श्रीलंका त नेपालभन्दा धेरै उन्नत हो। लोकतन्त्र, आर्थिक, भौतिक पूर्वाधार, अन्तर्राष्ट्रिय परिस्थिति, पश्चिमा मुलुकसँग सम्बन्ध, विकास र समृद्धको हिसाबले राम्रो मुलुक हो। राजनीतिक नेतृत्व अनुत्तरदायी र अपारदर्शी शासन शैलीले यो अवस्था पुगेको हो। द्वन्द्वोत्तर (पोष्टवार)पछि पुनर्निर्माणका लागि भन्दै लोकप्रियताका नाममा श्रीलंकाले अन्तर्राष्ट्रिय दातृ राष्ट्रबाट ठूलो परिमाणमा ऋण र अनुदान लियो, उनी भन्छन्, त्यो ऋण र अनुदान चरम दुरुपयोग गरियो। भ्रष्टाचार, बेतिथिले अर्थतन्त्र जर्जर भयो। जसले गर्दा जनतामा चरम असन्तुष्टि भयो। यो अवस्था सिर्जना भयो। उनी नेपालमा निर्वाचनमार्फत अनुत्तरदायी र अपारदर्शी नेतृत्वलाई पाखा लगाउनुपर्ने बताउँछन्। यही नेतृत्व आए ढिलोचाँडो नेपालमा श्रीलंकाको अवस्था आउने आकलन डा केसी गर्छन्। उनी नेपालको राजनीतिक नेतृत्वलाई श्रीलंकाबाट पाठ सिक्न पनि सुझाव दिन्छन्। पूर्वराजदूत एवं कांग्रेस नेता दीपकुमार उपाध्याय २०६२।६३ को आन्दोलनपछि इमान्दारी, सदाचार, नैतिकतामा ह्रास आएको बताउँछन्। भ्रष्टाचार, बेतिथि, भयावह हँुदै गएको छ। जनताको नेताको प्रतिविश्वसनीयता घट्दै गएको छ, उनी भन्छन्। उनले भने, श्रीलंका त हामीभन्दा धेरै बलियो देश हो, त्यो त आज त्यो अवस्था पुग्यो, हाम्रो अर्थतन्त्रको अवस्था दयनीय छ । जनतामा यस्तै निराशा, वितृष्णा बढ्दै गए धैर्यको बाँध टुट्न सक्ने उनी बताउँछन्। कांग्रेस पनि यसको हिस्सेदार भएको उनी स्वीकार गर्छन्। केपी शर्मा ओलीको सरकारले गलत गर्यो भनेर हटाइयो। तर, अहिले हाम्रै पार्टीको नेतृत्वमा रहेको सरकार त्योभन्दा कम भएन, उनी भन्छन्, दातृ राष्ट्रबाट ऋण लिएर दुरुपयोग यहाँ पनि यस्तै छ। युक्रेन युद्धले पनि यस्तै असर गरेको छ। यदि यस्तै भएमा जनताको धैर्यताको बाँध नफुट्ला भन्न सकिन्न। परराष्ट्र मामिलाका जानकार रतन भण्डारी भ्रष्टाचार, कुशासन, नातावाद, कृपावाद र परिवारवादले श्रीलंका यो दुर्गति भएको बताउँछन्। भन्छन्, श्रीलंका जुन रोगले थला पर्यो, त्यो रोग हामीकहाँ अझ बढी छ। सिंगापुरले स्वतन्त्र हुँदा १० वर्षमा श्रीलंकाजस्तो हुने लक्ष्य राखेको थियो। तर, आज सिंगापुर कहाँ पुग्यो र श्रीलंकाको अवस्था कस्तो छ। पूर्वअर्थसचिव कृष्णहरि बास्कोटा भने नेपालको अर्थतन्त्र श्रीलंकाको बाटोतर्फ लक्षित नभएको बताउँछन्। समष्टिगत अर्थतन्त्रका सूचक डरलाग्दो छैन, बास्कोटा भन्छन्, अघिल्लो वर्षको तुलनामा खस्किएको छ। गत वर्ष १६ खर्बको आयात भएकोमा अहिले १९ खर्ब पुगेको छ। सरकारले आयातमा कडाइ गर्न सकेको छैन। नेपाललाई आवश्यक नपर्ने वस्तु रोक्न सरकारले चासो नदेखाएको पूर्वअर्थसचिव बास्कोटा बताउँछन्। आयात निकै बढेकाले केही वस्तुको आयात तुरुन्तै रोक्नै पर्छ, बास्कोटा भन्छन्, नत्र हामी श्रीलंकाकै बाटोमा जान सक्छौं। कृषिजन्य वस्तुको आयात पूर्णरूपमा रोक्ने गरी कदम चाल्नुपर्ने उनी बताउँछन्। उत्पादनमा जोड दिन सके कृषिजन्य वस्तुमा सजिलै आत्मनिर्भर हुन सकिन्छ, उनी भन्छन्, फलफूलमा केही वर्ष लागे पनि खाद्यान्न तथा तरकारीको आयात पूर्णरूपमा रोक्न सकिन्छ। आयातको तुलनामा निर्यात न्यून छ। यद्यपि, निर्यातकोे हिस्सा बढे पनि उत्पादन बढ्न नसक्दा व्यापारघाटा चुलिँदै गएको छ। निकासीमा विविधीकरण गर्दै जानुपर्ने बास्कोटा बताउँछन्। नीतिगत कुरामा हस्तक्षेप गर्र्नै पर्ने अर्थविद् अधिकारी बताउँछन्। आर्थिक र वित्त नीतिलाई सहयोग पुग्ने मौद्रिक नीति नआएमा संकट आउन सक्छ, अधिकारी भन्छन्, लगानीयोग्य पुँजीको अभाव रहेकाले निकै सचेत रहनुपर्ने अवस्था छ। कोभिडले घाइते पारेको अर्थतन्त्र रूसयुक्तेन युद्धका कारण नेपालसहित विश्वका अधिकांश देशमा असर पुर्याएको छ। विश्व बैंकले विश्वको आर्थिक वृद्धिदर ५ प्रतिशतभन्दा बढी प्रक्षेपण गरेकोमा २९ प्रतिशतमा झारिसकेको छ। यसले विश्वकै अर्थतन्त्र चुनौतीमा रहेको देखाउँछ। अर्थविद् अधिकारी अमेरिका आर्थिक मन्दीमा गए तेल घटेर आउने बताउँछन्। अमेरिका मन्दीमा गएन भने मूल्य बढ्छ उनी भन्छन्। त्यसो त रूसयुक्रेन युद्धकै कारण तीन दर्जन देश आर्थिक संकटमा जान लागेका छन्। डेढ दर्जन देश अहिले नै संकटमा पुगिसकेका छन्। विकसित मुलुकमा पनि यसको प्रभाव अझ् बढ्दो क्रममा छ। ४५ देशका केन्द्रीय बैंकले ब्याजदर बढाएका छन्। अर्थविद् अधिकारी भन्छन्, ओभर हिटिङ भयो भनेर ब्याजदर बढाएका छन्। यसले कस्ट अफ फन्ड महँगो भएर जान्छ। अमेरिकामै तीनचोटी ब्याजदर बढिसक्यो। नेपाल भित्रिने विदेशी मुद्राको तुलनामा बाहिरिने अधिक हँुदा शोधनान्तर स्थिति निरन्तर घाटामा छ। नेपाल राष्ट्र बैंकको पछिल्लो तथ्यांकले शोधनान्तर स्थिति २ खर्ब ८८ अर्ब ५० करोड रुपैयाँले घाटामा छ। गत आवको सोही अवधिमा ७ अर्ब ७५ करोडले बचतमा थियो। चालू खाता ५ खर्ब ४७ अर्ब ३६ करोडले घाटामा छ। गत आवको सोही अवधिमा २ खर्ब ५१ अर्ब २९ करोड मात्रै घाटामा थियो। कुल गार्हस्थ्य उत्पादन जीडीपीमा ११३ प्रतिशत स्रोत अभाव छ। यो चालू खाता घाटा पनि हो। नेपालको कुल जीडीपी ४८ खर्ब ५१ अर्बको छ। राष्ट्र बैंकका पूर्वकार्यकारी निर्देशक थापा मौद्रिक नीतिले ११३ प्रतिशत स्रोत अभावलाई अनदेखा गर्न नहुने बताउँछन्। यसलाई ५ प्रतिशत वरिपरिमा झार्नुपर्छ उनी भन्छन्। ६ महिना विदेशी वस्तु तथा सेवा धान्न पुग्ने स्थिति रहेकोमा यसलाई बढाएर ७ देखि १० महिना धान्ने बनाउन सक्नुपर्ने थापा बताउँछन्। यसले तरलता बढाउँछ। विदेशी मुद्रा बढाउनुपर्छ, थापा भन्छन्, निर्यात गरेर रेमिट्यान्समा सुधार गर्नुका साथै वैदेशिक सहयोग र वैदेशिक लगानीबाट सुधार गर्न सकिन्छ। निजी क्षेत्रको सहयोगबिना अर्थतन्त्रमा सन्तुलन कायम राख्न नसकिने उनको भनाइ छ। पर्यटन क्षेत्रमा सुधार आएको छैन, प्रत्यक्ष वैदेशिक लगानीमा खासै सुधार आउन सकेको छैन। वैदेशिक अनुदान ५५ अर्ब आउने लक्ष्य तय गरिएकोमा १३ अर्ब मात्रै आएको छ। श्रीलंकाभन्दा फरक भए पनि जोखिम भने उच्च रहेको अर्थविद्हरू बताउँछन्। श्रीलंकाभन्दा धेरै राम्रो छ थापा भन्छन्, सानो, खुला अर्थतन्त्र भएकाले व्यवस्थित पार्नुपर्छ। विदेशी लगानी आकर्षित गर्नुका साथै विदेशी विनिमय सञ्चितिमा ध्यान दिनुपर्ने अर्थविद्को सुझाव छ। नेपाल श्रीलंकाजस्तै हुने त्रास रहेकाले पाठ सिक्नुपर्छ, थापा भन्छन्, यहीँ स्थिति रहे गाह्रो हुन्छ।"
चार महिनाको भत्ता ल्याउन चार दिन पैदल,"बैतडी: बैतडीको सिगास गाउँपालिका वडा नं ५ ढुङ्गाडकी ६५ वर्षीया एकल महिला मुना लुहार दम र बाथरोगकी बिरामी हुन्। उनले नियमित औषधी खाइरहनुपर्छ। उनलाई जहिले पनि सामाजिक सुरक्षा भत्ता आउने बेला पीर पर्छ। जिल्लाको सिगास गाउँपालिका२ गाँजरीमा रहेको कृषि विकास बैंकमा पुग्न उनको घरबाट २ दिन लाग्छ। 'जाँदाआउँदा ४ दिन लाग्छ,' उनले भनिन, 'जान आउनका लागि सडक बाटो पनि छैन।' सामाजिक सुरक्षा भत्ता बुझ्न जहिले पनि समस्या हुने गरेको उनको गुनासो छ। सामाजिक सुरक्षा भत्ता लिन निकै सास्ती खेप्नुपरेको अर्का सेवाग्राही ७२ वर्षीय किस्ने कामीले बताए। उनले बुढेसकालमा वृद्धभत्ता बुझ्न आउन जान नै समस्या हुने गरेको बताए। बाटोमा बास मागेर बस्नुपर्ने उनको भनाइ छ। सडकको सुविधा नभएका कारण हिँडेरै आउनुपर्ने र बैंकमा पनि भीडभाड हुँदा निकै समस्या हुने गरेको कामीले बताए। बुढेसकालमा बैंकिङ प्रणालीले समस्या भएको अर्का सेवाग्राही दिलुवा लुहारले बताए। वृद्धभत्ता बुढेसकालको साहारा भएपनि दुर्गम क्षेत्रमा वृद्धवृद्धाले निकै सास्ती खेप्नु परेको उनले बताए। सामाजिक सुरक्षा भत्ता बुझ्न २ दिनको पैदलयात्रा गरेर बैंकको लाइन लागेका ७२ वर्षीय हरजित साउदको गत चैतमा लाइनमै बेहोस भएर मृत्यु भएको थियो। गत जेठ २७ गते सिगासको वडा नं ६ थलाकाडाका कले लुहार, महा लुहार र कालु लुहार चार दिनको पैदल यात्रा गरेर बृद्ध भत्ता नपाएपछि रित्तो हात फर्किएका थिए। जिल्लाको सिगासमा गाउँपलिकाको वडा नं १, २ र ३ का स्थानीयहरूलाई भौगोलिक रूपमा सहज हुने गरेको भएपनि अन्य वडाका स्थानीयहरुलाई भने समस्या हुने गरेको छ। वडा नं ४, ५, ६, ७, ८ र ९ का स्थानीहरूलाई बैंक पुग्न २ दिनको पैदलयात्रा गर्नुपर्छ। गाउँपालिकाको केन्द्र वडा नं ८ मा रहेको छ भने बैंक वडा २ मा रहेको छ। बैंकमा सेवा प्रवाह गर्न पनि समस्या रहेको छ। सोलारको भरमा चल्ने गरेको बैंकको सेवा बादल लागेपछि अवरुद्ध हुन्छ। इन्टरनेटको पनि राम्रो सुविधा नभएकाले सेवा प्रवाहमा समस्या भएको कृषि विकास बैंक सिगासका प्रबन्ध निर्देशक शेर बहादुर साउदले बताए। 'सोलारबाट सेवा सुचारु छ, बादल लागेकोबेला सेवा प्रवाहमा समस्या हुन्छ, उनले भने, इन्टरनेटको पनि राम्रो पहुँच छैन।' सामाजिक सुरक्षा भत्ता निकासा भएको बेला नै निकाल्नुपर्छ भन्ने मान्यता रहेका कारणले पनि बैंकमा भीडभाड हुने गरेको उनको भनाइ छ। 'पालिकाबाट सामाजिक सुरक्षा भत्ता निकासा भएपछि निकालीहाल्नुपर्छ, नत्र फिर्ता जान्छ भन्ने सोच छ,' प्रबन्धक साउदले भने,' निकासा भएको भोलिपल्ट सबै सेवाग्राही पुग्ने गरेकाले भीडभाड हुने गरेको हो।' सामाजिक सुरक्षा भत्ता वितरण प्रक्रियालाई सहज बनाउने योजनामा रहेको गाउँपालिकाका प्रमुख प्रशासकीय अधिकृत बन्द्रि ओझाले बताए। 'आगामी आर्थिक वर्षदेखि वडास्तरमा नै बैंकका कर्मचारीहरूलाई लगेर भएपनि भत्ता वितरण गर्ने योजनामा छौँ' उनले भने । केही पालिकामा वडामै भत्ताको व्यवस्था जिल्लाको डिलाशैनी गाउँपालिकामा भने बैंकका पहुँचभन्दा टाढा रहेका वडाहरूमा सम्बन्धित वडामै गएर वितरण गरिँदैछ। वडा नं ५ मा कुमारी बैंकको शाखा रहेको छ। वडा नं १, २ र ३ का सेवाग्राहीहरूका लागि पैदल हिँडेर बैंकमा पुग्नै समस्या हुने गरेको छ। बैंकबाट टाढा रहेका वडा कार्यालयमा बैंकका कर्मचारी र पञ्जीकरण कर्मचारीहरु लगेर समाजिक सुरक्षा भत्ताको व्यवस्था गरिन लागिएको डिलाशैनीका प्रवक्ता यज्ञ भट्टले बताए। जिल्लाको दशरथचन्द नगरपालिकाले पनि बैंकका पहुँचभन्दा टाढा रहेको वडाहरूमा सम्बन्धित वडा कार्यालयमा नै भत्ताको व्यवस्था गरिने निर्णय भएको छ।"
आज हरिशयनी एकादशी मनाइँदै,"काठमाडौं : प्रत्येक वर्ष आषाढ शुक्ल एकादशीका दिन घरघरमा तुलसीको बिरुवा सारी चार महिनासम्म गरिने विशेष पूजा आराधना आजदेखि सुरु हुँदैछ। एक महिनाअघि ज्येष्ठ शुक्ल एकादशीका दिनमा घर घरको तुलसी मोठमा राखिएको दलको बिरुवा आज मोठमा सारिन्छ। सनातन वैदिक परम्परा अनुसार तुलसीलाई विष्णुको प्रतीकका रुपमा मानिन्छ। आजदेखि कार्तिक शुक्ल एकादशीका दिनसम्म तुलसीको विशेष पूजा हुन्छ। आषाढ शुक्ल एकादशीदेखि कार्तिक शुक्ल एकादशीसम्म चार महिना भगवान् विष्णु क्षीरसागरमा शयन गर्ने भएकाले आजको दिनलाई हरिशयनी एकादशी भनिएको धर्मशास्त्रविद् एवं नेपाल पञ्चाङ्ग निर्णायक समितिका पूर्व अध्यक्ष प्रा डा रामचन्द्र गौतमले बताए। भगवान् विष्णु शयन गर्ने चार महिनालाई चतुर्मासा पनि भनिन्छ। एक वर्षमा २४ एकादशी पर्छन्। सक्नेले सबै एकादशीमा फलाहार मात्र गरेर व्रत बस्छन्। नसक्नेले चतुर्मासाका चार महिनामा पर्ने आठ एकादशीमा व्रत गर्छन्। कामकाजमा सक्रिय हुनुपर्ने र चार महिनासम्म पनि फलाहार गर्न नसक्नेले भने हरिशयनी एकादशी र हरिबोधिनी एकादशीका दिन फलाहार गरी व्रत बस्ने गर्छन्। हरिशयनी एकादशीका अवसरमा आज बिहानैदेखि राजधानीको बूढानीलकण्ठ, उपत्यकाका चार नारायणलगायत देशभरका नारायण एवं विष्णु मन्दिरमा भक्तजनको भीड लाग्छ। एकादशीका दिन विशेष गरी चामलबाट बनेका परिकार नखाने रोटी, ढिँडो लगायत फलाहार गर्ने गरिन्छ। वैज्ञानिक रुपमा पनि बढी अक्सीजन पाइने प्रमाणित भएको तुलसी विभिन्न रोगका लागि औषधीका रुपमा समेत प्रयोग गरिन्छ। तुलसीको मोठ भएका स्थानमा रोग सार्ने विषालु प्रकारका कीटाणु नआउने विश्वास समेत गरिन्छ। वास्तु दोष भएका स्थानमा तुलसीको मोठ राख्नाले सकारात्मक फल प्राप्त हुने मान्यता समेत छ। तुलसी भएका स्थानमा शुद्ध हावा बहने तथ्य समेत वैज्ञानिक रुपमा पुष्टि भएको छ। चार महिनासम्म विधिपूर्वक पूजा आराधना गरिएको तुलसीलाई कार्तिक शुक्ल एकादशी अर्थात् हरिबोधिनी एकादशीका दिन दामोदरसँग विवाह गरिदिने वैदिक विधि छ। तुलसी र दामोदरको विधिपूर्वक विवाहपछि अग्निस्थापना विधिबाट चतुर्मासा व्रतको उद्यापनका लागि हवनसमेत गरिन्छ। कोरोनाबाट बच्न मानव शरीरमा रोग प्रतिरोधी क्षमता विकास गर्न पनि तुलसीलगायत जडिबुटीले काम गर्ने जनाइएको छ। दुई वर्ष अघिदेखि सिंहदरबार वैद्यखाना विकास समितिले बनाएको तुलसी चियाको माग बजार बढेको छ। यी तथ्यले तुलसीको महत्व स्पष्ट पार्छ।"
कांग्रेस पदाधिकारी बैठक बस्दै,काठमाडौंः नेपाली कांग्रेसको पदाधिकारी बैठक आज बस्दैछ । सोमबार बस्ने केन्द्रीय कार्यसमितिको बैठकको तयारीका सन्दर्भमा छलफल गर्न आइतबार दिउँसो १ बजे पार्टी कार्यालय सानेपामा पदाधिकारी बैठक बस्न लागेको हो । कांग्रेस सभापति एवम् प्रधानमन्त्री शेरबहादुर देउवाले पदाधिकारी बैठक डाकेका हुन् । बैठकमा केन्द्रीय कार्यसमितिका प्रस्ताव तय गर्ने एजेण्डा छ ।
चिनियाँ कम्युनिष्ट पार्टीका विदेश विभाग प्रमुख लिउ काठमाडौंमा,"काठमाडौं : चिनियाँ कम्युनिष्ट पार्टीका विदेश विभाग प्रमुख लिउ जियान्चाओ काठमाडौं आइपुगेका छन् । केहिबेरअघि एयर चाइनाको ४३७ नम्बरको उडानबाट लिउ त्रिभुवन अन्तर्राष्ट्रिय विमानस्थलमा ओर्लिंएका हुन्। नेपालस्थित चिनियाँ दूतावासले उनको भ्रमणको संयोजन गरेको छ। दूतावासले नै शीर्ष नेताहरूको सम्भावित भेट तय गरेको छ। भ्रमण टोलीमा चिनियाँ कम्युनिष्ट पार्टीका नेताहरु फङ स्यौपिन, छाङ ज्यौछिन,छोइ च्याङ,चङ योया र वन चाङ्ता रहेका छन् । चिनियाँ कम्युनिस्ट पार्टीको विदेश विभाग प्रमुख भएपछि लिउको यो पहिलो विदेश भ्रमण हो। उनले नेपालबाट विदेश यात्र सुरु गरेका छन्। सीपीसीका विदेश विभाग प्रमुख लिउ नेतृत्वको टोलीले राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाललगायत नेतासँग भेट गर्ने कार्यक्रम रहेको छ । विदेश विभाग प्रमुख लिउले आजै प्रधानमन्त्री शेरबहादुर देउवा र परराष्ट्रमन्त्री नारायण खड्कासँग भेट गर्ने कार्यक्रम छ। पछिल्लो पटक नेपाल मामिलामा आफ्नो उपस्थिति कमजोर भएको निष्कर्ष निकालेको चीनले भूराजनीतिक शक्ति सन्तुलन गर्न र आगामी निर्वाचनमा सम्भावित वाम एकताको अवस्था बुझ्न चिनियाँ कम्युनिस्ट पार्टीका वरिष्ठ अधिकारीलाई भ्रमणमा पठाएको हो ।"
अमेरिकी प्रभाव कम गर्न चीनको बाक्लो आउजाउ,"काठमाडौं : पछिल्लो पटक नेपाल मामिलामा आफ्नो उपस्थिति कमजोर भएको निष्कर्ष निकालेको चीनले भूराजनीतिक शक्ति सन्तुलन गर्न र आगामी निर्वाचनमा सम्भावित वाम एकताको अवस्था बुझ्न चिनियाँ कम्युनिस्ट पार्टीका वरिष्ठ अधिकारीलाई भ्रमणमा पठाउँदै छ। पछिल्लो पटक नेपालमा अमेरिकी प्रभाव बढ्नु, तिब्बती शरणार्थीले खुलेआम आफ्ना गतिविधि सञ्चालन गर्नु अमेरिकी परियोजना मिलेनियम च्यालेन्ज कर्पोरेसन (एमसीसी) अनुमोदनपछिको परिणाम भनी चिनियाँहरूले आकलन गरेका छन्। चिनियाँ विदेशमन्त्री वाङ यी फर्किएको चार महिना बित्न नपाउँदै चिनियाँ कम्युनिस्ट पार्टीका प्रभावशाली नेता एवं विदेश विभाग प्रमुख लिउ जियान्चाओ आइतबार काठमाडौं आउँदै छन्। चिनियाँ विदेशमन्त्री वाङ यी गत चैत ११ गते नेपाल आएका थिए। चिनियाँ कम्युनिस्ट पार्टीको ६ सदस्यीय टोलीको नेतृत्व गर्दै आइतबार बिहान ११ बजेर ५ मिनेटमा एयर चाइनाको ४३७ नम्बर उडानबाट लिउ त्रिभुवन विमानस्थलमा ओर्लिंदै छन्। नेपालस्थित चिनियाँ दूतावासले उनको भ्रमणको संयोजन गरेको छ। दूतावासले नै शीर्ष नेताहरूको सम्भावित भेट तय गरेको छ। चिनियाँ कम्युनिस्ट पार्टी (सीपीसी) का नेताहरू फङ स्यौपिन, छाङ ज्यौछिन, छोइ च्याङ, चङ योया र वन चाङ्ता पनि विदेश विभाग प्रमुख लिउको प्रतिनिधिमण्डलमा छन्। चिनियाँ कम्युनिस्ट पार्टीको विदेश विभाग प्रमुख भएपछि लिउको यो पहिलो विदेश भ्रमण हो। उनले नेपालबाट विदेश यात्र सुरु गरेका छन्। पार्टीको विदेश विभाग प्रमुख भएपछि लिउले असार ९ मा माओवादी केन्द्र अध्यक्ष पुष्पकमल दाहाल र असार १० मा एमाले अध्यक्ष केपी शर्मा ओलीसँग भर्चुअल संवाद गरेका थिए। लगत्तै असार १६ मा लिउले परराष्ट्रमन्त्री नारायण खड्कासँग भर्चुअल संवाद गरे। त्यसकै शृंखलास्वरूप नेपालका राजनीतिक दलसँग सम्बन्ध विस्तार गर्न लिउ नेपाल आउन लागेको स्रोतले बतायो। अमेरिकाको बढ्दो प्रभाव कम गर्ने उपाय खोज्नु र सके वर्तमान सत्ता गठबन्धनलाई भत्काएर आगामी निर्वाचनका लागि कम्युनिस्ट गठबन्धन बनाउन पहल गर्नु भ्रमणको उद्देश्य रहेको चिनियाँ अधिकारीहरूले अनौपचारिक रूपमा पुष्टि गरेका छन्। यद्यपि, बेइजिङस्थित विदेश मन्त्रालयले नेपालस्थित चिनियाँ दूतावासलाई पठाएको पत्रमा विदेश विभाग प्रमुख लिउको नेपाल भ्रमणलाई फ्रेन्ड्ली भिजिट (मैत्रीपूर्ण भ्रमण) भनेको छ। चिनियाँ विश्वविद्यालयका एक प्राध्यापकका अनुसार चीनले नेपाललाई हेर्ने विगतको दृष्टिकोणलाई परिवर्तन गर्न चाहेको छ। सातपटक नेपाल आएको बताए पनि ती प्राध्यापकले आफ्नो नाम समाचारमा उद्धृत गर्न चाहेनन्। उनले अन्नपूर्ण पोस्ट्सँग भने, चीनविरुद्ध यहाँबाट भइरहेका गतिविधिलाई नजिकबाट अध्ययन गरिरहेका छौं। यस्तै अवस्था कायम रहे नेपाल र चीनको सार्वभौम सुरक्षाका लागि हामी दबाबमूलक कूटनीतिमार्फत उपस्थित हुन पनि सक्छौं। नेपालका कम्युनिस्ट शक्तिहरू एक भए यहाँको सार्वभौमिकता बलियो हुने भएकाले चीनले ती शक्तिहरूको एकताका लागि सुझाव दिनु स्वाभाविक रहेको उनको भनाइ छ। एमाले र माओवादी केन्द्रका नेताहरू चिनियाँ कम्युनिस्ट पार्टीको नियमित सम्पर्कमा रहको र सम्भव भए पार्टी एकता नत्र चुनावी मोर्चा बनाउनेबारे यहाँका नेताहरूसँग छलफल भइरहेको उनले सुनाए। यद्यपि, एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल पार्टी एकीकरणका लागि तयार हुन्छन् भन्नेचाहिँ चीनलाई पनि पूर्ण विश्वास नरहेको उनले बताए। एकीकरण सम्भव नभए चुनावी गठबन्धन गर्न सुझाव दिइरहेको उनले जानकारी दिए। एमाले र माओवादीका दोस्रो तहका नेताहरूबीच आसन्न प्रतिनिधि र प्रदेशसभा निर्वाचनमा मोर्चा बनाएर लड्नेबारे छलफल भइरहेको छ। निर्वाचनमा गठबन्धन गरेर जानेबारे कम्युनिस्ट शक्तिहरूबीच ट्र्याक टु बैठकहरू भइरहेका छन्। पछिल्लो पटक राष्ट्रिय एकता अभियान नामको पार्टी नै खोलेर वामदेव गौतमले वाम शक्तिहरूको एकताका लागि पहल गरिरहेका छन्। प्रधानमन्त्री शेरबहादुर देउवा पनि आगामी निर्वाचनमा कम्युनिस्ट शक्तिहरू मिल्ने विषयमा सशंकित देखिन्छन्। प्रधानमन्त्री देउवा त्यही भएर पनि माओवादी केन्द्र अध्यक्ष दाहालसँग बेलाबखत तर्सिने गरेका छन्। आफ्नो अभीष्ट पूरा भए जुनसुकै बेला दाहाल एमाले अध्यक्ष ओलीसँग मिल्न सक्ने प्रधानमन्त्रीको बुझाइ रहेको कांग्रेसका एक शीर्ष नेताले बताए। प्रधानमन्त्री देउवालाई प्रचण्डसँग रत्तिभर विश्वास छैन। जुनसुकै बेला प्रचण्डले धोका दिन सक्छन् भन्नेमा प्रधानमन्त्रीज्यू सजग हुनुहुन्छ, ती कांग्रेस नेताले भने। कम्युनिस्ट शक्तिहरूबीच सम्भावित गठबन्धनका प्रयासहरूबारे प्रधानमन्त्री जानकार रहेको उनले बताए। चिनियाँहरू पनि कम्युनिस्ट एकताका लागि सत्ता गठबन्धन ढाल्न खोजिरहेका छन्। आफ्नो फाइदाका लागि चिनियाँहरूले कम्युनिस्ट शक्तिहरूको एकतलाई जोड दिँदै आएका छन्। कम्युनिस्ट शक्तिहरूबीच पार्टी एकीकरण गराउने र त्यो सम्भव नभए निर्वाचनलक्षित मोर्चा बनाउन नेपालका कम्युनिस्टहरूलाई दबाब दिने चीनको लबिइङ छ। संसद्मा कम्युनिस्टहरूको उपस्थिति बलियो भए नेपालमा अमेरिकी प्रभाव कम हुँदै जाने उनीहरूको बुझाइ छ। यही अवस्था बुझ्न बेइजिङले सीपीसीका विदेश विभाग प्रमुखलाई नेपाल पठाएको चिनियाँ अधिकारीहरूले बताएका छन्। आफू बलियो बन्न वाम गठबन्धन गराउने चिनियाँ कसरत नेपालले एक चीन नीति अख्तियार गर्दै आएको छ। यसको मतलब नेपालबाट चीनविरोधी गतिविधि नहोस् भन्ने बेइजिङ चाहन्छ। तर, पछिल्लो सरकारको क्रियाकलापले नेपालले अख्तियार गर्दै आएको एक चीन नीतिप्रति बेइजिङको विश्वास घट्दै गएको चिनियाँ कूटनीतिज्ञले अनौपचारिक प्रतिक्रिया दिन सुरु गरेका छन्। अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) संसदबाट अनुमोदन भएपछि नेपालमा अमेरिकी प्रभाव बढेको र वर्तमान सरकार चिनियाँ परियोजना बीआरआई कार्यान्वयनमा उदासीन देखिएको चिनियाँहरूले बुझ्न थालेका छन्। एमसीसी र एसपीपी दुवै चीनविरोधी रहेको बेइजिङले स्पष्ट रूपमा बुझेको छ। एमसीसी अनुमोदन हुनु नै बीआरआई परियोजना संकटमा पर्नु हाम्रो बुझाइ हो, एक चिनियाँ अधिकारीले अन्नपूर्णसँग भने। यद्यपि, कम्युनिस्ट सरकार आए बीआरआई कार्यान्वयनमा सहज हुने उनको ठम्याइ छ। पछिल्ला घटनाक्रममा वर्तमान सरकारले चीनविरोधी गतिविधिलाई प्रश्रय दिएको बेइजिङको बुझाइ छ। चिनियाँ विदेशमन्त्री वाङ यी नेपाल आउनु दुई दिनअघि चैत ९ मा नेपालस्थित अमेरिका, बेलायत, अष्ट्रेलिया, युरोपेली युनियनका वरिष्ठ कूटनीतिज्ञले ललितपुरस्थित तिब्बती शरणार्थी शिविरको भ्रमण गरेका थिए। त्यसको केही दिनअघि सोही स्थानमा तिब्बती शरणार्थीले आयोजना गरेको ल्होसार कार्यक्रममा अमेरिका, बेलायत, अस्टेलियालगायत मुलुकका राजदूतहरू सहभागी भएका थिए। अमेरिकी उपविदेशमन्त्री एवं तिब्बत मामिला संयोजक उज्रा जियाले नेपाल भ्रमणका क्रममा जेठ ७ गते स्वयम्भूस्थित तिब्बती स्कुल र जावलाखेलस्थित तिब्बती शरणार्थी शिविर भ्रमण गरेकी थिइन्। पछिल्लो पटक असार २२ गते तिब्बती शरणार्थीले नेपालस्थित विभिन्न मुलुकका कूटनीतिज्ञहरूका साथमा धार्मिक नेता दलाई लामाको जन्मदिन मनाएका थिए। चिनियाँहरूको दबाबमा प्रहरीले धार्मिक नेता लामाको जन्मोत्सव कार्यक्रममा हस्तक्षेप प्रयास गरेको थियो। सञ्चारकर्मीलाई सो कार्यक्रमको रिपोर्टिङ गर्न प्रहरीले अवरोध गरेको थियो। पछिल्लो पटक अमेरिकाको स्टेट पार्टनरसिप प्रोग्राम (एसपीपी) रद्द गर्ने मन्त्रिपरिषद्को निर्णय कार्यान्वयन हुनेमा चीन सशंकित भएको छ। नेपालस्थित चिनियाँ दूतावासका डिफेन्स अटेचीले अमेरिका उड्नुअघि प्रधानसेनापति प्रभुराम शर्मालाई भेटेर एसपीपी र त्यसको कार्यान्वयनको विषयमा चासो राखेको जंगी अड्डा स्रोतले बताएको छ। चीनले कम्युनिस्ट शक्ति मिलाएर नेपालमा स्पेस खोज्दै छ एमाले अध्यक्ष केपी शर्मा ओली प्रधानमन्त्री भएका बेला चीनलाई राजनीतिक स्पेस दिए। जुन अहिले समाप्तजस्तै छ। शेरबहादुर देउवा गत वर्ष प्रधानमन्त्री बनेपछि ओली प्रधानमन्त्री हुँदा चीनले पाएको स्पेस बन्द गरिदिए। चिनियाँ प्रभावले नै त्यो बेला नेकपा बनेको थियो। तत्कालीन नेकपा अहिले विभाजित छ। चिनियाँ कम्युनिस्ट पार्टीका विदेश विभाग प्रमुखको नेपाल भ्रमण कम्युस्टि शक्तिहरूको एकताका लागि नै हो। चीन कम्युनिस्टहरूको एकता गराएर नेपालमा आफ्नो बलियो स्पेस बनाउन चाहन्छ। मेरो विचारमा नेपालका वाम शक्तिहरूलाई मिलाउन खोज्नु भनेको चीनको हस्तक्षेप हो। राजनीतिक दलहरूको एकता हुनु वा छुट्टिनु भनेको त्यहाँका नेता र जनताको अधिकार हो, न कि कुनै अमुक मुलुकको। चीनलाई हामीले कसरी व्यवहार गर्ने भनेर भारत र अमेरिकालाई हामी सोध्दैनौं। त्यस्तै भारत र अमेरिकालाई हामीले गर्ने व्यवहारबारे समेत चीनलाई सोध्न जरुरी छैन। तर, सञ्चारमाध्यममा पढे सुनेअनुसार कम्युनिस्ट शक्तिलाई एकता गर्ने उद्देश्यले सीपीसीका नेता आएका हुन भने त्यो सरासर चीनले आन्तरिक मामिलामा हस्तक्षेप गर्न खोजेको हो। नेपाल छिमेकी मुलुकहरूसँग स्वतन्त्र ढंगले द्विपक्षीय सम्बन्ध अगाडि बनाउन चाहन्छ।"
चरम आर्थिक संकटले श्रीलंकामा सत्ता नै धरमर,"चरम आर्थिक संकट व्यहोरिरहेको श्रीलंकाका जनता राष्ट्रपति र प्रधानमन्त्रीविरुद्ध नै उर्लिएका छन्। केही महिनायता चर्किएको प्रदर्शनले शनिबार उग्ररूप लिएको छ। हजारौं प्रदर्शनकारीले कोलम्बोस्थित आफ्नो निवास घेरेपछि राष्ट्रपति गोटाबाया राजापाक्षे त्यहाँबाट भागेका छन्। प्रहरीले हावामा गोली प्रहार गरे पनि भीडलाई राष्ट्रपति निवास प्रवेशबाट रोक्न सकेन। प्रदर्शनकारीहरूभित्र प्रवेश गर्दा राजापाक्षे त्यहाँ थिएनन्। उनलाई सुरक्षाका लागि अन्यत्र सारिएको सुरक्षा अधिकारीहरूले जनाएका छन्। यद्यपि कहाँ छन् भनेर खुलाइएको छैन। स्थानीय सञ्चारमाध्यममार्फत सार्वजनिक भिडियो फुटेजमा प्रदर्शनकारीहरू राष्ट्रपति भवनमा कुर्सीमा बसेको, त्यहाँको स्वीमिङ पुलमा नुहाउँदै गरेको दृश्यहरू देखिन्छ। प्रदर्शनमा भाग लिन देशका विभिन्न भागबाट कोलम्बो पुगेका थिए। प्रदर्शनकारीले आर्थिक संकटमा राजापाक्षेलाई दोषी ठहर्याउँदै उनको राजीनामा माग गरेका छन्। आक्रोशित आन्दोलनकारीले प्रधानमन्त्री रनिल विक्रमासिंघेको टेम्पल ट्रिज निवासमा पनि प्रवेश गरी तोडफोडका साथै आगजनी गरेका छन्। प्रधानमन्त्री विक्रमासिंघेले भने राजीनामा दिन तयार रहेको घोषणा ट्विटरमार्फत गरेका छन्। प्रधानमन्त्री कार्यालयका अनुसार सबै नागरिकको सुरक्षासहितको सरकारको निरन्तरता सुनिश्चित गर्न सर्वदलीय सरकारका लागि विपक्षी दलको प्रस्तावमा सहमति जनाउँदै प्रधानमन्त्री विक्रमासिंघेले राजीनामा दिने तय गरेका हुन्। यसै साता इन्धन वितरण पुनः थालिने र विश्व खाद्य कार्यक्रमका निर्देशक पनि श्रीलंकाको भ्रमण गर्ने तयारीमा रहेकाले पनि प्रधानमन्त्री विक्रमासिंघेको उक्त निर्णय आएको प्रधानमन्त्री कार्यालयले जनाएको छ। कोलम्बो सहर शनिबार दिनभर तनावग्रस्त रह्यो। आन्दोलनकारीलाई रोक्न सेना परिचालन गरिएको छ। सडकमा उत्रिएका आन्दोलनकारीलाई तितरबितर पार्न प्रहरीले अश्रुग्यास प्रहारका साथै हवाई फायरसमेत गरेको थियो। प्रहरीले प्रदर्शनकारीमाथि पानीको फोहोरा प्रयोग गरेको थियो। प्रहरीको कारबाहीमा कैयौं व्यक्ति घाइते भएका र उनीहरूलाई अस्पतालमा भर्ना गरिएको सञ्चारमाध्यमले जनाएका छन्। श्रीलंकाको नेसनल अस्पतालका अनुसार प्रदर्शनमा घाइते हुनेको संख्या शनिबार साँझसम्म ५५ पुगेको छ। जसमध्ये तीन जना गोली लागेर घाइते भएका र एक जना पूर्वसांसद रहेको जनाइएको छ। केही दिनअघि भएको प्रदर्शनमा चिकित्सक र बैंकरसमेत प्रदर्शनकारीसँगै सडकमा उत्रिएका थिए। उनीहरूले सरकारलाई कि इन्धन अभाव समाधान गर्न वा पद छाडेर जान माग गरेका थिए। बिजुली कटौती, खाद्यान्न र औषधिजस्ता अत्यावश्यक वस्तुको अभावका कारण महिनौंदेखि भएका आन्दोलनका क्रममा ९ जनाको मृत्यु र करिब ३ सय घाइते भएपछि दुई महिनाअघि त्यहाँ सरकार परिवर्तन भएको थियो। तर, यो सरकारले पनि समस्याको समाधान गर्न नसकेको भन्दै उनीहरू आन्दोलनमा उत्रिएका हुन्। अत्यावश्यक सेवामा संलग्न व्यक्ति भनिए पनि काममा जानका लागि पर्याप्त इन्धन नपाइएको गुनासो त्यहाँका चिकित्सक, नर्स र मेडिकल स्टाफले गरेका छन्। जति खेर जारी थियो क्रिकेट म्याच गाले अन्तर्राष्ट्रिय रंगशालामा शनिबार विश्वको नम्बर १ वरीयतामा रहेको टोली अस्ट्रेलियासँगको टेस्ट क्रिकेट म्याच चलिरहेको थियो। सोही क्रममा सरकारविरोधी हजारौं प्रदर्शनकारीले रंगशालाबाहिर प्रदर्शन गरेका थिए। उनीहरूले जनतालाई शक्ति र गोटा घर जाऊ लेखेका ब्यानर बोकेर देशमा ब्याप्त गम्भीर आर्थिक संकटलाई सम्बोधन नगरेकोमा राष्ट्रपतिको राजीनामा माग गरेका थिए। अस्ट्रेलियाका क्रिकेट कमेन्टेटर एडम कोलिन्सले स्टेडियमबाटै गालेमा असाधारण दृश्यहरू भन्दै प्रदर्शनबारे वर्णन गरे। क्रेनमा प्रदर्शनकारीहरू, ट्रकको पछाडि पनि केही। पहिलेभन्दा ठूलो आवाज अनि कतै हलचल नडगमगाइरहेको भीड, रंगशालाबाहिर कस्तो दृृश्य देखिन्छ भन्दै उनले ट्वीटरमा वर्णन गरेका छन्। श्रीलंकाली पूर्वक्रिकेटर सनथ जयसूर्या पनि प्रदर्शनमा मिसिए। उनले ट्वीटरमा आन्दोलनकारीसँगका आफ्ना केही तस्बिर पनि सेयर गरेका छन्। उनले आफू जनताको साथमा रहेको बताएका छन्। छिट्टै विजयको उत्सव मनाउने र यसलाई बिना अवरोध जारी राख्नुपर्ने उनले जनाएका छन्। क्रिकेट अधिकारीहरूले भने देशको राजनीतिक उथलपुथलबाट खेलकुद प्रभावित नभएको बताएका छन्। तालिका परिवर्तन गर्ने कुनै योजना नरहेको उनीहरूले बताएका छन्। क्रिकेट बोर्डका एक अधिकारीका अनुसार अष्ट्रेलियाको टेस्ट सकिन लागेको छ भने पाकिस्तानको सिरिज सुरु हुनेवाला छ। उक्त ठाउँ राजधानी कोलम्बोबाट १ सय २४ किलोमिटर टाढा रहेको दक्षिणी तटीय सहर गालेमा पर्छ। चर्को मूल्यवृद्धिसँगै खाद्यान्न, इन्धन र औषधिको अभाव भएको विरोधमा जनताले शनिबार सरकारविरुद्ध याली निकालेका छन्। आन्दोलनलाई विपक्षी, ट्रेड युनियन, विद्यार्थी र किसान संगठनले समर्थन गरेका छन्। राजधानी कोलम्बो र आसपासमा हुन लागेको उक्त यालीअघि सरकारले शुक्रबार राति ९ बजेदेखि कफ्र्यु लगाएको थियो। इतिहासमै ठूलो आर्थिक संकट श्रीलंकाले इतिहासमै सबैभन्दा खराब र ठूलो आर्थिक संकटको सामना गरिरहेको छ। बेलायतबाट सन् १९४८ मा स्वतन्त्र भएयता यो दक्षिण एसियाली राष्ट्रको सबैभन्दा गम्भीर आर्थिक संकट हो। मूल्यवृद्धि र अत्यावश्यक वस्तुको अभावको विरोधमा महिनौंदेखि विरोध प्रदर्शन भइरहेका छन्। देशमा विदेशी मुद्रा सकिएको छ। इन्धन, खाद्यान्न र औषधिलगायत आधारभूत वस्तुको आयात हुन नसक्दा अभाव भएको छ।वर्षौंदेखि सत्तामा रहेका राजापाक्षे परिवारले अर्थतन्त्रको उचित व्यवस्थापन नगरेको र चीनबाट धेरै ऋण लिएको आरोप धेरैले लगाएका छन्। डलर सञ्चितिमा कमीले निम्तियो संकट श्रीलंकामा विदेशी मुद्रा सञ्चितिको तीव्र कमीका कारण आर्थिक संकट भएको हो। सरकारको आर्थिक व्यवस्थापकीय कमजोरी र कोरोना महामारीको प्रभावका कारण यस्तो भएको आरोप धेरैले लगाएका छन्। कोभिडका कारण पर्यटनमा निर्भर अर्थतन्त्रलाई ध्वस्त पारेको र विदेशी कामदारबाट आउने रेमिट्यान्स पनि घटेपछि समस्या निम्तिएको जानकार बताउँछन्। तेलको बढ्दो मूल्य, लोकप्रियताका लागि कर कटौती र गत वर्ष रासायनिक मल आयातमा ७ महिनाको प्रतिबन्धले कृषि क्षेत्रलाई ध्वस्त बनाएको छ। विश्व बैंकले लगानी गरिरहेका १७ वटा परियोजनाको पुनर्संरचना गर्न श्रीलंका सहमत भएको छ। यसअघि प्रदान गरिएको यस्तै सहयोग इन्धन र औषधि किन्न प्रयोग गरिएको थियो। वैदेशिक विनिमय सञ्चिति अभावका कारण श्रीलंकाले इन्धन, खाद्यवस्तु र औषधिजस्ता अत्यावश्यक वस्तु आयात गर्नै सकेन। यसका साथै यस वर्ष मेमा पहिलो पटक ऋणको किस्ता तिर्न पनि असफल भयो। श्रीलंकाले ७८ मिलियन डलर तिर्नुपर्ने भए पनि थप ३० दिनको म्याद बढाउँदा पनि ऋण तिर्न असमर्थ भएको थियो। श्रीलंकाले अन्तर्राष्ट्रिय मुद्रा कोष (आईएमएफ)बाट करिब ३५ अर्ब डलर बेलआउट रकम खोजिरहेको छ। यसका लागि वार्ता जारी रहेको जनाइएको छ। सरकारले यस वर्ष आईएमएफलगायत अन्तर्राष्ट्रिय समुदायबाट ५ अर्ब डलरको सहायता आवश्यक रहेको जनाएको छ। बारम्बार असफल प्रधानमन्त्री विक्रमासिंघे रनिल विक्रमासिंघे गत मेमा छैटौं पटक प्रधानमन्त्री हुने घोषणा हुँदा त्यहाँका जनतामा निराशा र अविश्वास छाएको थियो। विक्रमासिंघेलाई राजापाक्षे परिवारनिकट भनेर हेरिएको थियो। उनीहरूको सुरक्षाको ग्यारेन्टी हुने सम्भावना भएकाले उनलाई छनोट गरिएको भन्ने धेरैले सोचेका थिए। यसअघि पनि उनले कहिले पनि आफ्नो कार्यकाल पूरा गर्न पाएका थिएनन्। प्रदर्शनकारीले शनिबार उनको निवासमा प्रवेश गरेसँगै अब उनले यस कार्यकाल पनि पूरा गर्न नपाउने भएका छन्। उनी स्वयंले राजीनामा दिने जानकारी गराइसकेका छन्। उनी पहिलो पटक सन् १९७७ मा संसद्मा निर्वाचित भएका थिए। सन् १९८९ मा रणसिंघे प्रमदासा राष्ट्रपतिमा निर्वाचित भएपछि उनी तुरुन्तै पार्टी पंक्तिमा अगाडि पुगेका थिए। उनी पहिलो पटक सन् १९९३ देखि १९९४ सम्म प्रधानमन्त्री बनेका थिए। इप्पावाला सहरमा उनले सम्बोधन गरिरहेको सभामा बस विस्फोट हुँदा उनी हत्या हुनबाट बच्न सफल भएका थिए। शताब्दीको अन्त्यतिर उनी राष्ट्रपतिका लागि वास्तबिक दावेदार थिए। तर, कारणवश पछि हटे। सन् २०१९ मा इस्टर चाडका बेला भएको एक घातक बम विस्फोटको समयमा उनी प्रधानमन्त्री थिए। उक्त विस्फोटमा कम्तीमा २ सय ५० जनाले ज्यान गुमाएका थिए। आक्रमणअघि गुप्तचरले दिएको चेतावनीपछि उनी विस्फोट स्थलबाट बाहिरिएका थिए। उनको दल एक समयको सत्तारुढ यूएनपीले पछिल्लो चुनावमा संसद्मा एक मात्र प्रतिनिधि छाड्न सफल भयो। उनको पार्टीबाट संसद्मा उनी मात्रै एक संसदीय प्रतिनिधि छन्। दुई महिनाअघि उनी पुनः प्रधानमन्त्री नियुक्त हुँदा चौतर्फी आक्रोश व्यक्त भएको थियो। तर, यो कार्यकाल पनि उनका लागि सफल सावित हुन सकेन। राजापाक्षे : पहिले नायक, अहिले खलनायक राजापाक्षेका दाजुभाइ महिन्दा र गोटाबायालाई गृहयुद्ध जितेकोमा धेरैले नायकका रूपमा प्रशंसा गरे। तर, अहिले तिनैलाई खलनायकका रूपमा गाली गरिन्छ। एक दशकभन्दा बढी समयदेखि श्रीलंकाको राजनीतिमा प्रभुत्व जमाउँदै आएको परिवार अहिले एकाएक जनताको नजरबाट गिरेको छ। सन् २००९ मा राष्ट्रपतिका रूपमा आफ्नो पहिलो कार्यकालमा महिन्दा राजापाक्षेलाई बहुसंख्यक जनताले नायक मानेका थिए। किनभने त्यति बेला विद्रोही समूह तमिल टाइगरलाई परास्त गरी करिब तीन दशक लामो गृहयुद्धको अन्त्य गर्न उनले महत्वपूर्ण भूमिका निभाएका थिए। उनका बुबा सांसद थिए। महिन्दा बिस्तारै विपक्षी दलका नेताका रूपमा संसद्मा उदाय र सन् २००४ मा उनी प्रधानमन्त्री बने। यसको एक वर्षपछि उनी राष्ट्रपति भए। उनले आफ्ना भाइ गोटाबायालाई रक्षा सचिव बनाए। श्रीलंकाली सेनाबाट अवकाश लिएर अमेरिकामा शान्त जीवन बिताइरहेका महिन्दाका कान्छो भाइका लागि यो ठूलो करियर जम्प थियो। त्यसपछि गोटाबायाले पनि विस्तारै प्रख्याति कमाउँदै गए। उनीहरूका दाजुभाइ र आफन्तहरू पनि सरकारमा सामेल हुँदै गए। यसरी महिन्दाले राजापाक्षे साम्राज्य स्थापना गर्न महत्वपूर्ण भूमिका खेलेका थिए। एजेन्सीको सहयोगमा"
लुम्बिनी विकास बैंकद्वारा कीर्तिमानी आरोहीलाई सम्मान,"काठमाडौं : लुम्बिनी विकास बैंक लिमिटेडसँग स्थापनाकालदेखि 'निरन्तर सहयात्रा' गर्दै आएका कीर्तिमानी पर्वतारोही कामी रिता शेर्पालाई बैंकले सम्मान गरेको छ। बैंकको लोगो अंकित ब्यानरसहित २६औं पटक विश्वकै सर्वोच्च शिखर सगरमाथा चुचुरोमा पुगेर आफ्नो नाम पुनः गिनिज बुक अफ वल्र्ड रेकर्डमा लेखाउन सफल भएका कारण बैंकले सम्मान गरेको हो। बैंकले आफ्नो १५ औं बार्षिकोत्सवको अवसरमा कीर्तिमानी आरोही शेर्पालाई उनको उत्तरोत्तर प्रगतिको कामनासहित सम्मानपत्र प्रदान गरेको छ। बैंकका अध्यक्ष दशरथ रिसालले बैंकको केन्द्रीय कार्यालयमा एक समारोहकाबीच सम्मानपत्र प्रदान गरे। कीर्तिमानी पर्वतारोही कामी रिता शेर्पा विगत दुई दशकदेखि लुम्बिनी विकास बैंकमा 'निरन्तर सहयात्री' का रूपमा आबद्घ छन्। यो कीर्तिमानी आरोहण आफ्नो लागि मात्र नभएर आफ्नो परिवार, शेर्पा समाज तथा सम्पूर्ण नेपालको लागि भएको उनले जानकारी दिए। उनको यस साहसिक कार्यले बैंकका साथै सम्पूर्ण नेपाल तथा नेपालीलाई गौरवान्वित बनाएको छ। हाल बैंकले ७ वटै प्रदेशमा ८६ वटा शाखामार्फत कारोबार गर्दै आएको छ। यस लुम्बिनी विकास बैंक लिमिटेडले 'निरन्तर सहयात्रा' भन्ने नाराका साथ उच्चस्तरीय, आधुनिक एवं नविनतम् प्रविधिहरु सहितको सुरक्षित बैंकिङ्ग सेवा प्रदान गर्दै आईरहेको छ। आफ्ना ग्राहकहरुलाई अधिकतम प्रतिफल दिने उद्देश्यले बैंकले मुद्दती खातामा 'मासिक' रूपमा ब्याज प्रदान गर्ने विशेष योजनासमेत कार्यान्वयनमा ल्याएको छ।"
बुढीगंगा नगरपालिकाको मेयरमा एमालेका बानियाँ ९५८ मतले अगाडि,"बाजुरा : बुढीगंगा नगरपालिकाको मेयरमा एमालेले अग्रता कायम राखेको छ। पछिल्लो मतमरिणामअनुसार मेयर पदका उम्मेदवार नेकपा एमालेका रामबहादुर बानियाँ ९५८ मतले अगाडि छन्। उनलाई गठबन्धनबाट कांग्रेसका मेयरका उम्मेदवार रंगबहादुर खातीले पछाइरहेका छन्। ८ हजार ६१७ मतगणना हुँदा एमालेका उम्मेदवार बानियाँले ४ हजार ५५५ प्राप्त गरेका छन् भने कांग्रेसका उम्मेदवार खातीले ३ हजार ५ सय ९०७ मत प्राप्त गरेका छन्। यस्तै, उपमेयरमा पनि एमालेले अग्रता कायम राखेको छ। एमालेबाट उपमेयरको उम्मेदवार माया खड्का ८८० मतले अगाडि छन्। उनले ४ हजार ४८० मत प्राप्त गर्दा कांग्रेसकी उपमेयरकी उम्मेदवार रिता शाहीले ३६०० सय मत प्राप्त गरेकी छन्। गत बैशाख ३० गते भएको स्थानीय तह निर्वाचनमा धाँधली भएको भन्दै उजुरी परेपछि निर्वाचन आयोगले बिहीबार पुनः निर्वाचन गरेको थियो।"
दाङमा जङ्गली च्याउ खाएर छ जना बिरामी,"दाङ : दाङमा जङ्गली च्याउ खाएर छ जना बिरामी परेका छन्। शनिबार बिहान स्थानीय जङ्गलबाट च्याउ खोजेर ल्याएका उनीहरूले पकाएर खाएको केही समयमै बिरामी परेको जिल्ला प्रहरी कार्यालयका प्रवक्ता मुकुन्दप्रसाद रिजालले जानकारी दिएका छन्। उनका अनुसार बिरामी पर्नेमा घोराही उपमहानगरपालिका११ खैरा निवासी ४२ वर्षीय भोला बिसी, उनका छोरीहरू २० वर्षीया सोनु बिसी र १५ वर्षीया पविता बिसी रहेका छन्। त्यस्तै विषादी च्याउ खाएर घोराही१२ हापुर निवासी ४२ वर्षीय लालबहादुर बस्नेत, उनकी श्रीमती ४० वर्षीया शान्ता बस्नेत र छोरा १६ वर्षीया समिर बस्नेत पनि बिरामी परेको प्रहरीले बताएको छ। बिरामीहरू सबैको राप्ती स्वास्थ्य विज्ञान प्रतिष्ठान घोराहीमा उपचार भइरहेको प्रहरीले जनाएको छ। लालबहादुरको परिवारको अवस्था गम्भीर रहेको प्रहरीले बताएको छ। रासस"
आख्यान भूमिमा जमेकी प्रेमा शाह,"प्रेमा शाह नेपाली साहित्यको कथा, उपन्यास र कविताको क्षेत्रमा एउटा प्रकाश स्तम्भको रूपमा प्रशंसनीय काम गरेर असामयिक मृत्युवरण गर्न पुगेकी प्रतिभाशाली व्यक्तित्व हुन्। पहेंलो गुलाफ नामक पहिलो कथाकृति प्रकाशित भएपछि समीक्षात्मक टिप्पणी प्रकाशित गरें। आधुनिक नेपाली साहित्यकी धनी प्रेमाको जन्म २००२ असार १९ गते भएको हो। पहिलो कथा संग्रहमा पहेंलो गुलाफ शीर्षकमा उनको पहिलो कथा संकलित भएर प्रकाशित भएको पाइन्छ। यो कथा धेरै सकसपूर्ण स्थितिमा लेखिएको हुन सक्छ। लेखन त्यति सजिलो कहाँ हुन्छ र ? उनकै शब्दमाहिजो केही लेख्न सकिनँ। राति १ बजे लेख्न बसेकी, मन लागेन। निद्रा पनि परेन। आज पनि के लेखूँ खै ? ठूलो चट्टान उखेलिएर छातीमा झुन्डिएको छ। एउटा निर्जीव शताब्दी अघिको फसिलसित जोडिन पुगेकी छु म। साँचो लेखन र यथार्थ लेखन जीवनको दर्दबाट उत्पन्न हुन्छ। जीवनको कुण्ठाग्रस्त कष्टबाट लेखनको अनुभूति अभिव्यक्त हुन्छ। जीवन पीडाले भरिएको हुन्छ अक्षरका पन्नापन्नाहरू र यस्तो लेखन नै जीवनलाई छुन्छ किनभने जीवनको गहनतम र घनिभूत पीडा यसमा अभिव्यक्त भएको हुन्छ। हास परिहासबाट लिखित लेखन त्यति मर्मस्पर्शी एवं मार्मिक हुँदैन। उनको लेखनमा पीरैपीरको अनुभूतिले भिजेको जस्तो प्रतीत हुन्छ। जस्तोः दुई महिनादेखि मैले केही लेख्न सकेकी छैन। डायरीका यी रित्ता पृष्ठहरू जति पल्टाउँछु उति मभित्रको खाली झन्झन् बढ्दै गएजस्तो लाग्छ। कस्तो खाली हो, म आफैं पनि जान्दिनँ। म ज्यादै दुब्लाइसकें, थुकसित कहिलेकाहीँ रगत मिसिएर आउँछ। राति आँखै तिरमिराउने कालो रगत। मलाई टीबी भएको रहेछ। प्रेमा शाहको व्यक्तिगत जीवन पनि उकुसमुकुस, छटपटी, आरोह अवरोह, आँसु मिश्रित अनुभूतिको कहानी हो पहेंलो गुलाफ। उनको जीवन अनुभूति र पहेंलो गुलाफको नियतिमा कति सादृश्य छ, कति समानता छ, कति मेलखाने जीवनानुभूति छ। पहेंलो गुलाफमा अभिव्यक्त भएको जीवन दर्शन प्रेमाको जीवन दर्शन नै हो भन्न सकिन्छ । च्वः मेरो पहेंलो गुलाफ, एउटाएउटा पातमा एउटा एउटा लाभ्रे। सबै फूल खाएर सकिन लागिसके, यी लाभ्राहरू कति चाँडो पातलाई सक्दा रहेछन्। पानी छिट्यायो। ऊ आकाश हल्लिइरहेछ, खस्ने मात्रै बाँकी छ। गुलाफ पहेंलो गुलाफ एक एक पत्र हराउँछ। उनले लेखेजस्तै जीवन रह्यो, प्रेमा शाहको। सबैको यही नियति छ। प्रेमाको यो कथा अम्मर र अविस्मरणीय बनेको छ। यो मास्टरपिस कथा हो। उनको वास्तविक जीवनको प्रतिविम्ब पनि। संग्रहभित्र अरु कथा पनि छन्। जस्तो लोग्ने, प्रतिक्रिया, चायाँ, मीना, एउटा जीवन्त क्षण जो मरी मरी पनि बाँच्छ, बाल्जपछि र सिउँडीको झ्याङमा। प्रेमाको दोस्रो कथा संग्रह हो, विषयान्तर। यसमा कुन रंग, अनिश्चितता, स्थिति बोध, कहीँदेखि कहीँसम्म, विरोध, उदात्त रेखा, सन्त्रासदेखि पर मार्तोल र चट्टान वर पर आदि कथा छन्। हिन्दी साहित्यका कथाकार चन्द्रधर शर्मा गुलेरी तीनवटा मात्र कथा लेखेर अमर भए। हिन्दी साहित्यको इतिहासमा उनको नाम स्वर्णाक्षरमा अंकित छ। यी तीन कथामध्ये उसने कहा था बहुचर्चित बहुप्रशंसित र बहुपठित तथा बहुमूल्य उपलब्धिको रूपमा स्मरणीय छ। प्रेमालाई अमर कथाकार बनाउनमा पहेंलो गुलाफ सफल र समर्थ छ। पहेंलो गुलाफ प्रधानतः र मूलतः प्रतीकात्मक कथाको रूपमा नेपाली पाठकको मनमस्तिष्कमा सधैं जीवित रहनेछ। प्रेमा उपन्यासकारको रूपमा पनि प्रसिद्ध छन्। उनको मम्मी धेरै मार्मिक र मर्मस्पर्शी उपन्यासमा गनिन्छ। अर्को उपन्यास आकाश विभाजित छ मा संकलित भएर प्रकाशित छ। उनको उपन्यास मम्मी लेखिकाले आत्मपरीक्षण गरेर लेखेकी हुन्। यो उपन्यास चरित्रप्रधान उपन्यास हो। पुरुषप्रधान समाजको कुरीति र विकृतिलाई नंग्याउने कोसिस गरिएको छ। मम्मी पतिको रुखो व्यवहारबाट आजित भएर परपुरुषतिर आकर्षित भइन्। आफ्नै घरमा राखेर उनीसित पतिको सम्बन्ध स्थापित पनि गर्छिन्। पारिवारिक जीवनको दायित्व निर्वाह गर्नमा ऊ एउटी असाधारण महिला सावित भइन्। उनको जीवन एउटा खुल्ला किताब जस्तो थियो। मम्मी यस्ती आधुनिक शिक्षित महिला हुन् जसले तीन छोरीलाई सभ्य र सुरक्षित बनाउँछिन्। मम्मी परजीवी होइन अपितु अर्को लोग्नेलाई पनि पालेर राख्छिन् तर उसको लोभलालचले पछि घरबाट निकालेरै छाडिन्। महिलाले चाहे भने के गर्न सक्दैनन्। अचेल त महिला सशक्तीकरणको युग छ तर जुनबेला प्रेमाले मम्मी उपन्यास लेखिन्, त्यसबखत यस्तो स्थिति थिएन। यसबाट के पनि प्रष्टिन्छ भने प्रेमा दूरदर्शी महिला भएरै मम्मी सम्भव भयो। उनले मम्मी जस्तो पात्रको सिर्जनामा काव्यिक प्रतिभा, औपन्यासिक क्षमता एवं दक्षता र आख्यानात्मक आवरणमा सशक्त महिला पात्रको सिर्जना गरेर उदाहरणीय काम गर्नमा सफल भइन्। अर्को उपन्यास आकाश विभाजित छ पनि उनको प्रशंसित छ। तराईको भूमिमा जन्मिएकी प्रेमाले तराई भूमिको तरंगबारे यथार्थ चित्रण गरेकी छन्। पुरुष चरित्रको चित्रणमा पनि उनी खप्पिस छन्। जस्तोरञ्जन। शायद मभन्दा झन ऊ साहसिलो होला नत्र स्वास्नीमान्छेलाई यसरी पत्याउने आँट लोग्ने मान्छेमा शून्य प्रतिशत नै हुन्छ। रञ्जन बेग्लै लोग्ने मान्छे हो। अन्य लोग्नेमान्छेको तुलनामा। प्रेमाले उपर्युक्त दुईवटा लघु उपन्यास लेखेर औपन्यासिक कुशलता देखाइन्। उनी सानो कथानकमा पनि एउटा महान् सन्देश दिन खोज्छिन्। प्रेमा मूलतः एवं प्रधानतः कवयित्री भएको हुनाले उनको भाषाशैलीमा काव्यिक सौन्दर्य पाइनु सर्वथा स्वाभाविक हो। गद्य लेखन कविताको कसी मानिन्छ। यस कसीमा प्रेमा सर्वथा सफल देखिनु स्वाभाविक हो। उनको भाषाशैलीमा अंग्रेजी भाषाको प्रयोग पनि बढी मात्रामा पाइन्छ। यो उनको अंग्रेजी मोह पनि भन्न सकिन्छ। अंग्रेजी भाषाको प्रयोगले गर्दा उनी बहुपठित आख्यानकारको रूपमा पाठकसित परिचित हुन पुग्छिन्। अंग्रेजी शब्दको प्रयोग कथोपकथनमा भरमार रूपमा पाइन्छ। जसले उनी विदुषीको रूपमा पनि देखिन्छन्। एउटा उदाहरण काठमाडौंमा भएकी भए सहरको कुनै कुनामा मेरो एउटा ब्रोथल खुलिसक्थ्यो र त्यस अनाम चिहानमा म आफ्नो नाटकीय मृत्युको एपिटाफ लेख्थें। आधुनिक, सभ्य र सम्पन्न काठमाडौं शहरबीच मन्दिर र दर्शनीय स्थान सहर मेरो ब्रोथल पनि एक सांस्कृतिक केन्द्र बन्थ्यो। मेरो एपिटाफ वर्षेैपिच्छे पर्यटकको भीड बढ्थ्यो, फरेन एक्सचेन्जले देश धनी बनिसक्थ्यो। यो कस्तो व्यंग्यात्मक कथन हो, जसलाई आज पनि मनन् गर्नु उत्तिनै आवश्क मान्न सकिन्छ"
चुरेमा चिन्तै चिन्ता,"'तोरा बेटाके खोलामे क्रसरवाला टिफरसे पिचदेलकौं। (तेरो छोरोलाई खोलामा क्रसरवालाले टिपरले पिचिदियो), सुतिरहेकी चन्द्रकला देवीलाई ओछ्यानमै पुगेर कसैले सुनायो। उनी आत्तिए, २०७६ पुस २५ गतेको झिसमिसे बिहानीमा। हस्याँङफस्याँङ गर्दै घरको पूर्वतिरको खोलामा दौडिइन् उनी। छोरा दिलीप महतो भेटिए तर प्राण उडेर विलय भइसकेको थियो। यो नदी धनुषाको चुरेको भावर क्षेत्रमा पर्छ। जहाँ बेपरवाह दोहन छ। उत्खनन रोक्न उनी साथीसँगै बिहानै गएका थिए। साथी भागेर ज्यान जोगाए। तर, इन्जिनियरिङ पढ्दै गरेका दिलीप त्यही मारिए। अढाई वर्षअघि धनुषाको मिथिला नगरपालिका५ श्रीपुरमा कहालिलाग्दोे घटना घट्यो। चन्द्रकलालाई छोरा मारिएको घटनाले अझै झस्काइरहन्छ। वातावरण संरक्षण अभियन्तालाई तर्साइरहन्छ। रिपोर्टिङको क्रममा तस्करको चुंगलबाट कयौंपटक भागेर ज्यान जोगाएको सम्झन्छु। अन्तिम पटक २०७७ सालमा महोत्तरीको गौशालामा हामीलाई क्रसर माफियाका बाउन्सले लखेटेका थिए। यसले चुरे दोहनमा संलग्न माफियाको साम्राज्यलाई प्रस्टै बुझाउँछ। चुरे दोहनविरुद्ध नागरिक असार २ गते चुरे दिवस पर्छ। यो दिवसले जनजनमा चुरेको महŒव बुझाउने काम गर्छ। यही बहसबाट उत्प्रेरित थिए दिलीप। उनको हत्यापछि चुरे संरक्षणको मुद्दा झनै पेचिलो बन्यो। संरक्षणको स्वरहरू थपिँदै गए। नागरिकमा चुरेप्रति सचेतता बढ्दै गएको छ। तराई र पहाडबीचमा छ चुरे। जुन भूबनावटले कमजोर छ। प्रथम राष्ट्रपति डा रामवरण यादवले चुरेमा चिन्ता जताए। २०७१ असार २ मा राष्ट्रपति चुरेतराईमधेस संरक्षण विकास समिति गठन भयो। अनि सुरु भयो, चुरे संरक्षणको अभियान। यो खबरदारीमा नागरिकहरू स्वस्फूर्त अनवरत जुटिरहेका छन्। समितिले काम थालेको आठ वर्ष पूरा भएको छ। चुरेतराई मधेस संरक्षण तथा व्यवस्थापनसम्बन्धी २० वर्षे गुरुयोजना को समीक्षा चलिरहेको छ। अब सरकार गुरुयोजना परिमार्जनको तयारी छ। पेस्तोल देखाएर दोहन यहाँ दिलीपको हत्याअघि अर्को घटना बडा अनौठो ढंगले भएको थियो। धनुषाको बटेश्वर गाउँपालिका१ का मनोजकुमार कुशवाहा २०७६ जेठ २५ मा खोलाबाटै पेस्तोलसहित पक्राउ परे। उनी पेस्तोल देखाउँथे, गाउँलाई धम्क्याउँथे। नदीजन्य पदार्थ उत्खननका लागि अवरोध हटाउँथे। उनको न कुनै क्रसर उद्योग थियो न त उनी ठेकेदार नै। उनी नदी खन्ने ठेकेदारको बाउन्स थिए। क्रसर व्यवसायमा छिट्टै धेरै आम्दानी हुन्छ। क्रसर माफियाले गुण्डा पाल्छन्। पेस्तोल, खुकुरी बोकाउँछन्। दिउँसै खोला खनिन्छ। दोहनविरुद्ध आवाज उठाउने दिलीप जस्ताको जीवन सूर्य अस्ताएजस्तै हुन्छ। तर, सरकार तस्करका अघि निरीह चरित्र देखाउँछ। चुरिया पहाड र भावर क्षेत्र क्रसर सञ्चालकका लागि कमाउने सेतो हात्ती उर्बर थलो र राजनीतिक तथा प्रशासनिक संरक्षण दिनेका लागि सधैं दूध दिने लैनो भैंसीझैं छ। जनप्रतिनिधि र प्रहरी प्रशासनलाई मिलाउन सकियो भने दोहन गर्नेको मुठ्ठीमा कानुन पुग्छ। चुरेको नदीजन्य पदार्थमा तस्करको गिद्धे नजर छ। चुरेमा गुण्डाको जगजगी छ। न्याय माग्दा गोली दागियो पाँच वर्षपहिले सर्लाहीस्थित बाँके खोलाबाट एउटा अर्को दुःखद् खबर फैलियो। यस्तै जेठको महिना हुुनुपर्छ। क्रसरवालाले गहिरो खाडल खनेर बालुवागिट्टी झिकेका थिए। बाढी आयो। ईश्वरपुर नगरपालिका१३ का १२ वर्षीय अमित रायले त्यसै खाल्डोमा डुबेर ज्यान गुमाउनु पयो। क्रसरवालाको ज्यादतीविरुद्ध स्थानीयले राजमार्ग घेरे। प्रहरीले सडक खुलाउन गोली चलायो। २७ वर्षीय केवल महतोको छातीमा लाग्यो। न्याय मागिरहेका उनी त्यहीँ ढले। माथि उल्लेखित घटनाहरू चुरे संरक्षण सवालमा भएका चर्चित घटनाक्रम हुन्। जुन दोहनविरुद्ध नागरिक सचेत भएको प्रमाण पनि हो। चुरेकोे उत्पादन सफा पानी हो। यो उसको प्राकृतिक गुण पनि। जसलाई वातावरणीय सेवा पनि भनिन्छ, चुरेविज्ञ डा विजयकुमार सिंह भन्छन्। तर, अचम्म ! चुरेमै पानी हराउँदो छ। बर्खामा गर्जिएर आउने बाढीले बस्ती त के मान्छे नै निल्छ। बेपरवाह चुरे दोहन मधेसको ३७ जिल्लामा चुरे फैलिएको छ। दुई दशकदेखि तराईमा पिउने पानीको समस्या चुलिँदो छ। अनि बाढीको वितण्डा खपिनसक्नु। कुनै बेला वरदान थियो चुरे। अहिले किन अभिशाप बन्यो ? प्रश्न अनुत्तरित छ। चुरेविज्ञ सिंह सुनाउँछन्, चुरेको उत्पादन बालुवा, गिट्टी, ढुंगा, काठ हो भनेर गलत बुझाइ भयो। अनि चुरेको दोहन तीव्र भयो। वन फँडानी बढ्यो। विज्ञहरूका अध्ययनअनुसार चुरे निकै संवेदनशील पहाड हो। महाभारत शृंखलासँगैको दक्षिण भागमा ससाना थुम्का छन्। तराईको समथर भागको उत्तरपट्टी हरियाली वनजंगलले भरिएको लोभलाग्दो डाँडाजस्तो देखिन्छ। हो, त्यसैलाई चुरे भनिन्छ। जनबोलीमा चुरिया पनि भनेर बुझिन्छ। बालुवा, गिट्टी, भुसभुसे माटोको समिश्रणले चुरे पहाडको आकारमा छ। यसको संवेदनशीलता कुरै नगरौं, बाख्राले खुट्टा टेक्दा पहिरो जान्छ। तर, यहाँ डोजर लगाएर बेपरवाह दोहन गरिन्छ। जुन मधेस मरुभूमिको मुख्य कारक बनेको छ। चुरे माफियाले बहुमूल्य प्राकृतिक स्रोत मासिरहेका छन्। उनीहरूका अघि प्रहरी, प्रशासन र सरकार बुख्याँचा जस्तै बनेका छन्। संकटग्रस्त अन्नको भकारी चुरे जलको भण्डार हो भने मधेस अन्नको भकारी । चुरेको अर्को भाग भावर क्षेत्रमा पर्ने नदीहरूको दोहनले जलको भण्डार नष्ट हुँदैछ। अनि मधेस पनि अन्नको भण्डारबाट च्युत हुँदैछ। हराभरा मधेस बालुवा गिट्टीले पुरिँदैछ, मधेस मरुभूमीकरण हुँदैछ। चुरे दोहनले देशको सांस्कृतिक, सामाजिक, राष्ट्रिय एकताको पहिचानमा असर पुयाइरहेको छ। तराई भनेको आधा नेपाल हो। नेपालको जनगणना २०६८ अनुसार, १ करोड ४७ लाख ४८ हजार ६ सय ७२ जना मानिस चुरेआसपास फैलिएको मधेसमा बसोबास गर्छन्। अन्न, पानी, प्राणवायु, जडीबुटी, फलफूल, कन्दमूललगायत सबै चिजवस्तु उनीहरू चुरेबाटै उपभोग गर्छन्। खुम्चिँदै चुरिया वन चुरेमा विनाश लीला बढ्दैछ। चुरिया क्षेत्रमा वनजंगल घट्दै गइरहेको छ। सन् १९८६ मा ल्यान्ड रिसोर्स म्यापिङ प्रोजेक्टले सार्वजनिक गरेको रिपोर्टअनुसार चुरेमा १४ लाख ५० हजार ५ सय ४१ हेक्टर वन क्षेत्र थियो। सन् २०१० मा फोरेस्ट रिर्सोस सर्भेको प्रतिवेदनले चुरियाको क्षेत्र घटेर १३ लाख ७३ हजार ७ सय ४३ हेक्टरमा सीमित भएको देखाउँछ । त्यसयता अध्ययन भएको रिपोर्ट हात परेको छैन। तर, चुरेका वन घट्दो क्रममा रहेको सत्य छ। जलको मुहान हराइरहेको छ। बाढीले जमिन बगाइरहेको छ। जंगल मासिने क्रम बढेको छ। वनबाट जीवजन्तु गाउँ पसेको छ। अब स्थानीय कहाँ जाने ? दैनिक बाघ, चितुवाले मान्छेको ज्यान लिइरहेको खबरहरू आइरहेका छन्। दुर्भाग्य, राजनीतिक दल र नेताकै संरक्षणमै चुरेमा अहिले क्रसर डनको बिगबिगी छ। हालैको चुनावबाट गाउँको सिंहदरबारमा नयाँ जनप्रतिनिधि आएका छन्। कतिपय चुरे दोहनबाट अकुत कमाएका छन्। उनीहरूबाटै चुरे असुरक्षित छ। स्थानीय सरकारले खोला ठेक्का लगाउँछन्। सेटिङ मिलाएर चुरे क्षेत्रका खोला दोहन गरिन्छ। यहाँ मापदण्डविपरीत क्रसर सञ्चालनमा छन्। उनीहरूको उत्खनन रोकिने छाँट छैन। त्यस्ता क्रसर उद्योगलाई न कानुनले छोएको छ, न त प्रहरीप्रशासनले नै ध्यान दिएको छ। राजनीतिक दलहरूले यतातिर दृष्टि लगाउने कुरै भएन, किनकि उनीहरू नै त हुन् क्रसर डन पोस्नेहरू, सामुदायिक वन उपभोक्ता महासंघ मधेस प्रदेशका अध्यक्ष सोमप्रसाद शर्मा भन्छन्, तस्करका लागि चुरे सेतो हात्ती हो। पाखामा डोजर भिडाउनासाथ कमाइ सुरु भइहाल्छ। छिनभरमै मालामाल। प्रहरी प्रशासनलाई भेटी चढायो। अनि लाइन मिलायो। यस्तै हुन्छ। बाढीले अर्को तनाव चुरे दोहनले बढाएको अवैध कार्यलाई नरोक्ने हो भने यसले समाजलाई प्राकृतिक, सामाजिक, आर्थिक, सांस्कृतिक सबै रूपले चपेटामा पार्दै जानेछ। चुरेको काखमा अवस्थित तराईमा देशको ५० प्रतिशत जनताको बसोबास छ। तर, उनीहरू असुरक्षित महसुस गर्दैछन्। बसोबासको कुरा गर्दा २०७१ सालतिरको घटना याद आयो। महोत्तरीको रातु खोलामा ठूलो बाढी आयो। बर्दिबास नगरपालिका९ (तत्कालीन पशुपतिनगर गाविस)स्थित गुमस्ता टोलाका एक दर्जन परिवारलाई बाढीले लखेट्यो। त्यो रात झवसी रामको परिवार घरभित्र निद्रामै थियो। अचानक आएको ठूलो बाढीले ज्यान जोगाउनै हम्मे पयो। बाढी घर, खेत सबै निल्यो। सुकुम्बासी बनायो। त्यस रातको बाढीले उनी मात्रै होइन, धेरैको यस्तै बिचल्ली बनायो। २०७१ सालअघि चुरेको शिरबाट बगेर आउने रातु खोला बर्दिबासको रातु पुलबाट दुई खोलामा विभाजित भएर बग्थ्यो। तल आएपछि ससाना खोलामा बहाव बदलिन्थ्यो। पुलनजिकै क्रसर व्यवसायीले बेपरवाह बालुवागिट्टी खोस्रियो। खोलाको स्वरूप नै फेरियो। बाढीले हाइवेकोे पुल बगायो। यस्ता घटना तराईको चुरे, भावर र समथर मधेसमा बग्रेल्ती छन्। बाटोमा खोला कुद्यो, बाढीले मान्छे निल्यो पशुपतिनगरका स्थानीय शत्रुधन यादव भन्छन्, २०२० सालतिर जंगलबाट काठ ढुवानी गर्न बाटो बनाइएको थियो। पछि बाटो खोल्सी हुँदै डरलाग्दो रातु खोला बन्यो। रातु खोला विभाजित भएर बग्दा खोलामा पानीको बहाव र बेग दुवै कम थियो। दुई दशकदेखि चुरे संरक्षणमा जुटेका नागदेव यादवका अनुसार मनसुन भित्रिनै लाग्दा खोला किनारका नागरिकहरू त्रसित हुन्छन्। यस्ता घटना दोहोरिरहेका छन्, चुरे असुरक्षित भएकाले। जलवायु परिवर्तन तीव्र छ। पानी नपर्ने, परे बगाएरै लाने। बडो कठिन परिस्थिति छ। गृह मन्त्रालयअन्तर्गत राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकले मधेस प्रदेशमा हुने विपद्लाई थप स्पष्ट पार्छ। विगत १० वर्षयता बाढीको प्रकोपमा परी मधेस प्रदेशमा मात्रै १ सय ५६ जनाले ज्यान गुमाएको तथ्यांक छ। ३० जना अझै बेपत्ता छन्। सडक, पुल, भवन, बस्ती कति बगायो ? ठेगान छैन। १ सय ६४ नदी भएर चुरेको पानी बग्छ। खोलामा नदीजन्य पदार्थको अवैज्ञानिक उत्खनन छ। यसले बाढीले उर्वर भूमि निल्छ। चुरेबाट बालुवा, गिट्टी, ढुंगा थुपारेर बगर बनाइदिन्छ। एउटा नदीले एक वर्षमा कम्तीमा २० बिघा खेतलाई बगर बनाउँछ। यसो हिसाब गर्दा प्रत्येक वर्ष ३ हजार २ सय ८० बिघा खेतीयोग्य जमिन खोलाले कब्जा गर्दै आएको छ। यो ग्राफ बढ्दै गएको छ। किसानहरू बेघर बनेका छन्। चुरे विनाशको कथा २०३६ सालदेखि २० वर्षसम्म चुरे संरक्षित थियो। २०५६ पछि प्रहरीप्रशासनको ध्यान माओवादी द्वन्द्वतिर केन्द्रित भयो। वनरक्षकले चुरे सुरक्षामा जान आँट गरेनन्। त्यही बेला तस्करहरू चुरे पसे। तस्करले दिनदहाडै सखुवा काटेर गाडाबाट लगे। मिथिला नगरपालिका७ ढल्केवरका ५७ वर्षीय नन्दलाल सिलवाल सुनाउँछन्, चुरेका खोलानालामा २०६० पछि क्रसर खोल्ने क्रम सुरु भयो। सरकारी निकायले आर्थिक चलखेलमा मापदण्ड मिचेर क्रसरलाई स्वीकृति दियो। क्रसरवालाले राजनीतिक आडमा प्रहरी र प्रशासन मिलाए। त्यसपछि सुरु भयो, चुरियाको विनाशलीला। निकुञ्ज पनि अतिक्रमणमा अतिक्रमणले चुरे क्षेत्रमा पर्ने संरक्षित राष्ट्रिय निकुञ्ज पनि खुम्चिँदै गएको छ। जंगली जनावर र मानवबीच द्वन्द्व बढेको देखिन्छ। महालेखा परीक्षकको ५८औं प्रतिवेदनले देशभर १ लाख ३ हजार ७ सय ४७ हेक्टर वन क्षेत्र अतिक्रमणमा परेको उल्लेख गरेको छ। व्यक्ति, संघसंस्थाको कब्जामा निकुञ्ज छ। राष्ट्रिय निकुञ्ज तथा वन्यजन्तु विभागअन्तगर्तको ४४ सय हेक्टर वन क्षेत्र अतिक्रमित छ। सुकुम्बासीको नाममा हुकुमबासीहरूले संरक्षित चितवन र बर्दिया राष्ट्रिय निकुञ्जको जग्गा हडपेका छन् प्रतिवेदनमा उल्लेख छ। नेपालको कुल भूभागको करिब १२७ प्रतिशत क्षेत्र चुरेले ओगटेको छ। ३७ जिल्लामा फैलिएको चुरे क्षेत्रले देशको ३ सय ४० स्थानीय तहलाई छोएको छ। आर्थिक वर्ष २०७१०७२ देखि २०७६०७७ सम्म ९ अर्ब २१ करोड १५ लाख खर्च भइसकेको छ। तर, संरक्षणका काम सन्तोषजनक छैन। बहुआयामिक चुरे राष्ट्रपति चुरे तराई मधेस संरक्षण विकास समितिको अध्ययनअनुसार चुरेका फाँट बाघ, हात्ती, गैंडा, अर्नाजस्ता ठूला स्तनधारी वन्यजन्तुको बासस्थान हो। जैविक विविधताले चुरे क्षेत्र भरिपूर्ण छ। यो भूभागमा २ सय ८१ प्रजातिका रुख छन्। १ सय ८६ प्रजातिका बुट्ट्यान अनि वनस्पति पाइन्छन्। जीवजन्तुको विविधताका हिसाबले नेपालमा पाइने १ हजार ९ सय १८ प्रजातिमध्ये १ हजार ३ सय ८ चुरे तथा तराई मधेसमै पाइन्छन्। नेपालमा संकटमा रहेका ४ सय ९३ प्रजातिका जीवजन्तु चुरेमै रमाइरहेका छन्। जीवजन्तु र चराचुरुंगी चुरेको गहना हो भने मानवका लागि जीवन। संरक्षित चुरे रहँदैन भने हाम्रो प्रकृति सुन्दरताविहीन बन्छ, वातावरण संरक्षण अभियन्ता तथा मधेस प्रदेशका प्रदेश सभा सदस्य रामआशिष यादव भन्छन्, अनि मधेसको प्राण र देशको लाइफलाइन पनि। आउँदो पुस्ताका लागि हामीले चुरे संरक्षण गरेरै उपहार दिनु हामी सबैको कर्तव्य हो। चुरे हाम्रा लागि रीतिथिति र संस्कृति मात्रै होइन, सबैथोक हो भन्दै उनी चुरेको संरक्षणको विकल्प नरहेको सुनाउँछन्। गुम्दै गएको चुरे फर्काऔं चुरे दोहन हरहालतमा रोक्नै पर्छ। यसो गर्दा चुरको घाउमा ५० प्रतिशतले मलहमपट्टी लाग्छ। नाङ्गो फाँटमा वृक्ष हुर्काउँदा गुमेको चुरियाले गुमाएको अर्को ५० प्रतिशत तागत फर्किन्छ। तटबन्धले पहिरो र बाढी रोकथामका लागि अल्पकालीन सहारा मात्रै बन्छ। बासजन्य वनस्पतिले चुरेको लाइफ बढाउँछ। बजेटले खन्याएर चुरे संरक्षण नहुने वातावरण अभियानीहरू बताउँछन्। चुरेलाई त्यहाँका स्थानीय जनजीवनसँग जोड्नु पर्छ। खोलाको बगरलाई बगैंचा बनाऔं। बालुवागिट्टी होइन, फलफूल र जडीबुटी बिक्री गरौंं। चुरेमा ताल बनाऔं। तराईंका फाँटमा धान, मकै, तोरी फलाऔं। जसले गरिबी न्यूनीकरणमा प्रत्यक्ष सहयोग पुग्छ, खाद्यान्नको आयात घटाउँछ, मधेसमा हरित अभियान चलाइरहेका पूर्वशिक्षामन्त्री गिरिराजमणि पोखरेल भन्छन्, यसले खल्बलिएको चुरेको पारिस्थितिक प्रणालीलाई पनि सन्तुलित बनाउँछ। चुरेले प्राकृतिक रूपमै नदीजन्य पदार्थ उपहारको दिन्छ। चुरेविज्ञ सिंह थप्छन्, चुरेलाई सुझबुझ ढंगले उपयोग गरौं। प्राकृतिक स्रोतसाधनको संरक्षण र उपयोगको जिम्मा गाउँका सिंहदरबारको काँधमा छ। गाउँस्तरबाटै चुरेको संरक्षण सम्भव छ। बदमासी गर्ने जनप्रतिनिधिलाई खबरदारी गरेर लगाम लगाऔं। चुरे नागरिकको हो। यहाँ माटो, बालुवा, जीवजन्तु, वालुवागिट्टी, जडीबुटी सबै हाम्रा सम्पत्ति हुन्। चुरे जोगाऔं। चुरे जलको भण्डार हो भने मधेस अन्नको भकारी हो। चुरेको अर्को भाग भावर क्षेत्रमा पर्ने नदीहरूको दोहनले जलको भण्डार नष्ट हुँदैछ।"
सरकारले भाषा साहित्य र संस्कृतिको सम्वर्द्धनमा योगदान पुर्याएको छ : प्रधानमन्त्री देउवा,"काठमाडौंः प्रधानमन्त्री शेरबहादुर देउवाले नेपाली भाषा, साहित्य, संस्कृति, कला, संगीत देशको गौरवको विषय रहेको भन्दै यिनीरुको सरंक्षण गर्नु सबैको दायित्व भएको बताएका छन्। पर्यटन तथा नागरिक उड्डयन मन्त्रालयले आयोजना गरेको पुरस्कार वितरण समारोहलाई सम्बोधन गर्दै प्रधानमन्त्री देउवाले भाषा साहित्य संस्कृति,कला मुलुकका गहना रहेको र यी राष्ट्रिय गौरबका विषय रहेको बताए। उनले भने, 'यी क्षेत्रको विकास र संरक्षण गर्नु हाम्रो राष्ट्रिय दायित्व हो । सरकारले भाषा साहित्य संस्कृतिको सम्वद्र्धनमा योगदान पुर्याएको छ। राष्ट्रिय पुरस्कारबाट पुरस्कृत हुनेहरुलाई देशको समृद्धिमा लाग्न सुझाव दिए । प्रधानमन्त्री देउवाले भने, ' श्रष्टा र साधकहरुको सम्मानबाट सम्बन्धित क्षेत्रमा पुर्याउनु भएको योगदानको कदर हुन्छ । र, उहाँहरुलाई थप सृजनात्मक कार्यमा लाग्न अभिप्रेरित हुन्छ ।' मन्त्रालयले विभिन्न नौ विधाका पुरस्कर ४३ स्रष्टालाई प्रदान गरेको छ । राष्ट्रिय तथा प्रादेशिक प्रतिभा पुरस्कर, महाकवि लक्ष्मीप्रसाद देवकोटा पुरस्कार, भगत सर्वजित मानव मर्यादा राष्ट्रिय पुरस्कार, गोपालप्रसाद रिमाल राष्ट्रिय पुरस्कार तथा इतिहास शिरोमणि बाबुराम आचार्य पुरस्कार प्रदान गरिएको हो"
आज बकर ईद मनाइँदै,"काठमाडौं : मुस्लिम धर्मावलम्बीको दोस्रो महान् पर्व बकर ईद (इदुल जोहा) आज देशभरका मस्जिदमा मनाइँदै छ। इदुल फित्र अर्थात् रमजान पर्वको ७० औँ दिनमा बकर ईद मनाउने धार्मिक विधि छ। मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन्। नमाज पढिसकेपछि एकापसमा शुभकामना आदान प्रदान गर्ने गरिएको छ। यसअवसरमा दरबार मार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको भीड लाग्छ। हिजरी संवत्अनुसार १४३९ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको मुस्लिम आयोगका पूर्वअध्यक्ष निर्दोष अलीलेलाई जानकारी दिए। मुस्लिम धर्म गुरु (मौलाना) रहमत अली ऐतिहासिक बकर ईद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिई निरन्तरता दिएको बताउँछन्। जसले यो पर्व एवम् धर्मलाई पुस्तान्तर गर्न महत्वपूर्ण योगदान गर्दै हदिस नामक धर्मग्रन्थको रचना गर्नुभएको थियो। 'जुन ग्रन्थलाई अहिले मुस्लिम धार्मिक विद्यालय (मदरसा) मा अध्ययन अध्यापन गराइन्छ, मक्कामा जन्मिनुभएका सलल्ला ५३ वर्षको उमेरपछि मदिनामा सरेका थिए। यही सम्झनामा अहिले पनि साउदी अरबमा पर्ने यी दुवै तीर्थस्थलमा ठूलो मेला लाग्ने गरेको छ', उनले भने। यस पर्वका अवसरमा मक्का मदिना जानु शुभ मानिन्छ। मक्का मदिना जान गृह मन्त्रालयले आउने जाने विमान टिकटको व्यवस्था गरी हज यात्रा गराउने गरेको छ। मक्का मदिना जान नपाउने हजयात्रीले समेत घर घरमै बकर ईद मनाउँछन्। यो पर्वको मुख्य उद्देश्य नै हज यात्रा हो। यस पर्वमा अल्लालाई खुसी पार्न मुसलमानले धर्मले जायज मानेका जनावरलाई कुर्बानी (बली) दिन्छन्। धार्मिक मान्यताअनुसार अल्लाहका नवी(दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माईललाई कुर्बानी गर्नुपर्ने आदेश प्राप्त भयो। जसलाई पालना गर्दा अल्लाह प्रशन्न भएर इस्माईलको कुर्बानी नभएर स्वर्ग (जनन्त) मा पालिएका दुम्बाको कुर्बानी भएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ। निसन्तान इब्राहिमले सन्तान प्राप्तिका लागि अल्लाहसँग मनन्नत मागेका थिए। अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षणस्वरुप सपनामा कुर्बानी गर्न पर्छ भनेका थिए भन्ने मुस्लिम धर्मावलम्बीको विश्वास छ। उनले धेरै जनावर कुर्बानी गरे तर अल्लाह खुशी भएका थिएनन्। अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए। यस घडीमा उनको परीक्षण सफल सावित भएपछि कुर्बानी गर्ने स्थानमा मानिसको होइन त्यही जन्नतमा पालिएर आएका दुम्बाको कुर्बान(बलि) भएको थियो। कुर्बानीको मासु तीन भागमा बाँडी वितरण गरिन्छ। एक भाग गरिब एवं विपन्न परिवारलाई, अर्को एक भाग आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ। यसै अनुसार आज पहिलो दिनको बकर ईद मनाइएको छ। मुस्लिम धर्मावलम्बीले मंगलबारसम्म तीन दिन यो पर्व मनाउने जनाइएको छ। यो पर्व मनाउने तीनै दिन कुर्बानी गर्नुपर्ने मुस्लिम धर्मावलम्बीको विधि रहेको नेपाली जामे मस्जिदका सचिव मन्सुर हुसेनले जानकारी दिनुभयो। यस अवसरमा सरकारले आज सार्वजनिक बिदा दिएको छ।"
'विविधताकाबीच एकता नै हाम्रो राष्ट्रिय पहिचान र सामर्थ्य': राष्ट्रपति भण्डारी,"काठमाडौं : राष्ट्रपति विद्यादेवी भण्डारीले इस्लाम धर्मावलम्बीहरूको महान् पर्व इद उल अज्हा (बकर इद) को पावन अवसरमा स्वदेश तथा विदेशमा रहेका नेपाली मुस्लिमइहरूमा सुख, शान्ति तथा समृद्धिको लागि शुभकामना व्यक्त गरेकी छिन्। राष्ट्रपति भण्डारीले मुस्लिम समुदायको ठूलो चाडको रूपमा रहेको इद उल अज्हा (बकर इद) संयमता, धैर्यता, विश्व शान्ति र भाइचाराको सन्देश दिने चाड भएकाले यो पर्व एक आपसमा खुसी, सद्भाव तथा शुभकामना आदानप्रदान गरी मनाउन आग्रह गरिन्। 'नेपाली समाज विविध जातजाति, भाषाभाषी र संस्कृतिहरूको सुन्दर फूलबारीको रूपमा रहेको छ। यही विविधताका बीच एकता नै हाम्रो राष्ट्रिय पहिचान र सामर्थ्य हो।' राष्ट्रपतिको सन्देशमा भनिएको छ, 'यस्ता चाडपर्वहरूको माध्यमबाट फरक भूगोल, संस्कृति र भाषाभाषीका समुदायबीच आपसी एकता, सद्भाव, सहिष्णुताको भावना अभिवृद्धि भई नेपालीको वृहत् राष्ट्रिय एकतालाई थप सुदृढ बनाउन मद्दत पुग्ने मैले विश्वास लिएको छु।'"
आज देशभरको मौसम सामान्य,"काठमाडौं : आज देशभरको मौसम सामान्य हुने भएको छ। केही दिनदेखि देशका विभिन्न स्थानहरूमा भारी वर्षाहुँदै आएकोमा आज भने मौसम सामान्य हुने देखिएको हो। अहिले गण्डकी, कर्णाली र सुदूरपश्चिम प्रदेशलगायत देशको पहाडी भूभागमा सामान्यदेखि पूर्ण बदली रहेको छ। जल तथा मौसम विज्ञान विभागको मौसम पूर्वानुमान महाशाखाकाअनुसार देशको बाँकी भूभागमा आंशिकदेखि सामान्य बदली रहेको छ। प्रदेश १ र बागमती प्रदेशका एकदुई स्थानहरुमा मेघ गर्जनचट्याङ्ग सहित वर्षा भइरहेको छ। आज दिउँसो पनि देशभर आंशिकदेखि सामान्य बदली रहनेछ। देशको पहाडी भूभागका केही स्थानहरुमा र बाँकी भूभागका थोरै स्थानहरुमा हल्कादेखि मध्यम वर्षाको सम्भावना रहने विभागको पूर्वानुमान छ। आज राति पनि देशका पहाडी भूभागमा आंशिकदेखि सामान्य बदली रहनेछ। प्रदेश १, गण्डकी र कर्णाली प्रदेशका थोरै स्थानहरू र बाँकी भूभागका एकदुई स्थानमा हल्कादेखि मध्यम वर्षाको सम्भावना रहेको छ ।"
सायोनारा सिन्जो,"मानव इतिहासकै सबैभन्दा भयानक युद्ध विभीषिका जापानका दुई ठाउँ हिरोसिमा र नागासाकीले बेहोरे। विश्वयुद्धका दौरान त्यो बीभत्स इतिहास लेखिएको जापान त्यसयता युद्ध र आतंकबाट निकै टाढा थियो। समुद्री टापुहरूको यो मुलुकमा हत्या, आतंक र नरसंहारको आँधीतुफान चलेको विश्वजगत्लाई खासै मेसो छैन। शुक्रबार एकाएक त्यहाँका लोकप्रिय नेता भने अनौठो प्रकारले गोलीको सिकार भए। जापानमा दोस्रो विश्वयुद्धपछि सबैभन्दा लामो समय ९ वर्ष प्रधानमन्त्री भएको सफल इतिहास कोरेका पूर्वप्रधानमन्त्री सिन्जो आबेमाथि दुखद र बडो विडम्बनापूर्ण इतिहास लेखियो। सार्वजनिक समारोहमा राजनीतिक मन्तव्य दिइरहँदा ४१ वर्षे युवकले उनीमाथि गोली चलाए र हत्या गरे। जापानजस्तोशान्तिपूर्ण देशमा भएको यो किसिमको बर्बर घटनाले सम्पूर्ण विश्वलाई झसंग बनाएको छ। जापानमा व्यक्तिगत रूपमा बन्दुक वा हतियार राख्न कडा कानुन छ। बन्दुक राख्न लामो प्रक्रिया पूरा गर्नुपर्छ। परीक्षा दिनुपर्छ। तालिम लिनुपर्छ। मानसिक अवस्थाको समेत जाँच हुन्छ। जापानमा बन्दुकबाट मानिसको ज्यान जाने घटना वर्षमा १० भन्दा पनि कम हुने गरेको तथ्यांक छ। तर, जलसेनामा तीन वर्ष काम गरिसकेका ती युवकले घरमै तयार गरेको हतियारको निसाना सिन्जोलाई बनाए, जो जापानी राजनीतिमा एक आदर्श नेतामध्येका थिए। सिन्जो तिनै प्रधानमन्त्री हुन्, जसले प्रधानमन्त्री भएको वर्ष दिन नपुग्दै २००७ मा राजीनामा गरेका थिए, स्वास्थ्यका कारण। आफू अस्वस्थ हुँदा देशका लागि काम गर्न सक्दिनँ भन्ने नैतिक आँट विश्वकै कमै सत्तासीनहरूमा देखिन्छ। सिन्जो भने त्यसमा अपवाद जस्ता दुर्लभ राजनीतिकर्मी देखिए। पछिल्लोपटक पनि उनले कार्यकाल नसकिँदै सन् २०२१ मा प्रधानमन्त्रीबाट बिदा लिएका थिए। त्यसपटक पनि उनले नैतिकता नै प्रदर्शन गरे। स्वास्थ्यकै कारण राजीनामा गरे। धर्ती नछाडेसम्म कुर्ची छाड्दिनँ भन्ने मनोवृत्ति भएका दक्षिण एसियाली राजनीतिका लागि आबे त अवतारी नै लाग्छन्। उनीबाट लिने शिक्षा त्यही नै थियो। तर, उनी न कुनै अवतारी हुन् न त अलौकिक नै। उनमा भएको संस्कारी राजनीति हो। द्वितीय विश्वयुद्धयता कुनै सैनिक संगठनतिर आबद्धता नराखेको जापानको सैन्य संगठन मजबुद बनाउने जसमात्रै होइन आर्थिक प्रणालीमा मौलिकता भर्ने जस आबेलाई नै जान्छ। उनले प्रवर्तन गरेको आर्थिक प्रणालीले आबेनोमिक्सको उपमा नै पायो। राजतन्त्रात्मक मुलुक जापानको राजनीतिक परिवारका सदस्य आबेले अन्तर्राष्ट्रिय स्तरमा राष्ट्रिय छवि उँचो बनाएबाटै जनताको राजकुमारको संज्ञा पाएका थिए। जबरजस्त रूपमा उनको लोकप्रियता चुलिएको थियो। एकताका उनको पार्टी लिबरल डेमोक्रेटिकको साख खस्केको पनि हो। तर, त्यसलाई आबेले नै उकासे। फलस्वरूप पार्टीले उनलाई फेरि प्रधानमन्त्री बन्ने बाटो खुला हुने गरी विधान संशोधन गरिदियो। आबेको निधनमा विश्वका अधिकांश सरकार प्रमुखहरूले शोक व्यक्त गरेका छन्, यसै पनि हिंसा र आतंक विश्वकै चासो र चिन्ताको विषय हो। त्यसमाथि अहिलेसम्म कुनै हिंसाको भड्काउ नदेखिएको मुलुकमा समेत लोकप्रिय नेता नै सिकार बनेपछि यसले सबैलाई झस्काउनु स्वाभाविक हो। जब कि नेता आबे आफंै पनि व्यक्तिगत रूपमा बन्दुर राख्न पाउनुपर्ने कानुन निर्माण गर्नुपर्ने पक्षमा थिए। दुखद संयोग उनी बन्दुकधारी व्यक्तिको निसानामा परे। व्यक्तिगत रूपमा आबेसँग निराश भएको प्रष्टोक्ति प्रारम्भिक बयानमा बन्दुकधारी युवाले दिएका छन्। तर, यो स्थितिका लागि कसरी वातावरण तयार भयो र त्यति ठूला नेता नै निसानामा परे भन्ने गम्भीर समीक्षाको विषय हो। त्यस घटना केवल जापानका लागि मात्रै नभई विश्वका सबै देशका लागि पनि समीक्षाको सन्दर्भ हुनुपर्छ। नेताहरूको सुरक्षा केवल बन्दुकधारी सुरक्षाकर्मीबाट नभई शान्त समाजबाट गर्ने वातावरण बनाउनुपर्छ। आबेको निधन जापानका लागि त दुखद हुँदै हो, नेपालले पनि उनको स्वर्गारोहणबाट शोक महसुस गरेको छ। जापान निःस्वार्थ तवरबाट नेपाललाई सहयोग पुयाउने दातृराष्ट्रमध्येको एक हो। आबे नेपाल आउन चाहन्थे भन्ने समाचार पनि यसबीचमा आएको छ। उनको निधनले नेपालले एक असल शुभेच्छुक गुमाएको छ। जापानीहरूमा सधैंका लागि बिदाइ गर्नुलाई अर्थात् अलबिदालाई सायोनारा शब्दबाट सम्बोधन गरिन्छ। हाम्रोतर्फबाट पनि सिन्जोलाई सायोनारा।"
