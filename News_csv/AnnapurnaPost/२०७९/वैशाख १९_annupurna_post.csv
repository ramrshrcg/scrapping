शीर्षक,विवरण
साउदीमा २० नेपालीले गरे रक्तदान,"साउदी : साउदी अरेबियाको रियादमा ईदको अवसर पारी २० नेपालीले रक्तदान गरेका छन्। हृदयघातका कारण रियादको किग साउद मेडिकल सिटीमा १० दिनदेखि उपचारत झापाका दिपेन्द्र अर्याललाई शल्यक्रियाका लागि रगत आवश्यक परेकाले २० जना नेपालीले रक्तदान गरेका हुन्। परदेशी भूमिमा एक जना नेपालीले अर्को नेपालीलाई अप्ठ्यारो परेको अवस्थामा मानवीय सहयोग गर्न पाएकोमा उपस्थित सबैले खुसी व्यक्त गरेका छन् भने उपचारत अर्यालको रगत दान सहयोगमा नेपाली दूतावास, अन्तर संस्था समन्वय समिति रियाद, एनआरएनलगायत सामाजिक व्यक्तिहरुले सहयोग गरे।"
आईजीपी नियुक्तिमा असन्तुष्ट एआईजी थापा काममा फर्कन सहमत,"काठमाडौं : नेपाल प्रहरीका अतिरिक्त महानिरीक्षक (एआईजी) सहकुलबहादुर थापा बुधबारबाट काममा फर्किने भएका छन्। सरकारले आइतबार मन्त्रिपरिषद् बैठकबाट धीरजप्रताप सिंहलाई नेपाल प्रहरीको महानिरीक्षक नियुक्त गरेपछि असन्तुष्टि जनाएर बिदामा बसेका एआईजी थापाले सोमबार साँझ गृहमन्त्री बालकृष्ण खाणलाई भेटेर आफू बुधबारबाट काममा फर्कने बताएका हुन्। म बुधबारबाट संगठनको पूर्ववत काममा फर्किन्छु, एआईजी थापाले भने, मंगलबार सरकारी बिदा छ। बुधबार हाजिर गरेर काम सम्हाल्छु। थापा प्रहरीको कार्य विभाग प्रमुखका रुपमा कार्यरत छन्। कार्यविभाग प्रमुख निर्वाचन हेर्ने प्रमुख भएकाले उनले नै प्रहरीको स्थानीय निर्वाचनको प्रमुख भएर काम गरिरहेका छन्।"
"महिला उम्मेदवारका प्रतिवद्धता : सुन्दर, सुरक्षित र विकसित काठमाडौं","काठमाडौं : अन्धकारमय र फोहोर काठमाडौंलाई उज्यालो र सफा स्वस्थ हराभरा काठमाडौं बनाउने प्रतिवद्धता गठबन्धनका तर्फबाट काठमाडौंमा प्रमुखकी उमेदवार सिर्जना सिंहले जनाइन्। शान्ती, न्याय र लोकतन्त्रका लागि समावेशी महिला सञ्जाल संकल्प र महिला गैरासरकारी संस्था महासंघको संयुक्त आयोजनामा सोमबार काठमाडौंमा सम्पन्न कार्यक्रममा कांग्रेस नेतृ सिंहले आफूले वर्षौंसम्म सक्रिय राजनीति गरे पनि कहिले पदको अपेक्षा नगरेको बताइन्। उनले आफू काठमाडौंको मेयर भए कामकाजी महिला एवं किशोरीले दिनरात सुरक्षित तरिकाले शहरको कुनै पनि कुनामा हिँड्डुल गर्नसक्ने वाताबरण बनाउने प्रतिवद्धता जनाइन्। आमको नामबाट नागरिकताको दिलाउने, युवालाई विदेश जानबाट निरुत्साही गर्न यही अवसरको सिर्जना गर्ने, काठमाडौंमा खेलकुदको विकासमा सक्रियता देखाउने, खानेपानी र शौचालयलगायतको सुविधा सर्वसुलभ बनाउने पनि उनले जनाइन्। वैशाख ३० गते हुने स्थानीय तहको निर्वाचनमा विभिन्न पार्टीबाट उमेदवारी दिने महिलाका प्रतिवद्धता लिने क्रममा काठमाडौं महानगरमा नेकपा एमालेबाट उपमेयरमा उमेदवार सुनिता डंगोलले आफूले जित हासिल गरेमा काठमाडौंको विकासका लागि आफूभन्दा अग्रजको माया, आर्शिवाद र मार्गनिर्देशन लिएर युवा पुस्ताको जोस र विज्ञताका साथ अगाडि बढ्ने उनले बताइन्। टोखा नगरपालिकाबाट नेपाली कांग्रेसकी उमेदवार रजनी थापाले महिला सशक्तीकरण किटको अवधारणा अघि सारिन्। जसअन्तर्गत महिला दिदीबहिनीलाई 'वुमन इम्पावरमेन्ट सेल'मार्फत् उद्यमशील बनाउने र उनीहरुले बनाएको सामान टोखा नगरपालिकाको हाट बजारमा बिक्री गरी आम्दानी गराउने उनको सोच छ। 'वुमन इन्करेजमेन्ट सेल'मार्फत् महिलालाई सशक्तीकरणका लागि प्रोस्ताहन गर्ने र 'वुमन फाइट ब्याक सेल'मार्फत् न्यायको शासनलाई स्थापित गर्ने र हिंसाविरुद्धको लडाइँमा महिलालाई पूर्ण साथ दिने उनको योजना छ। संकल्पकी वरिष्ठ उपाध्यक्ष शोभा बस्नेतले सञ्चालन गरेकी कार्यक्रममा विवेकशिल साझाको तर्फबाट उम्मेदवार बनेकी समिक्षा बास्कोटाले काठमाडौं महानगरपालिकालाई सुरक्षित बनाउनु आजको पहिलो आवश्यकता भएको औंल्याइन्। उनले सत्तारुढ दलहरुको गठबन्धनले महिलाको ३३ प्रतिशत सहभागिताको कानुनी प्रावधानलाई किनारा लगाएको बताउँदै हालः रहेको राजनीतिक दलहरुको सिण्डिकेट तोड्न आफ्नो पार्टीले मेयरमा उमेदवारी दिएको बताइन्। कार्यक्रममा राष्ट्रिय प्रजातन्त्र पार्टीबाट काठमाडौं महानगरबाट उपमेयरकी उम्मेदवार विनिता मगैयाँले व्यवस्थित रुपमा घर चलाउन सक्ने महिलाले देशको नेतृत्व पनि कुशलतापूर्वक गर्न सक्ने धारणा राखिन्। त्यस्तै विवेकशील साझा पार्टीबाट उपमेयरमा उमेदवार कृति तुलाधार, राष्ट्रिय प्रजातन्त्र पार्टीबाट ललितपुर महानगरबाट उपमेयरकी उम्मेदवार स्वर्णिमा शाक्यलगायतले आफूले जितेमा शहरलाई सभ्य, सुसंस्कृत र विकसित पार्ने प्रतिवद्धता जनाए। कार्यक्रममा आयोजकमध्येबाट महिला गैरसरकारी संस्था महासंघकी अध्यक्ष प्राडा शशि अधिकारीले संविधानले दिएको अधिकार राज्यका हरेक तहमा ३३ प्रतिसत महिलाको सहभागिता सुनिश्चित गर्न महिला जिताउ अभियानअन्र्तगत कार्यक्रम आयोजना गरिएको बताइन्।"
"दुई चिनियाँ नागरिकको मृत्यु, चार घाइते",मकवानपुर : मकवानपुरको बकैयामा तराईलाई काठमाडौँ जोड्ने द्रुतमार्ग निमार्ण गर्ने क्रममा लोडर दुर्घटना हुँदा दुईको मृत्यु भएको छ भने चार घाइते भएको जिल्ला प्रहरी कार्यालय मकवानपुरले जनाएको छ। मृतक दुवै चिनियाँ नागरिक रहेको प्रहरीले जनाएको छ। द्रुतमार्गको काम गरिरहेको लोडर एक्कासी सिमान्त खोलामा खस्दा लोडरमा रहेका छ जनामध्ये दुई जनाको मृत्यु भएको जिल्लाका प्रहरी कार्यालयका प्रवक्ता एवं प्रहरी नायब उपरीक्षक टेकबहादुर कार्कीले जानकारी दिए। काठमाडौं जोड्ने द्रुतमार्गअन्र्तगत मकवानपुरको बकैया गाउँपालिकाको११ घटेपाख र लेनडाँढा नजिक लोडर दुर्घटना हुँदा दुईको घटनास्थलमा मृत्यु भएको बताइएको छ। मृतक दुई सो द्रुत मार्गमा काम गर्ने चिनियाँ नागरिक रहेको प्रवक्ता कार्कीले बताए। घाइतेको उद्धार गरी हेटौँडा ल्याएको र उपचार भइरहेको बताइएको छ। मृतक र घाइतेको पहिचान खुल्न नसकेको प्रहरीले जनाएको छ। रासस
"जन्ती बोकेको जीप दुर्घटना, तीन जनाको मृत्यु","गोरखा : बेहुली लिएर गोरखाबाट चितवन जाने क्रममा जीप दुर्घटना हुँदा तीन जना जन्तीको मृत्यु भएको छ। गोरखाको सिरानचोक गाउँपालिका४ आरुबोटेको फिरफिरे भीरमा सोमबार साँझ भएको बा१४च ७८१ नम्बरको स्कार्पियो जीप दुर्घटनामा तीन जनाको मृत्यु भएको प्रहरी उपरीक्षक केदार खनालले जानकारी दिए। मृत्यु हुनेमा बारपाक सुलीकोट गाउँपालिका ६ चनौटेका ५० वर्षका देवीप्रसाद पोखरेल, लम्जुङ दुराडाँडा घर भई हाल काठमाडौँ महानगरपालिका १६ बस्ने ५१ वर्षका कमल न्यौपाने र कावासोती १४ का ८० वर्षका उत्तरकुमार सिग्देल रहेको एसपी खनालले बताए। घटनास्थलमा रहेका लक्ष्मण देवकोटाका अनुसार घाइते तीन जना जीप खसेको ठाउँबाट हिँडेर यथास्थानमा आएका छन्। अवस्था सामान्य छ। प्रहरीका अनुसार चालकले ओरालोमा जीप स्टार्टमा राखेर यात्रु चढाउन थालेको तर आफूभित्र नबस्दा जीप गुडेर भीरबाट करिब दुईसय मिटर तल खसेको थियो। साँझ अबेर जिल्ला प्रहरी कार्यालयबाट डीएसपी लीलाराज लामिछाने नेतृत्वको टोली घटनास्थलमा पुगेको छ। चालक घनश्याम काफ्ले प्रहरी नियन्त्रणमा रहेका छन्।"
माओवादीपछि बागी उठेकालाई कांग्रेसले पनि दियो मौका,"काठमाडौं : स्थानीय तह निर्वाचनमा सत्ता गठबन्धन तथा पार्टीका आधिकारिक उम्मेदवारविरुद्ध उठेका बागी उम्मेदवारलाई सत्तारुढ नेपाली कांग्रेसले अन्तिम मौका दिएको छ। वैशाख १६ गते मनोनयन फिर्ता लिने अन्तिम दिन उम्मेदवारी फिर्ता नलिएका बागीलाई पार्टीबाट स्वत: निष्कासन गरेको कांग्रेसले वैशाख २१ गते बुधबारभित्र आफ्नो उम्मेदवारी निष्क्रिय गरी पार्टीका आधिकारिक उम्मेदवार र पार्टीले समर्थन गरेका उम्मेदवारलाई विजयी बनाउन सहयोग गर्ने प्रतिवद्धता जनाउन मौका दिएको छ। यो प्रतिबद्धता जनाएमा पार्टी केन्द्रले आवश्यक प्रक्रिया पुर्याई निष्कासनको कारवाहीमा पुनर्विचार गरिने मुख्यसचिव कृष्णप्रसाद पौडेलले जानकारी दिएका छन्। यसअघि कांग्रेसले आधिकारिक उम्मेदवार र पार्टीले समर्थन गरेका उम्मेदवारका विरुद्धमा विद्रोही उम्मेदवारी दर्ता गराएका र त्यस्ता उम्मेदवारको प्रस्तावक र समर्थक बनेका पार्टी सदस्यको सदस्यता स्वतः समाप्त भई पार्टीबाट निष्कासित हुने वैधानिक व्यवस्था कार्यान्वयन गरेको थियो। जसअनुसार बागी फिर्ता नगर्ने र त्यसको प्रस्तावक र समर्थक बसेका स्वत: निष्कासित भएका थिए। माओवादी केन्द्रको बागमती प्रदेश कमिटीले बागी उठेकालाई सोमबार (आज)सम्म फिर्ता लिएर आधिकारिक उम्मेदवारलाई सघाउन मौका दिएका बेला कांग्रेसले पनि २१ गतेसम्म मौका दिएको हो। कांग्रेसले पार्टीका आधिकारिक उम्मेदवार तथा पार्टीले समर्थन गरेका उम्मेदवारका विरुद्ध विद्रोही उम्मेदवारी दर्ता गराएका र त्यस्ता उम्मेदवारका प्रस्तावक र समर्थक बनेका पार्टी सदस्यले आफ्नो उम्मेदवारीप्रति पुनर्विचार गरी सार्वजनिक रुपमा वक्तव्य प्रकाशित गरी उम्मेदवारी निष्क्रिय गरिदन र आधिकारिक उम्मेदवारका पक्षमा सक्रियतापूर्वक प्रचार अभियानमा संलग्न हुन निर्देशानुसार अनुरोध गरेको छ। वैशाख २१ गतेभित्र आफ्नो उम्मेदवारी निश्क्रिय गरी पार्टीका आधिकारिक उम्मेदवार र पार्टीले समर्थन गरेका उम्मेदवारलाई विजयी बनाउन सहयोग गर्ने प्रतिवद्धता सहित, सक्रिय रहने विद्रोही उम्मेदवार र त्यस्ता उम्मेदवारका प्रस्तावक र समर्थक उपर पार्टी विधान बमोजिम हुने कारवाहीमा पार्टी केन्द्रले आवश्यक प्रक्रिया पुर्याई पुनर्विचार गर्न सक्ने समेत सम्बन्धित सबैलाई निर्देशानुसार जानकारी गराइन्छ, मुख्यसचिव पौडेलद्वारा जारी विज्ञप्तिमा उल्लेख छ।"
विश्व शान्ति र राष्ट्र कल्याणका लागि गोरक्ष महायज्ञ गरिने,"काठमाडौं : विश्व शान्ति र राष्ट्र कल्याणको सङ्कल्पले वैशाख २३ गतेदेखि जेठ २ गतेसम्म ११ दिने गोरक्ष महायज्ञ२०७९ आयोजना गरिने भएको छ। वैदिक तथा तान्त्रिक विधिले ११ दिनसम्म पशुपति क्षेत्रको मृगस्थलीमा महायज्ञ गरिने सोमबार आयोजित पत्रकार सम्मेलनमा जानकारी गराइएको छ। एक हजार ७७३ वर्षअघि राजा नरेन्द्रदेवको पालामा मृगस्थलीमै यो महायज्ञ आयोजना गरिएको इतिहास रहेको महायज्ञ आयोजक मूल समारोह समितिका उपसंयोजक केदारमान भण्डारीले बताए। त्यसबेला गोरखनाथले सबै नागलाई आसन बनाई राखेर महायज्ञ गर्दा कीरा फट्याङ्ग्रा बढेर रोगको महामारी फैलिएको थियो। गोरखनाथलाई आसनबाट उठाउन कामरुप कामाख्यबाट मच्छेन्द्रनाथलाई ल्याएर नागलाई मुक्त गराएपछि कीटाणुले फैल्याएको प्रदूषण कम भई महामारी हटेर शान्ति स्थापना भएको विभिन्न ऐतिहासिक एवं धार्मिक पुस्तकमा उल्लेख गरिएको छ। महायज्ञका लागि कामरुप कामाख्यबाट १० महाविद्यामा सिद्धि प्राप्त गुरु डा दिवाकर शर्मालाई ल्याइने भएको छ। उनको नेतृत्वमा ५१ जना वैदिक र तान्त्रिक गुरुहरु सहभागी हुनुहुने आयोजक समितिका उपसंयोजक भण्डारीले सुनाए। महायज्ञमा देशभरका नाथ सम्प्रदायका मठाधीश, गुरु र भक्तजनलाई पनि आमन्त्रण गरिएको छ। महायज्ञमा हिन्दू, बौद्ध, जैन र शिख धर्मका गुरुलाई बोलाइएको आयोजक समितिले जनाएको छ। ओमकार परिवारका यी चारै धार्मिक विधिअनुसार महायज्ञमा पूजा, आराधना र हवनसमेत गरिने छ। रासस"
"पशुपतिनाथ दर्शन गर्दै कार्यभार सम्हालेका आईजीपी अर्यालले भने, सीमा सुरक्षालाई सबलीकरण गर्छु","काठमाडौं : सशस्त्र प्रहरी महानिरीक्षक (आईजीपी) राजु अर्यालले आफ्नो कार्यकालमा सीमा सुरक्षालाई सबलीकरण गर्ने बताएका छन्। मन्त्रिपरिषद्को आइतबार बसेको बैठकबाट सशस्त्र प्रहरी महानिरीक्षक नियुक्त भएका अर्यालले सोमबार गृहसचिव टेकनारायण पाण्डेबाट दर्ज्यानी चिन्ह लगाएका थिए। दर्ज्यानी चिन्ह सुशोभनपश्चात आईजीपी अर्यालले सशस्त्र प्रहरी बल, नेपालको इष्टदेवी बगलामुखीमाईको पूजा अर्चना तथा पशुपतिनाथ मन्दिरमा दर्शन गरेर सशस्त्र प्रहरी प्रधान कार्यालयमा पदबहाली गरेका थिए। अर्यालले सुरक्षा सबलीकरणका लागि संगठनको नीतिगत, संस्थागत र संरचनागत सुदृढीकरण गर्न रणनीतिक कार्ययोजना तयार गरेको उल्लेख गर्दै आर्यालले सो कार्यान्वयनको लागि गृह मन्त्रालयबाट सहयोग प्राप्त हुने विश्वास व्यक्त गरे। उनले सकल दर्जाको कल्याण र बृत्ति विकासमा जोड दिँदै मानव संशाधनको विकास, आधुनिक प्रविधिको प्रयोग गरि नतिजामुखी कार्यशैली अपनाउँदै सुशासन र विकासमैत्री वातावरण निर्माण गर्ने उल्लेख गर्दै संगठन व्यक्तिले नभई नीतिले चलाउने प्रतिबद्धतासमेत व्यक्त गरे। राष्ट्रको सुरक्षा र आम नागरिकको सेवामा सकल दर्जाका राष्ट्रसेवक सशस्त्र प्रहरी कर्मचारीहरु उच्चमनोबलका साथ अहोरात्र क्रियाशील रही त्याग, समर्पण र बलिदानीमा कहिल्यै पछि नपर्ने विश्वास दिलाए। सशस्त्र प्रहरी कर्मचारीहरुको सरुवा, बढुवा, मिशन लगायतका कार्यहरु बैज्ञानीक र पारदर्शी ढंगले अगाडि बढाउने प्रतिबद्धता जनाउँदै संगठनको विकास र विस्तारमासमेत विशेष ध्यान पुर्याइने बताए। उनले सकल दर्जाका राष्ट्रसेवक सशस्त्र प्रहरी कर्मचारीहरु कार्यक्षेत्रमा परिचालित रहँदा फौजी संस्कारको बर्खिलाप तथा कुनै पनि आर्थिक प्रलोभनमा परी गलत क्रियाकलापमा संलग्न भएको पाइएमा त्यस्ता कर्मचारीहरुलाई कुनै पनि हालतमा नछाडिने बताउँदै कमाण्डर तहका अधिकृतलाई कार्ययोजनाका साथ मातहत कर्मचारीहरुलाई उच्च मोरालमा राखी परिचालित गरि नियमित अनुगमन गर्नसमेत निर्देशन दिए। महानिरीक्षक अर्यालले व्यक्तिगत स्वार्थलाई थाती राखी राष्ट्र र संगठनले लिएको लक्ष्य प्राप्तीमा सकल दर्जाका सशस्त्र प्रहरी कर्मचारीहरु एकजुट भई सामुहिक भावनकासाथ लाग्नुपर्ने बताउँदै संगठनबाट के लिन सक्छु भन्दा पनि संगठनलाई के दिनसक्छु भन्ने भावनाकासाथ व्यावसायिक भई कार्यसम्पादनमा लाग्न निर्देशन दिए। उनले वान जनरल वान कन्सेफ्टको नीति लागू गरी संगठनलाई अगाडि बढाइने उल्लेख गर्दै सशस्त्र प्रहरी कर्मचारीहरुको हितका लागि मौजुदा कल्याणकारी कार्यहरुलाईसमेत समय सापेक्ष परिमार्जन गर्दै बृहत हितका लागि योजनाकासाथ काम गर्ने बताए। महानिरीक्षक अर्यालले आगामी बैशाख ३० गते हुन लागेको स्थानीय निर्वाचनमा सशस्त्र प्रहरी बल नेपालको भूमिका महत्वपूर्ण रहेको बताउँदै सकल दर्जाका राष्ट्रसेवक सशस्त्र प्रहरी कर्मचारीहरुलाई कार्यक्षेत्रमा खटिदा सभ्य र अनुशासित भई जिम्मेवारी निर्वाहमा क्रियाशील रहन निर्देशन दिए।"
फास्ट ट्र्याक परियोजनामा काम गर्ने तीन चिनियाँ नागरिकको दुर्घटनामा मृत्यु,"हेटौंडा : मकवानपुरको बकैया११ घट्टेपाख र लेनडाँडा नजिक फास्ट ट्र्याक (द्रूत मार्ग) निर्माण गर्ने क्रममा लोडर दुर्घटना हुँदा तीन चिनियाँ नागरिकको मृत्यु भएको छ। जिल्ला प्रहरी कार्यालय मकवानपुरका प्रहरी उपरीक्षक सुरेन्द्रबहादुर गुरुङका अनुसार द्रूत मार्गमा काम गरिरहेको लोडर एक्कासी सिमात खोलमा खस्दा सोमबार साँझ लोडरमा रहेका छ जनामध्ये तीन जनाको मृत्यु भएको हो। मृत्यु हुनेमा चिनिया नागरिक झाङ छि, लुओ गुआन्गिन र सु मिङगाओ रहेको गुरूङले बताए। अरु तीन जना घाइते भएका छन्। घाइते हुनेमा डोजर चालक पृतमबहादुर लामा, चिनियाँ नागरिक लिउ लिङवाई र डु स्विस रहेको मकवानपुर प्रहरीले जनाएको छ। घाइतेहरूको हेटौंडामा उपचार भइरहेको छ।"
निर्वाचनमा भयरहित वातावरण बनाउन सुरक्षा प्रमुखहरूलाई गृहमन्त्रीको निर्देशन,"काठमाडौं : गृहमन्त्री बालकृष्ण खाँणको अध्यक्षतामा केन्द्रीय सुरक्षा समिति बैठक गृह मन्त्रालयमा सोमबार दिउँसो बसेको छ। बैठकमा मुख्यगरी ३० बैशाखमा हुने स्थानीय तह निर्वाचनको सुरक्षा प्रबन्धका लागि अहिलेसम्म भए गरेका कामको समिक्षा भएको गृह मन्त्रालयका प्रवक्ता फणिन्द्रमणि पोखरेलले जानकारी दिए। बैठकमा निर्वाचनको प्रचार प्रसारका क्रममा हुनसक्ने घटनालाई मध्यनजर गर्दै कसरी घटना घट्न नदिने र घटना घटिहालेमा समन्वयात्मक हिसाबले कसरी सामान्यीकरण गर्ने भन्ने विषयमा पनि बैठकमा छलफल भएको प्रवक्ता पोखरेलले बताए। बैठकमा गृहमन्त्री खाँणले अहिलेसम्म निर्वाचन सुरक्षाका लागि भए गरेका काम प्रशंशायोग्य रहेको भन्दै स्थानीय निर्वाचन शान्तिपूर्ण तरिकाले स्वच्छ, निष्पक्ष र भयरहित वातावरणमा सम्पन्न गर्न मिलाउनुपर्ने सुरक्षा प्रबन्धमा कुनै कसुर बाँकी नराख्न सुरक्षा निकायका प्रमुखहरूलाई निर्देशन दिए। सरकारको मुख्य ध्यय शान्तिपूर्ण तरिकाले स्वच्छ, निष्पक्ष र धाधलीरहित तरिकाले स्थानीय तह निर्वाचन सम्पन्न गर्नु हो, गृहमन्त्री खाँणले भने, अहिलेसम्म तपाईँहरूले मिलाएको सुरक्षा प्रबन्ध प्रशंशायोग्य छ। अब पनि त्योभन्दा अझ राम्रो सुरक्षा प्रबन्धमा मिलाउनु होला। निर्वाचनमा आकस्मिकरूपमा र योजनाबद्ध झडपहरू पनि हुनसक्ने भन्दै त्यस विषयमा सचेत रहन र झडपबारे सूचना पाउँदावित्तिकै सुरक्षा निकायले एकअर्काबीच समन्वयमा अगाडि बढ्न निर्देशन दिए। घटना घटिहालेमा समन्वयात्मक तरिकाले सामान्यीकरण गर्न पनि उनले सुरक्षा निकायका प्रमुख र गृह प्रशासनलाई निर्देशन दिए। बैठकमा सोमबारमात्रै पदबहाली गरेका नेपाल प्रहरीका महानिरीक्षक धिरजप्रताप सिंह र सशस्त्र प्रहरी बलका महानिरीक्षक राजु अर्याललाई समितिको नयाँ सदस्यका रूपमा स्वागत गरिएको थियो।"
आईपीएल : राजस्थान र कोलकाता भिड्दैं,काठमाडौं : इन्डियन प्रिमियर लिग(आईपीएल) अन्तर्गत आज राजस्थान रोयल्स र कोलकता नाइट राइडर्स भिड्दै छन्। वानखडे स्टेडियमा साझ ७:४५ बजेदेखि हुने खेलमा राजस्थान ९ खेलमा ६ खेल जित्दै तालिकाको तेस्रो स्थानमा रहेको छ भने कोलकाता ९ खेलमा ३ खेल जित्दै सातौं स्थानमा रहेको छ।
देशभरि ३५३ जना उम्मेदवार निर्विरोध निर्वाचित,काठमाडौं : निर्वाचन आयोगले देशभरि ३५३ जना उम्मेदवार निर्विरोध निर्वाचित भएको जनाएको छ। आयोगले सोमबार गरेको नियमित पत्रकार सम्मेलनमा देशभर विभिन्न पदमा ३५३ जना उम्मेदवार निर्विरोध निर्वाचित भएको जानकारी गराइएको हो। आयोगका सहायक प्रवक्ता सूर्यप्रसाद अर्यालका अनुसार निर्विरोध हुनेमा वडाध्यक्षसहित सदस्य पदहरु रहेका छन्। त्यस्तै १७० दलित महिला सदस्यको उम्मेदवारी नै नपरेको आयोगले जनाएको छ।
केदारस्युँमा वडा चलाइसकेका बोहरा र भण्डारीबीच प्रतिस्पर्धा,काठमाडौं : केदारस्युँ गाउँपालिकामा गठबन्धनबाट गणेश बोहरा र नेकपा एमालेबाट लोकेश भण्डारीबीच कडा प्रतिस्पर्धा हुने भएको छ। विगतमा वडाध्यक्षको जिम्मेवारी बहन गरिसकेका बोहरा र भण्डारी नेकपा एमालेमै थिए। पार्टी विभाजन भएसँगै भण्डारी नेकपा एमालेमा रहेका छन् भने गणेश बोहरा नेकपा एकीकृत समाजवादीमा प्रवेश भएका छन्। २०७४ सालको स्थानीय तह चुनावमा गणेश बोहरा केदारस्युँ गाउँपालिका वडा नम्बर ८ का वडाध्यक्ष थिए भने लोकेश भण्डारी वडा नम्बर १ का वडाध्यक्ष थिए। लोकेश भण्डारी कांग्रेसका वीरबहादुर भण्डारीलाई ११ मतले पछि पार्दै वडाध्यक्ष निर्वाचित बनेका थिए भने गणेश बोहरा नेपाली कांग्रेसका शिवराज जोशीलाई ३ सय १५ मतले पछि पार्दै वडाध्यक्ष बनेका थिए।
एमसीसी अनुमोदनपछि नेपालमा अमेरिकी अधिकारीको लर्को लाग्नु खतराको संकेत : भीम रावल,"काठमाडौं : नेकपा एमालेका नेता डा भीमबहादुर रावलले एमसीसी सम्झौता अनुमोदनपछि अमेरिकी अधिकारीहरु नेपाल आउनु खतराको संकेत भएको बताएका छन्। अमेरिकी सहायक विदेशमन्त्री, उपविदेशमन्त्री, सांसदहरु, एमसीसी उपाध्यक्षपछि अब तिब्बत मामिला हेर्ने उपविदेशमन्त्री नेपाल भ्रमणमा आउन लागेका बेला नेता रावलले अमेरिकी अधिकारी नेपाल भ्रमणमा लर्को लाग्नु शंकास्पद रहेको उल्लेख गरेका छन्। एमसीसी सम्झौता अनुमोदनपछि अमेरिकी नेता र अधिकारीहरुको नेपाल भ्रमणमा लर्को लागेको छ। अब तिब्बत मामिला हेर्ने संयोजक उज्रा जिया आउने रे, उनले भनेका छन्, यो, नेपाल शक्ति राष्ट्रको संघर्षको थलो बन्ने संकेत होइन त? एमसीसीको एउटा परिणाम। स्वतन्त्र परराष्ट्र नीति सकिएकै हो? रावलले एमसीसीसँगको सम्झौता नेपाल राजपत्रमा छापिएकोमा पनि आपत्ति जनाएका छन्। के अरु देशसँगका विकास आयोजनासम्बन्धी कुनै सम्झौता राजपत्रमा छापिएका छन्? छैन, उनले भनेका छन्, यहीबाटै नेपालको मामिला, कानून र अधिकारमा हस्तक्षेपको खेल शुरु हुन्छ। अब अरु राष्ट्रघाती प्रावधान कसरी लागु हुन्छन् हेरौं। उनले अनुमोदनबारे पठाएको पत्र सार्वजनिक गर्न माग गरेका छन्।"
कांग्रेसको नेतृत्वमा जारी भएको संविधान जोगाउन गठबन्धन : नेता सिंह,"काठमाडौं : नेपाली कांग्रेसका नेता प्रकाशमान सिंहले कांग्रेसको नेतृत्वमा जारी भएको संविधान जोगाउन वर्तमान गठबन्धन भएको बताएका छन्। कागेश्वरीमनोहरा नगरपालिकाको चुनावी सभालाई आज सम्बोधन गर्दै उहाँले झण्डै दुई तिहाई मत प्राप्त गरेको कम्युनिष्ट सरकारले संविधान मिच्न थालेपछि संविधानको रक्षाका लागि गठबन्धन सरकार निर्माण भएको बताए। कांग्रेसको नेतृत्वमा निर्माण भएको संविधानको रक्षा गर्ने प्रमुख दायित्व कांग्रेसको हो, संविधानमा व्यवस्था गरिएका जनताको हकअधिकारलाई सुरक्षित गर्न वर्तमान गठबन्धन निर्माण भएको हो, उनले भने। पार्टीका पूर्वमहामन्त्री सिंहले मुलुकको हरेक राजनीतिक परिवर्तनको नेतृत्व कांग्रेसले गरेको बताउँदै कांग्रेसले नै देशको विकास गर्ने उल्लेख गरे। संविधानले दिएको अधिकार प्रयोग गर्ने वातावरण कांग्रेसले निर्माण गर्ने उनको भनाइ छ। पूर्वउपप्रधानमन्त्री सिंहले सिंहदरबारको अधिकार स्थानीय तहमार्फत घरघरमा पुगेको भन्दै घरघरमा पुगेर जनताको सेवा बुझ्ने स्थानीय जनप्रतिनिधि स्थानीय सरकारले खोजेको बताए। उनले घरघरमा पुगेर आफ्नो पक्षमा मत माग्नसमेत पार्टीका उम्मेदवारलाई आग्रह गरे। रासस"
चुनावका लागि फर्किन थाले विस्थापित,नुवाकोट : सात वर्ष अगाडिको विनासकारी भूकम्प र दुई वर्षदेखिको कोरोनाका कारण नुवाकोट र रसुवाका विभिन्न गाउँबाट विस्थापित भएकाहरु मतदान गर्ने दिन नजिककिएसंगै पुरानै थलो फर्कन थालेका छन्। भूकम्प र कोरोनाका कारण आफ्नो परिवारको रोजीरोटीका लागि दुवै जिल्लावाट हजारौंको संख्यामा युवा तथा सर्वसाधारण विदेश तथा काठमाडौं र देशकै अन्य शहरहरुमा रोजगारीका लागि पुगेका थिए। नुवाकोट र रसुवाका विस्थापितहरु दुई सातादेखि दुई महिनासम्मको बिदा लिएर बैशाख ३० गते हुने मतदान गर्नका लागि पुरानै ठाउँ पुगिरहेका छन्। नुवाकोट र रसुवाकै विभिन्न स्थानमा बसिरहेका भूकम्प तथा कोरोना प्रभावित आआफ्ना उम्मेदवारलाई मतदान गर्न गाउँ फर्किएका हुन्। बैशाख ३० गते स्थानीय तहको चुनावमा भोट हाल्नका लागि विस्थापितहरु गाउँ फर्किएका हुन्। देश तथा जिल्ला बाहिर तथा सदरमुकाम र अन्य शहरमा रोजगारी गरिरहेकाहरु गाउँ पुगेर मतदान गर्न धमाधम गाउँ फर्किरहेका छन्।
काठमाडौंमा वर्षा फोटो फिचर,"काठमाडौं : हालः नेपालमा भारतको उत्तर प्रदेशदेखि पश्चिम बंगालको समथर भूभागसम्म बनेको न्यून चापीय प्रणाली तथा पश्चिम वायुको प्रभाव रहेको छ। जसका कारण देशभर आंशिकदेखि सामान्य बदलीको अवस्था रहेको छ। मौसम पूर्वानुमान महाशाखाका अनुसार प्रदेश १, मधेश प्रदेश र बागमती प्रदेशका पहाडी भूभागसहित केहि स्थानमा मेघ गर्जन र चट्याङसहित हल्कादेखि मध्यम वर्षा भइरहेको छ। यो पक्रिया अबेर रातसम्म चल्ने बताइएको छ। यसैबीच काठमाडौं उपत्यकामा पनि आज दिउँसोदेखि वर्षा भइरहेको छ। हेर्नुस् केही तस्बिरहरु :"
"स्थानीय निर्वाचन : ५३ निर्विरोध, ६४ जिल्लामा मतपत्र पुग्यो",काठमाडौं : स्थानीय तह निर्वाचनमा मनोनयनपत्र दर्ता गराएकामध्ये विभिन्न पदमा ३५३ निर्विरोध निर्वाचित भएका छन्। यही वैशाख ३० गते हुने निर्वाचनका लागि आयोगको कार्यतालिकाअनुसार यही वैशाख ११ र १२ गते मनोनयनपत्र दर्ताको समय दिइएकामा जाँचबुझ र फिर्ता लिने समय सकिएपछि यही १७ गते उम्मेदवारको अन्तिम नामावली प्रकाशन गरिएको थियो। आयोगको प्रणालीमा प्रविष्ट भएअनुसार विभिन्न पदमा ३५३ निर्विरोध निर्वाचित भएको आयोगका सहायक प्रवक्ता एवं उपसचिव सूर्यप्रसाद अर्यालले जानकारी दिए। निर्विरोध भएकालाई मतगणना सम्पन्न भएपछि निर्वाचन अधिकृतको कार्यालयले प्रमाणपत्र दिनेछ। निर्वाचनमा ७५३ पालिकामा गरी कूल ३५ हजार २२१ पदका लागि निर्वाचन हुँदैछ। रासस
सरकारी कार्यालय अपांगमैत्री हुनुपर्नेमा जोड,"काठमाडौं : देशभरिका सरकारी कार्यालयको संरचना अपांगमैत्री नभएको बताइएको छ। सरकारी कार्यालय प्रवेश गर्ने ढोकादेखि, नागरिक बडापत्र, सोधपुछ तथा दर्ता चलानी र अन्य सेवा प्रवाह गर्ने संरचना अपांगमैत्री नभएको यस क्षेत्रमा काम गर्दे आएका अधिकारकर्मीले जानकारी दिएका छन्। राष्ट्रिय बहिरा महासंघ नेपालले आयोजना गरेको अपाङ्गता भएका व्यक्तिको सूचना तथा सञ्चारमा पहुँचका अवस्था लेखाजोखा रुजुसूचि माथिको छलफल कार्यक्रममा सहभागीहरुले अपांगता भएका व्यक्तिको अधिकारका विषयमा छलफल गरेका थिए। राष्ट्रिय बहिरा महासङ्घ नेपालले बहिरा नागरिकलाई गुणस्तरीय शिक्षाको लागि एक जिल्ला, एक बहिरा विद्यालय को व्यवस्था गर्नुपर्ने माग गरेको छ। कार्यक्रममा महासङ्घका महासचिव सन्तोष केसीले सांकेतिक भाषाका शब्दहरु चार हजार ७०० मात्रै रहेकाले सांकेतिक भाषाको विकास गर्न सांकेतिक भाषा अनुन्धान केन्द्रको स्थापना गर्नुपर्नेमा जोड दिएका थिए। राष्ट्रिय अपाङ्ग महासङ्घ नेपालका महासचिव राजु बस्नेतले पूर्णरुपमा अपाङ्गतामैत्री भौतिक संरचनालाई व्यवहारिकरुपमै कार्यान्वयन गर्नुपर्नेमा जोड दिए। उनले अधिकांश सरकारी तथा गैरसरकारी र निजी कार्यालयहरु अपांगतामैत्री नहुने, साघुरो गेटमा ह्विलचियरमा जानै नसकिने, न्युन दृष्टि भएका व्यक्तिले पढने नसक्ने खालका नेमप्लेट र वोड तथा नागरिक बडापत्र राखिने हुँदा पनि अपांगता भएका व्यक्तिले समस्या भोगिहेको जानकारी दिए। सरकारी सेवाबाट प्रदान गरिने सेवाको विवरण स्पष्ट र प्रस्टरुपमा बाहिरै देखिनसक्ने गरी राखीनुपर्नेमा सहभागीले जोड दिएका थिए। अधिकांश सरकारी कार्यालयमा सांकेतिक भाषा नै समावेश नभएको बताउँदै महासंघका अध्यक्ष बस्नेतले सबैको सहजमा हुने सेवा प्रवाहमा जोड दिनुपर्ने बताएका थिए। बहिरा महासङ्घले ७५३ वटै स्थानीय तहमा दोभाषेको व्यवस्था गर्नुपर्नेमा सरकारसँग माग गरेको छ। यसका साथै हरेक सरकारी कार्यालयमा तथा सार्वजनकि स्थानमा दोभाषेको व्यवस्था गरिनुपर्नेमा जोड दिए। कार्यक्रममा सहभागीले सरकारी कार्यलयमा हुने हेल्प डेक्स पनि खास अपांगमैत्री नभएको बताउँदै अपांगता भएका व्यक्तिको सेवा प्रवाहमा सहयोगी भूमिका खेल्नुपर्नेमा जोड दिएका थिए। बहिरा महासङ्घले नेपालमा अपाङ्गता भएका व्यक्तिहरुको सूचना र सञ्चारमा अवरोधहरु मा केके छन, कसरी पहँचयुक्त बनाउन सकिन्छ भन्ने विषयमा रुजुसूची निर्माण गरी अध्ययन गर्ने भएको छ। यसका लागि पहिलो चरणमा केही सरकारी कार्यलयमा गएर प्रस्नोत्तर गरिने छ। युनिसेफको प्रतिवेदनअनुसार विद्यालय उमेरका अपांगता भएका बालबालिकामध्ये ३० प्रतिशत बालबालिका विद्यालय बाहिर छन्। सबै प्रकारको अपांगता भएका व्यक्तिको सहज जीवनयापनका लागि राष्ट्रिय अपांग महासंघले काम गरिरहेको महासंघको अध्यक्ष राजु बस्नेतले बताएका छन्। उनका अनुसार महांसघमा १० प्रकारका अपांगता भएका व्यक्तिको पहिचान र अधिकारका लागि पहल गरिरहेको छ।"
नमोबुद्ध ध्यान तथा शिक्षा केन्द्रको हिनाङ शाखा उद्घाटन,"गोरखा : नमोबुद्ध ध्यान तथा शिक्षा केन्द्रको हिनाङ शाखा उद्घाटन गरिएको छ। चुमनुब्री२ हिनाङमा नवनिर्मित नुब्री हिनाङ ठाङ्ग्रु टासिछ्योलिङ गुम्बाको आइतबार र सोमबार विशेष पूजा गरी उद्घाटन गरिएको हो। नेपाल सरकारको सहयोगमा निर्माण सम्पन्न सो गुम्बाको नमोबुद्ध ध्यान तथा शिक्षा केन्द्रका अध्यक्ष छोचे लामा वाङचुक, मुख्य लामा टुल्कु कर्मा धाम्चोय र महासचिव लामा साम्दुकले उद्घाटन गरेका हुन्। यसअघि निर्माण भएको पुरानो गुम्बा भूकम्पले भत्किएपछि नेपाल सरकार र नमोबुद्ध ध्यान तथा शिक्षा केन्द्रको सहयोगमा निर्माण गरिएको गुम्बाका मुख्य लामा खेन्पो छ्योग्यालले जानकारी दिए।नेपाल सरकारको एक करोड एक लाख र उपभोक्ता समितिको २६ लाख ६७ हजार रुपैयाँलागत साझेदारीमा गुम्बा निर्माण गरिएको हो, निर्माण समितिका अध्यक्ष खेन्पो कर्मा च्योकोङले भने, निर्माण कार्य सुरु गरेको छ महिनाभित्र यत्तिको भवन निर्माण गर्न सफल भइयो। उद्घाटन समारोहमा वडाअध्यक्ष पेम्बारेता लामा, निर्माण समितिका सचिव छिरिङ धार्के लामालाई अभिनन्दन गरिएको थियो। सो गुम्बा बुद्ध धर्मअन्तर्गत काक्यू संप्रदायको हो। तिब्बतमा मूल ध्यानकेन्द्र रही नमोबुद्धमा स्थापना भएको यसध्यान तथा शिक्षा केन्द्रको शाखा क्यालिफोर्निया(अमेरिका), टोरण्टो र भेन्कुवर (क्यानडा), जर्मनी, बेलायत, ताइवान, हङकङ, मलेसियामा चारवटा, सिंगापुर, वनारस, फुलारी(विहार) र नेपालको वौद्ध, सितापाइला, तातोपानी, हिनाङ, मनाङ, नारफु, लुम्बिनीमा पनि सञ्चालित रहेको वाङचुक राप्तेन लामाले जानकारी दिए। उनका अनुसार सो अध्ययन केन्द्रले काठमाडौँमा मंगलदीप बोर्डिङस्कूल, पनि सञ्चालन गरेको छ।"
गोहीका ५१९ अण्डा सङ्कलन,"चितवन : चितवन राष्ट्रिय निकुञ्ज हुँदै बग्ने राप्ती र नारायणी नदीबाट घडियालका ५१९ वटा अण्डा सङ्कलन गरिएको छ। ती नदी किनारमा भेटिएका १६ वटा गुडबाट अण्डा सङ्कलन गरिएको हो। निकुञ्जभित्र रहेको गोही प्रजनन् केन्द्र हेर्दै आउनुभएका सरोजमणि पौडेलका अनुसार राप्तीका १० गुड र नारायणीका छ गुडबाट अण्डा सङ्कलन गरिएको हो। ती दुई नदीमा भेटिएकामध्ये आठ वटा गुडका अण्डा ल्याइएको छैन। ती दुई नदीबाट गत वर्ष ४३६ वटा अण्डा ल्याइएको थियो। ती अण्डाबाट २५८ वटा बच्चा कोरलिएका थिए। विगत दुई वर्षदेखि प्रजनन् केन्द्रमा पारेका अण्डाबाट बच्चा कोरलिएका छैनन्। त्यहाँ २०३५, २०३६ र २०३७ सालका एक भाले र १२ वटा पोथी गोही छन्। त्यसयताका साना ठूला गरी ५३१ गोही रहेको पौडेलले जानकारी दिए। प्रजनन् केन्द्रमा भाले बुढो भएका कारण बच्चा नकोरलिएको हुनसक्ने अनुमान छ। प्रजनन् केन्द्रमा रहेका अन्य गोही साना भएकाले भाले पोथी पहिचान हुन सकेका छैनन्। पौडेलका अनुसार राप्ती र नारायणी नदीमा भने पाँच वटा भाले गोही देखिएका छन्। नदीमा भाले गोही नदेखिएपछि केही वर्षअघि बबइबाट एउटा भाले ल्याइएको थियो। राप्ती र नारायणी नदीमा अण्डा सङ्कलन गरी बच्चा कोरलेर हुर्काएर नदीमा छोड्ने गरिएको छ। हालसम्म राप्ती, नारायणी, कोसी र बबई नदीमा एकहजार ६९२ गोही छाडिसकिएको छ। निकुञ्जले विसं २०३५ मा गोही प्रजनन् केन्द्र स्थापना गरी प्रजनन् केन्द्रमा हुर्काइएका गोहीका बच्चा नदीमा छाड्दै आएको छ। रासस"
नजिकको साथीको विहेमा सहभागी हुन राहुल गान्धी काठमाडौंमा,"काठमाडौं : भारतीय कांग्रेस आईका नेता राहुल गान्धी काठमाडौं आएका छन्। भिस्तार एयरलाइन्सको विमानबाट सोमबार साँझ काठमाडौं आइपुगेको प्रहरी उच्च स्रोतले जानकारी दिएको छ। स्रोतकाअनुसार उनी नक्सालस्थित मेरियट होटलमा बसेका छन्। निकट स्रोतकाअनुसार उनी नजिकको नेपाली साथीको विहेमा सहभागी हुन काठमाडौं आएको बताइएको छ। 'उहाँ नेपाली महिला साथीको विहेमा सहभागी हुन आउनुभएको हो,' जानकार स्रोतले अन्नपूर्णसँग भन्यो। काठमाडौं बसाइका क्रममा उनले घुमघाम पनि गर्ने कार्यक्रम छ।"
"स्थानीय तह निर्वाचन : गोरखा नगरपालिकामा अझै जुटेन सहमति, चुनावी तालमेल अन्यौलमा","गोरखा : स्थानीयस्तरको समझदारी र केन्द्र तहको हस्ताक्षपबीच तालमेल नमिल्दा गोरखा नगरपालिकाको चुनावी तालमेल अन्यौलमा परेको छ। जसपाले नेपाली कांग्रेस वा माओवादी केन्द्रमध्ये कुन दललाई सघाउने टुंगो लगाउन नसक्दा चुनाव प्रचारप्रसार अभियान पनि प्रभावित भएको छ । उम्मेदवारको अन्तिम नामावली प्रकाशन गर्ने बिहान माओवादी केन्द्रको मेयर र जसपाको उपमेयर उठाउने भनेर दोहोरो लिखित सहमति नै भएको थियो । त्यही निर्णयअनुसार हाम्रो मेयरको उम्मेदवारले र माओवादीको उपमेयरको उम्मेदवारले उम्मेदवारी फिर्ता लिनुभयो । तर, आज (सोमबार) पार्टीको केन्द्रीय कार्यालयबाट कांग्रेससित तालमेल गर्नू भनेर परिपत्र आएको छ, 'जसपाबाट उपमेयरका उम्मेदवार नारायण खत्रीले भने, 'दिनदिनै फरक फरक निर्णय हुँदा अप्ठ्यारो भयो । अब म भोट माग्न निस्कन्छु । जुन पार्टीले मलाई सघाउँछ, म पनि त्यही पार्टीलाई सघाउँछु ।' पालुङ्टार नगरपालिकामा जसपाका मेयरका उम्मेदवारलाई कांग्रेसले सघाउने र उपमेयरमा कांग्रेसका उम्मेदवारलाई जसपाले सघाउने केन्द्रीय सहमति भएको थियो । सोहीअनुसार कांग्रेसका मेयरका उम्मेदवार दीपक कँडेललाई केन्द्रीय कार्यालयले 'व्याक' गराइसकेको छ । पालुङ्टार नगरपालिकामा हाम्रो पार्टीले केन्द्रीय निर्देशनको कार्यान्वयन गरेका छौँ तर, यहाँ कार्यान्वयन गर्न जसपाले आनाकानी गरिरहेको छ, 'कांग्रेसका गोरखा नगरसभापति चन्दनबाबु खत्रीले भने, 'हेरौँ, हामी उहाँहरुको निर्णयको प्रतिक्षामा छौँ ।'"
नेपालमा बोसको बिक्री सम्पर्क कार्यालय,काठमाडौं : नेपालमा बोसको बिक्रि सम्पर्क कार्यालय सुरु भएको छ। मोबिलिटी इकोसिस्टममा नेतृत्वदायी प्रविधि तथा सेवा प्रदायक कम्पनी बोस लिमिटेडले काठमाडौंको नक्सालमा सम्पर्क कार्यालय खोलेको हो। कार्यालयमार्फत बोसले नेपालमा सशक्त उपस्थितिको प्रयास गरेको जनाएको छ। नेपाल सरकार पूर्वाधार विकासका कार्यमा केन्द्रित भइरहेका तथा विकास निर्माणका क्रियाकलापमा भएको वृद्धिले सवारीसाधन उद्योगमा माग उच्च बनाएका बेला बोसले नेपालमा नयाँ कदम चालेको जनाएकोछ।
गठबन्धनको धनगढी घोषणपत्र : भ्रष्टाचार नगर्ने प्रण,"धनगढी : भ्रष्टाचार नगर्ने प्रणसहित सत्ता गठबन्धनले धनगढी नगर प्रतिवद्धता सार्वजनिक गरेको छ। वैशाख ३० गते हुन लागेको स्थानीय तहको निर्वाचनलाई लक्षित गर्दै सत्ता गठबन्धनले भ्रष्टाचार नगर्ने र गर्न नदिने प्रणसहित २२ बुँदे प्रतिवद्धतापत्र सार्वजनिक गरेको हो। नयाँ परिवेशमा स्थानीय सरकार संचालनको अभ्यासका क्रममा जानी न जानी भएका त्रुटि, कमजोरीहरूप्रति जनता समक्ष क्षमा माग्दै त्यसबाट शिक्षा लिएर तिनलाई फेरि दोहोरिन नदिने र राम्रा अनुभव र सिकाइलाई धनगढी उपमहानगरको विकास र समृद्धिका लागि प्रयोग गर्ने प्रतिवद्धता व्यक्त गर्दछौं प्रतिवद्धता पत्रमा उल्लेख छ। प्रतिवद्धता पत्रमा धनगढी उपमहानगरपालिकालाई महानगरपालिका बनाउन र शिक्षा, स्वास्थ्य, भौतिक विकासका साथै मानव संसाधनको यथोचित विकास गरी नागरिकलाई गुणस्तरीय जीवनयापन गर्न योग्य तुल्याउने अठोट लिइने उल्लेख छ। सडक किनारामा वृक्षरोपण गरिने, हाम्रो धनगढी हरित धनगढी बनाउने, हरेक घरधनीलाई नक्सा पासका क्रममा न्यूनतम पाँचदेखि दश वटा विरुवा रोप्न आग्रह गरिने, धनगढी नगरभित्र रहेका सडक र खोलाहरूको दुबै किनारमा पैदल मार्ग निर्माण गरिने उल्लेख छ। पहिलो चरणमा शिवपुर धामदेखि कैलाली पुलसम्म पैदल मार्ग निर्माण गरिने, उपमहानगरपालिकाको उर्मा गाउँलाई अत्याधुनिक शहरी सुविधा सम्पन्न र सबैले गौरव गर्न लायक नमुना बस्तीबनाइने प्रतिवद्धता जनाइएको छ। उपमहानगर पालिकाका वडा न १४, १८ र १९ मा टाउन प्लानिङ सुरु गरिने, धनगढीको मुख्य सडक क्याम्पस रोड, चौराहा र शहीद गेटमा आकाशे पुल निर्माण गरिने र एउटा वडा एउटा पार्क, एउटा पोखरी र एउटा पुस्तकालय निर्माण गरिने प्रतिवद्धतापत्रमा उल्लेख छ। उपमहानगरपालिकाका विभिन्न स्थानबाट बग्ने खुटिया, मोहना नदी, सुकुटी र कैलाली नाला लगायतका नदी तथा खोलानाला किनारामा खुला पार्क निर्माण तथा वातावरण मैत्री साईकल ट्रयाक निर्माण गरिने, एक गाउँ बहु उत्पादन नीति अनुसार कृषिमा विशेष अनुदान तथा सहयोगका कार्यक्रमहरु सञ्चालन गरिने, फुलवारीलाई पशुपालन, उर्मा, बेला, घुइयाँघाटलाई कृषि जोन बनाइने, अर्गानिक कृषि खेतीलाई प्रोत्सहान गरी त्यसको बजारीकरणमा सहयोग गरिने प्रतिवद्धतापत्रमा उल्लेख छ। यस्तै, विद्यालयमा बालबालिकाको शत प्रतिशत पहुँच पुर्याउन हेप्पी स्कुलको अवधारणा अन्र्तगत चार वर्षसम्मका बालबालिकालाई अनिवार्य विद्यालय भर्ना कार्यक्रम संचालन गरी विद्यार्थी भर्ना दरमा बृद्धि गरिने र पाँच वर्षमा विद्यार्थीहरुको विद्यालय छोडर शून्यमा झारिने, धनगढी उपमहानगरपालिकालाई बालश्रम मुक्त उपमहानगर बनाइने, एक विद्यालय एक नर्सको व्यवस्था गरिने, हरेक विद्यालयमा स्थानीय पाठ्यक्रम तयार गरी लागूगरिने र निजि विद्यालयहरुको शु:ल्क अनुसार सेवा सुविधा भए नभएको अनुगमन गरिने प्रतिवद्धतापत्रमा उल्लेख छ। धनगढी उपमहानगरपालिकाका प्रत्येक वडामा स्थापना भएका नगर स्वास्थ्य केन्द्रमा एक जना विशेषज्ञ डाक्टर सेवा उपलब्ध गरिने, उपमहानगरपालिकाभित्र निःशुल्क एम्बुलेन्स सेवा संचालन गरिने, उर्मा र फूलबारी दुवैलाई पायक पर्ने गरी २५ सैयाको सुविधा सम्पन्न अस्पताल स्थापना गरिने प्रतिवद्धतापत्रमा उल्लेख छ। उपमहानगरपालिकाका भित्रि सडकलाई रिङरोड, हुलाकी सडक र सहरी सघन सडकको संजालमा जोडिने, धनगढी उपमहानगरपालिकाभित्र अन्तर्राष्ट्रियस्तरका अत्याधुनिक टर्मिनलसहितको बसपार्क निर्माण गरिने, प्रतिवद्धतापत्रमा भनिएको छ। नगर क्षेत्रमा पाँच वटा ईलेक्ट्रिक बस निजि, सहकारी र साझेदारी (पिपिपि) मोडलमा सञ्चालनमा ल्याइने प्रतिवद्धतापत्रमा उल्लेख छ। उपमहानगर पालिकाका वडा नं १५ र १६ मा औद्योगिक क्षेत्र स्थापना गरिने, ५० करोड रुपैया भन्दा बढि लगानीका होटल तथा उद्योग तथा कलकारखानाको नक्सा पासमा ५० प्रतिशत छुट गरिने उल्लेख छ।"
राष्ट्र बैंकद्वारा क्रेडिट कार्ड प्रयोगमा कडाइ,काठमाडौं : नेपाल राष्ट्र बैंकले क्रेडिट कार्डको प्रयोगमा कडाइ गरेको छ। प्रयोगकर्ताले क्रेडिट कार्डको दुरुपयोग गरेको भन्दै राष्ट्र बैंकले कडाइ गरेको हो। सामान्यतया क्रेडिट कार्डबाट नगद कारोबार गर्न पाइँदैन। तर अत्यावश्यक भएको अवस्थामा कार्डको स्वीकृत सीमाको १० प्रतिशतसम्म नगद झिक्न पाइन्छ। यस्तो सीमा हुँदाहुँदै पनि क्रेडिट कार्ड प्रयोगकर्ताले सतप्रतिशत नगद झिक्ने प्रवृत्ति बढेकाले यसलाई रोक्न कडाइ गरेको हो। ग्राहकहरुले कार्डको रकम वालेटमा लोड गर्दै आफ्नै बैंक खातामा पठाउने गरेको पाइएको छ। राष्ट्र बैंकले भुक्तानी प्रणालीसम्बन्धी एकीकृत निर्देशन२०७८ संशोधन गरी वालेटमा रकम लोड गर्दा अनिवार्य प्रयोजन खुलाउनुपर्ने व्यवस्था गरेको छ। क्रेडिट कार्डमार्फत् वालेटमा लोड गरिएको रकम वस्तु तथा सेवा विद्युतीय भुक्तानीका लागिमात्र प्रयोग गर्नुपर्ने छ। उक्त रकम बैंक खातामा ट्रान्सफर गर्न र नगद झिक्न नमिल्ने व्यवस्था सम्बन्धित भुक्तानी सेवा प्रदायक संस्थाले गर्नुपर्ने जारी विज्ञप्तिमा भनिएको छ।
प्रहरीभित्र गैरव्यावसायिक आचरणविरुद्ध कठोररुपमा उत्रन्छु : आईजीपी सिंह,"काठमाडौं : प्रहरी महानिरीक्षक धीरजप्रताप सिंहले प्रहरी संगठनका असल अभ्यासहरूलाई निरन्तरता दिँदै समय अनुकूल पद्धति र प्रविधि उन्मुख नवीन परम्पराको थालनी गरिने बताएका छन्। नैतिक आचरणयुक्त प्रहरी व्यावसायिकता अभिवृद्धि र अपराध अनुसन्धानमा वैज्ञानिकीकरणका साथै सुशासन प्रवर्द्धन गर्न कार्यविधि तथा मापदण्ड निर्माण, आर्थिक पारदर्शिता कायम र प्रहरी जवाफदेहिता सुनिश्चित गर्न विशेष पहल हुनेमा उनले जोड दिएका हुन्। प्रहरी प्रधान कार्यालयमा सोमबार आयोजित विशेष समारोहबीच प्रहरी अधिकृत तथा जवानहरूलाई निर्देशन सम्बोधनका क्रममा प्रहरी महानिरीक्षक सिंहले प्रहरी संगठनको श्रीवृद्धिमा जोड दिए। आसन्न स्थानीय तहको निर्वाचन अहिले राष्ट्रिय प्राथमिकताको विषय भएको उल्लेख गर्दै प्रहरी महानिरीक्षक सिंहले निर्वाचनलाई निष्पक्ष, भयरहित एवम् सुरक्षित तवरबाट सम्पन्न गर्न उच्च सतर्कता, संवेदनशीलता र महत्वका साथ सफलतापूर्वक सम्पादन गर्न उपस्थित प्रहरी अधिकृत तथा जवानहरूलाई निर्देशन दिए। कुनै पनि व्यक्ति वा संगठन आलोचना मुक्त नहुने बताउँदै प्रहरी महानिरीक्षक सिंहले भने, नेपाल प्रहरी र यसमा आवद्ध सकल दर्जा त झन् नागरिक जीवनको एक अभिन्न हिस्सा भएकोले हाम्रो हरेक क्रियाकलाप माथि नागरिकहरूले सुक्ष्म निगरानी राख्नु अस्वाभाविक ठान्दिन। मेरो मान्यता भनेको गुनासो र आलोचनालाई स्वीकार गर्नुपर्दछ र त्यसको उचित सम्बोधन गर्नुपर्दछ भन्ने हो। गुनासो र आलोचना उसैको हुन्छ, जसप्रति आशा र विश्वास जोडिएको हुन्छ। नेपाल प्रहरीको आधार भन्नु नै नागरिक विश्वास र भरोसा भएको चर्चा गर्दै प्रहरी महानिरीक्षक सिंहले समाज र राष्ट्रको हित र सुरक्षाका खाँतिर संगठन र यसमा आवद्ध सकल दर्जाका प्रहरी कर्मचारीहरूले कानूनी राज्यको मान्यता अनुरुप निष्पक्ष एवम् व्यावसायिक प्रहरी सेवा प्रवाह गर्न र कुनै प्रकारको सम्झौता नगर्न निर्देशन दिए। व्यक्तिगत स्वार्थ त्यागी निर्भिकताका साथ आआफ्नो व्यावसायिक धर्म निर्वाह गर्न सम्पूर्ण अधिकृत तथा जवानहरूलाई उनले निर्देशन दिए। गैरव्यावसायिक आचरण र व्यवहार किञ्चित सह्य र क्षम्य नहुने बताउँदै प्रहरी महानिरीक्षक सिंहले भने, कानूनसम्मत जिम्मेवारी बहन गर्ने सिलसिलामा कुनै अधिकृत तथा जवानहरूबाट अकर्मण्यता, लापरवाही र उदासीनता हुने छैन। भ्रष्टाचारमा शून्य सहनशीलता अवलम्बन गर्नुका साथै चोरी निकासी गर्ने, प्राकृतिक स्रोतको दोहन गर्ने तथा अन्य आपराधिक कार्यमा संलग्न हुने तत्वहरूसँगको साठगाँठ एवम् अवाञ्छित क्रियाकलापमा संलग्न रहने, प्रश्रय दिने तत्वहरुको पहिचान गरी कारवाही गर्ने सवालमा आफू कठोररूपमा प्रस्तुत हुने उनले बताए। समारोहमा प्रहरी अतिरिक्त महानिरीक्षकहरू, प्रहरी नायव महानिरीक्षकहरु, प्रहरी प्रधान कार्यालय तथा उपत्यकास्थित वरिष्ठ प्रहरी अधिकृत तथा जवानहरुको साथै नेपाल प्रहरी प्रदेश कार्यालयहरूका प्रमुखहरूको भर्चुअल रूपमा उपस्थिति रहेको थियो।"
भारतमा २४ घण्टामा तीन हजार १५७ जना कोरोनाका नयाँ सङ्क्रमित,भारत : भारत २४ घण्टाको समयावधी अर्थात आइतबार मधयरातिसम्म तीन हजार १२७ व्यक्ति कोरोनाका थप सङ्क्रमति भएपछि यहाँ कुल सङ्क्रमतिको सङ्ख्या चार करोड ३० लाख ८२ हजार ३४५ जना पुगेको केन्द्रीय स्वास्थ्य मन्त्रालयले सोमबार बिहान जानकारी दिएको छ। विगत केही महिनायता न्यून विन्दुमा पुगेको कोरोना भाइरस सङ्क्रमणको पुनः नयाँ सङ्क्रमितको सङ्ख्या तीन हजार नाघेको यो लगातार पाँचौ दिन हो। थप एक दिनमा भएका कोरोनाका नयाँ सङ्क्रमति मध्ये ४७ प्रतिशत दिल्लीका रहेका समाचारमा जनाइएको छ। हाल राष्ट्रिय राजधानी दिल्लीमा ५ हजार ९९७ सक्रिय सङ्क्रमित रहेका छन्। यसका साथै २४ घण्टाको समयमा महामारीका कारण थप २६ जनाको मृत्यु भएपछि देशभर कोरोनाबाट मृत्य्ु हुने व्यक्तिको सङ्ख्या पाँच लाख २३ हजार ८४३ पुगेको छ। भारतभरी अझै पनि सक्रिय सङ्क्रमित १९ हजार ५०० जना रहेका पनि सो मन्त्रालयले जानकारी दिएको छ। भारतमा केही महिनायताबाट सक्रिय सङ्क्रमित घट्ने क्रम जारी रहेको थियो। तर केही हप्तायताबाट सक्रिय सङ्क्रमति बढेको पाइएको छ। २४ घण्टाको समयावधी अर्थात आइतबार मध्यरातिसम्म दुई हजार ७२३ जना कोरोना निको भएका छन्। यसैसँगै हालसम्म चार करोड २५ लाख ३८ हजार ९७६ जना सफलतापूर्वक कोरोना सङ्क्रमण निको भएका छन्। रासससिन्ह्वा
काठमाडौंमा चुनावी सभा गर्न गगन र प्रकाशमान गृहकार्यमा,काठमाडौं : नेपाली कांग्रेस काठमाडौं जिल्ला कार्यसमितिले चुनावी सभाको तयारी थालेको छ। सत्ता गठबन्धन र नेपाली कांग्रेसले वैशाख २३ गते काठमाडौंमा चुनावी सभा गर्दैछ। सोमबार ज्ञानेश्वरमा बसेको जिल्ला कार्यसमिति काठमाडौंको बैठकमा चुनावी सभाको तयारीबारे छलफल भएको हो। वैशाख २३ गते दिउँसो १ बजे शान्तिबाटिका रत्नपार्कमा हुने चुनावी सभा तयारीको बैठकमा कांग्रेस केन्द्रीय महामन्त्री गगनकुमार थापा र नेता प्रकाशमान सिंह पनि सहभागी थिए। दुबै नेता चुनावी सभालाई सफल बनाउन आन्तरिक गृहकार्यमा जुटेका छन्।
"रोकिएन तस्करी : विराटनगरबाट कन्टेनरसहित केराउ बरामद, एकजना पक्राउ","विराटनगर : प्रहरीले आइतबार राति विराटनगरबाट तस्करीको केराउ बरामद गरेको छ। भारतबाट अवैधरूपमा नेपाल ल्याइएको केराउ विराटनगर महानगरपालिका१० पिपल चोकबाट बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार बोरामा प्याक गरी ना ३ ख ७८१२ नम्बरको कन्टेनरमा राखेर ल्याइएको ८४ बोरा केराउ बरामद गरिएको हो । यसअघि नेपालबाट भारततिर मटर, केराउलगायतको तस्करी हुने गरेको थियो । तर, अहिले प्रहरीले बरामद गरेको केराउ भने भारतबाट नेपाल ल्याएको पाइएको डीएसपी श्रेष्ठको भनाइ छ । उनका अनुसार बरामद गरिएको केराउ ४ हजार २ सय किलो ग्राम छ । तस्करीको केराउ लोड गरिएको कन्टेनरसहित चालक काभ्रेको पाँचखाल६ का गोपालनाथ राईलाई पनि पक्राउ गरिएको श्रेष्ठले बताए । केराउ कसको हो भन्ने खुल्न बाँकी रहेको प्रहरीले जनाएको छ । तस्करीको केराउ, कन्टेनर र चालकलाई आवश्यक कारबाहीका लागि सोमबार विराटनगर भन्सार कार्यालयमा बुझाइएको जानकारी डीएसपी श्रेष्ठले दिए ।"
६ करोड खर्च भएको दाबी गर्ने शशांक कोइरालाको चुनावी खर्च २१ लाख ७५ हजारमात्रै,काठमाडौं : नेपाली कांग्रेसका नेता शशांक कोइरालाले गत प्रतिनिधिसभा निर्वाचनमा २१ लाख ७५ हजार खर्च गरेको विवरण निर्वाचन आयोगमा बुझाएको पाइएको छ। सोमबार पत्रकार सम्मेलनमार्फत् आयोगका सहप्रवक्ता सूर्यप्रसाद अर्यालले नेता कोइरालाले २१ लाख ७५ हजार खर्च गरेको विवरण बुझाएको जानकारी दिएका छन्। नेता कोइरालाले निर्वाचनमा आफ्नो ६ करोड खर्च भएको दाबी गरेका थिए। सार्वजनिकरुपमै त्यत्रो पैसा खर्च गरेको अभिव्यक्तिपछि आयोगले पत्र काटेर छानबिन गरेको थियो। जसमा उनको विवरणमा जम्मा २१ लाख ७५ हजार देखिएको र कुन आधारमा त्यत्रो पैसा खर्च गरेको भन्ने अभिव्यक्ति दिएको भन्दै आयोगले नेता कोइरालालाई पत्र काटेको बताएको छ। निर्वाचन आचारसंहिताको मूल आस्थामाथि नै प्रश्न चिन्ह उठ्ने गरी दिएको अभिव्यक्ति सच्याउन आयोगले आग्रह गरेको सहप्रवक्ता अर्यालले बताए।
रसुवागढी नाकाबाट खाद्यान्न आयात बढ्यो : ९ महिनामा माछाको अचार मात्रै १४४ टन भित्रियो,"रसुवा : रसुवागढी नाकाबाट चिनियाँ खाद्य सामग्रीको आयात बढ्दै गएको छ । कोभिड१९ का कारण केही समय आयात घटेपनि पछिल्लो समय आयात पुनः बढ्दै गएको छ । खाद्य आयात तथा निर्यात गुणस्तर प्रमाणीकरण कार्यालय रसुवाको अनुसार गत आर्थिक वर्ष २०७७७८ को ९ महिनाको तुलनामा यसपटक आयात बढेको छ । चालु आर्थिक वर्षको साउनदेखि चैत मसान्तसम्ममा ३ सय १३ टन खाद्य सामग्री आयात भएको कार्यालयको तथ्यांक छ । नाकाबाट सबैभन्दा बढी फल तथा सागपातजन्य सामग्रीको आयात बढेको छ। फलफूल तथा सागपातजन्य ९२१० टन, खाद्यान्न दलहन तथा अन्य ३७२ टन, मसलाजन्य १४९३, मासुजन्य २५०८, दूधजन्य ८१५, चिया तथा कफीजन्य ३८४५ टन, माछाको अचार १४४ टन र बदाम, सिजनिङ पाउडर, अजिनामोटो, रेड विन पेष्ट, डोमालगायतका ७७१४ टन खाद्य सामग्री आयात भएको कार्यालयले जनाएको छ । चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ । नाकाबाट पछिल्लो समय चिनियाँ खाद्य सामग्रीको आयात बढेको खाद्य अनुसन्धान अधिकृत नवीन देउजाले बताए । 'चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन्, 'उनले भने, 'नेपालमा चिनियाँको संख्या बढ्दा सामग्रीको आयात पनि बढेको हुनसक्छ ।अहिले एकद्वार प्रणाली लागू भएपछि इर्पोट पर्मिट नलिएकाहरुको सिष्टमले नै भन्सार गर्न नमिल्ने भएकाले परीक्षण गर्नेको संख्या बढेको उनले बताए । नमुना परीक्षण बढ्यो रसुवागढी नाकाबाट आयात भएका चिनियाँ खाद्य सामग्रीको नमुना परीक्षण बढेको छ । कार्यालयका अनुसार साउनदेखि चैत मसान्तसम्ममा कार्यालयले २ सय ९७ थान खाद्य सामग्रीको नमुना परीक्षण गरेको छ । गत वर्ष एक वर्षमा २ सय ३ थान सामग्रीको मात्र परीक्षण भएको थियो । कार्यालयले साउनमा ३१, भदौमा २८, असोजमा ३५, कार्तिकमा ६, मंसिरमा २८, पुसमा २५, माघमा ४६ र फागुनमा ७१ थान खाद्य सामग्रीको नमुना परीक्षण गरेको हो । गत आर्थिक वर्ष २०७७७८ मा २ सय ७ टन चिनियाँ खाद्य सामग्री आयात भएको कार्यालयको तथ्यांक छ । कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ ।"
जिम्बावेसँगको खेल वर्षाका कारण स्थगित,काठमाडौं : नेपाल र जिम्बावेको खेल वर्षाका कारण स्थगित भएको छ। क्रितिपुरस्थित टियू क्रिकेट मैदानमा भइरहेको खेलमा वर्षाभएपछि खेल स्थगित भएको हो टस हारेर ब्याटिङ्को निम्तो पाएको जिम्बावेले खेल रोकिदाँसम्म ४३ ओभरमा २ विकेट गुमाउँदै ४८ रन जोडेको छ। आईतबार भएको खेलमा जिम्बावेसँग नेपाल ७ बल अगावै ६ विकेटले पराजित भएको थियो।
१४९ दलित महिला सदस्यमा उम्मेदवारी परेन,काठमाडौं : आसन्न स्थानीय तह निर्वाचनमा १४९ दलित महिला सदस्यको उम्मेदवारी नै नपरेको निर्वाचन आयोगले जनाएको छ। कूल ६ हजार ७४३ दलित महिला सदस्यको उम्मेदवार हुनुपर्नेमा १४९ पदमा भने उम्मेदवारी नै नपरेको आयोगले जनाएको हो। रासस
नेपाल उद्योग परिसंघको महानिर्देशकमा दीपकराज जोशी नियुक्त,काठमाडौं : नेपाल उद्योग परिसंघको महानिर्देशकमा दीपकराज जोशी नियुक्त भएका छन्। परिसंघ पदाधिकारी समितिको २७ औँ बैठकको निर्णयअनुसार जोशीलाई महानिर्देशक नियुक्त गरिएको नेपाल उद्योग परिसंघले जनाएको छ। परिसंघका अध्यक्ष विष्णुकुमार अग्रवालले नवनियुक्त महानिर्देशक जोशीको स्वागत गर्दै परिसंघले औद्योगिक वातावरण निर्माणमा सक्रियतापूर्वक काम गरिरहेको र नवनियुक्त महानिर्देशकबाट परिसंघको उद्देश्य हासिल हुने गरी कार्यसम्पादन हुने बताएका छन्। नवनियुक्त महानिर्देशक जोशीले परिसंघले अघि बढाइरहेका अभियानहरूलाई भविष्यमा थप प्रभावकारी बनाउने प्रतिबद्धता व्यक्त गरेका छन् । उनले परिसंघमा आवद्ध सम्पूर्ण सदस्यहरूमा पर्ने समस्या समाधानका लागि सहजीकरण गर्नेतर्फ ध्यान दिने बताए । नेपाल पर्यटन बोर्डका पूर्व प्रमुख कार्यकारी अधिकृत जोशी विगत २२ वर्षदेखि विभिन्न जिम्मेवारीमा सक्रिय छन्। उनले प्यासिफिक एसिया ट्राभल एसोसिएसनमा डेस्टिनेसन कमिटीको अध्यक्षको रूपमा काम गरेका छन्।
उम्मेदवारहरुले कसरी जुटाउँदैछन् चुनावी खर्च?,"काठमाडौं : स्थानीय तह निर्वाचन आउन अब ११ दिनमात्रै बाँकी छ। निर्वाचन नजिकिँदै गर्दा उम्मेदवारहरु प्रचार प्रसारमा व्यस्त छन्। कतिपय उम्मेदवारलाई चुनावी खर्च जुटाउनै हम्मे परेको छ। आर्थिक अवस्था बलियो भएकालाई खासै फरक नपरे पनि कमजोर अवस्थाका उम्मेदवारलाई रकम जुटाउनै सकस भएको छ। यता निर्वाचन आयोगले उम्मेदवारले गर्न पाउने खर्चको सीमा निर्धारण गरेको छ। आयोगले अधिकतम ७ लाख ५० हजार रुपैँया खर्च गर्न पाउने मापदण्ड बनाए पनि उम्मेदवारहरुले करोडौं खर्च गर्ने गरेका छन्। अधिकांश उम्मेदवाहरुले आफन्त, व्यापारी र कार्यकर्ताबाट स्वेच्छिक सहयोग माग्ने गरेको बताइन्छ। केही उम्मेदवारहरुले त आफूसँग भएको सम्पत्ति पनि बिक्री गरेर चुनावी खर्च जुटाउने गरेको प्रतिक्रिया दिएका छन्। तनहुँ व्यास नगरपालिकाका मेयर उम्मेदवार दीपकराज जोशीले कैँची चिन्हबाट चुनाव लड्दैछन्। उनी स्वतन्त्रतर्फका उम्मेदवार हुन्। उनले निर्वाचनमा साथीहरुको सहयोगबाट केही रकम जुटेको बताए। म त पार्टीबाट उठेको होइन। हाम्रो देशको भोटिङ प्रणाली महँगो छ। मेरो स्पोन्सर भनेका साथीहरु हो। मसँग हिँड्ने मान्छेलाई मैले खुवाउनुपर्छ। पैसा बाँड्न हुँदैन भन्ने मान्यता राख्छु,' उनले भने। उनले नगरपालिकाकामा बेरुजु घटाउने र नगरपालिकाको चुहावट रोक्ने प्रतिबद्धतासहित चुनावमा होमिएका छन्। त्यस्तै काठमाडौं नागार्जुन नगरपालिकाका स्वतन्त्रतर्फबाट मेयर पदका उम्मेदवार राजन कोइरालाले भोट किन्नेहरुलाई आयोगले निर्धारण गरेको रकम पनि अपुग हुने बताए। उनले अहिलेसम्म ५० हजार रुपैँया पनि खर्च नभएको बताए। 'साथीहरु स्वयंसेवकका रुपमा खटिनुभएको छ। दाल, भात खुवाउन र प्रिन्टिङमा अलि खर्च हुने हो। चुनावको दिन राष्ट्रिय झण्डा लिएर मतदान केन्द्रमा पुग्छौं। त्यसदिन अलीअली जुस खुवाउनुपर्ला। खर्च भनेकै त्यही हो।' 'चुनावमा मुख्य कुरा एजेण्डा हुनुपर्छ। तर अहिले निर्वाचन खर्चिलो छ। स्थानीय व्यापारीहरुसँग स्वेच्छाले सहयोग मागेको छु' एमालेका तर्फबाट तुलसीपुर उपमहागरपालिकाका मेयर पदका उम्मेदवार टीकाराम खड्काले पनि निर्वाचन प्रणाली निकै महँगो भएको बताए। उनले आफ्ना नजिकका साथी, व्यापारीहरुबाट सहयोग लिएको बताए। 'चुनावमा मुख्य कुरा एजेण्डा हुनुपर्छ। तर अहिले निर्वाचन खर्चिलो छ। स्थानीय व्यापारीहरुसँग स्वेच्छाले सहयोग मागेको छु,' उनले भने। नेपाली कांग्रेसबाट टोखा नगरपालिका मेयरका उम्मेदवार रजनी थापाले पार्टीको झण्डा र व्यानरमा मात्रै खर्च भएको बताइन्। त्यति धेरै खर्च भएको छैन। आफैँ खर्च व्यहोरेकी छु। पार्टीको झण्डा, व्यानरमा त हो खर्च हुने,' उनले भनिन्। आयोगका अनुसार महानगरपालिकाको हकमा प्रमुख र उपप्रमुखले ७ लाख ५० हजार रुपैँयासम्म खर्च गर्न पाउनेछन्। जसअन्तर्गत् मतदाता नामावली खरिदमा १ हजार, सवारी साधनघोडामा एक लाख ५० हजार, सवारी इन्धन ४० हजार, प्रचार प्रसार सामाग्रीमा एक लाख, दुवानीमा २५ हजार, कार्यकर्ता परीचालनमा एक लाख ३९ हजार रुपैँयासम्म खर्च गर्न पाउने सीमा तोकिएको छ। त्यस्तै कार्यालय सञ्चालनमा एक लाख र विविधमा २५ हजार खर्च गर्न पाइनेछ। महानगरपालिकाअन्तर्गत वडाध्यक्ष र वडा सदस्य महिला र दलित वा अल्पसंख्यक सदस्यले तीन लाख रुपैँयासम्म खर्च गर्न पाउनेछन्। जसअन्तर्गत् मतदाता नामावली खरिदमा ५००, सवारी साधनघोडामा ३० हजार, सवारी इन्धन १५ हजार, प्रचार प्रसार सामाग्रीमा एक लाख, दुवानीमा १० हजार, कार्यकर्ता परिचालनमा ७५ हजार रुपैँयासम्म खर्च गर्न पाउने सीमा तोकिएको छ। कार्यालय सञ्चालनमा २० हजार र विविधमा ४ हजार ५ सय खर्च गर्न पाइने छ। उपमहानगरपालिकाको हकमा प्रमुख र उपप्रमुखले ५ लाख ५० हजार रुपैँयासम्म खर्च गर्न सक्नेछन्। जसअन्तर्गत् मतदाता नामावली खरिदमा १ हजार, सवारी साधनघोडामा एक लाख १० हजार, सवारी इन्धन २६ हजार, प्रचार प्रसार सामाग्रीमा ८५ हजार, दुवानीमा १५ हजार, कार्यकर्ता परिचालनमा एक लाख रुपैँयासम्म खर्च गर्न पाउने सीमा तोकिएको छ। त्यस्तै कार्यालय सञ्चालनमा ४० हजार र विविधमा १३ हजार रुपैयाँ खर्च गर्न पाइने छ। उपमहानगरपालिकाको हकमा वडाध्यक्ष र वडा सदस्य महिला र दलित तथा अल्पसंख्यक सदस्यले २ लाख ५० हजार रुपैयाँसम्म खर्च गर्न सक्नेछन्। जसअन्तर्गत मतदाता नामावली खरिदमा ५००, सवारी साधनघोडामा २० हजार, सवारी इन्धन १५ हजार, प्रचार प्रसार सामग्रीमा ३५ हजार, दुवानीमा ८ हजार, कार्यकर्ता परिचालनमा ६५ हजारसम्म खर्च गर्न पाउने सीमा तोकिएको छ। कार्यालय सञ्चालनमा भने ६७ हजार र विविधमा ४ हजार पाँच सय रुपैँया खर्च गर्न पाइने छ।"
पहाडी क्षेत्रमा अनुगमन गर्दै मुख्य निर्वाचन अधिकृत,"उदयपुर : स्थानीय तहको निर्वाचनको मिति नजिकिदै जाँदा मुख्य निर्वाचन अधिकृतलगायतका सुरक्षा प्रमुखहरु ग्रामिण क्षेत्रको अनुगमनमा निस्किएका छन्। निर्वाचन आचारसंहिताको पालनका विषयमा राजनीतिक दललगायतका अन्य क्षेत्रबाट भएका प्रयास र त्यहाँको शान्ति सुरक्षा अवस्थाको बारेमा जानकारी लिन टोली पुगेको हो। मुख्यनिर्वाचन अधिकृत दिपक खनालसहितको टोलीमा प्रमुख जिल्ला अधिकारी बिरेन्द्रकुमार यादव, सहायक प्रमुख जिल्ला अधिकारी, सुरक्षा निकायका प्रमुख, निर्वाचन कार्यालयका कर्मचारीहरुको सहभागिता रहेको छ। ग्रामिण क्षेत्रको अनुगमनमा निस्किएका प्रमुख निर्वाचन अधिकृत खनालले निर्वाचन अधिकृतको कार्यालयको तयारी, मतदाता स्थल र शान्ति सुरक्षाको अवश्था, निर्वाचन आचारसंहिताको बारेमा जानकारी लिएको बताएका छन्। उनले निर्वाचन अधिकृतको कार्यालय निरीक्षण र त्यहाँ भईरहेका तयारी र गर्नु पर्ने कार्यभारको बिषयमा जानकारी लिँदै आवश्यक सुझावसमेत दिएको बताए। आयोगको तालिका बमोजिम उम्मेदवारले चुनाव चिन्ह पाएसँगै आचारसंहिताको पनि उत्तिकै उल्घंघन हुने खतरा बढेकाले सचेत गराउन पनि आफूले उपस्थिति जनाएको बताए। कतिपय अवश्थामा भौगोलिक विकटता र त्यहाँको सूचना संम्प्रेषण गर्ने व्यवस्थाको बारेमा जानकारी नहुँदा काममा असहजता हुने देखिएकाले अनुगमनबाट वास्तविक तथ्य देखिएको उनले बताए।"
अनुमतिबिनै यार्सागुम्बा सङ्कलन गरिँदै,"दार्चुला : दुधिवन, अपिफेद, सातगङगा चाइमेटलालगायत क्षेत्रमा स्थानीयवासीले अनुमतिबिना यार्सागुम्बा सङ्कलन गरिरहेका छन्। हरेक वर्ष अपिनाम्पा संरक्षण क्षेत्र कार्यालयले यार्सागुम्बा सङ्कलनका लागि जेठ दोस्रो सातादेखि अनुमति दिने गर्छ। यस वर्ष यहाँका सङ्कलक वैशाख दोस्रो साता नै सङ्कलन क्षेत्रमा पुगेका व्यास गाउँपालिका२ का नरेन्द्रसिह धामीले बताए। अपि नाम्पा संरक्षण क्षेत्र कार्यालयले बहुमूल्य जडीबुटी यार्सागुम्बा सङ्कलनका लागि अनिवार्य अनुमति लिनुपर्ने व्यवस्था गरेको छ। कार्यालयले सार्वजनिक सूचना जारी गर्दै अनुमतिपत्रबिना सङ्कलन गर्न नपाइने जनाएको छ। प्रमुख संरक्षण अधिकृत गणेश पौडेलले वैशाख १५ गतेदेखि यार्सागुम्बा सङ्कलनका लागि अनुमतिपत्र वितरण सुरु गरिएको बताए। अपिनाम्पा संरक्षण क्षेत्रको कार्यालय खलङ्गा, राप्ला सेक्टर कार्यालय सुन्सेरा, खण्डेश्वरी सेक्टर खण्डेश्वरी, बिटुले रेञ्जपोष्ट, खार रेञ्जपोष्ट, सिप्टी पोष्ट, पारिबगड पोष्ट र हिकिला पोष्टबाट अनुमतिपत्र वितरण भइरहेको जनाएको छ। सङ्कलन गर्न भने जेठ दोस्रो सातादेखि पाइने कार्यालयले जनाएको छ। संरक्षण क्षेत्रभित्रका यार्सागुम्बा सङ्कलकले प्रतिव्यक्ति रु ५००, संरक्षण क्षेत्र बाहिरकाले रु दुई हजार र जिल्ला बाहिरकाले परिचयपत्र लिनका लागि रु तीन हजार तिनुपर्ने व्यवस्था छ। अनुमतिबिना सङ्कलन गरे यार्सागुम्बा जफत गरी कानुन बमोजिम कारबाही गरिने कार्यालयले जनाएको छ। दार्चुलाको व्यासको अपिफेद, दूधिवन, अपिहिमालको चाइमेटला, सातगङ्गा, लोलु, रोखापु, धरमघरलगायत क्षेत्रमा यार्सागुम्बा पाइन्छ। जिल्लाबाट वार्षिक ५ देखि ७ क्वीन्टलसम्म यार्सागुम्बा निकासी हुन्छ। रासस"
यी हुन् सुदूरका पालिका हाक्ने तयारीमा रहेका महिला,"सुदूरपश्चिम ब्युरो(अन्नपूर्ण) धनगढी : संविधानमै ३३ प्रतिशत महिला उम्मेदवार हुनुपर्ने प्रावधान छ। हरेक पार्टीका विधानमा पनि पार्टीभीत्र ३३ प्रतिशत महिला सहभागिताका प्रतिवद्धताहरु गरिएका छन तर अवसर आउने बेला महिलालाई खासै प्राथमिकता दिईको पाईदैन। सुदूरपश्चिममा गठबन्धन र अरु ठूला दलहरुले थोरै संख्यामा मात्र महिलाहरुलाई प्रमुख पदमा उम्मेदवार बनाएका छन्। अछाममा नेपाली कांग्रेसले एक र नेकपा एमालेले एक गरी दुई जनामात्रै प्रमुख पदमा महिला छन। नेपाली कांग्रेसबाट पञ्चदेवल विनायक नगरपालिकामा अम्बिका चलाउनेले उम्मेदवारी दर्ता गराएकी छन् भने नेकपा एमालेबाट साँफेबगर नगरपालिकाको प्रमुखमा पशुपति कुँवरले उम्मेदवारी दिएका छन्। चलाउने पञ्चदेवल विनायक नगरपालिकामा हाल उपप्रमुख र नेपाली कांग्रेसको सुदूरपश्चिम प्रदेश सहमहामन्त्री हुन्। कुँवर नेकपा (एमाले) जिल्ला सदस्य हुन। पशुपति कुँवरले अन्याय, असमानता र विभेदरहित नगर निमार्णको प्रण गरेकी छिन। सबै भन्दा पहिला त हिँसा रहित घर र समाज निमार्णमा लाग्नेछु, अन्याय अत्याचारका बिरुद्धमा मेरो अभियान हुनेछ , त्यसपछि नगरलाई वातावरणमैत्री बनाउछु उनले भनिन। कुवर अछाममा छाउपडि गोठ भत्काउने अभियानकी अभियन्ता पनि हुन। पञ्चदेवल नगरपालिकाका प्रमुखका उम्मेदवार अम्बिका चलाउनेले नगरको समग्र बिकास, बिषेश गरी पिछडिएका वर्ग महिलाहरुको उत्थानका लागि आफ्नो उम्मेदवारी रहेको बताईन्। गठबन्धनका कारण कतिपय स्थानीय तहमा महिलालाई प्रमुख वा उपप्रमुखमा उम्मेदवार नै बनाईएको छैन। डडेल्धुराको सदरमुकाम रहेको अमरगढी नगरपालिमामा नेकपा एकीकृत समाजवादीले संगिता भण्डारीलाई नगरप्रमुखमा उम्मेदवार बनाएको छ। भण्डारीले लैङ्गिक समानताका एजेन्डामा ठूलाठूला कुरा गर्ने पार्टीहरूले गठबन्धनका नाममा महिलाहरुको चाहनामा कुठाराघात गरेको आरोप लगाईन। पार्टीको न्यायोचित निर्णयलाई मान्न सकिन्छ, तर अन्याय हिजो पनि सहन सकेनौ, आज पनि सहदैनौ र भोलिपनि सहन गर्न सकिदैन भण्डारी भन्छिन। मेयरमा जिते पुरुषहरुले गर्ने कामभन्दा अब्बल भएर देखाउछु। डडेल्धुरामा सत्ता गठबन्धनका दलहरूले मित्रवत् व्यवहारका साथ चुनावी मैदानमा जाने सहमति गरेकाले भण्डारीले मेयरमा उम्मेदवारी पाएकी हुन। नेकपा एमालेले कञ्चनपुरको बेलौरी नगरपालिकामा कमला बोहरा र बेदकोट नगरपालिकामा शुसिला सिंहलाई मेयरमा उम्मेदवार बनाएको छ। नेकपा एमालेकी केन्द्रीय सदस्यसमेत रहेकी बोहरा विद्यार्थीदेखि नै एमालेको राजनीतिमा थिईन। पार्टीले विश्वास गरेर टिकट दियो, आगामी वैशाख ३० गते हुने स्थानीय तहको निर्वाचनमा सफल भए नगरको मुहार फेर्छु उनी भन्छिन। बेलौरी नगरपालिकामा बोहरा, माओवादी केन्द्र र समाजवादीको गठबन्धनसँग प्रतिस्पर्धा गरिरहेकी छिन्। मेयर एक राजनीतिककर्मी मात्र नभएर नगरको विकासको मोडल तयार पार्ने राम्रो व्यवस्थापक हुनुपर्छ, उनले भनिन्, त्यो गुण ममा छ, जनतामा आशा जगाउँदै आफ्नो कर्म गरिरहने छु। एमालेको चितवनमा भएको दशौं महाधिवशेनबाट केन्द्रीय सदस्यमा निर्वाचित भएकी कमला कञ्चनपुर जिल्लाको पार्टी सहइन्चार्ज पनि हुन्। राजनीतिकशास्त्रमा स्नातकोत्तर र कानूनमा एलएलएम गरेकी बोहरा भन्छिन,मेरा लागि जति पनि रोजगारीमा अवसर थिए, जनताको सेवा गर्छु भनेर राजनीति रोजे। नेकपा एमालेकोतर्फबाट बझाङको बुंगल नगरपालिकामा धनदेवी कुँवरले मेयरमा उम्मेदवारी दिएकी छिन्। २०३४ सालमा साविकको पिपलकोट अहिलेको बुंगल नगरपालिका६ दानतोलीमा जन्मेकी कुँवर २०४७ सालमा नेकपा एमाले निकट अनेरास्ववीयूको प्रारम्भिक कमिटीमा सदस्य बनेकी थिइन्। २०७० सालदेखि नेकपा एमालेका विभिन्न कमिटीहरुमाआवद्ध भएर राजनीति गर्न थालिन्। अहिले उनी अखिल नेपाल महिला संघका केन्द्रिय सदस्य, नेकपा एमाले बझाङ जिल्ला कमिटी सदस्य र बुंगल नगरपालिका सहइन्चार्जसमेत हुन्। बझाङमा गठबन्धनमा आवद्ध दल र अन्य दलले महिलालाई पन्छाएको बेलामा आफू मेयरका लागि एमालेबाट लड्नु निकै ठूलो न्याय भएको उनको तर्क छ। आसन्न बैशाख ३० गते हुने स्थानीय तहको निर्वाचनमा नेपाली कांग्रेसले लम्कीचुहा नगरपालिकामा महिलालाई मेयर पदको उम्मेदवार बनाएको छ। कांग्रेसले उम्मेदवार बनाएका सुशीला शाही १३ वटा स्थानीय पालिका रहेको कैलालीकी एक मात्रै महिला उम्मेदवार हुन्। उनी कांग्रेस, नेकपा माओवादी केन्द्र, नेकपा एकीकृत समाजवादीसहित पाँच दलीय गठबन्धनका तर्फबाट मेयरकी उम्मदवार भएकी हुन्। यसअघि सोही नगरपालिकामा कांग्रेसका दुई जना उम्मेदवार भएका थिए। मेयरका लागि भक्तबहादुर थापा र सुशीला शाहीको उम्मेदवारी दर्ता भएको थियो। एउटै पार्टीबाट दुईजनाको उम्मेदवारी परे पनि अन्ततः कांग्रेसले शाहीलाई नै आधिकारिक उम्मेदवार बनाएको कांग्रेस लम्कीचुहाका नगर सचिव ललित देउवा जानकारी दिएका छन्।"
म्याग्दीमा चुनावी चहलपहल : गीत घन्काउँदै भोट माग्नेको लर्को,"बेनी : स्थानीय तह निर्वाचनका लागि उमेदवारहरुले चुनाव प्रचार तीब्र बनाएपछि म्याग्दीमा चहलपहल बढेको छ । नेकपा एमाले, नेपाली कांग्रेस, नेकपा (माओवादी केन्द्र), राष्ट्रिय प्रजातन्त्र पार्टी, नेशनल मंगोल अर्गनाइजेशन लगायत राजनीतिक दल र स्वतन्त्र उम्मेदवारभोट माग्न गाउँ पसेका छन् । दलका झण्डा र चुनाव चिन्ह राखिएको गाडीमा स्पिकर जोडेर चुनावी गीत घन्काउँदै गाउँ टोलमा भोट माग्ने उम्मेदवारको लर्को लागेको छ । फरकफरक दलको वडा र पालिकाका उमेदवारहरु समूह बनाएर घरदैलोमा हिँडेका छन् । उम्मेदवार नेताहरुको चहलपहलले चुनावी माहौल बढाएको छ । उम्मेदवारहरुले भेटघाट र घरदैलोलाई प्रभावकारी बनाउन जोड दिएका छन् । सबैजसो टोलमा कुनै न कुनै दलका उम्मेदवारभएकाले चुनावले चहलपहल बढाएको हो । धेरै मतदातामाझ पुग्ने उद्देश्यले सभालाई भन्दा घरदैलोलाई जोड दिएका हुन् । दिउँसो सभा साँझ र बिहानको समयमा घरदैलो गरिएको नेकपा माओवादी केन्द्रबाट बेनी नगरपालिकाको उपप्रमुखका उम्मेदवार ज्योति लामिछाने पौडेलले बताइन् । कतै तालमेल कतै प्रतिस्पर्धा छ वटा स्थानीय तह र ४५ वटा वटा रहेको म्याग्दीमा २३७ पदका लागि ७१८ जना उम्मेदवारचुनावी मैदानमा उत्रिएका छन् । पालिका अध्यक्षप्रमुखमा २९, उपाध्यक्षउपप्रमुखमा २३, वडा अध्यक्षमा १४९, सदस्यमा २७५, महिला सदस्यमा १२५ र दलित महिला सदस्यमा ११७ जना उम्मेदवार छन् । धवलागिरी गाउँपालिका१ गुर्जाका वडा अध्यक्षसहित पाँचैजना जनप्रतिनिधि निर्विरोध भएका छन् । वडा अध्यक्ष दलित महिला सदस्य र महिला सदस्यमा क्रमश : नेकपा माओवादी केन्द्रका झकबहादुर छन्त्याल, सतमाया विक र सिता छन्त्याल निर्विरोध भएका हुन् । यसैगरी माओवादी केन्द्रकै चुनाव चिन्हबाट मनोनयन दर्ता गराएका नेपाली कांग्रेसका वडा सभापति केआइसिङ छन्त्याल पनि निर्विरोध भएका छन् । स्वतन्त्र उम्मेदवारी दर्ता गराएका गुनराम छन्त्याल पनि निर्विरोध भएको निर्वाचन अधिकृत भोलाराज रेग्मीले बताए । एमाले सबै स्थानीय तहमा एकल प्रतिस्पर्धामा उत्रिएको छ । नेपाली कांग्रेस र नेकपा माओवादी केन्द्रले बेनी नगरपालिका, धवलागिरी र अन्नपूर्ण गाउँपालिकामा तालमेल गरेका छन् । मालिका, मंगला र रघुगंगा गाउँपालिकामा त्रिपक्षीय प्रतिस्पर्धा छ । चारजना गाउँपालिकाका अध्यक्ष र १७ जना वडा अध्यक्ष एकै पदमा दोहोरिएर उम्मेदवार बनेका छन् । पहिलो कार्यकालमा सुरु गरेका अधुरा कामलाई पूर्णता दिन दोहोरिएर उम्मेदवार बनेको एमालेबाट मंगला गाउँपालिका प्रत्यासी सतप्रसाद रोकाले बताए । उम्मेदवारका प्रतिवद्धता सडक स्तरोन्नति गर्ने, खानेपानीको सुविधा विस्तार गर्ने, शिक्षा र स्वास्थ्य संस्थाको सेवालाई प्रभावकारी बनाउने, पालिका र वडाको सेवा प्रवाहलाई सहज बनाउने, विकास योजनालाई पारदर्शी तथा जनसहभागिता मुलक बनाउने अधिकांश उम्मेदवारको कार्यसूची छ । नेकपा माओवादी केन्द्रबाट मालिका गाउँपालिकाको अध्यक्षका उम्मेदवाररेशम जुग्जालीले गाउँका सडकमा बजारबाट सामान मात्र लैजाने नभएर गाउँका उत्पादन बोकेर बजार पुर्याउने र गाउँमा पैसा भित्र्याएर पुगेको सुविधा उपयोगका लागि सक्षम बनाउने मुद्दालाई जोड दिएको बताए । के भन्छन् मतदाता ? उम्मेदवारहरुले असम्भव हुने योजना बनाउने, आवश्वासन बाँड्ने र पदमा पुगेपछि प्रतिवद्धता विर्सने समस्या रहेको नागरिकले गुनासो गरेका छन् । स्थानीय आवश्यकता र समस्या पहिचान गरेर त्यसलाई आफ्नो क्षमता र अधिकार अनुसार सम्बोधन गर्नपर्ने बेनपा६ चुत्रेनीका विरसिंह किसानले बताए । चुत्रेनीकी बाटुली खत्रीले जसले चुनाव जितेपनि काम र सेवा प्रवाहमा विभेद हुन नहुने अपेक्षा गरिन् । उम्मेदवारको पृष्ठभूमि, योगदान र योजनाको अध्ययन गरेर मतदान गर्नुपर्ने बेनपा४ राक्सेकी हिरा शर्माले बताइन् । 'उम्मेदवारले चुनाव जितेपछि गरेका प्रतिवद्धता कार्यान्वयन गर्नुपर्छ,' उनले भनिन् 'प्रतिवद्धता पुरा गर्ने योजना सहित उम्मेदवारआउने र नागरिकले पनि योजना, व्यक्तित्व र क्षमता हेरेर मतदान गरे भने बल्ल चुनाव चुनाव जस्तो हुने थियो ।' यस्तो छ चुनावको तयारी जिल्लामा ७४ मतदान स्थल र ११४ मतदान केन्द्र छन् । म्याग्दीमा ४१ हजार ४१४ जना पुरुष, ४३ हजार ९६० महिला र एक जना तेस्रो लिङ्गी गरी ८५ हजार ३७५ जना मतदाता छन् । निर्वाचन सम्बन्धी सवै सामग्री आएको र कर्मचारी व्यवस्थापनमा जुटेको जिल्ला निर्वाचन अधिकारी भिमप्रसाद घिमिरेले बताए । ११४ जना मतदान अधिकृत, ११४ जना सहायक मतदान अधिकृत, २१९ सहायक कर्मचारी र ११४ जना सहयोगी कर्मचारी गरी कुल ५६१ जना सुरक्षाकर्मी बाहेकका जनशक्ति आवश्यक पर्ने उनले बताए । वैशाख २३ गतेभित्र मतदान र सहायक मतदान अधिकृतलाई तालिम दिने तयारी गरेको छ । सुरक्षा समितिले म्याग्दीका मतदान स्थलहरुलाई संवेदनशिलताको आधारमा वर्गीकरण गरेर तयारी थालेको छ । १५ वटालाई अति संवेदनशिल, ४९ वटालाई संवेदनशिल र १० वटालाई सामान्य समूहमा राखेर योजना बनाएको प्रहरी नायव उपरीक्षक तिलक भारतीले बताए । यसपालीको स्थानीय तह चुनावमा बहिस्कार गर्ने समूह छैनन् । भौगोलिक अवस्था, सञ्चार र यातायात सुविधा, विगतका चुनावमा भएका घटनाको आधारमा मतदान स्थलहरुलाई वर्गिकरण गरिएको हो । चुनाव प्रचार र मौन अवधिमा आचार संहिता उल्लंघन हुँदाको अवस्थालाई सुरक्षा चुनौतीका रुपमा हेरिएको छ । धवलागिरी गाउँपालिकाको वडा नम्बर १ मा पर्ने गुर्जाको जनकल्याण माविको मतदान केन्द्रमा यातायातको सुविधा पुगेको छैन् । रघुगंगा गाउँपालिकाको वडा नम्बर ८ घ्याँसीखर्कमा सञ्चार सुविधा छैन् । निर्वाचन सुरक्षाका लागि जिल्लामा ६१८ जना म्यादी प्रहरी भर्ना भएका छन् । मतदान केन्द्रमा २७७ सहित ३८० जना नेपाल प्रहरी खटिने भएका छन् । सबै निर्वाचन अधिकृतको कार्यालयमा सुरक्षाका लागि शसस्त्र प्रहरीको टोली परिचालन भएको छ । विगतको नतिजा गत चुनावमा कांग्रेसले चार पालिका प्रमुख, दुई उपप्रमुख, १५ वटा वडा, एमालेले दुई पालिका प्रमुख र एक उपप्रमुख सहित २३ वटा वडा, माओवादीले सात वटा वडा र राप्रपाले एक उपप्रमुख जितेका थिए । बेनी नगरपालिकाको प्रमुख, मालिकाको अध्यक्ष, रघुगंगा र अन्नपूर्णको अध्यक्ष उपाध्यक्ष दुवै कांग्रेसले जितेको थियो । धवलागिरी र मंगला गाउँपालिकाको अध्यक्ष उपाध्यक्ष दुवै जितेको एमालेले मालिका गाउँपालिकामा उपाध्यक्ष जितेको थियो । राप्रपाले बेनी नगरपालिकाको उपप्रमुख जितेको थियो । राजनीतिक दलहरु आफूले जितेका वडा, पालिका सुरक्षित गर्दै थप गर्ने रणनीतिका साथ प्रतिस्पर्धामा उत्रिएका छन् ।"
थप ९ जनामा कोरोना संक्रमण,"काठमाडौं : नेपालमा पछिल्लो २४ घन्टामा थप ९ जनामा कोरोना भाइरस संक्रमण देखिएको छ। देशभर गरिएको ३ हजार ३ सय ३३ पीसीआर परीक्षणबाट ८ जना र ९ सय २२ एन्टीजेनबाट १ जनामा कोरोना संक्रमण पुष्टि भएको हो । कोरोनाका कारण सोमबार कसैको मृत्यु नभएको स्वास्थ्य तथा जनसंख्या मन्त्रालयले जनाएको छ । त्यस्तै, थप १८ संक्रमित कोरोनामुक्त भएका छन्। हालसम्म नेपालमा ९ लाख ६६ हजार ६ सय ७४ जना संक्रमणमुक्त भएका छन् । हाल नेपालमा २ सय ११ सक्रिय संक्रमित रहेको मन्त्रालयले जनाएको छ ।"
सेयर बजारमा ४८ अंकको गिरावट : सूचक २३ सयमा झर्यो,"काठमाडौं : सेयर बजारमा सोमबार ४८ अंकको गिरावट आएको छ। नेप्से परिसूचक ४८७३ अंकले घटेर २३०४४४ विन्दुमा झरेको छ। आज २२८ कम्पनीको ३९ लाख ७८ हजार ७९ कित्ता सेयर १ अर्ब ४२ करोड ३४ लाख ९८ हजार २९२ रुपैयाँमा खरिदबिक्री भयो। सेन्सेटिभ इन्डेक्स ८४५ अंकले घटेर ४४१७९ विन्दुमा अडिएको छ। कारोबारमा आएका १३ समूहकै सूचक ओरालो लागेको छ। एक कम्पनीको सेयर मूल्यमा सकारात्मक सर्किट लागेको छ। आज फाइनान्स समूहको ४२४ प्रतिशतले सेयर मूल्य घट्यो। यस्तै, हाइड्रोको ३५८, अदर्शको ३३८,डेभलपमेन्ट बैंकको ३०८ र होटल एन्ड टुरिजमको ३७ प्रतिशतले मूल्य घटेको हो। इन्भेष्टमेन्ट बैंकको २२३, लाइफ इन्स्योरेन्सको २७२, ननलाइफ इन्स्योरेन्स र मनु एन्ड प्रोको २०४ प्रतिशतले सेयर मूल्य घटेको हो। सेयर कारोबारको दोस्रो दिन जाल्पा सामुदायिक लघुवित्त वित्तीयको सेयर सकारात्मक सर्किट लेभलमा कारोबार भयो। नेपाल फाइनान्सको भने १० प्रतिशतले सेयर मूल्य घटेको छ। आज कारोबारको आधारमा अरुण भ्याली हाइड्रो पावर अग्रस्थानमा रहयो। सो कम्पनीको ४ करोड ७३ लाख बढीको सेयर खरिदबिक्री भयो। यसैगरी ४ करोड बढी सेयर कारोबार गरी हिमालयन डिष्टिलरी, शिवम सिमेन्टस र नेपाल फाइनान्स क्रमश दोस्रो,तेस्रो र चौथो स्थानमा रहे।"
पार्टी कार्यालयबाहेकका स्थानमा दलको झण्डा नराख्नु,"काठमाडौं : निर्वाचन आयोगले पार्टी कार्यालयबाहेकका स्थानमा दलको झण्डा र चुनाव चिन्ह नराख्न निर्देशन दिएको छ। आयोगले सोमबार सूचना जारी गर्दै सार्वजनिक भवन, सार्वजनिक उद्यान, सार्वजनिक सडकका पोल वा कुनैपनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह नराख्न भनेको छ। सूचनामा भनिएको छ, दल वा उम्मेदवारको चुनाव चिन्ह वा दलको झण्डाको तोरण बनाई सार्वजनिक प्रदर्शन गर्न वा गराउन नहुने, कुनै किसिमको भित्तेलेखन गर्न वा गराउन नहुने व्यवस्था विपरित कतिपय स्थानमा कानूनले बर्जित गरेका यस्ता कार्य भैरहेको भन्ने आयोगको जानकारीमा आएको हुँदा राजनीतिक दल, उम्मेदवार, निर्वाचन प्रतिनिधि वा कुनै व्यक्तिले आचारसंहिता विपरीत पोष्टर, भित्ते लेखन, तुल, ब्यानर, डिजिटल डिस्प्ले जस्ता प्रचारात्मक सामग्री प्रयोग गरेको पाइएमा तत्काल हटाउने वा हटाउन लगाउने र त्यस्तो स्थानलाई दुरुस्त बनाई राख्न आदेश गरिएको छ। कुनैपनि उम्मेदवारले आफ्नो कार्यालय बाहेकका स्थानमा झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स र ग्लुसाइन बोर्ड राख्न तथा श्रव्य सामग्री बजाउन र श्रव्यदृश्य सामग्रीहरु प्रदर्शन गर्न नहुने आयोगको प्रावधान रहेको छ।"
तस्करी गरेर ल्याइएको स्वास्थ्य सामग्री बरामद,"विराटनगर : भारतको जोगवनीदेखि तस्करी गरेर ल्याइएको औषधिलगायतका स्वास्थ्यसामग्री सशस्त्र प्रहरीले विराटनगरबाट बरामद गरेको छ। भन्सार छली गरेर ल्याउँदै गरेको अवस्थामा २ सय ३५ प्याकेट सर्जिकल ब्लेड, २ हजार ७ सय ८० पिस प्रेग्नेन्सी टेस्ट किट र २ सय पिस अक्सिजन फेस मास्क बरामद गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार मोटरसाइकलमा ल्याउँदै गरिएको अवैध सामग्री विराटनगर महानगरपालिका१५ पारिजातबाट बरामद गरिएको हो। सशस्त्र प्रहरीलाई देख्नासाथ सामग्री छाडेर तस्करीमा संलग्न भने आइतबार साँझ मोटरसाइकल लिएर फरार बनेको उनले बताए। बरामद गरिएका १ लाख ३० हजार ३ सय रूपैयाँ बराबरको सामग्री आवश्यक कारवाहीका लागि सोमबार विराटनगर भन्सार कार्यालयमा बुझाइएको जानकारी एसपी लामिछानेले दिए। त्यस्तै जोगवनीबाटै अवैध तरिकाले ल्याउँदै गरेको कपडालगायतका सामान पनि सशस्त्रले बरामद गरेको छ। विराटनगर महानगरपालिका१६ दरैयाबाट ८३ पिस कुर्ता सलवार, १४ थान बाल्टिन र १ कार्टुन प्लाष्टिकको चम्चा तथा प्लेट बरामद गरिएको जानकारी लामिछानेले दिए। उनका अनुसार ९५ हजार रूपैयाँ बराबरको तस्करीको सामान कारबाहीका लागि भन्सार कार्यालयमा बुझाइएको छ।"
ब्यानर र पोस्टर टाँग्ने उम्मेदवारलाई एक लाख जरिवाना तिराइने,"काठमाडौं : निर्वाचन आयोगले आसन्न स्थानीय तह निर्वाचनमा पोस्टर र ब्यानर टाँग्न निषेध गरेको छ। वैशाख ३० गते हुने निर्वाचनमा राजनीतिक दल वा कुनै पनि उम्मेदवारले पोस्टर र ब्यानर टाँग्न पाउने छैनन्। 'यो आचारसिंहता विपरीत हो। त्यस्ता कार्य गर्ने राजनीतिक दल वा उम्मेदवारले यथाशिघ्र उक्त ब्यानर र पोस्टर हटाउन आयोग निर्देशन दिन्छ,' सहप्रवक्ता सूर्यप्रसाद अर्यालले भने। उनले अटेर गर्ने राजनीतिक दल वा उम्मेदवारलाई एक लाख जरिवाना गराउने जानकारी दिए। 'आयोगले तोकेको आचारसंहिता उल्लंघ गरे वा यथाशिघ्र त्यस्ता ब्यानर वा पोस्टर नहटाए एक लाखसम्म जरिवाना हुन्छ,' उनले भने।"
एसएसबीका जवानले दसगजा नजिक पड्काए गोली,"विराटनगर : भारतीय सीमा सुरक्षा बल(एसएसबी)का जवानले नेपालभारत सीमा क्षेत्रको दसगजानजिक सोमबार दिउँसो गोली पड्काएका छन्। विराटनगर महानगरपालिका१८ इस्लामपुरसँग सीमा जोडिएको भारतीय भूमिमा एसएसबीका जवानले ३ राउण्ड हवाई फायर गरेका हुन्। स्थानीयले दिएको जानकारी अनुसार मदिराको नसामा लट्ठ रहेका ती जवानले दिउँसो १ बजेतिर २ राउण्ड आकाश र १ राउण्ड जमिनतिर फायर गरेका थिए। सीमा क्षेत्रको सुरक्षामा खटिएका बेला एक्कासि हवाई फायर गरेका जवानलाई भने एसएसबीको टोलीले नियन्त्रणमा लिएर लगेको छ। मदिराको नसामा लट्ठ रहेका जवानले स्थानीयसँग विवाद भएपछि आत्मरक्षाका लागि हवाई फायर गरेको बताइएको छ। जवानले होहल्ला गर्न थालेपछि स्थानीयको भीड बढेको र त्यसपछि उनले गोली चलाएको नेपाली सुरक्षा अधिकारीको भनाइ छ। यसको आधिकारिक पुष्टि भने हुन बाँकी छ। घटनापछि सीमा क्षेत्रका बासिन्दा त्रसित एवं आतंकित बनेका छन्। घटनास्थल वरपर स्थानीयको ठूलो भीड लागेको थियो। घटनामा कुनै मानवीय क्षति भने भएन। मोरङका प्रमुख जिल्ला अधिकारी काशीराज दाहालले घटनाको पुष्टि गरे। सीमा क्षेत्रको दसगजाबाट घटनास्थल लगभग सय मिटर पर भारतीय भूमिमा रहेको उनको भनाइ छ। भारतीय नागरिकसँगको विवादपछि हवाई फायर गरेको भन्ने कुरा आएको छ। यस बारेमा बुझ्ने काम भइरहेको छ, प्रजिअ दाहालले भने, घटना भारतीय भूमिमा भएकाले विस्तृत कुरा आइसकेको छैन। किन गोली चलाइएको हो भन्ने खोज्दै छौँ।"
"आईजीपी नियुक्तिविरुद्धको रिट सर्वोच्चमा दर्ता, बुधबारलाई पेशी तोकियो","काठमाडौं : नेपाल प्रहरी महानिरीक्षक (आईजीपी) नियुक्तीविरुद्ध सर्वोच्च अदालतमा रिट दर्ता भएको छ। महानिरीक्षक नियुक्तिमा असहमति जनाउँदै अतिरिक्त महानिरीक्षक (एआईजी) विश्वराज पोखरेलले सर्वोच्चमा रिट निवेदन दिएका हुन्। सर्वोच्चका सहप्रवक्ता देवेन्द्र ढकालले महानिरीक्षक नियुक्तविरुद्ध रिट दर्ता भएको बताए । उनले अन्नपूर्णसँग भने, 'रिट निवेदन दर्ता भएको छ। बुधबारका लागि पेशी तोकिएको छ।' रिट निवेदनमा पोखरेलले वरीयता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्टलाई आईजीपी बनाएको भन्दै एआईजी पोखरेल सर्वोच्च गएका हुन् । आइतबार बसेको मन्त्रिपरिषद् बैठकले तेस्रो वरीयतामा रहेका धीरजप्रताप सिंहलाई आईजीपी नियुक्त गर्ने निर्णय गरेको थियो । एआईजी सिंहले आजै दर्ज्यानी चिन्ह लगाएका छन्।आईजीपी नियुक्त गर्ने मन्त्रिपरिषद्को निर्णयप्रति असहमति जनाउँदै एआईजीद्वय पोखरेल र सहकुल थापाले सार्वजनिक रुपमै असन्तुष्टि व्यक्त गर्दै आएका छन् प्रहरी महानिरीक्षकमा धीरजप्रताप सिंह"
भोलि सार्वजनिक विदा,काठमाडौं : सरकारले भोलि (मंगलबार) सार्वजनिक विदा दिएको छ। इस्लाम धर्मावलम्बीहरुको पर्व ईदको अवसरमा सार्वजनिक विदा दिने निर्णय भएको गृह मन्त्रालयका प्रवक्ता फणिन्द्रमणि पोखरेलले जानकारी दिएका छन्।
"उम्मेदवारलाई बृद्धबृद्धाको आर्शिवाद, राम्रो काम गर्नु","रुरुक्षेत्र(गुल्मी) : सेताम्मै फूलेको कपाल। चाउरी परेको अनुहार। लठ्ठीको साहारामा हिड्डुल गर्नुपर्ने अवस्था। ८१ वर्षिय बृद्धाआमा, जो करिब तीन घण्टाको एउटा चुनावी कार्यक्रममा थपक्कै बसेर उम्मेदवारका कुरा सुनिन्। उम्मेदवारलाई यो गरिदेऊ, त्यो गरिदेऊ भनेर कुनै माग राख्न उनी कार्यक्रममा पुगेकी थिइनन्। उनको एकमात्र इच्छा थियो जितेका उम्मेदवारले इमान्दारी देखाएर गाउँमा राम्रो काम गरुन्। पदको दुरुपयोग नगरुन्। गाउँको पीडामा मल्हम बनेर उभिउन। गाउँसमाज बुझ्ने खालका छन्। हामीले यो गर त्यो गर भन्ने कुरा आएन,रुरुक्षेत्र गाउँपालिका४ सिदुरेकी धनीकला रेश्मीले भनिन्,विकासमा काखापाखा नहोस् गाउँ ठाउँको विकास होस्। उनी लठ्ठीको साहारामा कुरा सुन्न कार्यक्रमस्थल पुगेकी हुन्। नेकपा एमालेबाट गाउँपालिका अध्यक्ष उम्मेदवार बनेका ४९ वर्षिय हिमाल श्रेष्ठ बृद्धाआमासित हातमा ढोगेर आर्शिवाद मागे। खुसी मुद्रामा रेश्मीले श्रेष्ठलाई आर्शिवाद दिइन्। राजनीतिको रंगभन्दा पनि गाउँका सवै आमाहरुको प्रतिनिधित्व गर्दै उनले उम्मेदवारलाई जितेपछि साझा बनेर विकास गर्नुभन्दै आर्शिवाद दिएकी थिइन्। रेश्मीसहित गाउँका दर्जनौ महिलाहरुले सिदुरेमा खानेपानीको समस्या रहेको गुनासो पोखे। एक घर एक धारा सिदुरेमा अझै पुरा हुन नसकेकाले नयाँ नेतृत्वले आफूहरुको पीडा बुझिदिन् उनीहरुले माग राखे। अध्यक्षका उम्मेदवार श्रेष्ठले गाउँलेका समस्याहरुलाई आफूले नजिकबाट बुझेको प्रतिक्रिया दिँदै विकासमा कहिल्यै पनि काखापाखा गरेर नजाने आश्वासन छाडे। मतदाताको मन नभाँचिने गरी आफूले काम गरेर देखाउने उनले प्रतिवद्धता सुनाए। हाम्रो चुनावी प्रतिवद्धतामा पनि एक घर एक धारा छ,श्रेष्ठले भने,सिदुरेको समस्यालाई चुनाव जितेपछि जसरीपनि समाधान गर्छौ। विकासमा आफूले कहिल्यै पनि राजनीति नगर्ने उनले प्रतिवद्धता सुनाए। चुनावमा मतदाता विभाजित हुनु स्वभाविक हो, उनी भन्छन्, तर, चुनावको परिणामपछि जनप्रतिनिधि सबैको साझा बनेर काम गर्नुपर्छ भन्ने मेरो प्रतिवद्धता हो। चुनावी कार्यक्रममा सहभागी मतदाताहरुले उमेदवारसँग पुरानै माग राखेका छन्। खानेपानी, मोटरबाटो, रोजगारी र कृषिमा अनुदानका कार्यक्रम ल्याउन मतदाताको माग छ। विकास गाउँमा पुगेपनि बसाइसराई शहर र तराईमा झर्दै गएकोप्रति गाउँलेहरु चिन्तित देखिन्थे। गाउँका नागरिकहरुलाई गाउँमै बसाल्ने खालका नीति, कार्यक्रमलाई विशेष जोडका साथ अघि बढाउन रुरुक्षेत्रका नागरिकहरुले उमेदवारलाई आग्रह गरेका छन्। यहाँ एमाले बाहेक सवै दलको चुनावी गठवन्धन छ। नेकपा माओवादी केन्द्र, नेपाली कांग्रेस र राष्ट्रिय जनमोर्चाको गठवन्धनबाट माओवादी केन्द्रका यदु ज्ञवाली अध्यक्षमा उठेका छन्। उपाध्यक्षमा दुर्गा ज्ञवाली उम्मेदवार छिन्।"
बुद्धिको प्रयोग,"प्राचीन कालमा एक ज्ञानी मानिस थिए। उनी वृद्ध र शिक्षित थिए। ज्ञान र पुस्तकहरूलाई उच्च सम्मान गर्थे। एक दिन हिँड्दै गर्दा उनले थाहा पाए कि आफ्नो जुत्ता च्यातिन थालेको छ। तै पनि उनले धेरै समय त्यही जुत्ता लगाएर हिँडे। एक रात उनले सोचे कि खुट्टालाई जोगाउन पनि मैले उत्तम जुत्ता खोज्नु पर्छ। तर, त्यसबेला त्यो काम त्यति सजिलो थिएन। किनकि उनले केही नबुझी तुरुन्त जुत्ता मगाउँदैनथिए र मगाइहाले पनि ढोकामा ल्याइदिने कोही थिएन। ती व्यक्ति गलत जुत्ता खरिद गरेर सुरक्षा नहुने अवस्था नहोस् भन्ठान्थे। ताकि हिँड्दा चोटपटक लाग्ने नहोस्। त्यसैले उनले प्रश्नको उत्तर खोज्न आफूले सबैभन्दा मन परेका पुस्तक पढे। नयाँ जोडी जुत्ता किन्न जानुको विकल्प नभएको उनले थाहा पाए। त्यसअघि उनले घण्टौंसम्म धेरै पुस्तक पढे। त्यसबाट पाएको खुराकले सन्तुष्ट भए र अनुसन्धान गरेकोमा गर्व गरे। उनले ठाने कि अनुसन्धान नगरेको भए सायद बाँकी जीवन खाली खुट्टा नै बित्थ्यो। उनलाई जुत्ता कसरी मिलाउने भनेर थाहा थिएन। पुस्तकहरू पढेर सोहीअनुसार काम गर्दै गए। उनले लट्ठी लिए र त्यसले आफ्नो खुट्टा नापे। त्यसपछि उनी बजार गए र अन्ततः आफूलाई मन पर्ने जुत्ताको जोडी लिएर आए। तर, पसलबाट धेरै टाढा थियो। बिर्सिएर लट्ठी घरमै छाडेर गए। बजार पुगेर जुत्ता छाने तर निचोडमा पुग्न नपाउँदै पसल बन्द भयो। पसल पुग्दासम्म उनको पुरानो जुत्ता च्यातिएर लाउनै नसकिने भएको थियो। उनले खाली खुट्टा घर फर्किनु पर्यो। भोलिपल्ट खाली खुट्टामै बजार पुगे। दुर्भाग्य छानिएको जुत्ता बिक्री भयो। पसलेले सोधे, तिमीले हिजो किन जुत्ता किनेनौ ? ज्ञानी मानिसले जवाफ दिए, घरमा खुट्टा नाप्न प्रयोग गरेको लट्ठी बिर्सेको थिएँ। अन्योलमा पर्दै पसलेले सोधे, तर, तिम्रो खुट्टा त तिमीसँगै थियो। सबै कुरो बताएपछि पसलेले भने, अहँ ! जुत्ता किन्न किताब अध्ययन गरेर हुँदैन। उनले खुट्टा, पैसा र सामान्य ज्ञान हुन आवश्यक रहेको बताए। नैतिक शिक्षा : कहिलेकाहीँ धेरै सोचविचार नगरी काम गर्नुपर्छ। कुनै समस्याको सामना गर्दै हुनुहुन्छ भने औपचारिक शिक्षामा सिकेका सबै कुराको अतिरिक्त तर्ककौशल प्रयोग गर्नुपर्छ।"
आर्थिक समृद्धिमा आत्मनिर्भर,"व्यक्ति होस् वा देश, गरिब भएपछि सबैले हेप्छन्। सम्पन्न भए पनि गरिब छु भन्ने देखाउनासाथ छिमेकी, आफन्त सबैले हेप्न सुरु गरिहाल्छन्। अलिअलि ऋण तिर्न बाँकी भएकाहरू झन् अत्याउन थाल्छन्। मानव सभ्यताको यो चरणमा समाजको यो चरित्र विश्वव्यापी मान्यता जस्तै बनेको छ। हामीले आफ्नो सम्पन्नतालाई बेवास्ता गरेर हामी गरिब छौं भन्दै अरू देशसँग माग्न बानी पारिसकेका छौं। जुनदिन दिनेहरू आफैं समस्यामा पर्नेछन् वा विश्व परिस्थिति बदलिएर बाहिरबाट आयात बन्द हुन्छ। तब हामी भोकै पर्नेछौं। त्यसैले आत्मनिर्भर हुनु, सम्पन्नताको पहिलो सर्त हो। वार्षिक करिब १० अर्बको स्याउ, डेढ अर्बको अनार, एक अर्बको सुन्तला, १ अर्बको कागती, १५ करोडको भुइँकटहर, १५ करोडको मेवा, ८० करोडको दालमोठ, १० करोडको बेसार, १५ करोडको गोलभेडाको सस आयात हुन्छ। के यी चिजहरू हामी हाम्रै देशमा उत्पादन गर्न सक्दैनौं त ? देशका खेतबारी बाँझा छन्। तर, आफूलाई चाहिने खाद्यान्न पनि विदेशीसँग ऋण मागी किनेर खाने पद्धति घातक छ। जुम्ला र मुस्ताङका स्याउ ल्याउनका लागि सडक बनाइएको छैन। तिनलाई व्यवस्थित गरेर राख्ने चिस्यान बनाइएको छैन। लहलहाउँदो धान, गहुँ, कोदो, मकै र तोरी फल्ने पहाडी क्षेत्रका गराहरू बाँझा छन्। तराईका सम्म फाँटहरू पनि बाँझै छन्। श्रमदानबाट कुलो बनाएर ल्याई खेती गर्ने बेलासम्म बरु गराहरू हरिया हुन्थे। अहिले त विकासका नाममा राज्यको पद्धतिले एउटा कुलो (नहर) बनाउन बिसौं वर्ष लगाउँछ। त्यही नहरको पानी आएर खेती लगाउने आशामा बसेको एउटा पुस्ता विस्थापित भइसक्छ। नयाँ पुस्ता खाडीतिर गइसकेको छ। अहिले श्रीलंकाको अवस्थालाई हेरेर हाम्रो मुलुक पनि टाट पल्टिसक्यो भन्ने खालको सन्देश प्रवाह गरेर आम नागरिकका मनमा आतंक सिर्जना गरिएको छ। हाम्रो मुलुकको कुनै अरू मुलुकसँग तुलना हुन सक्दैन। हाम्रो सम्पत्ति, सम्पदा र शक्तिको समुचित प्रयोग गर्ने हो भने पाँच वर्षको अन्तरालमा नै हामी विकसित मुलुकमा प्रवेश गरिसक्छौं। हाम्रो देशमा स्रोत नभएको होइन। अथाह स्रोत र सम्पत्ति छ यहाँ। जन, जल, जमिन, जडीबुटी र जंगलको संरक्षण र उपयोगबाट देशको कायापलट गर्न सकिन्छ। प्रकृतिले हामीलाई अपार जलस्रोत दिएको छ। हिमाल, पहाड र तराई दिएको छ। हाम्रो यति सानो मुलुकमा पनि ७० मिटरदेखि ८ हजार ८ सय ४८ मिटरसम्मको अनुपम भौगोलिक बनोट छ। विकास र रोजगारीको अपार सम्भावना हुँदाहुँदै पनि हाम्रा युवाहरू श्रमका लागि बिदेसिनु परेको छ। कहिले इराकका युद्धमा मारिनु परेको छ। अफगानिस्तानका बंकरहरूमा बन्दीसरह बसिरहनु परेको छ, अरबका मरुभूमिका तातो भूमिमा श्रम बेच्नु परेको छ। अनि, मलेसियाका जंगलमा असुरक्षित जीवन जिउनु परेको छ। यो किन भइरहेको छ त ? पहिला त निर्यात नै गर्थ्यो ऐतिहासिक प्रमाणहरूले हाम्रो मुलुक आर्थिक रूपमा सम्पन्न भएको तथ्य बोल्छन्। अंशु बर्माको टिस्टुंगको अभिलेखमा नेपालबाट बाहिर निकासी हुने वस्तुमा फलाम र तामाका भाँडाको उल्लेख भएको छ। मध्यकालमा पनि कपासको उत्पादन गरेर कपडा बन्ने तानमा कपडा बुनिन्थ्यो। राडीपाखीको उत्पादन गरी निर्यात गरिन्थ्यो। नुवाकोट र चित्लाङ क्षेत्रमा खानी उद्योग सञ्चालित थिए। कागजको उत्पादन गरेर भारत र तिब्बतमा बेचिन्थे। नुवाकोट त कागज उत्पादनको प्रमुख केन्द्र नै मानिन्थ्यो। राजा महिन्द्र मल्लले ढिकी, जाँतो, लुगा बुन्ने तान, तुकी कहिल्यै खाली नराख्नु, पटासी, घरबुना खाँडी आदि मिही पारेर बुन्नु र विदेशमा लगेर बेच्नू भन्ने आदेश गरेका थिए। मल्ल शासनकालसम्म पनि हामी तिब्बतका लागि चाँदीका मुद्रा बनाउँदथ्यौं। भारतका लागि तामाका भाँडा बनाइ दिन्थ्यौं। करिब डेढ अर्ब जनसंख्या भएको चीन र करिबकरिब त्यति नै जनसंख्या भएको भारतका मानिसलाई धार्मिक पर्यटनका माध्यमद्वारा आमन्त्रण सकिन्छ। विदेशी हस्तक्षेप बढ्न थालेपछि पृथ्वीनारायण शाहले आर्थिक उन्नतिका लागि मार्गनिर्देश गरेका थिए। आफ्ना देशका जिनिस तथा जडीबुटीहरू विदेशमा निकासी गर्नु र नगद ल्याउने प्रयास गर्नू जनतालाई विदेशका कपडाहरू लगाउन मनाही गरिदिनू र आफ्नो देशको कपडा बुन्न जान्ने व्यक्तिहरूलाई नमुना देखाई सिकाउनू र बुन्न लगाउनू। यसो भएमा देशको नगद बाहिर जान पाउँदैन; खानी भएको ठाउँमा कुनै गाउँ बसेको छ भने त्यस गाउँलाई अन्यत्र सारेर भए पनि खानी चलाउनु र खेत बन्ने ठाउँमा घर बनेको भए त्यस घरलाई अर्कै ठाउँमा सारेर भए पनि कुलो काटी खेत बनाएर खेती गर्नू भन्दै हामीलाई आत्मनिर्भरता सिकाउने दूरदर्शी नेता पृथ्वीनारायण शाहको भनाइ अहिले पनि उत्तिकै सान्दर्भिक छ। हाम्रो देश अहिले आर्थिक रूपमा पराधीन छ। पहिले उद्यमीहरू उद्यम गर्दथे। कृषकहरू अन्नबाली उत्पादन गर्दथे। आत्मनिर्भरता थियो। कुटो, कोदालो गरेर बाँच्न पुग्ने अवस्था थियो। कोही लडाकु थिए, कोही शिक्षक, कोही पुजारी, कोही ज्यामी, कोही डकर्मी त कोही वस्त्र सिलाउने कार्य गर्दथे। एक किसिमको क्रम थियो, जसले गर्दा अरूमा भर पर्ने आर्थिक पराश्रितता थिएन। कपास खेती गरेर आफ्ना लागि वस्त्रको उत्पादन गर्दथ्यौं अनि औषधि पनि आफ्नै आलीकान्लाका जडीबुटीमा खोज्दथ्यौं। हामीकहाँ परम्परागत सीपबाट सञ्चालित घरेलु उद्योग, व्यवसायहरू सञ्चालित छन्। कृषि र पशुपालनले देशको आर्थिक क्रियाकलापलाई जोडिरहेका छन्। कला र वास्तुकलाका उत्पादनले पनि देशको आर्थिक क्षेत्रमा योगदान दिइरहेका छन्। हाम्रो कला र वास्तुकलाको परम्परा निकै उन्नत र विकसित रहेको छ। देशको आर्थिक उन्नतिमा नेपालीकला र वास्तुकलालाई समेत लगाउन सकिन्छ। मन्दिर, चैत्य र गुम्बाहरूले यो देशलाई सांस्कृतिक हिसाबले धनी बनाएका छन्। हाम्रा काष्ठकला, चित्रकला, मूर्तिकलाको सम्पन्नतालाई हेर्नकै लागि पनि विश्वका कला पारखीहरूलाई आमन्त्रण गर्न सकिन्छ। मुक्तिनाथ, जानकी मन्दिर, बुद्धको जन्मस्थल लुम्बिनी, पशुपतिनाथ, स्वयम्भू, खप्तड, स्वर्गद्वारी, गोसाइँकुण्डजस्ता स्थलले हाम्रो देशमा धार्मिक पर्यटनको प्रचुर सम्भावनालाई अभिव्यक्त गर्दछन्। करिब डेढ अर्ब जनसंख्या भएको चीन र करिबकरिब त्यति नै जनसंख्या भएको भारतका मानिसलाई धार्मिक पर्यटनका माध्यमद्वारा आमन्त्रण सकिन्छ। बौद्ध धर्मको प्रभाव भएको चीन र हिन्दू धर्मको प्रभाव भएको भारतका नागरिकलाई यी दुवै धर्मको आधारशीला रहेको हाम्रो भूमिमा स्वागत गर्न सक्दछौं। तर अहिले बहुराष्ट्रिय कम्पनी आए। आफ्नै भूमिका औषधिमात्र होइन कागती, मह, मिश्री, निबुवाको अमिलो, उखुको रस, बेलको सर्वत खाने हामीहरू अहिले त बोतलमा भरिएका रासायनिक सोडा पिएर डकारिरहेका छौं। अहिले हामीले लगाउने वस्त्रहरू पनि बाहिरी देशबाटै आउँछन्। किनकि हामी आफैं उत्पादन गर्न नसक्ने गरी थच्चारिइसक्यौं। हामीले हाम्रा उद्योगहरूको प्रवद्र्धन गरेर आत्मनिर्भरतातिर ध्यान नै दिएनौं। आत्मनिर्भरताका उपाय अहिले ऊर्जाको माग विश्वव्यापी छ। हाम्रो देशमा विद्युत् ऊर्जा उत्पादनको प्रशस्त सम्भावना छ। एक लाखभन्दा बढी मेगावाट विद्युत् उत्पादन गर्न सकिन्छ। अन्य मुलुकमा पनि निर्यात गरी आर्थिक सम्पन्नतालाई बढाउन सक्दछौं। त्यस्तै जडीबुटीको उत्पादन र त्यसको व्यापार हाम्रो देशको आर्थिक उत्पादनको अर्को महŒवपूर्ण स्रोत हो। हिमाली, पहाडी र तराई गरी तीनवटा भौगोलिक विविधता अनुसार उत्पादन हुने अनेक थरी जडीबुटीले मानव स्वास्थ्यका लागि चाहिने औषधिको आपूर्ति गर्न सक्दछ। त्यसैले यसलाई पनि प्रयोग गरेर विदेशमा निर्यात गरी आर्थिक उन्नति गर्न सक्दछौं। अहिले विश्वमा चलिरहेको पँुजीवादी व्यवस्था श्रम, पैसा र नाफामा चल्ने व्यवस्था हो। घर र समुदायमा रहेका उत्पादनका केन्द्रलाई सीमित ठाउँमा उत्पादनको केन्द्र बनाइन्छ। हुँदाहुँदै कुनै एउटै देशमा मात्रै पनि उत्पादन केन्द्रित हुन सक्छ। तर त्यस उत्पादनको आशामा विश्वको अर्को कुनाका मानिसहरू बस्नुपर्ने विवशता हुन सक्छ। त्यसैले हामीले साना उद्योगहरूलाई जीवन्त राख्दै केही सीमित ठूला उद्योगहरू राख्नु पर्छ। हामीलाई चाहिने वस्तुहरू यहीँ उत्पादन गर्न सक्नैपर्छ। त्यसले मात्रै आत्मनिर्भर बन्न सक्छौं। अन्नबाली, फलफूल, तरकारी र जडीबुटीको प्रचुर उत्पादन गरी त्यसलाई निर्यात गर्न सक्छौ। पर्म परम्परालाई जीवन्त राख्ने, फलफूल, तरकारी, जडीबुटीजस्ता उत्पादनलाई प्रोत्साहन गरी देशको बेरोजगारीलाई कृषिमा लगाउन सक्छौ। उब्जनी बढाउनका लागि रासायनिक मलको अत्यधिक प्रयोग गरिन्छ। तर यसले गर्दा माटोमा रहेको प्राकृतिक गुण नष्ट हुँदै गइरहेको छ। त्यसैले रासायनिक मलको प्रयोग रोकी जंगलका पतकर, सहरका फोहर सँगालेर कम्पोस्ट मल बनाई उब्जनी बढाउन सकिन्छ। प्राकृतिक गुणका खाद्यान्न खाएर स्वस्थ भई बाँच्न सक्छौं। पहाडी क्षेत्रलाई हिलस्टेसनको रूपमा विकास गरेर पर्यटनको विकास गर्न सकिन्छ। नदी किनारमा पैदल मार्ग बनाउने, जलमार्गलाई सुचारु गर्ने, नदी किनारामा रिसोर्टहरू बनाउने कार्य गर्न सकिन्छ। डाँडाकाँडालाई छिचोल्दै पैदल मार्गको विकास गरी हिमालदेखि तराईसम्म अनेकौं मार्ग खोल्न सकिन्छ। ग्रामीण पर्यटनको प्रवद्र्धन गर्दै नेपाली संस्कृति, रहनसहन, गीतसंगीत, कलावस्तुकलालाई विश्वव्यापी रूपमा प्रचार गर्न सकिन्छ। धार्मिक पर्यटनका माध्यमबाट विश्वभरका हिन्दू र बौद्धमार्गीलाई आमन्त्रण गर्न सकिन्छ। नेपालमा आध्यात्मिक भावना पाइन्छ, अपनत्व र ममताको भावना पाइन्छ भन्ने छाप पर्यटकमा पार्न सकिन्छ। थाइल्यान्डको बैंककजस्ता सहरहरू यौन पर्यटनका लागि प्रसिद्ध छन्। नेपालीहरू मानिसको जीवनलाई एउटा श्रद्धाको बिन्दुको रूपमा पूजा गर्छन् भन्ने कुरालाई पर्यटनका माध्यमबाटै विश्वव्यापी बनाउन सकिन्छ। छिमेकी देशमा नै आफ्नो हाम्रा उत्पादनलाई बेच्न सक्दछौं। सवा एक अर्ब जनसंख्या भएको भारत, डेढ अर्ब जनसंख्या भएको चीन छ। हामी तीन करोडै मानिसलाई काममा लगाएर देशमा जे उत्पादन गरे पनि हुन्छ र त्यसलाई करिब तीन अर्ब आफ्ना छिमेकीलाई बेच्न सकिन्छ। बजार विस्तार गर्नका लागि अन्यत्रका कुनै देशको जरुरत नै पर्दैन। उत्पादनको प्रयोग गर्ने भूगोलले होइन, मानिसले नै हो। त्यसैले हामी आफ्नो व्यापारिक शक्तिलाई परिमार्जन गरेर आफ्ना छिमेकी देशमा यहाँका उत्पादनको बिक्री गर्न सक्छौं। उद्यमीलाई प्रोत्साहन गर्नुपर्छ। उद्योगधन्दा खोल्नका १५ वर्षका लागि जमिन उपलब्ध गराउने, सोलार बिजुली उत्पादनका लागि सहुलियत दिने, आकाशेपानीको उपयोगका लागि व्यवस्था गरिदिने, बायोग्याँस लागि सहुलियत दिने व्यवस्था गर्नुपर्छ। महिला उद्यमीका लागि दुई प्रतिशतमा १० लाखसम्म ऋण दिने व्यवस्था हुनुपर्छ। नगदे बाली उत्पादन गर्न र घरेलु उद्योग स्थापनाका लागि चार प्रतिशत दरमा ऋण व्यवस्था गर्नुपर्छ। नेपालमै बनाऔं नेपाल बनाऔं नारा लागू गर्नुपर्छ। नेपालमा चाहिने खाद्यान्न यहीं उत्पादन गरौं। गहुँ, धान, कोदो, फापर, मसुरो, मास, रहर उत्पादनका लागि सहुलियत ऋण दिने व्यवस्था गर्नुपर्छ। गाजर, आलु, खुर्सानी, बेसारलगायतका उत्पादनमा बढावा दिनुपर्छ। आँप, मेवा, कागती, केरा, स्याऊ, सुन्तला जस्ता चिजहरू उत्पादनमा जोड दिनुपर्छ। बिजुली, पानी र सडकको व्यवस्था हरेक पालिकामा उपलब्ध गराउनुपर्छ। सडकको मापदण्ड अन्तर्राष्ट्रियस्तरको बनाई भौतिक विकास, दीर्घकालीन हित सोचेर गर्नुपर्छ। कृषि, वनस्पति, जलस्रोत, पर्यटन, वाणिज्य, घरेलु उद्योग, देशको भौतिक विकास, स्वास्थ्य, शिक्षालगायतका क्षेत्रमा रोजगारीका अवसर खोल्न सकिन्छ। गरिबी र बेरोजगारी देशको एक कलंक नै हो। कर्मविहीन भएर देशको ऊर्जा खेर गयो भने देश कहिल्यै समृद्ध हुन सक्दैन। यी सबै कर्म गरेर हामी नेपाली र हाम्रो देश समृद्ध बन्न सक्छ। हाम्रो देशका सम्पदाको शक्ति र हामी नेपालीहरूको आन्तरिक शक्तिको बोध भएको नेतृत्व स्थापित गर्नुपर्छ। हाम्रा सामाजिक, सांस्कृतिक र आर्थिक अवयवहरूलाई जोडेर समुन्नतिका मार्गमा लाने राजनैतिकआर्थिक पद्धति अँगाल्नु आवश्यक छ।"
प्रहरी र सशस्त्रका नवनियुक्त महानिरीक्षक सिंह र अर्याललाई दर्ज्यानी चिह्न प्रदान,काठमाडौं : गृह मन्त्रालयले नेपाल प्रहरीका नवनियुक्त महानिरीक्षक धीरज प्रताप सिंह र सशस्त्र प्रहरीका महानिरीक्षक राजु अर्याललाई दर्ज्यानी चिह्न प्रदान गरेको छ। सोमबार बिहान सिंहदरबारमा गृहसचिव टेकनारायण पाण्डेले नवनियुक्त आईजीपी सिंह र अर्याललाई दर्ज्यानी चिन्ह प्रदान गरे। नवनियुक्त नेपाल प्रहरीका महानिरीक्षक धीरज प्रताप सिंहलाई दर्ज्यानी चिह्न प्रदान गर्दै गृहसचिव नेपाल प्रहरीका महानिरीक्षक शैलेश थापा क्षेत्री र सशस्त्रका महानिरीक्षक पुष्पराम केसी ३० वर्षे सेवा अवधिका कारण आइतबार मध्यरातदेखि अनिवार्य अवकाशमा गएपछि सरकारले उनीहरुलाई प्रहरी महानिरीक्षकमा बढुवा गरेको हो। सशस्त्र प्रहरीका महानिरीक्षक राजु अर्याललाई दर्ज्यानी चिह्न प्रदान गर्दै गृहसचिव गृहमन्त्री खाणले ३० वर्षे उमेरहदका कारण अनिवार्य अवकाशमा गएका प्रहरीका थापा क्षेत्री र सशस्त्र आईजीपी केसीलाई आइतबारै मन्त्रालयमा बिदाइ गरिसकेका छन्। उमेर हदका कारण केसीले तीन हप्ता नपुग्दै अवकाश पाए। प्रहरी महानिरीक्षकमा धीरजप्रताप सिंह प्रहरी र सशस्त्रका नवनियुक्त आईजीपीले सोमबार विहान दर्ज्यानी चिन्ह लगाउने
सुनको मूल्य ८ सय रुपैयाँले घट्यो,"काठमाडौं : नेपाली बजार सुनको मुल्य ८ सय रुपैयाँले घटेको छ। नेपाली सुन चाँदी व्यवसायी महासंघका अनुसार सोमबार प्रतितोला सुनको मूल्य ९८ हजार २ सय कायम गरिएको छ। यसअघि आइतबार प्रतितोला सुनको मूल्य ९९ हजार तोकिएको थियो। यस्तै, आज तेजाबी सुनको मूल्यमा २ सयले गिरावट आएको छ। मूल्य घटेसँगै तोलाको ९७ हजार ७०० निर्धारण गरिएको छ। सोमबार तेजाबी सुनको मूल्य ९८ हजार ५०० मा खरिदबिक्री भएको थियो। सुनको मूल्य घटेसँगै चाँदी पनि घटेको छ। आज चाँदीको मूल्य प्रतितोला १० रुपैयाँले घटेर १२ सय ९० पुगेको छ।"
नेकपा एस दैलेखका उपसचिव लामिछाने र सदस्य रोहित एमालेमै फर्किए,"दैलेख : नेकपा (एकीकृत समाजवादी) पार्टी दैलेखका उपसचिव अमृता लामिछाने मगर नेकपा एमालेमै फर्किएकी छन् । सोमबार एक विज्ञप्ति जारी गर्दै उनले एमालेमै फर्किएको जानकारी गराएकी हुन् । उनीसँगै नेकपा (एकीकृत समाजवादी) को जिल्ला कमिटी सदस्य रोहित लामिछाने मगर पनि एमालेमै फर्किएका छन् । रोहित नेकपा (एकीकृत समाजवादी) पार्टी निकट अनेरास्ववियूको जिल्ला अध्यक्ष समेत हुन् । उपसचिव अमृता लामिछानेमगर र सदस्य रोहित लामिछाने मगरले जारी गरेको संयुक्त विज्ञप्तीमा नेकपा विभाजनपछि नेकपा एमालेलाई कमजोर बनाउन प्रचण्ड र माधव नेपाल तल्लो तहसम्म गिरेर एमाले नेतृत्वको सरकार ढाल्ने र परमादेशको काँग्रेस नेतृत्वको सरकार बनाएको आरोप लगाएका छन् । एकीकृत समाजवादी पार्टीले कम्युनिष्ट आन्दोलनलाई बदनाम हुने गरी व्यवहारमा दक्षिणपन्थी बाटो अबलम्बन गरेकाले समाजवादी पार्टी त्यागेको विज्ञप्तिमा उल्लेख छ । साथै उनीहरुले एकीकृत समाजवादीमा लागेका अन्य नेता, कार्यकर्तालाई पनि एमालेमा फर्किन आह्वान गरेका छन् ।"
चुनाव चिन्ह नभेटिएपछि स्वतन्त्र उम्मेदवार धर्नामा,"जनकपुरधाम : धनुषाका लागि प्रकाशन गरेको नमूना मतपत्रमा आफ्नो चुनाव चिन्ह नभेटिएपछि जनकपुरधामको एक स्वतन्त्र उम्मेदवार धर्नामा बसेका छन्। निर्वाचन आयोगले आफ्नो आधिकारिक वेभसाइटमा जनकपुरधाम उपमहानगरपालिकाको प्रमुख पदका लागि नेपाली कांग्रेसका बागी उम्मेदवार मनोज साहले आफ्नो चुनाव चिन्ह घण्टाघर मतपत्रमा नदेखेपछि आफ्नो चुनाव चिन्हको माग गर्दै धर्नामा बसेका हुन् । नेपाली कांग्रेसका नगर अध्यक्ष रहेका साह गठबन्धनमा नपर्दा उनी स्वतन्त्रबाट निर्वाचनमा उम्मेदवार बनेका छन् । आफूले २४ घण्टाभित्र नमूना मतपत्रमा आफ्नो चुनाव चिन्ह समावेश गर्न दिएको समयमा पनि समावेश नगरिएकाले जनकपुरधामको निर्वाचन अधिकृतको कार्यालयमा धर्नामा बस्नु परेको मनोजले बताए । उनले राजनीतिक षडयन्त्रपूर्वक आफ्नो चुनाव चिन्ह समावेश नगरिएको आरोप लगाए । उनले भने, 'यो सामान्य त्रुटि होइन, मेरो उम्मेदवारीलाई ओझेलमा पार्ने षड्यन्त्र पनि हुनसक्छ।' चुनावी प्रचारप्रसार जारी रहेको समयमा नमूना मतपत्रमा आफ्नो चुनाव चिन्ह नहुँदा मतदातालाई सम्झाउन गाह्रो भइरहेको उनले सुनाए । उम्मेदवार साहले आयोगको यो त्रुटिपूर्ण नमूना मतपत्र अविलम्ब नसच्याए सम्म आफू धर्ना जारी राख्ने चेतावनी दिएका छन् । जनकपुरधाम उपमहानगरपालिकाको नगर प्रमुख पदका लागि जम्मा २७ जना स्वतन्त्र उम्मेदवारले उम्मेदवारी दिएका छन् । यता जनकपुरधामको निर्वाचन अधिकृत ब्रजेश प्याकुरेलले यो समस्या समाधानका लागि आफूले आयोगको सचिव, आयुक्त तथा सम्बन्धित अधिकारीहरुलाई जानकारी गराई सकेको बताए । मतपत्र सच्याउने काम चाँडै हुने उनले बताए । प्याकुरेलले भने, 'यो त्रुटी मनोज जीको हकमा मात्रै छैनन्, जनकपुरधाममा २७ जना प्रमुख पदका लागि स्वतन्त्र उम्मेदवारहरु छन् १२ जना बाहेक सबैमा यो समस्या छ ।' उनका अनुसार आयोगले १२ वटा चुनाव चिन्ह मात्रै पठाएको थियो तर जनकपुरधाममा स्वतन्त्र उम्मेदवारको संख्या बढेपछि यस्तो समस्याको सृजना भएको हो । १२ वटा चुनाव चिन्हसम्म ठिकै थियो, प्याकुरेलले भने, 'पुतलीदेखि जेब्रासम्म जम्मा १२ वटा चिन्ह थियो, अहिले जनकपुरधामलाई प्राथमिकतामा राखेर सच्याउने काम भइरहेको छ । यसभन्दा बढी म केही भन्न सक्दिन ।'"
एमाले गोकुलगंगाको प्रतिबद्धता : चीनसम्म सुरुङमार्ग सम्भाव्यता अध्ययनदेखि ठोसे फलाम खानी सञ्चालन,"काठमाडौं : नेकपा एमाले गोकुलगंगा गाउँपालिका रामेछापले प्रतिबद्धता पत्र सार्वजनिक गरेको छ। प्रतिबद्धता पत्रमा सामाजिक विकास, आर्थिक विकास, पुर्वधार विकास,सुशासान तथा अन्य प्रशासनिक कार्य र वन, वातावरण तथा विपद् व्यवस्थापन गर्ने कार्ययोजना बनाएको छ। एमालेले समृद्ध गोकुलगंगा गाउँपालिका बनाउने हाम्रो अभियान, सभ्य, सक्षम र समृद्ध गोकुलगंगा नेकपा (एमाले)को प्रतिबद्धता भन्ने नारा तय गरेको छ। गाउँपालिकामा एमालेले अध्यक्ष पदमा खड्गबहादुर सुनुवार र उपाध्यक्षमा राधिका श्रेष्ठ नेवारलाई उठाएको छ। उनीहरु दुवै जनालाई पार्टीले पुन : उम्मेदवार बनाएको हो। एमालेले वडा नं १ मा मिनबहादुर कार्की, वडा नं २ मा गजेन्द्र श्रेष्ठ, वडा नं ३ मा नरविक्रम कार्की, वडा नं ४ मा रुकुमबहादुर खड्का, वडा नं ५ मा दिपक कार्की, वडा नं ६ मा बद्री खत्रीलाई वडाध्यक्ष पदमा उम्मेदवार बनाएको छ। प्रतिबद्धता पत्रमा गाउँपालिकामा २० युनिटसम्म निःशुल्क विद्युत र शुल्क तिर्नलाई विद्युत महसुल संकलन केन्द्रमा धाउन नपर्ने व्यवस्था मिलाउने उल्लेख छ। गाउँपालिकाले अस्पतालमा नै सुत्केरी गराउने व्यवस्था (डाक्टरले तोकेको मिति भन्दा ५ दिन अगाबै र बच्चा जन्मेको ५ दिन पछाडिसम्म अस्पताल बसेको गर्भवती महिलाको सम्पूर्ण खर्च निशुल्क गरिने मिलाउने भएको छ। गोकुलगंगा गाउँपालिकामा स्थायी बसोबास गर्ने फरक क्षमता भएका व्यक्ति (अपाङ्ग) तथा जेष्ठ नागरिकहरुलाई दिर्घ रोगका (मुटु, मिर्गौला, मधुमेह, नसा सम्बन्धि, दम, क्यान्सर, हेड ईन्जुरी लगायत)औषधीहरु निःशुल्क उपलब्ध गराउने र निशुल्क एम्बुलेन्स सेवा उपलब्ध गराउने व्यवस्था मिलाउने घोषणा पत्रमा उल्लेख छ। गाउँपालिका अस्पतातलाई स्तरोन्नती गरी १५ सैयाको बनाउने, वडा नं १ देखि ६ सम्मका पर्यटकीय स्थलहरुलाई पुर्वाधार सम्पन्न बनाई आन्तरीक तथा वाहय पर्यटकलाई आकर्षित गर्ने, वडा नं १ लाई पर्यटकीय हब बनाउने, ताँबे डाँडालाई आवश्यक पूर्वधार निर्माण तथा संघीय सरकार, प्रदेश सरकार र प्राइभेट कम्पनीहरु सँग साझेदारी गरी पर्यटकीय स्थलको रुपमा विकास गरिने, घ्वाबखोलाबाट चाईनाको फलाटसम्मको सुरुङमार्गको सम्भाव्यता अध्ययन, ठोसे जलासय निर्माण, ठोसे फलाम खानी सञ्चालन गर्ने प्रतिबद्धता पत्रमा उल्लेख छ। अघिल्लो निर्वाचनबाट निर्वाचित भएर आउँदा जनतालाई सेवा गर्न एउटा पनि कार्यालयहरु निर्माण भएका नभएपनि एमालेको सरकार बनेपछि अहिले गाउँपालिकाका सबै वडाहरुमा वडा भवनहरु निर्माण भएका छन् र गाउँपालिकाको केन्द्रमा प्रशासकीय भवनहरु निर्माण भएको एमालेले जनाएको छ। प्रतिबद्धता पत्रमा भनिएको छ, धार्मिक पर्यटन तथा अन्य आन्तरिक पर्यटनको लागि आवश्यक पूर्वधारहरु थिएन, हामि निर्वाचित भएर आए पश्चात विभिन्न मठ, मन्दिर, चर्च, गुम्बा, स्तुपाहरुको निर्माण भएकोछ। जटापोखरी, पाँचपोखरी लगायतका पर्यटकीय सम्भावना बोकेका स्थलहरु ३ दिन ४ दिन पैदल यात्रा गरी जानु पर्ने अवस्थाहरु थिए जहाँ अहिले मोटर बाटो बन्दै गरेको अवस्था छ। यस अगाडिको स्थानीय तहको निर्वाचनमा एमालेका उमेदवारहरुले ६ वटा वडामध्ये ३ वटा वडाध्यक्ष र गाउँपालिका अध्यक्षउपाध्यक्षसहित दुई तिहाई सिटमा विजय भएर एमालेको नीतिलाई कार्यान्वयन गरेको प्रतिबद्धता पत्रमा उल्लेख छ। विगत पाँच वर्षमा हाम्रो नेतृत्वमा रहेका केन्द्र र प्रदेश सरकार तथा स्वयं गोकुलगंगा गाउँपालिकाको अग्रसरतामा महत्वपूर्ण कामहरु भएको उल्लेख छ। एमालेले समृद्ध नेपाल, सुखी नेपालीको राष्ट्रिय आकाङ्क्क्षा पुरा गर्दै सभ्य, सक्षम र समृद्ध गोकुलगंगा निर्माण गर्ने दिशामा महत्वपूर्ण आधार निर्माण गरेको छ। प्रतिबद्धता पत्रमा पाँच वर्षको कामको समीक्षा र उपलब्धिलाई समेटिएको छ। गोकुलगंगामा एमालेबाहेक पुरानो पार्टीको रुपमा नेपाली कांग्रेस र राप्रपा अलि पछि स्थापना भएको माओवादी केन्द्र, समाजवादी लगायतका राजनीतिक दलहरु भए पनि उनहरुको भूमिका पालिकामा प्रभावकारी नदेखिएको बताइएको छ। एमाले गोकुलगंगाको प्रतिबद्धता पत्रको पूर्णपाठ"
लोकतन्त्रको महायज्ञ,"यतिखेर स्थानीय तहको निर्वाचनको माहोल छ। अभ्यासका दृष्टिले अहिले लोकतन्त्रको महायज्ञ चलिरहेको छ। नेपालका बालिग मतदाताहरू योग्य र सक्षम उम्मेदवारलाई मतदान गर्ने दिन वैशाख ३० को व्यग्र प्रतीक्षामा छन्। हाम्रो संविधान र कानुनले गोप्य मतदानको व्यवस्था गरेको छ। व्यक्तिगत स्वतन्त्रता र विवेक प्रयोग गर्ने यो नै सर्वोत्तम विधि हो। राजनीतिक दलहरू मैदानमा उत्रिएर विगतको कमी, कमजोरीप्रति प्रायश्चित्त गर्दै र भविष्यप्रति राम्रो गर्ने संकल्प गर्नु बुद्धिमानी हुनेछ। यसरी जनतालाई आफूतर्फ आकर्षित गर्न भरपूर कोसिस गर्नु वर्तमान सन्दर्भको आवश्यकता पनि हो। तर निर्वाचनका दौरानमा दलहरूले जारी गरेका घोषणापत्र वा प्रतिबद्धता पत्रमा आफ्नो दूरदर्शिता दर्शाउनेभन्दा अरूप्रति दोषदर्शिता ओकल्ने काम गरेका छन्। सत्य के हो भने आफ्नो अनुहार कस्तो छ भन्ने थाहा पाउन ऐना नै हेर्नुपर्छ। राजनीतिक दलहरूका ऐना भनेका सर्वसाधारण जनता हुन्। उनीहरूको चेतनाले राजनीतिक दलहरूको अनुहार ठम्याइसकेको हुन्छ। तर, यो वास्तविकतालाई राजनीतिक दलका नेताहरू स्वीकार्न चाहँदैनन्। आफ्नो अनुहारलाई आफैं सुन्दर भनिरहेका हुन्छन्। आफूमात्रै रूपवाला दाबी गरिरहेका हुन्छन्। दलहरूको यही अर्घेलो र अहंकारी व्यवहारबाट लोकतन्त्रको ताजमा लाज प्रतीत हुन्छ। अहिले लोकतन्त्रलाई जोगाउन भन्दै निर्वाचनलाई आफ्नो पक्षमा पार्न दलहरूका बीचमा अनौठो गठबन्धनको अभ्यास भइरहेको छ। पालिकाहरूका प्रमुखअध्यक्ष, उपप्रमुखउपाध्यक्ष, वडाध्यक्ष र सदस्यहरूको सिटलाई दलीय भागबन्डा गरेर सोहीबमोजिम मतदान गर्न राजनीतिक दलहरूले आदेश जारी गरिरहेका छन्। यस प्रकार माथिबाट तल झरेको आदेश वा निर्देशनलाई तलकाले सिर्जनात्मक उत्तेजना (क्रियटिभ एक्साइटमेन्ट) को रूपमा ग्रहण गर्नुपथ्र्यो। त्यसो गरेको भए त्यसलाई अति राम्रो भन्न सकिन्थ्यो। हार्दिकतापूर्वक प्रतिबद्धता (हर्टफेल्ट कमिटमेन्ट) जाहेर गरेको अवस्था हुन्थ्यो भने ठीक भन्न सकिन्थ्यो। प्रसन्नतापूर्वक सहयोग (चियरफुल कोअप्रेसन) को भाव पैदा भएको भए माथिको आदेशको मर्यादा कायम रहेको भन्ने स्थिति हुन्थ्यो। जराधार तहमा इच्छापूर्वक परिपालना (विलिङ्ली कम्प्लायन्स) को आसय व्यक्त भएको भए पनि ठीकै मान्न सकिन्थ्यो। तर, माथिबाट जारी भएको आदेशले पहिलो कुरा महिला उम्मेदवारीलाई खुम्चाइदिएको छ। संविधानले दिएको अधिकार र अवसर उपर अनदेखा भएको छ। दोस्रो कुरा उम्मेदवार जनताप्रति जवाफदेही हुनुपर्नेमा दलप्रति जवाफदेही र नेताको आज्ञाकारी भएको स्थिति छ। तेस्रो कुरा तलका संगठित तथा क्रियाशील सदस्यहरूमा असन्तोषको सुनामी पैदा भएको छ। माथिको आदेशउपर अनिच्छापूर्वक आज्ञाकारिता (मलाईसियस ओबिडेन्स) को अवस्था उत्पन्न भएको छ। यसले सकारात्मकभन्दा नकारात्मक तरंग पैदा गरेको छ। यस्तो अवस्थामा तलकाले विद्रोह गर्ने स्थिति पैदा हुन्छ। यसै कारण कतिले विद्रोह स्वरूप पार्टी परित्याग गरेका छन्। कति बागी उमेदवार बनेका छन्। लोकतन्त्रमा इम्पोज सैह्य हुँदैन। अहिले इम्पोज गर्न खोजिएको मनोविज्ञान व्याप्त भएको छ। राज्यका महत्त्वपूर्ण अंगहरू कार्यपालिका, व्यवस्थापिका र न्यायपालिकाउपर प्रदर्शन हुने आस्था, मर्यादा र विश्वासले लोकतन्त्रको आलोक अझ चम्किलो र आयाम अझ फराकिलो हुन्छ। राजनीतिक दलहरू आफ्ना सिद्धान्त, दर्शन र विचारलाई सत्तास्वार्थका निमित्त निलम्बन गर्न तयार हुने गरेका दृष्टान्त वर्तमान संविधान जारी भएको छोटो अवधिमै स्थापित भएका छन्। लोकतन्त्र र संविधानको रक्षा गर्ने भनेर आफ्ना निर्णयलाई सही सावित गराउन सबै दल न्वारानदेखिको ताकत खर्चिरहेका छन्। व्यवस्थापिका र न्यायपालिकाउपर राजनीतिक दलले दर्शाइरहेको बलमिचाइँले पनि लोकतान्त्रिक संस्थाहरूको मनोविज्ञान कमजोर भएको विश्लेषण गर्न थालिएको छ। यस प्रकारको अस्वाभाविक घटनाक्रमको साक्षी हुन पर्दा पनि नेपालमा लोकतन्त्रलाई लाज लागेको हुनुपर्छ। लोकतन्त्रको आलोकमा राजनीतिक प्रणाली, शासन व्यवस्था र नागरिक सम्बन्धका आयामहरू फराकिला हुन्छन्। व्यक्तिको जीवन, स्वतन्त्रता र सम्पत्ति (लाइफ, लिबर्टी एन्ड प्रोपर्टी) को रक्षा सुनिश्चित हुन्छ भन्ने आमविश्वास छ। व्यक्तिको जीवनमा उज्यालो ल्याउन र राष्ट्रको भविष्यलाई उज्वलमय बनाउन लोकतन्त्रले सञ्जीवनी प्रदान गर्छ भन्ने दृष्टान्त विश्वभर स्थापित छ। यसैकारण लोकतन्त्र महिमामय छ। लोकतन्त्र राजनीतिक दलका नेताको मात्र चिन्ताको विषय होइन। आम समावेशिता, सहभागिता र स्वामित्वको विषय हो। नेपाली जनताले क्रान्ति गरेर २००७ सालमा लोकतन्त्र प्राप्त गरेका हुन्। २०४६०४७ को जनआन्दोलनका माध्यमबाट २०१७ सालमा खोसिएको लोकतन्त्र फिर्ता भएको हो। दसवर्षे जनयुद्ध र २०६२०६३ को १९ दिने जनआन्दोलनबाट फेरि धरापमा परेको लोकतन्त्र जोगिएको हो। नेपाली भूमिमा लोकतन्त्रलाई जन्माउन, जोगाउन र जीवन्त बनाउन नेपालीको धेरै रगत पसिना बगेको छ। त्यसैले लोकतन्त्र जनमनमा प्रिय छ। लोकतन्त्रलाई कमजोर बनाउन कसैले दुष्प्रयास गर्छ भने त्यो सैह्य नहुने तथ्यको साक्षी इतिहास छ। वर्तमान संविधानको प्रस्तावनामा जनताको प्रतिस्पर्धात्मक बहुदलीय लोतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता, स्वतन्त्र, निष्पक्ष र सक्षम न्यायपालिका, कानुनी राज्यको अवधारणालगायतका लोकतान्त्रिक मूल्यमान्यताका बारेमा उल्लेख गरिएको छ। यसर्थ नेपाल लोकतन्त्रात्मक राज्य हो। नेपालको संविधान लोकतन्त्रको संंरक्षक हो। लोकतन्त्रलाई व्यवहारमा उतार्न लोकतान्त्रीकरणको प्रक्रिया सधैं जारी रहनुपर्छ। व्यक्ति लोकतान्त्रिक संस्कारयुक्त हुनुपर्छ। राजनीतिक दलहरू लोकतान्त्रिक आदर्श, अनुशासन र अभ्यासले अब्बल हुनुपर्छ। शासन व्यवस्था लोकतान्त्रिक विधि र प्रक्रियाले चल्नुपर्छ। राज्यका अंगहरूको आचरण र व्यवहार लोकतान्त्रिक संस्कारयुक्त हुनुपर्छ। स्वतन्त्र प्रेसले सत्य, सन्तुलित र विश्वसनीय भूमिका खेलिरहनु पर्छ। नागरिकदेखि नेतासम्म र समुदायदेखि सरकारसम्म राष्ट्रका सम्पूर्ण अवयवमा लोकतन्त्रका मूल्यमान्यता आत्मसात् भइरहनु पर्छ। उक्त कुरा दैनिक आचरण र अभ्यासमा झल्किनु पर्छ। राजनीतिक दलहरूले गर्ने अभ्यासबाट सर्वसाधारण जनता लोकतन्त्रप्रति साक्षर हँुदै जान्छन्। मानिसको राजनीतिक जीवन जति लोकतन्त्रमय हँुदै जान्छ, लोकतन्त्रको जग पनि त्यति नै बलियो हुँदै जान्छ। स्वस्थ प्रतिस्पर्धामा आधारित राजनीतिले लोकतन्त्रलाई समुन्नत बनाउँदै लैजान्छ। लोकतान्त्रिक संस्थाहरूको तटस्थ र स्वतन्त्र भूमिकाले लोकतन्त्रको सुदृढीकरण कामयाव हँुदै जान्छ। लोकतन्त्रले नागरिक सर्वोच्चतामा विश्वास गर्छ। लोकतन्त्रमा नागरिक सार्वभौम हुन्छन्। नागरिकमा निहित सार्वभौम सत्ताको प्रयोग गर्न बालिग नागरिक निर्वाचनमा सरिक हुन्छन्। आफ्नो अमूल्य मतबाट विजय भएका प्रतिनिधिलाई आवधिक रूपमा उक्त सार्वभौमसत्ताको प्रयोग गर्न अधिकार सुम्पन्छन्। तिनै निर्वाचितले सञ्चालन गरेको शासन व्यवस्थाबाट शासित हुन्छन्। यसरी आवधिक निर्वाचनले नै लोकतन्त्रलाई जीवन्त बनाउँछ। राजनीतिक दलहरूले नै लोकतन्त्रलाई गतिशील बनाउँछन्। दलबीचको प्रतिस्पर्धाबाट राजनीतिक नेताहरूलाई शासन सत्ता सम्हाल्ने अवसर प्राप्त हुन्छ। यसरी सत्तामा पुग्ने नेतामा निरंकुश बन्ने सोच किमार्थ नआओस् भनेर संविधानद्वारा नै लोकतान्त्रिक संस्थाबीच नियन्त्रण र सन्तुलनको व्यवस्था गरिएको हुन्छ। स्वतन्त्र प्रेसले लोकतन्त्रको पहरेदारी गर्छ। कथंकदाचित लोकतन्त्रमा खतरा आइलागे स्वतन्त्र, निष्पक्ष र सक्षम न्यायपालिकाले उद्धार गर्छ। नेपालको लोकतन्त्र यिनै आदर्शबाट अभिप्रेरित छ। बेलाबखत लोकतन्त्रउपर आइलागेका संकटको मोचन पनि यिनै प्रबन्धबाट सम्भव भएको छ। मानिसको राजनीतिक जीवन जति लोकतन्त्रमय हुँदै जान्छ, लोकतन्त्रको जग पनि त्यति नै बलियो हुँदै जान्छ। स्वस्थ प्रतिस्पर्धामा आधारित राजनीतिले लोकतन्त्रलाई समुन्नत बनाउँदै लैजान्छ। निःसन्देह नेपालका राजनीतिक दलहरूमा लोकतन्त्रप्रतिको निष्ठा उच्च छ। यो अत्यन्त सुखद् पक्ष हो। राजनीतिक दलका नेताहरूले लोकतन्त्रउपर दर्शाउने श्रद्धा र प्रेमभाव पनि उच्चकोटीको छ। यो उज्ज्वल पक्ष हो। तर प्रतिस्पर्धात्मक राजनीतिमा प्रदर्शन भइरहेको राष्ट्रिय मनोविज्ञानले भने प्रश्न गर्ने ठाउँ दिएको छ। नेताहरूले व्यक्त गर्ने दोषदर्षितायुक्त भाव भने पटक्कै प्रीतिकर छैन। अरूलाई दोष लगाएर आफूमात्र सद्दे छु भन्ने अहंभाव छ। जसले स्वस्थ प्रतिस्पर्धालाई धमिल्याउने काम गरेको छ। यसबाट राजनीतिको आवरणमा मिथ्या र भ्रमको जालो जेलिँदै गएको छ। यसलाई चिन्न र चिर्न जरुरी छ। राजनीतिक वृत्तबाटै राज्य संयन्त्रमा सेटिङ भएको सन्देश बेलाबखत सम्प्रेषण हुने गर्छ। यसले पनि राज्यका अंगउपर जीवनभरको विश्वास खल्बलिएको छ। यस्तो आममनोविज्ञान बन्दै जानु पनि लोकतन्त्रका लागि सुहाउने कुरा होइन। राज्यका महत्त्वपूर्ण अंगहरू कार्यपालिका, व्यवस्थापिका र न्यायपालिकाउपर प्रदर्शन हुने आस्था, मर्यादा र विश्वासले लोकतन्त्रको आलोक अझ चम्किलो र आयाम अझ फराकिलो हुन्छ। यस सन्दर्भमा नेपाल राज्यका उल्लेखित अंगहरू यदाकदा अनुमान नगरिएको संकट व्यहोर्न विवश छन्। सरकार अविच्छिन्न उत्तराधिकारको मान्यताबाट सञ्चालित छ। यो सर्वमान्य सिद्धान्त हो। यसो हुँदाहुँदै पनि सरकारमा पुगेका दलहरूले राम्रो कामको जस आफूले लिने र अपजसको भागीदार अरूलाई बनाउने अतिरञ्जना दोहोयाइरहेका छन्। यस प्रकारका चरित्र लोकतन्त्रमा ग्राह्य हुँदैन। यसबाट लोकतन्त्रको सबलीकरण पनि हुन सक्दैन। इतिहासबाट शिक्षा लिँदै के हेक्का राख्न जरुरी छ भने खेलकुद प्रतियोगितामा स्वस्थ प्रतिस्पर्धा गर्न खेलाडी, रेफ्री र अम्पायरबाट खेल अनुशासनको परिपालना अनिवार्य हुन्छ। त्यसरी नै लोकतन्त्रको आलोकमा स्वस्थ अभ्यास गर्न लोकतान्त्रिक संस्थाहरूबाट लोकतान्त्रिक विधि, प्रक्रिया र अनुशासनको अवलम्बन हुन अनिवार्य हुन्छ। यस प्रकारको साधनाबाट हाम्रो देशका लोकतान्त्रिक संस्थाहरूको स्वतन्त्र, निष्पक्ष र सक्षम भूमिकालाई निखार्दै लैजान सकिन्छ। बेलाबखत पैदा हुने लज्जाबोधको स्थितिबाट लोकतन्त्रलाई जोगाउन सकिन्छ। विक्रम सम्बत् २०७९ प्रारम्भ भइसकेको छ। यसलाई निर्वाचन वर्षको रूपमा हेर्न थालिएको छ। निर्वाचन हुने वर्षमा जनता पनि जनार्दन हुन्छन्। यो अवसरमा राजनीतिक दलहरूले जनताप्रति अत्यन्तै उच्च आदर र सम्मान प्रकट गर्ने गर्छन्। अहिले यस्तै माहोल छ। जनतामा अपार उत्साह पैदा भएको छ। यो दृश्यबाट लोकतन्त्र मुस्कुराइरहेको विश्वास गर्न सकिन्छ। वास्तवमा मुस्कुराइरहेको लोकतन्त्रले दिगो शान्ति, सुशासन, विकास र समृद्धिको आकांक्षा फलिभूत तुल्याउन अमृत सिञ्चन गर्छ। अतः नेपाली धरतीमा लोकतन्त्रलाई लाज लाग्ने कुरा नहोऊन्। लोकतन्त्रको ताज सधैं मुस्कुराइरहोस् भन्ने कामना।"
मिथिलालाई नमूना नगर बनाउन भिजन र मिसनका साथ मेयरको उम्मेदवारी दिएको हुँ : महतो,"ढल्केवर(धनुषा) : धनुषाको मिथिला नगरपालिकाका नेपाली कांग्रेसबाट मेयरका उम्मेदवार महेन्द्र महतोले देशकै नमूना नगरपालिकाको रुपमा विकास गर्न भिजनकासाथ उम्मेदवारी दिएको बताएका छन् । पुष्पवलपुरमा घरदैलोको क्रममा भेटेका महतोले अन्नपूर्णसँग भने, 'मिथिला नगरपालिकालाई देशकै नमूना नगरपालिकाको रुपमा विकास गर्न भिजन र मिसनका साथ उम्मेदवारी दिएको हुँ ।' उनले भ्रष्टाचाररहित समाजको निर्माण गर्ने आफ्नो पहिलो प्राथमिकता रहने बताए । 'नगरपालिकालाई समुन्नत र समृद्ध नगरपालिका निर्माणमा थुप्रै आधार तयार गर्न बाँकी रहेको छ । व्यवस्थित शहरीकरणका लागि भिजनको आवश्यक्ता छ, महतोले भने, ' नगरपालिकालाई कसरी नमूना नगरपालिकाको रुपमा विकास गर्न सकिन्छ भन्ने भिजन मसँग छ । मलाई मतदाताहरुले काम गर्ने मौका दिनुहुनेछ भन्नेमा म विश्वस्त छु ।' मिथिला नगरपालिकामा ८० प्रतिशत जनता कृषिमा आस्रित रहेकाले यहाँको किसानलाई सिँचाई, मलखाद्य तथा बिउ विजनको अभाव हुन नदिने दावी गरे । विगतको नेतृत्वहरुले गलतका कारण नगरको विकास हुन नसकेकोमा उनले जिकिर गरे । आफू निर्वाचित भए नगरमा शिक्षा, स्वास्थ्य, कृषि तथा पर्यटन क्षेत्रमा विकास गर्नका लागि योजनाबद्ध रुपमा काम गर्ने दावी गरे । मिथिला नगरपालिकालाई प्राविधिक शिक्षाको केन्द्रको रुपमा विकासका लागि पहल गर्ने पनि उनको कथन छ । उनले नदी दोहन नगरभित्रको ठूलो समस्या बनेको बताउँदै क्रसर उधोगहरुलाई व्यवस्थित गर्नेदेखि उत्खनन् र दोहनलाई उन्मुलन गर्ने विश्वास दिलाए । 'निर्वाचित भएपछि नगरवासीकै सल्लाहको आधारमा नगर विकासका लागि काम गर्नेछु । घरदैलोको क्रममा मतदाताहरुबाट राम्रो रेस्पोन्स पाइरहेको छु । म नगरप्रमुखमा निर्वाचित हुनेमा पूर्णरुपमा विश्वस्त छु,' महतोले भने ।"
सीएमसीको १९औं वार्षिकोत्सव,"काठमाडौं : मानसिक स्वास्थ्यको क्षेत्रमा कार्यरत संस्था मानसिक स्वास्थ्य तथा परामर्श केन्द्र नेपाल (सीएमसी)ले १९औं वार्षिकोत्सव मनाएको छ। २०६० साल वैशाख १८ गते स्थापना भएको सीएमसीको वार्षिकोत्सवका अवसरमा आयोजित अन्तरक्रिया कार्यक्रममा बोल्दै सीएमसी नेपालका कार्यकारी निर्देशक रामलाल श्रेष्ठले विभिन्न परियोजना एवं मनोसामाजिक सहयोग कार्यक्रमका बारेमा जानकारी दिए। कार्यकारी निर्देशक श्रेष्ठका अनुसार, स्थानीय सरकारको सहकार्यमा प्रदेश नं १ र सुदूरपश्चिम प्रदेशका ८ जिल्लाका १९ वटा स्थानीय तहमा लैंगिक हिंसा रोकथाम तथा प्रतिकार्य योजना सञ्चालन भइरहेको छ। सीएमसी नेपालमार्फत सन् २०२१ को अन्त्यसम्ममा मुलुकका ३५ जिल्लाहरूमा १ हजार १ सय ९५ स्वास्थ्यकर्मी तथा ३ सय २४ चिकित्सकहरूले तालिम प्राप्त गरेका छन्। सीएमसीद्वारा सञ्चालित कार्यक्रममार्फत हालसम्म ६६ हजार ६ सय ६३ जना मानसिक स्वास्थ्य समस्या भएका व्यक्तिहरूले स्थानीय स्वास्थ्य संस्थाका तालिम प्राप्त चिकित्सकबाट मानसिक उपचार पाएका छन्। अन्तरक्रिया कार्यक्रममा बोल्दै शिक्षण अस्पताल महाराजगन्जका मानसिक स्वास्थ्य विभाग प्रमुख प्राडा सरोजप्रसाद वझाले खुलेर कुरा नगर्दा मानसिक समस्या देखिने बताए। सीएमसी नेपालका प्राविधिक निर्देशक, वरिष्ठ चिकित्सा मनोविद डा पशुपति महतले कोरोना संक्रमणको बेला आफन्त गुमाएका करिब १३ प्रतिशत व्यक्तिमा पोस्ट कोभिड ट्रमाको समस्या देखिएको बताए।"
भो ! यो विकृत राजनीति,"विश्व मानचित्रमा झट्ट हेर्दा देखिन मुस्किल पर्ने देश नेपाल। जुन भूगोलमा जति सानो छ तर त्यति नै विशाल छ यसको इतिहास। कुनै कालखण्डमा विश्वलाई नै ज्ञान र ध्यान सिकाउने ल्याकत राख्ने यो देश विश्वभरकै तपस्वीको तपोभूमि थियो। चाहे मन्त्र होस्, चाहे तन्त्र या चाहे यन्त्र, तीनै विधामा पोख्त ऋषिमुनिहरू यही थिए। जसको प्राचीन ग्रन्थहरूमा प्रशस्त प्रमाण पाइन्छ। यही देश हो जहाँ निर्माण भएको कैलाशकुट भवन अनि यसको वास्तुकला देखेर चिनियाँहरू आश्चर्यचकित भएका थिए। प्रथम विश्वयुद्धताका बेलायतलाई सैन्य तथा १० लाख पाउन्ड सहयोग यही देशले गरेको थियो। बेलायत र अमेरिकाजस्ता देशहरूको भ्रमणमा यहाँका राष्ट्रप्रमुख जाँदा उच्च कोटीको सम्मान पाउने गर्दथे। भूगोलमा सानो भएता पनि विश्वसमुदायमा ओज र गरिमा बोकेको देश हो नेपाल। तर, आज यो ओज र गरिमालाई हामिले किन निरन्तरता दिन सकेनौं ? दिन, बार, महिना, वर्ष हुँदै नेपाल जति अघि बढ्दै गयो विश्व प्रतिस्पर्धामा भने यो त्यति नै पछि पर्दै गयो। केही क्षेत्रमा बाहेक अन्य धेरै क्षेत्रमा आज हामी निकै पछाडि छौं। केही दशक अघिसम्म नेपालभन्दा कमजोर अर्थतन्त्र भएका मुलुकहरू आज नेपालभन्दा धेरै माथि पुगिसकेका छन्। कुनै समय हामिले निर्यात गर्ने वस्तुहरू आज आयात गरिराखेका छौं। वर्षौंदेखिको व्यापार घाटाको पोको झन्झन् ठूलो हुँदै कहालीलाग्दो अवस्थामा आइपुगेको छ। निर्यात केही प्रतिशतले बढ्दै गए पनि आयातको आकार भने घट्नुको सट्टा झन् बढिरहेको छ। तर, देशको विषम परिस्थितिलाई मध्यनजर गरी केही समयका लागि केही वस्तुको आयातमा लगाइएको रोकले राहत पुग्ला कि भन्ने आशा गर्न सकिन्छ। अन्तर्राष्ट्रिय जगत्मा नेपालको स्थिति र इज्जत कति छ भनेर हेर्दा नेपाल र नेपालीलाई विश्व समुदायले कस्तो नजरले हेर्छ भन्ने कुरा नै प्रमुख रूपमा मानक मान्न सकिन्छ। यस सम्बन्धमा नेपालको राहदानी अन्य देशको तुलनामा धेरै कमजोर देखिन्छ। यहाँको राहदानीले विकसित मुलुकहरूको भिसा पाउने सवालदेखि ती देशहरूको विमानस्थलमा ओर्लंदासम्म विशेष निगरानी र शंकाको व्यवहार भोग्नुपर्छ। एउटा व्यक्ति देशभित्र जतिसुकै सम्पन्न र सम्मानित किन नहोस् तर यदि उसको देशको स्वाभिमान र प्रतिष्ठा नै कमजोर छ भने अन्तर्राष्ट्रिय मञ्चमा उसले सम्मान र इज्जत पाउन अत्यन्त कठिन हुन्छ। त्यसैले हाम्रो व्यक्तिगत प्रतिष्ठा देशको प्रतिष्ठासँग प्रत्यक्ष जोडिएको हुन्छ। केही वर्षयता नेपालका प्रत्येक अवयवहरू धराशायी बन्दै गइरहेका छन्। कानुनी शासन, मानवअधिकार, आधारभूत स्वतन्त्रता, शक्ति पृथकीकरण, जाँच र सन्तुलन, सेवाको समान वितरण, स्वतन्त्र न्यायपालिका, सुशासनजस्ता राजनीतिका आधारभूत मूल्यमान्यताहरू दिनप्रतिदिन कमजोर हुँदैछन्। जसरी एउटा घातक रोगी जीव कोषिकाहरूबाटै ध्वस्त हुन थाल्छ। त्यस्तै अवस्थामा नेपाल देखिँदैछ। नेपाललाई ध्वस्त पार्दै लाने यो रोग भने अरू केही नभएर विकृत राजनीति नै हो। नेपालको प्रत्येक निकाय आज विकृत राजनीतिको सिकार भएका छन्। सरकारीदेखि गैरसरकारी, निजी अनि सहकारीसम्मका हरेक एकाई विकृत राजनीतिक प्रभावले थलिएका छन्। केही दशकदेखि नेपालको राजनीतिमा भइरहेको अभ्यास हेर्दा एउटा नयाँ व्यक्ति कुनै राजनीतिक दलको नेता बन्न चालिने पहिलो पाइला हो राजनीति। तर, त्यसको मूल्यमान्यतामा आधारित रहेको भने देखिँदैन। राजनीतिक मैलोले नछोएको यहाँ कुनै ठाउँ छैन। गाउँको चिया पसलदेखि केन्द्रको तारे होटलसम्म मानिस एकअर्कालाई राजनीतिको हिलो छ्याप्न तँछाडमछाड हुन्छन्। हुँदाहुँदा हाम्रो व्यक्तिगत सम्बन्धमा समेत राजनीतिको दूषित स्वार्थ हावी हुन थालिसकेको छ। बेरोजगारीको चरम समस्याका कारण लाखौं नेपाली विदेशमा पसिना चुहाउन बाध्य छन्। करिब तीन दशकअघि भृकुटी कागज कारखाना, हिमाल सिमेन्ट कारखाना, वीरगन्ज चिनी कारखाना, गोरखकाली रबर उद्योग, जनकपुर चुरोट कारखानाजस्ता ठूला उद्योग राजनीतिक नेतृत्वको चरम लापरबाहीका कारण आज बन्द छन्। यी उद्योगले हजारौं मानिसलाई रोजगार दिनुका साथै देशको अर्थतन्त्रमा ठूलो टेवा पुर्याएका थिए। नेपालको राजनीतिक इतिहास र यसको कथन हेर्ने हो भने आश्चर्यलाग्दो देखिन्छ। २००७ सालमा भएको क्रान्तिअघि जनतालाई निरंकुश राणाशासनको कारण देश बनेन भनियो। राणाशासन अन्त्य भएको केही वर्षपछि निरंकुश पञ्चायतका कारण फेरि पनि देश बनेन भनियो। जब पञ्चायतको पनि अन्त्य भएर देशमा प्रजातन्त्र पुनस्र्थापना भयो तब पनि जनताले महसुस गर्ने गरी परिवर्तन भएन। अनि फेरि राजतन्त्रका कारण पो देश नबनेको हो त भन्दै देशमा गणतन्त्र र संविधानसभाद्वारा निर्मित संविधान भएमा देश बन्छ भनियो। आज देशमा गणतन्त्र छ। उन्नत जातको भनिने लोकतन्त्र छ। संघीयता छ। संविधानसभाद्वारा नै निर्मित संविधान पनि छ। तर, आमजनताको जीवनस्तर अझै उही छ। दैनिक जीवनमा भोग्नुपर्ने समस्याहरू उस्तै छन्। शिक्षा, स्वास्थ्यजस्ता आधारभूत आवश्यकताहरू दिन प्रतिदिन महगिँदै आमजनताको पहुँचभन्दा झन् टाढा जाँदैछन्। यस प्रकारले देशमा कति राजनीतिक परिवर्तन भए, कति नेताहरू आए र गए। दलका घोषणापत्रका कति शब्दहरू परिवर्तन भए तर नेतृत्वको नियत र जनताको नियतिमा कुनै परिवर्तन हुन सकेन। अझ विडम्बनाको कुरा त जसले तत्कालीन व्यवस्थाहरू परिवर्तनका निम्ति संघर्षको नेतृत्व गर्दै आफूलाई क्रान्ति नायकको रूपमा उभ्याए। तिनै व्यक्तिहरू व्यवस्था परिवर्तनपश्चात् उही विकृत राजनीतिको हिस्सेदार बने। हाम्रो नेतृत्वले देशलाई अगाडि बढाउने सवालमा बहुकोणीय दृष्टिकोण राख्न नसकेको स्पष्ट देखिन्छ। नेताहरू हाम्रो समाज र हामी जनताकै प्रतिविम्ब हुने भएकाले मतदानमा हाम्रो निर्णय जति सही भयो, त्यति नै गुुणात्मक नेता हामीले पाउने हो। त्यसैले हाम्रो चेतनास्तर माथि उठ्न जरुरी छ। विकासको नाममा सडक चिल्याउने र ठूलाठूला संरचनाहरू बनाउने मात्र काम धेरै भइरहेका छन्। यो पनि एउटा कोणबाट आवश्यक छ नै। तर, देशभित्रकै उद्योगधन्दालाई मजबुत बनाउने, स्वदेशी लगानी बढाउन लगानीमैत्री वातावरण बनाउने काम हुनुपर्छ। जनतालाई उत्प्रेरित गर्ने, उद्यमशीलताको विकास गर्ने, पुराना बन्द उद्योगहरूलाई पुनः सञ्चालन गर्नेजस्ता कार्यमा नेता र नेतृत्वको ध्यान गएको पटक्कै देखिँदैन। विदेशी अनुदान र सहयोगलाई मात्र ठूलो उपलब्धि मानिन्छ यहाँ। तर, हामी जनता कहिलेसम्म अर्काले देला र खाउँला भनेर आशा गरिरहने ? नेपाली जनतालाई अर्काले मारेर दिएको माछा खुवाउनुको सट्टा आफैं माछा मार्न सक्ने कहिले बनाउने ? विश्वको जुनसुकै देश होस्, त्यहाँ प्रयोग गर्दा सफल भएको कुनै पनि नीति र योजना अर्काे देशमा पनि सफल नै हुन्छ भनेर ग्यारेन्टी गर्न सकिँदैन। त्यसैले नीति स्थानान्तरण गर्दा गन्तव्य मुलुकको राजनीतिक, सामाजिक, सांस्कृतिक शैक्षिक, आर्थिक आदि पाटो नकेलाई अघि बढेमा उक्त नीति सफल हुने सम्भावना न्यून रहन्छ। सफलताका लागि स्थानान्तरण गरिएको नीतिले गन्तव्य मुलुकको माटोको सुगन्ध बोकेको हुनुपर्छ। राजनीतिक नेतृत्वले राजनीतिक सिद्धान्तको रूपमा होस् या विकास मोडेलका रूपमा, बिना कुनै यथेष्ट अध्ययन त्यस्ता नीतिहरू अनुसरण गर्ने गरेका छन्। कतिपय नेताले त नेपाललाई फलानो देश जस्तो बनाइदिन्छौं भनेर अभिव्यक्ति दिने गर्छन्। वास्तवमा नेपाल अरू कुनै देशजस्तो होइन, नेपालजस्तै हुनुपर्छ। के कुनै नेपालीको मस्तिष्कले देश विकास गर्ने आफ्नै मौलिक मोडेल बनाउन सक्दैन ? यस विषयमा मस्तिष्क मन्थन कहिले गर्ने ? दुःखको कुरा त आज आफ्नो भूगोलभित्र नेपाल कता कता हराउँदै छ। नेपालीपन र नेपाली मनमा खडेरी लाग्दैछ। राजनीतिक सीमाको हिसाबले हामी नेपालभित्रै त छौं। तर हामीलाई यो सीमाभित्रको कुनै पनि चीज मन पर्दैन। कुनै विदेशीले तिम्रो देश कुन हो भनेर सोधेमा नेपाल त भन्छौं। अनि घरीघरी नेपालमा जन्मेकोमा धिक्कार्छौं पनि। यो चरम असन्तुष्टि र आक्रोशको कारण नेपालमा विद्यमान फोहोरी राजनीति र यसबाट निस्किएको गलत संस्कार नै हो। केही दशकदेखि नेपालको राजनीतिमा भइरहेको अभ्यास हेर्दा एउटा नयाँ व्यक्ति कुनै राजनीतिक दलको नेता बन्न चालिने पहिलो पाइला हो राजनीति। तर, त्यसको मूल्यमान्यतामा आधारित रहेको भने देखिँदैन। स्थानीय तहको सानो एकाइदेखि केन्द्रीय तहको ठूलो एकाइसम्मका पदहरूमा चुनाव लड्दा कसैको आशीर्वाद र पैसा चाहिन्छ। नभएको व्यक्तिले या त उम्मेदवारको टिकट नै पाउँदैन या पाइहाले पनि जित्ने सम्भावना न्यून रहन्छ। त्यसैले उक्त व्यक्ति कसैको आशीर्वाद र कसैबाट पैसा प्राप्तिका लागि कसरत गर्न बाध्य हुन्छ। तिनै अमुक व्यक्तिहरूको अमूर्त बन्धनमा बाँधिन पुग्छ। यसरी एउटा व्यक्ति नेता भएपश्चात भविष्यमा उसले गर्ने कुनै पनि निर्णय ती अमुक व्यक्तिहरूको प्रभावबाट मुक्त रहन सक्दैन। नेपाली राजनीतिको यो दुःखद् पक्ष हो। राजनीति आफैंमा गलत हुँदैन। यो त राज्य सञ्चालन प्रणाली र शासन व्यवस्थासम्बन्धी महŒवपूर्ण नीति हो। हाम्रो देशमा भने राजनीतिलाई अंग्रेजीको पोलिटिक्स इज अ डर्टी गेम भन्ने उखानझैं बनाइयो। हाम्रा राजनीतिकर्मीहरूले राजनीतिको आधारभूत मर्मलाई नभुली राष्ट्र र जनहितलाई पहिलो सर्त मान्न सक्नुपर्छ। त्यसरी काम गरेको खण्डमा यो सानो देशमा प्रगति गर्न धेरै समय लाग्दैन। फूलको रसमा भमरा घुमेझंै शक्ति र सत्ता प्राप्त नेताका अगाडि पछाडि घुम्ने कार्यकर्ताको लर्काे छ। त्यो देखेर नेताले यो क्षणिक हो भन्ने बुझी आफू मरेर जाँदा पनि देश र जनता अनि विश्वविद्यालयका विद्यार्थीले शोधपत्रका लागि सम्झिरहने तहकोे कार्य गर्नुपर्छ। नेताहरू हाम्रो समाज र हामी जनताकै प्रतिविम्ब हुने भएकाले मतदानमा हाम्रो निर्णय जति सही भयो, त्यति नै गुुणात्मक नेता हामीले पाउने हो। त्यसैले हाम्रो चेतनास्तर माथि उठ्न जरुरी छ।"
फोहोरमैला कामदारलाई सम्मान,"काठमाडौं : फोहोरमैला व्यवस्थापनमा खटिने कामदारलाई सम्मान गरिएको छ। कोकाकोला फाउन्डेसन नेपाल,बोटलस नेपाल तराई लिमिटेड र क्रियसन नेपालले वातावरण सफा राख्न उल्लेखनीय भूमिका खेलेको भन्दै सम्मान गरेको हो। सम्मानसँगै साइकल र्यालि पनि गरिएको छ। साइकल यात्रा ललितपुरको जावलाखेल वीरेन्द्र सालिकबाट सुरु भएको र्यालि धोबीघाट, सानेपा, बखुन्डोल, पुल्चोक इन्जिनिरिङ कलेज हुँदै पाटनढोका पुगेर नागबहालमा समापन भएको थियो। साइकल यात्रा वातावरण सफा र स्वस्थ राख्नमा उनीहरूको उल्लेखनीय रहेको भन्दै उनीहरूको प्रशंसाका लागि आयोजना गरिएको क्रिएसनका संस्थापक अध्यक्ष आन्नद मिश्रले बताए। उनले साइकल यात्रा एकताको प्रतीक रहेको बताए। उनले भने, हाम्रो साइकल यात्रा एकताको प्रतीक हो। सबै सरकारी तथा निजी संस्थाहरू, युवाहरू र फोहोर मजदुरहरू राष्ट्रको वातावरणीय चुनौतीहरू पहिचान गर्नका साथै स्वच्छ वातावरण कायम राख्न र फोहोर मजदुरहरूको उल्लेखनीय योगदानको कदर गर्न एकजुट बनाउन यसले भूमिका खेलेको छ। अभिनेतृ केकी अधिकारीले फोहोर व्यवस्थापनमा फोहोरमैला सरसफाइमा काम गर्ने मजदुरहरूको भूमिकाका महत्त्वपूर्ण हुने बताइन्। उनले भनिन्, यो मेरो पहिलो हाम्रो साइकल यात्रा हो। म आज सबै सफाइकर्मीबीच रहेर उत्सवमा भाग लिन पाउँदा निकै नै खुसी लागेको छ। सफाइकर्मीको कामलाई सम्मान गर्ने र उहाँहरूले जुन रूपमा हाम्रो वातावरणलाई सफा राख्न मदत पुर्र्यानु भएको छ। उहाँहरू नायक हुनुहन्छ । बढ्दो जनसंख्या, सहरीकरण, फोहोर प्रबन्ध र व्यवस्थापनसम्बन्धी उचित सरकारी संयन्त्रको कमीले व्यवस्थापन प्रमुख समस्याको रूपमा देखिएको अभिनेतृ अधिकारीको भनाइ थियो। साइकल र्यालिमा करिब २५० जना सहभागी भएका थिए। र्यालिपछिको फोहोरमैला कामदारको निःशुल्क स्वास्थ्य, आँखा र दाँतको परीक्षण पनि गरिएको थियो। २०१९ मा कोकाकोला फाउन्डेसन र बोटलसस नेपाल लिमिटेडको सहयोगमा नेपालमा फोहोरको समस्या समाधान गर्न रिसाइक्लरले नेपालमा रहेका सबै प्लास्टिक फोहोरलाई पुनः प्रयोग गर्ने र फोहोरमैला व्यवस्थापन क्षेत्रलाई अभिवृद्धि गर्ने उद्देश्यले रहेको अध्यक्ष मिश्रले बताए।"
नेपाल टस जितेर जिम्बावेविरुद्ध बलिङ्मा,काठमाडौं : आज हुने जिम्बावेविरुद्ध दोस्रो टी२० खेलमा नेपालले टस जितरे बलिङ् गर्ने भएको छ। जिम्बावे 'ए' बीचको खेल अहिले १:०० बजेदेखि टियु क्रिकेट मैदानमा हुँदैछ। आईतबार भएको खेलमा जिम्बावेसँग नेपाल ७ बल अगावै ६ विकेटले पराजित भएको थियो। आईसीसी पुरुष क्रिकेट विश्वकप लिग टु अन्तर्गत अमेरिकामा हुने त्रिकोणात्मक एकदिवसीय सिरिजको तयारीमा स्वरूप नेपालले जिम्बावे 'ए' सँग सिरिज खेल्न लागेको हो।
गुल्मीमा करेन्ट लागेर एकको मृत्यु,गुल्मी : जिल्लाको इस्मा गाउँपालिका २ छल्दी निवासी ४० वर्षीय गोकर्ण थापाको करेन्ट लागेर मृत्यु भएको छ। करेन्ट लागेर घाइते भएका थापाको उपचारका क्रममा मृत्यु भएको जिल्ला प्रहरी कार्यालय गुल्मीले जनाएको छ। घर नजिकै बिजुलीको पोलमा चढेर काम गरिरहेको अवस्थामा अचानक करेन्ट लागेर थापा घाइते भएका थिए । उपचारको क्रममा भैरहवामा लैजाने क्रममा थापाको मृत्यु भएको प्रहरीले जनाएको छ ।
विवादास्पद अभिव्यक्ति दिएको भन्दै निर्वाचन आयोगले सोध्यो स्थापितलाई स्पष्टीकरण,"काठमाडौंः काठमाडौं महानगरपालिकाका मेयरका उम्मेदवार केशव स्थापितलाई निर्वाचन आयोगले स्पष्टीकरण सोधेको छ। आयोगले केहि दिनयता स्थापितले दिएको अभिव्यक्तिलाई लिएर चित्तबुझ्दो जवाफसहित स्पष्टिकरण सोधेको हो । आयोगका सहप्रवक्ता सूर्यप्रसाद अर्यालले सार्वजनिकरुपमा दिएको अभिव्यक्तिका विषयमा जवाफ माग गरिएको बताए। उनले भने, 'हामीले काठमाडौं महागरका मेयरका उम्मेदवार स्थापितलाई उहाँको अभिव्यक्तिका विषयमा जवाफ माग गरेका छौं ।' स्थापितलाई २४ घन्टाभित्र स्पष्टीकरण दिन भनिएको छ। मेयरका उम्मेदवार स्थापितले एक कार्यक्रममा प्रश्नकर्ता भावना राउतलाई 'यू आर नाइस लेडी तर थुतुनो राम्रो भएन' भन्ने अभिव्यक्ति दिएका थिए । यस्तै, काठमाडौं महानगरका मेयरका उम्मेदवार बालेन शाहलाई अन्तर्राष्ट्रिय ठगको संज्ञा दिएका थिए।"
"विवादमा आईजीपी नियुक्ति, एआईजी पोखरेल सर्वोच्चमा","काठमाडौं : नेपाल प्रहरी महानिरीक्षक(आईजीपी) नियुक्तीविरुद्ध सर्वोच्च अदालतमा रिट परेको छ । महानिरीक्षक नियुक्तिमा असहमति जनाउँदै अतिरिक्त महानिरीक्षक (एआईजी) विश्वराज पोखरेलले सर्वोच्चमा रिट निवेदन दिएका छन् । रिट निवेदनमा पोखरेलले वरीयता मिचेर आईजीपी नियुक्तिको निर्णय बदरको माग गरेका छन्। सर्वोच्चका सहप्रवक्ता देवेन्द्र ढकालले महानिरीक्षक नियुक्तविरुद्ध रिट प्राप्त भएको बताए । उनले अन्नपूर्णसँग भने, 'रिट निवेदन प्राप्त भएको छ।अख्तियार प्राप्त अधिकारीबाट रिटबारे अध्ययन भइरहेको छ। 'आफूभन्दा कनिष्टलाई आईजीपी बनाएको भन्दै एआईजी पोखरेल सर्वोच्च गएका हुन् । आइतबार बसेको मन्त्रिपरिषद् बैठकले तेस्रो वरीयतामा रहेका धीरजप्रताप सिंहलाई आईजीपी नियुक्त गर्ने निर्णय गरेको थियो । एआईजी सिंहले आजै दर्ज्यानी चिन्ह लगाएका छन्।आईजीपी नियुक्त गर्ने मन्त्रिपरिषद्को निर्णयप्रति असहमति जनाउँदै एआईजीद्वय पोखरेल र सहकुल थापाले सार्वजनिक रुपमै असन्तुष्टि व्यक्त गर्दै आएका छन् । प्रहरी महानिरीक्षकमा धीरजप्रताप सिंह"
घरदैलोमार्फत् भोट माग्न व्यस्त मेयरकी उम्मेदवार सिर्जना सिंह (तस्बिर),काठमाडौं : स्थानीय तह निर्वाचनमा उम्मेदवारहरु घरदैलो अभियानमा जुटेका छन्। आफ्ना एजेण्डाहरु पेश गर्दै उनीहरु घरदैलोमा व्यस्त बनेका हुन्। देशको राजधानी रहेको सहर काठमाडौं महानगरमा सत्ता गठबन्धन र प्रमुख प्रतिपक्षी दल एमालेबीच मुख्य प्रतिस्पर्धा हुने देखिएको छ। काठमाडौं महानगरमा गठबन्धनबाट मेयर कांग्रेसलाई र उमपेयर एकीकृत समाजवादीले पाएको छ। यसैक्रममा काठमाडौं महानगरपालिका कांग्रेसबाट मेयरका उम्मेदवार बनेकी सिर्जना सिंह बसन्तपुर क्षेत्रमा मतदातासँग भोट मागीरहेकी छन् । उनीसहित वडाध्यक्षको टोली प्रतिबद्धता पत्र लिएर वडावडामा मतदातासँग भोट मागिरहेकी छन् । उम्मेदवारहरुले आफूले जितेपछि विकासका पूर्वाधारहरुको स्तरोन्नती गर्ने भन्दै भोट दिन वडावासीहरुलाई अपील गरेका छन्। सिंह दलबलसहित आफ्नो क्षेत्रका नागरिकहरुसँग आफ्ना योजना सुनाउँदै भोट मागिरहेकी छन् । उनी कांग्रेस नेता प्रकाशमान सिंहकी श्रीमती हुन्। तस्बिरमा हेर्नुहोस्
स्थानीय तह निर्वाचन : मोरङको विकट क्षेत्रका मतदानस्थलको अनुगमन,"विराटनगर : मोरङ जिल्लाको विकट क्षेत्रमा रहेका मतदानस्थलको अनुगमन गरिएको छ । आसन्न स्थानीय तह निर्वाचनलाई लक्षित गरेर सुरक्षा अधिकारीले दुर्गम स्थानका मतदानस्थलको पहिलो पटक अनुगमन गरेका हुन् । सुगम जिल्ला मोरङमा स्रोत साधनका हिसाबले निक्कै पछाडि परेको तथा सुरक्षा उपस्थिति कमजोर रहेको र भौगोलिक हिसाबमा विकट मानिएको केराबारी गाउँपालिकाका दुईवटा मतदानस्थलको अनुगमन सुरक्षा अधिकारीले गरेका हुन् । अनुगमनका लागि मुख्य निर्वाचन अधिकृत भरत लम्साल, प्रमुख जिल्ला अधिकारी काशीराज दाहाल, नेपाली सेनाका प्रमुख सेनानी अमृत थापा, मोरङ प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासु सिग्देलसहितको टोली पुगेको थियो । धनकुटाको भेडेटार हुँदै गएको टोली मतदानस्थलको अनुगमन सकेर आइतबार राति विराटनगर फर्किएको छ । प्रजिअ दाहालले सडकको अवस्थाका कारण केही सहजता र अलि कम समयमा मतदानस्थल पुग्न धनकुटाको भेडेटार हुँदै जानुपर्ने बाध्यता रहेको बताए । दुईवटा मतदानस्थलको अनुगमन सकेर विराटनगर फर्किन टोलीलाई १२ घण्टाभन्दा बढी समय लागेको थियो । दाहालले केराबारी गाउँपालिका१ पाटी गाउँमा रहेको सरस्वती मावि र केराबारी२ जेफालेस्थित पञ्चायत आधारभूत विद्यालय मतदानस्थलको अनुमगन गरिएको जानकारी दिए । २ वटा मतदान केन्द्र रहेको सरस्वती मावि मतदानस्थलमा १ हजार ७ सय ९३ र एउटा मात्रै मतदान केन्द्र रहेको पञ्चायत आधारभूत विद्यालयमा ९ सय ८९ जना मतदाता छन् । अनुगमन र निरीक्षण गर्दै भौगोलिक हिसाबले विकट रहेका मतदानस्थलको अवस्थाका बारेमा जानकारी लिइएको प्रजिअ दाहालले बताए । वैशाख ३० गते हुने निर्वाचनमा उचित सुरक्षा व्यवस्था मिलाउँदै भयरहित, शान्तिपूर्ण र निष्पक्ष रूपमा मतदान गर्ने वातावरण बनाउन मतदानस्थलको अनुगमन गरिएको उनको भनाइ छ । मतदानस्थलसम्म पुग्ने कच्ची सडक वर्षाका कारण हिलाम्य बनेको छ । सवारीसाधन सहज रूपमा चल्नसक्ने अवस्था छैन,' दाहालले भने, 'ठाउँठाउँमा गाडी फस्ने समस्या छ । मोरङको मतदानस्थलमा पुग्न अर्को जिल्ला हुँदै जानुपर्ने बाध्यता छ । आकस्मिक समस्या पर्दा सुरक्षा सहयोगका लागि सीमा जोडिएको धनकुटासँग पनि समन्वय भइरहेको उनले बताए । विकट क्षेत्रमा मतपत्र लगायतका निर्वाचन सामग्री ढुवानीको जिम्मा नेपाली सेनालाई दिइएको छ । निर्वाचनका बेला प्रत्येक मतदानस्थलमा ३० मिनेटभित्रमा पुग्न सक्ने गरी सेनाको टोली तैथान गर्ने सरकारको नीति छ । तर दुर्गमका मतदानस्थलमा भिन्दै टोली तैनाथ गरेर त्यही हिसाबको सुरक्षा व्यवस्था मिलाउनुपर्ने अवस्था रहेको प्रजिअ दाहालले बताए । जिल्ला सुरक्षा समितिमा छलफल गरेर यसको निस्कर्षमा पुगिने उनको भनाइ छ । मोरङमा ३ सय मतदानस्थल र ८ सय २० वटा मतदान केन्द्र रहेका छन् ।"
"भारतमा एकैदिन ३१ सय ५७ जनामा कोरोना संक्रमण, २६ को मृत्यु","नयाँ दिल्ली : भारतमा पछिल्लो २४ घन्टामा थप ३१ सय ५७ जनामा कोरोना भाइरस संक्रमण देखिएको छ। योसहित भारतमा कोरोना सक्रिय संक्रमितको संख्या १९ हजार ५ सय पुगेको छ। पाँच राज्यमा कोरोना संक्रमण तीव्ररुपमा फैलिरहेको बताइएको छ। दिल्लीमा सबैभन्दा बढी १४ सय ८५ संक्रमित भेटिएका छन्। हरियाणामा ४७९,केरलामा ३१४, उत्तर प्रदेशमा २६८ र महाराष्ट्रमा १६९ जनामा संक्रमण देखिएको हो। पछिल्लो २४ घन्टामा कोरोनाबाट २६ जनाले ज्यान गुमाएका छन्। योसहित देशमा कोरोनाबाट मृत्यु हुनेको संख्या ५ लाख २३ हजार ८६९ पुगेको छ। सोमबार ४०८ जना कोरोनामुक्त भएका छन्। पछिल्लो २४ घन्टामा ४ लाख ७१ हजार ८७ जनाले कोरोना जाँच गराएका छन्।"
चुनाव प्रचार गरेर फर्किदा भीरबाट लडेर मृत्यु,प्यूठान : नौवहिनी गाउँपालिका२ लिघा प्यूठानमा लडेर आइतबार राती एकजनाको मृत्यु भएको छ । चुनाव प्रचारप्रसार गरेर घर फर्कने क्रममा चिप्लेर भीरबाट लडेर स्थानीय ५१ वर्षीय धनबहादुर थापाको मृत्यु भएको प्रहरीले बताएको छ । थापाको शव पोष्टमार्टमका लागि प्यूठान अस्पताल लगिएको नौवहिनी गाउँपालिका अध्यक्षका उमेदवार एवं निवर्तमान गाउँपालिका अध्यक्ष शिव रिजालले जानकारी दिए । मृतक थापा नेकपा माओवादी केन्द्रका स्थानीय नेता हुन् । स्थानीय तह निर्वाचनमा नौवहिनीमा माओवादी र कांग्रेसको चुनावी गठबन्धन छ ।
अकासियो कर्जाको ब्याजदर,"काठमाडौं : कर्जाको ब्याजदर पछिल्लो हरेक त्रैमास पिच्छे बढिरहेको छ। बैंकहरूको आधारदर बढेसँगै कर्जाको ब्याजदरमा दबाब परेको हो। यसो हुँदा ऋणीहरूलाई वैशाखदेखि कर्जाको ब्याजदरको भार झन् बढी परेको छ। चालू आर्थिक वर्षको तेस्रो त्रैमासमा समग्र वाणिज्य बैंकहरूको आधारदर वार्षिक औसत २१९ प्रतिशत विन्दुले बढेर चैत्रमा औसत ९१० प्रतिशत पुगेको छ। जबकि गत आवको चैत्रमा औसत ६९१ प्रतिशत थियो। चैत्रको आधारदर दोस्रो त्रैमासभन्दा बढी हो। दोस्रो त्रैमासको तुलनामा अहिले आधारदर ०६९ प्रतिशत विन्दुले बढेको छ। दोस्रो त्रैमासमा औसत ८४० प्रतिशत थियो। साथै, चालू आवको पहिलो त्रैमासको तुलनामा अहिले औसत १५७ प्रतिशत विन्दुले बढेको छ। गत असोजसम्ममा समग्र वाणिज्य बैंकको आधारदर औसत ७५३ प्रतिशत थियो। सञ्चालनमा रहेको २७ वाणिज्य बैंकमध्ये सबैभन्दा बढी अर्थात् दोहोरो अंकमा दुई ओटा बैंकको देखिएको छ। जसअन्तर्गत सनराइज बैंकको १०११ प्रतिशत, मेगा बैंकको १०१० प्रतिशत रहेको छ। यसैगरी तेस्रो बढी आधारदर रहेको सिभिल बैंकको ९९४ प्रतिशत छ। यसैक्रममा सिभिल बैंकका प्रमुख कार्यकारी अधिकृत सुनील पोखरेल बैंकहरूको निक्षेप ब्याजदरलगायतको लागत बढेसँगै कर्जाको ब्याजदर वृद्धिमा दबाब पुगेको बताउँछन्। उनका अनुसार बैंकहरूले हरेक त्रैमासमा आधार दरमा रहेर कर्जाको ब्याजदर घटबढ गर्ने नीतिगत व्यवस्था छ । आधारदर चैत्र महिना मात्रैको भएको र तेस्रो त्रैमासमा माघ, फागुन, चैत्रको मासिक आधार दरको औसत आधार दरले प्रिमियममा जोडेर कर्जाको ब्याजदर निर्धारण गरिन्छ, उनले भने, तर अहिले सबै बैंकको आधारदर बढेकाले पुराना तथा नयाँ ऋणीलाई ब्याजदर महँगो पर्न गएको हो। यस्तो ब्याज पुराना र नयाँ ऋणी दुवैलाई लागू हुन्छ। हरेक त्रैमासिक आधार दरमा रहेर बैंकले पुराना ऋणीको ब्याजदरसमेत घटबढ गर्न पाउने नीतिगत व्यवस्था छ। यता व्यवसायीहरू भने बैंकहरूको बढ्दो आधार दरमात्रै नभएर प्रिमियम नै धेरै बढाएकाले मारमा परेको गुनासो गर्छन्। चर्को ब्याजदरका कारण व्यवसाय तथा उत्पादनको लागत बढी पर्न गएको बताउँछन्। यसैक्रममा नेपाल चेम्बर्स अफ कमर्सका अध्यक्ष राजेन्द्र मल्ल बैंकहरूको आधारदर बढ्नासाथ कर्जाको ब्याजदरमा धेरै नै दबाब परेको बताउँछन्। उनका अनुसार गत वर्ष बैंकहरूको आधारदर र प्रिमियम दुवै कम थियो तर अहिले अचाक्ली बढ्दा व्यवसायी मारमा परेका छन्। बैंकहरूको आधारदर त गणना विधिअनुसार बढ्यो। तर, यहाँ त प्रिमियम दर नै ह्वात्तै बढ्यो। कतिपय बैंकले गत वर्ष आधार दरमा न्यूनतम ०२५ प्रतिशतदेखि १५ प्रतिशतको प्रिमियममा जोडेर कर्जा दिन्थे। तर अहिले प्रिमियम दर नै ह्वात्तै बढाएर अधिकतम साढे ४ प्रतिशतदेखि ५ प्रतिशतसम्म पुयाएका छन्,। अध्यक्ष मल्लले अन्नपूर्णसँग भने। चर्को प्रिमियमले कर्जाको ब्याजदर नै न्यूनतम साढे १३ प्रतिशतदेखि १४ प्रतिशतसम्म तिर्नु परेको बताउँछन्। यसकारण नेपाल राष्ट्र बैंकले बैंकहरूको आधारदर बढी नहुने खालको व्यवस्था गर्न उनले अनुरोध गरे। चैतमा आधार दर औसत ९१० वार्षिक औसत २१९ विन्दुले वृद्धि लागत बढ्दा समग्र महँगीमा चाप अहिले वाणिज्य बैंकमध्ये सबैभन्दा कम आधारदर सरकारी स्वामित्वको राष्ट्रिय वाणिज्य बैंककोे छ। यसको ७३१ प्रतिशत छ। यो गत वर्ष चैत्रको तुलनामा १८१ प्रतिशत विन्दुले बढी हो। गत आवको चैत्रमा ५५० प्रतिशत थियो। यस्तै अहिले स्ट्यान्डर्ड चार्टर्ड बैंकको पनि ७५५ प्रतिशत छ। यसबाहेकका सबै बैंकको आधारदर ८ प्रतिशत माथि छ। आधारदर ८ प्रतिशतदेखि ९ प्रतिशतसम्ममा नेपाल इन्भेस्टमेन्ट, नेपाल बैंक, नबिल, कृषि विकास, एभरेस्ट, ग्लोवल आईएमई, बैंक अफ काठमाडौं, एनएमबी बैंक र सानिमा बैंकको छ। यसपछि ९ प्रतिशतमाथि १० प्रतिशतभन्दा कम आधारदर हुनेमा नेपाल बंगलादेश, नेपाल एसबीआई, नेपाल क्रेडिट एन्ड कमर्स, प्रभु, एनआईसी एसिया, हिमालयन, सिद्धार्थ, माछापुच्छे, सेञ्चुरी, लक्ष्मी, प्राइम, सिटिजन्स, कुमारी र सिभिल बैंक रहेका छन्। बैंकको आधारदर जति कम भयो कर्जाको ब्याजदर पनि कम पर्न जान्छ। तर बढी हँुदा महँगो पर्छ। यद्यपि यसमा बैंकले कर्जा शीर्षकअनुसार कति प्रिमियम राखेको छ भन्नेमा पनि कर्जाको ब्याजदर भर पर्छ। बढी आधारदर र प्रिमियम भए कर्जा महँगो पर्छ। तर यी दुबै कम भए सस्तो पर्न जान्छ। बैंकहरूमा आधारदर बढ्नुको कारण बैंकको निक्षेपको ब्याजदरमा लागेको लागत अर्थात् कोष लागत र सञ्चालन लागत बढ्नु मुख्य कारण भएको बैंकरहरू बताउँछन्। अझ गत कात्तिकदेखि नेपाल राष्ट्र बैंकले निक्षेपको ब्याजदरमा हस्तक्षेप गरेर क्याप नलगाएको भए झन् कर्जाको ब्याजदर बढ्ने देखिन्छ। यद्यपि यसलाई पछिल्लो समय खुल्ला गरियो। जसले गर्दा निक्षेपको ब्याजदर दोहोरो अंकमा बढेको छ। ऋणीलाई कर्जाको ब्याजमा दबाब पर्नु भनेको अन्ततः उपभोक्तालाई पनि झन् महँगीको चाप पर्नु हो। किनभने व्यवसायीले लिने कर्जाको ब्याज बढ्दा उनीहरूको लागत पनि बढ्न जान्छ। यसको मारमा अन्ततः आम सर्वसाधारण पर्छन्। पछिल्लो समय अन्तर्राष्ट्रिय स्तरमै मूल्यवृद्धि हुँदा समग्रमा महँगी अकाशिएको छ। राष्ट्र बैंकले चालू आर्थिक वर्षभित्र ६५ प्रतिशतमा मूल्यवृद्धि सीमित गर्ने भनिए पनि फागुनमै ७१४ प्रतिशत पुगेको छ । अहिले मूल्यवृद्धि समग्र मुलुकमै देखिएको छ।"
विश्वभर चरम मुद्रास्फीति,"वासिङटन : संसारभर मुद्रास्फीति बढेको छ। अमेरिकामा मात्रै ४० वर्षयताकै उच्च मुद्रास्फीति बढेको विभिन्न सूचकांकले देखाएको छ। जसले गर्दा अमेरिकी जनताले चर्को महँगीको मार भोगिरहेका छन्। ब्युरो अफ लेबर स्ट्याटिसटिकका अनुसार अमेरिकामा मार्च महिनामा मुद्रास्फीति ८५ प्रतिशत पुगेको छ। एक ग्यालन ग्यासको मूल्य सन् २०२१ जनवरीको भन्दा करिब दोब्बर छ। घरजग्गा मूल्य सूचकांक फेब्रुअरीमा १९८ प्रतिशतले बढेको छ। मार्च महिनामा नै खाद्यान्न वस्तुको मूल्य एक वर्ष अघिको भन्दा १० प्रतिशतले बढेको थियो। अहिले मूल्यवृद्धि उत्कर्षमा पुगेका भन्दै केही विश्लेषकहरूले यो बोझ छिट्टै कम हुन सक्ने अनुमान गरेका छन्। यसै साता हुने अमेरिकाको केन्द्रीय बैंक फेडरल रिजर्भको भेलाले सम्भवतः ब्याजदर बढाउने छ। ब्याजदर मुद्रास्फीति नियन्त्रण गर्ने उपकरण भएकाले यस्तो योजना अघि सारेको केन्द्रीय बैंकको भनाइ छ। यसरी ब्याजदर बढ्दै जाँदा अर्थतन्त्रमा ठूलो मन्दी आउन सक्ने लगानीकर्ताले आँकलन गरेका छन्। यसबारे उनीहरू डराएका छन्। एलपीएल फाइनान्सियलका लागि प्रमुख बजार रणनीतिकार रायन डेट्रिक मुद्रास्फीति चरम सीमामा पुगेको बताउँछन्। चरम सीमामा पुगेपछि अब वर्षको आधाआधी सकिएसँगै ब्याजदर विस्तारै घट्न सक्ने उनको अनुमान छ। फेडरल रिजर्भले इन्धन र कृषि खाद्यान्न वस्तु बाहेकका व्यक्तिगत उपभोग्य वस्तु र सेवाको खर्च सूचकांकलाई नजिकबाट नियालेको छ। त्यो हेर्ने सूचकांक मार्च महिनामा ५२ प्रतिशतले मूल्य वृद्धि भएको थियो। यद्यपि व्यक्तिगत उपभोग्य वस्तुको मूल्य अर्थशास्त्रीको अपेक्षा गरेको भन्दा तल रहेको छ। विश्लेषकहरूले मुद्रास्फीति मार्चमा शिखरमा पुुगेको हुनाले अब ठूलो दरमा घट्न सक्ने अपेक्षा गरेका छन्। यसका ३ कारण दिएका छन्। अर्थशास्त्री डेट्रिककाअनुसार यसअन्तर्गत पुराना कारको मूल्य घटेको छ। यस्तै, मूल्य माथिल्लो सतहमा अडिएर बस्न सकेको छैन अर्थात् मूल्य एउटा विन्दुमा स्थिर हुन सकेको छैन। आपूर्ति शृंखला विस्तारै सहज हुँदै गएको छ तर चीनमा कोभिडका कारण भएको लकडाउनले आपूर्ति चक्र बिग्रिन सक्छ। युक्रेनमा रूसको आक्रमणका कारणले गर्दा चिपको अभावले नयाँ कार पाउन धेरै गाह्रो बनाएको छ। यसैले गर्दा प्रयोग गरिएका कार र ट्रकहरूको मूल्य समान रूपमा बढेको छ। एक सूचकांकका अनुसार फेब्रुअरीमा प्रयोग गरिएको कारको मूल्य करिब ४५ प्रतिशत बढेको थियो। तर, त्यसयता यो करिब २५ प्रतिशतमा झरेको छ। दुई महिनाको गिरावटले कुल उपभोक्ता मूल्य सूचकांकमा ४ प्रतिशत हिस्सा ओगट्ने पुराना कारहरूको मूल्य ४५ प्रतिशतबाट २५ प्रतिशतसम्म घटेका कारण मूल्यवृद्धि कोरोना अघिको स्तरमा आउनसक्ने आँकलन गरिएको छ। फेडरल रिजर्भ बैंक अफ एटलान्टाले मुद्रास्फीतिलाई दुई वर्गमा विभाजन गरेको छ। एक हो उच्च स्थिर विन्दुको मूल्यवृद्धि (माथि गएपछि नघट्ने) र अर्को मूल्यवृद्धि तलमाथि भइरहने। उच्च स्थिर विन्दुको मुद्रास्फीति भनेको वस्तुहरूको टोकरी हो जुन मूल्यमा अभै बिस्तारै र स्थायी रूपमा परिवर्तन हुन्छ। यसमा शिक्षाको लागत, सार्वजनिक यातायात र गाडीका बिमा जस्ता चिजहरूको मूल्य एक पटक बढेपछि घट्दैन। यस्ता मुद्रास्फीतिमा ग्यास, कपडा, दूधलगायतका चिजहरू पर्छन् जसको लागत छिटो माथि र तल जान्छ। सन् १९७० को मुद्रास्फीतिको समयमा अस्थिर र स्थिर मुद्रास्फीति दुवै बढ्यो। तर, हालसम्म अस्थिर मुद्रास्फीति लचिलो मुद्रास्फीतिको तुलनामा सपाट रहेको छ। यो अस्थायी हुन सक्छ भन्ने राम्रो संकेत हो। निःसन्देह, चिपचिपा मुद्रास्फीतिलाई समात्न केही समय लाग्न सक्छ। तर, डेट्रिक भन्छन् कि उनी आशावादी छन्। लचिलो मुद्रास्फीति रबर ब्यान्ड जस्तै हो, उनले भने, तपाईं यसलाई धेरै टाढा फैलाउन सके पनि यो फेरि आफ्नै ठाउँमा फिर्ता हुनेछ। चीनमा भएको लकडाउनले विश्वव्यापी आपूर्ति शृंखलालाई चोट पुर्याउन सक्छ। यद्यपि यस्तो देखिन्छ कि कम्तीमा अहिलेका लागि भए पनि समस्याहरू कम हुँदैछन्। डेट्रिकका अनुसार यदि व्यवसायीहरूले सजिलैसँग थप आपूर्ति गर्न सके भने सामग्रीको मूल्य तल झर्छन् र उपभोक्ताहरूलाई वस्तु र सेवाहरूका लागि धेरै शुल्क तिर्नु पर्दैन। एलपीएलको आर्थिक तथ्यांकका अनुसार सांघाईबाट लस एन्जलस, न्युयोर्क र रोटरडममा ढुवानी दरहरू गत वर्षको तुलनामा औसतमा २८ प्रतिशत कम छन्। अर्को संस्थाको एक नयाँ तथ्यांकअनुसार कन्टेनर जहाजहरूका लागि तालिकाको विश्वसनीयता सुधार पनि जारी छ। विशेष गरी टिकाउ हुने सामानहरूका लागि मुद्रास्फीति तल झर्नु भनेको अचानक देखिएको परिणाम हुन सक्ने डेट्रिकले बताए। तैपनि, उनले चेतावनी दिँदै भने, यो बताउन गाह्रो छ कि हामीले सुरुङको अन्त्यमा प्रकाश देखिरहेका छौं कि आउँदै गरेको ट्रेन। सीएनएन"
वडाध्यक्षमा पनि पुरुषकै तानातान,"काठमाडौं : गाउँगाउँमा सिंहदरबार पुगेको छ। आँगनमा नै सरकार पुगेको महसुस दिलाउने मुख्य भूमिका वडाध्यक्षको हुन्छ। नाता प्रमाणित गर्नेदेखि नागरिकता सिफारिससम्मको अधिकार उनीहरूलाई दिइएको छ। तर, यस्तो महत्त्वपूर्ण काम गर्ने स्थानको जिम्मेवारीमा पुग्नबाट दलहरूले महिलालाई रोकेको देखिन्छ। समावेशीताको नारा लगाए पनि जिम्मेवारी दिनमा सबै दल चुकेका छन्। केही ठाउँमा मात्रै वडाध्यक्षको उम्मेदवार बनाएर महिलालाई जिम्मेवारीबाट पाखा लगाएको उम्मेदवारीको तथ्यांकले पुष्टि गर्छ। तत्कालीन गाउँ विकास समिति अध्यक्षभन्दा बढी अधिकार वडाध्यक्ष पदमा छ। यसकै कारण यो पदमा पुरुषहरूबीच नै तानातान हुँदा महिलालाई पाखा लगाएको प्रत्यक्ष देखिने बताउँछन् स्थानीय शासन विज्ञ डा श्यामकृष्ण भुर्तेल। वडाध्यक्षलाई अधिकार धेरै र बढी बजेट खेलाउन पाउने भएकाले त्यो पदमा अहिले धेरैको आँखा लागेको छ, उनले भने, त्यसैले महिला यहाँ पनि विभेदमा परेका छन्। महिलालाई अधिकार दिइए पनि निर्णायक स्थानमा अझै पनि पुरुषको प्रभुत्व देखिएको महिला अधिकारकर्मी बताउँछन्। राम्रा पदमा पुरुष पुग्ने र काटामा मात्रै सीमित पार्ने भएका कारण वडाध्यक्ष पद पनि महिलाहरूका लागि आकाशको फल सरह भएको स्थानीय चुनावमा उम्मेवदारी दिएका महिला उम्मेदवारको गुनासो छ। स्थानीय तहको दोस्रो निर्वाचनमा उम्मेदवारको नामावलीमा महिला वडाध्यक्ष उम्मेदवारको नाम सिला खोज्नुपर्ने अवस्था छ। प्रमुख राजनीतिक दलले अत्यन्त न्यून मात्रै महिलालाई वडाध्यक्ष उम्मेदवार बनाएका छन्। नेकपा एमाले र सत्तारुढ गठबन्धनले प्राथमिकतामा महिलालाई राखेका छैनन्। यो निर्वाचनमा महिलाको आकांक्षी बढे पनि उम्मेदवार भने कम छन्। महिला कमजोर हुन्छन्, प्रतिपक्षलाई हराउन सक्दैन, पैसा खर्च गर्न सक्दैनन् भन्ने सोचले पनि महिला उम्मेदवारीमा पनि कम छ, स्थानीय शासन विज्ञ डा भुर्तेल भन्छन्, सेवाप्रवाह गर्ने स्थानमा आधाभन्दा बढी जनसंख्या रहेका महिलाको प्रतिनिधित्व यथेष्ट हुनुपर्ने हो तर, छैन। स्थानीय तह पुनर्संरचना आयोगका पूर्वसदस्यसमेत रहेका डा भुर्तेल प्रमुख र उपप्रमुख प्रतिकात्मक मात्रै भएको बताउँदै स्थानीय तहको सबै जिम्मेवार पद वडाध्यक्ष भएको बताउँछन्। प्रमुख र उपप्रमुख प्रतिकात्मक मात्रै हुन्, सेवाप्रवाह प्रमुख जिम्मेवारी रहेको वडाध्यक्षमा महिला धेरै हुनुपर्ने हो, संघीयताको मर्म पनि वडाध्यक्ष लैंगिक समावेशीता हुनुपर्छ भन्ने नै हो, उनले भने। तर, राजनीतिक दलले नारामा मात्रै समावेशीताका कुरा गरेको अभ्यासमा भने त्यो नदेखिएको उनले बताए। दलको प्राथमिकतामा परेनन् महिला देशभरका ७ सय ५३ स्थानीय तहका ६ हजार ७ सय ४३ वडामध्ये वडाध्यक्षमा ३ प्रतिशत पनि महिला उम्मेदवार उठाइएको छैन। प्रमुख दल नेकपा एमाले र नेपाली कांग्रेसले दुई प्रतिशत पनि महिला वडाध्यक्ष उठाएका छैनन्। एमालेले १८३ प्रतिशत अर्थात् ६ हजार ३ सय ७६ जना वडाध्यक्षमा १ सय १९ जना महिलालाई स्थान दिएको छ। निर्वाचन आयोगले महिलाको विषयलाई बाध्यत्मककारी बनाएन, यो एउटा समस्या हो। पछिल्लो समय बनेको गठबन्ध अर्को कारण हो। दलले तालमेल मिलाउँदा पनि महिलाको संख्या घटेको छ।मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन। डिला संग्रौला नेतृ, नेपाली कांग्रेस कांग्रेसले अझ योभन्दा कम १३१ प्रतिशत महिलालाई मात्रै वडाध्यक्ष उठाएको छ। ६ हजार १ सय १६ जना वडाध्यक्ष उठाएको कांग्रेसले जम्मा ८० जना मात्रै महिला उम्मेदवार बनाएको छ। समावेशीताको सबैभन्दा धेरै वकालत गर्ने नेकपा माओवादी केन्द्रले २०६ प्रतिशत मात्रै महिलालाई वडाध्यक्षमा उठाएको छ। माओवादीले वडाध्यक्षमा ४ हजार ४ सय १२ जना उम्मेदवार बनाएकोमा ९१ जना मात्रै महिला छन्। नेकपा एकीकृत समाजवादीले पनि २८६ प्रतिशत महिला मात्रै वडाध्यक्षमा उठाएको छ। २ हजार ४ सय १५ जना वडाध्यक्ष उठाउँदा नेकपा एसले ६९ स्थान मात्रै महिलालाई दिएको छ। जनता समाजवादी पार्टी (जसपा) ले पनि ३१५ प्रतिशत महिलालाई वडाध्यक्षको उम्मेदवार बनाएको छ। २ हजार ६३ जना उम्मेदवार उठाएको जसपाले जम्मा ६५ महिलालाई उम्मेदवार बनाएको छ। लोकतान्त्रिक समाजवादी पार्टी (लोसपा)ले १ हजार १३ जना उम्मेदवार बनाउँदा ३४ जना मात्रै महिला छन्। लोसपाले ३३६ प्रतिशत महिला उठाएको तथ्यांकले देखाउँछ। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ तर, पनि सिक्नु र गर्नुपर्ने धेरै छ। पृथ्वीसुब्बा गुरुङ  उपमहासचिव, एमाले राष्ट्रिय प्रजातन्त्र पार्टीले १ सय २० जना महिलालाई वडाध्यक्षमा उठाएको छ। ३ हजार १ सय ४४ जना वडाध्यक्षमा उम्मेदवार उठाउँदा १ सय २० महिला छन्। स्थानीय शासन सञ्चालन ऐनले वडाध्यक्षलाई अथाह अधिकार दिएको छ। उनीहरूलाई विकास निर्माण, अनुगमन नियमन, तथ्याङ्क संकलनदेखि सिफारिसका धेरै अधिकार कानुनले दिएको छ। व्यवस्थापिका र कार्यपालिका दुवै अधिकार उनीहरूलाई छ। स्थानीय शासन विज्ञ कृष्णप्रसाद सापकोटा निर्णायक तहमा पुरुष नै भएका कारण वडाध्यक्षमा महिलाको उम्मेदवारी कम भएको बताउँछन्। अधिकार प्रशस्त भएका कारण वडाध्यक्षमा आकर्षण छ। दिने ठाउँमा पुरुष नै छन्, उनले भने। उनले कानुनमा बाध्यकारी व्यवस्था नगरिएकै कारण वडाध्यक्षमा महिला उम्मेदवार बनाउने कुरामा दलहरूले बेवास्ता गरेको बताए। कानुनमा बाध्य बनाएको ठाउँमा मात्रै दलको ध्यान पुगेको उनको भनाइ छ। पालिकामा यति प्रतिशत दिनुपर्छ भनेको भए बाध्य पार्थे, सापकोटा बताउँछन्। उनले संविधानमा नै हरेक क्षेत्रमा ३३ प्रतिशत महिला अनिवार्य भनिएको कारण हस्तक्षेप नै गर्नुपर्ने बताए। समग्र स्थानीय तहमा भने अघिल्लो निर्वाचनको अवस्थालाई उल्लेख्य नै मान्नु पर्ने उनको तर्क छ। हालको स्थानीय तहमा ४१ प्रतिशत महिलाको प्रतिनिधित्व छ। दोहोर्याउन चाहँदा पनि पाएनन् पहिलेका जनप्रतिनिधि बनेका महिला पुनः दोहोरिन चाहँदा पनि उनीहरूले नपाएको गुनासो धेरै छ। मैले अहिलेको निर्वाचनमा पनि उठ्ने चाहना राखेको थिएँ, तर पाइन, काठमाडौं महानगरपालिकाका वडा नम्बर १४ की वडाध्यक्ष शोभा सापकोटा गुनासो गर्छिन्। उनी काठमाडौं महानगरपालिकाकी एक मात्र महिला वडाध्यक्ष हुन्। उनी महिलालाई नेता नै नमान्ने सोच समाजमा यथावत् रहँदा यस्तो समस्या आएको बताउँछिन्। वडा राम्रोसँग जिम्मेवारी निर्वाह गरेकी उनले पुनः अध्यक्षमा दाबी गरेको तर नपाएको बताइन्। ९० प्रतिशत काम गरेकी थिए। पुनः अध्यक्षमा दाबी गरेको थिए तर पाइन्। महिलालाई धेरै चुनौती छ, उनले भनिन्। एमालेले काठमाडौं १४ पुनः रस्मी खड्का गुरुङलाई वडाध्यक्षमा उठाएको छ। त्यसबाहेक अन्य स्थानमा महिलालाई वडाध्यक्षको टिकट दिएको छैन। २०७४ को चुनावमा पोखरा महानगरपालिका वडा नं १ बाट वडाध्यक्ष बनेकी शारदा पराजुली दोहोरिन चाहिनन्। पुनः अध्यक्ष हुन नचाहे पनि उनले १८ जना महिलाको नाम पार्टीमा पठाएको र ११ जना बनाउनुपर्ने दबाब दिएको बताइन्। अखिल नेपाल महिला संघबाट १८ जनाको नाम दिएका थियौं। ११ जनाको दाबी थियो त्यसमा २ जना मात्र पर्नुभएको छ। पुरुष मात्र सक्षम छन् र पुरुषले मात्र गर्न सक्छन् भन्ने सोचमा नेता पनि अडिएकाले समस्या छ, उनले भनिन्। उनी थप्छिन्, सोच अहिले पनि परिवर्तन भएको छैन। पुरुषहरूलाई नै भाग पुगेको छैन, आमा हुनु र बा हुनुमा फरक छ। के गरौं। पोखरा नगरपालिकामा एमाले र कांग्रेस २२ जना र माओवादी केन्द्रले १ जना मात्रै महिलालाई वडाध्यक्षको उम्मेदवार बनाएको छ। ललितपुर महानगरपालिकाका २९ वटा वडामध्ये एमालेले वडाध्यक्षमा एक जना महिलालाई उठाएको छ। वडा नम्बर १६ मा ४६ वर्षीया सुप्रभा शाक्यलाई टिकट दिएर चुनावी मैदानमा पठाएको छ। ०७४ को चुनावमा ललितपुर१६ मा उनले नै एमालेको साख जोगाइदिएकी थिइन्। एमालेबाट पोखराकै वडा नम्बर १७ का राधिका शाही निकै संर्घषपछि टिकट पाएको बताउँछिन्। उनी भन्छिन्, टिकटका लागि धेरै संर्घष गरे अब जितेर देखाउँछु। वडाअध्यक्ष जितेर महिलाले पनि काम गर्न सक्छन् भनेर देखाउन सक्छु। काभ्रेको धुलिखेल ८ का वडाअध्यक्षका उम्मेदवार गीता तामाङ पनि निकै मिहिनेतपछि टिकट पाएको बताउँछिन्। लामो समयदेखि राजनीतिमा आबद्ध रहेकी उनले महिलालाई हेर्ने नजर नै परिवर्तन गर्नुपर्ने बताइन्। टिकट पाउनै गाह्रो भयो। जित्दैनन्, पुरुषको दाँजोमा कमजोर हुन्छन्। पैसा खर्च गर्न सक्दैनन्। पार्टीले पत्याउनै गाह्रो छ, उनले भनिन्। पोखरा५ की वडा सदस्य अञ्जु क्षेत्रीले पार्टीमा यसपटक वडाध्यक्ष जित्ने दाबी गरिन्। तर, उनलाई अध्यक्ष पद दिइएन्। अध्यक्षको अनुपस्थितिमा कार्यभार सम्हाल्दै आएकी क्षेत्री सक्षम महिला हुन्। उक्त वडाबाट पार्टीले पुरुषलाई टिकट दियो। वडाअध्यक्षमा मानसम्मान पाउने भएकाले नै पुरुषको दाबी बढी हुने क्षेत्रीको भनाइ छ। प्रतिपक्षलाई हराउनै पर्ने बाध्यता हुन्छ। डर देखाइन्छ महिला डराएरपछि सर्छन्, बनेपा १४ की उम्मेदवार निर्मला तामाङ भन्छिन्, म नै उठ्दा पार्टीले जित्ने सम्भावना बढी भएकाले टिकट पाउन सहज भयो। माहोल त्यस्तै बन्यो। समाज परिवर्तनका लागि लड्दै आएकी तामाङले थिचोमिचो अन्त्य र परिवर्तनका लागि लड्ने दाबी गरिन्। हुम्ला खर्पुनाथ गाउँपालिका४ मा नेपाली कांग्रेसबाट वडा अध्यक्षकी उम्मेदवार रंगमती शाही निर्विरोध निर्वाचित भएकी छन्। उनी निर्वाचितमात्रै भइनन् सिंगो जिल्लाबाटै महिला वडाअध्यक्ष हुने इतिहास पनि रचेकी छन्। गठबन्धनकै कारण महिलाको संख्या घटेको छ। बाध्यात्मककारी व्यवस्था भएन। संविधानले प्रत्याभुत त गरेको छ तर, त्यसभन्दा माथि दलहरू उठेर दिन चाहेनन्। गिरिराजमणि पोखरेल  नेता, नेकपा माओवादी चितवनको रत्ननगरमा ५ जना महिलाले वडाध्यक्षमा उम्मेदवारी दिएका छन्। दुई सञ्चारकर्मीसहित पाँच जना महिलाले वडाध्यक्षमा उम्मेदवारी दिएका छन्। नेपाली कांग्रेसबाट वडा नम्बर१२ मा वडाध्यक्षमा अनिता अर्याल, वडा नम्बर९ को वडाध्यक्षमा एकीकृत समाजवादी पार्टीबाट सरस्वती लामा, वडा नम्बर८ को वडाध्यक्षमा एमालेबाट गोकर्णकुमारी महतो, वडा नम्बर१४ को वडाध्यक्षमा माओवादी केन्द्रबाट विष्णुमाया पोखरेल, वडा नम्बर७ को वडाध्यक्षमा राप्रपाबाट सरस्वती सेढाईंले उम्मेदवारी दिएको निर्वाचन अधिकृत विनोदकुमार गौतमले बताए। कांग्रेस र समाजवादीबाट वडाध्यक्षमा उम्मेदवारी दिएका अर्याल र लामा पत्रकार महासंघ चितवनका सदस्य हुन्। उनीहरू अनलाइन सञ्चारमाध्यममा कार्यरत छन्। आदिवासी थारु समुदायको प्रतिनिधित्व गर्दै एमालेबाट वडाध्यक्षमा उम्मेदवारी दिएकी महतो सो पार्टीकी नगर कमिटी सदस्य हुन्। सेढाईं र पोखरेल लामो समयदेखि पार्टीमा आबद्ध भएर सामाजिक क्षेत्रमा क्रियाशील नेतृ हुन्। वडाध्यक्षका प्रमुख अधिकार नाता प्रमाणित गर्ने नागरिकता सिफारिस जन्मदर्तामृत्यु दर्ता ज्येष्ठ नागरिकअपांगता भत्ता देउ भनेर बैंकलाई पत्रचार गर्ने विधेयक बनाउने योजना बनाउने अनुगमन गर्ने उपभोक्ता अधिकारको संरक्षण गर्ने जग्गाधनी दर्ता प्रमाणपुर्जामा घर कायम गर्न सिफारिस गर्ने, विवाह प्रमाणित तथा अविवाहित प्रमाणित गर्ने नाम, थर, जन्म मिति संशोधनको सिफारिस गर्न ताप्लेजुङमा वडाध्यक्षमा राष्ट्रिय प्रजातन्त्र पार्टीले २ जना र एमालेले १ जना महिलालाई उम्मेदवार बनाएको छ। राप्रपाले फुङ्लिङ नगरपालिका४ बाट सुशीला लिम्बू र ५ बाट विष्णुमाया राईलाई वडाध्यक्षको उम्मेदवार बनाएको छ। एमालेले सिरिजंगा गाउँपालिका ३ सिकैचाबाट कृष्णकुमारी साउदेनलाई वडाध्यक्षको उम्मेदवार बनाएको छ। म्याग्दीमा नेकपा एमालेका तर्फबाट मंगला गाउँपालिका४ मा लक्ष्मी बुढाथोकी मगर मात्र वडाध्यक्षमा महिला उम्मेदवार बनेकी छन्। अध्यक्षकी उम्मेदवार बुढाथोकी पार्टीको वडा कमिटी उपाध्यक्ष तथा अखिल नेपाल महिला संघ जिल्ला सदस्य हुन्। मुगुमा तीन जना महिला वडाध्यक्षको उम्मेदवार बनेका छन्। एमाले, राप्रपा र जसपाबाट एकएक महिलाको उम्मेदवारी परेको छ। एकीकृत समाजवादीले छायानाथ रारा११ मा कुञ्जमा कुमाईलाई, एमालेले मुगम कार्मारोङ९ मा छोटेल लामालाई र माओवादी केन्द्रले सोरु३ मा मनकला रोकायालाई वडाध्यक्षको उम्मेदवार बनाएको छ। वडाध्यक्षमा सिफारिस भए पनि कांग्रेसले टिकट नदिएपछि सोरु६ की हीरादेवी भट्टले पनि वडाध्यक्षका लागि स्वतन्त्र रूपमा मनोनयन दर्ता गराएकी छिन्। पाल्पामा एमालेले तिनाउ गाउँपालिका ५ मा वडाध्यक्ष पदका लागि इन्द्रा चिदीलाई उम्मेदवार बनाएको छ। नेकपा एमालेका पृथ्वीसुब्बा गुरुङ भने सक्षम महिला कम रहेको बताउँछन्। चुनाव जित्ने महिला हुँदैनन्, प्रतिस्पर्धा गर्ने क्षमता कम छ भन्छ पार्टीले, उनले भने। महिलालाई अझै प्रोत्साहान गर्दै सक्षम बनाउनुपर्ने उनी बताउँछन्। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ। तर, पनि सिक्नु र गर्नुपर्ने धेरै छ, उनी थप्छन्। महिला दलित जनजातिहरूको सवालमा संख्या बढाउनुपर्ने उनको भनाइ छ। कारण गठबन्धन र आयोगको निर्णय नेपाली कांग्रेसकी नेतृ डिला संग्रौला भने निर्वाचन आयोगले महिलाको विषयलाई बाध्यात्मककारी नबनाएको कारण र पछिल्लो समय बनेको गठबन्धका कारण महिला संख्या घटेको बताउँछिन्। गठबन्धनको तालमेलका कारण हरेक दलले तालमेल मिलाउँदा महिलाको संख्या घट्यो। निर्वाचन आयोगले पनि निर्देशन फिर्ता लियो। बाध्यात्मककारी नबनाएपछि हरेक दलबाट महिलाको संख्या घट्यो। मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन, उनले भनिन्। नेकपा माओवादीका गिरिराजमणि पोखरेल गठबन्धनकै कारण महिलाको संख्या घटेको बताउँछन्। उनी भन्छन्, बाध्यात्मककारी व्यवस्था भएन। संविधानले प्रत्याभुत गरेको छ, तर, त्यसभन्दा माथि उठेर दिन चाहेनन्। प्रमुख कारण गठबन्धन हो, उनले भने।"
केन्द्रीकृत शासनको धङधङ्गीमा दलहरू,"चितवनमा कांग्रेस नेता जगन्नाथ पौडेलले भरतपुरको मेयरमा उम्मेदवारी दिएपछि गृहमन्त्री बालकृष्ण खाँण उनलाई फकाउन पुगे। साथमा पूर्वमन्त्री उमेश श्रेष्ठ पनि थिए। अझै पूर्वप्रधानन्यायाधीश गोपालप्रसाद पराजुली पनि पौडेललाई दबाब र प्रभावमा पार्न लागे। भरतपुरको मेयरमा कांग्रेसले उम्मेदवारी नै दिएन, माओवादी केन्द्र अध्यक्ष पुष्पकमल दाहालकी छोरीलाई समर्थन गर्यो। कांग्रेसको विधानले अर्काे पार्टीको उम्मेदवारलाई मत हाल्न कतै नभनेको भन्दै चितवनका थुप्रै कांग्रेसीजन आक्रोशित भए। जगन्नाथले त उम्मेदवारी नै दर्ता गराए। योग्यता पुग्ने नेपाली नागरिक चुनावको उम्मेदवार हुन पाउँछ। कसैले दबाब दिन र प्रभावमा पार्न पाइन्न। तर राज्यशक्तिकै दुरुपयोग गर्दै गृहमन्त्री खाँण चितवन पुगे। निर्वाचन आयोगको त्यसमा ध्यानाकर्षणमात्रै भयो। कुनै कारबाही गर्न सकेन। गठबन्धन गरी चुनाव लड्ने नाममा कांग्रेसले आफ्नै कार्यकर्तामाथि राज्यशक्ति दुरुपयोग गर्नु आफैंमा अलोकतान्त्रिक क्रियाकलाप हो। त्यसमाथि मन्त्री खाँणले स्थानीय निर्वाचन आचारसंहिता उल्लंघन गरेका छन्। आचारसंहिताको दफा ५(क) मा मन्त्री र स्थानीय जनप्रतिनिधि कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने उल्लेख छ। त्यसको ठाडो उल्लंघन मन्त्री खाँणले गरे। त्यो काम मुलुकको बागडोर सम्हालेका प्रधानमन्त्री शेरबहादुर देउवाको निर्देशनमै भएको छ। प्रधानमन्त्री स्वयंले व्यक्तिको निर्वाचनमा प्रतिस्पर्धा गर्ने हकमाथि धावा बोल्नु निकै लज्जाको विषय हो। लोकतान्त्रिक व्यवस्था भनेको प्रतिस्पर्धात्मक शासन व्यवस्था हो। निषेधको व्यवस्था होइन। दलहरूबीच प्रतिस्पर्धा हुन्छ। व्यक्तिव्यक्तिबीच पनि प्रतिस्पर्धा हुन्छ। स्वच्छ प्रतिस्पर्धाबाट जनताको रोजाइको व्यक्ति शासन सत्तामा पुग्छ। कुनै दल विशेष वा व्यक्ति विशेषलाई निषेध गर्ने व्यवस्था त निर्दलीय पञ्चायत थियो। संघीय लोकतान्त्रिक गणतन्त्रात्मक व्यवस्थामा पनि सत्ताले निर्वाचनमा कसैलाई निषेध गर्न खोज्नु भनेको हाम्रो संविधानले गरेको व्यवस्थाविपरीत जानु हो। एकातिर व्यक्तिव्यक्तिलाई धाक, धम्की दिने, दबाब दिने र प्रलोभन देखाउने काम पौडेलका हकमा मात्रै होइन धेरैतिर भएको छ, अर्काेतिर कुनै दलविरुद्ध बहिष्कारकै नीति सत्ता गठबन्धनले गरिरहेको छ। लोकतन्त्रमा बहिष्कार यदि गर्न पाउँछ भने जनताले पाउँछ, सत्ताले पाउँदैन। सरकारले पाउँदैन। त्यो हक केवल जनताले राख्छन्। मतदानमार्फत नै जनताले कसैलाई सत्तामा पुर्याउँछन् त कसैलाई सडकमा। निर्वाचन अघि र पछि दलबीच गठबन्धन गर्ने चलन विश्वका थुप्रै देशमा छ। प्रायः भने निर्वाचनपछि सरकार गठन गर्दा गठबन्धन गर्ने चलन छ। त्यो पनि सिद्धान्त र विचार अनि एजेन्डा मिल्नेसँग मात्रै। तर अहिले नेपालको स्थानीय निर्वाचन भने सिद्धान्त र विचार एकातिर पन्छाएर सत्ता र प्रतिपक्ष दुवैथरी दलहरू जसरी पनि चुनाव जित्नेमात्रै ध्याउन्नको गठबन्धनमा छन्। यसले राजनीतिलाई संग्लोभन्दा झन् फोहोरी तुल्याएको छ। लोकतान्त्रिक अभ्यासलाई बलियो बनाउँदै जानेभन्दा पनि दलदलबीचको सम्बन्धलाई प्रतिस्पर्धात्मकबाट शत्रुतापूर्ण व्यवहारमा परिणत गर्न गठबन्धन भएका छन्। दलहरूबीच प्रतिस्पर्धा स्वाभाविक हो, तर शत्रुतापूर्ण व्यवहार लोकतन्त्रको हितमा हुँदैन। सत्ता गठबन्धन कुनै खास दलका उम्मेदवारविरुद्ध निर्वाचनमा भाग लिनै नहुने गरी लोकतन्त्रको हुर्मत लिन उद्यत् देखिन्छ। स्थानीय तहको निर्वाचनमा स्थान विशेषमा तालमेल गर्दै अघि बढेको कार्यकर्तालाई कारबाहीको धम्की गठबन्धनले दिएको छ। यो भनेको संघीयताको मर्मविपरीत पनि हो र लोकतान्त्रिक आचरणविपरीत पनि। संघीय शासन व्यवस्था भनेको स्थानीय सरकार स्वायत्त हुने भनेको हो। त्यो व्यवस्था मान्दा दलहरूले आफ्ना सांगठनिक संरचनाहरूलाई पनि स्वायत्तता दिनुपर्छ। वडावडाको निर्णय पनि केन्द्रले गर्ने हो भने त्यो संघीयताको मर्मविपरीत हो। फलानो उम्मेदवारलाई समर्थन गर, ढिस्कानालाई नगर, गरिस् भने कारबाही गर्छु भन्नु एकात्मक केन्द्रीकृत शासनको धङधङ्गी बाँकी रहनु हो। गठबन्धन अल्झनमै अप्राकृतिक गठबन्धन गठबन्धन भर्सेस एमाले स्वामित्व संकटमा गठबन्धन असन्तुष्ट पक्ष मिलाउन गृहमन्त्री खाण चितवनमा, रेणुका बागीलाई कसरी फकाउँछन् ? अरूसँगको तालमेल टुटाउँदै गठबन्धन गृहमन्त्री खाणले भरतपुमा गठबन्धनको विरोधमा उत्रिएका काङ्ग्रेसी नेतालाई भेटे बागी फकाउन राज्यशक्ति, आयोगको चासो सत्ता गठबन्धनको निर्णय : सहमतिबाहिरको तालमेल खारेज गर्ने, बागी उम्मेदवारी फिर्ता नलिए तत्काल कारबाही गर्ने बागीले मानेनन् गठबन्धनको निर्देशन गलत अभ्यासमा गठबन्धन चुनाव खर्चको लागि गठबन्धन सरकारले औषधिमासमेत कमिसन खायो : ओली गठबन्धन उम्मेदवारविरुद्ध बागी उठेकालाई माओवादीको अन्तिम मौका"
दिगो विकासका लागि जस्टिस कन्सर्ट,"काठमाडौं : दिगो विकास अभियन्ता तथा गायक रोहनरत्न बागचन्दले नेपालगन्जबाट जस्टिस कन्सर्ट सांगीतिक अभियानको थालनी गरेका छन्। दिगो विकास लक्ष्य१६ शान्ति न्याय र मजबुत संस्थाको स्थानियकरणका लागि विभिन्न गतिविधि गर्दै आएका गायक रोहनरत्न बागचन्दले विश्वमा बढ्दै गएको विभेद, हिंसा, गरिबीका कारण मानव जातिले न्यायप्रति प्रतिबद्धता जनाउनु पर्ने बताउँदै न्यायलाई नदीझैं बग्न देउ भन्ने गीतबाट आफ्नो प्रस्तुति सुरु गरेका थिए। नेपाली, अंग्रेजी र हिन्दी भाषाका गीतहरूले दर्शकलाई मन्त्रमुग्ध र भावुक पार्न सफल गायक तथा दिगो विकास अभियन्ता बागचन्दले जहाँ छन् बुद्धका आँखा, बब मार्ली गेट अप स्ट्यान्ड अप, नारायण गोपालको तिम्रो जस्तो मुटु मेरोलगायतका गीत गाएका थिए। आफ्नो एकल सांगीतिक प्रस्तुति समापनका क्रममा महात्मा गान्धीको मनपर्ने वैस्णव जन भन्ने भजन गाएर समापन गरेका थिए। सर्वोच्च अदालतका न्यायाधीश प्रकाशकुमार ढुंगाना, न्याय पालिकासँग सम्बन्धित व्यक्तित्व, अधिवक्ता, सुरक्षा निकायका प्रमुख तथा पदाधिकारी, न्यायिक समितिका पदाधिकारी, मानव अधिकारकर्मी र सञ्चारकर्मी गरी करिब एक सय जनाको उपस्थिति थियो। कार्यक्रमका परिकल्पनाकार प्रभाकर बागचन्दले संगीतले मानिसमा न्यायको भोक पैदा गर्ने मात्र नभई एकले अर्काको पीडा महसुस गर्ने क्षमताको विकास गराउने हुँदा जस्टिस कन्सर्ट आवश्यक भएको बताए। आयोजक सूचनाको हकका लागि राष्ट्रिय महासंघकातर्फबाट अधिवक्ता एवं अभियन्ता विश्वजित तिवारीले जस्टिस कन्सर्टलाई अभियानका रुपमा महासंघले ७७ वटै जिल्लामा आयोजना गर्ने योजना बनाएको बताए।"
एनभीए राष्ट्रिय भलिबल क्लब लिग : गण्डकी र पुलिसको जित,"काठमाडौं : गण्डकी प्रदेश र नेपाल पुलिस क्लबले छैटौं एनभीए राष्ट्रिय भलिबल क्लब लिगमा विजयी सुरुवात गरेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा भएको पहिलो खेलमा गण्डकीले ढोरपाटन स्पोर्ट्स क्लबलाई ३१ को सेटमा हरायो। प्रतिस्पर्धात्मक खेलमा गण्डकीले ढोरपाटनलाई २५१६, २३२५, २५१९, २६२४ ले स्तब्ध बनायो। यसैगरी अर्को खेलमा विभागीय टोली नेपाल पुलिस क्लबले गल्कोट स्पोर्ट्स क्लबलाई २५१५, २५१७, २५२२ को सोझो सेटमा पराजित गर्यो। वैशाख २४ गतेसम्म सञ्चालन हुने प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले उद्घाटन गरे। प्रतियोगितामा पुरुषतर्फ सात र महिलातर्फ पाँच टोलीको सहभागिता रहेको छ। पुरुषतर्फ विभागीय टोली त्रिभुवन आर्मी क्लब, नेपाल पुलिस क्लब, एपीएफ, हेल्प नेपाल स्पोटर््स क्लब, गलकोट स्पोर्ट्स क्लब, गण्डकी प्रदेश र ढोरपाटन स्पोर्ट्स क्लबको सहभागिता छ। यसैगरी महिलातर्फ न्यु डायमन्ड क्लब, एपीएफ, त्रिभुवन आर्मी क्लब, नेपाल पुलिस क्लब र बुटवलको एभरेष्ट भलिबल क्लबले प्रतिस्पर्धा गर्ने छन्।"
तीनवटा मौसमी प्रणालीको प्रभावले देशभर बर्षा,"काठमाडौं : हाल नेपालमा तीनवटा मौसमी प्रणालीको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार नेपालमा स्थानीय वायु, भारतको उत्तर प्रदेशदेखि पश्चिम बङ्गालको समथर भूभागसम्म बनेको न्यून चापीय प्रणाली तथा पश्चिम वायुको प्रभाव रहेको हो। सोमबार बिहान जारी मौसम पूर्वानुमान बुलेटिनमा देशभर आंशिकदेखि सामान्य बदलीको अवस्था रहेको छ। प्रदेश १, मधेश प्रदेश र बागमती प्रदेश लगायत बाँकी प्रदेशका पहाडी भूभागका एक वा दुई स्थानमा मेघ गर्जनचट्याङ्गसहित मध्यम वर्षाको भइरहेको उल्लेख छ। काठमाडौं उपत्यका लगायत देशका विभिन्न भूभागमा बिहानैदेखि पानी परेको छ। महाशाखाले प्रदेश १, मधेश प्रदेश र गण्डकी प्रदेश, बागमती प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका थोरै स्थानहरूमा मेघ गर्जनचट्याङ्ग सहित हल्का देखि मध्यम वर्षाको सम्भावना रहेकोले आवश्यक सतर्कता अपनाउन अनुरोध गरेको छ। सोमबार दिउँसो प्रदेश १, मधेश प्रदेश, बागमती प्रदेश ,गण्डकी प्रदेश तथा लुम्बिनी प्रदेशमा सामान्य बदली रहि कर्णाली प्रदेश र सुदूरपश्चिम प्रदेशमा आंशिकदेखि बदलि रहनेछ। प्रदेश १, मधेश प्रदेश र गण्डकी प्रदेशका केही स्थानहरू र बागमती प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको महाशाखाको बुलेटिनमा उल्लेख छ। राती गण्डकी र लुम्बिनी प्रदेशका पहाडी भूभागका थोरै स्थानहरूमा तथा कर्णाली र सुदूरपश्चिम प्रदेशका एक वा दुई स्थानमा मेघ गर्जन चट्याङ्गसहित वर्षाको सम्भावना रहेको महाशाखाको भनाई छ। मंगलबार प्रदेश १, लुम्बिनी प्रदेश र कर्णाली प्रदेशको पहाडी भूभागका थोरै स्थानहरूमा तथा बागमती र गण्डकी प्रदेशका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको छ। महाशाखाका अनुसार बुधबार पनि देशको पहाडी भूभागका केही स्थानहरूमा मेघ गर्जनचट्याङ्गसहित हल्का वर्षाको सम्भावना रहेको छ।"
ट्रकको ठक्करबाट मोटरसाइकल चालकको मृत्यु,विराटनगर : मोरङको कानेपोखरीमा ट्रकको ठक्करबाट आइतबार राति मोटरसाइकल चालकको मृत्यु भएको छ। पूर्वपश्चिम लोकमार्गअन्तर्गत मोरङको कानेपोखरी गाउँपालिका७ मा ना ३ ख ६७६ नम्बरको ट्रकले विपरीत दिशाबाट आउँदै गरेको प्रदेश १०२०४९ प ८९७१ नम्बरको मोटरसाइकललाई ठक्कर दिँदा दुर्घटना भएको हो। मोरङ ट्राफिक प्रमुख प्रहरी निरीक्षक राजकुमार कार्कीका अनुसार पूर्वबाट पश्चिमतिर जाँदै गरेको ट्रकले ठक्कर दिँदा विपरीत दिशाबाट आउँदै गरेको मोटरसाइकलका चालक विराटनगर महानगरपालिका१६ का २९ वर्षीय रूपक श्रेष्ठको मृत्यु भएको हो। दुर्घटनामा परेर गम्भीर घाइते भएका श्रेष्ठलाई उपचारका लागि विराटनगरको न्युरो अस्पताल पुर्याउनसाथ राति ८:३० बजेतिर चिकित्सकले मृत घोषित गरेका हुन्। तीव्र गतिका कारण दुर्घटना भएको प्रहरीले जनाएको छ। दुर्घटनालगत्तै प्रहरीले ट्रक र चालक खोटाङ घर भएका ४४ वर्षीय रविनकुमार राईलाई नियन्त्रणमा लिएर घटनाको अनुसन्धान थालेको छ।
केन्द्रीकृत शासनको धङधङ्गीमा दलहरू,"चितवनमा कांग्रेस नेता जगन्नाथ पौडेलले भरतपुरको मेयरमा उम्मेदवारी दिएपछि गृहमन्त्री बालकृष्ण खाँण उनलाई फकाउन पुगे। साथमा पूर्वमन्त्री उमेश श्रेष्ठ पनि थिए। अझै पूर्वप्रधानन्यायाधीश गोपालप्रसाद पराजुली पनि पौडेललाई दबाब र प्रभावमा पार्न लागे। भरतपुरको मेयरमा कांग्रेसले उम्मेदवारी नै दिएन, माओवादी केन्द्र अध्यक्ष पुष्पकमल दाहालकी छोरीलाई समर्थन गर्यो। कांग्रेसको विधानले अर्काे पार्टीको उम्मेदवारलाई मत हाल्न कतै नभनेको भन्दै चितवनका थुप्रै कांग्रेसीजन आक्रोशित भए। जगन्नाथले त उम्मेदवारी नै दर्ता गराए। योग्यता पुग्ने नेपाली नागरिक चुनावको उम्मेदवार हुन पाउँछ। कसैले दबाब दिन र प्रभावमा पार्न पाइन्न। तर राज्यशक्तिकै दुरुपयोग गर्दै गृहमन्त्री खाँण चितवन पुगे। निर्वाचन आयोगको त्यसमा ध्यानाकर्षणमात्रै भयो। कुनै कारबाही गर्न सकेन। गठबन्धन गरी चुनाव लड्ने नाममा कांग्रेसले आफ्नै कार्यकर्तामाथि राज्यशक्ति दुरुपयोग गर्नु आफैंमा अलोकतान्त्रिक क्रियाकलाप हो। त्यसमाथि मन्त्री खाँणले स्थानीय निर्वाचन आचारसंहिता उल्लंघन गरेका छन्। आचारसंहिताको दफा ५(क) मा मन्त्री र स्थानीय जनप्रतिनिधि कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने उल्लेख छ। त्यसको ठाडो उल्लंघन मन्त्री खाँणले गरे। त्यो काम मुलुकको बागडोर सम्हालेका प्रधानमन्त्री शेरबहादुर देउवाको निर्देशनमै भएको छ। प्रधानमन्त्री स्वयंले व्यक्तिको निर्वाचनमा प्रतिस्पर्धा गर्ने हकमाथि धावा बोल्नु निकै लज्जाको विषय हो। लोकतान्त्रिक व्यवस्था भनेको प्रतिस्पर्धात्मक शासन व्यवस्था हो। निषेधको व्यवस्था होइन। दलहरूबीच प्रतिस्पर्धा हुन्छ। व्यक्तिव्यक्तिबीच पनि प्रतिस्पर्धा हुन्छ। स्वच्छ प्रतिस्पर्धाबाट जनताको रोजाइको व्यक्ति शासन सत्तामा पुग्छ। कुनै दल विशेष वा व्यक्ति विशेषलाई निषेध गर्ने व्यवस्था त निर्दलीय पञ्चायत थियो। संघीय लोकतान्त्रिक गणतन्त्रात्मक व्यवस्थामा पनि सत्ताले निर्वाचनमा कसैलाई निषेध गर्न खोज्नु भनेको हाम्रो संविधानले गरेको व्यवस्थाविपरीत जानु हो। एकातिर व्यक्तिव्यक्तिलाई धाक, धम्की दिने, दबाब दिने र प्रलोभन देखाउने काम पौडेलका हकमा मात्रै होइन धेरैतिर भएको छ, अर्काेतिर कुनै दलविरुद्ध बहिष्कारकै नीति सत्ता गठबन्धनले गरिरहेको छ। लोकतन्त्रमा बहिष्कार यदि गर्न पाउँछ भने जनताले पाउँछ, सत्ताले पाउँदैन। सरकारले पाउँदैन। त्यो हक केवल जनताले राख्छन्। मतदानमार्फत नै जनताले कसैलाई सत्तामा पुर्याउँछन् त कसैलाई सडकमा। निर्वाचन अघि र पछि दलबीच गठबन्धन गर्ने चलन विश्वका थुप्रै देशमा छ। प्रायः भने निर्वाचनपछि सरकार गठन गर्दा गठबन्धन गर्ने चलन छ। त्यो पनि सिद्धान्त र विचार अनि एजेन्डा मिल्नेसँग मात्रै। तर अहिले नेपालको स्थानीय निर्वाचन भने सिद्धान्त र विचार एकातिर पन्छाएर सत्ता र प्रतिपक्ष दुवैथरी दलहरू जसरी पनि चुनाव जित्नेमात्रै ध्याउन्नको गठबन्धनमा छन्। यसले राजनीतिलाई संग्लोभन्दा झन् फोहोरी तुल्याएको छ। लोकतान्त्रिक अभ्यासलाई बलियो बनाउँदै जानेभन्दा पनि दलदलबीचको सम्बन्धलाई प्रतिस्पर्धात्मकबाट शत्रुतापूर्ण व्यवहारमा परिणत गर्न गठबन्धन भएका छन्। दलहरूबीच प्रतिस्पर्धा स्वाभाविक हो, तर शत्रुतापूर्ण व्यवहार लोकतन्त्रको हितमा हुँदैन। सत्ता गठबन्धन कुनै खास दलका उम्मेदवारविरुद्ध निर्वाचनमा भाग लिनै नहुने गरी लोकतन्त्रको हुर्मत लिन उद्यत् देखिन्छ। स्थानीय तहको निर्वाचनमा स्थान विशेषमा तालमेल गर्दै अघि बढेको कार्यकर्तालाई कारबाहीको धम्की गठबन्धनले दिएको छ। यो भनेको संघीयताको मर्मविपरीत पनि हो र लोकतान्त्रिक आचरणविपरीत पनि। संघीय शासन व्यवस्था भनेको स्थानीय सरकार स्वायत्त हुने भनेको हो। त्यो व्यवस्था मान्दा दलहरूले आफ्ना सांगठनिक संरचनाहरूलाई पनि स्वायत्तता दिनुपर्छ। वडावडाको निर्णय पनि केन्द्रले गर्ने हो भने त्यो संघीयताको मर्मविपरीत हो। फलानो उम्मेदवारलाई समर्थन गर, ढिस्कानालाई नगर, गरिस् भने कारबाही गर्छु भन्नु एकात्मक केन्द्रीकृत शासनको धङधङ्गी बाँकी रहनु हो।"
भो ! यो विकृत राजनीति,"विश्व मानचित्रमा झट्ट हेर्दा देखिन मुस्किल पर्ने देश नेपाल। जुन भूगोलमा जति सानो छ तर त्यति नै विशाल छ यसको इतिहास। कुनै कालखण्डमा विश्वलाई नै ज्ञान र ध्यान सिकाउने ल्याकत राख्ने यो देश विश्वभरकै तपस्वीको तपोभूमि थियो। चाहे मन्त्र होस्, चाहे तन्त्र या चाहे यन्त्र, तीनै विधामा पोख्त ऋषिमुनिहरू यही थिए। जसको प्राचीन ग्रन्थहरूमा प्रशस्त प्रमाण पाइन्छ। यही देश हो जहाँ निर्माण भएको कैलाशकुट भवन अनि यसको वास्तुकला देखेर चिनियाँहरू आश्चर्यचकित भएका थिए। प्रथम विश्वयुद्धताका बेलायतलाई सैन्य तथा १० लाख पाउन्ड सहयोग यही देशले गरेको थियो। बेलायत र अमेरिकाजस्ता देशहरूको भ्रमणमा यहाँका राष्ट्रप्रमुख जाँदा उच्च कोटीको सम्मान पाउने गर्दथे। भूगोलमा सानो भएता पनि विश्वसमुदायमा ओज र गरिमा बोकेको देश हो नेपाल। तर, आज यो ओज र गरिमालाई हामिले किन निरन्तरता दिन सकेनौं ? दिन, बार, महिना, वर्ष हुँदै नेपाल जति अघि बढ्दै गयो विश्व प्रतिस्पर्धामा भने यो त्यति नै पछि पर्दै गयो। केही क्षेत्रमा बाहेक अन्य धेरै क्षेत्रमा आज हामी निकै पछाडि छौं। केही दशक अघिसम्म नेपालभन्दा कमजोर अर्थतन्त्र भएका मुलुकहरू आज नेपालभन्दा धेरै माथि पुगिसकेका छन्। कुनै समय हामिले निर्यात गर्ने वस्तुहरू आज आयात गरिराखेका छौं। वर्षौंदेखिको व्यापार घाटाको पोको झन्झन् ठूलो हुँदै कहालीलाग्दो अवस्थामा आइपुगेको छ। निर्यात केही प्रतिशतले बढ्दै गए पनि आयातको आकार भने घट्नुको सट्टा झन् बढिरहेको छ। तर, देशको विषम परिस्थितिलाई मध्यनजर गरी केही समयका लागि केही वस्तुको आयातमा लगाइएको रोकले राहत पुग्ला कि भन्ने आशा गर्न सकिन्छ। अन्तर्राष्ट्रिय जगत्मा नेपालको स्थिति र इज्जत कति छ भनेर हेर्दा नेपाल र नेपालीलाई विश्व समुदायले कस्तो नजरले हेर्छ भन्ने कुरा नै प्रमुख रूपमा मानक मान्न सकिन्छ। यस सम्बन्धमा नेपालको राहदानी अन्य देशको तुलनामा धेरै कमजोर देखिन्छ। यहाँको राहदानीले विकसित मुलुकहरूको भिसा पाउने सवालदेखि ती देशहरूको विमानस्थलमा ओर्लंदासम्म विशेष निगरानी र शंकाको व्यवहार भोग्नुपर्छ। एउटा व्यक्ति देशभित्र जतिसुकै सम्पन्न र सम्मानित किन नहोस् तर यदि उसको देशको स्वाभिमान र प्रतिष्ठा नै कमजोर छ भने अन्तर्राष्ट्रिय मञ्चमा उसले सम्मान र इज्जत पाउन अत्यन्त कठिन हुन्छ। त्यसैले हाम्रो व्यक्तिगत प्रतिष्ठा देशको प्रतिष्ठासँग प्रत्यक्ष जोडिएको हुन्छ। केही वर्षयता नेपालका प्रत्येक अवयवहरू धराशायी बन्दै गइरहेका छन्। कानुनी शासन, मानवअधिकार, आधारभूत स्वतन्त्रता, शक्ति पृथकीकरण, जाँच र सन्तुलन, सेवाको समान वितरण, स्वतन्त्र न्यायपालिका, सुशासनजस्ता राजनीतिका आधारभूत मूल्यमान्यताहरू दिनप्रतिदिन कमजोर हुँदैछन्। जसरी एउटा घातक रोगी जीव कोषिकाहरूबाटै ध्वस्त हुन थाल्छ। त्यस्तै अवस्थामा नेपाल देखिँदैछ। नेपाललाई ध्वस्त पार्दै लाने यो रोग भने अरू केही नभएर विकृत राजनीति नै हो। नेपालको प्रत्येक निकाय आज विकृत राजनीतिको सिकार भएका छन्। सरकारीदेखि गैरसरकारी, निजी अनि सहकारीसम्मका हरेक एकाई विकृत राजनीतिक प्रभावले थलिएका छन्। केही दशकदेखि नेपालको राजनीतिमा भइरहेको अभ्यास हेर्दा एउटा नयाँ व्यक्ति कुनै राजनीतिक दलको नेता बन्न चालिने पहिलो पाइला हो राजनीति। तर, त्यसको मूल्यमान्यतामा आधारित रहेको भने देखिँदैन। राजनीतिक मैलोले नछोएको यहाँ कुनै ठाउँ छैन। गाउँको चिया पसलदेखि केन्द्रको तारे होटलसम्म मानिस एकअर्कालाई राजनीतिको हिलो छ्याप्न तँछाडमछाड हुन्छन्। हुँदाहुँदा हाम्रो व्यक्तिगत सम्बन्धमा समेत राजनीतिको दूषित स्वार्थ हावी हुन थालिसकेको छ। बेरोजगारीको चरम समस्याका कारण लाखौं नेपाली विदेशमा पसिना चुहाउन बाध्य छन्। करिब तीन दशकअघि भृकुटी कागज कारखाना, हिमाल सिमेन्ट कारखाना, वीरगन्ज चिनी कारखाना, गोरखकाली रबर उद्योग, जनकपुर चुरोट कारखानाजस्ता ठूला उद्योग राजनीतिक नेतृत्वको चरम लापरबाहीका कारण आज बन्द छन्। यी उद्योगले हजारौं मानिसलाई रोजगार दिनुका साथै देशको अर्थतन्त्रमा ठूलो टेवा पुर्याएका थिए। नेपालको राजनीतिक इतिहास र यसको कथन हेर्ने हो भने आश्चर्यलाग्दो देखिन्छ। २००७ सालमा भएको क्रान्तिअघि जनतालाई निरंकुश राणाशासनको कारण देश बनेन भनियो। राणाशासन अन्त्य भएको केही वर्षपछि निरंकुश पञ्चायतका कारण फेरि पनि देश बनेन भनियो। जब पञ्चायतको पनि अन्त्य भएर देशमा प्रजातन्त्र पुनस्र्थापना भयो तब पनि जनताले महसुस गर्ने गरी परिवर्तन भएन। अनि फेरि राजतन्त्रका कारण पो देश नबनेको हो त भन्दै देशमा गणतन्त्र र संविधानसभाद्वारा निर्मित संविधान भएमा देश बन्छ भनियो। आज देशमा गणतन्त्र छ। उन्नत जातको भनिने लोकतन्त्र छ। संघीयता छ। संविधानसभाद्वारा नै निर्मित संविधान पनि छ। तर, आमजनताको जीवनस्तर अझै उही छ। दैनिक जीवनमा भोग्नुपर्ने समस्याहरू उस्तै छन्। शिक्षा, स्वास्थ्यजस्ता आधारभूत आवश्यकताहरू दिन प्रतिदिन महगिँदै आमजनताको पहुँचभन्दा झन् टाढा जाँदैछन्। यस प्रकारले देशमा कति राजनीतिक परिवर्तन भए, कति नेताहरू आए र गए। दलका घोषणापत्रका कति शब्दहरू परिवर्तन भए तर नेतृत्वको नियत र जनताको नियतिमा कुनै परिवर्तन हुन सकेन। अझ विडम्बनाको कुरा त जसले तत्कालीन व्यवस्थाहरू परिवर्तनका निम्ति संघर्षको नेतृत्व गर्दै आफूलाई क्रान्ति नायकको रूपमा उभ्याए। तिनै व्यक्तिहरू व्यवस्था परिवर्तनपश्चात् उही विकृत राजनीतिको हिस्सेदार बने। हाम्रो नेतृत्वले देशलाई अगाडि बढाउने सवालमा बहुकोणीय दृष्टिकोण राख्न नसकेको स्पष्ट देखिन्छ। नेताहरू हाम्रो समाज र हामी जनताकै प्रतिविम्ब हुने भएकाले मतदानमा हाम्रो निर्णय जति सही भयो, त्यति नै गुुणात्मक नेता हामीले पाउने हो। त्यसैले हाम्रो चेतनास्तर माथि उठ्न जरुरी छ। विकासको नाममा सडक चिल्याउने र ठूलाठूला संरचनाहरू बनाउने मात्र काम धेरै भइरहेका छन्। यो पनि एउटा कोणबाट आवश्यक छ नै। तर, देशभित्रकै उद्योगधन्दालाई मजबुत बनाउने, स्वदेशी लगानी बढाउन लगानीमैत्री वातावरण बनाउने काम हुनुपर्छ। जनतालाई उत्प्रेरित गर्ने, उद्यमशीलताको विकास गर्ने, पुराना बन्द उद्योगहरूलाई पुनः सञ्चालन गर्नेजस्ता कार्यमा नेता र नेतृत्वको ध्यान गएको पटक्कै देखिँदैन। विदेशी अनुदान र सहयोगलाई मात्र ठूलो उपलब्धि मानिन्छ यहाँ। तर, हामी जनता कहिलेसम्म अर्काले देला र खाउँला भनेर आशा गरिरहने ? नेपाली जनतालाई अर्काले मारेर दिएको माछा खुवाउनुको सट्टा आफैं माछा मार्न सक्ने कहिले बनाउने ? विश्वको जुनसुकै देश होस्, त्यहाँ प्रयोग गर्दा सफल भएको कुनै पनि नीति र योजना अर्काे देशमा पनि सफल नै हुन्छ भनेर ग्यारेन्टी गर्न सकिँदैन। त्यसैले नीति स्थानान्तरण गर्दा गन्तव्य मुलुकको राजनीतिक, सामाजिक, सांस्कृतिक शैक्षिक, आर्थिक आदि पाटो नकेलाई अघि बढेमा उक्त नीति सफल हुने सम्भावना न्यून रहन्छ। सफलताका लागि स्थानान्तरण गरिएको नीतिले गन्तव्य मुलुकको माटोको सुगन्ध बोकेको हुनुपर्छ। राजनीतिक नेतृत्वले राजनीतिक सिद्धान्तको रूपमा होस् या विकास मोडेलका रूपमा, बिना कुनै यथेष्ट अध्ययन त्यस्ता नीतिहरू अनुसरण गर्ने गरेका छन्। कतिपय नेताले त नेपाललाई फलानो देश जस्तो बनाइदिन्छौं भनेर अभिव्यक्ति दिने गर्छन्। वास्तवमा नेपाल अरू कुनै देशजस्तो होइन, नेपालजस्तै हुनुपर्छ। के कुनै नेपालीको मस्तिष्कले देश विकास गर्ने आफ्नै मौलिक मोडेल बनाउन सक्दैन ? यस विषयमा मस्तिष्क मन्थन कहिले गर्ने ? दुःखको कुरा त आज आफ्नो भूगोलभित्र नेपाल कता कता हराउँदै छ। नेपालीपन र नेपाली मनमा खडेरी लाग्दैछ। राजनीतिक सीमाको हिसाबले हामी नेपालभित्रै त छौं। तर हामीलाई यो सीमाभित्रको कुनै पनि चीज मन पर्दैन। कुनै विदेशीले तिम्रो देश कुन हो भनेर सोधेमा नेपाल त भन्छौं। अनि घरीघरी नेपालमा जन्मेकोमा धिक्कार्छौं पनि। यो चरम असन्तुष्टि र आक्रोशको कारण नेपालमा विद्यमान फोहोरी राजनीति र यसबाट निस्किएको गलत संस्कार नै हो। केही दशकदेखि नेपालको राजनीतिमा भइरहेको अभ्यास हेर्दा एउटा नयाँ व्यक्ति कुनै राजनीतिक दलको नेता बन्न चालिने पहिलो पाइला हो राजनीति। तर, त्यसको मूल्यमान्यतामा आधारित रहेको भने देखिँदैन। स्थानीय तहको सानो एकाइदेखि केन्द्रीय तहको ठूलो एकाइसम्मका पदहरूमा चुनाव लड्दा कसैको आशीर्वाद र पैसा चाहिन्छ। नभएको व्यक्तिले या त उम्मेदवारको टिकट नै पाउँदैन या पाइहाले पनि जित्ने सम्भावना न्यून रहन्छ। त्यसैले उक्त व्यक्ति कसैको आशीर्वाद र कसैबाट पैसा प्राप्तिका लागि कसरत गर्न बाध्य हुन्छ। तिनै अमुक व्यक्तिहरूको अमूर्त बन्धनमा बाँधिन पुग्छ। यसरी एउटा व्यक्ति नेता भएपश्चात भविष्यमा उसले गर्ने कुनै पनि निर्णय ती अमुक व्यक्तिहरूको प्रभावबाट मुक्त रहन सक्दैन। नेपाली राजनीतिको यो दुःखद् पक्ष हो। राजनीति आफैंमा गलत हुँदैन। यो त राज्य सञ्चालन प्रणाली र शासन व्यवस्थासम्बन्धी महŒवपूर्ण नीति हो। हाम्रो देशमा भने राजनीतिलाई अंग्रेजीको पोलिटिक्स इज अ डर्टी गेम भन्ने उखानझैं बनाइयो। हाम्रा राजनीतिकर्मीहरूले राजनीतिको आधारभूत मर्मलाई नभुली राष्ट्र र जनहितलाई पहिलो सर्त मान्न सक्नुपर्छ। त्यसरी काम गरेको खण्डमा यो सानो देशमा प्रगति गर्न धेरै समय लाग्दैन। फूलको रसमा भमरा घुमेझंै शक्ति र सत्ता प्राप्त नेताका अगाडि पछाडि घुम्ने कार्यकर्ताको लर्काे छ। त्यो देखेर नेताले यो क्षणिक हो भन्ने बुझी आफू मरेर जाँदा पनि देश र जनता अनि विश्वविद्यालयका विद्यार्थीले शोधपत्रका लागि सम्झिरहने तहकोे कार्य गर्नुपर्छ। नेताहरू हाम्रो समाज र हामी जनताकै प्रतिविम्ब हुने भएकाले मतदानमा हाम्रो निर्णय जति सही भयो, त्यति नै गुुणात्मक नेता हामीले पाउने हो। त्यसैले हाम्रो चेतनास्तर माथि उठ्न जरुरी छ।"
केन्द्रीकृत शासनको धङधङ्गीमा दलहरू,"चितवनमा कांग्रेस नेता जगन्नाथ पौडेलले भरतपुरको मेयरमा उम्मेदवारी दिएपछि गृहमन्त्री बालकृष्ण खाँण उनलाई फकाउन पुगे। साथमा पूर्वमन्त्री उमेश श्रेष्ठ पनि थिए। अझै पूर्वप्रधानन्यायाधीश गोपालप्रसाद पराजुली पनि पौडेललाई दबाब र प्रभावमा पार्न लागे। भरतपुरको मेयरमा कांग्रेसले उम्मेदवारी नै दिएन, माओवादी केन्द्र अध्यक्ष पुष्पकमल दाहालकी छोरीलाई समर्थन गर्यो। कांग्रेसको विधानले अर्काे पार्टीको उम्मेदवारलाई मत हाल्न कतै नभनेको भन्दै चितवनका थुप्रै कांग्रेसीजन आक्रोशित भए। जगन्नाथले त उम्मेदवारी नै दर्ता गराए। योग्यता पुग्ने नेपाली नागरिक चुनावको उम्मेदवार हुन पाउँछ। कसैले दबाब दिन र प्रभावमा पार्न पाइन्न। तर राज्यशक्तिकै दुरुपयोग गर्दै गृहमन्त्री खाँण चितवन पुगे। निर्वाचन आयोगको त्यसमा ध्यानाकर्षणमात्रै भयो। कुनै कारबाही गर्न सकेन। गठबन्धन गरी चुनाव लड्ने नाममा कांग्रेसले आफ्नै कार्यकर्तामाथि राज्यशक्ति दुरुपयोग गर्नु आफैंमा अलोकतान्त्रिक क्रियाकलाप हो। त्यसमाथि मन्त्री खाँणले स्थानीय निर्वाचन आचारसंहिता उल्लंघन गरेका छन्। आचारसंहिताको दफा ५(क) मा मन्त्री र स्थानीय जनप्रतिनिधि कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने उल्लेख छ। त्यसको ठाडो उल्लंघन मन्त्री खाँणले गरे। त्यो काम मुलुकको बागडोर सम्हालेका प्रधानमन्त्री शेरबहादुर देउवाको निर्देशनमै भएको छ। प्रधानमन्त्री स्वयंले व्यक्तिको निर्वाचनमा प्रतिस्पर्धा गर्ने हकमाथि धावा बोल्नु निकै लज्जाको विषय हो। लोकतान्त्रिक व्यवस्था भनेको प्रतिस्पर्धात्मक शासन व्यवस्था हो। निषेधको व्यवस्था होइन। दलहरूबीच प्रतिस्पर्धा हुन्छ। व्यक्तिव्यक्तिबीच पनि प्रतिस्पर्धा हुन्छ। स्वच्छ प्रतिस्पर्धाबाट जनताको रोजाइको व्यक्ति शासन सत्तामा पुग्छ। कुनै दल विशेष वा व्यक्ति विशेषलाई निषेध गर्ने व्यवस्था त निर्दलीय पञ्चायत थियो। संघीय लोकतान्त्रिक गणतन्त्रात्मक व्यवस्थामा पनि सत्ताले निर्वाचनमा कसैलाई निषेध गर्न खोज्नु भनेको हाम्रो संविधानले गरेको व्यवस्थाविपरीत जानु हो। एकातिर व्यक्तिव्यक्तिलाई धाक, धम्की दिने, दबाब दिने र प्रलोभन देखाउने काम पौडेलका हकमा मात्रै होइन धेरैतिर भएको छ, अर्काेतिर कुनै दलविरुद्ध बहिष्कारकै नीति सत्ता गठबन्धनले गरिरहेको छ। लोकतन्त्रमा बहिष्कार यदि गर्न पाउँछ भने जनताले पाउँछ, सत्ताले पाउँदैन। सरकारले पाउँदैन। त्यो हक केवल जनताले राख्छन्। मतदानमार्फत नै जनताले कसैलाई सत्तामा पुर्याउँछन् त कसैलाई सडकमा। निर्वाचन अघि र पछि दलबीच गठबन्धन गर्ने चलन विश्वका थुप्रै देशमा छ। प्रायः भने निर्वाचनपछि सरकार गठन गर्दा गठबन्धन गर्ने चलन छ। त्यो पनि सिद्धान्त र विचार अनि एजेन्डा मिल्नेसँग मात्रै। तर अहिले नेपालको स्थानीय निर्वाचन भने सिद्धान्त र विचार एकातिर पन्छाएर सत्ता र प्रतिपक्ष दुवैथरी दलहरू जसरी पनि चुनाव जित्नेमात्रै ध्याउन्नको गठबन्धनमा छन्। यसले राजनीतिलाई संग्लोभन्दा झन् फोहोरी तुल्याएको छ। लोकतान्त्रिक अभ्यासलाई बलियो बनाउँदै जानेभन्दा पनि दलदलबीचको सम्बन्धलाई प्रतिस्पर्धात्मकबाट शत्रुतापूर्ण व्यवहारमा परिणत गर्न गठबन्धन भएका छन्। दलहरूबीच प्रतिस्पर्धा स्वाभाविक हो, तर शत्रुतापूर्ण व्यवहार लोकतन्त्रको हितमा हुँदैन। सत्ता गठबन्धन कुनै खास दलका उम्मेदवारविरुद्ध निर्वाचनमा भाग लिनै नहुने गरी लोकतन्त्रको हुर्मत लिन उद्यत् देखिन्छ। स्थानीय तहको निर्वाचनमा स्थान विशेषमा तालमेल गर्दै अघि बढेको कार्यकर्तालाई कारबाहीको धम्की गठबन्धनले दिएको छ। यो भनेको संघीयताको मर्मविपरीत पनि हो र लोकतान्त्रिक आचरणविपरीत पनि। संघीय शासन व्यवस्था भनेको स्थानीय सरकार स्वायत्त हुने भनेको हो। त्यो व्यवस्था मान्दा दलहरूले आफ्ना सांगठनिक संरचनाहरूलाई पनि स्वायत्तता दिनुपर्छ। वडावडाको निर्णय पनि केन्द्रले गर्ने हो भने त्यो संघीयताको मर्मविपरीत हो। फलानो उम्मेदवारलाई समर्थन गर, ढिस्कानालाई नगर, गरिस् भने कारबाही गर्छु भन्नु एकात्मक केन्द्रीकृत शासनको धङधङ्गी बाँकी रहनु हो।"
विश्वभर चरम मुद्रास्फीति,"वासिङटन : संसारभर मुद्रास्फीति बढेको छ। अमेरिकामा मात्रै ४० वर्षयताकै उच्च मुद्रास्फीति बढेको विभिन्न सूचकांकले देखाएको छ। जसले गर्दा अमेरिकी जनताले चर्को महँगीको मार भोगिरहेका छन्। ब्युरो अफ लेबर स्ट्याटिसटिकका अनुसार अमेरिकामा मार्च महिनामा मुद्रास्फीति ८५ प्रतिशत पुगेको छ। एक ग्यालन ग्यासको मूल्य सन् २०२१ जनवरीको भन्दा करिब दोब्बर छ। घरजग्गा मूल्य सूचकांक फेब्रुअरीमा १९८ प्रतिशतले बढेको छ। मार्च महिनामा नै खाद्यान्न वस्तुको मूल्य एक वर्ष अघिको भन्दा १० प्रतिशतले बढेको थियो। अहिले मूल्यवृद्धि उत्कर्षमा पुगेका भन्दै केही विश्लेषकहरूले यो बोझ छिट्टै कम हुन सक्ने अनुमान गरेका छन्। यसै साता हुने अमेरिकाको केन्द्रीय बैंक फेडरल रिजर्भको भेलाले सम्भवतः ब्याजदर बढाउने छ। ब्याजदर मुद्रास्फीति नियन्त्रण गर्ने उपकरण भएकाले यस्तो योजना अघि सारेको केन्द्रीय बैंकको भनाइ छ। यसरी ब्याजदर बढ्दै जाँदा अर्थतन्त्रमा ठूलो मन्दी आउन सक्ने लगानीकर्ताले आँकलन गरेका छन्। यसबारे उनीहरू डराएका छन्। एलपीएल फाइनान्सियलका लागि प्रमुख बजार रणनीतिकार रायन डेट्रिक मुद्रास्फीति चरम सीमामा पुगेको बताउँछन्। चरम सीमामा पुगेपछि अब वर्षको आधाआधी सकिएसँगै ब्याजदर विस्तारै घट्न सक्ने उनको अनुमान छ। फेडरल रिजर्भले इन्धन र कृषि खाद्यान्न वस्तु बाहेकका व्यक्तिगत उपभोग्य वस्तु र सेवाको खर्च सूचकांकलाई नजिकबाट नियालेको छ। त्यो हेर्ने सूचकांक मार्च महिनामा ५२ प्रतिशतले मूल्य वृद्धि भएको थियो। यद्यपि व्यक्तिगत उपभोग्य वस्तुको मूल्य अर्थशास्त्रीको अपेक्षा गरेको भन्दा तल रहेको छ। विश्लेषकहरूले मुद्रास्फीति मार्चमा शिखरमा पुुगेको हुनाले अब ठूलो दरमा घट्न सक्ने अपेक्षा गरेका छन्। यसका ३ कारण दिएका छन्। अर्थशास्त्री डेट्रिककाअनुसार यसअन्तर्गत पुराना कारको मूल्य घटेको छ। यस्तै, मूल्य माथिल्लो सतहमा अडिएर बस्न सकेको छैन अर्थात् मूल्य एउटा विन्दुमा स्थिर हुन सकेको छैन। आपूर्ति शृंखला विस्तारै सहज हुँदै गएको छ तर चीनमा कोभिडका कारण भएको लकडाउनले आपूर्ति चक्र बिग्रिन सक्छ। युक्रेनमा रूसको आक्रमणका कारणले गर्दा चिपको अभावले नयाँ कार पाउन धेरै गाह्रो बनाएको छ। यसैले गर्दा प्रयोग गरिएका कार र ट्रकहरूको मूल्य समान रूपमा बढेको छ। एक सूचकांकका अनुसार फेब्रुअरीमा प्रयोग गरिएको कारको मूल्य करिब ४५ प्रतिशत बढेको थियो। तर, त्यसयता यो करिब २५ प्रतिशतमा झरेको छ। दुई महिनाको गिरावटले कुल उपभोक्ता मूल्य सूचकांकमा ४ प्रतिशत हिस्सा ओगट्ने पुराना कारहरूको मूल्य ४५ प्रतिशतबाट २५ प्रतिशतसम्म घटेका कारण मूल्यवृद्धि कोरोना अघिको स्तरमा आउनसक्ने आँकलन गरिएको छ। फेडरल रिजर्भ बैंक अफ एटलान्टाले मुद्रास्फीतिलाई दुई वर्गमा विभाजन गरेको छ। एक हो उच्च स्थिर विन्दुको मूल्यवृद्धि (माथि गएपछि नघट्ने) र अर्को मूल्यवृद्धि तलमाथि भइरहने। उच्च स्थिर विन्दुको मुद्रास्फीति भनेको वस्तुहरूको टोकरी हो जुन मूल्यमा अभै बिस्तारै र स्थायी रूपमा परिवर्तन हुन्छ। यसमा शिक्षाको लागत, सार्वजनिक यातायात र गाडीका बिमा जस्ता चिजहरूको मूल्य एक पटक बढेपछि घट्दैन। यस्ता मुद्रास्फीतिमा ग्यास, कपडा, दूधलगायतका चिजहरू पर्छन् जसको लागत छिटो माथि र तल जान्छ। सन् १९७० को मुद्रास्फीतिको समयमा अस्थिर र स्थिर मुद्रास्फीति दुवै बढ्यो। तर, हालसम्म अस्थिर मुद्रास्फीति लचिलो मुद्रास्फीतिको तुलनामा सपाट रहेको छ। यो अस्थायी हुन सक्छ भन्ने राम्रो संकेत हो। निःसन्देह, चिपचिपा मुद्रास्फीतिलाई समात्न केही समय लाग्न सक्छ। तर, डेट्रिक भन्छन् कि उनी आशावादी छन्। लचिलो मुद्रास्फीति रबर ब्यान्ड जस्तै हो, उनले भने, तपाईं यसलाई धेरै टाढा फैलाउन सके पनि यो फेरि आफ्नै ठाउँमा फिर्ता हुनेछ। चीनमा भएको लकडाउनले विश्वव्यापी आपूर्ति शृंखलालाई चोट पुर्याउन सक्छ। यद्यपि यस्तो देखिन्छ कि कम्तीमा अहिलेका लागि भए पनि समस्याहरू कम हुँदैछन्। डेट्रिकका अनुसार यदि व्यवसायीहरूले सजिलैसँग थप आपूर्ति गर्न सके भने सामग्रीको मूल्य तल झर्छन् र उपभोक्ताहरूलाई वस्तु र सेवाहरूका लागि धेरै शुल्क तिर्नु पर्दैन। एलपीएलको आर्थिक तथ्यांकका अनुसार सांघाईबाट लस एन्जलस, न्युयोर्क र रोटरडममा ढुवानी दरहरू गत वर्षको तुलनामा औसतमा २८ प्रतिशत कम छन्। अर्को संस्थाको एक नयाँ तथ्यांकअनुसार कन्टेनर जहाजहरूका लागि तालिकाको विश्वसनीयता सुधार पनि जारी छ। विशेष गरी टिकाउ हुने सामानहरूका लागि मुद्रास्फीति तल झर्नु भनेको अचानक देखिएको परिणाम हुन सक्ने डेट्रिकले बताए। तैपनि, उनले चेतावनी दिँदै भने, यो बताउन गाह्रो छ कि हामीले सुरुङको अन्त्यमा प्रकाश देखिरहेका छौं कि आउँदै गरेको ट्रेन। सीएनएन"
वडाध्यक्षमा पनि पुरुषकै तानातान,"काठमाडौं : गाउँगाउँमा सिंहदरबार पुगेको छ। आँगनमा नै सरकार पुगेको महसुस दिलाउने मुख्य भूमिका वडाध्यक्षको हुन्छ। नाता प्रमाणित गर्नेदेखि नागरिकता सिफारिससम्मको अधिकार उनीहरूलाई दिइएको छ। तर, यस्तो महत्त्वपूर्ण काम गर्ने स्थानको जिम्मेवारीमा पुग्नबाट दलहरूले महिलालाई रोकेको देखिन्छ। समावेशीताको नारा लगाए पनि जिम्मेवारी दिनमा सबै दल चुकेका छन्। केही ठाउँमा मात्रै वडाध्यक्षको उम्मेदवार बनाएर महिलालाई जिम्मेवारीबाट पाखा लगाएको उम्मेदवारीको तथ्यांकले पुष्टि गर्छ। तत्कालीन गाउँ विकास समिति अध्यक्षभन्दा बढी अधिकार वडाध्यक्ष पदमा छ। यसकै कारण यो पदमा पुरुषहरूबीच नै तानातान हुँदा महिलालाई पाखा लगाएको प्रत्यक्ष देखिने बताउँछन् स्थानीय शासन विज्ञ डा श्यामकृष्ण भुर्तेल। वडाध्यक्षलाई अधिकार धेरै र बढी बजेट खेलाउन पाउने भएकाले त्यो पदमा अहिले धेरैको आँखा लागेको छ, उनले भने, त्यसैले महिला यहाँ पनि विभेदमा परेका छन्। महिलालाई अधिकार दिइए पनि निर्णायक स्थानमा अझै पनि पुरुषको प्रभुत्व देखिएको महिला अधिकारकर्मी बताउँछन्। राम्रा पदमा पुरुष पुग्ने र काटामा मात्रै सीमित पार्ने भएका कारण वडाध्यक्ष पद पनि महिलाहरूका लागि आकाशको फल सरह भएको स्थानीय चुनावमा उम्मेवदारी दिएका महिला उम्मेदवारको गुनासो छ। स्थानीय तहको दोस्रो निर्वाचनमा उम्मेदवारको नामावलीमा महिला वडाध्यक्ष उम्मेदवारको नाम सिला खोज्नुपर्ने अवस्था छ। प्रमुख राजनीतिक दलले अत्यन्त न्यून मात्रै महिलालाई वडाध्यक्ष उम्मेदवार बनाएका छन्। नेकपा एमाले र सत्तारुढ गठबन्धनले प्राथमिकतामा महिलालाई राखेका छैनन्। यो निर्वाचनमा महिलाको आकांक्षी बढे पनि उम्मेदवार भने कम छन्। महिला कमजोर हुन्छन्, प्रतिपक्षलाई हराउन सक्दैन, पैसा खर्च गर्न सक्दैनन् भन्ने सोचले पनि महिला उम्मेदवारीमा पनि कम छ, स्थानीय शासन विज्ञ डा भुर्तेल भन्छन्, सेवाप्रवाह गर्ने स्थानमा आधाभन्दा बढी जनसंख्या रहेका महिलाको प्रतिनिधित्व यथेष्ट हुनुपर्ने हो तर, छैन। स्थानीय तह पुनर्संरचना आयोगका पूर्वसदस्यसमेत रहेका डा भुर्तेल प्रमुख र उपप्रमुख प्रतिकात्मक मात्रै भएको बताउँदै स्थानीय तहको सबै जिम्मेवार पद वडाध्यक्ष भएको बताउँछन्। प्रमुख र उपप्रमुख प्रतिकात्मक मात्रै हुन्, सेवाप्रवाह प्रमुख जिम्मेवारी रहेको वडाध्यक्षमा महिला धेरै हुनुपर्ने हो, संघीयताको मर्म पनि वडाध्यक्ष लैंगिक समावेशीता हुनुपर्छ भन्ने नै हो, उनले भने। तर, राजनीतिक दलले नारामा मात्रै समावेशीताका कुरा गरेको अभ्यासमा भने त्यो नदेखिएको उनले बताए। देशभरका ७ सय ५३ स्थानीय तहका ६ हजार ७ सय ४३ वडामध्ये वडाध्यक्षमा ३ प्रतिशत पनि महिला उम्मेदवार उठाइएको छैन। प्रमुख दल नेकपा एमाले र नेपाली कांग्रेसले दुई प्रतिशत पनि महिला वडाध्यक्ष उठाएका छैनन्। एमालेले १८३ प्रतिशत अर्थात् ६ हजार ३ सय ७६ जना वडाध्यक्षमा १ सय १९ जना महिलालाई स्थान दिएको छ। निर्वाचन आयोगले महिलाको विषयलाई बाध्यत्मककारी बनाएन, यो एउटा समस्या हो। पछिल्लो समय बनेको गठबन्ध अर्को कारण हो। दलले तालमेल मिलाउँदा पनि महिलाको संख्या घटेको छ।मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन। डिला संग्रौला नेतृ, नेपाली कांग्रेस कांग्रेसले अझ योभन्दा कम १३१ प्रतिशत महिलालाई मात्रै वडाध्यक्ष उठाएको छ। ६ हजार १ सय १६ जना वडाध्यक्ष उठाएको कांग्रेसले जम्मा ८० जना मात्रै महिला उम्मेदवार बनाएको छ। समावेशीताको सबैभन्दा धेरै वकालत गर्ने नेकपा माओवादी केन्द्रले २०६ प्रतिशत मात्रै महिलालाई वडाध्यक्षमा उठाएको छ। माओवादीले वडाध्यक्षमा ४ हजार ४ सय १२ जना उम्मेदवार बनाएकोमा ९१ जना मात्रै महिला छन्। नेकपा एकीकृत समाजवादीले पनि २८६ प्रतिशत महिला मात्रै वडाध्यक्षमा उठाएको छ। २ हजार ४ सय १५ जना वडाध्यक्ष उठाउँदा नेकपा एसले ६९ स्थान मात्रै महिलालाई दिएको छ। जनता समाजवादी पार्टी (जसपा) ले पनि ३१५ प्रतिशत महिलालाई वडाध्यक्षको उम्मेदवार बनाएको छ। २ हजार ६३ जना उम्मेदवार उठाएको जसपाले जम्मा ६५ महिलालाई उम्मेदवार बनाएको छ। लोकतान्त्रिक समाजवादी पार्टी (लोसपा)ले १ हजार १३ जना उम्मेदवार बनाउँदा ३४ जना मात्रै महिला छन्। लोसपाले ३३६ प्रतिशत महिला उठाएको तथ्यांकले देखाउँछ। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ तर, पनि सिक्नु र गर्नुपर्ने धेरै छ। पृथ्वीसुब्बा गुरुङ  उपमहासचिव, एमाले राष्ट्रिय प्रजातन्त्र पार्टीले १ सय २० जना महिलालाई वडाध्यक्षमा उठाएको छ। ३ हजार १ सय ४४ जना वडाध्यक्षमा उम्मेदवार उठाउँदा १ सय २० महिला छन्। स्थानीय शासन सञ्चालन ऐनले वडाध्यक्षलाई अथाह अधिकार दिएको छ। उनीहरूलाई विकास निर्माण, अनुगमन नियमन, तथ्याङ्क संकलनदेखि सिफारिसका धेरै अधिकार कानुनले दिएको छ। व्यवस्थापिका र कार्यपालिका दुवै अधिकार उनीहरूलाई छ। स्थानीय शासन विज्ञ कृष्णप्रसाद सापकोटा निर्णायक तहमा पुरुष नै भएका कारण वडाध्यक्षमा महिलाको उम्मेदवारी कम भएको बताउँछन्। अधिकार प्रशस्त भएका कारण वडाध्यक्षमा आकर्षण छ। दिने ठाउँमा पुरुष नै छन्, उनले भने। उनले कानुनमा बाध्यकारी व्यवस्था नगरिएकै कारण वडाध्यक्षमा महिला उम्मेदवार बनाउने कुरामा दलहरूले बेवास्ता गरेको बताए। कानुनमा बाध्य बनाएको ठाउँमा मात्रै दलको ध्यान पुगेको उनको भनाइ छ। पालिकामा यति प्रतिशत दिनुपर्छ भनेको भए बाध्य पार्थे, सापकोटा बताउँछन्। उनले संविधानमा नै हरेक क्षेत्रमा ३३ प्रतिशत महिला अनिवार्य भनिएको कारण हस्तक्षेप नै गर्नुपर्ने बताए। समग्र स्थानीय तहमा भने अघिल्लो निर्वाचनको अवस्थालाई उल्लेख्य नै मान्नु पर्ने उनको तर्क छ। हालको स्थानीय तहमा ४१ प्रतिशत महिलाको प्रतिनिधित्व छ। पहिलेका जनप्रतिनिधि बनेका महिला पुनः दोहोरिन चाहँदा पनि उनीहरूले नपाएको गुनासो धेरै छ। मैले अहिलेको निर्वाचनमा पनि उठ्ने चाहना राखेको थिएँ, तर पाइन, काठमाडौं महानगरपालिकाका वडा नम्बर १४ की वडाध्यक्ष शोभा सापकोटा गुनासो गर्छिन्। उनी काठमाडौं महानगरपालिकाकी एक मात्र महिला वडाध्यक्ष हुन्। उनी महिलालाई नेता नै नमान्ने सोच समाजमा यथावत् रहँदा यस्तो समस्या आएको बताउँछिन्। वडा राम्रोसँग जिम्मेवारी निर्वाह गरेकी उनले पुनः अध्यक्षमा दाबी गरेको तर नपाएको बताइन्। ९० प्रतिशत काम गरेकी थिए। पुनः अध्यक्षमा दाबी गरेको थिए तर पाइन्। महिलालाई धेरै चुनौती छ, उनले भनिन्। एमालेले काठमाडौं १४ पुनः रस्मी खड्का गुरुङलाई वडाध्यक्षमा उठाएको छ। त्यसबाहेक अन्य स्थानमा महिलालाई वडाध्यक्षको टिकट दिएको छैन। २०७४ को चुनावमा पोखरा महानगरपालिका वडा नं १ बाट वडाध्यक्ष बनेकी शारदा पराजुली दोहोरिन चाहिनन्। पुनः अध्यक्ष हुन नचाहे पनि उनले १८ जना महिलाको नाम पार्टीमा पठाएको र ११ जना बनाउनुपर्ने दबाब दिएको बताइन्। अखिल नेपाल महिला संघबाट १८ जनाको नाम दिएका थियौं। ११ जनाको दाबी थियो त्यसमा २ जना मात्र पर्नुभएको छ। पुरुष मात्र सक्षम छन् र पुरुषले मात्र गर्न सक्छन् भन्ने सोचमा नेता पनि अडिएकाले समस्या छ, उनले भनिन्। उनी थप्छिन्, सोच अहिले पनि परिवर्तन भएको छैन। पुरुषहरूलाई नै भाग पुगेको छैन, आमा हुनु र बा हुनुमा फरक छ। के गरौं। पोखरा नगरपालिकामा एमाले र कांग्रेस २२ जना र माओवादी केन्द्रले १ जना मात्रै महिलालाई वडाध्यक्षको उम्मेदवार बनाएको छ। ललितपुर महानगरपालिकाका २९ वटा वडामध्ये एमालेले वडाध्यक्षमा एक जना महिलालाई उठाएको छ। वडा नम्बर १६ मा ४६ वर्षीया सुप्रभा शाक्यलाई टिकट दिएर चुनावी मैदानमा पठाएको छ। ०७४ को चुनावमा ललितपुर१६ मा उनले नै एमालेको साख जोगाइदिएकी थिइन्। एमालेबाट पोखराकै वडा नम्बर १७ का राधिका शाही निकै संर्घषपछि टिकट पाएको बताउँछिन्। उनी भन्छिन्, टिकटका लागि धेरै संर्घष गरे अब जितेर देखाउँछु। वडाअध्यक्ष जितेर महिलाले पनि काम गर्न सक्छन् भनेर देखाउन सक्छु। काभ्रेको धुलिखेल ८ का वडाअध्यक्षका उम्मेदवार गीता तामाङ पनि निकै मिहिनेतपछि टिकट पाएको बताउँछिन्। लामो समयदेखि राजनीतिमा आबद्ध रहेकी उनले महिलालाई हेर्ने नजर नै परिवर्तन गर्नुपर्ने बताइन्। टिकट पाउनै गाह्रो भयो। जित्दैनन्, पुरुषको दाँजोमा कमजोर हुन्छन्। पैसा खर्च गर्न सक्दैनन्। पार्टीले पत्याउनै गाह्रो छ, उनले भनिन्। पोखरा५ की वडा सदस्य अञ्जु क्षेत्रीले पार्टीमा यसपटक वडाध्यक्ष जित्ने दाबी गरिन्। तर, उनलाई अध्यक्ष पद दिइएन्। अध्यक्षको अनुपस्थितिमा कार्यभार सम्हाल्दै आएकी क्षेत्री सक्षम महिला हुन्। उक्त वडाबाट पार्टीले पुरुषलाई टिकट दियो। वडाअध्यक्षमा मानसम्मान पाउने भएकाले नै पुरुषको दाबी बढी हुने क्षेत्रीको भनाइ छ। प्रतिपक्षलाई हराउनै पर्ने बाध्यता हुन्छ। डर देखाइन्छ महिला डराएरपछि सर्छन्, बनेपा १४ की उम्मेदवार निर्मला तामाङ भन्छिन्, म नै उठ्दा पार्टीले जित्ने सम्भावना बढी भएकाले टिकट पाउन सहज भयो। माहोल त्यस्तै बन्यो। समाज परिवर्तनका लागि लड्दै आएकी तामाङले थिचोमिचो अन्त्य र परिवर्तनका लागि लड्ने दाबी गरिन्। हुम्ला खर्पुनाथ गाउँपालिका४ मा नेपाली कांग्रेसबाट वडा अध्यक्षकी उम्मेदवार रंगमती शाही निर्विरोध निर्वाचित भएकी छन्। उनी निर्वाचितमात्रै भइनन् सिंगो जिल्लाबाटै महिला वडाअध्यक्ष हुने इतिहास पनि रचेकी छन्। गठबन्धनकै कारण महिलाको संख्या घटेको छ। बाध्यात्मककारी व्यवस्था भएन। संविधानले प्रत्याभुत त गरेको छ तर, त्यसभन्दा माथि दलहरू उठेर दिन चाहेनन्। गिरिराजमणि पोखरेल  नेता, नेकपा माओवादी चितवनको रत्ननगरमा ५ जना महिलाले वडाध्यक्षमा उम्मेदवारी दिएका छन्। दुई सञ्चारकर्मीसहित पाँच जना महिलाले वडाध्यक्षमा उम्मेदवारी दिएका छन्। नेपाली कांग्रेसबाट वडा नम्बर१२ मा वडाध्यक्षमा अनिता अर्याल, वडा नम्बर९ को वडाध्यक्षमा एकीकृत समाजवादी पार्टीबाट सरस्वती लामा, वडा नम्बर८ को वडाध्यक्षमा एमालेबाट गोकर्णकुमारी महतो, वडा नम्बर१४ को वडाध्यक्षमा माओवादी केन्द्रबाट विष्णुमाया पोखरेल, वडा नम्बर७ को वडाध्यक्षमा राप्रपाबाट सरस्वती सेढाईंले उम्मेदवारी दिएको निर्वाचन अधिकृत विनोदकुमार गौतमले बताए। कांग्रेस र समाजवादीबाट वडाध्यक्षमा उम्मेदवारी दिएका अर्याल र लामा पत्रकार महासंघ चितवनका सदस्य हुन्। उनीहरू अनलाइन सञ्चारमाध्यममा कार्यरत छन्। आदिवासी थारु समुदायको प्रतिनिधित्व गर्दै एमालेबाट वडाध्यक्षमा उम्मेदवारी दिएकी महतो सो पार्टीकी नगर कमिटी सदस्य हुन्। सेढाईं र पोखरेल लामो समयदेखि पार्टीमा आबद्ध भएर सामाजिक क्षेत्रमा क्रियाशील नेतृ हुन्। वडाध्यक्षका प्रमुख अधिकार ताप्लेजुङमा वडाध्यक्षमा राष्ट्रिय प्रजातन्त्र पार्टीले २ जना र एमालेले १ जना महिलालाई उम्मेदवार बनाएको छ। राप्रपाले फुङ्लिङ नगरपालिका४ बाट सुशीला लिम्बू र ५ बाट विष्णुमाया राईलाई वडाध्यक्षको उम्मेदवार बनाएको छ। एमालेले सिरिजंगा गाउँपालिका ३ सिकैचाबाट कृष्णकुमारी साउदेनलाई वडाध्यक्षको उम्मेदवार बनाएको छ। म्याग्दीमा नेकपा एमालेका तर्फबाट मंगला गाउँपालिका४ मा लक्ष्मी बुढाथोकी मगर मात्र वडाध्यक्षमा महिला उम्मेदवार बनेकी छन्। अध्यक्षकी उम्मेदवार बुढाथोकी पार्टीको वडा कमिटी उपाध्यक्ष तथा अखिल नेपाल महिला संघ जिल्ला सदस्य हुन्। मुगुमा तीन जना महिला वडाध्यक्षको उम्मेदवार बनेका छन्। एमाले, राप्रपा र जसपाबाट एकएक महिलाको उम्मेदवारी परेको छ। एकीकृत समाजवादीले छायानाथ रारा११ मा कुञ्जमा कुमाईलाई, एमालेले मुगम कार्मारोङ९ मा छोटेल लामालाई र माओवादी केन्द्रले सोरु३ मा मनकला रोकायालाई वडाध्यक्षको उम्मेदवार बनाएको छ। वडाध्यक्षमा सिफारिस भए पनि कांग्रेसले टिकट नदिएपछि सोरु६ की हीरादेवी भट्टले पनि वडाध्यक्षका लागि स्वतन्त्र रूपमा मनोनयन दर्ता गराएकी छिन्। पाल्पामा एमालेले तिनाउ गाउँपालिका ५ मा वडाध्यक्ष पदका लागि इन्द्रा चिदीलाई उम्मेदवार बनाएको छ। नेकपा एमालेका पृथ्वीसुब्बा गुरुङ भने सक्षम महिला कम रहेको बताउँछन्। चुनाव जित्ने महिला हुँदैनन्, प्रतिस्पर्धा गर्ने क्षमता कम छ भन्छ पार्टीले, उनले भने। महिलालाई अझै प्रोत्साहान गर्दै सक्षम बनाउनुपर्ने उनी बताउँछन्। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ। तर, पनि सिक्नु र गर्नुपर्ने धेरै छ, उनी थप्छन्। महिला दलित जनजातिहरूको सवालमा संख्या बढाउनुपर्ने उनको भनाइ छ। नेपाली कांग्रेसकी नेतृ डिला संग्रौला भने निर्वाचन आयोगले महिलाको विषयलाई बाध्यात्मककारी नबनाएको कारण र पछिल्लो समय बनेको गठबन्धका कारण महिला संख्या घटेको बताउँछिन्। गठबन्धनको तालमेलका कारण हरेक दलले तालमेल मिलाउँदा महिलाको संख्या घट्यो। निर्वाचन आयोगले पनि निर्देशन फिर्ता लियो। बाध्यात्मककारी नबनाएपछि हरेक दलबाट महिलाको संख्या घट्यो। मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन, उनले भनिन्। नेकपा माओवादीका गिरिराजमणि पोखरेल गठबन्धनकै कारण महिलाको संख्या घटेको बताउँछन्। उनी भन्छन्, बाध्यात्मककारी व्यवस्था भएन। संविधानले प्रत्याभुत गरेको छ, तर, त्यसभन्दा माथि उठेर दिन चाहेनन्। प्रमुख कारण गठबन्धन हो, उनले भने।"
केदारस्युँमा वडा चलाइसकेका बोहरा र भण्डारीबीच प्रतिस्पर्धा,काठमाडौं : केदारस्युँ गाउँपालिकामा गठबन्धनबाट गणेश बोहरा र नेकपा एमालेबाट लोकेश भण्डारीबीच कडा प्रतिस्पर्धा हुने भएको छ। विगतमा वडाध्यक्षको जिम्मेवारी बहन गरिसकेका बोहरा र भण्डारी नेकपा एमालेमै थिए। पार्टी विभाजन भएसँगै भण्डारी नेकपा एमालेमा रहेका छन् भने गणेश बोहरा नेकपा एकीकृत समाजवादीमा प्रवेश भएका छन्। २०७४ सालको स्थानीय तह चुनावमा गणेश बोहरा केदारस्युँ गाउँपालिका वडा नम्बर ८ का वडाध्यक्ष थिए भने लोकेश भण्डारी वडा नम्बर १ का वडाध्यक्ष थिए। लोकेश भण्डारी कांग्रेसका वीरबहादुर भण्डारीलाई ११ मतले पछि पार्दै वडाध्यक्ष निर्वाचित बनेका थिए भने गणेश बोहरा नेपाली कांग्रेसका शिवराज जोशीलाई ३ सय १५ मतले पछि पार्दै वडाध्यक्ष बनेका थिए।
गठबन्धनको धनगढी घोषणपत्र : भ्रष्टाचार नगर्ने प्रण,"धनगढी : भ्रष्टाचार नगर्ने प्रणसहित सत्ता गठबन्धनले धनगढी नगर प्रतिवद्धता सार्वजनिक गरेको छ। वैशाख ३० गते हुन लागेको स्थानीय तहको निर्वाचनलाई लक्षित गर्दै सत्ता गठबन्धनले भ्रष्टाचार नगर्ने र गर्न नदिने प्रणसहित २२ बुँदे प्रतिवद्धतापत्र सार्वजनिक गरेको हो। नयाँ परिवेशमा स्थानीय सरकार संचालनको अभ्यासका क्रममा जानी न जानी भएका त्रुटि, कमजोरीहरूप्रति जनता समक्ष क्षमा माग्दै त्यसबाट शिक्षा लिएर तिनलाई फेरि दोहोरिन नदिने र राम्रा अनुभव र सिकाइलाई धनगढी उपमहानगरको विकास र समृद्धिका लागि प्रयोग गर्ने प्रतिवद्धता व्यक्त गर्दछौं प्रतिवद्धता पत्रमा उल्लेख छ। प्रतिवद्धता पत्रमा धनगढी उपमहानगरपालिकालाई महानगरपालिका बनाउन र शिक्षा, स्वास्थ्य, भौतिक विकासका साथै मानव संसाधनको यथोचित विकास गरी नागरिकलाई गुणस्तरीय जीवनयापन गर्न योग्य तुल्याउने अठोट लिइने उल्लेख छ। पहिलो चरणमा शिवपुर धामदेखि कैलाली पुलसम्म पैदल मार्ग निर्माण गरिने, उपमहानगरपालिकाको उर्मा गाउँलाई अत्याधुनिक शहरी सुविधा सम्पन्न र सबैले गौरव गर्न लायक नमुना बस्तीबनाइने प्रतिवद्धता जनाइएको छ। उपमहानगर पालिकाका वडा न १४, १८ र १९ मा टाउन प्लानिङ सुरु गरिने, धनगढीको मुख्य सडक क्याम्पस रोड, चौराहा र शहीद गेटमा आकाशे पुल निर्माण गरिने र एउटा वडा एउटा पार्क, एउटा पोखरी र एउटा पुस्तकालय निर्माण गरिने प्रतिवद्धतापत्रमा उल्लेख छ। उपमहानगरपालिकाका विभिन्न स्थानबाट बग्ने खुटिया, मोहना नदी, सुकुटी र कैलाली नाला लगायतका नदी तथा खोलानाला किनारामा खुला पार्क निर्माण तथा वातावरण मैत्री साईकल ट्रयाक निर्माण गरिने, एक गाउँ बहु उत्पादन नीति अनुसार कृषिमा विशेष अनुदान तथा सहयोगका कार्यक्रमहरु सञ्चालन गरिने, फुलवारीलाई पशुपालन, उर्मा, बेला, घुइयाँघाटलाई कृषि जोन बनाइने, अर्गानिक कृषि खेतीलाई प्रोत्सहान गरी त्यसको बजारीकरणमा सहयोग गरिने प्रतिवद्धतापत्रमा उल्लेख छ। यस्तै, विद्यालयमा बालबालिकाको शत प्रतिशत पहुँच पुर्याउन हेप्पी स्कुलको अवधारणा अन्र्तगत चार वर्षसम्मका बालबालिकालाई अनिवार्य विद्यालय भर्ना कार्यक्रम संचालन गरी विद्यार्थी भर्ना दरमा बृद्धि गरिने र पाँच वर्षमा विद्यार्थीहरुको विद्यालय छोडर शून्यमा झारिने, धनगढी उपमहानगरपालिकालाई बालश्रम मुक्त उपमहानगर बनाइने, एक विद्यालय एक नर्सको व्यवस्था गरिने, हरेक विद्यालयमा स्थानीय पाठ्यक्रम तयार गरी लागूगरिने र निजि विद्यालयहरुको शु:ल्क अनुसार सेवा सुविधा भए नभएको अनुगमन गरिने प्रतिवद्धतापत्रमा उल्लेख छ। धनगढी उपमहानगरपालिकाका प्रत्येक वडामा स्थापना भएका नगर स्वास्थ्य केन्द्रमा एक जना विशेषज्ञ डाक्टर सेवा उपलब्ध गरिने, उपमहानगरपालिकाभित्र निःशुल्क एम्बुलेन्स सेवा संचालन गरिने, उर्मा र फूलबारी दुवैलाई पायक पर्ने गरी २५ सैयाको सुविधा सम्पन्न अस्पताल स्थापना गरिने प्रतिवद्धतापत्रमा उल्लेख छ। उपमहानगरपालिकाका भित्रि सडकलाई रिङरोड, हुलाकी सडक र सहरी सघन सडकको संजालमा जोडिने, धनगढी उपमहानगरपालिकाभित्र अन्तर्राष्ट्रियस्तरका अत्याधुनिक टर्मिनलसहितको बसपार्क निर्माण गरिने, प्रतिवद्धतापत्रमा भनिएको छ। नगर क्षेत्रमा पाँच वटा ईलेक्ट्रिक बस निजि, सहकारी र साझेदारी (पिपिपि) मोडलमा सञ्चालनमा ल्याइने प्रतिवद्धतापत्रमा उल्लेख छ। उपमहानगर पालिकाका वडा नं १५ र १६ मा औद्योगिक क्षेत्र स्थापना गरिने, ५० करोड रुपैया भन्दा बढि लगानीका होटल तथा उद्योग तथा कलकारखानाको नक्सा पासमा ५० प्रतिशत छुट गरिने उल्लेख छ।"
"स्थानीय तह निर्वाचन : गोरखा नगरपालिकामा अझै जुटेन सहमति, चुनावी तालमेल अन्यौलमा","गोरखा : स्थानीयस्तरको समझदारी र केन्द्र तहको हस्ताक्षपबीच तालमेल नमिल्दा गोरखा नगरपालिकाको चुनावी तालमेल अन्यौलमा परेको छ। जसपाले नेपाली कांग्रेस वा माओवादी केन्द्रमध्ये कुन दललाई सघाउने टुंगो लगाउन नसक्दा चुनाव प्रचारप्रसार अभियान पनि प्रभावित भएको छ । उम्मेदवारको अन्तिम नामावली प्रकाशन गर्ने बिहान माओवादी केन्द्रको मेयर र जसपाको उपमेयर उठाउने भनेर दोहोरो लिखित सहमति नै भएको थियो । त्यही निर्णयअनुसार हाम्रो मेयरको उम्मेदवारले र माओवादीको उपमेयरको उम्मेदवारले उम्मेदवारी फिर्ता लिनुभयो । तर, आज (सोमबार) पार्टीको केन्द्रीय कार्यालयबाट कांग्रेससित तालमेल गर्नू भनेर परिपत्र आएको छ, 'जसपाबाट उपमेयरका उम्मेदवार नारायण खत्रीले भने, 'दिनदिनै फरक फरक निर्णय हुँदा अप्ठ्यारो भयो । अब म भोट माग्न निस्कन्छु । जुन पार्टीले मलाई सघाउँछ, म पनि त्यही पार्टीलाई सघाउँछु ।' पालुङ्टार नगरपालिकामा जसपाका मेयरका उम्मेदवारलाई कांग्रेसले सघाउने र उपमेयरमा कांग्रेसका उम्मेदवारलाई जसपाले सघाउने केन्द्रीय सहमति भएको थियो । सोहीअनुसार कांग्रेसका मेयरका उम्मेदवार दीपक कँडेललाई केन्द्रीय कार्यालयले 'व्याक' गराइसकेको छ । पालुङ्टार नगरपालिकामा हाम्रो पार्टीले केन्द्रीय निर्देशनको कार्यान्वयन गरेका छौँ तर, यहाँ कार्यान्वयन गर्न जसपाले आनाकानी गरिरहेको छ, 'कांग्रेसका गोरखा नगरसभापति चन्दनबाबु खत्रीले भने, 'हेरौँ, हामी उहाँहरुको निर्णयको प्रतिक्षामा छौँ ।'"
नजिकको साथीको विहेमा सहभागी हुन राहुल गान्धी काठमाडौंमा,"काठमाडौं : भारतीय कांग्रेस आईका नेता राहुल गान्धी काठमाडौं आएका छन्। भिस्तार एयरलाइन्सको विमानबाट सोमबार साँझ काठमाडौं आइपुगेको प्रहरी उच्च स्रोतले जानकारी दिएको छ। स्रोतकाअनुसार उनी नक्सालस्थित मेरियट होटलमा बसेका छन्। निकट स्रोतकाअनुसार उनी नजिकको नेपाली साथीको विहेमा सहभागी हुन काठमाडौं आएको बताइएको छ। 'उहाँ नेपाली महिला साथीको विहेमा सहभागी हुन आउनुभएको हो,' जानकार स्रोतले अन्नपूर्णसँग भन्यो। काठमाडौं बसाइका क्रममा उनले घुमघाम पनि गर्ने कार्यक्रम छ।"
एमसीसी अनुमोदनपछि नेपालमा अमेरिकी अधिकारीको लर्को लाग्नु खतराको संकेत : भीम रावल,"काठमाडौं : नेकपा एमालेका नेता डा भीमबहादुर रावलले एमसीसी सम्झौता अनुमोदनपछि अमेरिकी अधिकारीहरु नेपाल आउनु खतराको संकेत भएको बताएका छन्। अमेरिकी सहायक विदेशमन्त्री, उपविदेशमन्त्री, सांसदहरु, एमसीसी उपाध्यक्षपछि अब तिब्बत मामिला हेर्ने उपविदेशमन्त्री नेपाल भ्रमणमा आउन लागेका बेला नेता रावलले अमेरिकी अधिकारी नेपाल भ्रमणमा लर्को लाग्नु शंकास्पद रहेको उल्लेख गरेका छन्। एमसीसी सम्झौता अनुमोदनपछि अमेरिकी नेता र अधिकारीहरुको नेपाल भ्रमणमा लर्को लागेको छ। अब तिब्बत मामिला हेर्ने संयोजक उज्रा जिया आउने रे, उनले भनेका छन्, यो, नेपाल शक्ति राष्ट्रको संघर्षको थलो बन्ने संकेत होइन त? एमसीसीको एउटा परिणाम। स्वतन्त्र परराष्ट्र नीति सकिएकै हो? रावलले एमसीसीसँगको सम्झौता नेपाल राजपत्रमा छापिएकोमा पनि आपत्ति जनाएका छन्। के अरु देशसँगका विकास आयोजनासम्बन्धी कुनै सम्झौता राजपत्रमा छापिएका छन्? छैन, उनले भनेका छन्, यहीबाटै नेपालको मामिला, कानून र अधिकारमा हस्तक्षेपको खेल शुरु हुन्छ। अब अरु राष्ट्रघाती प्रावधान कसरी लागु हुन्छन् हेरौं। उनले अनुमोदनबारे पठाएको पत्र सार्वजनिक गर्न माग गरेका छन्।"
६ करोड खर्च भएको दाबी गर्ने शशांक कोइरालाको चुनावी खर्च २१ लाख ७५ हजारमात्रै,काठमाडौं : नेपाली कांग्रेसका नेता शशांक कोइरालाले गत प्रतिनिधिसभा निर्वाचनमा २१ लाख ७५ हजार खर्च गरेको विवरण निर्वाचन आयोगमा बुझाएको पाइएको छ। सोमबार पत्रकार सम्मेलनमार्फत् आयोगका सहप्रवक्ता सूर्यप्रसाद अर्यालले नेता कोइरालाले २१ लाख ७५ हजार खर्च गरेको विवरण बुझाएको जानकारी दिएका छन्। नेता कोइरालाले निर्वाचनमा आफ्नो ६ करोड खर्च भएको दाबी गरेका थिए। सार्वजनिकरुपमै त्यत्रो पैसा खर्च गरेको अभिव्यक्तिपछि आयोगले पत्र काटेर छानबिन गरेको थियो। जसमा उनको विवरणमा जम्मा २१ लाख ७५ हजार देखिएको र कुन आधारमा त्यत्रो पैसा खर्च गरेको भन्ने अभिव्यक्ति दिएको भन्दै आयोगले नेता कोइरालालाई पत्र काटेको बताएको छ। निर्वाचन आचारसंहिताको मूल आस्थामाथि नै प्रश्न चिन्ह उठ्ने गरी दिएको अभिव्यक्ति सच्याउन आयोगले आग्रह गरेको सहप्रवक्ता अर्यालले बताए।
देशभरि ३५३ जना उम्मेदवार निर्विरोध निर्वाचित,काठमाडौं : निर्वाचन आयोगले देशभरि ३५३ जना उम्मेदवार निर्विरोध निर्वाचित भएको जनाएको छ। आयोगले सोमबार गरेको नियमित पत्रकार सम्मेलनमा देशभर विभिन्न पदमा ३५३ जना उम्मेदवार निर्विरोध निर्वाचित भएको जानकारी गराइएको हो। आयोगका सहायक प्रवक्ता सूर्यप्रसाद अर्यालका अनुसार निर्विरोध हुनेमा वडाध्यक्षसहित सदस्य पदहरु रहेका छन्। त्यस्तै १७० दलित महिला सदस्यको उम्मेदवारी नै नपरेको आयोगले जनाएको छ।
ब्यानर र पोस्टर टाँग्ने उम्मेदवारलाई एक लाख जरिवाना तिराइने,"काठमाडौं : निर्वाचन आयोगले आसन्न स्थानीय तह निर्वाचनमा पोस्टर र ब्यानर टाँग्न निषेध गरेको छ। वैशाख ३० गते हुने निर्वाचनमा राजनीतिक दल वा कुनै पनि उम्मेदवारले पोस्टर र ब्यानर टाँग्न पाउने छैनन्। 'यो आचारसिंहता विपरीत हो। त्यस्ता कार्य गर्ने राजनीतिक दल वा उम्मेदवारले यथाशिघ्र उक्त ब्यानर र पोस्टर हटाउन आयोग निर्देशन दिन्छ,' सहप्रवक्ता सूर्यप्रसाद अर्यालले भने। उनले अटेर गर्ने राजनीतिक दल वा उम्मेदवारलाई एक लाख जरिवाना गराउने जानकारी दिए। 'आयोगले तोकेको आचारसंहिता उल्लंघ गरे वा यथाशिघ्र त्यस्ता ब्यानर वा पोस्टर नहटाए एक लाखसम्म जरिवाना हुन्छ,' उनले भने।"
म्याग्दीमा चुनावी चहलपहल : गीत घन्काउँदै भोट माग्नेको लर्को,"बेनी : स्थानीय तह निर्वाचनका लागि उमेदवारहरुले चुनाव प्रचार तीब्र बनाएपछि म्याग्दीमा चहलपहल बढेको छ । नेकपा एमाले, नेपाली कांग्रेस, नेकपा (माओवादी केन्द्र), राष्ट्रिय प्रजातन्त्र पार्टी, नेशनल मंगोल अर्गनाइजेशन लगायत राजनीतिक दल र स्वतन्त्र उम्मेदवारभोट माग्न गाउँ पसेका छन् । दलका झण्डा र चुनाव चिन्ह राखिएको गाडीमा स्पिकर जोडेर चुनावी गीत घन्काउँदै गाउँ टोलमा भोट माग्ने उम्मेदवारको लर्को लागेको छ । फरकफरक दलको वडा र पालिकाका उमेदवारहरु समूह बनाएर घरदैलोमा हिँडेका छन् । उम्मेदवार नेताहरुको चहलपहलले चुनावी माहौल बढाएको छ । उम्मेदवारहरुले भेटघाट र घरदैलोलाई प्रभावकारी बनाउन जोड दिएका छन् । सबैजसो टोलमा कुनै न कुनै दलका उम्मेदवारभएकाले चुनावले चहलपहल बढाएको हो । धेरै मतदातामाझ पुग्ने उद्देश्यले सभालाई भन्दा घरदैलोलाई जोड दिएका हुन् । दिउँसो सभा साँझ र बिहानको समयमा घरदैलो गरिएको नेकपा माओवादी केन्द्रबाट बेनी नगरपालिकाको उपप्रमुखका उम्मेदवार ज्योति लामिछाने पौडेलले बताइन् । कतै तालमेल कतै प्रतिस्पर्धा छ वटा स्थानीय तह र ४५ वटा वटा रहेको म्याग्दीमा २३७ पदका लागि ७१८ जना उम्मेदवारचुनावी मैदानमा उत्रिएका छन् । पालिका अध्यक्षप्रमुखमा २९, उपाध्यक्षउपप्रमुखमा २३, वडा अध्यक्षमा १४९, सदस्यमा २७५, महिला सदस्यमा १२५ र दलित महिला सदस्यमा ११७ जना उम्मेदवार छन् । धवलागिरी गाउँपालिका१ गुर्जाका वडा अध्यक्षसहित पाँचैजना जनप्रतिनिधि निर्विरोध भएका छन् । वडा अध्यक्ष दलित महिला सदस्य र महिला सदस्यमा क्रमश : नेकपा माओवादी केन्द्रका झकबहादुर छन्त्याल, सतमाया विक र सिता छन्त्याल निर्विरोध भएका हुन् । यसैगरी माओवादी केन्द्रकै चुनाव चिन्हबाट मनोनयन दर्ता गराएका नेपाली कांग्रेसका वडा सभापति केआइसिङ छन्त्याल पनि निर्विरोध भएका छन् । स्वतन्त्र उम्मेदवारी दर्ता गराएका गुनराम छन्त्याल पनि निर्विरोध भएको निर्वाचन अधिकृत भोलाराज रेग्मीले बताए । एमाले सबै स्थानीय तहमा एकल प्रतिस्पर्धामा उत्रिएको छ । नेपाली कांग्रेस र नेकपा माओवादी केन्द्रले बेनी नगरपालिका, धवलागिरी र अन्नपूर्ण गाउँपालिकामा तालमेल गरेका छन् । मालिका, मंगला र रघुगंगा गाउँपालिकामा त्रिपक्षीय प्रतिस्पर्धा छ । चारजना गाउँपालिकाका अध्यक्ष र १७ जना वडा अध्यक्ष एकै पदमा दोहोरिएर उम्मेदवार बनेका छन् । पहिलो कार्यकालमा सुरु गरेका अधुरा कामलाई पूर्णता दिन दोहोरिएर उम्मेदवार बनेको एमालेबाट मंगला गाउँपालिका प्रत्यासी सतप्रसाद रोकाले बताए । उम्मेदवारका प्रतिवद्धता सडक स्तरोन्नति गर्ने, खानेपानीको सुविधा विस्तार गर्ने, शिक्षा र स्वास्थ्य संस्थाको सेवालाई प्रभावकारी बनाउने, पालिका र वडाको सेवा प्रवाहलाई सहज बनाउने, विकास योजनालाई पारदर्शी तथा जनसहभागिता मुलक बनाउने अधिकांश उम्मेदवारको कार्यसूची छ । नेकपा माओवादी केन्द्रबाट मालिका गाउँपालिकाको अध्यक्षका उम्मेदवाररेशम जुग्जालीले गाउँका सडकमा बजारबाट सामान मात्र लैजाने नभएर गाउँका उत्पादन बोकेर बजार पुर्याउने र गाउँमा पैसा भित्र्याएर पुगेको सुविधा उपयोगका लागि सक्षम बनाउने मुद्दालाई जोड दिएको बताए । के भन्छन् मतदाता ? उम्मेदवारहरुले असम्भव हुने योजना बनाउने, आवश्वासन बाँड्ने र पदमा पुगेपछि प्रतिवद्धता विर्सने समस्या रहेको नागरिकले गुनासो गरेका छन् । स्थानीय आवश्यकता र समस्या पहिचान गरेर त्यसलाई आफ्नो क्षमता र अधिकार अनुसार सम्बोधन गर्नपर्ने बेनपा६ चुत्रेनीका विरसिंह किसानले बताए । चुत्रेनीकी बाटुली खत्रीले जसले चुनाव जितेपनि काम र सेवा प्रवाहमा विभेद हुन नहुने अपेक्षा गरिन् । उम्मेदवारको पृष्ठभूमि, योगदान र योजनाको अध्ययन गरेर मतदान गर्नुपर्ने बेनपा४ राक्सेकी हिरा शर्माले बताइन् । 'उम्मेदवारले चुनाव जितेपछि गरेका प्रतिवद्धता कार्यान्वयन गर्नुपर्छ,' उनले भनिन् 'प्रतिवद्धता पुरा गर्ने योजना सहित उम्मेदवारआउने र नागरिकले पनि योजना, व्यक्तित्व र क्षमता हेरेर मतदान गरे भने बल्ल चुनाव चुनाव जस्तो हुने थियो ।' यस्तो छ चुनावको तयारी जिल्लामा ७४ मतदान स्थल र ११४ मतदान केन्द्र छन् । म्याग्दीमा ४१ हजार ४१४ जना पुरुष, ४३ हजार ९६० महिला र एक जना तेस्रो लिङ्गी गरी ८५ हजार ३७५ जना मतदाता छन् । निर्वाचन सम्बन्धी सवै सामग्री आएको र कर्मचारी व्यवस्थापनमा जुटेको जिल्ला निर्वाचन अधिकारी भिमप्रसाद घिमिरेले बताए । ११४ जना मतदान अधिकृत, ११४ जना सहायक मतदान अधिकृत, २१९ सहायक कर्मचारी र ११४ जना सहयोगी कर्मचारी गरी कुल ५६१ जना सुरक्षाकर्मी बाहेकका जनशक्ति आवश्यक पर्ने उनले बताए । वैशाख २३ गतेभित्र मतदान र सहायक मतदान अधिकृतलाई तालिम दिने तयारी गरेको छ । सुरक्षा समितिले म्याग्दीका मतदान स्थलहरुलाई संवेदनशिलताको आधारमा वर्गीकरण गरेर तयारी थालेको छ । १५ वटालाई अति संवेदनशिल, ४९ वटालाई संवेदनशिल र १० वटालाई सामान्य समूहमा राखेर योजना बनाएको प्रहरी नायव उपरीक्षक तिलक भारतीले बताए । यसपालीको स्थानीय तह चुनावमा बहिस्कार गर्ने समूह छैनन् । भौगोलिक अवस्था, सञ्चार र यातायात सुविधा, विगतका चुनावमा भएका घटनाको आधारमा मतदान स्थलहरुलाई वर्गिकरण गरिएको हो । चुनाव प्रचार र मौन अवधिमा आचार संहिता उल्लंघन हुँदाको अवस्थालाई सुरक्षा चुनौतीका रुपमा हेरिएको छ । धवलागिरी गाउँपालिकाको वडा नम्बर १ मा पर्ने गुर्जाको जनकल्याण माविको मतदान केन्द्रमा यातायातको सुविधा पुगेको छैन् । रघुगंगा गाउँपालिकाको वडा नम्बर ८ घ्याँसीखर्कमा सञ्चार सुविधा छैन् । निर्वाचन सुरक्षाका लागि जिल्लामा ६१८ जना म्यादी प्रहरी भर्ना भएका छन् । मतदान केन्द्रमा २७७ सहित ३८० जना नेपाल प्रहरी खटिने भएका छन् । सबै निर्वाचन अधिकृतको कार्यालयमा सुरक्षाका लागि शसस्त्र प्रहरीको टोली परिचालन भएको छ । विगतको नतिजा गत चुनावमा कांग्रेसले चार पालिका प्रमुख, दुई उपप्रमुख, १५ वटा वडा, एमालेले दुई पालिका प्रमुख र एक उपप्रमुख सहित २३ वटा वडा, माओवादीले सात वटा वडा र राप्रपाले एक उपप्रमुख जितेका थिए । बेनी नगरपालिकाको प्रमुख, मालिकाको अध्यक्ष, रघुगंगा र अन्नपूर्णको अध्यक्ष उपाध्यक्ष दुवै कांग्रेसले जितेको थियो । धवलागिरी र मंगला गाउँपालिकाको अध्यक्ष उपाध्यक्ष दुवै जितेको एमालेले मालिका गाउँपालिकामा उपाध्यक्ष जितेको थियो । राप्रपाले बेनी नगरपालिकाको उपप्रमुख जितेको थियो । राजनीतिक दलहरु आफूले जितेका वडा, पालिका सुरक्षित गर्दै थप गर्ने रणनीतिका साथ प्रतिस्पर्धामा उत्रिएका छन् ।"
काठमाडौंमा चुनावी सभा गर्न गगन र प्रकाशमान गृहकार्यमा,काठमाडौं : नेपाली कांग्रेस काठमाडौं जिल्ला कार्यसमितिले चुनावी सभाको तयारी थालेको छ। सत्ता गठबन्धन र नेपाली कांग्रेसले वैशाख २३ गते काठमाडौंमा चुनावी सभा गर्दैछ। सोमबार ज्ञानेश्वरमा बसेको जिल्ला कार्यसमिति काठमाडौंको बैठकमा चुनावी सभाको तयारीबारे छलफल भएको हो। वैशाख २३ गते दिउँसो १ बजे शान्तिबाटिका रत्नपार्कमा हुने चुनावी सभा तयारीको बैठकमा कांग्रेस केन्द्रीय महामन्त्री गगनकुमार थापा र नेता प्रकाशमान सिंह पनि सहभागी थिए। दुबै नेता चुनावी सभालाई सफल बनाउन आन्तरिक गृहकार्यमा जुटेका छन्।
"पशुपतिनाथ दर्शन गर्दै कार्यभार सम्हालेका आईजीपी अर्यालले भने, सीमा सुरक्षालाई सबलीकरण गर्छु","काठमाडौं : सशस्त्र प्रहरी महानिरीक्षक (आईजीपी) राजु अर्यालले आफ्नो कार्यकालमा सीमा सुरक्षालाई सबलीकरण गर्ने बताएका छन्। मन्त्रिपरिषद्को आइतबार बसेको बैठकबाट सशस्त्र प्रहरी महानिरीक्षक नियुक्त भएका अर्यालले सोमबार गृहसचिव टेकनारायण पाण्डेबाट दर्ज्यानी चिन्ह लगाएका थिए। दर्ज्यानी चिन्ह सुशोभनपश्चात आईजीपी अर्यालले सशस्त्र प्रहरी बल, नेपालको इष्टदेवी बगलामुखीमाईको पूजा अर्चना तथा पशुपतिनाथ मन्दिरमा दर्शन गरेर सशस्त्र प्रहरी प्रधान कार्यालयमा पदबहाली गरेका थिए। अर्यालले सुरक्षा सबलीकरणका लागि संगठनको नीतिगत, संस्थागत र संरचनागत सुदृढीकरण गर्न रणनीतिक कार्ययोजना तयार गरेको उल्लेख गर्दै आर्यालले सो कार्यान्वयनको लागि गृह मन्त्रालयबाट सहयोग प्राप्त हुने विश्वास व्यक्त गरे। उनले सकल दर्जाको कल्याण र बृत्ति विकासमा जोड दिँदै मानव संशाधनको विकास, आधुनिक प्रविधिको प्रयोग गरि नतिजामुखी कार्यशैली अपनाउँदै सुशासन र विकासमैत्री वातावरण निर्माण गर्ने उल्लेख गर्दै संगठन व्यक्तिले नभई नीतिले चलाउने प्रतिबद्धतासमेत व्यक्त गरे। राष्ट्रको सुरक्षा र आम नागरिकको सेवामा सकल दर्जाका राष्ट्रसेवक सशस्त्र प्रहरी कर्मचारीहरु उच्चमनोबलका साथ अहोरात्र क्रियाशील रही त्याग, समर्पण र बलिदानीमा कहिल्यै पछि नपर्ने विश्वास दिलाए। सशस्त्र प्रहरी कर्मचारीहरुको सरुवा, बढुवा, मिशन लगायतका कार्यहरु बैज्ञानीक र पारदर्शी ढंगले अगाडि बढाउने प्रतिबद्धता जनाउँदै संगठनको विकास र विस्तारमासमेत विशेष ध्यान पुर्याइने बताए। उनले सकल दर्जाका राष्ट्रसेवक सशस्त्र प्रहरी कर्मचारीहरु कार्यक्षेत्रमा परिचालित रहँदा फौजी संस्कारको बर्खिलाप तथा कुनै पनि आर्थिक प्रलोभनमा परी गलत क्रियाकलापमा संलग्न भएको पाइएमा त्यस्ता कर्मचारीहरुलाई कुनै पनि हालतमा नछाडिने बताउँदै कमाण्डर तहका अधिकृतलाई कार्ययोजनाका साथ मातहत कर्मचारीहरुलाई उच्च मोरालमा राखी परिचालित गरि नियमित अनुगमन गर्नसमेत निर्देशन दिए। महानिरीक्षक अर्यालले व्यक्तिगत स्वार्थलाई थाती राखी राष्ट्र र संगठनले लिएको लक्ष्य प्राप्तीमा सकल दर्जाका सशस्त्र प्रहरी कर्मचारीहरु एकजुट भई सामुहिक भावनकासाथ लाग्नुपर्ने बताउँदै संगठनबाट के लिन सक्छु भन्दा पनि संगठनलाई के दिनसक्छु भन्ने भावनाकासाथ व्यावसायिक भई कार्यसम्पादनमा लाग्न निर्देशन दिए। उनले वान जनरल वान कन्सेफ्टको नीति लागू गरी संगठनलाई अगाडि बढाइने उल्लेख गर्दै सशस्त्र प्रहरी कर्मचारीहरुको हितका लागि मौजुदा कल्याणकारी कार्यहरुलाईसमेत समय सापेक्ष परिमार्जन गर्दै बृहत हितका लागि योजनाकासाथ काम गर्ने बताए। महानिरीक्षक अर्यालले आगामी बैशाख ३० गते हुन लागेको स्थानीय निर्वाचनमा सशस्त्र प्रहरी बल नेपालको भूमिका महत्वपूर्ण रहेको बताउँदै सकल दर्जाका राष्ट्रसेवक सशस्त्र प्रहरी कर्मचारीहरुलाई कार्यक्षेत्रमा खटिदा सभ्य र अनुशासित भई जिम्मेवारी निर्वाहमा क्रियाशील रहन निर्देशन दिए।"
माओवादीपछि बागी उठेकालाई कांग्रेसले पनि दियो मौका,"काठमाडौं : स्थानीय तह निर्वाचनमा सत्ता गठबन्धन तथा पार्टीका आधिकारिक उम्मेदवारविरुद्ध उठेका बागी उम्मेदवारलाई सत्तारुढ नेपाली कांग्रेसले अन्तिम मौका दिएको छ। वैशाख १६ गते मनोनयन फिर्ता लिने अन्तिम दिन उम्मेदवारी फिर्ता नलिएका बागीलाई पार्टीबाट स्वत: निष्कासन गरेको कांग्रेसले वैशाख २१ गते बुधबारभित्र आफ्नो उम्मेदवारी निष्क्रिय गरी पार्टीका आधिकारिक उम्मेदवार र पार्टीले समर्थन गरेका उम्मेदवारलाई विजयी बनाउन सहयोग गर्ने प्रतिवद्धता जनाउन मौका दिएको छ। यो प्रतिबद्धता जनाएमा पार्टी केन्द्रले आवश्यक प्रक्रिया पुर्याई निष्कासनको कारवाहीमा पुनर्विचार गरिने मुख्यसचिव कृष्णप्रसाद पौडेलले जानकारी दिएका छन्। यसअघि कांग्रेसले आधिकारिक उम्मेदवार र पार्टीले समर्थन गरेका उम्मेदवारका विरुद्धमा विद्रोही उम्मेदवारी दर्ता गराएका र त्यस्ता उम्मेदवारको प्रस्तावक र समर्थक बनेका पार्टी सदस्यको सदस्यता स्वतः समाप्त भई पार्टीबाट निष्कासित हुने वैधानिक व्यवस्था कार्यान्वयन गरेको थियो। जसअनुसार बागी फिर्ता नगर्ने र त्यसको प्रस्तावक र समर्थक बसेका स्वत: निष्कासित भएका थिए। माओवादी केन्द्रको बागमती प्रदेश कमिटीले बागी उठेकालाई सोमबार (आज)सम्म फिर्ता लिएर आधिकारिक उम्मेदवारलाई सघाउन मौका दिएका बेला कांग्रेसले पनि २१ गतेसम्म मौका दिएको हो। कांग्रेसले पार्टीका आधिकारिक उम्मेदवार तथा पार्टीले समर्थन गरेका उम्मेदवारका विरुद्ध विद्रोही उम्मेदवारी दर्ता गराएका र त्यस्ता उम्मेदवारका प्रस्तावक र समर्थक बनेका पार्टी सदस्यले आफ्नो उम्मेदवारीप्रति पुनर्विचार गरी सार्वजनिक रुपमा वक्तव्य प्रकाशित गरी उम्मेदवारी निष्क्रिय गरिदन र आधिकारिक उम्मेदवारका पक्षमा सक्रियतापूर्वक प्रचार अभियानमा संलग्न हुन निर्देशानुसार अनुरोध गरेको छ। वैशाख २१ गतेभित्र आफ्नो उम्मेदवारी निश्क्रिय गरी पार्टीका आधिकारिक उम्मेदवार र पार्टीले समर्थन गरेका उम्मेदवारलाई विजयी बनाउन सहयोग गर्ने प्रतिवद्धता सहित, सक्रिय रहने विद्रोही उम्मेदवार र त्यस्ता उम्मेदवारका प्रस्तावक र समर्थक उपर पार्टी विधान बमोजिम हुने कारवाहीमा पार्टी केन्द्रले आवश्यक प्रक्रिया पुर्याई पुनर्विचार गर्न सक्ने समेत सम्बन्धित सबैलाई निर्देशानुसार जानकारी गराइन्छ, मुख्यसचिव पौडेलद्वारा जारी विज्ञप्तिमा उल्लेख छ।"
निर्वाचनमा भयरहित वातावरण बनाउन सुरक्षा प्रमुखहरूलाई गृहमन्त्रीको निर्देशन,"काठमाडौं : गृहमन्त्री बालकृष्ण खाँणको अध्यक्षतामा केन्द्रीय सुरक्षा समिति बैठक गृह मन्त्रालयमा सोमबार दिउँसो बसेको छ। बैठकमा मुख्यगरी ३० बैशाखमा हुने स्थानीय तह निर्वाचनको सुरक्षा प्रबन्धका लागि अहिलेसम्म भए गरेका कामको समिक्षा भएको गृह मन्त्रालयका प्रवक्ता फणिन्द्रमणि पोखरेलले जानकारी दिए। बैठकमा निर्वाचनको प्रचार प्रसारका क्रममा हुनसक्ने घटनालाई मध्यनजर गर्दै कसरी घटना घट्न नदिने र घटना घटिहालेमा समन्वयात्मक हिसाबले कसरी सामान्यीकरण गर्ने भन्ने विषयमा पनि बैठकमा छलफल भएको प्रवक्ता पोखरेलले बताए। बैठकमा गृहमन्त्री खाँणले अहिलेसम्म निर्वाचन सुरक्षाका लागि भए गरेका काम प्रशंशायोग्य रहेको भन्दै स्थानीय निर्वाचन शान्तिपूर्ण तरिकाले स्वच्छ, निष्पक्ष र भयरहित वातावरणमा सम्पन्न गर्न मिलाउनुपर्ने सुरक्षा प्रबन्धमा कुनै कसुर बाँकी नराख्न सुरक्षा निकायका प्रमुखहरूलाई निर्देशन दिए। सरकारको मुख्य ध्यय शान्तिपूर्ण तरिकाले स्वच्छ, निष्पक्ष र धाधलीरहित तरिकाले स्थानीय तह निर्वाचन सम्पन्न गर्नु हो, गृहमन्त्री खाँणले भने, अहिलेसम्म तपाईँहरूले मिलाएको सुरक्षा प्रबन्ध प्रशंशायोग्य छ। अब पनि त्योभन्दा अझ राम्रो सुरक्षा प्रबन्धमा मिलाउनु होला। निर्वाचनमा आकस्मिकरूपमा र योजनाबद्ध झडपहरू पनि हुनसक्ने भन्दै त्यस विषयमा सचेत रहन र झडपबारे सूचना पाउँदावित्तिकै सुरक्षा निकायले एकअर्काबीच समन्वयमा अगाडि बढ्न निर्देशन दिए। घटना घटिहालेमा समन्वयात्मक तरिकाले सामान्यीकरण गर्न पनि उनले सुरक्षा निकायका प्रमुख र गृह प्रशासनलाई निर्देशन दिए। बैठकमा सोमबारमात्रै पदबहाली गरेका नेपाल प्रहरीका महानिरीक्षक धिरजप्रताप सिंह र सशस्त्र प्रहरी बलका महानिरीक्षक राजु अर्याललाई समितिको नयाँ सदस्यका रूपमा स्वागत गरिएको थियो।"
प्रहरीभित्र गैरव्यावसायिक आचरणविरुद्ध कठोररुपमा उत्रन्छु : आईजीपी सिंह,"काठमाडौं : प्रहरी महानिरीक्षक धीरजप्रताप सिंहले प्रहरी संगठनका असल अभ्यासहरूलाई निरन्तरता दिँदै समय अनुकूल पद्धति र प्रविधि उन्मुख नवीन परम्पराको थालनी गरिने बताएका छन्। नैतिक आचरणयुक्त प्रहरी व्यावसायिकता अभिवृद्धि र अपराध अनुसन्धानमा वैज्ञानिकीकरणका साथै सुशासन प्रवर्द्धन गर्न कार्यविधि तथा मापदण्ड निर्माण, आर्थिक पारदर्शिता कायम र प्रहरी जवाफदेहिता सुनिश्चित गर्न विशेष पहल हुनेमा उनले जोड दिएका हुन्। प्रहरी प्रधान कार्यालयमा सोमबार आयोजित विशेष समारोहबीच प्रहरी अधिकृत तथा जवानहरूलाई निर्देशन सम्बोधनका क्रममा प्रहरी महानिरीक्षक सिंहले प्रहरी संगठनको श्रीवृद्धिमा जोड दिए। आसन्न स्थानीय तहको निर्वाचन अहिले राष्ट्रिय प्राथमिकताको विषय भएको उल्लेख गर्दै प्रहरी महानिरीक्षक सिंहले निर्वाचनलाई निष्पक्ष, भयरहित एवम् सुरक्षित तवरबाट सम्पन्न गर्न उच्च सतर्कता, संवेदनशीलता र महत्वका साथ सफलतापूर्वक सम्पादन गर्न उपस्थित प्रहरी अधिकृत तथा जवानहरूलाई निर्देशन दिए। कुनै पनि व्यक्ति वा संगठन आलोचना मुक्त नहुने बताउँदै प्रहरी महानिरीक्षक सिंहले भने, नेपाल प्रहरी र यसमा आवद्ध सकल दर्जा त झन् नागरिक जीवनको एक अभिन्न हिस्सा भएकोले हाम्रो हरेक क्रियाकलाप माथि नागरिकहरूले सुक्ष्म निगरानी राख्नु अस्वाभाविक ठान्दिन। मेरो मान्यता भनेको गुनासो र आलोचनालाई स्वीकार गर्नुपर्दछ र त्यसको उचित सम्बोधन गर्नुपर्दछ भन्ने हो। गुनासो र आलोचना उसैको हुन्छ, जसप्रति आशा र विश्वास जोडिएको हुन्छ। नेपाल प्रहरीको आधार भन्नु नै नागरिक विश्वास र भरोसा भएको चर्चा गर्दै प्रहरी महानिरीक्षक सिंहले समाज र राष्ट्रको हित र सुरक्षाका खाँतिर संगठन र यसमा आवद्ध सकल दर्जाका प्रहरी कर्मचारीहरूले कानूनी राज्यको मान्यता अनुरुप निष्पक्ष एवम् व्यावसायिक प्रहरी सेवा प्रवाह गर्न र कुनै प्रकारको सम्झौता नगर्न निर्देशन दिए। व्यक्तिगत स्वार्थ त्यागी निर्भिकताका साथ आआफ्नो व्यावसायिक धर्म निर्वाह गर्न सम्पूर्ण अधिकृत तथा जवानहरूलाई उनले निर्देशन दिए। गैरव्यावसायिक आचरण र व्यवहार किञ्चित सह्य र क्षम्य नहुने बताउँदै प्रहरी महानिरीक्षक सिंहले भने, कानूनसम्मत जिम्मेवारी बहन गर्ने सिलसिलामा कुनै अधिकृत तथा जवानहरूबाट अकर्मण्यता, लापरवाही र उदासीनता हुने छैन। भ्रष्टाचारमा शून्य सहनशीलता अवलम्बन गर्नुका साथै चोरी निकासी गर्ने, प्राकृतिक स्रोतको दोहन गर्ने तथा अन्य आपराधिक कार्यमा संलग्न हुने तत्वहरूसँगको साठगाँठ एवम् अवाञ्छित क्रियाकलापमा संलग्न रहने, प्रश्रय दिने तत्वहरुको पहिचान गरी कारवाही गर्ने सवालमा आफू कठोररूपमा प्रस्तुत हुने उनले बताए। समारोहमा प्रहरी अतिरिक्त महानिरीक्षकहरू, प्रहरी नायव महानिरीक्षकहरु, प्रहरी प्रधान कार्यालय तथा उपत्यकास्थित वरिष्ठ प्रहरी अधिकृत तथा जवानहरुको साथै नेपाल प्रहरी प्रदेश कार्यालयहरूका प्रमुखहरूको भर्चुअल रूपमा उपस्थिति रहेको थियो।"
आईजीपी नियुक्तिमा असन्तुष्ट एआईजी थापा काममा फर्कन सहमत,"काठमाडौं : नेपाल प्रहरीका अतिरिक्त महानिरीक्षक (एआईजी) सहकुलबहादुर थापा बुधबारबाट काममा फर्किने भएका छन्। सरकारले आइतबार मन्त्रिपरिषद् बैठकबाट धीरजप्रताप सिंहलाई नेपाल प्रहरीको महानिरीक्षक नियुक्त गरेपछि असन्तुष्टि जनाएर बिदामा बसेका एआईजी थापाले सोमबार साँझ गृहमन्त्री बालकृष्ण खाणलाई भेटेर आफू बुधबारबाट काममा फर्कने बताएका हुन्। म बुधबारबाट संगठनको पूर्ववत काममा फर्किन्छु, एआईजी थापाले भने, मंगलबार सरकारी बिदा छ। बुधबार हाजिर गरेर काम सम्हाल्छु। थापा प्रहरीको कार्य विभाग प्रमुखका रुपमा कार्यरत छन्। कार्यविभाग प्रमुख निर्वाचन हेर्ने प्रमुख भएकाले उनले नै प्रहरीको स्थानीय निर्वाचनको प्रमुख भएर काम गरिरहेका छन्।"
वडाध्यक्षमा पनि पुरुषकै तानातान,"काठमाडौं : गाउँगाउँमा सिंहदरबार पुगेको छ। आँगनमा नै सरकार पुगेको महसुस दिलाउने मुख्य भूमिका वडाध्यक्षको हुन्छ। नाता प्रमाणित गर्नेदेखि नागरिकता सिफारिससम्मको अधिकार उनीहरूलाई दिइएको छ। तर, यस्तो महत्त्वपूर्ण काम गर्ने स्थानको जिम्मेवारीमा पुग्नबाट दलहरूले महिलालाई रोकेको देखिन्छ। समावेशीताको नारा लगाए पनि जिम्मेवारी दिनमा सबै दल चुकेका छन्। केही ठाउँमा मात्रै वडाध्यक्षको उम्मेदवार बनाएर महिलालाई जिम्मेवारीबाट पाखा लगाएको उम्मेदवारीको तथ्यांकले पुष्टि गर्छ। तत्कालीन गाउँ विकास समिति अध्यक्षभन्दा बढी अधिकार वडाध्यक्ष पदमा छ। यसकै कारण यो पदमा पुरुषहरूबीच नै तानातान हुँदा महिलालाई पाखा लगाएको प्रत्यक्ष देखिने बताउँछन् स्थानीय शासन विज्ञ डा श्यामकृष्ण भुर्तेल। वडाध्यक्षलाई अधिकार धेरै र बढी बजेट खेलाउन पाउने भएकाले त्यो पदमा अहिले धेरैको आँखा लागेको छ, उनले भने, त्यसैले महिला यहाँ पनि विभेदमा परेका छन्। महिलालाई अधिकार दिइए पनि निर्णायक स्थानमा अझै पनि पुरुषको प्रभुत्व देखिएको महिला अधिकारकर्मी बताउँछन्। राम्रा पदमा पुरुष पुग्ने र काटामा मात्रै सीमित पार्ने भएका कारण वडाध्यक्ष पद पनि महिलाहरूका लागि आकाशको फल सरह भएको स्थानीय चुनावमा उम्मेवदारी दिएका महिला उम्मेदवारको गुनासो छ। स्थानीय तहको दोस्रो निर्वाचनमा उम्मेदवारको नामावलीमा महिला वडाध्यक्ष उम्मेदवारको नाम सिला खोज्नुपर्ने अवस्था छ। प्रमुख राजनीतिक दलले अत्यन्त न्यून मात्रै महिलालाई वडाध्यक्ष उम्मेदवार बनाएका छन्। नेकपा एमाले र सत्तारुढ गठबन्धनले प्राथमिकतामा महिलालाई राखेका छैनन्। यो निर्वाचनमा महिलाको आकांक्षी बढे पनि उम्मेदवार भने कम छन्। महिला कमजोर हुन्छन्, प्रतिपक्षलाई हराउन सक्दैन, पैसा खर्च गर्न सक्दैनन् भन्ने सोचले पनि महिला उम्मेदवारीमा पनि कम छ, स्थानीय शासन विज्ञ डा भुर्तेल भन्छन्, सेवाप्रवाह गर्ने स्थानमा आधाभन्दा बढी जनसंख्या रहेका महिलाको प्रतिनिधित्व यथेष्ट हुनुपर्ने हो तर, छैन। स्थानीय तह पुनर्संरचना आयोगका पूर्वसदस्यसमेत रहेका डा भुर्तेल प्रमुख र उपप्रमुख प्रतिकात्मक मात्रै भएको बताउँदै स्थानीय तहको सबै जिम्मेवार पद वडाध्यक्ष भएको बताउँछन्। प्रमुख र उपप्रमुख प्रतिकात्मक मात्रै हुन्, सेवाप्रवाह प्रमुख जिम्मेवारी रहेको वडाध्यक्षमा महिला धेरै हुनुपर्ने हो, संघीयताको मर्म पनि वडाध्यक्ष लैंगिक समावेशीता हुनुपर्छ भन्ने नै हो, उनले भने। तर, राजनीतिक दलले नारामा मात्रै समावेशीताका कुरा गरेको अभ्यासमा भने त्यो नदेखिएको उनले बताए। देशभरका ७ सय ५३ स्थानीय तहका ६ हजार ७ सय ४३ वडामध्ये वडाध्यक्षमा ३ प्रतिशत पनि महिला उम्मेदवार उठाइएको छैन। प्रमुख दल नेकपा एमाले र नेपाली कांग्रेसले दुई प्रतिशत पनि महिला वडाध्यक्ष उठाएका छैनन्। एमालेले १८३ प्रतिशत अर्थात् ६ हजार ३ सय ७६ जना वडाध्यक्षमा १ सय १९ जना महिलालाई स्थान दिएको छ। निर्वाचन आयोगले महिलाको विषयलाई बाध्यत्मककारी बनाएन, यो एउटा समस्या हो। पछिल्लो समय बनेको गठबन्ध अर्को कारण हो। दलले तालमेल मिलाउँदा पनि महिलाको संख्या घटेको छ।मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन। डिला संग्रौला नेतृ, नेपाली कांग्रेस कांग्रेसले अझ योभन्दा कम १३१ प्रतिशत महिलालाई मात्रै वडाध्यक्ष उठाएको छ। ६ हजार १ सय १६ जना वडाध्यक्ष उठाएको कांग्रेसले जम्मा ८० जना मात्रै महिला उम्मेदवार बनाएको छ। समावेशीताको सबैभन्दा धेरै वकालत गर्ने नेकपा माओवादी केन्द्रले २०६ प्रतिशत मात्रै महिलालाई वडाध्यक्षमा उठाएको छ। माओवादीले वडाध्यक्षमा ४ हजार ४ सय १२ जना उम्मेदवार बनाएकोमा ९१ जना मात्रै महिला छन्। नेकपा एकीकृत समाजवादीले पनि २८६ प्रतिशत महिला मात्रै वडाध्यक्षमा उठाएको छ। २ हजार ४ सय १५ जना वडाध्यक्ष उठाउँदा नेकपा एसले ६९ स्थान मात्रै महिलालाई दिएको छ। जनता समाजवादी पार्टी (जसपा) ले पनि ३१५ प्रतिशत महिलालाई वडाध्यक्षको उम्मेदवार बनाएको छ। २ हजार ६३ जना उम्मेदवार उठाएको जसपाले जम्मा ६५ महिलालाई उम्मेदवार बनाएको छ। लोकतान्त्रिक समाजवादी पार्टी (लोसपा)ले १ हजार १३ जना उम्मेदवार बनाउँदा ३४ जना मात्रै महिला छन्। लोसपाले ३३६ प्रतिशत महिला उठाएको तथ्यांकले देखाउँछ। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ तर, पनि सिक्नु र गर्नुपर्ने धेरै छ। पृथ्वीसुब्बा गुरुङ  उपमहासचिव, एमाले राष्ट्रिय प्रजातन्त्र पार्टीले १ सय २० जना महिलालाई वडाध्यक्षमा उठाएको छ। ३ हजार १ सय ४४ जना वडाध्यक्षमा उम्मेदवार उठाउँदा १ सय २० महिला छन्। स्थानीय शासन सञ्चालन ऐनले वडाध्यक्षलाई अथाह अधिकार दिएको छ। उनीहरूलाई विकास निर्माण, अनुगमन नियमन, तथ्याङ्क संकलनदेखि सिफारिसका धेरै अधिकार कानुनले दिएको छ। व्यवस्थापिका र कार्यपालिका दुवै अधिकार उनीहरूलाई छ। स्थानीय शासन विज्ञ कृष्णप्रसाद सापकोटा निर्णायक तहमा पुरुष नै भएका कारण वडाध्यक्षमा महिलाको उम्मेदवारी कम भएको बताउँछन्। अधिकार प्रशस्त भएका कारण वडाध्यक्षमा आकर्षण छ। दिने ठाउँमा पुरुष नै छन्, उनले भने। उनले कानुनमा बाध्यकारी व्यवस्था नगरिएकै कारण वडाध्यक्षमा महिला उम्मेदवार बनाउने कुरामा दलहरूले बेवास्ता गरेको बताए। कानुनमा बाध्य बनाएको ठाउँमा मात्रै दलको ध्यान पुगेको उनको भनाइ छ। पालिकामा यति प्रतिशत दिनुपर्छ भनेको भए बाध्य पार्थे, सापकोटा बताउँछन्। उनले संविधानमा नै हरेक क्षेत्रमा ३३ प्रतिशत महिला अनिवार्य भनिएको कारण हस्तक्षेप नै गर्नुपर्ने बताए। समग्र स्थानीय तहमा भने अघिल्लो निर्वाचनको अवस्थालाई उल्लेख्य नै मान्नु पर्ने उनको तर्क छ। हालको स्थानीय तहमा ४१ प्रतिशत महिलाको प्रतिनिधित्व छ। पहिलेका जनप्रतिनिधि बनेका महिला पुनः दोहोरिन चाहँदा पनि उनीहरूले नपाएको गुनासो धेरै छ। मैले अहिलेको निर्वाचनमा पनि उठ्ने चाहना राखेको थिएँ, तर पाइन, काठमाडौं महानगरपालिकाका वडा नम्बर १४ की वडाध्यक्ष शोभा सापकोटा गुनासो गर्छिन्। उनी काठमाडौं महानगरपालिकाकी एक मात्र महिला वडाध्यक्ष हुन्। उनी महिलालाई नेता नै नमान्ने सोच समाजमा यथावत् रहँदा यस्तो समस्या आएको बताउँछिन्। वडा राम्रोसँग जिम्मेवारी निर्वाह गरेकी उनले पुनः अध्यक्षमा दाबी गरेको तर नपाएको बताइन्। ९० प्रतिशत काम गरेकी थिए। पुनः अध्यक्षमा दाबी गरेको थिए तर पाइन्। महिलालाई धेरै चुनौती छ, उनले भनिन्। एमालेले काठमाडौं १४ पुनः रस्मी खड्का गुरुङलाई वडाध्यक्षमा उठाएको छ। त्यसबाहेक अन्य स्थानमा महिलालाई वडाध्यक्षको टिकट दिएको छैन। २०७४ को चुनावमा पोखरा महानगरपालिका वडा नं १ बाट वडाध्यक्ष बनेकी शारदा पराजुली दोहोरिन चाहिनन्। पुनः अध्यक्ष हुन नचाहे पनि उनले १८ जना महिलाको नाम पार्टीमा पठाएको र ११ जना बनाउनुपर्ने दबाब दिएको बताइन्। अखिल नेपाल महिला संघबाट १८ जनाको नाम दिएका थियौं। ११ जनाको दाबी थियो त्यसमा २ जना मात्र पर्नुभएको छ। पुरुष मात्र सक्षम छन् र पुरुषले मात्र गर्न सक्छन् भन्ने सोचमा नेता पनि अडिएकाले समस्या छ, उनले भनिन्। उनी थप्छिन्, सोच अहिले पनि परिवर्तन भएको छैन। पुरुषहरूलाई नै भाग पुगेको छैन, आमा हुनु र बा हुनुमा फरक छ। के गरौं। पोखरा नगरपालिकामा एमाले र कांग्रेस २२ जना र माओवादी केन्द्रले १ जना मात्रै महिलालाई वडाध्यक्षको उम्मेदवार बनाएको छ। ललितपुर महानगरपालिकाका २९ वटा वडामध्ये एमालेले वडाध्यक्षमा एक जना महिलालाई उठाएको छ। वडा नम्बर १६ मा ४६ वर्षीया सुप्रभा शाक्यलाई टिकट दिएर चुनावी मैदानमा पठाएको छ। ०७४ को चुनावमा ललितपुर१६ मा उनले नै एमालेको साख जोगाइदिएकी थिइन्। एमालेबाट पोखराकै वडा नम्बर १७ का राधिका शाही निकै संर्घषपछि टिकट पाएको बताउँछिन्। उनी भन्छिन्, टिकटका लागि धेरै संर्घष गरे अब जितेर देखाउँछु। वडाअध्यक्ष जितेर महिलाले पनि काम गर्न सक्छन् भनेर देखाउन सक्छु। काभ्रेको धुलिखेल ८ का वडाअध्यक्षका उम्मेदवार गीता तामाङ पनि निकै मिहिनेतपछि टिकट पाएको बताउँछिन्। लामो समयदेखि राजनीतिमा आबद्ध रहेकी उनले महिलालाई हेर्ने नजर नै परिवर्तन गर्नुपर्ने बताइन्। टिकट पाउनै गाह्रो भयो। जित्दैनन्, पुरुषको दाँजोमा कमजोर हुन्छन्। पैसा खर्च गर्न सक्दैनन्। पार्टीले पत्याउनै गाह्रो छ, उनले भनिन्। पोखरा५ की वडा सदस्य अञ्जु क्षेत्रीले पार्टीमा यसपटक वडाध्यक्ष जित्ने दाबी गरिन्। तर, उनलाई अध्यक्ष पद दिइएन्। अध्यक्षको अनुपस्थितिमा कार्यभार सम्हाल्दै आएकी क्षेत्री सक्षम महिला हुन्। उक्त वडाबाट पार्टीले पुरुषलाई टिकट दियो। वडाअध्यक्षमा मानसम्मान पाउने भएकाले नै पुरुषको दाबी बढी हुने क्षेत्रीको भनाइ छ। प्रतिपक्षलाई हराउनै पर्ने बाध्यता हुन्छ। डर देखाइन्छ महिला डराएरपछि सर्छन्, बनेपा १४ की उम्मेदवार निर्मला तामाङ भन्छिन्, म नै उठ्दा पार्टीले जित्ने सम्भावना बढी भएकाले टिकट पाउन सहज भयो। माहोल त्यस्तै बन्यो। समाज परिवर्तनका लागि लड्दै आएकी तामाङले थिचोमिचो अन्त्य र परिवर्तनका लागि लड्ने दाबी गरिन्। हुम्ला खर्पुनाथ गाउँपालिका४ मा नेपाली कांग्रेसबाट वडा अध्यक्षकी उम्मेदवार रंगमती शाही निर्विरोध निर्वाचित भएकी छन्। उनी निर्वाचितमात्रै भइनन् सिंगो जिल्लाबाटै महिला वडाअध्यक्ष हुने इतिहास पनि रचेकी छन्। गठबन्धनकै कारण महिलाको संख्या घटेको छ। बाध्यात्मककारी व्यवस्था भएन। संविधानले प्रत्याभुत त गरेको छ तर, त्यसभन्दा माथि दलहरू उठेर दिन चाहेनन्। गिरिराजमणि पोखरेल  नेता, नेकपा माओवादी चितवनको रत्ननगरमा ५ जना महिलाले वडाध्यक्षमा उम्मेदवारी दिएका छन्। दुई सञ्चारकर्मीसहित पाँच जना महिलाले वडाध्यक्षमा उम्मेदवारी दिएका छन्। नेपाली कांग्रेसबाट वडा नम्बर१२ मा वडाध्यक्षमा अनिता अर्याल, वडा नम्बर९ को वडाध्यक्षमा एकीकृत समाजवादी पार्टीबाट सरस्वती लामा, वडा नम्बर८ को वडाध्यक्षमा एमालेबाट गोकर्णकुमारी महतो, वडा नम्बर१४ को वडाध्यक्षमा माओवादी केन्द्रबाट विष्णुमाया पोखरेल, वडा नम्बर७ को वडाध्यक्षमा राप्रपाबाट सरस्वती सेढाईंले उम्मेदवारी दिएको निर्वाचन अधिकृत विनोदकुमार गौतमले बताए। कांग्रेस र समाजवादीबाट वडाध्यक्षमा उम्मेदवारी दिएका अर्याल र लामा पत्रकार महासंघ चितवनका सदस्य हुन्। उनीहरू अनलाइन सञ्चारमाध्यममा कार्यरत छन्। आदिवासी थारु समुदायको प्रतिनिधित्व गर्दै एमालेबाट वडाध्यक्षमा उम्मेदवारी दिएकी महतो सो पार्टीकी नगर कमिटी सदस्य हुन्। सेढाईं र पोखरेल लामो समयदेखि पार्टीमा आबद्ध भएर सामाजिक क्षेत्रमा क्रियाशील नेतृ हुन्। वडाध्यक्षका प्रमुख अधिकार ताप्लेजुङमा वडाध्यक्षमा राष्ट्रिय प्रजातन्त्र पार्टीले २ जना र एमालेले १ जना महिलालाई उम्मेदवार बनाएको छ। राप्रपाले फुङ्लिङ नगरपालिका४ बाट सुशीला लिम्बू र ५ बाट विष्णुमाया राईलाई वडाध्यक्षको उम्मेदवार बनाएको छ। एमालेले सिरिजंगा गाउँपालिका ३ सिकैचाबाट कृष्णकुमारी साउदेनलाई वडाध्यक्षको उम्मेदवार बनाएको छ। म्याग्दीमा नेकपा एमालेका तर्फबाट मंगला गाउँपालिका४ मा लक्ष्मी बुढाथोकी मगर मात्र वडाध्यक्षमा महिला उम्मेदवार बनेकी छन्। अध्यक्षकी उम्मेदवार बुढाथोकी पार्टीको वडा कमिटी उपाध्यक्ष तथा अखिल नेपाल महिला संघ जिल्ला सदस्य हुन्। मुगुमा तीन जना महिला वडाध्यक्षको उम्मेदवार बनेका छन्। एमाले, राप्रपा र जसपाबाट एकएक महिलाको उम्मेदवारी परेको छ। एकीकृत समाजवादीले छायानाथ रारा११ मा कुञ्जमा कुमाईलाई, एमालेले मुगम कार्मारोङ९ मा छोटेल लामालाई र माओवादी केन्द्रले सोरु३ मा मनकला रोकायालाई वडाध्यक्षको उम्मेदवार बनाएको छ। वडाध्यक्षमा सिफारिस भए पनि कांग्रेसले टिकट नदिएपछि सोरु६ की हीरादेवी भट्टले पनि वडाध्यक्षका लागि स्वतन्त्र रूपमा मनोनयन दर्ता गराएकी छिन्। पाल्पामा एमालेले तिनाउ गाउँपालिका ५ मा वडाध्यक्ष पदका लागि इन्द्रा चिदीलाई उम्मेदवार बनाएको छ। नेकपा एमालेका पृथ्वीसुब्बा गुरुङ भने सक्षम महिला कम रहेको बताउँछन्। चुनाव जित्ने महिला हुँदैनन्, प्रतिस्पर्धा गर्ने क्षमता कम छ भन्छ पार्टीले, उनले भने। महिलालाई अझै प्रोत्साहान गर्दै सक्षम बनाउनुपर्ने उनी बताउँछन्। चुनावमा जानेले प्रतिपक्षलाई हराउनै पर्ने भएकाले निकै मूल्यांकन गरेर टिकट दिनुपर्छ। मूलधारका राजनीति बुझेका महिलाहरूको संख्या कम छ। पछिल्लो समय महिलाहरू सक्षम हुनुभएको छ। तर, पनि सिक्नु र गर्नुपर्ने धेरै छ, उनी थप्छन्। महिला दलित जनजातिहरूको सवालमा संख्या बढाउनुपर्ने उनको भनाइ छ। नेपाली कांग्रेसकी नेतृ डिला संग्रौला भने निर्वाचन आयोगले महिलाको विषयलाई बाध्यात्मककारी नबनाएको कारण र पछिल्लो समय बनेको गठबन्धका कारण महिला संख्या घटेको बताउँछिन्। गठबन्धनको तालमेलका कारण हरेक दलले तालमेल मिलाउँदा महिलाको संख्या घट्यो। निर्वाचन आयोगले पनि निर्देशन फिर्ता लियो। बाध्यात्मककारी नबनाएपछि हरेक दलबाट महिलाको संख्या घट्यो। मैले त निर्वाचन आयोगमा आपत्ति जनाएको हो। उसले जे निर्देशन जारी गरे पनि पार्टीले दिएको भए हुन्थ्यो तर दिएन, उनले भनिन्। नेकपा माओवादीका गिरिराजमणि पोखरेल गठबन्धनकै कारण महिलाको संख्या घटेको बताउँछन्। उनी भन्छन्, बाध्यात्मककारी व्यवस्था भएन। संविधानले प्रत्याभुत गरेको छ, तर, त्यसभन्दा माथि उठेर दिन चाहेनन्। प्रमुख कारण गठबन्धन हो, उनले भने।"
"उम्मेदवारलाई बृद्धबृद्धाको आर्शिवाद, राम्रो काम गर्नु","रुरुक्षेत्र(गुल्मी) : सेताम्मै फूलेको कपाल। चाउरी परेको अनुहार। लठ्ठीको साहारामा हिड्डुल गर्नुपर्ने अवस्था। ८१ वर्षिय बृद्धाआमा, जो करिब तीन घण्टाको एउटा चुनावी कार्यक्रममा थपक्कै बसेर उम्मेदवारका कुरा सुनिन्। नेकपा एमालेबाट गाउँपालिका अध्यक्ष उम्मेदवार बनेका ४९ वर्षिय हिमाल श्रेष्ठ बृद्धाआमासित हातमा ढोगेर आर्शिवाद मागे। खुसी मुद्रामा रेश्मीले श्रेष्ठलाई आर्शिवाद दिइन्। राजनीतिको रंगभन्दा पनि गाउँका सवै आमाहरुको प्रतिनिधित्व गर्दै उनले उम्मेदवारलाई जितेपछि साझा बनेर विकास गर्नुभन्दै आर्शिवाद दिएकी थिइन्। रेश्मीसहित गाउँका दर्जनौ महिलाहरुले सिदुरेमा खानेपानीको समस्या रहेको गुनासो पोखे। एक घर एक धारा सिदुरेमा अझै पुरा हुन नसकेकाले नयाँ नेतृत्वले आफूहरुको पीडा बुझिदिन् उनीहरुले माग राखे। अध्यक्षका उम्मेदवार श्रेष्ठले गाउँलेका समस्याहरुलाई आफूले नजिकबाट बुझेको प्रतिक्रिया दिँदै विकासमा कहिल्यै पनि काखापाखा गरेर नजाने आश्वासन छाडे। मतदाताको मन नभाँचिने गरी आफूले काम गरेर देखाउने उनले प्रतिवद्धता सुनाए। हाम्रो चुनावी प्रतिवद्धतामा पनि एक घर एक धारा छ,श्रेष्ठले भने,सिदुरेको समस्यालाई चुनाव जितेपछि जसरीपनि समाधान गर्छौ। विकासमा आफूले कहिल्यै पनि राजनीति नगर्ने उनले प्रतिवद्धता सुनाए। चुनावमा मतदाता विभाजित हुनु स्वभाविक हो, उनी भन्छन्, तर, चुनावको परिणामपछि जनप्रतिनिधि सबैको साझा बनेर काम गर्नुपर्छ भन्ने मेरो प्रतिवद्धता हो। चुनावी कार्यक्रममा सहभागी मतदाताहरुले उमेदवारसँग पुरानै माग राखेका छन्। खानेपानी, मोटरबाटो, रोजगारी र कृषिमा अनुदानका कार्यक्रम ल्याउन मतदाताको माग छ। विकास गाउँमा पुगेपनि बसाइसराई शहर र तराईमा झर्दै गएकोप्रति गाउँलेहरु चिन्तित देखिन्थे। गाउँका नागरिकहरुलाई गाउँमै बसाल्ने खालका नीति, कार्यक्रमलाई विशेष जोडका साथ अघि बढाउन रुरुक्षेत्रका नागरिकहरुले उमेदवारलाई आग्रह गरेका छन्। यहाँ एमाले बाहेक सवै दलको चुनावी गठवन्धन छ। नेकपा माओवादी केन्द्र, नेपाली कांग्रेस र राष्ट्रिय जनमोर्चाको गठवन्धनबाट माओवादी केन्द्रका यदु ज्ञवाली अध्यक्षमा उठेका छन्। उपाध्यक्षमा दुर्गा ज्ञवाली उम्मेदवार छिन्।"
चुनाव चिन्ह नभेटिएपछि स्वतन्त्र उम्मेदवार धर्नामा,"जनकपुरधाम : धनुषाका लागि प्रकाशन गरेको नमूना मतपत्रमा आफ्नो चुनाव चिन्ह नभेटिएपछि जनकपुरधामको एक स्वतन्त्र उम्मेदवार धर्नामा बसेका छन्। निर्वाचन आयोगले आफ्नो आधिकारिक वेभसाइटमा जनकपुरधाम उपमहानगरपालिकाको प्रमुख पदका लागि नेपाली कांग्रेसका बागी उम्मेदवार मनोज साहले आफ्नो चुनाव चिन्ह घण्टाघर मतपत्रमा नदेखेपछि आफ्नो चुनाव चिन्हको माग गर्दै धर्नामा बसेका हुन् । नेपाली कांग्रेसका नगर अध्यक्ष रहेका साह गठबन्धनमा नपर्दा उनी स्वतन्त्रबाट निर्वाचनमा उम्मेदवार बनेका छन् । आफूले २४ घण्टाभित्र नमूना मतपत्रमा आफ्नो चुनाव चिन्ह समावेश गर्न दिएको समयमा पनि समावेश नगरिएकाले जनकपुरधामको निर्वाचन अधिकृतको कार्यालयमा धर्नामा बस्नु परेको मनोजले बताए । उनले राजनीतिक षडयन्त्रपूर्वक आफ्नो चुनाव चिन्ह समावेश नगरिएको आरोप लगाए । उनले भने, 'यो सामान्य त्रुटि होइन, मेरो उम्मेदवारीलाई ओझेलमा पार्ने षड्यन्त्र पनि हुनसक्छ।' चुनावी प्रचारप्रसार जारी रहेको समयमा नमूना मतपत्रमा आफ्नो चुनाव चिन्ह नहुँदा मतदातालाई सम्झाउन गाह्रो भइरहेको उनले सुनाए । उम्मेदवार साहले आयोगको यो त्रुटिपूर्ण नमूना मतपत्र अविलम्ब नसच्याए सम्म आफू धर्ना जारी राख्ने चेतावनी दिएका छन् । जनकपुरधाम उपमहानगरपालिकाको नगर प्रमुख पदका लागि जम्मा २७ जना स्वतन्त्र उम्मेदवारले उम्मेदवारी दिएका छन् । यता जनकपुरधामको निर्वाचन अधिकृत ब्रजेश प्याकुरेलले यो समस्या समाधानका लागि आफूले आयोगको सचिव, आयुक्त तथा सम्बन्धित अधिकारीहरुलाई जानकारी गराई सकेको बताए । मतपत्र सच्याउने काम चाँडै हुने उनले बताए । प्याकुरेलले भने, 'यो त्रुटी मनोज जीको हकमा मात्रै छैनन्, जनकपुरधाममा २७ जना प्रमुख पदका लागि स्वतन्त्र उम्मेदवारहरु छन् १२ जना बाहेक सबैमा यो समस्या छ ।' उनका अनुसार आयोगले १२ वटा चुनाव चिन्ह मात्रै पठाएको थियो तर जनकपुरधाममा स्वतन्त्र उम्मेदवारको संख्या बढेपछि यस्तो समस्याको सृजना भएको हो । १२ वटा चुनाव चिन्हसम्म ठिकै थियो, प्याकुरेलले भने, 'पुतलीदेखि जेब्रासम्म जम्मा १२ वटा चिन्ह थियो, अहिले जनकपुरधामलाई प्राथमिकतामा राखेर सच्याउने काम भइरहेको छ । यसभन्दा बढी म केही भन्न सक्दिन ।'"
प्रहरी र सशस्त्रका नवनियुक्त महानिरीक्षक सिंह र अर्याललाई दर्ज्यानी चिह्न प्रदान,काठमाडौं : गृह मन्त्रालयले नेपाल प्रहरीका नवनियुक्त महानिरीक्षक धीरज प्रताप सिंह र सशस्त्र प्रहरीका महानिरीक्षक राजु अर्याललाई दर्ज्यानी चिह्न प्रदान गरेको छ। सोमबार बिहान सिंहदरबारमा गृहसचिव टेकनारायण पाण्डेले नवनियुक्त आईजीपी सिंह र अर्याललाई दर्ज्यानी चिन्ह प्रदान गरे। नवनियुक्त नेपाल प्रहरीका महानिरीक्षक धीरज प्रताप सिंहलाई दर्ज्यानी चिह्न प्रदान गर्दै गृहसचिव नेपाल प्रहरीका महानिरीक्षक शैलेश थापा क्षेत्री र सशस्त्रका महानिरीक्षक पुष्पराम केसी ३० वर्षे सेवा अवधिका कारण आइतबार मध्यरातदेखि अनिवार्य अवकाशमा गएपछि सरकारले उनीहरुलाई प्रहरी महानिरीक्षकमा बढुवा गरेको हो। सशस्त्र प्रहरीका महानिरीक्षक राजु अर्याललाई दर्ज्यानी चिह्न प्रदान गर्दै गृहसचिव गृहमन्त्री खाणले ३० वर्षे उमेरहदका कारण अनिवार्य अवकाशमा गएका प्रहरीका थापा क्षेत्री र सशस्त्र आईजीपी केसीलाई आइतबारै मन्त्रालयमा बिदाइ गरिसकेका छन्। उमेर हदका कारण केसीले तीन हप्ता नपुग्दै अवकाश पाए।
एमाले गोकुलगंगाको प्रतिबद्धता : चीनसम्म सुरुङमार्ग सम्भाव्यता अध्ययनदेखि ठोसे फलाम खानी सञ्चालन,"काठमाडौं : नेकपा एमाले गोकुलगंगा गाउँपालिका रामेछापले प्रतिबद्धता पत्र सार्वजनिक गरेको छ। प्रतिबद्धता पत्रमा सामाजिक विकास, आर्थिक विकास, पुर्वधार विकास,सुशासान तथा अन्य प्रशासनिक कार्य र वन, वातावरण तथा विपद् व्यवस्थापन गर्ने कार्ययोजना बनाएको छ। एमालेले समृद्ध गोकुलगंगा गाउँपालिका बनाउने हाम्रो अभियान, सभ्य, सक्षम र समृद्ध गोकुलगंगा नेकपा (एमाले)को प्रतिबद्धता भन्ने नारा तय गरेको छ। गाउँपालिकामा एमालेले अध्यक्ष पदमा खड्गबहादुर सुनुवार र उपाध्यक्षमा राधिका श्रेष्ठ नेवारलाई उठाएको छ। उनीहरु दुवै जनालाई पार्टीले पुन : उम्मेदवार बनाएको हो। एमालेले वडा नं १ मा मिनबहादुर कार्की, वडा नं २ मा गजेन्द्र श्रेष्ठ, वडा नं ३ मा नरविक्रम कार्की, वडा नं ४ मा रुकुमबहादुर खड्का, वडा नं ५ मा दिपक कार्की, वडा नं ६ मा बद्री खत्रीलाई वडाध्यक्ष पदमा उम्मेदवार बनाएको छ। प्रतिबद्धता पत्रमा गाउँपालिकामा २० युनिटसम्म निःशुल्क विद्युत र शुल्क तिर्नलाई विद्युत महसुल संकलन केन्द्रमा धाउन नपर्ने व्यवस्था मिलाउने उल्लेख छ। गाउँपालिकाले अस्पतालमा नै सुत्केरी गराउने व्यवस्था (डाक्टरले तोकेको मिति भन्दा ५ दिन अगाबै र बच्चा जन्मेको ५ दिन पछाडिसम्म अस्पताल बसेको गर्भवती महिलाको सम्पूर्ण खर्च निशुल्क गरिने मिलाउने भएको छ। गोकुलगंगा गाउँपालिकामा स्थायी बसोबास गर्ने फरक क्षमता भएका व्यक्ति (अपाङ्ग) तथा जेष्ठ नागरिकहरुलाई दिर्घ रोगका (मुटु, मिर्गौला, मधुमेह, नसा सम्बन्धि, दम, क्यान्सर, हेड ईन्जुरी लगायत)औषधीहरु निःशुल्क उपलब्ध गराउने र निशुल्क एम्बुलेन्स सेवा उपलब्ध गराउने व्यवस्था मिलाउने घोषणा पत्रमा उल्लेख छ। गाउँपालिका अस्पतातलाई स्तरोन्नती गरी १५ सैयाको बनाउने, वडा नं १ देखि ६ सम्मका पर्यटकीय स्थलहरुलाई पुर्वाधार सम्पन्न बनाई आन्तरीक तथा वाहय पर्यटकलाई आकर्षित गर्ने, वडा नं १ लाई पर्यटकीय हब बनाउने, ताँबे डाँडालाई आवश्यक पूर्वधार निर्माण तथा संघीय सरकार, प्रदेश सरकार र प्राइभेट कम्पनीहरु सँग साझेदारी गरी पर्यटकीय स्थलको रुपमा विकास गरिने, घ्वाबखोलाबाट चाईनाको फलाटसम्मको सुरुङमार्गको सम्भाव्यता अध्ययन, ठोसे जलासय निर्माण, ठोसे फलाम खानी सञ्चालन गर्ने प्रतिबद्धता पत्रमा उल्लेख छ। अघिल्लो निर्वाचनबाट निर्वाचित भएर आउँदा जनतालाई सेवा गर्न एउटा पनि कार्यालयहरु निर्माण भएका नभएपनि एमालेको सरकार बनेपछि अहिले गाउँपालिकाका सबै वडाहरुमा वडा भवनहरु निर्माण भएका छन् र गाउँपालिकाको केन्द्रमा प्रशासकीय भवनहरु निर्माण भएको एमालेले जनाएको छ। प्रतिबद्धता पत्रमा भनिएको छ, धार्मिक पर्यटन तथा अन्य आन्तरिक पर्यटनको लागि आवश्यक पूर्वधारहरु थिएन, हामि निर्वाचित भएर आए पश्चात विभिन्न मठ, मन्दिर, चर्च, गुम्बा, स्तुपाहरुको निर्माण भएकोछ। जटापोखरी, पाँचपोखरी लगायतका पर्यटकीय सम्भावना बोकेका स्थलहरु ३ दिन ४ दिन पैदल यात्रा गरी जानु पर्ने अवस्थाहरु थिए जहाँ अहिले मोटर बाटो बन्दै गरेको अवस्था छ। यस अगाडिको स्थानीय तहको निर्वाचनमा एमालेका उमेदवारहरुले ६ वटा वडामध्ये ३ वटा वडाध्यक्ष र गाउँपालिका अध्यक्षउपाध्यक्षसहित दुई तिहाई सिटमा विजय भएर एमालेको नीतिलाई कार्यान्वयन गरेको प्रतिबद्धता पत्रमा उल्लेख छ। विगत पाँच वर्षमा हाम्रो नेतृत्वमा रहेका केन्द्र र प्रदेश सरकार तथा स्वयं गोकुलगंगा गाउँपालिकाको अग्रसरतामा महत्वपूर्ण कामहरु भएको उल्लेख छ। एमालेले समृद्ध नेपाल, सुखी नेपालीको राष्ट्रिय आकाङ्क्क्षा पुरा गर्दै सभ्य, सक्षम र समृद्ध गोकुलगंगा निर्माण गर्ने दिशामा महत्वपूर्ण आधार निर्माण गरेको छ। प्रतिबद्धता पत्रमा पाँच वर्षको कामको समीक्षा र उपलब्धिलाई समेटिएको छ। गोकुलगंगामा एमालेबाहेक पुरानो पार्टीको रुपमा नेपाली कांग्रेस र राप्रपा अलि पछि स्थापना भएको माओवादी केन्द्र, समाजवादी लगायतका राजनीतिक दलहरु भए पनि उनहरुको भूमिका पालिकामा प्रभावकारी नदेखिएको बताइएको छ। एमाले गोकुलगंगाको प्रतिबद्धता पत्रको पूर्णपाठ"
उम्मेदवारहरुले कसरी जुटाउँदैछन् चुनावी खर्च?,"काठमाडौं : स्थानीय तह निर्वाचन आउन अब ११ दिनमात्रै बाँकी छ। निर्वाचन नजिकिँदै गर्दा उम्मेदवारहरु प्रचार प्रसारमा व्यस्त छन्। कतिपय उम्मेदवारलाई चुनावी खर्च जुटाउनै हम्मे परेको छ। आर्थिक अवस्था बलियो भएकालाई खासै फरक नपरे पनि कमजोर अवस्थाका उम्मेदवारलाई रकम जुटाउनै सकस भएको छ। यता निर्वाचन आयोगले उम्मेदवारले गर्न पाउने खर्चको सीमा निर्धारण गरेको छ। आयोगले अधिकतम ७ लाख ५० हजार रुपैँया खर्च गर्न पाउने मापदण्ड बनाए पनि उम्मेदवारहरुले करोडौं खर्च गर्ने गरेका छन्। अधिकांश उम्मेदवाहरुले आफन्त, व्यापारी र कार्यकर्ताबाट स्वेच्छिक सहयोग माग्ने गरेको बताइन्छ। केही उम्मेदवारहरुले त आफूसँग भएको सम्पत्ति पनि बिक्री गरेर चुनावी खर्च जुटाउने गरेको प्रतिक्रिया दिएका छन्। तनहुँ व्यास नगरपालिकाका मेयर उम्मेदवार दीपकराज जोशीले कैँची चिन्हबाट चुनाव लड्दैछन्। उनी स्वतन्त्रतर्फका उम्मेदवार हुन्। उनले निर्वाचनमा साथीहरुको सहयोगबाट केही रकम जुटेको बताए। म त पार्टीबाट उठेको होइन। हाम्रो देशको भोटिङ प्रणाली महँगो छ। मेरो स्पोन्सर भनेका साथीहरु हो। मसँग हिँड्ने मान्छेलाई मैले खुवाउनुपर्छ। पैसा बाँड्न हुँदैन भन्ने मान्यता राख्छु,' उनले भने। उनले नगरपालिकाकामा बेरुजु घटाउने र नगरपालिकाको चुहावट रोक्ने प्रतिबद्धतासहित चुनावमा होमिएका छन्। त्यस्तै काठमाडौं नागार्जुन नगरपालिकाका स्वतन्त्रतर्फबाट मेयर पदका उम्मेदवार राजन कोइरालाले भोट किन्नेहरुलाई आयोगले निर्धारण गरेको रकम पनि अपुग हुने बताए। उनले अहिलेसम्म ५० हजार रुपैँया पनि खर्च नभएको बताए। 'साथीहरु स्वयंसेवकका रुपमा खटिनुभएको छ। दाल, भात खुवाउन र प्रिन्टिङमा अलि खर्च हुने हो। चुनावको दिन राष्ट्रिय झण्डा लिएर मतदान केन्द्रमा पुग्छौं। त्यसदिन अलीअली जुस खुवाउनुपर्ला। खर्च भनेकै त्यही हो।' 'चुनावमा मुख्य कुरा एजेण्डा हुनुपर्छ। तर अहिले निर्वाचन खर्चिलो छ। स्थानीय व्यापारीहरुसँग स्वेच्छाले सहयोग मागेको छु' एमालेका तर्फबाट तुलसीपुर उपमहागरपालिकाका मेयर पदका उम्मेदवार टीकाराम खड्काले पनि निर्वाचन प्रणाली निकै महँगो भएको बताए। उनले आफ्ना नजिकका साथी, व्यापारीहरुबाट सहयोग लिएको बताए। 'चुनावमा मुख्य कुरा एजेण्डा हुनुपर्छ। तर अहिले निर्वाचन खर्चिलो छ। स्थानीय व्यापारीहरुसँग स्वेच्छाले सहयोग मागेको छु,' उनले भने। नेपाली कांग्रेसबाट टोखा नगरपालिका मेयरका उम्मेदवार रजनी थापाले पार्टीको झण्डा र व्यानरमा मात्रै खर्च भएको बताइन्। त्यति धेरै खर्च भएको छैन। आफैँ खर्च व्यहोरेकी छु। पार्टीको झण्डा, व्यानरमा त हो खर्च हुने,' उनले भनिन्। आयोगका अनुसार महानगरपालिकाको हकमा प्रमुख र उपप्रमुखले ७ लाख ५० हजार रुपैँयासम्म खर्च गर्न पाउनेछन्। जसअन्तर्गत् मतदाता नामावली खरिदमा १ हजार, सवारी साधनघोडामा एक लाख ५० हजार, सवारी इन्धन ४० हजार, प्रचार प्रसार सामाग्रीमा एक लाख, दुवानीमा २५ हजार, कार्यकर्ता परीचालनमा एक लाख ३९ हजार रुपैँयासम्म खर्च गर्न पाउने सीमा तोकिएको छ। त्यस्तै कार्यालय सञ्चालनमा एक लाख र विविधमा २५ हजार खर्च गर्न पाइनेछ। महानगरपालिकाअन्तर्गत वडाध्यक्ष र वडा सदस्य महिला र दलित वा अल्पसंख्यक सदस्यले तीन लाख रुपैँयासम्म खर्च गर्न पाउनेछन्। जसअन्तर्गत् मतदाता नामावली खरिदमा ५००, सवारी साधनघोडामा ३० हजार, सवारी इन्धन १५ हजार, प्रचार प्रसार सामाग्रीमा एक लाख, दुवानीमा १० हजार, कार्यकर्ता परिचालनमा ७५ हजार रुपैँयासम्म खर्च गर्न पाउने सीमा तोकिएको छ। कार्यालय सञ्चालनमा २० हजार र विविधमा ४ हजार ५ सय खर्च गर्न पाइने छ। उपमहानगरपालिकाको हकमा प्रमुख र उपप्रमुखले ५ लाख ५० हजार रुपैँयासम्म खर्च गर्न सक्नेछन्। जसअन्तर्गत् मतदाता नामावली खरिदमा १ हजार, सवारी साधनघोडामा एक लाख १० हजार, सवारी इन्धन २६ हजार, प्रचार प्रसार सामाग्रीमा ८५ हजार, दुवानीमा १५ हजार, कार्यकर्ता परिचालनमा एक लाख रुपैँयासम्म खर्च गर्न पाउने सीमा तोकिएको छ। त्यस्तै कार्यालय सञ्चालनमा ४० हजार र विविधमा १३ हजार रुपैयाँ खर्च गर्न पाइने छ। उपमहानगरपालिकाको हकमा वडाध्यक्ष र वडा सदस्य महिला र दलित तथा अल्पसंख्यक सदस्यले २ लाख ५० हजार रुपैयाँसम्म खर्च गर्न सक्नेछन्। जसअन्तर्गत मतदाता नामावली खरिदमा ५००, सवारी साधनघोडामा २० हजार, सवारी इन्धन १५ हजार, प्रचार प्रसार सामग्रीमा ३५ हजार, दुवानीमा ८ हजार, कार्यकर्ता परिचालनमा ६५ हजारसम्म खर्च गर्न पाउने सीमा तोकिएको छ। कार्यालय सञ्चालनमा भने ६७ हजार र विविधमा ४ हजार पाँच सय रुपैँया खर्च गर्न पाइने छ।"
स्थानीय तह निर्वाचन : मोरङको विकट क्षेत्रका मतदानस्थलको अनुगमन,"विराटनगर : मोरङ जिल्लाको विकट क्षेत्रमा रहेका मतदानस्थलको अनुगमन गरिएको छ । आसन्न स्थानीय तह निर्वाचनलाई लक्षित गरेर सुरक्षा अधिकारीले दुर्गम स्थानका मतदानस्थलको पहिलो पटक अनुगमन गरेका हुन् । सुगम जिल्ला मोरङमा स्रोत साधनका हिसाबले निक्कै पछाडि परेको तथा सुरक्षा उपस्थिति कमजोर रहेको र भौगोलिक हिसाबमा विकट मानिएको केराबारी गाउँपालिकाका दुईवटा मतदानस्थलको अनुगमन सुरक्षा अधिकारीले गरेका हुन् । अनुगमनका लागि मुख्य निर्वाचन अधिकृत भरत लम्साल, प्रमुख जिल्ला अधिकारी काशीराज दाहाल, नेपाली सेनाका प्रमुख सेनानी अमृत थापा, मोरङ प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासु सिग्देलसहितको टोली पुगेको थियो । धनकुटाको भेडेटार हुँदै गएको टोली मतदानस्थलको अनुगमन सकेर आइतबार राति विराटनगर फर्किएको छ । प्रजिअ दाहालले सडकको अवस्थाका कारण केही सहजता र अलि कम समयमा मतदानस्थल पुग्न धनकुटाको भेडेटार हुँदै जानुपर्ने बाध्यता रहेको बताए । दुईवटा मतदानस्थलको अनुगमन सकेर विराटनगर फर्किन टोलीलाई १२ घण्टाभन्दा बढी समय लागेको थियो । दाहालले केराबारी गाउँपालिका१ पाटी गाउँमा रहेको सरस्वती मावि र केराबारी२ जेफालेस्थित पञ्चायत आधारभूत विद्यालय मतदानस्थलको अनुमगन गरिएको जानकारी दिए । २ वटा मतदान केन्द्र रहेको सरस्वती मावि मतदानस्थलमा १ हजार ७ सय ९३ र एउटा मात्रै मतदान केन्द्र रहेको पञ्चायत आधारभूत विद्यालयमा ९ सय ८९ जना मतदाता छन् । अनुगमन र निरीक्षण गर्दै भौगोलिक हिसाबले विकट रहेका मतदानस्थलको अवस्थाका बारेमा जानकारी लिइएको प्रजिअ दाहालले बताए । वैशाख ३० गते हुने निर्वाचनमा उचित सुरक्षा व्यवस्था मिलाउँदै भयरहित, शान्तिपूर्ण र निष्पक्ष रूपमा मतदान गर्ने वातावरण बनाउन मतदानस्थलको अनुगमन गरिएको उनको भनाइ छ । मतदानस्थलसम्म पुग्ने कच्ची सडक वर्षाका कारण हिलाम्य बनेको छ । सवारीसाधन सहज रूपमा चल्नसक्ने अवस्था छैन,' दाहालले भने, 'ठाउँठाउँमा गाडी फस्ने समस्या छ । मोरङको मतदानस्थलमा पुग्न अर्को जिल्ला हुँदै जानुपर्ने बाध्यता छ । आकस्मिक समस्या पर्दा सुरक्षा सहयोगका लागि सीमा जोडिएको धनकुटासँग पनि समन्वय भइरहेको उनले बताए । विकट क्षेत्रमा मतपत्र लगायतका निर्वाचन सामग्री ढुवानीको जिम्मा नेपाली सेनालाई दिइएको छ । निर्वाचनका बेला प्रत्येक मतदानस्थलमा ३० मिनेटभित्रमा पुग्न सक्ने गरी सेनाको टोली तैथान गर्ने सरकारको नीति छ । तर दुर्गमका मतदानस्थलमा भिन्दै टोली तैनाथ गरेर त्यही हिसाबको सुरक्षा व्यवस्था मिलाउनुपर्ने अवस्था रहेको प्रजिअ दाहालले बताए । जिल्ला सुरक्षा समितिमा छलफल गरेर यसको निस्कर्षमा पुगिने उनको भनाइ छ । मोरङमा ३ सय मतदानस्थल र ८ सय २० वटा मतदान केन्द्र रहेका छन् ।"
घरदैलोमार्फत् भोट माग्न व्यस्त मेयरकी उम्मेदवार सिर्जना सिंह (तस्बिर),काठमाडौं : स्थानीय तह निर्वाचनमा उम्मेदवारहरु घरदैलो अभियानमा जुटेका छन्। आफ्ना एजेण्डाहरु पेश गर्दै उनीहरु घरदैलोमा व्यस्त बनेका हुन्। देशको राजधानी रहेको सहर काठमाडौं महानगरमा सत्ता गठबन्धन र प्रमुख प्रतिपक्षी दल एमालेबीच मुख्य प्रतिस्पर्धा हुने देखिएको छ। काठमाडौं महानगरमा गठबन्धनबाट मेयर कांग्रेसलाई र उमपेयर एकीकृत समाजवादीले पाएको छ। यसैक्रममा काठमाडौं महानगरपालिका कांग्रेसबाट मेयरका उम्मेदवार बनेकी सिर्जना सिंह बसन्तपुर क्षेत्रमा मतदातासँग भोट मागीरहेकी छन् । उनीसहित वडाध्यक्षको टोली प्रतिबद्धता पत्र लिएर वडावडामा मतदातासँग भोट मागिरहेकी छन् । उम्मेदवारहरुले आफूले जितेपछि विकासका पूर्वाधारहरुको स्तरोन्नती गर्ने भन्दै भोट दिन वडावासीहरुलाई अपील गरेका छन्। सिंह दलबलसहित आफ्नो क्षेत्रका नागरिकहरुसँग आफ्ना योजना सुनाउँदै भोट मागिरहेकी छन् । उनी कांग्रेस नेता प्रकाशमान सिंहकी श्रीमती हुन्। तस्बिरमा हेर्नुहोस्
"विवादमा आईजीपी नियुक्ति, एआईजी पोखरेल सर्वोच्चमा","काठमाडौं : नेपाल प्रहरी महानिरीक्षक(आईजीपी) नियुक्तीविरुद्ध सर्वोच्च अदालतमा रिट परेको छ । महानिरीक्षक नियुक्तिमा असहमति जनाउँदै अतिरिक्त महानिरीक्षक (एआईजी) विश्वराज पोखरेलले सर्वोच्चमा रिट निवेदन दिएका छन् । रिट निवेदनमा पोखरेलले वरीयता मिचेर आईजीपी नियुक्तिको निर्णय बदरको माग गरेका छन्। सर्वोच्चका सहप्रवक्ता देवेन्द्र ढकालले महानिरीक्षक नियुक्तविरुद्ध रिट प्राप्त भएको बताए । उनले अन्नपूर्णसँग भने, 'रिट निवेदन प्राप्त भएको छ।अख्तियार प्राप्त अधिकारीबाट रिटबारे अध्ययन भइरहेको छ। 'आफूभन्दा कनिष्टलाई आईजीपी बनाएको भन्दै एआईजी पोखरेल सर्वोच्च गएका हुन् । आइतबार बसेको मन्त्रिपरिषद् बैठकले तेस्रो वरीयतामा रहेका धीरजप्रताप सिंहलाई आईजीपी नियुक्त गर्ने निर्णय गरेको थियो । एआईजी सिंहले आजै दर्ज्यानी चिन्ह लगाएका छन्।आईजीपी नियुक्त गर्ने मन्त्रिपरिषद्को निर्णयप्रति असहमति जनाउँदै एआईजीद्वय पोखरेल र सहकुल थापाले सार्वजनिक रुपमै असन्तुष्टि व्यक्त गर्दै आएका छन् ।"
पार्टी कार्यालयबाहेकका स्थानमा दलको झण्डा नराख्नु,"काठमाडौं : निर्वाचन आयोगले पार्टी कार्यालयबाहेकका स्थानमा दलको झण्डा र चुनाव चिन्ह नराख्न निर्देशन दिएको छ। आयोगले सोमबार सूचना जारी गर्दै सार्वजनिक भवन, सार्वजनिक उद्यान, सार्वजनिक सडकका पोल वा कुनैपनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह नराख्न भनेको छ। सूचनामा भनिएको छ, दल वा उम्मेदवारको चुनाव चिन्ह वा दलको झण्डाको तोरण बनाई सार्वजनिक प्रदर्शन गर्न वा गराउन नहुने, कुनै किसिमको भित्तेलेखन गर्न वा गराउन नहुने व्यवस्था विपरित कतिपय स्थानमा कानूनले बर्जित गरेका यस्ता कार्य भैरहेको भन्ने आयोगको जानकारीमा आएको हुँदा राजनीतिक दल, उम्मेदवार, निर्वाचन प्रतिनिधि वा कुनै व्यक्तिले आचारसंहिता विपरीत पोष्टर, भित्ते लेखन, तुल, ब्यानर, डिजिटल डिस्प्ले जस्ता प्रचारात्मक सामग्री प्रयोग गरेको पाइएमा तत्काल हटाउने वा हटाउन लगाउने र त्यस्तो स्थानलाई दुरुस्त बनाई राख्न आदेश गरिएको छ। कुनैपनि उम्मेदवारले आफ्नो कार्यालय बाहेकका स्थानमा झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स र ग्लुसाइन बोर्ड राख्न तथा श्रव्य सामग्री बजाउन र श्रव्यदृश्य सामग्रीहरु प्रदर्शन गर्न नहुने आयोगको प्रावधान रहेको छ।"
यी हुन् सुदूरका पालिका हाक्ने तयारीमा रहेका महिला,"सुदूरपश्चिम ब्युरो(अन्नपूर्ण) धनगढी : संविधानमै ३३ प्रतिशत महिला उम्मेदवार हुनुपर्ने प्रावधान छ। हरेक पार्टीका विधानमा पनि पार्टीभीत्र ३३ प्रतिशत महिला सहभागिताका प्रतिवद्धताहरु गरिएका छन तर अवसर आउने बेला महिलालाई खासै प्राथमिकता दिईको पाईदैन। सुदूरपश्चिममा गठबन्धन र अरु ठूला दलहरुले थोरै संख्यामा मात्र महिलाहरुलाई प्रमुख पदमा उम्मेदवार बनाएका छन्। अछाममा नेपाली कांग्रेसले एक र नेकपा एमालेले एक गरी दुई जनामात्रै प्रमुख पदमा महिला छन। नेपाली कांग्रेसबाट पञ्चदेवल विनायक नगरपालिकामा अम्बिका चलाउनेले उम्मेदवारी दर्ता गराएकी छन् भने नेकपा एमालेबाट साँफेबगर नगरपालिकाको प्रमुखमा पशुपति कुँवरले उम्मेदवारी दिएका छन्। चलाउने पञ्चदेवल विनायक नगरपालिकामा हाल उपप्रमुख र नेपाली कांग्रेसको सुदूरपश्चिम प्रदेश सहमहामन्त्री हुन्। कुँवर नेकपा (एमाले) जिल्ला सदस्य हुन। पशुपति कुँवरले अन्याय, असमानता र विभेदरहित नगर निमार्णको प्रण गरेकी छिन।सबै भन्दा पहिला त हिँसा रहित घर र समाज निमार्णमा लाग्नेछु, अन्याय अत्याचारका बिरुद्धमा मेरो अभियान हुनेछ , त्यसपछि नगरलाई वातावरणमैत्री बनाउछु उनले भनिन। कुवर अछाममा छाउपडि गोठ भत्काउने अभियानकी अभियन्ता पनि हुन। पञ्चदेवल नगरपालिकाका प्रमुखका उम्मेदवार अम्बिका चलाउनेले नगरको समग्र बिकास, बिषेश गरी पिछडिएका वर्ग महिलाहरुको उत्थानका लागि आफ्नो उम्मेदवारी रहेको बताईन्। गठबन्धनका कारण कतिपय स्थानीय तहमा महिलालाई प्रमुख वा उपप्रमुखमा उम्मेदवार नै बनाईएको छैन। डडेल्धुराको सदरमुकाम रहेको अमरगढी नगरपालिमामा नेकपा एकीकृत समाजवादीले संगिता भण्डारीलाई नगरप्रमुखमा उम्मेदवार बनाएको छ। भण्डारीले लैङ्गिक समानताका एजेन्डामा ठूलाठूला कुरा गर्ने पार्टीहरूले गठबन्धनका नाममा महिलाहरुको चाहनामा कुठाराघात गरेको आरोप लगाईन। पार्टीको न्यायोचित निर्णयलाई मान्न सकिन्छ, तर अन्याय हिजो पनि सहन सकेनौ, आज पनि सहदैनौ र भोलिपनि सहन गर्न सकिदैन भण्डारी भन्छिन। मेयरमा जिते पुरुषहरुले गर्ने कामभन्दा अब्बल भएर देखाउछु।डडेल्धुरामा सत्ता गठबन्धनका दलहरूले मित्रवत् व्यवहारका साथ चुनावी मैदानमा जाने सहमति गरेकाले भण्डारीले मेयरमा उम्मेदवारी पाएकी हुन। नेकपा एमालेले कञ्चनपुरको बेलौरी नगरपालिकामा कमला बोहरा र बेदकोट नगरपालिकामा शुसिला सिंहलाई मेयरमा उम्मेदवार बनाएको छ। नेकपा एमालेकी केन्द्रीय सदस्यसमेत रहेकी बोहरा विद्यार्थीदेखि नै एमालेको राजनीतिमा थिईन।पार्टीले विश्वास गरेर टिकट दियो, आगामी वैशाख ३० गते हुने स्थानीय तहको निर्वाचनमा सफल भए नगरको मुहार फेर्छु उनी भन्छिन। बेलौरी नगरपालिकामा बोहरा, माओवादी केन्द्र र समाजवादीको गठबन्धनसँग प्रतिस्पर्धा गरिरहेकी छिन्। मेयर एक राजनीतिककर्मी मात्र नभएर नगरको विकासको मोडल तयार पार्ने राम्रो व्यवस्थापक हुनुपर्छ, उनले भनिन्, त्यो गुण ममा छ, जनतामा आशा जगाउँदै आफ्नो कर्म गरिरहने छु। एमालेको चितवनमा भएको दशौं महाधिवशेनबाट केन्द्रीय सदस्यमा निर्वाचित भएकी कमला कञ्चनपुर जिल्लाको पार्टी सहइन्चार्ज पनि हुन्। राजनीतिकशास्त्रमा स्नातकोत्तर र कानूनमा एलएलएम गरेकी बोहरा भन्छिन,मेरा लागि जति पनि रोजगारीमा अवसर थिए, जनताको सेवा गर्छु भनेर राजनीति रोजे। नेकपा एमालेकोतर्फबाट बझाङको बुंगल नगरपालिकामा धनदेवी कुँवरले मेयरमा उम्मेदवारी दिएकी छिन्। २०३४ सालमा साविकको पिपलकोट अहिलेको बुंगल नगरपालिका६ दानतोलीमा जन्मेकी कुँवर २०४७ सालमा नेकपा एमाले निकट अनेरास्ववीयूको प्रारम्भिक कमिटीमा सदस्य बनेकी थिइन्। २०७० सालदेखि नेकपा एमालेका विभिन्न कमिटीहरुमाआवद्ध भएर राजनीति गर्न थालिन्। अहिले उनी अखिल नेपाल महिला संघका केन्द्रिय सदस्य, नेकपा एमाले बझाङ जिल्ला कमिटी सदस्य र बुंगल नगरपालिका सहइन्चार्जसमेत हुन्। बझाङमा गठबन्धनमा आवद्ध दल र अन्य दलले महिलालाई पन्छाएको बेलामा आफू मेयरका लागि एमालेबाट लड्नु निकै ठूलो न्याय भएको उनको तर्क छ। आसन्न बैशाख ३० गते हुने स्थानीय तहको निर्वाचनमा नेपाली कांग्रेसले लम्कीचुहा नगरपालिकामा महिलालाई मेयर पदको उम्मेदवार बनाएको छ। कांग्रेसले उम्मेदवार बनाएका सुशीला शाही १३ वटा स्थानीय पालिका रहेको कैलालीकी एक मात्रै महिला उम्मेदवार हुन्। उनी कांग्रेस, नेकपा माओवादी केन्द्र, नेकपा एकीकृत समाजवादीसहित पाँच दलीय गठबन्धनका तर्फबाट मेयरकी उम्मदवार भएकी हुन्। यसअघि सोही नगरपालिकामा कांग्रेसका दुई जना उम्मेदवार भएका थिए। मेयरका लागि भक्तबहादुर थापा र सुशीला शाहीको उम्मेदवारी दर्ता भएको थियो। एउटै पार्टीबाट दुईजनाको उम्मेदवारी परे पनि अन्ततः कांग्रेसले शाहीलाई नै आधिकारिक उम्मेदवार बनाएको कांग्रेस लम्कीचुहाका नगर सचिव ललित देउवा जानकारी दिएका छन्।"
"आईजीपी नियुक्तिविरुद्धको रिट सर्वोच्चमा दर्ता, बुधबारलाई पेशी तोकियो","काठमाडौं : नेपाल प्रहरी महानिरीक्षक (आईजीपी) नियुक्तीविरुद्ध सर्वोच्च अदालतमा रिट दर्ता भएको छ। महानिरीक्षक नियुक्तिमा असहमति जनाउँदै अतिरिक्त महानिरीक्षक (एआईजी) विश्वराज पोखरेलले सर्वोच्चमा रिट निवेदन दिएका हुन्। सर्वोच्चका सहप्रवक्ता देवेन्द्र ढकालले महानिरीक्षक नियुक्तविरुद्ध रिट दर्ता भएको बताए । उनले अन्नपूर्णसँग भने, 'रिट निवेदन दर्ता भएको छ। बुधबारका लागि पेशी तोकिएको छ।' रिट निवेदनमा पोखरेलले वरीयता मिचेर आईजीपी नियुक्ति निर्णय बदरको माग गरेका छन्। आफूभन्दा कनिष्टलाई आईजीपी बनाएको भन्दै एआईजी पोखरेल सर्वोच्च गएका हुन् । आइतबार बसेको मन्त्रिपरिषद् बैठकले तेस्रो वरीयतामा रहेका धीरजप्रताप सिंहलाई आईजीपी नियुक्त गर्ने निर्णय गरेको थियो । एआईजी सिंहले आजै दर्ज्यानी चिन्ह लगाएका छन्।आईजीपी नियुक्त गर्ने मन्त्रिपरिषद्को निर्णयप्रति असहमति जनाउँदै एआईजीद्वय पोखरेल र सहकुल थापाले सार्वजनिक रुपमै असन्तुष्टि व्यक्त गर्दै आएका छन्"
विवादास्पद अभिव्यक्ति दिएको भन्दै निर्वाचन आयोगले सोध्यो स्थापितलाई स्पष्टीकरण,"काठमाडौंः काठमाडौं महानगरपालिकाका मेयरका उम्मेदवार केशव स्थापितलाई निर्वाचन आयोगले स्पष्टीकरण सोधेको छ। आयोगले केहि दिनयता स्थापितले दिएको अभिव्यक्तिलाई लिएर चित्तबुझ्दो जवाफसहित स्पष्टिकरण सोधेको हो । आयोगका सहप्रवक्ता सूर्यप्रसाद अर्यालले सार्वजनिकरुपमा दिएको अभिव्यक्तिका विषयमा जवाफ माग गरिएको बताए। उनले भने, 'हामीले काठमाडौं महागरका मेयरका उम्मेदवार स्थापितलाई उहाँको अभिव्यक्तिका विषयमा जवाफ माग गरेका छौं ।' स्थापितलाई २४ घन्टाभित्र स्पष्टीकरण दिन भनिएको छ। मेयरका उम्मेदवार स्थापितले एक कार्यक्रममा प्रश्नकर्ता भावना राउतलाई 'यू आर नाइस लेडी तर थुतुनो राम्रो भएन' भन्ने अभिव्यक्ति दिएका थिए । यस्तै, काठमाडौं महानगरका मेयरका उम्मेदवार बालेन शाहलाई अन्तर्राष्ट्रिय ठगको संज्ञा दिएका थिए।"
विश्वभर चरम मुद्रास्फीति,"वासिङटन : संसारभर मुद्रास्फीति बढेको छ। अमेरिकामा मात्रै ४० वर्षयताकै उच्च मुद्रास्फीति बढेको विभिन्न सूचकांकले देखाएको छ। जसले गर्दा अमेरिकी जनताले चर्को महँगीको मार भोगिरहेका छन्। ब्युरो अफ लेबर स्ट्याटिसटिकका अनुसार अमेरिकामा मार्च महिनामा मुद्रास्फीति ८५ प्रतिशत पुगेको छ। एक ग्यालन ग्यासको मूल्य सन् २०२१ जनवरीको भन्दा करिब दोब्बर छ। घरजग्गा मूल्य सूचकांक फेब्रुअरीमा १९८ प्रतिशतले बढेको छ। मार्च महिनामा नै खाद्यान्न वस्तुको मूल्य एक वर्ष अघिको भन्दा १० प्रतिशतले बढेको थियो। अहिले मूल्यवृद्धि उत्कर्षमा पुगेका भन्दै केही विश्लेषकहरूले यो बोझ छिट्टै कम हुन सक्ने अनुमान गरेका छन्। यसै साता हुने अमेरिकाको केन्द्रीय बैंक फेडरल रिजर्भको भेलाले सम्भवतः ब्याजदर बढाउने छ। ब्याजदर मुद्रास्फीति नियन्त्रण गर्ने उपकरण भएकाले यस्तो योजना अघि सारेको केन्द्रीय बैंकको भनाइ छ। यसरी ब्याजदर बढ्दै जाँदा अर्थतन्त्रमा ठूलो मन्दी आउन सक्ने लगानीकर्ताले आँकलन गरेका छन्। यसबारे उनीहरू डराएका छन्। एलपीएल फाइनान्सियलका लागि प्रमुख बजार रणनीतिकार रायन डेट्रिक मुद्रास्फीति चरम सीमामा पुगेको बताउँछन्। चरम सीमामा पुगेपछि अब वर्षको आधाआधी सकिएसँगै ब्याजदर विस्तारै घट्न सक्ने उनको अनुमान छ। फेडरल रिजर्भले इन्धन र कृषि खाद्यान्न वस्तु बाहेकका व्यक्तिगत उपभोग्य वस्तु र सेवाको खर्च सूचकांकलाई नजिकबाट नियालेको छ। त्यो हेर्ने सूचकांक मार्च महिनामा ५२ प्रतिशतले मूल्य वृद्धि भएको थियो। यद्यपि व्यक्तिगत उपभोग्य वस्तुको मूल्य अर्थशास्त्रीको अपेक्षा गरेको भन्दा तल रहेको छ। विश्लेषकहरूले मुद्रास्फीति मार्चमा शिखरमा पुुगेको हुनाले अब ठूलो दरमा घट्न सक्ने अपेक्षा गरेका छन्। यसका ३ कारण दिएका छन्। अर्थशास्त्री डेट्रिककाअनुसार यसअन्तर्गत पुराना कारको मूल्य घटेको छ। यस्तै, मूल्य माथिल्लो सतहमा अडिएर बस्न सकेको छैन अर्थात् मूल्य एउटा विन्दुमा स्थिर हुन सकेको छैन। आपूर्ति शृंखला विस्तारै सहज हुँदै गएको छ तर चीनमा कोभिडका कारण भएको लकडाउनले आपूर्ति चक्र बिग्रिन सक्छ। युक्रेनमा रूसको आक्रमणका कारणले गर्दा चिपको अभावले नयाँ कार पाउन धेरै गाह्रो बनाएको छ। यसैले गर्दा प्रयोग गरिएका कार र ट्रकहरूको मूल्य समान रूपमा बढेको छ। एक सूचकांकका अनुसार फेब्रुअरीमा प्रयोग गरिएको कारको मूल्य करिब ४५ प्रतिशत बढेको थियो। तर, त्यसयता यो करिब २५ प्रतिशतमा झरेको छ। दुई महिनाको गिरावटले कुल उपभोक्ता मूल्य सूचकांकमा ४ प्रतिशत हिस्सा ओगट्ने पुराना कारहरूको मूल्य ४५ प्रतिशतबाट २५ प्रतिशतसम्म घटेका कारण मूल्यवृद्धि कोरोना अघिको स्तरमा आउनसक्ने आँकलन गरिएको छ। फेडरल रिजर्भ बैंक अफ एटलान्टाले मुद्रास्फीतिलाई दुई वर्गमा विभाजन गरेको छ। एक हो उच्च स्थिर विन्दुको मूल्यवृद्धि (माथि गएपछि नघट्ने) र अर्को मूल्यवृद्धि तलमाथि भइरहने। उच्च स्थिर विन्दुको मुद्रास्फीति भनेको वस्तुहरूको टोकरी हो जुन मूल्यमा अभै बिस्तारै र स्थायी रूपमा परिवर्तन हुन्छ। यसमा शिक्षाको लागत, सार्वजनिक यातायात र गाडीका बिमा जस्ता चिजहरूको मूल्य एक पटक बढेपछि घट्दैन। यस्ता मुद्रास्फीतिमा ग्यास, कपडा, दूधलगायतका चिजहरू पर्छन् जसको लागत छिटो माथि र तल जान्छ। सन् १९७० को मुद्रास्फीतिको समयमा अस्थिर र स्थिर मुद्रास्फीति दुवै बढ्यो। तर, हालसम्म अस्थिर मुद्रास्फीति लचिलो मुद्रास्फीतिको तुलनामा सपाट रहेको छ। यो अस्थायी हुन सक्छ भन्ने राम्रो संकेत हो। निःसन्देह, चिपचिपा मुद्रास्फीतिलाई समात्न केही समय लाग्न सक्छ। तर, डेट्रिक भन्छन् कि उनी आशावादी छन्। लचिलो मुद्रास्फीति रबर ब्यान्ड जस्तै हो, उनले भने, तपाईं यसलाई धेरै टाढा फैलाउन सके पनि यो फेरि आफ्नै ठाउँमा फिर्ता हुनेछ। चीनमा भएको लकडाउनले विश्वव्यापी आपूर्ति शृंखलालाई चोट पुर्याउन सक्छ। यद्यपि यस्तो देखिन्छ कि कम्तीमा अहिलेका लागि भए पनि समस्याहरू कम हुँदैछन्। डेट्रिकका अनुसार यदि व्यवसायीहरूले सजिलैसँग थप आपूर्ति गर्न सके भने सामग्रीको मूल्य तल झर्छन् र उपभोक्ताहरूलाई वस्तु र सेवाहरूका लागि धेरै शुल्क तिर्नु पर्दैन। एलपीएलको आर्थिक तथ्यांकका अनुसार सांघाईबाट लस एन्जलस, न्युयोर्क र रोटरडममा ढुवानी दरहरू गत वर्षको तुलनामा औसतमा २८ प्रतिशत कम छन्। अर्को संस्थाको एक नयाँ तथ्यांकअनुसार कन्टेनर जहाजहरूका लागि तालिकाको विश्वसनीयता सुधार पनि जारी छ। विशेष गरी टिकाउ हुने सामानहरूका लागि मुद्रास्फीति तल झर्नु भनेको अचानक देखिएको परिणाम हुन सक्ने डेट्रिकले बताए। तैपनि, उनले चेतावनी दिँदै भने, यो बताउन गाह्रो छ कि हामीले सुरुङको अन्त्यमा प्रकाश देखिरहेका छौं कि आउँदै गरेको ट्रेन। सीएनएन"
१४९ दलित महिला सदस्यमा उम्मेदवारी परेन,काठमाडौं : आसन्न स्थानीय तह निर्वाचनमा १४९ दलित महिला सदस्यको उम्मेदवारी नै नपरेको निर्वाचन आयोगले जनाएको छ। कूल ६ हजार ७४३ दलित महिला सदस्यको उम्मेदवार हुनुपर्नेमा १४९ पदमा भने उम्मेदवारी नै नपरेको आयोगले जनाएको हो। रासस
नेकपा एस दैलेखका उपसचिव लामिछाने र सदस्य रोहित एमालेमै फर्किए,"दैलेख : नेकपा (एकीकृत समाजवादी) पार्टी दैलेखका उपसचिव अमृता लामिछाने मगर नेकपा एमालेमै फर्किएकी छन् । सोमबार एक विज्ञप्ति जारी गर्दै उनले एमालेमै फर्किएको जानकारी गराएकी हुन् । उनीसँगै नेकपा (एकीकृत समाजवादी) को जिल्ला कमिटी सदस्य रोहित लामिछाने मगर पनि एमालेमै फर्किएका छन् । रोहित नेकपा (एकीकृत समाजवादी) पार्टी निकट अनेरास्ववियूको जिल्ला अध्यक्ष समेत हुन् । उपसचिव अमृता लामिछानेमगर र सदस्य रोहित लामिछाने मगरले जारी गरेको संयुक्त विज्ञप्तीमा नेकपा विभाजनपछि नेकपा एमालेलाई कमजोर बनाउन प्रचण्ड र माधव नेपाल तल्लो तहसम्म गिरेर एमाले नेतृत्वको सरकार ढाल्ने र परमादेशको काँग्रेस नेतृत्वको सरकार बनाएको आरोप लगाएका छन् । एकीकृत समाजवादी पार्टीले कम्युनिष्ट आन्दोलनलाई बदनाम हुने गरी व्यवहारमा दक्षिणपन्थी बाटो अबलम्बन गरेकाले समाजवादी पार्टी त्यागेको विज्ञप्तिमा उल्लेख छ । साथै उनीहरुले एकीकृत समाजवादीमा लागेका अन्य नेता, कार्यकर्तालाई पनि एमालेमा फर्किन आह्वान गरेका छन् ।"
मिथिलालाई नमूना नगर बनाउन भिजन र मिसनका साथ मेयरको उम्मेदवारी दिएको हुँ : महतो,"ढल्केवर(धनुषा) : धनुषाको मिथिला नगरपालिकाका नेपाली कांग्रेसबाट मेयरका उम्मेदवार महेन्द्र महतोले देशकै नमूना नगरपालिकाको रुपमा विकास गर्न भिजनकासाथ उम्मेदवारी दिएको बताएका छन् । पुष्पवलपुरमा घरदैलोको क्रममा भेटेका महतोले अन्नपूर्णसँग भने, 'मिथिला नगरपालिकालाई देशकै नमूना नगरपालिकाको रुपमा विकास गर्न भिजन र मिसनका साथ उम्मेदवारी दिएको हुँ ।' उनले भ्रष्टाचाररहित समाजको निर्माण गर्ने आफ्नो पहिलो प्राथमिकता रहने बताए । 'नगरपालिकालाई समुन्नत र समृद्ध नगरपालिका निर्माणमा थुप्रै आधार तयार गर्न बाँकी रहेको छ । व्यवस्थित शहरीकरणका लागि भिजनको आवश्यक्ता छ, महतोले भने, ' नगरपालिकालाई कसरी नमूना नगरपालिकाको रुपमा विकास गर्न सकिन्छ भन्ने भिजन मसँग छ । मलाई मतदाताहरुले काम गर्ने मौका दिनुहुनेछ भन्नेमा म विश्वस्त छु ।' मिथिला नगरपालिकामा ८० प्रतिशत जनता कृषिमा आस्रित रहेकाले यहाँको किसानलाई सिँचाई, मलखाद्य तथा बिउ विजनको अभाव हुन नदिने दावी गरे । विगतको नेतृत्वहरुले गलतका कारण नगरको विकास हुन नसकेकोमा उनले जिकिर गरे । आफू निर्वाचित भए नगरमा शिक्षा, स्वास्थ्य, कृषि तथा पर्यटन क्षेत्रमा विकास गर्नका लागि योजनाबद्ध रुपमा काम गर्ने दावी गरे । मिथिला नगरपालिकालाई प्राविधिक शिक्षाको केन्द्रको रुपमा विकासका लागि पहल गर्ने पनि उनको कथन छ । उनले नदी दोहन नगरभित्रको ठूलो समस्या बनेको बताउँदै क्रसर उधोगहरुलाई व्यवस्थित गर्नेदेखि उत्खनन् र दोहनलाई उन्मुलन गर्ने विश्वास दिलाए । 'निर्वाचित भएपछि नगरवासीकै सल्लाहको आधारमा नगर विकासका लागि काम गर्नेछु । घरदैलोको क्रममा मतदाताहरुबाट राम्रो रेस्पोन्स पाइरहेको छु । म नगरप्रमुखमा निर्वाचित हुनेमा पूर्णरुपमा विश्वस्त छु,' महतोले भने ।"
"महिला उम्मेदवारका प्रतिवद्धता : सुन्दर, सुरक्षित र विकसित काठमाडौं","काठमाडौं : अन्धकारमय र फोहोर काठमाडौंलाई उज्यालो र सफा स्वस्थ हराभरा काठमाडौं बनाउने प्रतिवद्धता गठबन्धनका तर्फबाट काठमाडौंमा प्रमुखकी उमेदवार सिर्जना सिंहले जनाइन्। शान्ती, न्याय र लोकतन्त्रका लागि समावेशी महिला सञ्जाल संकल्प र महिला गैरासरकारी संस्था महासंघको संयुक्त आयोजनामा सोमबार काठमाडौंमा सम्पन्न कार्यक्रममा कांग्रेस नेतृ सिंहले आफूले वर्षौंसम्म सक्रिय राजनीति गरे पनि कहिले पदको अपेक्षा नगरेको बताइन्। उनले आफू काठमाडौंको मेयर भए कामकाजी महिला एवं किशोरीले दिनरात सुरक्षित तरिकाले शहरको कुनै पनि कुनामा हिँड्डुल गर्नसक्ने वाताबरण बनाउने प्रतिवद्धता जनाइन्। आमको नामबाट नागरिकताको दिलाउने, युवालाई विदेश जानबाट निरुत्साही गर्न यही अवसरको सिर्जना गर्ने, काठमाडौंमा खेलकुदको विकासमा सक्रियता देखाउने, खानेपानी र शौचालयलगायतको सुविधा सर्वसुलभ बनाउने पनि उनले जनाइन्। वैशाख ३० गते हुने स्थानीय तहको निर्वाचनमा विभिन्न पार्टीबाट उमेदवारी दिने महिलाका प्रतिवद्धता लिने क्रममा काठमाडौं महानगरमा नेकपा एमालेबाट उपमेयरमा उमेदवार सुनिता डंगोलले आफूले जित हासिल गरेमा काठमाडौंको विकासका लागि आफूभन्दा अग्रजको माया, आर्शिवाद र मार्गनिर्देशन लिएर युवा पुस्ताको जोस र विज्ञताका साथ अगाडि बढ्ने उनले बताइन्। टोखा नगरपालिकाबाट नेपाली कांग्रेसकी उमेदवार रजनी थापाले महिला सशक्तीकरण किटको अवधारणा अघि सारिन्। जसअन्तर्गत महिला दिदीबहिनीलाई 'वुमन इम्पावरमेन्ट सेल'मार्फत् उद्यमशील बनाउने र उनीहरुले बनाएको सामान टोखा नगरपालिकाको हाट बजारमा बिक्री गरी आम्दानी गराउने उनको सोच छ। 'वुमन इन्करेजमेन्ट सेल'मार्फत् महिलालाई सशक्तीकरणका लागि प्रोस्ताहन गर्ने र 'वुमन फाइट ब्याक सेल'मार्फत् न्यायको शासनलाई स्थापित गर्ने र हिंसाविरुद्धको लडाइँमा महिलालाई पूर्ण साथ दिने उनको योजना छ। संकल्पकी वरिष्ठ उपाध्यक्ष शोभा बस्नेतले सञ्चालन गरेकी कार्यक्रममा विवेकशिल साझाको तर्फबाट उम्मेदवार बनेकी समिक्षा बास्कोटाले काठमाडौं महानगरपालिकालाई सुरक्षित बनाउनु आजको पहिलो आवश्यकता भएको औंल्याइन्। उनले सत्तारुढ दलहरुको गठबन्धनले महिलाको ३३ प्रतिशत सहभागिताको कानुनी प्रावधानलाई किनारा लगाएको बताउँदै हालः रहेको राजनीतिक दलहरुको सिण्डिकेट तोड्न आफ्नो पार्टीले मेयरमा उमेदवारी दिएको बताइन्। कार्यक्रममा राष्ट्रिय प्रजातन्त्र पार्टीबाट काठमाडौं महानगरबाट उपमेयरकी उम्मेदवार विनिता मगैयाँले व्यवस्थित रुपमा घर चलाउन सक्ने महिलाले देशको नेतृत्व पनि कुशलतापूर्वक गर्न सक्ने धारणा राखिन्। त्यस्तै विवेकशील साझा पार्टीबाट उपमेयरमा उमेदवार कृति तुलाधार, राष्ट्रिय प्रजातन्त्र पार्टीबाट ललितपुर महानगरबाट उपमेयरकी उम्मेदवार स्वर्णिमा शाक्यलगायतले आफूले जितेमा शहरलाई सभ्य, सुसंस्कृत र विकसित पार्ने प्रतिवद्धता जनाए। कार्यक्रममा आयोजकमध्येबाट महिला गैरसरकारी संस्था महासंघकी अध्यक्ष प्राडा शशि अधिकारीले संविधानले दिएको अधिकार राज्यका हरेक तहमा ३३ प्रतिसत महिलाको सहभागिता सुनिश्चित गर्न महिला जिताउ अभियानअन्र्तगत कार्यक्रम आयोजना गरिएको बताइन्।"
"जन्ती बोकेको जीप दुर्घटना, तीन जनाको मृत्यु","गोरखा : बेहुली लिएर गोरखाबाट चितवन जाने क्रममा जीप दुर्घटना हुँदा तीन जना जन्तीको मृत्यु भएको छ। गोरखाको सिरानचोक गाउँपालिका४ आरुबोटेको फिरफिरे भीरमा सोमबार साँझ भएको बा१४च ७८१ नम्बरको स्कार्पियो जीप दुर्घटनामा तीन जनाको मृत्यु भएको प्रहरी उपरीक्षक केदार खनालले जानकारी दिए। मृत्यु हुनेमा बारपाक सुलीकोट गाउँपालिका ६ चनौटेका ५० वर्षका देवीप्रसाद पोखरेल, लम्जुङ दुराडाँडा घर भई हाल काठमाडौँ महानगरपालिका १६ बस्ने ५१ वर्षका कमल न्यौपाने र कावासोती १४ का ८० वर्षका उत्तरकुमार सिग्देल रहेको एसपी खनालले बताए। घटनास्थलमा रहेका लक्ष्मण देवकोटाका अनुसार घाइते तीन जना जीप खसेको ठाउँबाट हिँडेर यथास्थानमा आएका छन्। अवस्था सामान्य छ। प्रहरीका अनुसार चालकले ओरालोमा जीप स्टार्टमा राखेर यात्रु चढाउन थालेको तर आफूभित्र नबस्दा जीप गुडेर भीरबाट करिब दुईसय मिटर तल खसेको थियो। साँझ अबेर जिल्ला प्रहरी कार्यालयबाट डीएसपी लीलाराज लामिछाने नेतृत्वको टोली घटनास्थलमा पुगेको छ। चालक घनश्याम काफ्ले प्रहरी नियन्त्रणमा रहेका छन्।"
फास्ट ट्र्याक परियोजनामा काम गर्ने तीन चिनियाँ नागरिकको दुर्घटनामा मृत्यु,"हेटौंडा : मकवानपुरको बकैया११ घट्टेपाख र लेनडाँडा नजिक फास्ट ट्र्याक (द्रूत मार्ग) निर्माण गर्ने क्रममा लोडर दुर्घटना हुँदा तीन चिनियाँ नागरिकको मृत्यु भएको छ। जिल्ला प्रहरी कार्यालय मकवानपुरका प्रहरी उपरीक्षक सुरेन्द्रबहादुर गुरुङका अनुसार द्रूत मार्गमा काम गरिरहेको लोडर एक्कासी सिमात खोलमा खस्दा सोमबार साँझ लोडरमा रहेका छ जनामध्ये तीन जनाको मृत्यु भएको हो। मृत्यु हुनेमा चिनिया नागरिक झाङ छि, लुओ गुआन्गिन र सु मिङगाओ रहेको गुरूङले बताए। अरु तीन जना घाइते भएका छन्। घाइते हुनेमा डोजर चालक पृतमबहादुर लामा, चिनियाँ नागरिक लिउ लिङवाई र डु स्विस रहेको मकवानपुर प्रहरीले जनाएको छ। घाइतेहरूको हेटौंडामा उपचार भइरहेको छ।"
"दुई चिनियाँ नागरिकको मृत्यु, चार घाइते",मकवानपुर : मकवानपुरको बकैयामा तराईलाई काठमाडौँ जोड्ने द्रुतमार्ग निमार्ण गर्ने क्रममा लोडर दुर्घटना हुँदा दुईको मृत्यु भएको छ भने चार घाइते भएको जिल्ला प्रहरी कार्यालय मकवानपुरले जनाएको छ। मृतक दुवै चिनियाँ नागरिक रहेको प्रहरीले जनाएको छ। द्रुतमार्गको काम गरिरहेको लोडर एक्कासी सिमान्त खोलामा खस्दा लोडरमा रहेका छ जनामध्ये दुई जनाको मृत्यु भएको जिल्लाका प्रहरी कार्यालयका प्रवक्ता एवं प्रहरी नायब उपरीक्षक टेकबहादुर कार्कीले जानकारी दिए। काठमाडौं जोड्ने द्रुतमार्गअन्र्तगत मकवानपुरको बकैया गाउँपालिकाको११ घटेपाख र लेनडाँढा नजिक लोडर दुर्घटना हुँदा दुईको घटनास्थलमा मृत्यु भएको बताइएको छ। मृतक दुई सो द्रुत मार्गमा काम गर्ने चिनियाँ नागरिक रहेको प्रवक्ता कार्कीले बताए। घाइतेको उद्धार गरी हेटौँडा ल्याएको र उपचार भइरहेको बताइएको छ। मृतक र घाइतेको पहिचान खुल्न नसकेको प्रहरीले जनाएको छ। रासस
नमोबुद्ध ध्यान तथा शिक्षा केन्द्रको हिनाङ शाखा उद्घाटन,"गोरखा : नमोबुद्ध ध्यान तथा शिक्षा केन्द्रको हिनाङ शाखा उद्घाटन गरिएको छ। चुमनुब्री२ हिनाङमा नवनिर्मित नुब्री हिनाङ ठाङ्ग्रु टासिछ्योलिङ गुम्बाको आइतबार र सोमबार विशेष पूजा गरी उद्घाटन गरिएको हो। नेपाल सरकारको सहयोगमा निर्माण सम्पन्न सो गुम्बाको नमोबुद्ध ध्यान तथा शिक्षा केन्द्रका अध्यक्ष छोचे लामा वाङचुक, मुख्य लामा टुल्कु कर्मा धाम्चोय र महासचिव लामा साम्दुकले उद्घाटन गरेका हुन्। यसअघि निर्माण भएको पुरानो गुम्बा भूकम्पले भत्किएपछि नेपाल सरकार र नमोबुद्ध ध्यान तथा शिक्षा केन्द्रको सहयोगमा निर्माण गरिएको गुम्बाका मुख्य लामा खेन्पो छ्योग्यालले जानकारी दिए।नेपाल सरकारको एक करोड एक लाख र उपभोक्ता समितिको २६ लाख ६७ हजार रुपैयाँलागत साझेदारीमा गुम्बा निर्माण गरिएको हो, निर्माण समितिका अध्यक्ष खेन्पो कर्मा च्योकोङले भने, निर्माण कार्य सुरु गरेको छ महिनाभित्र यत्तिको भवन निर्माण गर्न सफल भइयो। उद्घाटन समारोहमा वडाअध्यक्ष पेम्बारेता लामा, निर्माण समितिका सचिव छिरिङ धार्के लामालाई अभिनन्दन गरिएको थियो। सो गुम्बा बुद्ध धर्मअन्तर्गत काक्यू संप्रदायको हो। तिब्बतमा मूल ध्यानकेन्द्र रही नमोबुद्धमा स्थापना भएको यसध्यान तथा शिक्षा केन्द्रको शाखा क्यालिफोर्निया(अमेरिका), टोरण्टो र भेन्कुवर (क्यानडा), जर्मनी, बेलायत, ताइवान, हङकङ, मलेसियामा चारवटा, सिंगापुर, वनारस, फुलारी(विहार) र नेपालको वौद्ध, सितापाइला, तातोपानी, हिनाङ, मनाङ, नारफु, लुम्बिनीमा पनि सञ्चालित रहेको वाङचुक राप्तेन लामाले जानकारी दिए। उनका अनुसार सो अध्ययन केन्द्रले काठमाडौँमा मंगलदीप बोर्डिङस्कूल, पनि सञ्चालन गरेको छ।"
काठमाडौंमा वर्षा फोटो फिचर,"काठमाडौं : हालः नेपालमा भारतको उत्तर प्रदेशदेखि पश्चिम बंगालको समथर भूभागसम्म बनेको न्यून चापीय प्रणाली तथा पश्चिम वायुको प्रभाव रहेको छ। जसका कारण देशभर आंशिकदेखि सामान्य बदलीको अवस्था रहेको छ। मौसम पूर्वानुमान महाशाखाका अनुसार प्रदेश १, मधेश प्रदेश र बागमती प्रदेशका पहाडी भूभागसहित केहि स्थानमा मेघ गर्जन र चट्याङसहित हल्कादेखि मध्यम वर्षा भइरहेको छ। यो पक्रिया अबेर रातसम्म चल्ने बताइएको छ। यसैबीच काठमाडौं उपत्यकामा पनि आज दिउँसोदेखि वर्षा भइरहेको छ। हेर्नुस् केही तस्बिरहरु :"
एसएसबीका जवानले दसगजा नजिक पड्काए गोली,"विराटनगर : भारतीय सीमा सुरक्षा बल(एसएसबी)का जवानले नेपालभारत सीमा क्षेत्रको दसगजानजिक सोमबार दिउँसो गोली पड्काएका छन्। विराटनगर महानगरपालिका१८ इस्लामपुरसँग सीमा जोडिएको भारतीय भूमिमा एसएसबीका जवानले ३ राउण्ड हवाई फायर गरेका हुन्। स्थानीयले दिएको जानकारी अनुसार मदिराको नसामा लट्ठ रहेका ती जवानले दिउँसो १ बजेतिर २ राउण्ड आकाश र १ राउण्ड जमिनतिर फायर गरेका थिए। सीमा क्षेत्रको सुरक्षामा खटिएका बेला एक्कासि हवाई फायर गरेका जवानलाई भने एसएसबीको टोलीले नियन्त्रणमा लिएर लगेको छ। मदिराको नसामा लट्ठ रहेका जवानले स्थानीयसँग विवाद भएपछि आत्मरक्षाका लागि हवाई फायर गरेको बताइएको छ। जवानले होहल्ला गर्न थालेपछि स्थानीयको भीड बढेको र त्यसपछि उनले गोली चलाएको नेपाली सुरक्षा अधिकारीको भनाइ छ। यसको आधिकारिक पुष्टि भने हुन बाँकी छ। घटनापछि सीमा क्षेत्रका बासिन्दा त्रसित एवं आतंकित बनेका छन्। घटनास्थल वरपर स्थानीयको ठूलो भीड लागेको थियो। घटनामा कुनै मानवीय क्षति भने भएन। मोरङका प्रमुख जिल्ला अधिकारी काशीराज दाहालले घटनाको पुष्टि गरे। सीमा क्षेत्रको दसगजाबाट घटनास्थल लगभग सय मिटर पर भारतीय भूमिमा रहेको उनको भनाइ छ। भारतीय नागरिकसँगको विवादपछि हवाई फायर गरेको भन्ने कुरा आएको छ। यस बारेमा बुझ्ने काम भइरहेको छ, प्रजिअ दाहालले भने, घटना भारतीय भूमिमा भएकाले विस्तृत कुरा आइसकेको छैन। किन गोली चलाइएको हो भन्ने खोज्दै छौँ।"
अनुमतिबिनै यार्सागुम्बा सङ्कलन गरिँदै,"दार्चुला : दुधिवन, अपिफेद, सातगङगा चाइमेटलालगायत क्षेत्रमा स्थानीयवासीले अनुमतिबिना यार्सागुम्बा सङ्कलन गरिरहेका छन्। हरेक वर्ष अपिनाम्पा संरक्षण क्षेत्र कार्यालयले यार्सागुम्बा सङ्कलनका लागि जेठ दोस्रो सातादेखि अनुमति दिने गर्छ। यस वर्ष यहाँका सङ्कलक वैशाख दोस्रो साता नै सङ्कलन क्षेत्रमा पुगेका व्यास गाउँपालिका२ का नरेन्द्रसिह धामीले बताए। अपि नाम्पा संरक्षण क्षेत्र कार्यालयले बहुमूल्य जडीबुटी यार्सागुम्बा सङ्कलनका लागि अनिवार्य अनुमति लिनुपर्ने व्यवस्था गरेको छ। कार्यालयले सार्वजनिक सूचना जारी गर्दै अनुमतिपत्रबिना सङ्कलन गर्न नपाइने जनाएको छ। प्रमुख संरक्षण अधिकृत गणेश पौडेलले वैशाख १५ गतेदेखि यार्सागुम्बा सङ्कलनका लागि अनुमतिपत्र वितरण सुरु गरिएको बताए। अपिनाम्पा संरक्षण क्षेत्रको कार्यालय खलङ्गा, राप्ला सेक्टर कार्यालय सुन्सेरा, खण्डेश्वरी सेक्टर खण्डेश्वरी, बिटुले रेञ्जपोष्ट, खार रेञ्जपोष्ट, सिप्टी पोष्ट, पारिबगड पोष्ट र हिकिला पोष्टबाट अनुमतिपत्र वितरण भइरहेको जनाएको छ। सङ्कलन गर्न भने जेठ दोस्रो सातादेखि पाइने कार्यालयले जनाएको छ। संरक्षण क्षेत्रभित्रका यार्सागुम्बा सङ्कलकले प्रतिव्यक्ति रु ५००, संरक्षण क्षेत्र बाहिरकाले रु दुई हजार र जिल्ला बाहिरकाले परिचयपत्र लिनका लागि रु तीन हजार तिनुपर्ने व्यवस्था छ। अनुमतिबिना सङ्कलन गरे यार्सागुम्बा जफत गरी कानुन बमोजिम कारबाही गरिने कार्यालयले जनाएको छ। दार्चुलाको व्यासको अपिफेद, दूधिवन, अपिहिमालको चाइमेटला, सातगङ्गा, लोलु, रोखापु, धरमघरलगायत क्षेत्रमा यार्सागुम्बा पाइन्छ। जिल्लाबाट वार्षिक ५ देखि ७ क्वीन्टलसम्म यार्सागुम्बा निकासी हुन्छ। रासस"
विश्व शान्ति र राष्ट्र कल्याणका लागि गोरक्ष महायज्ञ गरिने,"काठमाडौं : विश्व शान्ति र राष्ट्र कल्याणको सङ्कल्पले वैशाख २३ गतेदेखि जेठ २ गतेसम्म ११ दिने गोरक्ष महायज्ञ२०७९ आयोजना गरिने भएको छ। वैदिक तथा तान्त्रिक विधिले ११ दिनसम्म पशुपति क्षेत्रको मृगस्थलीमा महायज्ञ गरिने सोमबार आयोजित पत्रकार सम्मेलनमा जानकारी गराइएको छ। एक हजार ७७३ वर्षअघि राजा नरेन्द्रदेवको पालामा मृगस्थलीमै यो महायज्ञ आयोजना गरिएको इतिहास रहेको महायज्ञ आयोजक मूल समारोह समितिका उपसंयोजक केदारमान भण्डारीले बताए। त्यसबेला गोरखनाथले सबै नागलाई आसन बनाई राखेर महायज्ञ गर्दा कीरा फट्याङ्ग्रा बढेर रोगको महामारी फैलिएको थियो। गोरखनाथलाई आसनबाट उठाउन कामरुप कामाख्यबाट मच्छेन्द्रनाथलाई ल्याएर नागलाई मुक्त गराएपछि कीटाणुले फैल्याएको प्रदूषण कम भई महामारी हटेर शान्ति स्थापना भएको विभिन्न ऐतिहासिक एवं धार्मिक पुस्तकमा उल्लेख गरिएको छ। महायज्ञका लागि कामरुप कामाख्यबाट १० महाविद्यामा सिद्धि प्राप्त गुरु डा दिवाकर शर्मालाई ल्याइने भएको छ। उनको नेतृत्वमा ५१ जना वैदिक र तान्त्रिक गुरुहरु सहभागी हुनुहुने आयोजक समितिका उपसंयोजक भण्डारीले सुनाए। महायज्ञमा देशभरका नाथ सम्प्रदायका मठाधीश, गुरु र भक्तजनलाई पनि आमन्त्रण गरिएको छ। महायज्ञमा हिन्दू, बौद्ध, जैन र शिख धर्मका गुरुलाई बोलाइएको आयोजक समितिले जनाएको छ। ओमकार परिवारका यी चारै धार्मिक विधिअनुसार महायज्ञमा पूजा, आराधना र हवनसमेत गरिने छ। रासस"
तस्करी गरेर ल्याइएको स्वास्थ्य सामग्री बरामद,"विराटनगर : भारतको जोगवनीदेखि तस्करी गरेर ल्याइएको औषधिलगायतका स्वास्थ्यसामग्री सशस्त्र प्रहरीले विराटनगरबाट बरामद गरेको छ। भन्सार छली गरेर ल्याउँदै गरेको अवस्थामा २ सय ३५ प्याकेट सर्जिकल ब्लेड, २ हजार ७ सय ८० पिस प्रेग्नेन्सी टेस्ट किट र २ सय पिस अक्सिजन फेस मास्क बरामद गरिएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार मोटरसाइकलमा ल्याउँदै गरिएको अवैध सामग्री विराटनगर महानगरपालिका१५ पारिजातबाट बरामद गरिएको हो। सशस्त्र प्रहरीलाई देख्नासाथ सामग्री छाडेर तस्करीमा संलग्न भने आइतबार साँझ मोटरसाइकल लिएर फरार बनेको उनले बताए। बरामद गरिएका १ लाख ३० हजार ३ सय रूपैयाँ बराबरको सामग्री आवश्यक कारवाहीका लागि सोमबार विराटनगर भन्सार कार्यालयमा बुझाइएको जानकारी एसपी लामिछानेले दिए। त्यस्तै जोगवनीबाटै अवैध तरिकाले ल्याउँदै गरेको कपडालगायतका सामान पनि सशस्त्रले बरामद गरेको छ। विराटनगर महानगरपालिका१६ दरैयाबाट ८३ पिस कुर्ता सलवार, १४ थान बाल्टिन र १ कार्टुन प्लाष्टिकको चम्चा तथा प्लेट बरामद गरिएको जानकारी लामिछानेले दिए। उनका अनुसार ९५ हजार रूपैयाँ बराबरको तस्करीको सामान कारबाहीका लागि भन्सार कार्यालयमा बुझाइएको छ।"
गुल्मीमा करेन्ट लागेर एकको मृत्यु,गुल्मी : जिल्लाको इस्मा गाउँपालिका २ छल्दी निवासी ४० वर्षीय गोकर्ण थापाको करेन्ट लागेर मृत्यु भएको छ। करेन्ट लागेर घाइते भएका थापाको उपचारका क्रममा मृत्यु भएको जिल्ला प्रहरी कार्यालय गुल्मीले जनाएको छ। घर नजिकै बिजुलीको पोलमा चढेर काम गरिरहेको अवस्थामा अचानक करेन्ट लागेर थापा घाइते भएका थिए । उपचारको क्रममा भैरहवामा लैजाने क्रममा थापाको मृत्यु भएको प्रहरीले जनाएको छ ।
सरकारी कार्यालय अपांगमैत्री हुनुपर्नेमा जोड,"काठमाडौं : देशभरिका सरकारी कार्यालयको संरचना अपांगमैत्री नभएको बताइएको छ। सरकारी कार्यालय प्रवेश गर्ने ढोकादेखि, नागरिक बडापत्र, सोधपुछ तथा दर्ता चलानी र अन्य सेवा प्रवाह गर्ने संरचना अपांगमैत्री नभएको यस क्षेत्रमा काम गर्दे आएका अधिकारकर्मीले जानकारी दिएका छन्। राष्ट्रिय बहिरा महासंघ नेपालले आयोजना गरेको अपाङ्गता भएका व्यक्तिको सूचना तथा सञ्चारमा पहुँचका अवस्था लेखाजोखा रुजुसूचि माथिको छलफल कार्यक्रममा सहभागीहरुले अपांगता भएका व्यक्तिको अधिकारका विषयमा छलफल गरेका थिए। राष्ट्रिय बहिरा महासङ्घ नेपालले बहिरा नागरिकलाई गुणस्तरीय शिक्षाको लागि एक जिल्ला, एक बहिरा विद्यालय को व्यवस्था गर्नुपर्ने माग गरेको छ। कार्यक्रममा महासङ्घका महासचिव सन्तोष केसीले सांकेतिक भाषाका शब्दहरु चार हजार ७०० मात्रै रहेकाले सांकेतिक भाषाको विकास गर्न सांकेतिक भाषा अनुन्धान केन्द्रको स्थापना गर्नुपर्नेमा जोड दिएका थिए। राष्ट्रिय अपाङ्ग महासङ्घ नेपालका महासचिव राजु बस्नेतले पूर्णरुपमा अपाङ्गतामैत्री भौतिक संरचनालाई व्यवहारिकरुपमै कार्यान्वयन गर्नुपर्नेमा जोड दिए। उनले अधिकांश सरकारी तथा गैरसरकारी र निजी कार्यालयहरु अपांगतामैत्री नहुने, साघुरो गेटमा ह्विलचियरमा जानै नसकिने, न्युन दृष्टि भएका व्यक्तिले पढने नसक्ने खालका नेमप्लेट र वोड तथा नागरिक बडापत्र राखिने हुँदा पनि अपांगता भएका व्यक्तिले समस्या भोगिहेको जानकारी दिए। सरकारी सेवाबाट प्रदान गरिने सेवाको विवरण स्पष्ट र प्रस्टरुपमा बाहिरै देखिनसक्ने गरी राखीनुपर्नेमा सहभागीले जोड दिएका थिए। अधिकांश सरकारी कार्यालयमा सांकेतिक भाषा नै समावेश नभएको बताउँदै महासंघका अध्यक्ष बस्नेतले सबैको सहजमा हुने सेवा प्रवाहमा जोड दिनुपर्ने बताएका थिए। बहिरा महासङ्घले ७५३ वटै स्थानीय तहमा दोभाषेको व्यवस्था गर्नुपर्नेमा सरकारसँग माग गरेको छ। यसका साथै हरेक सरकारी कार्यालयमा तथा सार्वजनकि स्थानमा दोभाषेको व्यवस्था गरिनुपर्नेमा जोड दिए। कार्यक्रममा सहभागीले सरकारी कार्यलयमा हुने हेल्प डेक्स पनि खास अपांगमैत्री नभएको बताउँदै अपांगता भएका व्यक्तिको सेवा प्रवाहमा सहयोगी भूमिका खेल्नुपर्नेमा जोड दिएका थिए। बहिरा महासङ्घले नेपालमा अपाङ्गता भएका व्यक्तिहरुको सूचना र सञ्चारमा अवरोधहरु मा केके छन, कसरी पहँचयुक्त बनाउन सकिन्छ भन्ने विषयमा रुजुसूची निर्माण गरी अध्ययन गर्ने भएको छ। यसका लागि पहिलो चरणमा केही सरकारी कार्यलयमा गएर प्रस्नोत्तर गरिने छ। युनिसेफको प्रतिवेदनअनुसार विद्यालय उमेरका अपांगता भएका बालबालिकामध्ये ३० प्रतिशत बालबालिका विद्यालय बाहिर छन्। सबै प्रकारको अपांगता भएका व्यक्तिको सहज जीवनयापनका लागि राष्ट्रिय अपांग महासंघले काम गरिरहेको महासंघको अध्यक्ष राजु बस्नेतले बताएका छन्। उनका अनुसार महांसघमा १० प्रकारका अपांगता भएका व्यक्तिको पहिचान र अधिकारका लागि पहल गरिरहेको छ।"
सीएमसीको १९औं वार्षिकोत्सव,"काठमाडौं : मानसिक स्वास्थ्यको क्षेत्रमा कार्यरत संस्था मानसिक स्वास्थ्य तथा परामर्श केन्द्र नेपाल (सीएमसी)ले १९औं वार्षिकोत्सव मनाएको छ। २०६० साल वैशाख १८ गते स्थापना भएको सीएमसीको वार्षिकोत्सवका अवसरमा आयोजित अन्तरक्रिया कार्यक्रममा बोल्दै सीएमसी नेपालका कार्यकारी निर्देशक रामलाल श्रेष्ठले विभिन्न परियोजना एवं मनोसामाजिक सहयोग कार्यक्रमका बारेमा जानकारी दिए। कार्यकारी निर्देशक श्रेष्ठका अनुसार, स्थानीय सरकारको सहकार्यमा प्रदेश नं १ र सुदूरपश्चिम प्रदेशका ८ जिल्लाका १९ वटा स्थानीय तहमा लैंगिक हिंसा रोकथाम तथा प्रतिकार्य योजना सञ्चालन भइरहेको छ। सीएमसी नेपालमार्फत सन् २०२१ को अन्त्यसम्ममा मुलुकका ३५ जिल्लाहरूमा १ हजार १ सय ९५ स्वास्थ्यकर्मी तथा ३ सय २४ चिकित्सकहरूले तालिम प्राप्त गरेका छन्। सीएमसीद्वारा सञ्चालित कार्यक्रममार्फत हालसम्म ६६ हजार ६ सय ६३ जना मानसिक स्वास्थ्य समस्या भएका व्यक्तिहरूले स्थानीय स्वास्थ्य संस्थाका तालिम प्राप्त चिकित्सकबाट मानसिक उपचार पाएका छन्। अन्तरक्रिया कार्यक्रममा बोल्दै शिक्षण अस्पताल महाराजगन्जका मानसिक स्वास्थ्य विभाग प्रमुख प्राडा सरोजप्रसाद वझाले खुलेर कुरा नगर्दा मानसिक समस्या देखिने बताए। सीएमसी नेपालका प्राविधिक निर्देशक, वरिष्ठ चिकित्सा मनोविद डा पशुपति महतले कोरोना संक्रमणको बेला आफन्त गुमाएका करिब १३ प्रतिशत व्यक्तिमा पोस्ट कोभिड ट्रमाको समस्या देखिएको बताए।"
पहाडी क्षेत्रमा अनुगमन गर्दै मुख्य निर्वाचन अधिकृत,"उदयपुर : स्थानीय तहको निर्वाचनको मिति नजिकिदै जाँदा मुख्य निर्वाचन अधिकृतलगायतका सुरक्षा प्रमुखहरु ग्रामिण क्षेत्रको अनुगमनमा निस्किएका छन्। निर्वाचन आचारसंहिताको पालनका विषयमा राजनीतिक दललगायतका अन्य क्षेत्रबाट भएका प्रयास र त्यहाँको शान्ति सुरक्षा अवस्थाको बारेमा जानकारी लिन टोली पुगेको हो। मुख्यनिर्वाचन अधिकृत दिपक खनालसहितको टोलीमा प्रमुख जिल्ला अधिकारी बिरेन्द्रकुमार यादव, सहायक प्रमुख जिल्ला अधिकारी, सुरक्षा निकायका प्रमुख, निर्वाचन कार्यालयका कर्मचारीहरुको सहभागिता रहेको छ। ग्रामिण क्षेत्रको अनुगमनमा निस्किएका प्रमुख निर्वाचन अधिकृत खनालले निर्वाचन अधिकृतको कार्यालयको तयारी, मतदाता स्थल र शान्ति सुरक्षाको अवश्था, निर्वाचन आचारसंहिताको बारेमा जानकारी लिएको बताएका छन्। उनले निर्वाचन अधिकृतको कार्यालय निरीक्षण र त्यहाँ भईरहेका तयारी र गर्नु पर्ने कार्यभारको बिषयमा जानकारी लिँदै आवश्यक सुझावसमेत दिएको बताए। आयोगको तालिका बमोजिम उम्मेदवारले चुनाव चिन्ह पाएसँगै आचारसंहिताको पनि उत्तिकै उल्घंघन हुने खतरा बढेकाले सचेत गराउन पनि आफूले उपस्थिति जनाएको बताए। कतिपय अवश्थामा भौगोलिक विकटता र त्यहाँको सूचना संम्प्रेषण गर्ने व्यवस्थाको बारेमा जानकारी नहुँदा काममा असहजता हुने देखिएकाले अनुगमनबाट वास्तविक तथ्य देखिएको उनले बताए।"
"स्थानीय निर्वाचन : ५३ निर्विरोध, ६४ जिल्लामा मतपत्र पुग्यो",काठमाडौं : स्थानीय तह निर्वाचनमा मनोनयनपत्र दर्ता गराएकामध्ये विभिन्न पदमा ३५३ निर्विरोध निर्वाचित भएका छन्। यही वैशाख ३० गते हुने निर्वाचनका लागि आयोगको कार्यतालिकाअनुसार यही वैशाख ११ र १२ गते मनोनयनपत्र दर्ताको समय दिइएकामा जाँचबुझ र फिर्ता लिने समय सकिएपछि यही १७ गते उम्मेदवारको अन्तिम नामावली प्रकाशन गरिएको थियो। आयोगको प्रणालीमा प्रविष्ट भएअनुसार विभिन्न पदमा ३५३ निर्विरोध निर्वाचित भएको आयोगका सहायक प्रवक्ता एवं उपसचिव सूर्यप्रसाद अर्यालले जानकारी दिए। निर्विरोध भएकालाई मतगणना सम्पन्न भएपछि निर्वाचन अधिकृतको कार्यालयले प्रमाणपत्र दिनेछ। निर्वाचनमा ७५३ पालिकामा गरी कूल ३५ हजार २२१ पदका लागि निर्वाचन हुँदैछ। रासस
कांग्रेसको नेतृत्वमा जारी भएको संविधान जोगाउन गठबन्धन : नेता सिंह,"काठमाडौं : नेपाली कांग्रेसका नेता प्रकाशमान सिंहले कांग्रेसको नेतृत्वमा जारी भएको संविधान जोगाउन वर्तमान गठबन्धन भएको बताएका छन्। कागेश्वरीमनोहरा नगरपालिकाको चुनावी सभालाई आज सम्बोधन गर्दै उहाँले झण्डै दुई तिहाई मत प्राप्त गरेको कम्युनिष्ट सरकारले संविधान मिच्न थालेपछि संविधानको रक्षाका लागि गठबन्धन सरकार निर्माण भएको बताए। कांग्रेसको नेतृत्वमा निर्माण भएको संविधानको रक्षा गर्ने प्रमुख दायित्व कांग्रेसको हो, संविधानमा व्यवस्था गरिएका जनताको हकअधिकारलाई सुरक्षित गर्न वर्तमान गठबन्धन निर्माण भएको हो, उनले भने। पार्टीका पूर्वमहामन्त्री सिंहले मुलुकको हरेक राजनीतिक परिवर्तनको नेतृत्व कांग्रेसले गरेको बताउँदै कांग्रेसले नै देशको विकास गर्ने उल्लेख गरे। संविधानले दिएको अधिकार प्रयोग गर्ने वातावरण कांग्रेसले निर्माण गर्ने उनको भनाइ छ। पूर्वउपप्रधानमन्त्री सिंहले सिंहदरबारको अधिकार स्थानीय तहमार्फत घरघरमा पुगेको भन्दै घरघरमा पुगेर जनताको सेवा बुझ्ने स्थानीय जनप्रतिनिधि स्थानीय सरकारले खोजेको बताए। उनले घरघरमा पुगेर आफ्नो पक्षमा मत माग्नसमेत पार्टीका उम्मेदवारलाई आग्रह गरे। रासस"
बुद्धिको प्रयोग,"प्राचीन कालमा एक ज्ञानी मानिस थिए। उनी वृद्ध र शिक्षित थिए। ज्ञान र पुस्तकहरूलाई उच्च सम्मान गर्थे। एक दिन हिँड्दै गर्दा उनले थाहा पाए कि आफ्नो जुत्ता च्यातिन थालेको छ। तै पनि उनले धेरै समय त्यही जुत्ता लगाएर हिँडे। एक रात उनले सोचे कि खुट्टालाई जोगाउन पनि मैले उत्तम जुत्ता खोज्नु पर्छ। तर, त्यसबेला त्यो काम त्यति सजिलो थिएन। किनकि उनले केही नबुझी तुरुन्त जुत्ता मगाउँदैनथिए र मगाइहाले पनि ढोकामा ल्याइदिने कोही थिएन। ती व्यक्ति गलत जुत्ता खरिद गरेर सुरक्षा नहुने अवस्था नहोस् भन्ठान्थे। ताकि हिँड्दा चोटपटक लाग्ने नहोस्। त्यसैले उनले प्रश्नको उत्तर खोज्न आफूले सबैभन्दा मन परेका पुस्तक पढे। नयाँ जोडी जुत्ता किन्न जानुको विकल्प नभएको उनले थाहा पाए। त्यसअघि उनले घण्टौंसम्म धेरै पुस्तक पढे। त्यसबाट पाएको खुराकले सन्तुष्ट भए र अनुसन्धान गरेकोमा गर्व गरे। उनले ठाने कि अनुसन्धान नगरेको भए सायद बाँकी जीवन खाली खुट्टा नै बित्थ्यो। उनलाई जुत्ता कसरी मिलाउने भनेर थाहा थिएन। पुस्तकहरू पढेर सोहीअनुसार काम गर्दै गए। उनले लट्ठी लिए र त्यसले आफ्नो खुट्टा नापे। त्यसपछि उनी बजार गए र अन्ततः आफूलाई मन पर्ने जुत्ताको जोडी लिएर आए। तर, पसलबाट धेरै टाढा थियो। बिर्सिएर लट्ठी घरमै छाडेर गए। बजार पुगेर जुत्ता छाने तर निचोडमा पुग्न नपाउँदै पसल बन्द भयो। पसल पुग्दासम्म उनको पुरानो जुत्ता च्यातिएर लाउनै नसकिने भएको थियो। उनले खाली खुट्टा घर फर्किनु पर्यो। भोलिपल्ट खाली खुट्टामै बजार पुगे। दुर्भाग्य छानिएको जुत्ता बिक्री भयो। पसलेले सोधे, तिमीले हिजो किन जुत्ता किनेनौ ? ज्ञानी मानिसले जवाफ दिए, घरमा खुट्टा नाप्न प्रयोग गरेको लट्ठी बिर्सेको थिएँ। अन्योलमा पर्दै पसलेले सोधे, तर, तिम्रो खुट्टा त तिमीसँगै थियो। सबै कुरो बताएपछि पसलेले भने, अहँ ! जुत्ता किन्न किताब अध्ययन गरेर हुँदैन। उनले खुट्टा, पैसा र सामान्य ज्ञान हुन आवश्यक रहेको बताए। नैतिक शिक्षा : कहिलेकाहीँ धेरै सोचविचार नगरी काम गर्नुपर्छ। कुनै समस्याको सामना गर्दै हुनुहुन्छ भने औपचारिक शिक्षामा सिकेका सबै कुराको अतिरिक्त तर्ककौशल प्रयोग गर्नुपर्छ।"
चुनाव प्रचार गरेर फर्किदा भीरबाट लडेर मृत्यु,प्यूठान : नौवहिनी गाउँपालिका२ लिघा प्यूठानमा लडेर आइतबार राती एकजनाको मृत्यु भएको छ । चुनाव प्रचारप्रसार गरेर घर फर्कने क्रममा चिप्लेर भीरबाट लडेर स्थानीय ५१ वर्षीय धनबहादुर थापाको मृत्यु भएको प्रहरीले बताएको छ । थापाको शव पोष्टमार्टमका लागि प्यूठान अस्पताल लगिएको नौवहिनी गाउँपालिका अध्यक्षका उमेदवार एवं निवर्तमान गाउँपालिका अध्यक्ष शिव रिजालले जानकारी दिए । मृतक थापा नेकपा माओवादी केन्द्रका स्थानीय नेता हुन् । स्थानीय तह निर्वाचनमा नौवहिनीमा माओवादी र कांग्रेसको चुनावी गठबन्धन छ ।
गोहीका ५१९ अण्डा सङ्कलन,"चितवन : चितवन राष्ट्रिय निकुञ्ज हुँदै बग्ने राप्ती र नारायणी नदीबाट घडियालका ५१९ वटा अण्डा सङ्कलन गरिएको छ। ती नदी किनारमा भेटिएका १६ वटा गुडबाट अण्डा सङ्कलन गरिएको हो। निकुञ्जभित्र रहेको गोही प्रजनन् केन्द्र हेर्दै आउनुभएका सरोजमणि पौडेलका अनुसार राप्तीका १० गुड र नारायणीका छ गुडबाट अण्डा सङ्कलन गरिएको हो। ती दुई नदीमा भेटिएकामध्ये आठ वटा गुडका अण्डा ल्याइएको छैन। ती दुई नदीबाट गत वर्ष ४३६ वटा अण्डा ल्याइएको थियो। ती अण्डाबाट २५८ वटा बच्चा कोरलिएका थिए। विगत दुई वर्षदेखि प्रजनन् केन्द्रमा पारेका अण्डाबाट बच्चा कोरलिएका छैनन्। त्यहाँ २०३५, २०३६ र २०३७ सालका एक भाले र १२ वटा पोथी गोही छन्। त्यसयताका साना ठूला गरी ५३१ गोही रहेको पौडेलले जानकारी दिए। प्रजनन् केन्द्रमा भाले बुढो भएका कारण बच्चा नकोरलिएको हुनसक्ने अनुमान छ। प्रजनन् केन्द्रमा रहेका अन्य गोही साना भएकाले भाले पोथी पहिचान हुन सकेका छैनन्। पौडेलका अनुसार राप्ती र नारायणी नदीमा भने पाँच वटा भाले गोही देखिएका छन्। नदीमा भाले गोही नदेखिएपछि केही वर्षअघि बबइबाट एउटा भाले ल्याइएको थियो। राप्ती र नारायणी नदीमा अण्डा सङ्कलन गरी बच्चा कोरलेर हुर्काएर नदीमा छोड्ने गरिएको छ। हालसम्म राप्ती, नारायणी, कोसी र बबई नदीमा एकहजार ६९२ गोही छाडिसकिएको छ। निकुञ्जले विसं २०३५ मा गोही प्रजनन् केन्द्र स्थापना गरी प्रजनन् केन्द्रमा हुर्काइएका गोहीका बच्चा नदीमा छाड्दै आएको छ। रासस"
ट्रकको ठक्करबाट मोटरसाइकल चालकको मृत्यु,विराटनगर : मोरङको कानेपोखरीमा ट्रकको ठक्करबाट आइतबार राति मोटरसाइकल चालकको मृत्यु भएको छ। पूर्वपश्चिम लोकमार्गअन्तर्गत मोरङको कानेपोखरी गाउँपालिका७ मा ना ३ ख ६७६ नम्बरको ट्रकले विपरीत दिशाबाट आउँदै गरेको प्रदेश १०२०४९ प ८९७१ नम्बरको मोटरसाइकललाई ठक्कर दिँदा दुर्घटना भएको हो। मोरङ ट्राफिक प्रमुख प्रहरी निरीक्षक राजकुमार कार्कीका अनुसार पूर्वबाट पश्चिमतिर जाँदै गरेको ट्रकले ठक्कर दिँदा विपरीत दिशाबाट आउँदै गरेको मोटरसाइकलका चालक विराटनगर महानगरपालिका१६ का २९ वर्षीय रूपक श्रेष्ठको मृत्यु भएको हो। दुर्घटनामा परेर गम्भीर घाइते भएका श्रेष्ठलाई उपचारका लागि विराटनगरको न्युरो अस्पताल पुर्याउनसाथ राति ८:३० बजेतिर चिकित्सकले मृत घोषित गरेका हुन्। तीव्र गतिका कारण दुर्घटना भएको प्रहरीले जनाएको छ। दुर्घटनालगत्तै प्रहरीले ट्रक र चालक खोटाङ घर भएका ४४ वर्षीय रविनकुमार राईलाई नियन्त्रणमा लिएर घटनाको अनुसन्धान थालेको छ।
फोहोरमैला कामदारलाई सम्मान,"काठमाडौं : फोहोरमैला व्यवस्थापनमा खटिने कामदारलाई सम्मान गरिएको छ। कोकाकोला फाउन्डेसन नेपाल,बोटलस नेपाल तराई लिमिटेड र क्रियसन नेपालले वातावरण सफा राख्न उल्लेखनीय भूमिका खेलेको भन्दै सम्मान गरेको हो। सम्मानसँगै साइकल र्यालि पनि गरिएको छ। साइकल यात्रा ललितपुरको जावलाखेल वीरेन्द्र सालिकबाट सुरु भएको र्यालि धोबीघाट, सानेपा, बखुन्डोल, पुल्चोक इन्जिनिरिङ कलेज हुँदै पाटनढोका पुगेर नागबहालमा समापन भएको थियो। साइकल यात्रा वातावरण सफा र स्वस्थ राख्नमा उनीहरूको उल्लेखनीय रहेको भन्दै उनीहरूको प्रशंसाका लागि आयोजना गरिएको क्रिएसनका संस्थापक अध्यक्ष आन्नद मिश्रले बताए। उनले साइकल यात्रा एकताको प्रतीक रहेको बताए। उनले भने, हाम्रो साइकल यात्रा एकताको प्रतीक हो। सबै सरकारी तथा निजी संस्थाहरू, युवाहरू र फोहोर मजदुरहरू राष्ट्रको वातावरणीय चुनौतीहरू पहिचान गर्नका साथै स्वच्छ वातावरण कायम राख्न र फोहोर मजदुरहरूको उल्लेखनीय योगदानको कदर गर्न एकजुट बनाउन यसले भूमिका खेलेको छ। अभिनेतृ केकी अधिकारीले फोहोर व्यवस्थापनमा फोहोरमैला सरसफाइमा काम गर्ने मजदुरहरूको भूमिकाका महत्त्वपूर्ण हुने बताइन्। उनले भनिन्, यो मेरो पहिलो हाम्रो साइकल यात्रा हो। म आज सबै सफाइकर्मीबीच रहेर उत्सवमा भाग लिन पाउँदा निकै नै खुसी लागेको छ। सफाइकर्मीको कामलाई सम्मान गर्ने र उहाँहरूले जुन रूपमा हाम्रो वातावरणलाई सफा राख्न मदत पुर्र्यानु भएको छ। उहाँहरू नायक हुनुहन्छ । बढ्दो जनसंख्या, सहरीकरण, फोहोर प्रबन्ध र व्यवस्थापनसम्बन्धी उचित सरकारी संयन्त्रको कमीले व्यवस्थापन प्रमुख समस्याको रूपमा देखिएको अभिनेतृ अधिकारीको भनाइ थियो। साइकल र्यालिमा करिब २५० जना सहभागी भएका थिए। र्यालिपछिको फोहोरमैला कामदारको निःशुल्क स्वास्थ्य, आँखा र दाँतको परीक्षण पनि गरिएको थियो। २०१९ मा कोकाकोला फाउन्डेसन र बोटलसस नेपाल लिमिटेडको सहयोगमा नेपालमा फोहोरको समस्या समाधान गर्न रिसाइक्लरले नेपालमा रहेका सबै प्लास्टिक फोहोरलाई पुनः प्रयोग गर्ने र फोहोरमैला व्यवस्थापन क्षेत्रलाई अभिवृद्धि गर्ने उद्देश्यले रहेको अध्यक्ष मिश्रले बताए।"
चुनावका लागि फर्किन थाले विस्थापित,नुवाकोट : सात वर्ष अगाडिको विनासकारी भूकम्प र दुई वर्षदेखिको कोरोनाका कारण नुवाकोट र रसुवाका विभिन्न गाउँबाट विस्थापित भएकाहरु मतदान गर्ने दिन नजिककिएसंगै पुरानै थलो फर्कन थालेका छन्। भूकम्प र कोरोनाका कारण आफ्नो परिवारको रोजीरोटीका लागि दुवै जिल्लावाट हजारौंको संख्यामा युवा तथा सर्वसाधारण विदेश तथा काठमाडौं र देशकै अन्य शहरहरुमा रोजगारीका लागि पुगेका थिए। नुवाकोट र रसुवाका विस्थापितहरु दुई सातादेखि दुई महिनासम्मको बिदा लिएर बैशाख ३० गते हुने मतदान गर्नका लागि पुरानै ठाउँ पुगिरहेका छन्। नुवाकोट र रसुवाकै विभिन्न स्थानमा बसिरहेका भूकम्प तथा कोरोना प्रभावित आआफ्ना उम्मेदवारलाई मतदान गर्न गाउँ फर्किएका हुन्। बैशाख ३० गते स्थानीय तहको चुनावमा भोट हाल्नका लागि विस्थापितहरु गाउँ फर्किएका हुन्। देश तथा जिल्ला बाहिर तथा सदरमुकाम र अन्य शहरमा रोजगारी गरिरहेकाहरु गाउँ पुगेर मतदान गर्न धमाधम गाउँ फर्किरहेका छन्।
"रोकिएन तस्करी : विराटनगरबाट कन्टेनरसहित केराउ बरामद, एकजना पक्राउ","विराटनगर : प्रहरीले आइतबार राति विराटनगरबाट तस्करीको केराउ बरामद गरेको छ। भारतबाट अवैधरूपमा नेपाल ल्याइएको केराउ विराटनगर महानगरपालिका१० पिपल चोकबाट बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार बोरामा प्याक गरी ना ३ ख ७८१२ नम्बरको कन्टेनरमा राखेर ल्याइएको ८४ बोरा केराउ बरामद गरिएको हो । यसअघि नेपालबाट भारततिर मटर, केराउलगायतको तस्करी हुने गरेको थियो । तर, अहिले प्रहरीले बरामद गरेको केराउ भने भारतबाट नेपाल ल्याएको पाइएको डीएसपी श्रेष्ठको भनाइ छ । उनका अनुसार बरामद गरिएको केराउ ४ हजार २ सय किलो ग्राम छ । तस्करीको केराउ लोड गरिएको कन्टेनरसहित चालक काभ्रेको पाँचखाल६ का गोपालनाथ राईलाई पनि पक्राउ गरिएको श्रेष्ठले बताए । केराउ कसको हो भन्ने खुल्न बाँकी रहेको प्रहरीले जनाएको छ । तस्करीको केराउ, कन्टेनर र चालकलाई आवश्यक कारबाहीका लागि सोमबार विराटनगर भन्सार कार्यालयमा बुझाइएको जानकारी डीएसपी श्रेष्ठले दिए ।"
रसुवागढी नाकाबाट खाद्यान्न आयात बढ्यो : ९ महिनामा माछाको अचार मात्रै १४४ टन भित्रियो,"रसुवा : रसुवागढी नाकाबाट चिनियाँ खाद्य सामग्रीको आयात बढ्दै गएको छ । कोभिड१९ का कारण केही समय आयात घटेपनि पछिल्लो समय आयात पुनः बढ्दै गएको छ । खाद्य आयात तथा निर्यात गुणस्तर प्रमाणीकरण कार्यालय रसुवाको अनुसार गत आर्थिक वर्ष २०७७७८ को ९ महिनाको तुलनामा यसपटक आयात बढेको छ । चालु आर्थिक वर्षको साउनदेखि चैत मसान्तसम्ममा ३ सय १३ टन खाद्य सामग्री आयात भएको कार्यालयको तथ्यांक छ । नाकाबाट सबैभन्दा बढी फल तथा सागपातजन्य सामग्रीको आयात बढेको छ। फलफूल तथा सागपातजन्य ९२१० टन, खाद्यान्न दलहन तथा अन्य ३७२ टन, मसलाजन्य १४९३, मासुजन्य २५०८, दूधजन्य ८१५, चिया तथा कफीजन्य ३८४५ टन, माछाको अचार १४४ टन र बदाम, सिजनिङ पाउडर, अजिनामोटो, रेड विन पेष्ट, डोमालगायतका ७७१४ टन खाद्य सामग्री आयात भएको कार्यालयले जनाएको छ । चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ । नाकाबाट पछिल्लो समय चिनियाँ खाद्य सामग्रीको आयात बढेको खाद्य अनुसन्धान अधिकृत नवीन देउजाले बताए । 'चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन्, 'उनले भने, 'नेपालमा चिनियाँको संख्या बढ्दा सामग्रीको आयात पनि बढेको हुनसक्छ ।अहिले एकद्वार प्रणाली लागू भएपछि इर्पोट पर्मिट नलिएकाहरुको सिष्टमले नै भन्सार गर्न नमिल्ने भएकाले परीक्षण गर्नेको संख्या बढेको उनले बताए । नमुना परीक्षण बढ्यो रसुवागढी नाकाबाट आयात भएका चिनियाँ खाद्य सामग्रीको नमुना परीक्षण बढेको छ । कार्यालयका अनुसार साउनदेखि चैत मसान्तसम्ममा कार्यालयले २ सय ९७ थान खाद्य सामग्रीको नमुना परीक्षण गरेको छ । गत वर्ष एक वर्षमा २ सय ३ थान सामग्रीको मात्र परीक्षण भएको थियो । कार्यालयले साउनमा ३१, भदौमा २८, असोजमा ३५, कार्तिकमा ६, मंसिरमा २८, पुसमा २५, माघमा ४६ र फागुनमा ७१ थान खाद्य सामग्रीको नमुना परीक्षण गरेको हो । गत आर्थिक वर्ष २०७७७८ मा २ सय ७ टन चिनियाँ खाद्य सामग्री आयात भएको कार्यालयको तथ्यांक छ । कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ ।"
तीनवटा मौसमी प्रणालीको प्रभावले देशभर बर्षा,"काठमाडौं : हाल नेपालमा तीनवटा मौसमी प्रणालीको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार नेपालमा स्थानीय वायु, भारतको उत्तर प्रदेशदेखि पश्चिम बङ्गालको समथर भूभागसम्म बनेको न्यून चापीय प्रणाली तथा पश्चिम वायुको प्रभाव रहेको हो। सोमबार बिहान जारी मौसम पूर्वानुमान बुलेटिनमा देशभर आंशिकदेखि सामान्य बदलीको अवस्था रहेको छ। प्रदेश १, मधेश प्रदेश र बागमती प्रदेश लगायत बाँकी प्रदेशका पहाडी भूभागका एक वा दुई स्थानमा मेघ गर्जनचट्याङ्गसहित मध्यम वर्षाको भइरहेको उल्लेख छ। काठमाडौं उपत्यका लगायत देशका विभिन्न भूभागमा बिहानैदेखि पानी परेको छ। महाशाखाले प्रदेश १, मधेश प्रदेश र गण्डकी प्रदेश, बागमती प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका थोरै स्थानहरूमा मेघ गर्जनचट्याङ्ग सहित हल्का देखि मध्यम वर्षाको सम्भावना रहेकोले आवश्यक सतर्कता अपनाउन अनुरोध गरेको छ। सोमबार दिउँसो प्रदेश १, मधेश प्रदेश, बागमती प्रदेश ,गण्डकी प्रदेश तथा लुम्बिनी प्रदेशमा सामान्य बदली रहि कर्णाली प्रदेश र सुदूरपश्चिम प्रदेशमा आंशिकदेखि बदलि रहनेछ। प्रदेश १, मधेश प्रदेश र गण्डकी प्रदेशका केही स्थानहरू र बागमती प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको महाशाखाको बुलेटिनमा उल्लेख छ। राती गण्डकी र लुम्बिनी प्रदेशका पहाडी भूभागका थोरै स्थानहरूमा तथा कर्णाली र सुदूरपश्चिम प्रदेशका एक वा दुई स्थानमा मेघ गर्जन चट्याङ्गसहित वर्षाको सम्भावना रहेको महाशाखाको भनाई छ। मंगलबार प्रदेश १, लुम्बिनी प्रदेश र कर्णाली प्रदेशको पहाडी भूभागका थोरै स्थानहरूमा तथा बागमती र गण्डकी प्रदेशका एक वा दुई स्थानमा मेघ गर्जनचट्याङ्गसहित हल्का वर्षाको सम्भावना रहेको छ। महाशाखाका अनुसार बुधबार पनि देशको पहाडी भूभागका केही स्थानहरूमा मेघ गर्जनचट्याङ्गसहित हल्का वर्षाको सम्भावना रहेको छ।"
