शीर्षक,विवरण
गठबन्धनको अकर्मण्यता,"प्रधानमन्त्रीय प्रणाली भएको हाम्रो लोकतन्त्रमा उनले आफ्नो पदीय जिम्मेवारी र अधिकारलाई आफैंले खुम्च्याउनु हुँदैन। प्रधानमन्त्री पुष्पकमल दाहालका सामु सबैभन्दा ठूलो चुनौती भनेको देशको अर्थतन्त्रलाई त्राण दिनु हो। सँगसँगै छन् सुशासन र शान्तिसुरक्षा तथा शान्तिप्रक्रिया निष्कर्षमा पुर्याउने चुनौती। तेस्रोपटक मुलुकको कार्यकारी हुँदा उनमा अर्थतन्त्र उँभो लगाउने हुटहुटी भए झै देखिन्थ्यो। तर सत्तारोहणको मधुमास बिताउन नपाउँदै उनी सरकारको जोड, घटाउको हिसाब मिलाउनमात्रै व्यस्त हुनु परेको छ। त्यसैको फलस्वरूप सत्ता साझेदारी गरेको प्रमुख घटक एमालेको साथ छोडेर प्रमुख प्रतिपक्षी कांग्रेससँग लगनगाँठो कस्दा मन्त्रिपरिषद्लाई पूर्णता दिनै बेर लाग्यो। सत्ताका लागि मरिमेटेका जोकोहीलाई पनि साथ लिएर जान खोज्दा बनेको १० दलीय गठबन्धनमा सबैभन्दा पेचिलो मुद्दा नै भागबन्डा भइदियो। आफैं ३२ सिट भएको पार्टीको नेता भइकन आफैं प्रधानमन्त्री भएका दाहाललाई सबैभन्दा ठूलो दल नेपाली कांग्रेसदेखि १० सिट पनि नजितेकाहरूलाई भाग पुर्याउन बडो मुस्किल भयो। त्यसैले संवेदनशील मन्त्रालय गृह दुई महिनाभन्दा बढी खाली रहन गयो। देशको प्रमुख चुनौती जर्जर अर्थतन्त्र सम्हाल्नुपर्ने मन्त्रालय अर्थ महिना दिनभन्दा बेसी रिक्त भयो। लोकतन्त्रमा दलहरू सत्तामा जान खोज्नु अस्वाभाविक होइन। तर जोसँग पनि गठबन्धन गर्न र तोड्न तुरुन्तै तयार हुने तर सत्ताचाहिँ छोड्दै नछोड्ने जुन प्रवृत्ति देखिएको छ, त्यो सबैभन्दा खराब रीति भएको छ। कुन पार्टीलाई कति मन्त्रालय र को मन्त्री भन्ने कुराकै अलमलबाट प्रधानमन्त्री दाहालको काँधमा मात्रै १६ मन्त्रालय लामो समयसम्म रहे। मन्त्रीहरूबिनै दाहालले सरकार हाँके। महिना, दुई महिनासम्म पनि मन्त्रीविहीन मन्त्रालय हुनु भनेको तत्तत् मन्त्रालयको काम कारबाही नहुनु हो। जनता प्रत्यक्ष मारमा पर्नु हो। मन्त्रीबिनै प्रधानमन्त्रीले मात्रै सरकार चलाइरहने हो भने मन्त्रालयहरूको परिकल्पनै किन गरिन्थ्यो ? कुनै एक व्यक्ति नै सर्वेसर्वा होइन र हुन सक्दैन, उसैले सबै काम गर्न सक्दैन भनेरै मन्त्रालयहरू बनाइएका हुन्। प्रश्न को मन्त्री बन्ने र कुन पार्टीबाट कति भन्ने होइन। प्रश्न देशलाई कसरी अगाडि बढाउने र जनताले चाहने सुशासन र समृद्धि दिने भन्ने हो। तर १० दलीय गठबन्धनको ध्यान जनता नभई सत्ता र केवल सत्तामात्रै हुँदा मन्त्रिपरिषद्लाई पूर्णता दिन अबेर भइरहेको हो। गठबन्धनको यो अकर्मण्यताको मूल्य भने देश र दुनियाँले चुकाई रहनुपरेको छ। यी सबै सत्ताका लागि जे पनि जायज भन्ने राजनीतिक गठबन्धनको अपसंस्कृतिको उपज हो। जसका कारण जनतामा छाएको विरक्तिको लेखाजोखा सम्भव छैन। त्यसैलाई प्रधानमन्त्री दाहालले मनन् गर्न जरुरी छ। सत्ताका लागि चुबुरचुबुर मन्त्री बाँड्ने र चुबुरचुबर तरिकाले मन्त्रिपरिषद् विस्तार गर्नु उनकै अकर्मण्यता हो। प्रधानमन्त्रीय प्रणाली भएको हाम्रो लोकतन्त्रमा उनले आफ्नो पदीय जिम्मेवारी र अधिकारलाई आफैंले खुम्च्याउनु हुँदैन।"
घट्दै कार्बन भण्डारण क्षमता,"जलवायु परिवर्तनसँग जुध्न गम्भीर समस्या उत्पन्न हुने देखिएको छ। काठमाडौं : वन जंगलको राम्रो व्यवस्थापन नहुँदा विश्वमै कार्बन भण्डारण (सोसेर राख्ने) क्षमतामा ह्रास आएको छ। गत महिना नेचर जर्नल मा प्रकाशित एक अध्ययनले विश्वका विभिन्न भूभागमा कार्बन भण्डारण गर्ने क्षमता घट्दै गएको देखाएको छ। यसकारण जलवायु परिवर्तनसँग जुध्न गम्भीर समस्या उत्पन्न हुने देखिएको छ। अध्ययनले दक्षिण एसियाका पाकिस्तान, भारत तथा मध्य एसियामा समेत कार्बन सोस्ने क्षमतामा ह्रास आएको उल्लेख छ। रूखले कार्बन सोस्ने र अक्सिजन प्रवाह गर्छ। जंगल मासेर विकास निर्माण गर्ने, कृषि भूमि बनाउने र भएको जंगलको पनि राम्रो व्यवस्थापन नहुँदा कार्बन भण्डारण क्षमता घटेको अध्ययनले देखाएको छ। जलवायु परिवर्तनसँग जुध्न कार्बन भण्डारण अत्यन्त महत्वपूर्ण मानिन्छ। तर, विश्वका कतिपय मुलुकले भण्डारण क्षमता गुमाउनुले गम्भीर समस्या निम्त्याउन सक्ने अध्ययनको निष्कर्ष छ। एसियाली मुलुकमात्र नभई केन्या, इराक, कीर्गिस्तान, रसिया, मेक्सिको, मध्यपश्चिम तथा उत्तर अमेरिका, पूर्वी अफ्रिकालगायतका क्षेत्रले समेत भण्डारण क्षमता गुमाएको अध्ययनको निष्कर्ष छ। त्यस्तै, जलवायु परिवर्तनका कारण पनि भण्डारण क्षमतामा असर गरेको हुनसक्ने उक्त अध्ययनले बताएको छ। पृथ्वीको तापक्रम बढ्दा हिटवेभ तथा खडेरीका घटना बढेकाले स्थलीय पारिस्थितिक प्रणालीमा असर गरेको छ। बारम्बार तापक्रम बढ्दा, पर्यावरणमा परिवर्तनशीलता देखिएकाले असर गरेको छ। तर, तापक्रम बढ्नुमा सबैभन्दा ठूलो भुमिका जलवायु परिवर्तनको छ। त्यसैले कार्बन भण्डारण घट्नुमा जलवायुको असर पनि हुनसक्ने वैज्ञानिकहरूको आँकलन छ। डाइग्नोसिङ डिस्टबलाइजेसन रिस्क इन ग्लोबल ल्यान्ड कार्बन सिन्क्स ले सन् १९८१ देखि २०१८ सम्मको अवधिलाई अध्ययन गरेको जनाएको छ। फरकफरक पारिस्थितिक प्रणालीको कार्बन उत्पादन क्षमताको समीक्षा गरिएको अध्ययनमा उल्लेख छ। अध्ययनको सहलेखक, युनिभर्सिटी अफ रिडिङ एन्ड द नेसनल सेन्टर फर एटमस्फेरिक साइन्स यूकेका पाटेक मग्वायरले भनेकी छन्, पहिलोपटक संसारका यस्ता क्षेत्रहरूबारे प्रकाशमा ल्याइएको हो। केही निश्चित क्षेत्रका जमिन तथा जंगली भूभागमा कार्बन भण्डारण गर्ने क्षमताको गिरावट उच्च बिन्दुमा पुग्नसक्छ। उचित व्यवस्थापन नभएको खण्डमा संसारको धेरै भूभागहरूले कार्बन भण्डारण गर्ने क्षमता गुमाउने खतरा रहेको अध्ययनले औंल्याएको छ। यसले पारिस्थितिक प्रणाली र जलवायु परिवर्तनमा दु्रत रुपान्तरण हुने देखिएको छ। कार्बन सोसेर राख्ने क्षमता पहिलाको भन्दा हराउनु चिन्ताको विषय मानिएको छ। मग्वायरका अनुसार यसले जलवायु परिवर्तनसँग जुध्न गम्भीर अवरोधहरू आउनसक्ने देखाएको हो। जंगल, जलाशय, दलदल क्षेत्र तथा अन्य पारिस्थितिक प्रणालीहरू कार्बन भण्डारणका प्रमुख स्रोतको रूपमा मानिन्छन्। यसले विश्वव्यापी तापमान १५ डिग्री कायम राख्न महत्वपूर्ण भूमिका राख्ने पनि उल्लेख छ। कार्बन भण्डारण गर्ने मामलामा गिरावट आउँदा कालान्तरमा त्यस्ता क्षेत्रहरू स्थायी रूपमा बुट्यान तथा झाडी जस्तो बन्न सक्ने पनि अनुमान गरिएको छ। यसले जलवायु परिवर्तनलाई झन्झन् डरलाग्दो बनाउने आँकलन गरिएको छ। कार्बन सन्तुलनमा अस्थिरता आए जलवायु पनि अस्थिर बन्छ। यदि हामीले कार्बन सन्चितिलाई अस्थिर राखे यसले जलवायुलाई झनै अस्थिर बनाउँछ, अनुसन्धानकर्ता म्याकोस फर्नान्डेजले भन्छिन्, त्यसैले जमिनको राम्रोसँग व्यवस्थापन गर्नुपर्ने हुन्छ। कतिपय ठाउँमा जंगल फडानी गरेर कृषिभूमिमा परिणत गर्दा पनि समस्या थपिएको छ। रूखले बालीनाली र घाँसे मैदानले भन्दा धेरै नै कार्बन भण्डारण गर्छ। कार्बन सोस्ने उत्कृष्ट विकल्प वनजंगल र जलाशय व्यवस्थापनलाई मानिन्छ। नेपालको कार्बन भण्डार स्थिति वन तथा वातावरण मन्त्रालयअन्तर्गतको रेड कार्यान्वयन केन्द्रका उपसचिव यज्ञमूर्ति खनालका अनुसार कार्बन भण्डारण गर्ने सबैभन्दा उत्तम स्रोत जंगल व्यवस्थापन हो। यसलाई सबैभन्दा सस्तो र सजिलो माध्यम पनि मानिन्छ। रूखहरू बढेर एउटा निश्चित अवस्थामा पुगेपछि वृद्धि भएन भने क्षमता गुमाउँछ। उनका अनुसार दिगो वन व्यवस्थापन गर्ने, काठका उत्पादनहरू प्रयोगमा ल्याउने, फेरि नयाँ रूख लगाउने गर्दा कार्बन भण्डारण व्यवस्थापन राम्ररी हुन्छ। दिगो वन व्यवस्थापनमा वनपैदावर (वनबाट उत्पादन हुने सामग्री) संकलन गरेर उपयोग गरेमा कार्बन भण्डारणमा समस्या नहोला। तर, राष्ट्रिय निकुञ्जहरूको संरक्षित जंगलका हकमा भण्डार क्षमतामा ह्रास आउन सक्ने जनाए। उनले भने, जति छ। पुराना रूखहरू हुन्छन्। नयाँ वनको विकास हुँदैन। त्यस्ता ठाउँमा भइराखेको कार्बन स्टोर हुन्छ। तर, नयाँ सञ्चिति हुँदैन। बिरुवा जति बढ्यो त्यसले खाना बनाउन वायुमण्डलमा भएको कार्बन सोस्छ। तर, निश्चित बिन्दुमा पुगेपछि रूख बढ्दैन। त्यसले धेरै कार्बन भण्डारण गरे पनि नयाँ रूखले जस्तो धेरै कार्बन खपत गर्दैन। त्यसैले व्यवस्थापन र उपयोग आवश्यक रहेको खनालले जनाए। बुढा रूखले कार्बन सोस्दैन। त्यसलाई उपयोग गर्नुपर्छ। त्यो ठाउँमा नयाँ बिरुवा रोप्नुपर्छ। नयाँ विरुवा हुर्किनु भनेको कार्बन सञ्चिति बढ्नु हो। रूख जलाएमा कार्बन वायुमण्डलमा थुप्रिएर बस्छ। तर, बुढो भएका रूखहरूलाई काठको रूपमा प्रयोग गरेमा फाइदा हुन्छ। फलामको सट्टामा काठ प्रयोग गर्दा कार्बन सञ्चितिमा सहयोग पुग्छ। दिगो वन व्यवस्थापन कार्बन सञ्चितिका लागी एउटा नभई नहुने चीज हो, उनले भने। जलवायु परिवर्तनसँगै तापक्रम वृद्धि हुने र तातो बढ्दा आगलागीका घटना बढेका छन्। त्यसैले दिगो वन व्यवस्थापन गर्दा जलवायुजन्य घटनालाई व्यवस्थापन गर्ने गरी काम गर्नुपर्ने उनले जनाए। हाल आगलागीको सिजन सुरु हुन लागेको छ। हिउँदे वर्षाले जमीन चिसो बनाइराख्दा वनमा डढलो लाग्दैनथ्यो। तर, अहिले सुक्खापन बढेको छ। वर्षाको शैली फेरिएको छ। खनालले भने, जलवायुको दोहोरो भूमिका हुन्छ। वन डढेलो हुँदा वायुमण्डलमा कार्बन उत्सर्जन गर्छ। तापक्रम बढेसँगै सुक्खा भएपछि डढेलो वृद्धि हुन्छ। स्वस्थ वन व्यवस्थापनका लागि नियन्त्रित आगलागी महत्वपूर्ण हुने वन विशेषज्ञ पशुपतिनाथ कोइरालाले बताए। स्वथ्य जंगलका लागि ब्लक बनाएर केही समयको अन्तरालमा आगो लगाउँदा फाइदा गर्छ। आगो लगाइसकेपछि त्यहाँ स्वथ्य बिरुवा उम्रन्छ, उनले भने, एउटा ब्लकमा बिरुवा उमे्रपछि अर्को ब्लकमा आगो लगाउन सकिन्छ। नयाँ घाँसबिरुवा जंगली जनावरका लागि चरीचरण बन्न सक्छ। तर, आगो नियन्त्रित हुनुपर्छ। अनियन्त्रिक आगोले फाइदा नहुने बताए।कोइरालाका अनुसार रेड कार्यान्वयन केन्द्रले जंगल व्यवस्थापन गर्दै कार्बन व्यापारको लागि कामसमेत अघि बढाएको छ। सन् २०१८ देखि २०२४ सम्म भण्डारण गरेको कार्बन विश्व बैंकलाई बेच्ने काम अघि बढाइसकेको छ। वृक्षरोपण र वन व्यवस्थापनले वन कति वृद्धि भयो भन्ने कुरा हेरेर कति वनविनाश र वन क्षयीकरण घटायौं भन्ने हेरिन्छ। कतिपय क्षेत्रमा विकासका नाममा धेरै वन विनाश भएको हुनसक्छ। कुनै वर्ष खाली ठाउँमा वृक्षरोपणले परिणाम फरक दिएको पनि उनले बताए। त्यसैको आधारमा कार्बन भण्डारको आँकलन गरिन्छ। रेडको २०७७ को वार्षिक प्रतिवेदनमा नेपालको वनमा १ अर्ब ५ करोड ५० लाख टन कुन कार्बन सञ्चिति रहेको जनाएको छ। औसतमा प्रतिहेक्टर १७६९ टन हुन आउँछ। कार्बन व्यापारको हकमा नेपालले (मेजरमेन्ट रिपोर्टिङ एन्ड भेरिफिकेसन) रिपोर्ट तयार गर्दै गरेको बताए। डिसेम्बरसम्ममा बुझाउने योजना थियो। तर, प्राविधिक समस्याका कारण गणनामा समस्या आएकाले रिपोर्ट बुझाउन नपाएको बताए। अप्रिलमा बुझाउने प्रयास भइरहेको छ। उत समयसम्म रिपोर्ट ठीक भए नभएको प्रमाणित गरेपछि २०२३ को अन्त्यसम्म कार्बन बेचेको पैसा आउँने बताए। रेडले बुझाएको रिपोर्टमा विश्व बैंकले थर्डपार्टीद्धारा नेपालले गरेको रिपोर्ट ठीक भएनभएकोमा समीक्षा गर्छ। त्यसको आधारमा सुधार गर्नुपर्ने भए सुझाउँछ। अन्यथा त्यसैको आधारमा सर्टिफिकेट दिन्छ। त्यसले कति उत्सर्जन न्यूनीकरण गरेको छ स्पष्ट उल्लेख गरेको हुन्छ। त्यसबापत पैसा पाउँछ। अहिले पहिलो रिपोर्ट सन् २०२१ सम्मको बुझाउने तयारी भएको हो। त्यसको पैसा २०२३ मा पाइने र २०२४ सम्ममा गरेको कामको २०२५ सम्ममा पैसा पाउन सकिने खनालको भनाइ छ। नेपालले वनको क्षेत्रफल ४५ प्रतिशत पुगिसकेको छ। त्यसलाई नमासी व्यवस्थापन गरेमा प्रतिवद्धता पूरा हुन्छ। वन तथा वातावरण मन्त्रालयले गरेको एक अध्ययन नेसनल ल्यान्ड कभर मोनिटरिङ सिस्टम अफ नेपाल २०२२ को तथ्यांकअनुसार नेपालमा सन् २००२ देखि २०१९ को बीचमा वनको क्षेत्रफल १७० प्रतिशतले बढेको छ। तर कृषिभूमि २१० र घाँसेमैदानहरू ०६८ प्रतिशतले घटेको छ। सन् २०१९ मा नेपालको वन क्षेत्र ४१६९ प्रतिशत (६१६६७६६ हेक्टर) पुगेको छ। सन् २००० मा ३९९९ प्रतिशत (५९१५५१८ हेक्टर) थियो। विश्वव्यापी रूपमा हेर्दा जंगलबाट हुने कार्बन उत्सर्जन १७ देखि १९ प्रतिशत हुन आउँछ। त्यस्ता उत्सर्जन कम गर्न जंगल व्यवस्थापना आवश्यक छ। राष्ट्रिय निर्धारित प्रतिवद्धता (एनडीसी) अनुसार सन् २०३० सम्म नेपालले वन व्यवस्थापन वन व्यवस्थापन गर्ने र वनक्षेत्रबाट हुने उत्सर्जन शून्य बनाउने लक्ष्य राखेको छ। सन् २०४५ सम्म कार्बन नेगेटिभमा जाने बताएको छ। काठमाडौं फरेस्ट्री कलेजका सहप्राध्यापक लीना शाहका अनुसार कार्बन न्यूनीकरणमा वनजंगलको भूमिका सबैभन्दा धेरै भएको बताइन्। जलाशयहरूले वनले जति कार्बन सोस्दैनन्। त्यसैले वन व्यवस्थापनका लागि कार्बन व्यापारले थप हौसला दिने बताइन्। कार्बन हटाउन बढी प्रदूषण गर्ने मुलुकहरूले कार्बन सञ्चितिबापत पैसा दिनु राम्रो भएको र त्यसको उचित सदुपयोग हुनुपर्ने बताइन्। वृक्षरोपणमा समर्पित अमेरिकन संस्था आर्बर डे फाउन्डेसनका अनुसार एउटा परिपक्व रूखले वर्ष दिनमा ४८ पाउन्ड कार्बन वायुमन्डलबाट सोस्छ र त्यसको सट्टामा अक्सिजन उपलब्ध गराउँछ। रूखका फाइबरले वायुलाई स्वच्छ बनाउँदै मानव स्वास्थ्यमा योगदान दिन्छ। साथै वायुमन्डलमा भएका कार्बनको नकारात्मक असरलाई न्यूनीकरण गर्छ। प्रदूषण नियन्त्रणमा समेत मुख्य भूमिका खेल्छ।"
राजनीतिक सौदाबाजी,"गठबन्धन दलहरू अब सत्ताको भागबन्डामा मात्र सीमित नभई जिम्मेवारी बोध गर्नुपर्छ। मुलुकको शासन सञ्चालनको व्यवस्था नै राजकाज हो। शासन सञ्चालनका लागि सत्ता गठबन्धनका दलहरूबीच दिनहुँ बैठक बसिरहेको छ। मन्त्रालय भागबन्डा मिलाउन रस्साकस्सी चलिरहेको छ। बैठकमा दलहरूका दाबीले मन्त्रिमण्डलले आकार लिन सकेको छैन। केही दिनभित्र सरकार बनिसकेपछि धेरै कुराहरू स्पष्ट हुनेछ। दलहरूबीचको आपसी सम्बन्ध र असन्तुष्टिहरू सतहमा देखिनेछ। प्रधानमन्त्रीको रूपमा पुष्पकमल दाहाल प्रचण्डले शपथग्रहण गरेको तीन महिना नाघिसकेको छ। अर्थ, गृह, परराष्ट्रजस्ता महत्त्वपूर्ण मन्त्रालय लामो समयदेखि मन्त्रीविहीन छन्। मन्त्रालय मन्त्रीविहीन हुँदा कामकारबाहीमा बाधा उत्पन्न भइरहेको छ। कोरोना भाइरसको संक्रमण पुनः बढ्न थालेको छ। स्वास्थ्य मन्त्रालयसहित १६ वटा मन्त्रालयको भार प्रधानमन्त्री दाहालको काँधमा छ। मन्त्रिमण्डल विस्तार हुन सकेको छैन। यस खालको राजनीतिक परिदृश्य पटकपटक देखिने गरेको छ। राजनीतिक प्रणालीले अहिले पनि गतिशीलता लिन सकेको छैन। बजेट बनाउने यो समयमा मन्त्रालय मन्त्रीविहीन हुन पुगेको छ। मन्त्रालयको काम प्रभावित भइरहेको छ। दुई पटक विश्वासको मत लिएका प्रधानमन्त्री दाहालले १६ वटा मन्त्रालयको भार काँधमा बोकिरहेका छन्। समयमा मन्त्रिमण्डल गठन गर्न नसक्नु जनताप्रति जवाफदेही हुन नसक्नु हो। सबै राजनीतिक दलले निर्वाचनअघि घोषणापत्र सार्वजनिक गरेका छन्। त्यो चुनावी घोषणापत्र जनतासँग गरिएको एक खालको सम्झौता हो। दल र जनताबीचको सामाजिक सम्झौता उल्लंघन गर्ने प्रवृत्ति मौलाएको छ। सम्झौताको सिद्धान्त र महत्त्व बिर्सनु विडम्बना हो। निर्वाचनको समयमा भोट माग्दाखेरि गरेको वाचा र प्रतिबद्धता नेताले बिर्सनु हुँदैन। घोषणापत्रमार्फत राजनीतिक दलले राखेको प्रस्तावलाई मतदानद्वारा जनताले दिएको स्वीकृति हो। सार्वजनिक पदमा बस्ने व्यक्तिमा सार्वजनिक हितमा काम गर्छु भन्ने वचनबद्धता हुनुपर्छ। व्यक्तिगत काम वा लाभका लागि सार्वजनिक पदमा बस्नु हुँदैन। सत्ताको केन्द्रबिन्दुमा पुग्ने र आफूसहित आफ्ना आसेपासेलाई पोस्ने स्वार्थ राखेर राज्यसत्ता अगाडि बढेको देखिन्छ। यो गरिब मनस्थिति हो। गरिबी भनेको आर्थिक अवस्था मात्र होइन। आर्थिकसँगसँगै मानसिक अवस्था पनि हो। गरिबी मानसिकता पनि हो। राज्यबाट अधिकतम कसरी दोहन गर्न सकिन्छ भन्नेतर्फ नै ध्यान केन्द्रित भइरहेको छ। राज्यबाट के सुविधा लिन सकिन्छ भन्दै दोहन गर्ने संस्थाका रूपमा लिइएको छ। प्रधानमन्त्री वा मन्त्री बन्ने आफ्ना नातेदार र गुटलाई पोस्न राजनीति गरिरहेको छर्लंग देखिएको छ। मन्त्री बन्न नसक्दा सरकार नै ढाल्दिन्छु भन्दै चेतावनी दिनु के हो ? राजनीतिमा बार्गेनिङ हुनु अवगुण हो। २०६९ फागुन ३० गते तत्कालीन प्रधानन्यायाधीश खिलराज रेग्मी नेतृत्वमा चुनावी मन्त्रिपरिषद् गठन गर्ने समझदारी प्रमुख राजनीतिक दलले गरे। सोही समझदारीमा राजनीतिक समस्या समाधान गर्न प्रमुख राजनीतिक दलका शीर्ष नेता सहभागी राजनीतिक संयन्त्र गठन गरियो। २०६९ चैत ३ गते बसेको संयन्त्रको बैठकले कार्कीलाई अख्तियार प्रमुखमा नियुक्तिका लागि संवैधानिक परिषद्लाई सिफारिस गर्ने निर्णय लिएको थियो। उक्त सिफारिसमा टेकेर परिषद्ले कार्कीलाई प्रमुख आयुक्तमा नियुक्त गरेको थियो। उक्त नियुक्ति बदरको माग गर्दै सर्वोच्च अदालतमा रिट निवेदन पर्यो। सर्वोच्च अदालतको पूर्ण इजलासले अख्तियार दुरुपयोग अनुसन्धान आयोगको प्रमुख आयुक्त पदमा लोकमानसिंह कार्कीलाई अयोग्य ठहर गर्यो। न्यायाधीश ईश्वर खतिवडा, डा आनन्दमोहन भट्टराई र अनिल सिन्हाको इजलासले अख्तियारको प्रमुख आयुक्त हुन योग्यता नपुगेको फैसला गर्यो। यो फैसला पनि कार्कीलाई अख्तियारमा नियुक्त गर्नेलाई के कारबाही भयो त ? योग्यता नै नपुगेको व्यक्तिलाई संवैधानिक अंगको प्रमुख आयुक्त नियुक्त गर्नेलाई कारबाही हुनु पर्दैन ? सर्वोच्चले अयोग्य व्यक्तिलाई अख्तियारको प्रमुख आयुक्तमा नियुक्तिको सिफारिस तथा नियुक्ति गर्ने गराउनेलाई चेतावनी दिनु पथ्र्यो। सर्वोच्चले थप दुई शब्द लेखिएको भए हुन्थ्यो। सरकार बनिसकेपछि धेरै कुराहरू स्पष्ट हुनेछ। दलहरूबीचको आपसी सम्बन्ध र असन्तुष्टिहरू सतहमा देखिने छन्। विकसित मुलुकमा प्रधानमन्त्रीमा निर्वाचित भएको २४ घण्टाभित्र मन्त्रिपरिषद्को गठन हुन्छ। तर, नेपालमा प्रधानमन्त्री निर्वाचित भएको धेरै समयसम्म मन्त्रिपरिषद्ले पूर्ण आकार ग्रहण गर्दैन। बेलायतमा संसदीय व्यवस्था दरिलो भइसकेको छ। बेलायतमा कन्जरभेटिभ पार्टीको बहुमत छ। प्रधानमन्त्रीबाट बोरिस जोनसनले राजीनामा गरे। बोरिस जोनसनको मन्त्री परिषद्मा भारतीय मुलका ऋषि सुनक वित्त मन्त्री थिए। जोनसनले राजीनामा दिएपछि लिज ट्रस प्रधानमन्त्री बनेकी थिइन्। उनले ४५ दिनमै राजीनामा दिइन्। त्यसपछि बोरिस जोनसन फेरि प्रधानमन्त्री बन्न चाहेको चर्चा थियो। जेरेमी हन्टको नाम पनि आएको थियो। तर दुवै प्रधानमन्त्रीको दौडमा औपचारिक रूपमा सहभागी भएनन्। पेनी मोर्डन्टले आधिकारिक रूपमा दाबी पेस गरेकी थिइन्। तर अन्तिम समयमा आफ्नो दाबी फिर्ता लिइन्। ऋषि सुनक प्रधानमन्त्री भए। एउटै दलभित्रको नेतृत्व परिवर्तन सहजै भयो। कसरी संसदीय व्यवस्था दरिलो हुन्छ भन्ने उदाहरणका लागि बेलायतबाट सिक्न सकिन्छ। नेतृत्व परिवर्तन स्वाभाविक प्रक्रिया हो। नेतृत्व गर्न नसक्नेले स्वाभाविकरूपमा छोड्न सक्नुपर्छ। नेतृत्व गर्न सक्ने व्यक्तिले टेक ओभर गर्नुपर्छ। सत्ता भनेको कसैको बपौती होइन। जिम्मेवारी हो। सत्तामा जाने र सरकार बनाउने राजनीतिको आवश्यक खेल नै हो। किनकि सरकारविहीन मुलुक हुँदैन। २००७ सालदेखि नै मुलुकमा गणतान्त्रिक व्यवस्थाका लागि जनता लड्दै आएका छन्। २००७ साल फागुन ७ गते तत्कालीन राजा त्रिभुवनको पहिलो घोषणामा अब उप्रान्त गणतन्त्रात्मक व्यवस्था हुनेछ भन्ने उल्लेख छ। त्यो बेला आन्दोलन गरेको पुस्ता जीवित छैन। यो अवधिमा पटकपटक भएका आन्दोलनमा सहभागी पुस्तामा क्रमशः बुढ्यौलीपना छाएको छ। अहिलेको नयाँ पुस्ता विद्यालय शिक्षा सकिएर बिदाइ हुने बेला खाडीमा भेटौंला भन्दैछ। यो निकै दुर्भाग्यपूर्ण छ। गाउँमा खेतबारी बाँझै छ। पहाडमा मलामी पाउन मुस्किल भइसक्यो। यस खालको अवस्थामा आउनुमा राजनीतिक नीतिमा कहीँ न कहीँ गम्भीर त्रुटि छ। व्यवस्था परिवर्तन हुने तर जनताको अवस्था उस्तै रहनु हुँदैन। सत्ता गठबन्धन दलहरू अब सत्ताको भागबन्डामा मात्र सीमित नभई जिम्मेवारी बोध गर्नुपर्छ। सत्तारूढ दलहरूले के काम गर्ने त्यसको न्यूनतम साझा कार्यक्रम बनाउनुपर्छ। सरकार आफ्नो दायित्व र विपक्षी दलको आफ्नो भूमिकाप्रति प्रस्ट हुनु आवश्यक छ। जनताका सवाल र प्राथमिकतालाई तत्कालै सम्बोधन गरी सरकार अघि बढ्नु पर्ने टड्कारो आवश्यकता छ।"
भेरी अस्पतालमा एमडीको पढाइ हुँदै,"नेपालगन्ज : भेरी अस्पताल नेपालगन्जमा अब एमडी स्तरको पढाइ हुने भएको छ। नेपाल सरकारले चिकित्सा विज्ञान राष्ट्रिय प्रतिष्ठान (न्याम्स) को आंगिक अस्पतालका रूपमा शैक्षिक कार्यक्रम सञ्चालन गर्न स्वीकृत दिएसँगै भेरी अस्पतालमा एमडी स्तरको पढाइ हुने भएको हो। नेपाल सरकारका मुख्यसचिव शंकरदास बैरागीले स्वास्थ्य तथा जनसंख्या मन्त्रालयलाई गरेको पत्राचारमा गत १० फागुनको मन्त्रिपरिषद्को बैठकले संघीय अस्पतालहरूलाई चिकित्सा विज्ञान राष्ट्रिय प्रतिष्ठानको आंगिक क्याम्पसका रूपमा सञ्चालन गरी शैक्षिक कार्यक्रम विस्तार गर्ने स्वास्थ्य मन्त्रालयको प्रस्तावअनुसार नेपाल सरकार (कार्य सम्पादन) नियमावली २०६४ को नियम २९ बमोजिम स्वीकृति दिएको उल्लेख छ। स्वास्थ्य तथा जनसंख्या मन्त्रालयका सचिवडारोशन पोख्रेलले २८ फागुनमा भेरी अस्पताल र चितवन भरतपुर अस्पताललाई न्याम्सको आंगिक अस्पतालको रुपमा शैक्षिक कार्यक्रम सञ्चालन गर्ने प्रस्ताव मन्त्रालयबाट पारित गरेर ३० फागुनमा मन्त्रिपरिषद्मा पठाएका थिए। भेरी अस्पतालका प्रमुख मेडिकल सुपरिटेन्डेन्ट डा बद्री चापागाईंले सरकारको स्वीकृति दिएसँगै न्याम्सका एमडी, एमएस, डीएम, एमसीएमा अध्ययरत विशिष्टिकृत चिकित्सक अध्ययनका लागि भेरी अस्पतालमा आउने बताए। उनले भने, अहिलेसम्म हामीले विशेषज्ञ र विशिष्टिकृत स्वास्थ्य सेवा मात्र दिएरहेका छौं। न्याम्सको शैक्षिक कार्यक्रम सञ्चालन भए बिरामी हेर्ने, बिरामीको उपचार गर्ने, बिरामीको उपचार पद्धतिबारे प्राज्ञिक थलोको रुपमा रूपमा भेरी अस्पताल हुनेछ। भेरी अस्पतालका योग्यता पुगेका विशेषज्ञ चिकित्सकलाई न्याम्सले उपप्राध्यापक, सहप्राध्यापक र प्राध्यापकका रूपमा नियुक्त गरेर शैक्षिक गतिविधिमा संलग्न गराउने सम्भावना छ। लुम्बिनी प्रदेश सरकारका निवर्तमान मन्त्री कृष्णा केसी नमुनाले बुधबार फेसबुकमा स्टाटस लेख्दै सरकारले भेरी अस्पताल नेपालगन्जलाई चिकित्सा विज्ञान राष्ट्रिय प्रतिष्ठान (न्याम्स) को आंगिक अस्पतालका रूपमा शैक्षिक कार्यक्रम सञ्चालन गर्न स्वीकृत दिएकोमा प्रधान्नमन्त्री प्रचण्डलाई आभारसहित हार्दिक कृतज्ञता व्यक्त गरेकी छन्। भेरी अस्पताल विकास समितिको पूर्वसदस्यसमेत रहेकी नमुनाले अन्नपूर्ण पोस्ट्सँग टेलिफोन सम्पर्कमा भनिन्, भेरी अस्पताललाई शिक्षण अस्पतालका रूपमा विकास गर्न हामीले धेरै प्रयास गरेका थियौं। एमडी स्तरका विद्यार्थीका लागि (न्याम्स) को आंगिक अस्पतालका रूपमा शैक्षिक कार्यक्रम सञ्चालन गर्न सरकारले अनुमति दिएर हाम्रो सपना पूरा गरेको छ। भेरी अस्पतालका प्रमुख मेडिकल सुपरिटेन्डेन्ट डा बद्री चापागाईंले गत फागुन २२ गते स्वास्थ्य तथा जनसंख्या मन्त्रालयका सचिवलाई पत्राचार गरेर न्याम्सको आंगिक अस्पताल कायम गरी शैक्षिक कार्यक्रम सञ्चालन गर्न माग गरेका थिए। पत्रमा भेरी अस्पतालमा केही समय चिकित्सा विज्ञान राष्ट्रिय प्रतिष्ठानबाट एमडी र एमएस कार्यक्रमअन्तर्गत रेजिडेन्टहरूलाई पोस्टिङ गरिएको भए पनि त्यो नियमित हुन सकेन। अस्पताललाई न्याम्सको आंगिक अस्पतालका रूपमा विकास गरी प्रतिष्ठानका एमडी र एमएस तथा अन्य विशिष्टीकृत विधाका कार्यक्रमहरू पूर्णकालीन रूपमा सञ्चालन गर्न योजनामा सहजीकरण तथा नीतिगत व्यवस्थाको निम्ति अनुरोध गरिएको छ। भेरी अस्पताल नेपालगन्ज काठमाडौंको वीर अस्पतालसँगै विस १९४७ मा पृथ्वीवीर डिस्पेन्सरीको नाममा भेरी अस्पतालको स्थापना भएको थियो। अस्पतालले हालै १३२औं वार्षिकोत्सव मनाएको छ। भेरी अस्पतालका पूर्वमेसु डा श्यामसुन्दर यादवका अनुसार २०६४ सालमै भेरी अस्पताललाई शिक्षण अस्पताल बनाउन बजेटको जोहो पनि भइसकेको थियो। भेरी अस्पताल विकास समितिको टोलीले मन्त्रालयमा शिक्षण अस्पताल बनाउनुपर्ने मागसहितको ज्ञापन पत्र पनि बुझाएको थियो। भेरी अस्पताल विकास समितिका सदस्य धनराम ओलीका अनुसार ५०० शय्याको केन्द्रीय विशिष्टीकृत अस्पतालको मान्यता पाए पनि भेरीमा जनशक्तिको अभावमा अहिले १५० शय्यामा सञ्चालन भएको छ। नेपाल सरकारको स्वीकृत दरबन्दीमा १०० शय्या र भेरी अस्पताल विकास समितिबाट ५० शय्या सञ्चालन भइरहेको छ। अस्पतालमा नेपाल सरकारको स्वीकृत दरबन्दीमा १ सय ९३ जना कर्मचारी हुनुपर्नेमा १ सय ७५ जना मात्र कार्यरत छन् तर अस्पताल विकास समिति, विभिन्न कार्यक्रम अन्तर्गत गरी झन्डै ४ सय कर्मचारी कार्यरत छन्। जसमा ६४ जना चिकित्सक छन्। प्रमुख मेडिकल सुपरिटेन्डेन्ट डाबद्री चापागाईंले भने, ३ सय शय्याको नयाँ भवन निर्माणको अन्तिम अवस्थामा छ। पुरानो भवनमा २०० शय्या पुर्याएर भेरीलाई चाँडै ५ सय शय्याकै अस्पतालको रुपमा सञ्चालन गर्ने तयारी भइरहेको छ।"
अस्थिरताको बीउ,"त्यो बेला एमाले महासचिव मदन भण्डारी हुनुहुन्थ्यो। उहाँले मसँग विदेशी शक्तिले चलखेल गरिरहेको संकेत गर्नुभयो। तपाईंहरू पार्टीलाई जोगाउन लाग्नुहोस् भन्नुभयो। तर, हामीले जोगाउन सकेनौं। संसद् नै विघटन भयो। त्यसको साक्षी म पनि हुँ। तत्कालीन प्रधानमन्त्री गिरिजाप्रसाद कोइरालाले आफ्नो पार्टीको बहुमत हुँदाहुँदै २०५१ सालमा संसद् विघटन गर्नुभयो। देशलाई मध्यावधि निर्वाचनतिर धकेल्नु भयो। त्यो नै देशका लागि दुर्भाग्य बन्यो। त्यहींबाट अस्थिरताको सुरुवात भयो। लोकतान्त्रिक मूल्यमान्यता खस्किँदै गयो। राजनीतिमा स्खलन आयो। पार्टीभित्र घातअन्तर्घातको शृंखला चल्न थाल्यो। अन्तरद्वन्द्व, विवाद, घातअन्तर्घात मौलाउँदै गयो। आदर्श, सिद्धान्त हराउँदै गयो। नेताहरूमा महत्वाकांक्षा पलाउन थाल्यो। अनेक हतकण्डा हुन थाले। देश नै अन्तहीन हिंसाको चपेटामा पर्यो। देश र जनताभन्दा सत्ताका लागि जे पनि गर्ने परिपाटी बस्यो। २०१७ सालमा खोसिएको प्रजातन्त्र ठूलो संघर्ष र बलिदानीबाट फर्किएको थियो। तत्कालीन प्रधानमन्त्री कृष्णप्रसाद भट्टराई (किसुनजी) नेतृत्वको सरकारले संविधान बनायो। २०४८ सालमा आमनिर्वाचन गरायो। कांग्रेसले बहुमत पायो। त्यस बेला म पनि सांसद थिएँ। पार्टीमा चरम द्वन्द्वको अवस्था आयो। किसुनजी समन्वयको कुरा गर्नुहुन्थ्यो। कुनै पनि हालतमा पार्टी फुट्न दिनुहुँदैन भन्नुहुन्थ्यो। गणेशमान सिंह भने गिरिजाप्रसाद कोइराला (गिरिजाबाबु)लाई कारबाही गर्नुपर्ने पक्षमा हुनुहुन्थ्यो। जलपाइगुडी महाधिवेशनदेखि नै उहाँहरूबीच द्वन्द्व थियो। किसुनजीले थामथुम पार्दै आउनुभएको थियो। उहाँ पार्टीभित्र दरार आउँछ। फुट हुन्छ भन्नुहुन्थ्यो। अन्तर्राष्ट्रिय शक्ति र दरबारको चलखेलले पार्टीको विवाद बढ्योे। गिरिजाबाबुलाई उक्साइदिने दरबार कांग्रेसलाई कमजोर बनाउन सक्रिय थियो। पार्टीमा अन्तरद्वन्द्वले बहत्तरे र छत्तीसे भनेर दुई समूह बनेको थियो। समन्वयको प्रयास भइरहेको थियो। करिबकरिब कुरा मिलिसकेको थियो। किसुनजी नरम स्वभावको मान्छे। उहाँ पाँच वर्ष नै सरकार चलाउनुपर्छ भन्नुहुन्थ्यो। गिरिजाबाबु खरो स्वभावको हुनुहुन्थ्यो। उहाँलाई कसले उचालिदियो ? संसद् विघटन गरिदिनुभयो। त्यो बेला एमाले महासचिव मदन भण्डारी हुनुहुन्थ्यो। उक्त पार्टीले कर्मचारी आन्दोलनका नाम संसद् बैठकमा अवरोध गरिरहेको थियो। उहाँले मसँग विदेशी शक्तिले चलखेल गरिरहेको संकेत गर्नुभयो। तपाईंहरू पार्टीलाई जोगाउन लाग्नुहोस् भन्नुभयो। तर, हामीले जोगाउन सकेनौं। संसद् नै विघटन भयो। त्यो बेला देश नै दुर्घटनामा पुग्यो। त्यसको साक्षी म पनि हुँ। बल्ल पुनःस्थापना भएको प्रजातन्त्र डिरेल हुन थाल्यो। २०५२ मा त्रिकुश संसद् थियो। त्यहाँ जसोतसो व्यवस्थापन गर्दागर्दै दुई जना कांग्रेस सांसद अनुपस्थित भए। विपक्षलाई मनाइएको थियो। संसदीय लोकतन्त्र भनेको नम्बर खेल हो। बहुमत चाहिन्थ्यो। अरू पार्टी विदेश पठाउने, सुविधा दिने केके गरेर मिलाइएको थियो। तर, आफ्नै दुई सांसद अनुपस्थित गराइए। त्यस बेला पार्टीको आन्तरिक कारण त्यो बेला कांग्रेस नेतृत्वको सरकार ढल्यो। २०५६ सालमा त किसुनजीलाई भावी प्रधानमन्त्री भनेर बहुमत आयो। उहाँलाई अपमानपूर्वक निकालियो। अनैतिकताको पराकाष्ठा भयो। बहुमतलाई खण्डित गरियो। किसुनजी अझै केही दिन सरकारमा रहनुभयो भने देश माओवादीले खाने भन्ने भ्रम फैलाइयो। उहाँकै पालामा संविधान बनेको थियो। निर्वाचन भएको थियो। उहाँ राष्ट्रवादी, प्रजातन्त्रवादी हुनुहुन्थ्यो। त्यो कुरा अरू शक्तिलाई सह्य भएन। उहाँविरुद्ध अविश्वासको प्रस्ताव आयो। मर्मस्पर्शी वक्तव्य दिई विवश भएर उहाँले राजीनामा दिनुभयो। त्यसो त गिरिजाबाबुकै आँटले माओवादी शान्ति प्रक्रियामा आयो। १० वर्षे सशस्त्र द्वन्द्वको अन्त्य भयो। उहाँले साहस साथ अन्तहीन हिंसाको चपेटाबाट मुलुकलाई पार लगाउनुभयो। हारे गिरिजा हार्छ जिते पार्टी जित्छ भनेर लाग्नुभयो। पार्टीमा बहुमतको असहमति हुँदाहँुदै पनि शान्ति स्थापना गराउनुभयो। त्यो प्रशंसनीय छ। तर, शासन व्यवस्था फेरिए पनि सर्वसाधारण जनताको अवस्था फेरिएको छैन। युवाहरू १२ कक्षा पूरा गर्दा नगर्दै विदेश ताकिरहेका छन्। परनिर्भरताले हामीलाई कहाँ पुर्याउँदैछ ? हामी पनि जिम्मेवार छौं। द्वन्द्वको चपेटामा पर्ने अवस्था आयो। जनतामा वितृष्णा र असन्तुष्टि फैलाउने काम भइरहेको छ। वैदिक सनातन धर्म लोप गर्ने काम भइरहेको छ। जसका लागि देशी विदेशी शक्ति लागिरहेका छन्। (कांग्रेस नेता उपाध्याय पूर्वमन्त्री हुन्)"
महिलाले अधिकार पाउन आफैं अग्रसर हुन जरुरी छ,"मिटरब्याजीको समस्याका विषयमा अहिले मात्रै होइन पछिल्लो सरकारको पालामा पनि र पटकपटक कुरा उठेको हो। मन्त्रालयको कामकाज कसरी चलेको छ ? मैले सम्हालेको मन्त्रालय मधेसको समाजलाई प्रतिनिधित्व गर्ने मन्त्रालयको रूपमा छ। मैले पदभार ग्रहण गर्दा यो सामाजिक विकास मन्त्रालय थियो। तर, हिजो मात्रै मन्त्रिपरिषद्को बैठकले यसको नाम परिवर्तन गरेको छ। अहिले स्वास्थ्य तथा जनसंख्या मन्त्रालय राखिएको छ। तर, जे जसो भए पनि यसको काम समाजको समृद्धि र विकाससँग जोडिएको छ। सेवामुलक संस्थाहरू स्वास्थ्य, संस्कृति, शिक्षा, सांस्कृतिक विषयवस्तुहरूसँग यो मन्त्रालय प्रत्यक्ष रूपमा जोडिएको हुनाले यसका कार्यक्षेत्र बढेका छन्। मन्त्रालय सञ्चालनका लागि संरचना निर्माणको काम र कानुनी रूपमा ऐन बनाउने काम यसअघिको सरकारकै पालामा भइसकेको हुनाले सोअनुसार काम गर्न खासै समस्या छैन। तर, एउटा महिलामन्त्री हुँदा मैले के अनुभव गरेँ भने कर्मचारीमा एउटा सोच थियो कि महिला त हो नि यसले के नै गर्ला र ? तर, विस्तारै यो सोच मैले आफ्नो कार्यशैलीले बदलेको छु। म जनप्रतिनिधि भएको हुनाले जनताप्रति सबैभन्दा बढी उत्तरदायी छु। मन्त्रीको नाताले बाहिर काम नहुँदा म निरन्तर मन्त्रालयमा बस्छु। प्रत्यक्ष रूपमा सेवा लिन आउनेहरूसँग समन्वय गर्छु र आफूबाट हुन सक्ने सहयोग गर्छु। मेरो कार्यशैलीलाई प्रभावकारी बनाउँदै लगेको छु। अहिले महिला भएकै कारणले खासै महत्व नदिने कर्मचारीहरूको मनस्थिति पनि विस्तारै परिवर्तन वर्तमानमा यस मन्त्रालयलाई स्वास्थ्य मन्त्रालय बनाइएको छ। मधेसमा स्वास्थ्य क्षेत्रको अवस्था निकै नाजुक रहेको हामी सबैलाई अवगत नै छ। प्रदेश सरकारको गौरवको योजनामध्येको मधेस स्वास्थ्य विज्ञान प्रतिष्ठान अहिले जनकपुरमै सञ्चालित रहे पनि यसलाई अझ बढी सुदृढ गर्न र स्वास्थ्य क्षेत्रलाई सबल बनाउन ठोस योजना र नीतिका साथ अघि बढ्ने तयारीमा छु। मिटरब्याजको मारमा रहेका पीडितहरूको पीडा प्रदेश सरकारले किन सम्बोधन गर्न सकेको छैन ? मिटरब्याजीको समस्याका विषयमा अहिले मात्रै होइन पछिल्लो सरकारको पालामा पनि र पटकपटक कुरा उठेको हो। अहिले उहाँहरू आफ्नो पीडा संघीय सरकारलाई सुनाउन काठमाडौं पैदल जानु भएको छ। तर, मिटरब्याज पीडितहरूको उजुरीकै आधारमा कतिपय साहुहरूलाई जेलसमेत भएको छ। मुख्यतः समस्या के हो भने हाम्रो समाजमा जनचेतना, गरिबी, बेरोजगारी र आवश्यकताको भूमरीमा पीडितहरू यसरी फसेका छन् कि उनीहरू ऋण लिने बेलामा आँखा चिम्लेर औंठा छाप लगाउने गर्छन् अनि मिटरब्याजको चक्करमा फस्छन्। कम्तीमा ऋण लिने बेला कागज बनाउँदा दस जनाको रोहबरमा बनाएको भए केही त प्रमाण रहन्थ्यो। तर, आवश्यकताको अगाडि सम्झौता गर्ने परिपाटी गाउँ समाजमा अत्याधिक भएकै कारण मिटरब्याजको चक्रव्यूहमा निमुखाहरू पर्दै आएका छन्। अर्को तर्फ, बैंकहरू मार्फत सहज रूपमा कर्जा प्रवाह नहुँदा पनि मधेसका गरिब जनता मिटरब्याजमा ऋण लिन बाध्य छन्। त्यसैले यस समस्याको समाधानका लागि सर्वप्रथम ग्रामीण भेगमा जनचेतना अभिवृद्धि गर्नु आवश्यक छ । यो काम अब प्रदेश सरकारले अवश्य गर्छ नै। त्यसैगरी बैंक तथा वित्तीय संस्थाहरूमार्फत सहुलितय र सजिलो तरिकाले ऋण उपलब्ध गराउने बन्दोबस्त मिलाउन पनि प्रयास गर्न आवश्यक छ। जमिन्दारी प्रथाको उपजका रूपमा रहेको यो मिटरब्याजको समस्यालाई समाधान गर्न कानुनी रूपमा पनि कडा प्रावधान ल्याउनुपर्छ। त्यस्तै, केन्द्रीय रूपबाटै ठोस कानुन ल्याउन जरुरी छ। प्रदेश सरकार मातहत त प्रहरी प्रशासन पनि नभएका कारण ठगी गर्ने साहुहरूलाई समात्न पनि पहल गर्नु गाह्रो छ। सामाजिक विकास मन्त्रालयमा तपाईंले हालसम्म गरेका मुख्य उपलब्धीमूलक कामहरू केके हुन् ? मैले यस मन्त्रालयको कार्यभार सम्हालेपछि दलित आयोगलाई सशक्त बनाउन पहल सुरु गरेँ। दलित र पिछडा वर्गहरू सबैभन्दा बढी मारमा रहेको यस प्रदेशमा दलित आयोग हुँदाहुँदै पनि त्यसले कुनै ठोस काम गर्न नसक्नु पछाडिको कारण खोज्ने प्रयास मैले गरँे। यस विषयमा पदाधिकारीहरूसँग पटकपटक बैठक पनि गरेँ। तर, त्यहाँ केही प्राविधिक कठिनाइहरू भएका कारण कामहरू जुन रूपमा अघि बढ्नुपर्ने हो त्यो नभएको मैले पाएँ। यस्ता बाधा अड्चनलाई प्रक्रियागत रूपमा अगाडि बढाउन मैले काम थालिसकेको छु। दलित आयोगको काम कारबाही सञ्चालनका लागि सरकारले पाँच करोड रुपैयाँ बजेटसमेत विनियोजन गरेको छ। त्यसैगरी, पिछडा वर्गहरूको उत्थानका लागि कानुनी रूपमा अघि बढ्न प्रक्रिया सुरु गरेका छौं। एउटा नियमावली बनाउनु आवश्यक छ त्यसका लागि काम भइरहेको छ। पिछडावर्ग उत्थानका लागि प्रदेश सरकारले २ करोड रुपैयाँ बजेट विनियोजन गरेको छ। सांस्कृतिक संरक्षणका पक्षमा काम गर्न मधेस प्रज्ञा प्रतिष्ठानको हामीले गठन गरिसकेका छौं। यसका पदाधिकारीहरू पनि चयन हुने प्रक्रियामा छन्। कामहरू त भएका छन्। तर, हामीले बढी प्रचारप्रसार गर्नुभन्दा पनि ठोस काम गर्नतर्फ ध्यान दिएका छौं। मधेसका महिलाहरूलाई राजनीतिक रूपमा सशक्त बनाउन कस्तो प्रयास आवश्यक छ ? सर्वप्रथम त मधेसमा महिलाहरूलाई राजनीतिमा मुख देखाउनका लागि मात्रै प्रयोग गरिन्छ जस्तो मलाई लाग्छ। महिलाहरूलाई पदमा राख्ने मनसाय निकै कम छ। ३३ प्रतिशत सहभागिताका लागि मात्रै महिलाहरूलाई राजनीतिक दलमा ल्याइन्छ। आन्दोलनका बेला महिलाहरूको सहभागित ५० प्रतिशतभन्दा बढी राजनीतिक दलमा हुन्छ। तर, निर्वाचनका बेला महिलालाई दलहरूले नपत्याउने र उनीहरूको क्षमतालाई अवमूल्यन गर्ने काम सबै दलबाट भएको म देख्छु। म यस विभेदको भुक्तभोगी आफैं पनि हुँ। राजनीतिक दलमा भएका पुरुष वर्गलाई सबल महिला राजनीतिमा चाहिँदैनन्। उहाँहरू त्यस्ता महिला मात्र चाहन्छन् जसले उहाँहरूको बोली बोलोस्। आफ्नो कुरा सशक्त रूपमा राख्न सक्ने, पार्टीमा आफ्नो स्थान खोज्ने र राजनीतिक अधिकारका लागि लड्ने महिलाबाट डर हुन्छ। सबल महिला भयो भने हाम्रो पद खाला भन्ने डर र पुरुषवादी मानसिकताबाट दलका नेताहरू ग्रस्त छन्। यस्तो अवस्थामा आफ्नो अधिकारका लागि महिलाहरू आफैं डटेर अगाडि बढ्नु आवश्यक छ। आफ्नो अस्तित्व हामीले आफैं जोगाउनुपर्छ। हामी सक्षम छौं भने अरूले स्थान नदिँदैमा खुम्चेर बस्ने होइन। आफ्नो स्थान आफैं बनाउने हो। यो प्रदेश यो देश बनाउन जति योगदान कुनै पुरुषको छ त्यत्ति नै महिलाहरूको पनि छ । त्यसैगरी, हामीले प्राप्त गरेको राजनीतिक अधिकार तथा उपलब्धीहरूलाई कसरी सुनिश्चित गर्ने त्यसका लागि हामी आफैंले विचार गर्नुपर्ने हुन्छ। संविधानले हामीलाई अधिकार दिएको छ। तर, त्यसको उपयोग गर्ने कि नगर्ने त्यो हामीमाथि भर पर्छ। प्रस्तुति : मनिका झा"
"माओवादी केन्द्रले गृह, कांग्रेसले पायो अर्थ मन्त्रालय","१० दलीय गठबन्धनमा मन्त्रालयको संख्या बारे मोटामोटी सहमति जुटेको छ। काठमाडौं : १० दलीय गठबन्धनमा मन्त्रालयको संख्या बारे मोटामोटी सहमति जुटेको छ। बिहीबार बिहान बस्ने दलहरूको बैठकले अन्तिम टुंगो लगाएर प्रधानमन्त्री पुष्पकमल दाहालले मन्त्रीपरिषद् विस्तार गर्ने माओवादी केन्द्रका सचिव गणेश साहले बताए। उनका अनुसार दलहरूबीच न्यूनतम सहमतिको साझा कार्यक्रमका विषयमा पनि लगभग सहमति जुटेको छ। मोटामोटी मन्त्रालय संख्या बारे दलहरूबीच सहमति जुटेको छ। केही मन्त्रालय कुन दललाई दिने बारे अझै सम्झदारी भएको छैन, सचिव साहले अन्नपूर्णसँग भने, बिहीबार बस्ने दलहरूको बैठकले त्यसको टुंगो लगाएर साँझसम्म प्रधानमन्त्रीले मन्त्रीपरिषद् विस्तार गर्नुहुन्छ। प्रधानमन्त्रीका प्रमुख राजनीतिक सल्लाहकार हरिबोल गजुरेले बिहीबार बस्ने बैठकले सरकारको नीति तथा कार्यक्रमलाई पुर्णता दिने बताए। १० गतेसम्म मन्त्रीपरिषद् विस्तार गर्ने प्रधानमन्त्रीले बोल्नुभएको थियो, उनले बैठकपछि सञ्चारकर्मीसँग भने, उहाँले प्रयास पनि गरिरहनुभएको छ। लगभग निष्कर्षमा पुग्न लागेको छ। फाइल हुन मात्रै बाँकी छ। माओवादीले गृह, कांग्रेसले पायो अर्थ दलहरूबीच भएको सहमतिअनुसार गृह मन्त्रालय सरकारको नेतृत्व दल माओवादीले राखेको छ। अर्थ मन्त्रालय भने कांग्रेसले पाएको छ। भौतिक पूर्वाधार तथा यातायात मन्त्रालय नेकपा एकीकृत समाजवादी पार्टीले लिएको छ। जनता समाजवादी पार्टीलाई कुन मन्त्रालय दिने बारे सहमति जुटेको छैन। एकीकृत समाजवादी पार्टी र जसपाले दुईदुई मन्त्रालय पाउने सहमति भएको बैठकमा सहभागी एक नेताले बताए। २५ वटा मन्त्रालय छन्। सरकारलाई समर्थन गरेका दलहरूमध्ये ५ सांसद् बराबर एउटा मन्त्रालय हुन्छ, माओवादी सचिव साहले अन्नपूर्णसँग भने, यहाँ एउटा सांसद भएको पार्टीले पनि मन्त्रालय मागिरहेको छ। उनीहरूलाई ठूला पार्टीको भागबाट काटेर मन्त्रालय दिनुपर्छ। त्यो मिलाउन प्रधानमन्त्रीलाई समस्या भइरहेको छ। कांग्रेसले ८ वटा र माओवादीले ५ वटा मन्त्रालय दिने गठबन्धनमा सहमति जुटेको छ। जनता समाजवादी पार्टी र एकीकृत समाजवादी पार्टी ३३ वटा मन्त्रालय मागिरहेका छन्। तर, उनीहरूलाई २२ वटा मात्रै दिने प्रधानमन्त्रीको योजना छ। लोकतान्त्रिक समाजवादी पार्टी र जनमत पार्टीलाई ११ वटा मन्त्रालय दिने सहमति भएको छ। नागरिक उन्मुक्ति पार्टी र राष्ट्रिय स्वतन्त्रलाई कतिवटा मन्त्रालय दिने बारे गठबन्धन दलमा निर्णय भएको छैन। जनता समाजवादीका नेता राजकिशोर यादवले आफ्नो पार्टीबाट दुई मन्त्री र एक राज्यमन्त्री हुनुपर्ने माग राखेको छ। दुई वटा मन्त्रालय दिन गठबन्धन दल सहमत छ तर, हामीले एउटा राज्यमन्त्री पनि मागेका छौं, उनले भने, बिहीबार प्रधानमन्त्रीले दलहरूबीच छलफल गरेर मन्त्रीको प्रस्ताव गर्नुहुन्छ। सम्भव त बिहीबार नै मन्त्री परिषद् विस्तार हुन्छ नभए शुक्रबार बिहानसम्म मन्त्रीपरिषद्ले पूर्णता पाउँछ। तीनवटा मन्त्रालय नपाए नेकपा एस सरकारमा नजाने एकीकृत समाजवादीले तीन मन्त्रालय नपाए सरकारमा नजाने निर्णय गरेको छ। बुधबार पार्टी कार्यालयमा बसेको सचिवालय बैठकले तीन मन्त्रालयको अडान कायमै राख्ने निर्णय गरेको प्रवक्ता जगन्नाथ खतिवडाले बताए। हामीले तीन मन्त्रालय माग गरेको मंगलबारै प्रस्ट पारिसकेका छौं। प्रधानमन्त्रीजीको तर्फबाट के आउँछ हामी कुरिरहेका छौं। तीनवटा मन्त्रालय नपाए हामी सरकारमा जाँदैनौं, उनले भने। उनले प्रधानमन्त्रीले नाम माग्नेबित्तिकै तीनजनाको नाम दिन पार्टी तयार रहेको बताए। हामीसँग नाम रेडी छ। प्रधानमन्त्रीजीले माग गर्नुभएको केही क्षणमै हामी नाम दिन्छौं, सञ्चारकर्मीसँग उनले भने। राष्ट्रियसभाको उपनिर्वाचन, राष्ट्रपति र उपराष्ट्रपति निर्वाचनमा पनि पार्टीको भूमिका महत्वपूर्ण रहेको भन्दै तीन मन्त्रालय जसरी पनि पाउनुपर्ने उनले दाबी गरे। प्रधानमन्त्री एवं माओवादी केन्द्रका अध्यक्ष पुष्पकमल दाहाल नेतृत्वको दस दलीय गठबन्धनले अहिले विवादमा रहेको संक्रमणकालीन न्यायसम्बन्धी मुद्दालाई प्राथमिकताका साथ साझा नीति तथा कार्यक्रममा समावेश गरेका छन्। गठबन्धनले शान्ति प्रक्रिया र संक्रमणकालीन न्यायसम्बन्धी बाँकी रहेका काम दुई वर्षभित्र पूरा गर्ने प्रतिबद्धता लिएको छ। त्यसका लागि द्वन्द्वपीडितहरूलाई क्षतिपूर्ति, पुनःस्थापना र परिपूर्णको व्यवस्था गर्ने नीति सरकारको छ। सरकारले शान्ति प्रक्रियालाई पूर्णता दिन विस्तृत शान्ति सम्झौताका बाँकी कार्यभार तथा विभिन्न पक्षहरूसँग भएका सहमतिको कार्यान्वयन गर्ने नीतिसमेत साझा न्यूनतम कार्यक्रममा समावेश गरेको छ।"
"जनआन्दोलनको मानमर्दन, बर्सेनि सत्ता हेरफेर","तत्कालीन प्रधानमन्त्री कोइरालाले पार्टीको बहुमत हुँदाहुँदै संसद् विघटन गरी मध्यावधि निर्वाचन घोषणा गरे। बहुमतको सरकार तीन वर्षमा ढल्यो। काठमाडौं : २०१७ सालमा खोसिएको प्रजातन्त्र पुनः प्राप्त गर्न २०४६ साल कुर्नुपर्यो। जनआन्दोलनको बलमा ३० वर्षे पञ्चायत ढल्यो। बहुदलीय व्यवस्था आयो। त्यससँगै आर्थिक, सामाजिक परिवर्तनसहित राजनीतिक स्थायित्वको अपेक्षा थियो। तर, त्यसविपरीत मुलुक अस्थिरताको गोलचक्करमा फस्यो। त्यसयता शासन व्यवस्था फेरिए पनि मुलुकले स्थायित्व पाउन सकेको छैन। ३३ वर्ष अवधिमा २८ पटक सरकार फेरिएको छ। यस हिसाबले बर्सेनिजस्तो सत्ता हेरफेर भएको छ। एकै नेता पाँचपटकसम्म प्रधानमन्त्री बनेका छन्। आफ्नो दलको बहुमत हुँदा पनि सरकार पाँच वर्ष पूरै टिकेको छैन। यो अवधि सत्ताकै खेलमा व्यतित भएको छ। देश बनाउनेभन्दा अराजकता, अस्थिरतामा गुज्रिएको छ। यो अवधिमा राजनीतिक रूपमा ३० वर्षे पञ्चायत मात्र ढलेन, २४० वर्षे राजतन्त्र पनि गयो। गणतन्त्र आयो। मुलुक संघीयतामा गयो। जनताकै सन्तान राष्ट्रप्रमुख बनिरहेका छन्। तर, राजनीतिक रूपमा मुलुकले न स्थिरता पाउन सक्यो न विकास, समृद्धि हासिल गर्न सक्यो। २०४६ सालको जनआन्दोलनबाट पञ्चायत ढलेर बहुदलीय व्यवस्था आयो। कांग्रेस कम्युनिस्टको अन्तरिम सरकार बन्यो। त्यसको नेतृत्व गर्न कांग्रेसका सर्वमान्य नेता गणेशमान सिंहलाई आग्रह गरियो। तर, उनले प्रधानमन्त्री हुन अस्वीकार गरे। तब कांग्रेसकै तत्कालीन कार्यवाहक सभापति कृष्णप्रसाद भट्टराई प्रधानमन्त्री बने। उनको नेतृत्वमा २०४७ वैशाख ३ गते ११ सदस्यीय मन्त्रिपरिषद् गठन भयो। भट्टराई नेतृत्वकै सरकार भएको अवस्थामा २०४७ सालमा संविधान बन्यो। त्यो संविधानलाई कम्युनिस्टले आलोचनात्मक रूपमा स्वीकार गरे। २०४८ सालमा निर्वाचन भयो। तर, तत्कालीन प्रधानमन्त्री भट्टराई एमालेका तत्कालीन महासचिव मदनकुमार भण्डारीसँग पराजित भए। भट्टराईले हारे पनि कांग्रेसले बहुमत (१ सय १०) सिट ल्यायो। एमालेले ६९, सयुक्त जनमोर्चाले ९ सिट जिते। नेपाल सद्भावना पार्टी ६, राष्ट्रिय प्रजातन्त्र पार्टी (चन्द) ३, नेमकिपा र नेपाल कम्युनिस्ट पार्टी (प्रगतिशील) २२ सिटमा आए। राप्रपा (थापा)ले १ र स्वतन्त्रले ३ सिट जिते। त्यस बेला प्रतिनिधिसभा २ सय ५ सदस्यीय थियो। बहुमत हुँदाहुँदै संसद् विघटन कांग्रेसका तत्कालीन महामन्त्री गिरिजाप्रसाद कोइराला २०४८ जेठ १५ मा प्रधानमन्त्री बने। कांग्रेसमा चरम विवाद भयो। बहत्तरे र छत्तीसे गरी दुई समूह देखियो। तीन शीर्ष नेता कोइराला, भट्टराई र सिंहबीच पानी बाराबारको अवस्था आयो। पार्टीको विवादका कारण सरकार राम्रोसँग चल्न सकेन। तत्कालीन प्रधानमन्त्री कोइरालाले पार्टीको बहुमत हुँदाहुँदै संसद् विघटन गरी मध्यावधि निर्वाचन घोषणा गरे। बहुमतको सरकार तीन वर्षमा ढल्यो। मध्यावधिपछि अस्थिरता २०५१ मा मध्यावधि निर्वाचन भयो। एमाले ठूलो पार्टी बन्यो। कांग्रेस दोस्रोमा झर्यो। राप्रपा तेस्रो शक्तिका रूपमा उदायो। कसैको बहुमत आएन। एमाले ८८, कांग्रेस ८३, राप्रपा २०, नेमकिपा ४, नेपाल सद्भावना पार्टी ३ र स्वतन्त्रले ७ सिट जिते। सबैभन्दा ठूलो पार्टीको हैसियतमा एमालेका तत्कालीन अध्यक्ष मनमोहन अधिकारी प्रधानमन्त्री बने। उनको पालामा केही लोकप्रिय कार्यक्रमको सुरुवात भयो। त्यसपछि विपक्षी दल एकजुट भए। त्यस बेला तेस्रो ठूलो दल थियो राष्ट्रिय प्रजातन्त्र पार्टी। मध्यवधिअघि नै राप्रपा चन्द र थापा मिलेका थिए। पञ्चायतवादी नेताहरूको उदय फेरि भयो। उनीहरूकै विरुद्ध ३० वर्षसम्म दलहरू लडेका थिए। सरकार अल्पमतमा परेपछि अधिकारीले निर्वाचन घोषणा गरे। तर, सर्वोच्च अदालतले भदौ १२ गते त्यसलाई बदर गरिदियो। त्यसपछि नौ महिनामा नै एमाले सरकार ढल्यो। त्यसपछि राजनीतिमा विकृति, संगति भित्रियो। त्यसपछि सशस्त्र द्वन्द्व २०५२ सालमा कांग्रेस र राप्रपा मिलेर नयाँ सरकार बन्यो। जसको नेतृत्व शेरबहादुर देउवाले गरे। देउवा २०५२ भदौ २७ गते पहिलो पटक प्रधानमन्त्री बने। उनको पालामै संसदीय राजनीतिमा विकृतिको सुरुवात भयो। उनले पहिला पटक ४८ सदस्यीय मन्त्रीमण्डल बनाए। माओवादी सशस्त्र द्वन्द्व पनि देउवाकै पालामा सुरु भयो। २०५२ फागुन १ सशस्त्र द्वन्द्वको सुरु भएको हो। माओवादीले सरकारसमक्ष डा बाबुराम भट्टराई नेतृत्वमा ४० बुँद्धे माग राख्यो। त्यो माग सम्बोधन नगरेको भन्दै उक्त पार्टी सशस्त्र संघर्षमा गयो। जसले गर्दा देशमा अशान्ति, हिंसाको बिजारोपण भयो। त्यो बेला देउवा सरकार पनि धेरै दिन टिकेन। कांग्रेसकै सांसदले असहयोग गरेपछि सरकार ढल्यो। फुटे एमाले र राप्रपा एमाले र राप्रपा मिलेर २०५३ फागुन २९ गते संयुक्त सरकार बन्यो। जसको नेतृत्व राप्रपा नेता लोकेन्द्रबहादुर चन्दले गरे। उपप्रधान तथा गृहमन्त्री बने एमालेका नेता वामदेव गौतम। त्यो सरकारले २०५४ सालको स्थानीय निर्वाचन गर्यो। एमालेले सफलता हासिल गर्यो। त्यसपछि एमालेभित्र खटपट सुरुवात भयो। सरकार पनि लामो समय टिकेन। एमाले र राप्रपा दुवै दल विभाजित भए। कांग्रेसको समर्थनमा २०५४ असोज २१ गते राप्रपाकै नेता सूर्यबहादुर थापा प्रधानमन्त्री बने। फेरि टिकेन बहुमतको सरकार कांग्रेसका तत्कालीन सभापति गिरिजाप्रसाद कोइराला २०५५ वैशाख २ गते दोस्रो पटक प्रधानमन्त्री बने। कृष्णप्रसाद भट्टराई प्रधानमन्त्री बनाउने नारा लिएर कांग्रेस चुनाव गयो। त्यो बेला एमाले पनि विभाजित थियो। वामदेव गौतम छुट्टै पार्टी माले बनाएर चुनावमा होमिएका थिए। २०५६ मा कांग्रेसले स्पष्ट बहुमत ल्यायो। कांग्रेसले १ सय ११ सिट जित्यो। एमाले ७१ सिटमा खुम्चियो। मालेले एक सिट पनि ल्याएन। राप्रपाले ११, सद्भावना पार्टीले ५, संयुक्त जनमोर्चाले ५, राष्ट्रिय जनमोर्चा, नेमकिपाले ११ सिट जितेका थिए। त्यो निर्वाचनपछि कृष्णप्रसाद भट्टराई प्रधानमन्त्री बने। २०५६ जेठ १७ गते दोस्रो पटक सदगी नेता भट्टराईले देशको नेतृत्व गर्ने अवसर पाए। तर, उनलाई कोइरालाले नै नौ महिनाभन्दा बढी टिक्न दिएनन्। कोइरालाकै नेतृत्वमा अविश्वासको प्रस्ताव आएपछि विवश भएर भट्टराईले राजीनामा थिए। २०५६ चैत ८ गते भट्टराई हटाएर कोइराला तेस्रोपटक प्रधानमन्त्री बने। सरकारलाई सेनाको असहयोग कोइराला सत्तामा गएका बेला सशस्त्र द्वन्द्व उत्कर्षमा पुग्दै थियो। २०५८ जेठ १९ गते दरबार हत्याकाण्ड भयो। २०५८ असार २८ मा माओवादीले रोल्पाको होलेरीमा आक्रमण गर्यो। सेनाले सहयोग नगर्दा होलेरीबाट ठूलो संख्यामा प्रहरी अपहरित भए। माओवादीले दोस्रो पटक ०५८ असारमा आक्रमण गरी ७५ जना प्रहरी अपहरण गरेर लगे। त्यस बेला नुवागाउँमा सेना र माओवादीबीच जम्काभेट भयो। जम्काभेट भए पनि फायर नखोल्ने, एकअर्कालाई आक्रमण नगर्ने आन्तरिक सहमति थियो। दरबारको आड सेनाले पाएको थियो। सेनाले सहयोग नगरेको भन्दै तत्कालीन गृहमन्त्री रामचन्द्र पौडेलले राजीनामा दिए। त्यसको केही समयपछि कोइरालाले राजीनामा दिए। दरबारले उनलाई राजीनामा दिन बाध्य बनाएको थियो। त्यसपछि देउवा दोस्रोपटक प्रधानमन्त्री बने। उनले २०५८ साउन ११ गते जम्बो मन्त्रिपरिषद् बनाए। उनको दोस्रो कार्यकाल विवादरहित भएन। कांग्रेस पार्टी नै फुटाएर तत्कालीन राजाले देउवालाई प्रधानमन्त्री बनाएका थिए। २०५८ मंसिर ८ गते राति देउवा सरकारमै रहेका बेला माओवादीले दाङको घोराहीमा आक्रमण गर्यो। ठूलो जनधनको क्षति भयो। सेनाका हतियार पनि माओवादी लडाकुले लुटे। उनै देउवाले मंसिर ११ मा संकटकाल लगाए। सशस्त्र द्वन्द्व व्यापक रूपमा फैलिँदै गयो। देश थप अशान्ति, अराजकतातिर धकेलियो। त्यसपछि तत्कालीन राजा ज्ञानेन्द्र शाहले आफैं बनाएका प्रधानमन्त्री देउवालाई अक्षम भन्दै निकाले। २०५९ असोज २५ गते राप्रपा नेता लोकेन्द्रबहादुर चन्दलाई प्रधानमन्त्री बनाए। त्यसको एक वर्षपछि चन्दलाई निकालेर थापालाई २०६० असोज २१ मा प्रधानमन्त्री बनाए। कांग्रेस, एमालेलगायत सात दल संघर्षमा उत्रिए। चन्द र थापाबाट पनि पार नलागेपछि अक्षम भनिएका देउवालाई पुनः राजाले प्रधानमन्त्री बनाए। एमाले पनि सरकारमा गयो। २०६१ जेठ २० मा देउवा नेतृत्वको प्रजातान्त्रिक कांग्रेस र एमालेको संयुक्त सरकार बन्यो। एमालेका तत्कालीन महासचिव माधवकुमार नेपालले प्रतिगमन आधा सचिएको भन्दै सरकारलाई समर्थन गरे। शाही शासनपछि मोडियो राजनीति शाही शासनको एमालेसहितको देउवा सरकारबाट मुलुकको अवस्थामा सुधार आएन। त्यसपछि तत्कालीन राजा ज्ञानेन्द्र शाहले २०६१ माघ १९ गते शाही शासनको घोषणा गरे। उनले आफैं मन्त्रिपरिषद् अध्यक्ष रहेर डा तुलसी गिरी र कीर्तिनिधि विष्ट गरी दुई जनालाई उपाध्यक्ष बनाए। त्यसपछि कांग्रेस, एमाले, सद्भावनालगायत सात दलको शान्तिपूर्ण आन्दोलन र सशस्त्र द्वन्द्व चर्किँदै गयो। सातदल माओवादी मिलेर भारतको दिल्लीमा १२ बुँदे सम्झौता गरे। त्यसपछि राजनीतिले नयाँ मोड लियो। राजतन्त्रविरुद्ध नै उनीहरू एकजुट भए। २०६२६३ मा १९ दिन लामो जनआन्दोलन भयो। २०६३ वैशाख ११ मा लोकतन्त्र स्थापना भयो। त्यसपछि गणतन्त्र आयो। राजतन्त्र अन्त्य भयो। २०६३ वैशाख १२ मा कांग्रेसका सभापति गिरिजाप्रसाद कोइरालाको नेतृत्वमा नै अन्तरिम सरकार बन्यो। अन्तरिम राष्ट्र प्रमुख जिम्मेवारी पनि कोइरालाको हात आयो। २०६३ माघ १ मा अन्तरिम संविधान जारी भयो। २०६३ मंसिर ५ मा २०६४ जेठ महिनाभित्र संविधानसभा चुनाव सम्पन्न गर्ने प्रतिबद्धतासहित सरकार र माओवादीबीच शान्ति सम्झौता भयो। २०६३ मंसिर २२ मा हतियार तथा सेनाको व्यवस्थापनको अनुगमनसम्बन्धी सम्झौतामा हस्ताक्षर भयो। नौ महिनामा हटे प्रचण्ड संविधानसभा चुनाव तोकिएको समयमा नभएपछि २०६४ चैत २८ गते भयो। माओवादी सबैभन्दा ठूलो दल बन्यो। ६ सय १ सदस्यीय संविधानसभामा माओवादी एक्लैले २ सय २० सिट जितेको थियो। माओवादीबाट प्रत्यक्षमै १ सय २० जना निर्वाचित भए। कांग्रेसले प्रत्यक्षमा ३७ र समानुपातिकमा ७३ गरी १ सय १०, एमालेले प्रत्यक्षमा ३३ र समानुपातिकमा ७० गरी १ सय ३ सिट जिते। मधेसी जनअधिकार फोरमले प्रत्यक्षमा ३० र समानुपातिकमा २२ गरी ५२ सिट जितेको थियो। तराई मधेस लोकतान्त्रिक पार्टी(तमलोपा) प्रत्यक्षमा ९ र समानुपातिकमा ११ गरी २० सिट जितेको थियो। सबैभन्दा ठूलो पार्टीको हैसियतमा पुष्पकमल दाहाल प्रचण्ड प्रधानमन्त्री बने। सशस्त्र द्वन्द्वको राप र तापबाट आएका दाहाल लामो समय सरकारमा टिकेनन्। प्रधानसेनापति प्रकरणमा उनी नौ महिनामा राजीनामा दिन बाध्य भए। तत्कालीन प्रधान सेनापति रुकमांगत कटुवाललाई हटाउने सरकारको निर्णयलाई तत्कालीन राष्ट्रपति रामवरण यादवले उल्टाइदिए। त्यसपछि २०६६ जेठ ११ गते कांग्रेस, मधेस केन्द्रित दलसहितको समर्थनमा एमाले नेता माधवकुमार नेपाल प्रधानमन्त्री बने। एमाले त्यो बेला तेस्रो ठूलो दल थियो। नेपाल नेतृत्वको सरकार २०६६२२१, २०६६३३, २०६६३१०, २०६६३१९, ०६६४१४ , २०६६५१७ र २०६६५२६ गरी पटकपटक पुनर्गठन भयो। ठूलो दल माओवादीलाई सत्ताबाहिर बस्न धौधौ भयो। उसले सरकारविरुद्ध काठमाडौं नै घेराउ गर्यो। तापनि नेपाललाई सत्ताच्युत गर्न सकेन। एमालेमा अन्तरद्वन्द्व गराएर मात्रै नेपाललाई हटाउन दाहाल सफल भए। एमालेका तत्कालीन अध्यक्ष झलनाथ खनाल २०६७ माघ २३ गते माओवादी समर्थनमा प्रधानमन्त्री बने। त्यो सरकारलाई भारतले स्वीकार गरेन। ८ महिना पनि नपुग्दै ढल्यो। पहिलो संविधानसभा व्यर्थै २०६८ भदौ १२ मा माओवादीकै तत्कालीन नेता डा बाबुराम भट्टराई प्रधानमन्त्री बने। संविधान बनाउन भएको संविधानसभा सत्ताको खेलमा नै अल्मलियो। दुई वर्षमा संविधान बनाउने भनेर निर्वाचन भएको थियो। पछि २ वर्ष थपेर चार वर्ष बनाइयो। त्यो अबधि त्यसै खेर गयो। डा भट्टराईकै पालामा संविधानसभाको थपसहित चार वर्षे कार्यकाल सकियो। पहिलो र दोस्रो संविधानसभा गरी ६ वर्षको अन्तरालमा पाँचपटक सरकार परिवर्तन भयो। संविधानसभा निर्वाचन गराउन दलहरूबीच अविश्वास सिर्जना भयो। एकाअर्काबीच विश्वासको वातावरण भएन। त्यसपछि तोकिएको समय संविधान बन्न नसकेपछि विदेशी शक्तिको आडमा न्यायालयका प्रमुखलाई कार्यपालिका प्रमुख बनाए। तत्कालीन प्रधानध्यायाधीश खिलराज रेग्मी मन्त्रिपरिषद् अध्यक्ष बने। यहाँ अर्को विकृति, विसंगति सुरुवात भएको हो। २०७० सालमा रेग्मीले नै दोस्रो संविधानसभाको निर्वाचन गरे। कांग्रेस ठूलो बन्यो। एमाले दोस्रो र माओवादी तेस्रोमा झरे। कांग्रेसले प्रत्यक्षमा १ सय ५ र समानुपातिकमा ९१ गरी १ सय ९६, एमालेल प्रत्यक्षमा ९१ र समानुपातिकमा ८४ गरी १ सय ७५, माओवादीले प्रत्यक्षमा २६ र ५४ गरी ८० जित्यो जित्यो। २४ सिट जितेर राप्रपाका चौथो शक्तिका रूपमा उदायो। संविधान बन्यो तर सत्तामा जालझेल त्यतिखेर संविधान बनाउने भन्दै पहिलो र दोस्रो ठूलो कांग्रेस एमालेको संयुक्त सरकार बन्यो। संविधान बनाउँदासम्म कांग्रेस, संविधान बनेपछि एमालेले नेतृत्व गर्ने सहमति भयो। संविधान नबनुजेलका लागि भनेर राष्ट्रपति परिवर्तन गरिएन। त्यही सहमतिको आधारमा कांग्रेसका तत्कालिन सभापति सुशील कोइराला प्रधानमन्त्री बने। २०७२ असोज ३ मा संविधान जारी भयो। भारतले केही समय संविधान जारी नगर्न आग्रह गरेको थियो। तर, एमाले अध्यक्ष केपी शर्मा ओलीको अडानका कारण तोकिएकै समय संविधान आयो। त्यसपछि भारतले पूर्व सहमतिअनुसार ओलीलाई प्रधानमन्त्री बन्न रोक्ने प्रयास गर्यो। कोइरालाले पनि ओलीलाई पूर्वसहमतिअनुसार सरकार हस्तान्तरण गर्न मानेनन्। त्यसपछि एमाले र माओवादीको गठबन्धन बन्यो। प्रधानमन्त्री बने ओली। संविधानमा असहमति जनाउँदै भारतले नाकाबन्दी लगायो। नाकाबन्दी लगाएर ओलीलाई गलाउने रणनीति सफल भएन। त्यसपछि ओली नेतृत्वको सरकार ढाल्न भारत लाग्यो र ९ महिनामा ढल्यो। फेरि कांग्रेस र माओवादीको गठबन्धन बन्यो। २०७३ साउन १९ मा माओवादी अध्यक्ष दाहाल दोस्रोपटक प्रधानमन्त्री भए। उनले स्थानीय निर्वाचन गराएर कांग्रेस सभापति देउवालाई सत्ता हस्तान्तरण गरे। २०७४ जेठ २४ मा चौथोपटक देउवा प्रधानमन्त्री बने। टिकेन दुईतिहाइको बहुमत माओवादी सत्तामा रहेकै बेला दाहालले एमालेसँग चुनावी गठबन्धन गरे। देउवा नेतृत्वको सरकारले २०७४ मंसिर ४ र २१ गराएको संसदीय निर्वाचनमा वाम गठबन्धन बन्यो। त्यो गठबन्धनले करिब दुईतिहाइ बहुमत ल्यायो। कांग्रेस प्रत्यक्षमा २३ र समानुपातिकमा ४० गरी ६३ सिटमा खुम्चियो। २ सय ७५ सदस्यीय प्रतिनिधिसभामा एमालेले १ सय २१ र माओवादीले ५३ सिट जिते। एमाले अध्यक्ष केपी शर्मा ओली २०७४ फागुन ३ मा प्रधानमन्त्री, माओवादी नेता कृष्णबहादुर महरा सभामुख भए। २०७५ जेठ ३ मा गएर एमाले र माओवादी केन्द्र एकीकरण भएर नेकपा बन्यो। नेकपा बनेसँगै पार्टीभित्र द्वन्द्वको सुरुवात भयो। ओली एकातिर तथा दाहाल र नेपाल अर्कातिर भए। अन्तरद्वन्द्वका कारण ओलीले २०७७ पुस ५ मा प्रतिनिधिसभा विघटन गरे। त्यो विघटन फागुन ११ मा सर्वोच्चले उल्टयाइदियो। फागुन २३ मा नेकपा नै भंग भयो। एमाले र माओवादी केन्द्र पुनः फरकफरक पार्टी भए। ओलीविरुद्ध सबै राजनीतिक दल एकजुट मात्र भएनन्, पार्टीभित्रकै नेपाल समूह पनि विपक्षमा लाग्यो। पार्टी भित्रैबाट अन्तर्घात भएपछि २०७८ वैशाख २७ मा विश्वासको मत लिने क्रममा ओली सरकार ढल्यो। त्यसपछि पुन : २०७८ वैशाख ३० संविधानको धारा ७६ को दफा ३ बमोजिम ओली प्रधानमन्त्री भए। ओली २०७८ जेठ ७ मध्यरातमा दोस्रोपटक प्रतिनिधिसभा विघटन गरे। पार्टीभित्रकै नेपाल समूहसहित सबै विपक्ष एक भएर विघटनविरुद्ध सर्वोच्च अदालत गए। सर्वोच्चले २०७८ असार २८ मा देउवालाई प्रधानमन्त्री बनाउन परमादेश जारी गर्यो। २०७८ असार २९ मा देउवा प्रधानमन्त्री भए। २०७८ भदौ २ मा एमाले पनि फुट्यो र नेपाल समूहले नेकपा एकीकृत समाजवादी बनायो। त्यसपछि पाँचदलीय गठबन्धन बन्यो। यही गठबन्धनले २०७९ मंसिर ४ मा निर्वाचन गरायो। तर, गठबन्धनको सोचेअनुसारको परिणाम आएन। देउवा र दाहाल दुवैले प्रधानमन्त्री पहिला हुने अडान छोडेनन्। दाहाल पुस १० मा एकाएक ओली निवास बालकोट पुगे। त्यही सातदलीय गठबन्धन बनाएर उनी प्रधानमन्त्री भए, एमालेलाई राष्ट्रपति दिने सहमति गरे। आफू प्रधानमन्त्री हुनकै लागि उनले सहमति गरेका रहेछन्। पुस २६ मा कांग्रेसले दाहाल सरकारलाई विश्वासको मत दियो। त्यसपछि दाहाल अझ बाउडिए। उनले राष्ट्रपतिमा राष्ट्रिय सहमतिको कुरा ल्याए। अन्ततः दाहाल र ओलीबीच सहमति भंग भयो। प्रधानमन्त्री हुँदा सहमतिविपरीत दाहालले कांग्रेस नेता रामचन्द्र पौडेललाई राष्ट्रपति बनाए। त्यसपछि एमाले, राप्रपाले समर्थन फिर्ता लिए। प्रधानमन्त्री भएपछि नै दाहालले दुईपटक विश्वासको मत लिएका छन्। चैत ६ मा दाहालले दोस्रोपटक विश्वासको मत लिएका थिए। करिब १ सय दिनसम्म दाहालले १६ मन्त्रालय आफैं समालिरहेका छन्। मन्त्रिपरिषद्लाई पूर्णता दिन सकेका छैनन्। यो सरकारमा १० दल छन्। भागबन्डा मिलाउन नै सकस भएको छ।"
झापामा खैरो हेरोइनसहित एक जना पक्राउ,झापा : झापाको मेचीनगरमा लागु औषध खैरो हेरोइनसहित एक जना पक्राउ परेका छन्। पक्राउ पर्नेमा ललितपुर महानगरपालिका१३ घर भई हाल मोरङ जिल्ला लेटाङ नगरपालिका३ निवासी ४६ वर्षीय विशाल शर्मा रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। मेचीनगर नगरपालिका५ स्थित नकलबन्दा टोलमा इलाका प्रहरी कार्यालय नकलबन्दा र सशस्त्र प्रहरी बल नेपाल बोर्डर आउट पोस्ट नकलबन्दाबाट खटिएको संयुक्त प्रहरी टोलीले भारतबाट नेपालतर्फ आउँदै गरेको शर्मालाई शंकाका लागि चेकजाँच गर्दा उनको साथबाट खैरो हेरोइन जस्तो देखिने लिसाईलो पदार्थ १० ग्राम र नगद २८ हजार ६१५ रुपैयाँ फेला परेको थियो। पक्राउ परेका उनलाई आवश्यक कारबाहीका लागि इलाका प्रहरी कार्यालय काँकडभिट्टा पठाइएको छ।
"करेन्ट लागेर एक जनाको मृत्यु, एक घाइते",सिन्धुली : सुनकोशी गाउँपालिका४ फलामेचौरमा करेन्ट लाग्दा आज एक जनाको मृत्यु भएको छ भने एक जना घाइते भएका छन्। करेन्ट लागेर १२ वर्षीय दिपेश श्रेष्ठको मृत्यु भएको र उनका बाबु ४० वर्षीय फत्तबहादुर श्रेष्ठ गम्भीर घाइते भएका जिल्ला प्रहरी कार्यालय सिन्धुलीका प्रहरी नायब उपरीक्षक चिरञ्जीवी दाहालले बताए। उनका अनुसार बाबु छोरा खेतमा काम गरेर घर फर्कंदै गर्दा बाटो छेउमा रहेको ११ हजार भोल्टेजको मेन लाइनको पोल नजिक छोरालाई करेन्ट लागेको र छोरालाई बचाउन खोज्दा बाबुलाई पनि करेन्ट लागेको थियो। गम्भीर घाइते भएका श्रेष्ठलाई उपचारका लागि काठमाडौं पठाइएको छ। करेन्ट कसरी चुहावट भयो भन्ने विषयमा अनुसन्धान भइरहेको प्रहरीले जनाएको छ। रासस
मेची राजमार्गमा सधैँ जमिन भासिने र पहिरो खस्ने समस्या,"पाँचथर : जमिन भासिने र पहिरो झरिरहने समस्याले पूर्वी नेपालका चार जिल्लालाई जोड्ने मेची राजमार्गमा निरन्तर बाधा हुने गरेको छ। दुई सय ६८ किलोमिटरको राजमार्गका दर्जनौँ स्थानमा जमिन नअडिने समस्याका कारण विशेषतः बर्खायाममा समस्या हुने गरेको छ। इलामको माई खोला क्षेत्र तथा पाँचथरको पाङ्ग्रेभीर र भारपा घ्यापेमा जमिन नअडिने समस्या राजमार्गका लागि चुनौतिपूर्ण बनेको सडक डिभिजन कार्यालय इलामका प्रमुख विदुर पोखरेलेको भनाइ छ। जमिन भासिने र पहिरो झर्ने समस्याको दीर्घकालीन समाधान तय हुन नसक्दा समस्या परेको उनले बताए। जमिन भासिने र पहिरो झर्ने स्थानमा सधैँ धुलो र हिलोको समस्याले सताउने गरेको छ। जमिन निरन्तर भासिने ठूलो क्षेत्र रहेको इलामको माई खोलामाथिका तीन स्थानमा सडक डिभिजन कार्यालय इलामले आर्थिक वर्ष २०७१०७२ मा रक एन्करिङ प्रविधिबाट सडक अड्याउने प्रयास गरेको थियो। छ करोड रुपैयाँको लागतमा उक्त प्रविधिबाट सडक अड्याउने प्रयास गरिए पनि सो उपायले एक वर्षसम्म समेत काम नगरेको स्थानीयवासीको भनाइ छ। भिरालो बाटो निरन्तर भासिने हुनाले यहाँको यात्रा चुनौतिपूर्ण हुने गरेको छ। इलाममा माइखोलाभञ्ज्याङको छ किलोमिटर सडक निरन्तर भासिने गरेको छ। यस स्थानमा १० वर्षमा करीब तीन मिटर सडक भासिएको पाइएको छ। यो स्थान जोखिमपूर्ण देखिएपछि खुदुनाबारीदानाबारीराकसेबेलासेभञ्ज्याङ सडक वैकल्पिक मार्गका रूपमा उपयोग गर्न सकिने बनेको छ। धेरैले उक्त सडकको स्तरोन्नति गर्नुपर्नेमा जोड दिएका छन्। पाँचथरको हिलिहाङ गाउँपालिका वडा७ भारपाको घ्यापेमा माइखोलामा जस्तै मेची राजमार्गको सडक भासिने समस्या छ। स्थानीयवासी राजेन्द्रप्रसाद काफ्लेका अनुसार यहाँ राजमार्ग विस्तार हुनुअघि नै जमिन भित्रबाटै सर्ने गर्थ्यो। सर्ने जमिनमै बाटो बनेपछि सडक नअडिएको काफ्लेको भनाइ छ। 'सडकभन्दा मूनि जमिनमा ठूलो भास छ। बर्सेनि माथिबाट जमिन सर्दै जाँदा सडक भासिन्छ', उनले भने, 'घ्यापे दीर्घकालीन समस्या बनेको छ।' यस स्थानमा २०४२ सालमा सडक विस्तार भई २०४३ सालदेखि सवारी साधन चल्न थालेका थिए। सडकको माथिल्लो भागमा पाइप लगाई पानी नालीमा झारेर सडक अड्याउने प्रयास गरिए पनि सफल हुन सकेको छैन। उक्त स्थानको विकल्पका लागि गोलेडाँडा घुम्तीबाट सल्लरी जोड्ने वैकल्पिक बाटो निर्माण भएको छ। यस्तै वैकल्पिक सडककै लागि मझौले घुम्तीचिवाडाँडा हुँदै मानेडाँडा जोड्ने बाटोको ट्र्याक पनि बनेको काफ्लेको भनाइ छ। 'यी दुवै सडक मर्मत सम्भार गरे चलाउन सकिन्छ', उनले भने। पाँचथरको फाल्गुनन्द गाउँपालिका३ पाङ्ग्रेभीर क्षेत्रमा सडक मर्मत गरिरहेका निर्माण व्यवसायीले सडक भित्तामा रहेको चट्टान कटान गराएपछि पहिरो झर्न थाल्यो। व्यवसायीले आफूखुशी ढुंगा उत्खनन गर्दा झरेको पहिरोका कारण चार वर्षअघि एक साता राजमार्ग नै अवरुद्ध बनेको थियो। एक साताको प्रयासमा पहिरो पन्छाएर सडक सुचारु त भयो, तर दीर्घकालीन समस्या निम्तियो। पाङ्ग्रेभीरमा सडकमाथिको ठूलो भाग लच्किएर झरेको छ। तर लच्किएको सबै जमिन पहिरो बनेर बगेको छैन। वर्षा हुनासाथ ढुङ्गामाटो सडकमा झर्ने गर्दछ। सडक डिभिजन कार्यालय इलामले कङ्क्रिट पर्खाल लगाएर पहिरो रोक्न खोजे पनि ठूलो भाग लच्किएकाले पहिरो सडकमा झर्ने गरेको छ। पाङ्ग्रेभीरको पहिरो दीर्घकालीन समस्या बन्ने देखिएपछि सो समय फाल्गुनन्द गाउँपालिका र प्रदेश सरकारको लगानीमा गुम्बाडाँडानिबुखोलाराँकेबजार वैकल्पिक सडक निर्माण थालिएको थियो। उक्त सडकको ट्र्याक खोल्ने काम सकिएपछि स्तरोन्नतिमा कुनै निकायले ध्यान दिएनन्। त्यसैले यो सडकमा सवारी सञ्चालन हुन सक्दैनन्। पहिरो झरेर पाङ्ग्रेभीर अवरुद्ध बने राजमार्ग नै ठप्प हुने अवस्था रहेको सडक डिभिजन कार्यालय इलामका प्रमुख पोखरेलको भनाइ छ। 'यी समस्याबारे सरोकारवालाले गम्भीरतापूर्वक ध्यान दिनुपर्ने आवश्यकता छ', उनले भने। मेची राजमार्ग विसं २०२९ मा खाद्यान्न अनुदानमा निर्माण सुरु भएको थियो। विसं २०३३ देखि भने सरकारी बजेटमै सडक निर्माण हुन थाल्यो। ताप्लेजुङ, पाँचथर र इलामको लाइफलाइनका रूपमा रहेको सडक अहिले निकै व्यस्त हुने गरेको छ। यहाँ यात्रुवाहक सवारीका साधनको चाप दैनिकरूपमा बढिरहेको छ। यातायातको सुगमतापछि ताप्लेजुङमा अवस्थित प्रसिद्ध तीर्थस्थल पाथीभरा धाम दर्शन गर्न दैनिक हजारौँको सङ्ख्याका तीर्थयात्रीले यो सडक प्रयोग गर्ने गर्दछन्। यस्तै खाद्यान्न, मालसामानलगायत सामग्रीको ढुवानी तथा स्थानीय कृषि उपजहरूको निकासीमा समेत यो राजमार्ग महत्त्वपूर्ण रहेको छ। यद्यपि जमिन नअडिने समस्याले राजमार्गमा प्रायः हैरानी बेहोर्नुपर्ने अवस्था छ। झापाको चारआलीदेखि ताप्लेजुङको फुङलिङसम्म सडकका रहेका सयौँ खाल्डाखुल्डी र अवरोधले यात्रुलाई समस्या हुने गरेको छ। राजमार्गमा निरन्तर बाधा उत्पन्न हुने भएपछि विकल्पका रूपमा निर्माणाधीन तमोर कोरिडोर सडको प्रयोग हुन थालेको छ। यद्यपि यस कोरिडोरले मेची राजमार्गजस्तै ठूलो जनघनत्वलाई समेट्न सक्ने अवस्था नहुनाले मेची राजमार्ग विकल्पविहीन सडक बनेको छ।"
स्कुल बसका ९ जना चालकलाई कारबाही,"काठमाडौं : काठमाडौं उपत्यकामा बिहीबार बिहान गरिएको विशेष चेकिङका क्रममा ९ जना स्कुल बसका चालक कारबाहीमा परेका छन्। ट्राफिक प्रहरीले गरेको चेकिङका क्रममा स्कुल बस निर्देशिका २०७४ बमोजिमका मापदण्ड पूरा नगर्ने र ट्राफिक नियम उल्लंघन गर्ने ९ वटा स्कुल बसका चालकहरू कारबाहीमा परेका हुन्। जसमा बसको झ्यालमा सुरक्षा डण्डी नराख्ने ३ जना, बसको साइड लाइट ठीक नराख्ने १ जना र अन्य ट्राफिक नियम उल्लंघन गर्ने ५ जना चालक रहेको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरीष्ठ उपरीक्षक राजेन्द्रप्रसाद भट्टले जानकारी दिएका छन्। काठमाडौं उपत्यकाको ट्राफिक आवागमनलाई सहजीकरण गर्न, सवारी दुर्घटना न्यूनीकरण गर्न र ट्राफिक नियमको पालना गराउने उद्देश्यका साथ ट्राफिक प्रहरीले नियमित तथा विशेष चेकिङ गर्दै आएको छ।"
जेष्ठ नागरिक सेवा केन्द्र सञ्चालन गर्न महायज्ञ,"दोलखा : दोलखाको शैलुङ गाउँपालिका७ चर्नावती धाममा निर्माण सम्पन्न भएको जेष्ठ नागरिक सेवा केन्द्र भवन सञ्चालनका लागि महायज्ञ लगाउने तयारी गरिएको छ। चर्नावती त्रिवेणी विकास तथा प्रवर्द्धन संघले निर्माण सम्पन्न गरेको जेष्ठ नागरिक सेवा केन्द्र नयाँ आर्थिक वर्षबाट सञ्चालन गरिने संघका अध्यक्ष गुणबहादुर बुढाथोकीले बताए। धामस्थित चर्नावती सामुदायिक वनको ४० रोपनी खाली पर्ती जग्गामा जेष्ठ नागरिक सेवा केन्द्रसहित विभिन्न संरचना निर्माण भइरहेको उनको भनाइ छ। पक्की तीन तले जेष्ठ नागरिक सेवा केन्द्रमा १६ वटा आवास कोठा, एउटा भान्सा कोठा, तीन वटा हल र पाँच वटा शौचालय कोठा रहेको संघका सचिव रामेश्वर उप्रेतीले बताए। जेष्ठ नागरिक सेवा केन्द्रमा ४८ जनासम्म जेष्ठ नागरिक बस्न सक्ने संघका सचिव उप्रेतीको भनाइ छ। पूर्व मन्त्री आनन्दप्रसाद पोखरेलको विशेष पहलमा महिला तथा बालबालिका मन्त्रालय अन्तर्गत प्राप्त झण्डै तीन करोड रुपैयाँको लागतमा भवन निर्माण गरिएको हो। धाममा बनेको जेष्ठ नागरिक सेवा केन्द्र सञ्चालनमा सबैले सहयोग गर्नुपर्ने संघका सल्लाहकार तथा समाजसेवी शोभित उप्रेतीले बताए। सेवा केन्द्र सञ्चालनको उद्देश्यले आयोजना गरिने महायज्ञका लागि बरिष्ठ कलाकार मदनदास श्रेष्ठको संयोजकत्वमा समिति गठन गरिएको छ। समितिमा शैलुङ गाउँपालिकाका अध्यक्ष रिमालबाबु श्रेष्ठ, पूर्व अध्यक्ष भरत दुलाल लगायत रहेका छन्। धाममा महायज्ञ सम्पन्न गरेपछि सेवा केन्द्र सञ्चालन गरिने बरिष्ठ कलाकार मदनदास श्रेष्ठले बताए।"
शुक्रबार देशका यी स्थानमा हुने छ चट्याङसहित वर्षा,काठमाडौं : शुक्रबार देशभर सामान्यदेखि पूर्ण बदली रहने छ। मौसम पूर्वानुमान महाशाखाका अनुसार देशका केही स्थानहरूमा मेघ गर्जन चट्याङहावाहुरीसहित हल्कादेखि मध्यम वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। शुक्रबार राति देशभर सामान्य बदली रहने छ। देशका केही स्थानहरूमा मेघ गर्जनचट्याङहावाहुरी सहित हल्कादेखि मध्यम वर्षाको सम्भावना रहेको महाशाखाले जनाएको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ।
आगामी बैशाख १ गतेबाट स्थानीय तहबाटै श्रम स्वीकृति,"काठमाडौं : वैदेशिक रोजगारीमा जाने युवाले स्थानीय तहबाटै श्रम स्वीकृतिका लागि आवेदन दिन पाउने भएका छन्। श्रम, रोजगार तथा सामाजिक सुरक्षा मन्त्रालयले वैशाख १ गतेदेखि स्थानीय तहबाटै श्रम स्वीकृति दिने निर्ण गरेको हो। व्यक्तिगत श्रम स्वीकृति र पुनः श्रम स्वीकृतिका लागि आवेदन गर्ने कार्य स्थानी तहमा रहेका रोजगार सेवा केन्द्रमार्फत गर्ने निर्णय गरेको प्रवक्ता डण्डुराज घिमिरेले बताए। मन्त्रालयले १५ दिनभित्र रोजगार सेवा केन्द्रका कर्मचारीलाई क्षमता अभिवृद्धि गर्ने भएको छ। वैदेशिक रोजगारलाई थप व्यवस्थित, मर्यादित, व्यवस्थित, पारदर्शी तथा सहज बनाउने साथै नजिकको स्थानीय तहबाटै सेवा दिने उद्देश्यले स्थानीय तहबाटै सेवा दिन लागिएको मन्त्रालयले जनाएको छ। वैदेशिक रोजगारीका सम्पूर्ण सूचना स्थानीय तहबाटै पुर्याउन लागिएको मन्त्रालयले जनाएको छ। प्रधानमन्त्री पुष्पकमल दाहाल प्रचण्डले श्रम मन्त्रालयको जिम्मेवारी सम्हाल्दै आएका छन्। दाहालले यसअघि २ वर्षको श्रम स्वीकृति हटाएर गन्तव्य मुलुक अनुसार श्रमस्वीकृति दिइने, गन्तव्य मुलुकबाट श्रमस्वीकृति नवीकरण गर्न सकिने निर्णय गरेका थिए।"
ट्राफिक प्रहरीले क्यूआर कोडसहितको प्रतिलिपि सिफारिस दिने,काठमाडौं : काठमाडौं उपत्यका ट्राफिक प्रहरी कार्यालयले आजबाट क्यूआर कोड सहितको प्रतिलिपि सिफारिस दिन सुरु गरेको छ। सवारी साधनको कागजपत्र हराएको भनि प्राप्त निवेदनका आधारमा ट्राफिक प्रहरी कार्यालयमा कागजपत्रहरू भएनभएको एकिन गरी कारबाहीमा नपरेको अवस्थामा ट्राफिक प्रहरीले प्रतिलिपिको सिफारिस दिँदै आएको छ। सिफारिस पत्रमा शंका लागेमा जुनसुकै क्यूआर कोड रिडर मार्फत स्क्यान गरी सक्कली वा नक्कली सिफारिस हो भनी चेक गर्न सकिनेछ। सिफारिस नक्कली नहोस् भन्ने उद्देश्यले क्यूआर कोड रिडर सहितको प्रतिलिपि सिफारिस गरिएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले जानकारी दिए।
जनगणनाबारे भ्रम नफैलाउन तथ्यांक कार्यालयको अनुरोध,"काठमाडौं : राष्ट्रिय जनगणना २०७८ को नतिजा सार्वजनिक भएसँगै धर्मको बारेमा विभिन्न सञ्चार माध्यम तथा सामाजिक सञ्जालमा आएका समाचारप्रति राष्ट्रिय तथ्यांक कार्यालयको ध्यानाकर्षण भएको छ। सो कार्यालयले बिहीबार विज्ञप्ति जारी गरी धर्मसम्बन्धमा विसं २०७८ को जनगणनाअनुसार विभिन्न धर्मको विवरण भनी केही सामाजिक सञ्जाल तथा सञ्चार माध्यममा आएका समाचार पूर्ण रूपमा गलत, भ्रामक तथा अन्योल सिर्जना गर्ने खालका भएको र त्यस्तो भ्रामक समाचारको पछि नलाग्न सबैमा अनुरोध गरेको छ। जातजाति, भाषा र धर्मसम्बन्धी विवरणलाई अन्तिम रूप दिने कार्य भइरहेको र चाडैँ तथ्य विवरण सार्वजनिक गर्ने कार्यक्रम रहेको सो कार्यालयले जनाएको छ। 'कार्यालयमा जातजाति, भाषा र धर्म सम्बन्धमा सरोकारवाला व्यक्ति तथा संस्थाबाट करिव ७० मागध्यानाकर्षण पत्र दर्ता भएको छ, प्राप्त मागध्यानाकर्षण पत्रको सन्दर्भमा विभिन्न व्यक्ति तथा संस्था, विज्ञ तथा संवैधानिक आयोगका प्रतिनिधिको संलग्नतामा छलफल भइरहेको छ, साथै जातजातिसँग सम्बन्धित संवैधानिक आयोग तथा भाषा आयोगसँग प्रत्यक्ष छलफल गरी सुझाव लिने कार्य भइरहेको छ', विज्ञप्तिमा भनिएको छ। यही चैत्र १० गते प्रधानमन्त्री पुष्पकमल दाहाल प्रचण्ड ले राष्ट्रिय जनगणना २०७८ को प्रतिवेदन सार्वजनिक गरेका थिए।"
जलनको उपचार खर्च पाउने लोभमा कोकिनको तस्करी,"काठमाडौं : घर भारतको आसाम सरचिप मेजोरम। उमेर ५६ वर्ष। अनुहार र शरीरमा जलेर निको हुँदै गरेको खतै खत। उपचार भने बारम्बार गरिरहनु पर्ने बाध्यता। घरमा रहेका दुई बालबालिका आफैंले पाल्नुपर्ने अवस्था। यस्तो अवस्थाकी भनल्वामी र अर्की एक महिला काठमाडौंमा पक्राउ परिन्, त्यो पनि ठूला परिमाणमा कोकिनसहित। प्रहरीले अनुसन्धान गर्दा पुष्टि भयो जलनको उपचार खर्च जुटाउन कोकिन तस्करीमा संलग्न भएको। भनल्वामी सँगै पक्राउ परेकी अर्की महिला हुन् सोही ठेगानाकी २९ वर्षीया ईस्थर ललिम्पुई। दुवै जनालाई प्रहरीले गत फागुन १४ गते फरकफरक समयमा काठमाडौंबाट पक्राउ गरेको हो। दुई जनाको साथबाट १७ करोड बराबरको कोकिन बरामद भएको लागूऔषध नियन्त्रण ब्यूरोले जनाएको छ। ब्यूरोका सूचना अधिकारी चक्रराज जोशीले भने, राम्रो पैसा पाउने लोभमा दुई महिला लागूऔषधको तस्करीमा फसेको पाइयो। उनीहरूले अफ्रिकी मुलुकबाट नेपाल हुँदै भारत लैजान लागेको खुलेको छ। पक्राउ परेका मध्येकी ५६ वर्षीया भनल्वामीको साथबाट २ किलो ८८७ ग्राम र ईस्थरको साथबाट ७ किलो ८८७ ग्राम कोकिन बरामद भएको छ। उनीहरूलाई त्रिभुवन अन्तर्राष्ट्रिय विमानस्थल प्रयोग गरेर भारतको दिल्ली जाने तयारी गरिरहेको समयमा पक्राउ गरेको ब्युरोका एसएसपी विकाश राज खनालले बताए। उनका अनुसार उक्त कोकिन उनीहरूले अफ्रिकाको गिनी र बेनिनबाट ल्याएका हुन्। उनीहरूको योजना भारत लैजाने थियो। विभिन्न विमानस्थल पार गर्दै नेपालसम्म ल्याए। यहाँबाट भने उनीहरू फुत्किन पाएनन्, एसएसपी खनालले भने। पक्राउ परेको दुवै जना र बरामद भएको कोकिन बिहीबार पत्रकार सम्मेलन गर्दै लागूऔषध नियन्त्रण ब्यूरोले सार्वजनिक गरेको छ। हामीले उनीहरूलाई पक्राउ गरेपछि तिनिहरूसँग जोडिएका अन्य तस्करीमा संलग्नलाई पनि पक्राउ गर्न अनुसन्धान गरेकाले अनुसन्धान पुरा भएपछि मात्रै आज (बिहीबार) सार्वजनिक गरेका हौं, एसएसपी खनालले भने, यो घटनासँग जोडिएको अन्य अनुसन्धान बाँकी नै छ। अनुसन्धानमा संलग्न प्रहरीका अनुसार भनल्वामी खाना पकाउने ग्यास विस्फोट हुँदा घाइते भएकी थिइन्। डिभोर्सीका दुई जना बच्चा छन्। कोकिन कारोबारीले उनलाई अफ्रिका गएर भनेको सामान ल्याए जलनको उपचार खर्च दिने प्रलोभन देखाएका थिए। त्यसपछि भनल्वामी चैत २ मा इथियोपिया हुँदै अफ्रिका गएकी थिइन्। अफ्रिकाको गिनीबाट कोकिन लिएर उनी मोरक्को र कतारको दोहा हुँदै काठमाडौं आएको अनुन्धानमा खुलेको छ। ठमेलस्थित एक होटलमा बसेर चैत १४ मा इन्डिगो एयरलाइन्स मार्फत दिल्ली उड्न लागेको अवस्थामा उनी पक्राउ परेकी हुन्। प्रहरीसँग उनले बयान दिने क्रममा भनेकी थिइन्, पैसा खाँचो भएर अफ्रिका गएँ। उपचार खर्च जुटाउनु र बालबच्चा पाल्ने जिम्मेवारीले फसेँ। पक्राउ परेकी अर्की महिला ईस्थर ललिम्पुई कपडा पसलमा काम गर्थिन्। कोकिन कारोबारीले उनलाई पश्चिम अफ्रिकन मुलुक बेनिनमा पुगेर सामान ल्याए १ लाख भारतीय रुपैयाँ दिने प्रस्ताव गरेकाले उनी पनि पैसाको लोभमा फसेको प्रहरीले जनाएको छ। तस्करमा संलग्नको प्रस्ताव मानेर उनी चैत ८ मा भारतबाट बेनिन गएकी थिइन्। बेनिनबाट मोरक्को र कतारको दोहा हुँदै उनी पनि काठमाडौं आएकी थिइन्। त्रिभुवन अन्तर्राष्ट्रिय विमानस्थलबाट कोकिन लिएर ठमेल पुगेपछि उनलाई ब्युरोको टोलीले पक्राउ गरेको हो। एसएसपी खनालका अनुसार बरामद भएको कोकिनको बजार मूल्य १७ करोड ३ लाख ५९ हजारसम्म पर्ने अनुमान गरिएको छ। दोहाबाट जाने विमानका यात्रुलाई दिल्लीमा विशेष निगरानी हुने भएकाले नेपालको बाटो हुँदै भारतमा कोकिन तस्करी हुने गरेको प्रहरीको दाबी छ। नेपालबाट भारतीय मुलकै नागरिक दिल्ली जाँदा तीर्थयात्रा गएर आएका हुनसक्ने भन्दा धेरै निगरानी नहुने भएकाले नेपालको बाटो प्रयोग गरेको पाइयो। त्यसमा पनि भारतीय नागरिकलाई नै भरिया बनाएर प्रयोग गर्ने गिरोह रहेको हाम्रो अनुसन्धानले देखाएको छ, एसएसपी खनालले भने, यी पक्राउ परेका दुई महिला पनि त्यसरी नै नेपाल सम्म आइपुगेको खुलेको छ। उनका अनुसार पक्राउ परेका महिलाहरू यस अघि पनि नेपाल आएको खुलेको छ। उनीहरूले पक्राउ पर्नु अघिसम्म प्रहरीलाई घुम्न आएको बताएका थिए। प्रहरीका अनुसार कानुनत १ सय ग्रामभन्दा धेरै कोकिन कारोबार गर्नेलाई १५ वर्षदेखि जन्मकैदसम्म हुने व्यवस्था छ। पक्राउ परेका उनीहरूलाई २५ लाखसम्म जरिवाना हुन सक्ने प्रहरीले जनाएको छ।"
धरान उपमहानगरपालिकामा कालो झण्डा गाडेर तालाबन्दी,"सुनसरी : कोशी प्रदेशको नाम खारेजीको माग गर्दै आन्दोलनमा उत्रिएका पहिचान पक्षधर आन्दोलनकारीहरूले धरान उपमहानगरपालिकामा कालो झण्डा गाडेर तालाबन्दी गरेका छन्। बिहीबार नारा जुलुससहित आन्दोलनमा उत्रिएका प्रदर्शनकारीहरूले वडा कार्यालयमा समेत तालाबन्दी गरेका छन्। धरान उपमहानगरपालिका सहित धरानको वडा नम्बर ५, १२, १५, १६ लगायतको वडा कार्यालयमा तालाबन्दी गरेका छन्। सयौंको संख्यामा रहेका आन्दोलनकारीहरूले प्रहरीकै अगाडि कार्यालयमा तालाबन्दी गरेका थिए। सुनसरी प्रशासनले सुरक्षा व्यवस्था मजबुत नबनाएका कारण आन्दोलनकारीहरूले उपमहानगरपालिका र वडा कार्यालयमा तालाबन्दी गर्न सफल भएका हुन्। प्रहरीले केही वडा कार्यालयको तालाबन्दी खोलेको भए पनि पुनः तालाबन्दी गरेका कारण वडा कार्यालयको काम सञ्चालन गर्न नसकिएको वडा नम्बर ५ का वडाध्यक्ष मनप्रसाद्र लिम्बुले बताए। नाम खारेजीको माग राखेर आन्दोलन गर्ने क्रममा प्रहरीसँगको झडपमा विराटनगरमा लिम्बुवान भोलन्टियर्स (एलभी) कमाण्डर पदम लिम्बु लाजेहाङको मृत्यु भएपश्चात पहिचान पक्षधरहरूले आन्दोलनलाई सशक्त पारेका छन्। बन्द, हड्ताल, कोसी प्रदेशका मुख्यमन्त्रीको कार्यालय घेराउ गर्दै आएका उनीहरूले प्रदेश भरी सरकारी कार्यालय सञ्चालन गर्न नदिने चेतावनी दिँदा समेत सरकारले उनीहरूलाई वार्ताको टेबलमा राख्न सकेको छैन। सरकारले आन्दोलनकारीलाई वार्तामा नबोलाएका कारण आन्दोलनकारीहरूले सुनसरी, मोरङ, झापा, इलाम, धनकुटा लगायतका जिल्लामा आन्दोलन चर्काएका छन्।"
साहुले बनाइदिए वृद्ध दम्पत्तीलाई घरबारविहीन,"रामेछाप : रामेछापका एक वृद्ध दम्पत्ती घरबारविहीन भएका छन्। जिल्लाको मन्थली नगरपालिका१३ फुलासीका फत्तबहादुर कार्कीको परिवार घरबार विहीन भएका हुन्। चरम गरिबीले थिचेका कार्कीले घरेलु कामदारदेखि भारी भोक्ने, हलियासम्मको काम गरे। निरक्षरसमेत रहेका कार्की बैंकको ऋण र छिमेकीको ऋणको पीडामा छट्पटाई रहेका थिए। ९४ वर्षीय दृष्टिविहीन श्रीमतीको सेवा साथै आफ्नो मजबुरीलाई निरन्तरता दिएका उनको गाउँका व्यापारी छत्रबहादुर खड्काको जालझेलमा परेर सम्पूर्ण जायजेथा सकिएको पत्तै भएन। खड्का मन्थली नगरपालिका१३ हर्रेस्थित माध्यमिक विद्यालयमा शिक्षक भई व्यापार व्यवसाय समेत गरिरहेका छन्। आफ्नो ऋण तिरिदिने र केही जग्गा खड्कालाई पास गरिदिने सर्तमा फत्तबहादुर राजी भएर २६ हजार रकम लिए। कृषि विकास बैंकबाट लिएको ५ हजार ऋणको ब्याज तिर्न निस्कँदा बढेर १० हजार पुगेको र छिमेकीबाट लिएको ४ हजारको ब्याज १४ हजार पुगेपछि फत्तबहदुर २६ हजार लिने र आफूसँग भएको दुईवटा कित्ता जग्गामध्ये एक कित्ता छत्रबहादुरलाई पास गर्न राजी भए। आफूसँगै रहेको १० रोपनी जग्गा खड्कालाई दिने सहमति गरेको उनको भनाइ छ। आफू अनपढ भएको र खड्काले झुक्याएर १० रोपनी जग्गासँगै जोडिएको अर्को १२ रोपनी जग्गा पनि आफ्नो नाममा नामसारी गराएका कार्कीलाई पत्तै भएन। १६ वर्षदेखि खड्काको घरमा घरेलु कामदारका रुपमा काम गरेका कार्कीलाई आफ्नै साहुले यस्तो बदमासी गर्लान् भन्ने विश्वास थिएन। आफ्नो च्यातिएको लालपुर्जा देखाउँदै कार्की भन्छन्, 'म त आफ्नो १२ रोपनी जग्गा होला भनेर ढुक्क थिए तर खड्काले बदमासी गरेको थाहा नै पाइन।' आफ्नो साहुको कुरामा विश्वास गरी मालपोतमा गई आफू र आफ्नो लेखापढी व्यवसायीले देखाएका ठाउँमा विश्वासपूर्वक सहीछाप गरी ३६ हजार रुपियाँ लिएको उनले बताए। 'मैले मेरो मन्थली नगरपालिका वडा नं १३ फुलासी को ४ (क) किनं १२६ को १० रोपनी १० आना जग्गा छत्रबहादुरको नाउँमा पास गरेँ', उनले भने। 'जसोतसो ऋणधनको व्यवहार टारेर पुनः दुःखसुख गरिरहेको थिएँ। यस्तैमा मिति २०७९ साल चैत्र १ गते छत्रबहादुर र अन्य नचिनेका मानिस आई म बसिरहेको घरमा नाप्न थालेपछि के कति कारणले मेरो घर र बारी नापेको हो भनी सोधपूछ गर्दा छत्रबहादुरले नै तैंले मसँग लिएको पैसाबापत मैले यो जग्गा पनि पास गरिसकेको छु, यो घर र जग्गा मैले बेच्ने भएँ, अब तेरी स्वास्नी कहाँ लाने हो लैजा, घरजग्गा खालि गर भनेर थर्कायो अब म के गरौं', उनले भने। दुवैलाई हातपात गरी ७ दिनभित्र घर खाली नगरे ज्यान रहँदैन भनेर धम्की दिएको कार्कीले बताए। कार्की अहिले कानुनी उपचारको खोजीमा छन्। मान्छेको सोझोपन र गरिबीको फाइदा लिने खड्का असामाजिक र सामाजिक रुपमा दरिद्र भएको अधिवक्ता सौजन्य प्रसाद सत्याल बताउछन्। आफ्नै निरक्षर कामदार र निजकी दृष्टिविहीन श्रीमतीमाथि ज्यानको हमला गर्ने धम्की दिने छत्रबहादुरलाई कर्तव्य ज्यान मुद्दा लाग्ने सत्यालको भनाइ छ। यसबारेमा जानकारी लिन सम्पर्क गर्दा छत्रबहादुर को मोबाइल अफ रहेको थियो।"
साढे सात किलो बढी कोकिनसहित दुई जना भारतीय पक्राउ,काठमाडौं : भारतको दिल्ली लैजान लागेको साढे सात किलो बढी कोकिनसहित दुई जना भारतीय पक्राउ परेका छन्। उनीहरूलाई लागू औषध नियन्त्रण व्युरोले गत मंगलबार त्रिभुवन अन्तर्राष्ट्रिय विमानस्थलबाट पक्राउ गरेको हो। पक्राउ पर्नेमा ४५ वर्षीया भन्लालमी र २९ वर्षीया इस्थर लाह्लिमपुई रहेको व्युरोका प्रवक्ता चक्रराज जोशीले जानकारी दिए। उनका अनुसार त्रिभुवन अन्तर्राष्ट्रिय विमानस्थलको प्रस्थान कक्षबाट भारतको नयाँ दिल्ली लैजान लागेको लागू औषधसहित एक जना र अर्का ठमेलस्थित एक होटलबाट पक्राउ परेका थिए।
बन्दीपुर केबलकारको आइपिओ निष्कासन हुँदै,"तनहुँ : तनहुँको बन्दीपुर गाउँपालिकामा निर्माणाधीन बन्दीपुर केबलकारले आइपीओ निष्कासन गर्ने भएको छ। बन्दीपुर केबलकार एण्ड टुरिजम लिमिटेडले प्राथमिक शेयर निष्कासनका लागि नेपाल एसबिआई मर्चेण्ट बैङ्किङ लिमिटेडसँग सम्झौता गरेको छ। लिमिटेडको प्रतिशेयर एक सय दरका २५ लाख ८० हजार कित्ता शेयर निष्कासन गर्न लागेको हो। आइपीओ निष्कासनका लागि बुधबार नेपाल एसबिआई मर्चेण्ट बैङ्किङ लिमिटेडका प्रबन्ध सञ्चालक तथा प्रमुख कार्यकारी अधिकृत देवराज अधिकारी र बन्दीपुर केबलकार एण्ड टुरिजम लिमिटेडका अध्यक्ष रामचन्द्र शर्माबीच धितोपत्र निष्काशन तथा बिक्री प्रबन्धकसम्बन्धी सम्झौतापत्रमा हस्ताक्षर गरेका छन्। कूल तीन अर्ब ४९ करोड लागत रहेको कम्पनीको चुक्ता पुँजी दुई अर्ब पन्ध्र करोड छ। चुक्ता पुँजीको दुई प्रतिशत अर्थात् चार करोड ३० लाख बराबरको साधारण सेयर परियोजना प्रभावित स्थानीयलाई छुट्याइनेछ भने दश प्रतिशत अर्थात २१ करोड ५० लाख बराबरको शेयर सर्वसाधारणलाई छुट्याइने छ। परियोजना निर्माण विसं २०७६ साउन ४ मा सुरु भएको थियो। कम्पनीले केबलकार, पाँच तारे होटल, जीप लाइन, बन्जी जम्प, क्यान्टि लिभर सहितको सिसाको पुल, क्विन टावर लगायतका पूर्वाधार निर्माण गर्दैछ। कम्पनीले विसं २०८० वैशाख २५ गते केबलकार सञ्चालनका लागि परीक्षण गर्ने तयारी थालेको छ भने पाँच तारे होटल आगामी मङ्सिरमा सञ्चालन गर्ने कम्पनीको तयारी छ। बन्दीपुर गाउँपालिका४ ठुल्ढुङ्गादेखि बरालथोकसम्म पुग्छ। केवलकार एक किलोमिटर लम्बाइको हुनेछ। रासस"
सगरमाथा क्षेत्र भ्रमणमा आएका जापानिज नागरिक बेपत्ता,सोलुखुम्बु : सगरमाथा क्षेत्र भ्रमणमा आएका एक जापानिज नागरिक एक सातादेखि बेपत्ता भएका छन् । सोलुखुम्बुको सदरमुकाम सल्लेरी हुँदै खुम्बु क्षेत्र प्रवेश गरेका जापानिज पुरुष नागरिक ५४ वर्षका हितोशी इशिबा चैत्र ८ गतेबाट बेपत्ता भएका जिल्ला प्रहरी कार्यालय सोलुखुम्बुले जनाएको छ । कार्यालयका सुचना अधिकारी प्रहरी निरीक्षक रामकिशोर शाहका अनुसार गाइडबिना एक्लै भ्रमणमा आएका इशिबा १२ गते खुम्बु पासाङ्ल्हामु गाउँपालिका ५ नाम्चे चेकपोष्टमा इन्ट्री भएको देखिएको छ । सोही रात खुम्बु पासाङ ल्हामु गाउँपालिका ४ स्थित छुकुम रिसोर्टमा बास बसेका उनी चैत्र १३ गते त्यहाँबाट खुम्बिलापासबाट लोबुचे जान्छु भनी हिंडेको खुल्न आएको छ । उनी सम्पर्कविहीन भएको खबर दुतावास मार्फत प्रहरीमा आएको बताइएको छ । अस्थायी प्रहरी चौकी दिङ्बुचेबाट खटिएको प्रहरी र स्थानीयले उनको खोजीलाई तीव्र पारेको जिल्ला प्रहरी कार्यालय सोलुखुम्बुले जनाएको छ ।
राम नवमीमा बर्दियामा शोभायात्रा,"गुलरिया : चैत्रशुक्ल नवमी अर्थात रामनवमीका अवसरमा बर्दियाको गुलरियामा शोभायात्रा निकालिएको छ। विश्व हिन्दू परिषद् नेपाल, बजरंग दल लगायत विभिन्न मठहरूको आयोजनामा भगवान श्रीरामको यात्रा निकालिएको हो। गुलरिया बसपार्क स्थित आँप बगियाबाट निस्किएको यात्रा हटिया बजार, गुलरिया गाउँ, तुलापुर, राधाकृष्ण, गणेशमान चोक हुँदै गौरीशंकर, बगलामुखी मन्दिर हुँदै खैरापुर पुगेर टुगिंएको कार्यक्रम संयोजक शुभम आचार्यले जानकारी दिए। भगवान श्रीराम नवमी पर्वको अवसर पारेर जय जयकार गर्दै गुलरिया नगरपालिकाका प्रमुख बजारहरूमा रंगोली सहितको शोभायात्रा गरिएको उनको भनाइ छ। यात्रामा महिला, पुरुष हिन्दू भक्तजनहरूको यथेष्ट सहभागिता रहेको थियो। यात्रामा सहभागी भक्तजनहरूलाई गौरीशंकर मन्दिरमा प्रसाद वितरण गरिएको हो।"
रुपन्देहीको शुद्धोधन गाउँपालिकाका प्रशासकीय अधिकृतसहित तीनजा घुससहित पक्राउ,"भैरहवा : अख्तियार दुरुपयोग अनुसन्धान आयोगले रुपन्देहीको शुद्धोधन गाउँपालिका कार्यालयको प्रमुख प्रशासकीय अधिकृतसहित तीनजनालाई घुस रकमसहित नियन्त्रणमा लिएको छ । गाउँपालिका कार्यालयको चमेना गृहमा प्रमुख प्रशासकीय अधिकृत अनन्तपाणी मरासिनी,सोही गाउँपालिकाको वडा नम्बर ७ का वडाअध्यक्ष भीमबहादुर यादव र विचौलिया विनोद भरले ५० हजार रुपैयाँ घुस लिइरहेको अवस्थामा उनीहरूलाई नियन्त्रणमा लिइएको अख्तियार दुरुपयोग अनुसन्धान आयोगको सम्पर्क कार्यालय बुटवलका सूचना अधिकृत रामकृष्ण अधिकारीले अन्नपूर्ण पोष्टलाई जानकारी दिए । गाउँपालिकाका रहेको नदीबाट नदीजन्य पदार्थ उत्खनन् सम्बन्धमा घुस माग गरेको उजुरीको आधारमा उनीहरुलाई घुससहित नियन्त्रणमा लिइएको उनले बताए । पक्राउ परेकालाई नियन्त्रण्मा लिएर थप अनुसन्धान भइरहेको अख्तियारको बुटवल कार्यालयले जनाएको छ"
स्याङ्जामा माछा मार्दै गरेका तीन चिनियाँ नागरिक पक्राउ,"स्याङ्जा : स्याङ्जाको दरौखोलामा माछा मार्दै गरेका ३ चिनियाँ नागरिक पक्राउ परेका छन्। अर्जुनचौपारी गाउँपालिका ३ स्थित दरौखोलामा बुधबार राति माछा मार्दै गरेको अवस्थामा ती नागरिक पक्राउ परेका हुन्। पालिकाले खोलामा करेन्ट लगाई माछा मार्न बन्देज लगाएको अवस्थामा माछा मारिरहेको देखेपछि स्थानीयले प्रहरीलाई खबर गरेका थिए। पक्राउ पर्नेमा ४१ ,३६ र ४० वर्षका तीन युवा रहेका छन्। स्थानीयको खबरपछि अर्जुनचौपारी प्रहरी चौकीका प्रहरी टोलीले चिनियाँ नागरिकसहित खोलामा करेन्ट लगाउने अत्याधुनिक मेसीन, जाल,माछा समाउने जाली र बा १२ च २७७ नम्बरको हाइलक्स गाडीसहित चिनियाँ नागरिकलाई पक्राउ गरेको हो। पालिकाले उनीहरुलाई जनही ५५ हजार जरिवाना गरेको छ। पालिकाले पालिका अन्तर्गतका नदीखोलामा जाल हाली, करेन्ट लगाएर माछा मार्न निषेधसहित नगद जरिवाना गर्ने कानुनी व्यवस्था गरेको छ। सामानसहित तीनजनालाई प्रहरी प्रशासन कार्यालय स्याङ्जा ल्याएको प्रहरी नायब उपरीक्षक रविन्द्र खनालले जानकारी दिए। घटनाका बारेमा थप अनुसन्धान भइरहेको प्रहरी प्रवक्ता समेत रहेका खनालले जानकारी दिए।"
कोर्स बाहिरका किताब पनि पढाऔं,"अर्नेस्ट हेमिङ्वेले भनेका रहेछन् दुनियाँमा पुस्तक जति बफादार र भरपर्दो साथी अरू केही छैन। अहिले यसो भन्यो भने एकथरी मानिसलाई चित्त नबुझ्न सक्छ। तर, दुनियाँ बदलिइसक्यो। अब त मानिसको मोबाइल जति भरपर्दो साथी अरू केही हुन सक्दैन होला। के मोबाइल साँच्चै भरपर्दो मात्र छ ? यसले साराका साराको समय खोसेको छ। भोक, निद्रा र सिर्जनशीलता खोसेको छ। बालबालिकाको बालापन खोसेको छ। युवायुवतीको मौलिक बैंस खोसेको छ अनि बूढाबूढीको चैन खोसेको छ। अचेल डोरीबिना झुन्डिन मिल्ने वस्तु छ भने त्यो मोबाइल नै भएको छ। अचेल हामी जोसुकै जहाँसुकै होस् मोबाइलमै झुन्डिएका हुन्छौं। एउटा तथ्यांकले भन्छ, एक दिनमा एउटा मानिसले २६ सय पटक मोबाइल छुन्छ रे। यो वाक्य सुन्दा अलि हजम नहुन सक्छ। त्यत्रो पटक त कसले छुन्छ होला जस्तो लाग्छ। यसमा गोजीबाट निकाल्ने, समय हेर्ने, फोन गर्ने, रिसिभ गर्ने, सन्देश लेख्ने, सुम्सुम्याउने, बटन थिच्ने, स्क्रोल गर्ने, पेज खोल्ने, लाइक गर्ने, कमेन्ट गर्ने सबै प्रक्रिया पर्दा रहेछन्। यसको मर्म बूढीऔंलालाई जति अरूलाई कसरी थाहा होला ? खासमा मोबाइल शरीरको अंग जत्तिकै अभिन्न बन्न पुगेको छ। एकछिन मोबाइल भएन भने हातखुट्टा बाँधिदिए जस्तो, मुख थुनिदिए जस्तो, सारा स्वतन्त्रताको हरण गरिदिए जस्तो कस्तोकस्तो उकुसमुकुस हुने गर्छ। सुत्नेबेलामा पनि हातले भेट्ने ठाउँनजिक यसको बास हुन्छ। अचेल आमाबुवाले सानो बच्चा रुँदा फुलाउन मोबाइल दिने गर्छन्। आमाहरूलाई को खाई को खाई गरेर खाना खुवाउने फुर्सद छैन। खाना खुवाउने बेलामा मोबाइलमा गीत वा कार्टुन लगाएर अगाडि राखिदिने गर्छन्। सुत्ने बेलामा हजुरआमाको कथा र लोरी सुन्ने जमाना पनि सकिएको छ। बच्चा रुँदा पहिलापहिला बाघ आयो, भूत आयो, गुजी (बुजी) आयो, पुलिस आयो भनेर मिथ्याचार गर्नुपथ्र्यो। अहिले त बस मोबाइल दिएपछि बच्चा खुस, आमाबुबा पनि खुस। मोबाइलको कुलत यसरी लागेको छ कि अब यो सञ्चारको आधुनिक साधनमा मात्र सीमित रहेन। विद्यार्थीको गृहकार्य गर्ने साथी पनि यही भएको छ। तपाईं जुनसुकै गृहकार्य दिनुस् गुगल गुरुले सजिलै बताई दिनुहुन्छ। विद्यार्थी यसैबाट कपी पेस्ट गरेर अर्का गुरुलाई बुझाउँछन्। अचेलका विद्यार्थी मोबाइलमार्फत फेसबुक, ट्विटर र इन्स्ट्रामा नयाँनयाँ फोटा टाँस्छन्। साथै सिनेमा हेर्छन्, गीत सुन्छन्, टिकटक हेर्छन्बनाउँछन्। गेम खेल्छन्, दोस्तीगिरी गर्छन्। अब तिनीहरूको रुचि कार्टुन हेर्नुमा मात्र सीमित रहेन। बरु तिनीहरूले मौका हेरी बाबुआमा र शिक्षकलाई नै कार्टुन बनाउँछन्। आधुनिक जमानामा मोबाइलबिना मानिसको जीवन चल्दैन। यो अत्यावश्यक सामग्री पनि हो। आवश्यकताका साथै कतिपय अवस्थामा यो काउसाको मालाजस्तो पनि बन्न पुगेको छ। विद्यार्थीलाई त मोबाइल पाएपछि बाबुआमा, समाज, इष्टमित्र, संस्कार, कामकाज, घरधन्दा, जिम्मेवारी र बाहिरी संसार केही नचाहिने भएको छ। अधिकांश अभिभावको गुनासो के हुने गर्छ भने लौन बच्चा चौबिसै घण्टा मोबाइलमा झुन्डियो। यसमा बच्चाको केही दोष छैन। दोषी त विद्यालय र अभिभावक दुवै छन्। यो समस्याको एउटा मात्रै समाधान किताब हो। मोबाइल खेलाउने हातमा किताब थमाउन अब ढिला भइसकेको छ। स्टेफिन हार्गेभर्स भन्छन् मस्तिष्क, हृदय र आत्माको उदात्तीकरणका लागि पुस्तक जति महŒवपूर्ण कुरा अरु केही छैन। हाम्रा लागि भने किताबको महŒव अहिले पनि जिरामरिच पोको पार्ने कागजबाट माथि उठ्न सकेको छैन। यहाँ भुल्नै नहुने कुरा के हो भने हामीले बच्चालाई किताबको लती बनाउन नसकेकै कारण उनीहरू मोबाइलका कुलती भएका हुन्। बच्चा विद्यालयमा जानुभन्दा अगाडिदेखि नै उसका हातमा विभिन्न खाले किताब पर्नुपर्ने हो। सचित्र लेखिएका कथा, कविता, गीत र अन्य सामग्रीले बालबालिकाका मस्तिष्कमा सकारात्मक प्रभाव पार्छन्। उनीहरू कल्पनाशील र सिर्जनशील बन्छन्। यहाँ त बच्चालाई विद्यालय हालेको दिनदेखि पाठ्यपुस्तकको घोकन्ते संस्कृति सुरु गराइन्छ। निश्चित कुरा घोकेर ग्याम्म नम्बर ल्याएपछि बच्चाले तगडा विद्यार्थीको पगरी पाइहाल्छ। हाम्रो शिक्षा प्रणालीको सबैभन्दा ठुलो दुश्मन के हो भने यो नर्सरीदेखि नै निश्चित पाठ घोकेर सुरु भई मास्टर डिग्रीमा नोटकपी र फोटोकपीले प्रदान गरेको ज्ञानमा पुगेर टुंगिन्छ। हेरिल्याउँदा खेरी सीमित पाठ्यपुस्तक पढाउने पद्धति नै सिकाइको सबैभन्दा ठूलो बाधक भएको भेटिन्छ। पाठ्यपुस्तकले हदसम्म गर्ने भनेको परीक्षामा सफल गराउने हो। जीवनमा सफल बनाउने हो भने पाठ्यपुस्तक बाहिरका किताब पढाउनुको विकल्प छैन। अब परीक्षामा मात्रै सफल बनाउने कि जीवनमै सफल बनाउने हो, छान्ने जिम्मा अभिभावक र विद्यालयको। मैले कतिपय विद्यालयका शिक्षक, प्रिन्सिपल र व्यवस्थापकदेखि अभिभावकसम्मलाई एउटै रोगले गाँजेको देखेको छु। त्यो के हो भने कोर्स बाहिरका किताब पढ्यो भने विद्यार्थी बिग्रिन्छ रे। तिनले कोर्सबाहिरका किताब पढ्न खोज्ने विद्यार्थीलाई गाली गरेर हतोत्साहित गरेको मेरै आँखाले कयौंपटक देखेको छु। अबको विद्यार्थीलाई पाठ्यपुस्तकको सीमित ज्ञानमा मात्र अल्झाएर राख्नु हुदैन । तसर्थ विद्यालयहरूले बढीभन्दा बढी पुस्तक भएको भव्य पुस्तकालयको अवधारणा ल्याउनु जरुरी छ। अलिकति ढंग पुयाउने हो भने कक्षाकोठा नै पनि मिनी लाइब्रेरी बन्न सक्छ। विद्यार्थीलाई उसको तहअनुसार कम्तीमा महिनाको दुईओटा पुस्तक अध्ययन गर्ने वातावरणको सिर्जना गर्नु अत्यावश्यक भइसकेको छ। कतिपय विद्यालय सञ्चालक र प्रिन्सिपलसम्मलाई के लाग्छ भने कोर्सबाहिरका किताब पढाउँदा नेपालीअंग्रेजीलगायतका भाषा विषयलाई मात्रै सहयोग हुन्छ। किताब पढ्ने र पढाउने काम साहित्यको मामला हो। विज्ञान गणितजस्ता विषयसित यसको गोरु बेचेको साइनो पनि छैन। यो सोचाइ एकदमै गलत छ। बाहिरी किताब पढी विद्यार्थी सिर्जनशील, तार्किक र कल्पनाशील हुँदा यसले विज्ञान र गणितजस्ता विषयलाई पनि धेरै फाइदा गर्छ। कुनैकुनै विद्यालय र अभिभावकले एसईई र १२ कक्षाको जाँच दिने विद्यार्थीलाई झन् कडा नियम बनाएर बिहान ६ बजेदेखि बेलुका ६ बजेसम्म कोर्सका विषय मात्र रट्न लगाउँछन्। कुनै पनि बोर्ड परीक्षा अरूभन्दा फरक होइन। बरु उनीहरूलाई नयाँनयाँ किताब पढाउने, सिनेमा देखाउने अनि गीत सुनाउने चाँजो मिलाएर कोर्सको पढाइलाई सँगसँगै लैजान सकिन्छ। एसईई परीक्षाको प्रश्नपत्र र कक्षा ९ को प्रश्नपत्रमा के फरक छ ? कक्षा ११ र १२ को प्रश्नपत्रमा के फरक छ ? यसरी बोर्ड परीक्षाहरूलाई चाहिनेभन्दा बढी महŒव दिँदा तल्लो कक्षामा पढ्ने विद्यार्थीमा पनि पढ्ने भनेको बोर्ड परीक्षा आएपछि मात्रै हो भन्ने भावनाको विकास भएको पाइन्छ। परीक्षाको रुटिन निस्केपछि मात्रै पढ्न सुरु गर्ने बानी लाग्न यस्तै व्यवहार जिम्मेवार हुन्छन्। हामीले सन्ततिलाई न्यानो राख्न अनेक खाले ज्याकेट, स्विटर, मोजा, पञ्जा, जुत्ता आदि किनिदियौं होला। शरीरको खुराकको हामी धेरै चिन्ता गर्छौं। दिमागको खुराक किताबहरू चाहिँ किनिदिनु पर्छ कि पर्दैन ? अब नयाँ शैक्षिक सत्र सुरु हुँदै छ। केही दिन विद्यार्थीहरू अलि फुर्सदमा हुनेछन्। विद्यालयले तोकिदिएका पाठ्यपुस्तक त हामी खुरुखुरु किनिदिई हाल्छौं। कोर्स बाहिरका किताब किनिदिने हाम्रो योजना छ कि छैन ? कसैलाई नयाँ वर्ष वा जन्मदिनको उपहार दिनु छ भने राम्रो किताब किनेर किन नदिने ? जतिखेर पनि मोबाइल खेलाउने हातले किताब समाएको कल्पना गरौं त ! हेर्दा यो कुरा सामान्य लाग्न सक्छ तर राष्ट्रोत्थानको जग यहीँबाट सुरु हुन्छ। ( तिमिल्सिना, पढाउनेले पढौं अभियानका अभियन्ता हुन्।)"
विमानस्थलबाट कोकिनसहित भारतीय नागरिक पक्राउ,काठमाडौं : प्रहरीले त्रिभुवन अन्तर्राष्ट्रिय विमानस्थलबाट तीन केजी कोकिनसहित एकजना भारतीय नागरिक पक्राउ गरेको छ। चैत्र १४ गते इण्डिगो एयरको उडानबाट दिल्ली प्रस्थान गर्ने क्रममा लागुऔषध ब्युरोको टोलीले उनलाई पक्राउ गरेको हो। उनको साथबाट तीन किलो कोकिन बरामद गरेको प्रहरी स्रोतले बताएको छ। प्रस्थान कक्षको एक्सरे मेसिनमा जाँच गर्दा तीन किलो कोकिनसहित भारतीय नागरिक पक्राउ परेका हुन्। पक्राउ पर्नेमा भारतीय नागरिक भन्लालमी भएको प्रहरी स्रोतले बताएको छ। उनको बयानबाट थप एकजना भारतीय नागरिक पनि संलग्न रहेको पाइएको छ। घटनाबारे जानकारी दिन दिउँसो २ बजे लागुऔषध नियन्त्रण व्युरोले पत्रकार सम्मेलन गर्दैछ।
राष्ट्रिय भिटामिन ए अभियान वैशाख पहिलो साता,महाशाखाले प्रदेश र स्थानीय तहलाई राष्ट्रिय अभियान कार्यक्रम सफल बनाउन परिपत्र जारी गरेको छ । भिटामिन ए करिब २७ लाख बालबालिका र जुकाको औषधि करिब २४ लाख बालबालिकालाई खुवाइने महाशाखाले जनाएको छ । काठमाडौं : सरकारले बालबालिकालाई आगामी वर्ष वैशाख पहिलो साता राष्ट्रिय भिटामिन ए अभियान कार्यक्रम सञ्चालन गर्ने भएको छ । वैशाख ६ र ७ गते देशभरिका बालबालिकालाई भिटामिन ए र जुकाको औषधि खुवाउन लागिएको स्वास्थ्य सेवा विभागको परिवार कल्याण महाशाखाका निर्देशक डा विवेककुमार लालले जानकारी दिए। उनका अनुसार भिटामिन ए क्याप्सुल छ महिनादेखि ५९ महिनाका बालबालिका तथा जुकाको औषधि एक वर्षदेखि पाँच वर्षसम्मका बालबालिकालाई खुवाइने छ । महाशाखाले प्रदेश र स्थानीय तहलाई राष्ट्रिय अभियान कार्यक्रम सफल बनाउन परिपत्र जारी गरेको छ । भिटामिन ए करिब २७ लाख बालबालिका र जुकाको औषधि करिब २४ लाख बालबालिकालाई खुवाइने महाशाखाले जनाएको छ । सरकारले बालबालिकामा हुनसक्ने स्वास्थ्य जटिलता तथा कुपोषणको जोखिम न्यूनीकरण गर्नका लागि २०५० सालदेखि भिटामिन ए क्याप्सुल र २०५६ सालदेखि जुकाको औषधि खुवाउन थालेको हो । सरकारले प्रत्येक वर्ष वैशाख र कात्तिकमा भिटामिन ए र जुकाको औषधि बालबालिकालाई खुवाउने गरेको छ ।
"रौतहटको विभिन्न स्थानमा आगलागी,एक बालिकाको मृत्यु,करोडौंको धनमाल जलेर नष्ट","रौतहट : रौतहटमा आगलागी हुँदा एक बालिकाको मृत्यु भएको छ भने एक करोडभन्दा बढिको धनमाल जलेर नष्ट भएको छ। विभिन्न स्थानमा आगलागी हुँदा एक करोडभन्दा बढिको धनमाल नष्ट भएको र एक बालिकाको ज्यान गएको प्रहरीले जनाएको छ। इशनाथ नगरपालिका६ स्थित स्थानीय मोजिबुल रहमानको घरमा आगलागी हुँदा उनकी ११ वर्षीया छोरी रजिया खातुनको जलेर मृत्यु भएको थियो । इशनाथ नगरपालिका ६ मा आगलागी हुँदा सुतेकै अवस्थामा जलेर बालिकाको मृत्यु भएको थियो । उनकी ११ वर्षीया छोरी रजिया खातुन घरमा सुतेको अवस्थामा जलेको अवस्थामा भेटिएको रौतहट प्रहरीले जनाएको छ । आगलागीबाट रहमानको पशु चौपाया,फुसको घर जलेर लाखौंको धनमाल नष्ट भएको थियो । रौतहटको माधवनारायण नगरपालिका वडा नम्बर ३ सखुअवामा रहेको रिद्धिसिद्धि प्लाई बोड उद्योगमा विद्युत सर्ट भइ बिहीबार बिहान करिब २ बजे आगलागी हुँदा उद्योगका सामान जलेर नष्ट भएको हो। नेपाल प्रहरी,सशस्त्र प्रहरी,नेपाली सेना र गौर नपाको बारुण यन्त्रको मद्दतले आगो नियन्त्रणमा लिन करिब ४ घण्टा समय लागेको जिल्ला प्रहरी कार्यालय गौरका प्रहरी निरीक्षक दिनेश कुवरले बताए । रिद्धिसिद्धि प्लाइ बोडमा रहेको बीस लाख मूल्य बराबरको दुईवटा जेनरेटर, ६३ लाखको फेस भिनियर र कोर भेनियर प्लाई, ५० हजारको दाउरा, दुई लाख ५० हजारको घर गरी करिब ८६ लाखको सम्पत्ती जलेर नष्ट भएको प्रहरीको भनाइ छ । यसैगरी गौर नगरपालिका वडा नम्बर ४ सोवर्ना माईस्थित मुनिफ मियाले सञ्चालन गरेको मुनिफि पोल्ट्रि फर्ममा बुधबार राति ९ आगलागी हुँदा पोल्टीफर्म पूर्णरुपमा जलेर नष्ट भएको छ । कुखुराको चल्ला,कुखुराको दाना, कुखुरालाई खुवाउने औषधिलगायतका सामान जलेर नष्ट हुँदा करिब २३ लाख मूल्य बराबरको सम्पत्ती जलेर नष्ट भएको प्रहरी निरीक्षक कुवरले जानकारी दिए । यसैगरी गौर नपा ३ मचकुटियामा बुधबार साँझ चन्दन साहको खरले छाएको फुसको घरमा खाना पकाउन बालेको आगो सल्केर आगलागी हुँदा घरमा रहेका भाडाकुँडा, खाद्यान्न,लत्ताकपडा गरी २ लाख ५० हजार मूल्य बराबारको सम्पत्ती नष्ट भएको थियो । बुधबार राति र बिहीबार रौतहटको तीन स्थानमा भएको आगलागीबाट १ करोड १२ लाख भन्दा बढिको क्षति भएको जिल्ला प्रहरी कार्यालय रौतहटले जनाएको छ ।"
स्तरोन्नति हुँदै भरतपुर विमानस्थल,"चितवन : उडान सुरु गरेको ६२ वर्षपछि भरतपुर विमानस्थलको स्तरोन्नति थालिएको छ। अत्याधुनिक ट्रमिनल भवन र विमानस्थलको विस्तार गर्न लागिएको हो। साँघुरो भएकै कारण ठुला जहाज अवतरण गर्न नमिल्ने भरतपुरको विमानस्थललाई अत्यधुनिक बनाउन लागिएको हो। बिहीबार प्रधानमन्त्री पुष्पकमल दाहालले अत्यधुनिक ट्रमिनल भवनको शिलान्यास गरेका छन्। पछि बढ्न सक्ने यात्रुको चापलाई मध्यनजर गरेर एक हजार यात्रुले सहज रूपमा उपयोग गर्न सक्ने गरी ट्रमिनल भवन बनाउन लागिएको हो। १४ कट्ठा क्षेत्रफलमा आठ हजार वर्गमिटरमा दुई तले भवन बनाउन बनाउन लागिएको हो। त्यसमा आठ तले कन्ट्रोल टावर, पार्किङसहित भ्याटसहित कुल १ अर्ब ९२ करोडको लगानीमा बन्न लागेको हो। एसी क्षमादेवि प्रतिष्ठादेवीसँग तीन वर्षमा निर्माण पूरा गर्ने ठेक्का सम्झौता भएको छ। यसमा व्यवसायी क्षेत्रको समेत व्यवस्था हुने छ। दैनिक १० घण्टा चल्ने विमानस्थललाई रात्रिकालीन उडान सञ्चालन योग्य बनाउन लागिएको नेपाल नागरिक उड्यन प्राधिकरणका महानिर्देशक प्रदीप अधिकारीले बताए। ५८ विगाहामा भरतपुर विमानस्थललाई थप विस्तार गर्न लागिएको छ। १२ सय मिटर धावन मार्गलाई १५ सय मिटर पुर्याउन लागिएको हो। त्यसका लागि १९ विगाहा जमिन आवश्यक पर्छ। त्यसैले उत्तरतर्फ रहेको नेपाली सेनाको घोडा प्रजनन् केन्द्रलाई भरतपुर ११ स्थित गणेस्थान मन्दिर नजिक सार्न लागिएको छ। त्यस्तै काली बहादुर गणलाई नारायणघाटको दियालो बंगला सार्न लागिएको छ। स्थानान्तरण गरेपछि धावन मार्गको विस्तार थालिने छ। नीतिगत सहमति गरेर मन्त्रिपरिषदबाट निर्णय गराउन लागिएको छ। भरतपुर विमानस्थलको रनवेको एक हजार दुई सय मिटर रहेको छ। अहिलेको अवस्थामा ७२ सिटे विमान आउन सक्दैनन्। विमानस्थल वरपरका मापदण्ड विपरीतका संरचनाका कारण ९ सय मिटरमात्रै प्रयोग हुन्छ। ४८ सिट क्षमताका विमानले पनि ४२ जना यात्रु मात्रै बोक्छन्। विमानस्थलको उत्तरतर्फ रहेको नेपाली सेनाको व्यारेक र घोडा प्रजनन् केन्द्रलाइृ स्थानन्तरण गर्न लागिएको हो। ७२ सिटे जहाज पनि अवतरण गर्न सक्ने गरी रात्रिकालीन उडान भर्ने गरी स्तरोन्नति गर्न भरतपुर महानगरपालिकाले सहजीकरण गरेको महानगर प्रमुख रेनु दाहालले बताइन्।"
"आज रामनवमी, राममन्दिरमा भक्तजनको घुइँचो","काठमाडौं : चैत्र शुक्ल नवमीका दिन मर्यादा पुरुषोत्तम भगवान् रामचन्द्रको सम्झनामा मनाइने रामनवमी पर्व बिहीबार देशभरि श्रद्धा र भक्तिपूर्वक मनाइएको छ । असत्यमाथि सत्यको विजय तथा भगवान् श्रीरामको सम्झनामा मनाइने रामनवमी पर्वका उपलक्ष्यमा भगवान् रामचन्द्रका मन्दिरहरूमा पूजापाठ गरिन्छ । त्रेतायुगमा यसैदिन भारतको अयोध्यामा राजा दशरथ र रानी कौशल्यावतीको सुपुत्रका रूपमा विष्णुको अवतार लिएर भगवान् श्रीरामको जन्म भएको थियो । त्यही स्मृतिमा पवित्र नदी,ताल तथा कुण्डहरूमा स्नानका साथ व्रत बसी रामगीता पाठ,अध्यात्म,वाल्मीकीय,तुलसीकृत र भानुभक्तीय रामायण वाचन गर्ने र भगवान् रामको पूजा आराधना गरी रातभरि भजनकीर्तन गर्ने परम्परा छ । रामनवमीका अवसरमा काठमाडौंको बतिसपुतलीस्थीत राममन्दिरलगायत देशभरका र राममन्दीरमा भक्तजनको घुइँचो लागेको छ। रामनवमीका दिन व्रत बसी श्रीरामको पूजापाठ र जपध्यान गर्नाले चिताएको कार्य पूरा हुने र अर्को जन्ममा बैकुण्ठ वास हुने कुरा व्रतार्क नामक धर्मग्रन्थमा उल्लेख छ ।"
स्याङ्जाबाट ४ हजार ४८१ विद्यार्थी एसईई दिँदै,"स्याङ्जा : भोलिदेखि सुरू हुने माध्यमिक शिक्षा परीक्षा (एसईई)मा स्याङ्जाबाट ४ हजार ४८१ विद्यार्थी सहभागी हुँदैछन्। तीमध्ये २ हजार २९४ जना छात्र र २ हजार १८७ जना छात्रा रहेको जिल्ला शिक्षा ईकाई प्रमुख विश्वराज आचार्यले जानकारी दिए। प्रमुख आचार्यका अनुसार,सामुदायिकतर्फ १३३ र संस्थागतर्फ ३६ विद्यालय सहभागी हुँदैछन्। सामुदायिकतर्फ ३ हजार ५७७ र संस्थागततर्फ ९०४ जना परीक्षार्थी रहेका छन्। सामुदायिकका ३ हजार ५ सय नियमित र ७७ जना ग्रेड वृद्धिका र संस्थागत विद्यालयका ९ सय ३ नियमित र १ जना ग्रेड वृद्धिका परीक्षार्थी छन्। सोही अन्तर्गत प्राविधिकतर्फ १ सय ७३ जना परीक्षार्थी छन्। कम्प्युटर इन्जिनियरिङतर्फ ६४ र बालीविज्ञानतर्फ ७३ जनाले एसईई दिँदैछन्। परीक्षाका लागि ३४ वटा परीक्षाकेन्द्र र केन्द्राध्यक्ष तोकिएका छन्। ४५ जना सहायक केन्द्राध्यक्ष, २ सय ४२ जना निरीक्षक, ४९८ परीक्षा सहायक, ३४ जना कार्यालय सहयोगी खटाइनेछन्। उत्तरपुस्तिका सबै परीक्षाकेन्द्रमा र प्रश्नपत्र सुरक्षा सुरक्षाकर्मीको संरक्षणमा पुगिसकेको प्रमुख आचार्यले बताए। परीक्षालाई विधिपूर्वक,मर्यादित र शान्त वातावरणमा सम्पन्न गर्ने सबै केन्द्राध्याक्षलाई परीक्षा संचालनसम्बन्धी तालिम प्रदान गरिसकेको शिक्षा समन्वय इकाई कार्यालयले जनाएको छ।"
"मोरङको केराबारीमा भीरबाट लडेर बाबुको मृत्यु, नाबालक छोरा घाइते",विराटनगर : मोरङको केराबारी गाउँपालिका४ खोलाघारीस्थित ओलबन्दे खोलाको भीरबाट लडेर बुधबार साँझ एक जनाको मृत्यु भएको छ । बाटो हिँड्ने क्रममा चिप्लिएर भीरबाट लड्दा केराबारी७ का २९ वर्षीय बलबहादुर लिम्बूको साँझ ६:१५ बजेतिर मृत्यु भएको हो । प्रहरीका अनुसार गाउँमा काटेको राँगाको मासु लिएर नाबालक छोरासहित घरतर्फ फर्कंदै गरेको अवस्थामा लडेका लिम्बूको घटनास्थलमै मृत्यु भएको प्रारम्भिक अनुसन्धानबाट खुलेको छ । भीरबाट लडेर उनका ७ वर्षीय छोरा सुशील लिम्बू घाइते भएका छन् । सुशीलको स्थानीय मेडिकलमै उपचार भइरहेको छ । प्रहरीले मृतक लिम्बूको शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगेर घटनाको अनुसन्धान सुरु गरेको छ ।
षष्टिका बस्नेत पुरस्कारबाट दुई जना पुरस्कृत,"विराटनगर : नेपाल पत्रकार महासंघले प्रदान गर्दै आएको षष्टिका बस्नेत सूचनाको अधिकार पुरस्कारबाट विराटनगरमा बिहीबार दुई जना पुरस्कृत भएका छन्। महासंघको ६८ औँ स्थापना दिवसको अवसर पारेर पुरस्कार प्रदान गरिएको हो। यस वर्षको षष्टिका बस्नेत सूचनाको अधिकार पुरस्कार काशीराज दाहाल र षष्टिका बस्नेत सूचनाको अधिकार प्रोत्साहन पुरस्कार हरि अधिकारीलाई प्रदान गरिएको हो। दाहाल सूचनाको हकको क्षेत्रका अभियन्ता र अधिकारी विराटनगरका सक्रिय पत्रकार हुन्। विराटनगरमा रहेर अधिकारी अनलाइन खबरमा कार्यरत छन्। नेपाल पत्रकार महासंघ मोरङ शाखाद्वारा बिहीबार आयोजित कार्यक्रममा कोसी प्रदेशका प्रमुख पर्शुराम खापुङले दुवै जनालाई पुरस्कार प्रदान गरेका हुन्। ५० हजार ५१ रुपैयाँ राशिको पुरस्कार दाहाल र १५ हजार ५१ रुपैयाँ राशिको पुरस्कार अधिकारीलाई प्रदान गरिएको छ। षष्टिका बस्नेत सूचनाको अधिकार पुरस्कारबाट यसअघि विनय कसजू, तारानाथ दाहाल, शिव गाउँले, धर्मेन्द्र झा र गजेन्द्र बुढाथोकी पुरस्कृत भइसकेका छन्। षष्टिका बस्नेत सूचनाको अधिकार प्रोत्साहन पुरस्कारबाट राजु श्रेष्ठ, गणेश लम्साल, मोहनकाजी न्यौपाने र देवनारायण साह पुरस्कृत भएका थिए। पत्रकार महासंघ मोरङले दुवै पुरस्कार स्थापना दिवसका अवसरमा हरेक वर्ष चैत १६ गते प्रदान गर्दै आएको छ। महासंघ मोरङ शाखाका सचिव नेत्र पी अधिकारीका अनुसार महासंघको स्थापना दिवसको अवसरमा बिहीबार बिहान मोरङको सुन्दरहरैँचास्थित विराट चोकमा प्रभातफेरीको आयोजना गरिएको थियो।"
पर्यटकको रोजाइमा पटिहानी,"चितवन : वन्यजन्तु अवलोकनका लागि आउने पर्यटकका लागि चितवन उत्कृष्ट गन्तव्य हो। चितवन राष्ट्रिय निकुन्जमा दुर्लभ एकसिङ्गे गैँडा र अन्य वन्यजन्तु हेर्नका लागि देश विदेशबाट पर्यटक आउने गर्छन्। निकुञ्ज घुम्न आउने पर्यटकका लागि सौराहा परिचित नाम हो। सौराहाजस्तै निकुञ्जसँग जोडिएका अन्य ठाउँ पनि उत्कृष्ट पर्यटकीय गन्तव्यको रुपमा विकसित हुँदै गएका छन्। सौराहाजस्तै पछिल्लो समय पश्चिम चितवनको पटिहानी पर्यटकको रोजाइमा पर्ने गरेको छ। भरतपुर महानगरपालिका२२ मा पर्ने पटिहानी अहिले स्वदेशीसँगै विदेशी पर्यटकका लागि आकर्षणको केन्द्र बनेको छ। यहाँ विदेशी पर्यटकको आगमन बढ्न थालेको वडाध्यक्ष विष्णुराज महतोले बताए। 'पर्यटकको पटिहानीमा बसाई लम्ब्याउनका लागि स्थानीय तहले विभिन्न पूर्वाधार निर्माणका साथै समन्वय गर्दै आएको छ' उनले भने, 'निकुञ्जका जङ्गली जनावर पश्चिमतर्फ केन्द्रित हुन थालेपछि जङ्गल सफारीका लागि आउने पर्यटकको रोजाइमा यो क्षेत्र पर्न थालेको छ।' यहाँको शान्त वातावरणले पर्यटकलाई लोभ्याउने गरेको छ। भरतपुरको मुख्य बजार क्षेत्रबाट करिब १४ किलोमिटरको यात्रापछि पटिहानी पुग्न सकिन्छ। कोरोना महामारीका कारण सुस्ताएको यहाँको पर्यटकीय गतिविधि पुनः जुर्मुराएको छ। चितवन राष्ट्रिय निकुञ्जसँगै रहेको राप्ती नदीमा हात्तीसँगै रमाइलो गर्दै भेटिएका पर्यटक पटिहानीको वातावरणमा खुसी देखिन्छन्। जर्मनीबाट आएका उलफले राप्तीमा हात्तीमा चढेर नुहाउँदा निकै रमाइलो लागेको अनुभव सुनाए। उनले नेपाल प्राकृतिकरुपमा सुन्दर रहेको भन्दै चितवन राष्ट्रिय निकुञ्जमा दुर्लभ वन्यजन्तु हेर्न पाउनु आफूहरुको सौभाग्य भएको बताए। पटिहानी आइपुग्ने पर्यटकले चितवन राष्ट्रिक निकुञ्जसँगै बग्ने राप्तीमा घडियाल गोहीका साथै एकसिङ्गे गैँडालगायत वन्यजन्तु अवलोकन गर्न पाउँछन्। महँगा पर्यटकलाई तान्नका लागि यहाँ ठूलाठूला सुविधा सम्पन्न होटल निर्माण गरिएको वडाध्यक्ष महतोले बताए। पटिहानीमा स्वदेशी तथा विदेशी पर्यटकलाई लक्षित गरी पर्यटकीय संरचना निर्माण गरिएका छन्। स्वदेशी पर्यटकलाई लक्षित गरेर निर्माण गरिएको अम्ब्रेला स्ट्रिट आकर्षणको केन्द्र बनेको छ। भरतपुर महानगरपालिकाको सबैभन्दा नजिकको दूरीमा पर्यटकीय केन्द्र पटिहानी पुग्न सहज छ। महानगरपालिकाभित्र निर्माण गर्न लागिएको चक्रपथ पनि यही क्षेत्र भएर जान्छ। यहाँ खुलेका होटल र पर्यटकको आवागमनले पटिहानीमा पर्यटकीय गतिविधि बढ्दै गएको भरतपुर२२ का दीपक पौडेल बताउनुहुन्छ। चालु आर्थिक वर्ष २०७९८० को फागुनसम्म एक लाख ९१ हजार आठ सय ८३ जना निकुञ्ज घुमेको चितवन राष्ट्रिय निकुञ्जका सूचना अधिकारी गणेशप्रसाद तिवारीले जानकारी दिए। गत आवमा एक लाख ९० हजार चार सय ५८ जनाले निकुञ्जको भ्रमण गरेका थिए। आर्थिक वर्ष सकिन चार महिना बाँकी रहँदा नै पर्यटकको सङ्ख्या अघिल्लो वर्षको भन्दा बढी छ। निकुञ्जमा एकसिङ्गे गैँडा' पाटेबाघ' घडियाल गोहीजस्ता जनावरसँगै चराचुरुङ्गी देख्न पाइन्छ। रासस"
निःशुल्क स्वास्थ्य शिविरमा बिरामीलाई म्याद गुज्रेको औषधि,"झापा : झापाको हल्दिबारीमा आयोजित निःशुल्क आँखा शिविरमा बिरामीलाई म्याद गुज्रिएको औषधि वितरण गरेको पाइएको छ । शिविरमा म्याद गुज्रिएको औषधि वितरण गरिएको घटना बाहिरिएसँगै हल्दिबारी गाउँपालिकाले तीन सदस्य छानबिन समिति गठन गरेको छ । गाउँ कार्यपालिकाको बैठकले स्वास्थ्य शाखा प्रमुख पुष्कर निरौलाको संयोजकत्वमा तीन सदस्यीय छानबिन समिति गठन गरेको हो । समितिका सदस्यहरूमा प्रशासन शाखा प्रमुख राजन न्यौपाने र लेखा प्रमुख दीपक भट्टराई रहेका छन् । समितिले म्याद गुज्रिएको औषधि बारेमा छानबिन गरी तीन दिनभित्र गाउँपालिकालाई प्रतिवेदन बुझाउने स्वास्थ्य शाखा प्रमुख निरौलाले बताए । छानबिन लगभग सकिएको छ,म्याद गुज्रिएको औषधि फेला परेको हो, मेची नेत्रालयको विवरण आउन बाँकी छ,'शाखा प्रमुख निरौलाले भने,आजसम्म प्रतिवेदन बुझाउने समय तोकिए पनि स्थानीय बिदाका कारण गाउँपालिकालाई भोलिसम्म प्रतिवेदन बुझाउँने तयारी छ । गत चैत ११ गते हल्दिबारी गाउँपालिका ४ नम्बर वडा कार्यालयको आयोजनामा सम्पन्न शिविरमा मेची नेत्रालय काँकडभिट्टा, हेल्पिङ हेन्डस एजुकेसनले प्राविधिक सहयोग गरेका थिए । सो शिविरमा ५०१ जनाले आँखा परीक्षण गराएका थिए । त्यसमध्ये ३७८ जनालाई चस्मा वितरण गरिएको र २६ जनालाई मोतीबिन्दुको शल्यक्रियाका लागि मेची नेत्रालय पठाइएको थियो । शिविरमा वितरण गरिएको स्टेरिल नामक आँखाको औषधिमा एक्सपायर डेट अप्रिल २०२२ र नोभेम्बर २०२१ उल्लेख छ । ठूलो सङ्ख्यामा आँखा उपचार गराउन स्थानीयहरू शिविरमा आएकाले उक्त म्याद गुज्रिएको औषधि कति बिरामीलाई वितरण गरियो सो जानकारी आफूलाई थाहा नभएको हल्दिबारी४ का वडा अध्यक्ष सन्तकुमार थापाले बताए । सो म्याद गुज्रिएको औषधि एउटै गाउँका ११ परिवारमा फेला परेको हल्दिबारीका स्थानीय पंकज शाहले बताए।"
बझाङमा ८ वर्षपछि ट्रस पुल बन्दै,बझाङ : निर्माणाधीन रायलउत्गडी सिमार जोड्ने ट्रस पुलले तीव्रता लिएको छ। लामो समयदेखि अधुरो रहेको केदारस्युँ गाउँपालिकाको रायल र थलारा गाउँपालिकाको उत्गडी जोड्ने ट्रस पुलको निर्माण कार्यले तीव्रता लिए थलाराबासीमा खुसियाली छाएको छ। सेती नदीमाथि बनिरहेको ७७ मिटर लामो ट्रस पुल आगामी असारसम्म गाडी चल्ने गरि अगाडी बढिरहेको छ। संविधानसभा सदस्य एलबी रावलले आफू संसद्मा हुँदा पहल गरेको यो पुलमा झन्डै ८ वर्षदेखि काम हुन सकेको थिएन। ८१ करोडको लागत अनुमान गरिएको यो पुलमा कालिका चन्द सेवाले ठेक्का सम्झौता गरेको भए पनि निर्माणको जिम्मा भने ग्वाल्लेख निर्माण सेवाले पाएको छ। पहिलेको सम्झौता अनुसार निर्माण कार्य नभएपछि पुनः म्याद थप गरी अहिले तीव्र गतिमा काम भइरहेको यो पुलको ट्रसिङको काम यसै चैत महिनामा सकिनेछ भने आगामी वैशाखमा पुलमाथि आरसीसी ढलानको काम सुरु गरी असारमा पूर्णरूपमा सवारी साधन गुड्न योग्य हुने साइट इन्जिनियर सन्तोष चन्दले बताए। उनका अनुसार पुल निर्माणपछि आगामी जेठ महिनामा पुलको वारिपारि दुवैतिर जाली भर्ने र तटबन्धनको कार्य गरिने छ। यो पुल निर्माण भएपछि विशेषगरी थलाराको वडा नम्बर १ वडा नम्बर र वडा नम्बर ३ बासीले भोग्दै आएको यातायात समस्या समाधान हुने थलामरा २ का स्थानीय देवेन्द्र सायरले बताए। अहिले यी तीन वटा वडाका बासिन्दाहरूले देउरा हुँदै पैदल यात्रा र ३ घण्टा टाढा झनानाबाट गाडीको यात्रा गर्नु परिरहेको छ। सेती नदीमा बनेका पुलहरू सेतीवारीका बासिन्दाहरूलाई असमान दुरी र भौगोलिक कठाइले गर्दा यात्रा गर्न सकस हुँदै आएको छ।
