शीर्षक,विवरण
छन्दमा गुञ्जिने श्रष्टा तोयाराजलाई कसरी भुलौं ?,"बर्दिबास : महोत्तरीको बर्दिबासका श्रष्टाले साहित्यकार तोयाराज घिमिरेको श्रद्धाञ्जलीमा उनैलाई खोजी गरेका छन्। उनले लेखेका कविता त भेटिए तर, राष्ट्रवादी साहित्कार घिमिरेको अनुहार पहिलेजस्तो कहिल्यै भेटेनन्। उनको अनुपस्थितिले श्रष्टाहरुलाई चिमोटिरह्यो। उनको सम्झनाले सबैको आँखा रसाईरह्यो। सभामा अधिकांश श्रष्टाले स्वर्गीय सहित्यकार घिमिरेको साहित्यिक योगदानको चर्चामा समय खर्चेका थिए। साहित्यकार घिमिरे छन्दवादी कवि थिए। उनी उपन्यास लेखनमा रुची राख्थें। मधेस प्रदेशको साहित्यिक आकाशमा चम्किलो ताराको रुपमा उनी श्रष्टा माझ लोकप्रिय थिए। छन्द चौतारीका अध्यक्ष प्रेम घिमिरे अग्निकवचले स्वर्गीय कवि घिमिरेका कृतिहरूमा व्यवहारिक जीवनका राष्ट्रवाद छताछुल्ल रहेको चर्चा गरे। राष्ट्र, राष्ट्रियता र सामाजिक सम्वृद्धिको दिशामा कलम चलाउन सबैलाई अध्यक्ष घिमिरेले आह्वान गरे। उहाँको विचार र साहित्यिक पद चिह्नलाई पछ्याउँदै कलम चलाउन सकेमात्र साहित्यकार घिमिरेमाथि वास्तविक श्रद्धाञ्जली हुनेछ, उनले भने। अन्तर्राष्ट्रिय नेपाली साहित्य समाज नेपाल च्याप्टर मधेस प्रदेशका संयोजक, राजर्षिजनक वाङ्मय प्रतिष्ठानका अध्यक्ष एवम् डाराजेन्द्र विमल प्रतिष्ठानका महासचिव साहित्यकार घिमिरे बर्दिबास छन्द चौतारी महोत्तरीका संस्थापक सदस्य थिए। उपन्यासकार तथा छन्द कवि घिमिरेको गत चैत १६ गते बर्दिबास३ पाटुस्थित आफ्नै घरमा निधन भएको थियो। उनी लामो समयदेखि पित्त थैलीको क्यान्सरबाट पीडित थिए। २७औँ राष्ट्रिय छन्द दिवसको अवसरमा बर्दिबास छन्द चौतारी र प्रलेस महोत्तरीले साहित्यकार घिमिरेको सम्झनामा श्रद्धाञ्जली सभाको आयोजना गरेको थियो। नेपाली साहित्यको क्षेत्रमा शास्त्रीय छन्दमा कविता रचना गर्ने छन्द कविहरूले वैशाख ८ गतेलाई छन्द दिवसको रूपमा मनाउने गरेको पाइन्छ। कार्यक्रममा सर्लाही, महोत्तरी र धनुषा जिल्लाका कविहरूले विविध छन्दका कविताहरू वाचन गरेका थिए।"
तुलसीपुर उपमहानगरमा गठबन्धनका उम्मेदवार बने गेहेन्द्र गिरी,दाङ : दाङको तुलसीपुर उपमहानगरपालिकामा सत्तारुढ गठबन्धनले उम्मेदवार टुंगो लगाएका छन्। शनिबार कांग्रेस केन्द्रीय सदस्य गेहेन्द्र गिरीलाई नगर प्रमुखको उम्मेदवार बनाउने निर्णय भएको हो। नेपाली कांग्रेसको लुम्बिनी प्रदेश समितिले गिरीलाई उम्मेदवार बनाउने निर्णय गरेको हो। तुलसीपुरको उपप्रमुखमा एकीकृत समाजवादीको तर्फबाट जोगबहादुर राना गठबन्धनको उम्मेदवार घोषण भइसकेका छन्। कांग्रेस नेत गिरी दाङ जिल्लाको दुई कार्यकाल सभापति भइसकेका छन्। उनी पूर्वसांसद र गत स्थानीय तहको निर्वाचनमा कांग्रेसको तर्फबाट तुलसीपुर उपमहानगर पालिकाको नगर प्रमुखको प्रत्यासी हुन्। त्यतिबेला एमालेका उम्मेदवार घनश्याम पाण्डे विजयी भएका थिए। पाण्डेले २२८५७ मत प्राप्त गरेका थिए भने गिरीले १८९०३ मत प्राप्त गरेका थिए। जिल्लाका दुई उपमहानगर पालिकामा कांग्रेस र माओावादीले एकएक वटा नेतृत्व पाएका छन्। त्यसका माओवादी केन्द्रबाट घोराही उपमहानगरपालिकाको प्रमुखका लागि हेमराज शर्मा डायमण्डलाई अघि सारिएको छ।
सीमामा आवागमन बन्द गर्ने सहमति,"कैलाली : आसन्न स्थानीय तह निर्वाचनलाई लक्ष्य गरी कैलालीको गोदावरीमा आज भएको नेपालभारत सीमा समन्वय बैठकमा निर्वाचन हुने दिनभन्दा ४८ घण्टा अघिदेखि सीमानाकामा आवागमन बन्द गर्ने सहमति भएको छ। अत्यावश्यक सेवाबाहेक निर्वाचन हुने दिनभन्दा ४८ घण्टा अघिदेखि सीमानाकामा आवागमन बन्द गरी सीमा सुरक्षा चुस्त बनाउने सहमति भएको नेपालको तर्फबाट बैठकको नेतृत्व गर्नुभएका कैलालीका प्रमुख जिल्ला अधिकारी किरण थापाले जानकारी दिए। खुला सीमानाकाबाट भइरहेको अपराध न्यूनीकरण र चुनावको दिनभन्दा ४८ घण्टा अघिदेखि सीमा बन्द गर्ने सहमति भएको छ, प्रमुख जिल्ला अधिकारी थापाले भने, त्यसमा अत्यावश्यक सेवाका लागि भने आउजाउ गर्न पाइनेछ। लखिमपुर (खिरी) जिल्लाका सहायक प्रमुख जिल्ला अधिकारी सञ्जयकुमार सिंहले नेपालमा हुन लागेको स्थानीय चुनावलाई निष्पक्ष र पारदर्शी बनाउन आफूहरू पूर्ण सहयोग गर्न तयार रहेको बैठकपछि सञ्चारकर्मीलाई बताए। बैठकमा अवैध चोरी, तस्करी रोकथाम, अवाञ्छित र आपराधिक गतिविधि हुन नदिनका लागि दुवै पक्षको प्रहरी गस्ती गर्ने, दशगजा अतिक्रमण रोकथाम गर्ने, वन र वन्यजन्तुको चोरी शिकारी रोकथाम गर्ने, सीमाको आपसी समस्या समाधानमा सूचना आदानप्रदान गर्ने लगायतका विषयमा सहमति भएको छ। बैठकमा नेपाली पक्षले सीमापारिबाट हुने गरेको लागुऔषधको कारोबार रोकथाममा कडाइ गर्नुपर्ने, गाईभैँसी चरिचरनका लागि सीमापारि पुग्ने नेपालीलाई अनावश्यक दुःख दिने र जोरजबर्जस्ती गर्ने गरिएको, निर्माणाधीन हुलाकी राजमार्गको कञ्चनपुर खण्डमा भारतीय पक्षबाट बाधा अवरोध पुग्ने गरेको, मालसामान आयात गर्दा भारतीय भन्सार नाकामा मालसामानलाई समयमै भित्रिन नदिने गरिएको जस्ता विषय उठाएको थियो। भारतीय पक्षबाट सीमाका हराएका सीमास्तम्भको पुनःनिर्माण, दशगजा अतिक्रमण रोकथाम, कैलालीको भन्सारको बाटो हुँदै नेपाल भित्रिने भारतीय पर्यटकलाई दोहोरो भन्सार शुल्क लिने गरिएको जस्ता विषय उठाइएको थियो। बैठकमा कैलालीका प्रमुख जिल्ला अधिकारी थापा, कञ्चनपुरका प्रमुख जिल्ला अधिकारी रामप्रशाद पाण्डेयसहित दुवै जिल्लाका सशस्त्र प्रहरी, नेपाल प्रहरी, राष्ट्रिय अनुसन्धानका प्रमुख, भन्सार, वन, हुलाकी राजमार्ग आयोजनाका प्रमुखलगायत सहभागी थिए। भारतीय पक्षबाट लखिमपुर (खिरी) जिल्लाका सहायक प्रमुख जिल्ला अधिकारी (एडिएम) सिंहसहित सीमा सुरक्षा बल (एसएसबी), प्रहरी र विभिन्न निकायका अधिकारी सहभागी भएका थिए। रासस"
"आईपीएल : विजयी गुजरात शीर्षस्थानमा, रसेलको अलराउण्डर प्रदर्शनले टारेन कोलकाताको हार","काठमाडौं : इन्डियन प्रिमियर लिग (आईपीएल) क्रिकेटमा गुजरात टाइटन्स विजयी भएको छ। शनिबार साँझ कोलकाता नाइट राइडर्सलाई ८ रनले पराजित गरेको गुजरात ७ खेलमा ६ जितसहित १२ अंक जोडेर शीर्ष स्थानमा उक्लिएको छ। डीवाई पाटिल स्पोर्टस एकेडेमीमा टस जितेर पहिले व्याटिङ गरेको गुजरातले ९ विकेटको क्षतिमा निर्धारित २० ओभरमा १५६ रनको योगफल तयार पार्यो। १५७ रनको लक्ष्यसहित जवाफी ब्याटिङमा उत्रिएको कोलकाता ८ विकेटको क्षतिमा १४८ रनमा समेटियो। कोलकाताका लागि आन्द्र रसेलले अलराउण्डर प्रदर्शन गरे पनि हारबाट जोगाउन पर्याप्त भएन। सातौं विकेटका रुपमा खेलको अन्तिम ओभरमा पाँच बल बाँकी छँदा आउट भएका रसेलले बिस्फोटक व्याटिङ गर्दै कोलाकातालाई जिततर्फ अग्रसर गराएका थिए। तर उनी आउट भएपछि कोलकाताको व्याटिङ धर्मरायो। उनीपछिका ब्याटरले टिमलाई लक्ष्यसम्म पुर्याउन सकेनन्। रसेलले ६ छक्का र १ चौका प्रहार गर्दै २५ बलमा सर्वाधिक ४८ रन बनाएका थिए। अलराउण्डर प्रदर्शनका क्रममा एक ओभर बलिङ गरेका रसेलले पाँच रन दिएर गुजरातका चार विकेट लिएका थिए। कोलकाताको स्कोर १४८ पुर्याउने क्रममा कप्तान श्रेयस अयरले १२, उमेश यादवले १५, रिंकु सिंहले ३५ र वेंकटेश अयरले १७ रन जोडे। गुजरातका मोहम्मद शामी, राशिद खान र यश दयालले २२ विकेट लिए। यसअघि टस जितेर व्याटिङ रोजेको गुजरातका लागि १५६ रनको योगफल तयार पार्ने क्रममा कप्तान हार्दिक पाण्ड्याले सर्वाधिक ६७ रन बनाए। ४९ बलमा उनले ४ चौक र २ छक्का प्रहार गरे। डेभिड मिलरले २७, रिद्धिमान शाहले २५ र राहुल तेवातियाले १७ रन जोडे। कोलकाताका रसेलले एकै ओभरमा चार विकेट लिए। टिम साउथीले ३ र उमेश यादव तथा शिभम माभीले ११ विकेट लिए। ८ खेलमा तीन जित हासिल गरेको कोलकाता ६ अंकसहित सातौं स्थानमा छ। साँझको दोस्रो खेलमा सनराइजर्स हैदरावाद र रोयल च्यालेन्जर्स बेंग्लोर ब्राबोर्ने स्टेडियममा खेलिरहेका छन्। टस जितेको हैदरावादले बेंग्लोरलाई ब्याटिङमा निम्त्याएको छ।"
जनकपुरधामका निवर्तमान वडाध्यक्ष कांग्रेस प्रवेश,"जनकपुरधाम : जनकपुरधाम उपमहानगरपालिका२ का निवर्तमान वडा अध्यक्ष शिव कुमार साह नेपाली कांग्रेस प्रवेश गरेका छन्। स्वतन्त्रबाट वडा अध्यक्षमा निर्वाचित भएका शिव कुमार साहले आसन्न स्थानीय तहको निर्वाचनमा पुनः वडा अध्यक्षमा दोहोर्याउन नेपाली कांग्रेस प्रवेश गरेका हुन्। नेपाली कांग्रेसका जिल्ला सभापति योगी पजियार, जनकपुरधाम उपमहानगर उपसभापति राकेश विक्रम साहले शिव कुमारलाई गम्छा, माला तथा अबिर लगाई पार्टी प्रवेश गरेका थिए। पत्रकारहरुको एक प्रश्नमा उम्मेदवार साहले भने, आवेश र उत्तेजनामा केही दिन पहिला एमाले प्रवेश गरेपनि नेतृत्वपंक्तिको आग्रहलाई स्विकार गर्दै पुनः पुरानै घरमा फर्कि आएको छु। म पहिले पनि कांग्रेस नै थिए, अहिले पनि कांग्रेस नै छु। साहले अघिल्लो स्थानीय तहको निर्वाचनमा नेपाली कांग्रेसले टिकट नदिएपछि स्वतन्त्रबाट उम्मेदवार भई विजयी भएका थिए।"
काभ्रेको महाभारतमा एमालेबाट अध्यक्ष उपाध्यक्ष सर्वसम्मत,"काभ्रे : स्थानीय तह निर्वाचनका लागि जिल्लाको महाभारत गाउँपालिकामा एमालेले अध्यक्ष र उपाध्यक्षका उम्मेदवार सर्वसम्मत चयन गरिएको छ। एमालले महाभारत गाउँपालिका अध्यक्ष र उपाध्यक्षका उम्मेदवार सर्वसम्मत चयन गरेर जिल्ला पार्टीमा सिफारिस पठाएको हो। महाभारत गाउँ कमिटीको बैठकले अध्यक्षमा पूर्णबहादुर वाइबा र उपाध्यक्षमा शान्ती तितुङ राना मगरलाई उम्मेदवार बनाउने निर्णय सर्वसम्मत गरेर जिल्ला पार्टीमा पठाएको हो। एमाले महाभारत गाउँ कमिटीले सर्वसम्मत चयन गरिएको दुई जना नै पूर्व माओवादी केन्द्रबाट एमालेमा प्रवेश गरेका थिए। महाभारत गाउँ कमिटीले सर्वसम्मत गरिएका वाइबा र मगर दुबै जना केही महिना अघि मात्र माओवादी केन्द्र छाडेर एमालेमा प्रवेश गरेका थिए। गाउँपालिका अध्यक्ष र उपाध्यक्ष सर्वसम्मत गरे संगै महाभारत गाउँ कमिटीले केही वडा अध्यक्षहरुमा समेत सर्वसम्मत गरिएको पालिका कमिटी सदस्य रोजन श्रेष्ठले जानकारी दिए। ८ ओटा वडा रहेको पालिकामा ६ वडाहरुमा वडा अध्यक्षको लागि सर्वसम्मत गरिएको छ। वडा नं १ मा सुविदार श्रेष्ठ, २ मा जनक बहादुर मोक्तान वडा नं ४ मा दोष बहादुर जर्गा मगर ६ मा जगतमान मोक्तान, ७ मा मान बहादुर राना र ८ मा अम्बर बहादुर आले मगर सर्वसम्मत चयन गरिएको श्रेष्ठले जानकारी दिए। सर्वसम्मत गर्न बाँकी दुई वडाहरुमा मनोनय दिने समयसम्ममा सर्वसम्मत गरिने पालिका सदस्य श्रेष्ठले जानकारी दिए।"
दलका नेताले महिला भएकै कारण चुनाव जित्न सक्दैनन् भन्ठानेर टिकट दिन आनाकानी गरे,काठमाडौं : स्थानीय तह निर्वाचनमा दलहरुले महिलाहरुलाई पालिका प्रमुखको रुपमा प्राथमिकता नदिएको सरोकारवालाले गुनासो गरेका छन्। महिलाहरु सक्षम भए पनि नेतृत्वले विश्वास नगरेको उनीहरुले बताएका छन्। सञ्चारिका समूहको स्थानीय सरकारमा महिला प्रमुख: सम्भावना र चुनौती विषय अन्तरक्रियामा विभिन्न दलबाट प्रतिनिधित्व गर्ने महिला नेता तथा उपप्रमुखहरुले जनताको विश्वास प्राप्त गर्ने स्थिति भए पनि दलहरुले महिला भएकै कारण प्रमुखको रूपमा विश्वास गर्न नसकिरहेको बताएका छन्। माओवादी केन्द्रकी केन्द्रीय सदस्य धर्मशीला चापागाईंले महिलाका विषयवस्तु आउनेवित्तिकै जुनसुकै विचारका पुरुषहरु एक ठाउँमा बताउँदै महिला सहभागिता र सशक्तिकरणको मुद्दा आन्दोलनकै रुपमा अघि बढाउनुपर्ने बताए। पैसा खर्च नगरे पनि चुनाव जित्न सकिन्छ भन्ने परिपाटीको विकास नभएसम्म महिलालाई नेतृत्वमा आउन कठिन हुने चापागाईंको भनाई थियो। एमाले नेतृ भगवती न्यौपानेले नीतिगत कमजोरीले गर्दा यसपटक महिला सहभागिता नै कम हुने चुनौती बढेको बताइन्। कांग्रेस नेतृ लक्ष्मी खतिवडाले अबको बहस महिलाको अर्थपूर्ण सहभागितामा हुनुपर्ने बताइन्। नेकपा एकीकृत समाजवादीकी पोलिटब्यूरो सदस्य दिलु पन्तले निर्वाचनमा व्यक्तिको क्षमता योग्यता भन्दा पनि पैसा खर्च गर्छ कि गर्दैन भनेर हेर्ने परिपाटीले महिला प्रतिनिधित्वलाई चुनौती दिइरहेको बताइन्। चन्द्रपुर नगरपालिका उपप्रमुख रामरती चौधरीले आफूले पाँच वर्षमा गरेका कामबाट प्रमुखको लागि आफू बलियो दाबेदार हुन सक्छु भन्ने आत्मविश्वास र जनताको साथ रहेको बताइन्। तर दलका नेताहरुले महिला भएकै कारण चुनाव जित्न सक्दैनन् भन्ने ठानेर टिकट दिन आनाकानी गरिरहेको गुनासो गरिन्। ताराखोला गाउँपालिका उपप्रमुख दिलकुमारी पुनले गठबन्धनको कारणले महिला उपस्थिति स्थानीय तहमा न्यून हुने र दलहरुले उम्मेदवार छनौट गर्दा पुरुषलाई नै प्राथमिकता दिने गरेको गुनासो गरिन्। मेची नगरपालिका उपप्रमुख मिना उप्रेतीले दलहरुमा पैसा नभई निर्वाचन जित्न नसकिने र पुरुषहरुले मात्र पैसा खर्च गर्ने मानसिकता रहेको बताइन्। अन्य सहभागीहरुले अघिल्लो स्थानीय निर्वाचनमा रहेको करिब ४० प्रतिशत महिलाको सहभागितालाई यसपालि पनि कायम राख्दै नेतृत्व तहमा महिलाको अर्थपूर्ण सहभागिता हुनुपर्नेमा जोड दिएका थिए।
"मुगुमा गठबन्धन भत्कियो, सबै दल एक्लै चुनाव लड्ने","मुगु : झण्डै एक सातादेखि दैनिक चुनाबी गठबन्धनका बारे बैठक बस्दै आएका यहाँका चार दलहरु सहमतिमा नपुगी अन्तत आआफ्नै तरिकाले चुनावमा जाने भन्दै गठबन्धन तोडेर एक्लै चुनाव लड्ने भएका छन्। शनिबार बिहानसम्म गठबन्धन गरेर चुनावमा जाने सहमति देखाएका सत्तारुढ दल नेपाली कांग्रेस, नेकपा माओवादी, एकीकृत समाजवादी र जनता समाजवादीरबीच वडा भागबन्डा नमल्दिा गठबन्धन तोडेर आआफ्नै तरिकाले एक्लै चुनावमा लड्ने निर्णय गरेका हुन्। शनिबार बिहानसम्म जिल्लाका चारै स्थानीयतहमा गठबन्धन गरेर चुनावमा जाने सहमति जनाएका सत्तारुढ दलहरुले पालिकाको प्रमुख उपप्रमुखको भागबन्डा गरी चुनावमा जाने सहमति गरेको भएपनि वडास्तरको भागबन्डा नमिल्दा गठबन्धन भत्किएको गठबन्धनका नेता तथा कार्यकर्ताले बताएका छन्। शनिबार सम्मको सहमतिमा सोरु गाँउपालिकामा एकीकृत समाजवादीलाई अध्यक्ष नेपाली कांग्रेसलाई उपाध्यक्ष खत्याड गाँउपालिकामा नेकपा माओवादीलाई अध्यक्ष नेपाली कांग्रेस उपाध्यक्ष, छाँयानाथ रारा नगरपालिका र मुगुम कार्मारोङ गाँउपालिका मेयर र अध्यक्षमा कांग्रेसलाई र उपप्रमुख र उपाध्यक्ष सहमातिमा माओवादी र एकीकृत समाजवादीलाई दिने निर्णय गरेका भएपनि वडास्तरमा भाग नमिल्दा गठबन्ध नगरी मित्रवतरुपले चुनावमा जाने निर्णय भएको नेपाली कांग्रेसका प्रवक्ता प्रकास शाहीले जानकारी दिए। शाहीले दिएको जानकारी अनुसार आउँदो ३० गते हुने स्थानीय तहको निर्वाचनमा केन्द्रीय सत्तारुढ दलरुको निर्देशन अनुसार गठबन्धन गरेर जिल्लाका चारै स्थानीयतहमा चुनावमा जाने सहमति भईरहेका बेला अन्तिममा वडास्तरको भाग नमिल्दा चारै दलहरु एक्लै चुनावमा लड्ने निर्णय भएको भएपनि स्थानीयस्तरमा आवश्यकता अनुसार तालमेल गरेर चुनाबमा जान सकिने बताएका छन्। गठबन्धन तोडिएको छैन केही कुरा नमिल्दा निर्णयमा पुग्न नसकिएको हो। अब चुनावमा कसरी जाने भन्नेबारे अहिले दलहरुको छुट्टाछुटै छलफल भईरहेको छ। छलफल सकिन बित्तिकै पुन चारै दलको छलफलले निर्णयमा पुग्ने नेकपा माओवादीका नगर ईन्चार्ज सुर बुढाले बताएका छन्। यता नेकपा एमालेले जिल्लाका चारै स्थानीय तहमा भने प्रमुख उपप्रमुखहरुको टुङ्गो लगाई सकेको छ। एमालेले एक्लै चुनावी मैदानमा जाने निर्णय गरेको नेकपा एमालेका पार्टी सचिब डवल रोकायाले बताए।"
जनकपुरधाम : मेयरका लागि साह स्वतन्त्रबाट उम्मेदवार,"जनकपुरधाम : जनकपुरधाम उपमहानगरपालिकाको मेयरका लागि स्वतन्त्रबाट बैद्यनाथ साहले उम्मेदवारी दिने घोषणा गरेका छन्। शनिबार पत्रकार सम्मेलनको आयोजना गर्दै साहले आफू स्वतन्त्रबाट मेयरका लागि उम्मेदवारी दिने घोषणा गरेका हुन्। जनकपुरधामको सरसफाई सेवामा १५ वर्षदेखि समर्पित रहेकोले थप सेवाको अवसरका लागि मेयरमा आफुलाई जिताउन स्थानीयबासीसंग आग्रह गरे। उनले भने, म नगरको सरसफाईको काम गर्दै आएको छु, सरसफाईसहित गरिब, दिन दुःखीको सेवामा सधै लागेकोले अझ सेवाको मौका प्रदान गर्नुहुन्छ की भनेर मेयरमा उठन लागेको हुँ। काठमाडौँ पछि जनकपुरधामलाई दोश्रो धार्मिक पर्यटकीयस्थल बनाउन सकिने भएकोले यहाँको पोखरी, मठमन्दिर, कुटीलाई सौन्दर्यकरण गरेर यहाँ औधि पर्यटक भित्राउन सकिने बताए। जनकपुरधाममा केबल तथा स्थानीय टिभी सञ्चालन गर्दै आएका साहले आफू सेवक बन्नका लागि उम्मेदवारी दिन लागेको र नजितेपनि आफू सेवक नै भएर यहाँ निरन्तर काम गर्ने उनको भनाई छ। यसअघि जनकपुरधामको मेयरका लागि निर्माण व्यवसायी बलराम महतो र नेपाली कांग्रेसको नगरसभापतिबाट राजीनामा दिएका मनोज साहले स्वतन्त्ररुपमा मेयरका लागि उम्मेदवारी दिने घोषणा गरिसकेका छन्।"
वीरगन्जमा उम्मेदवारी माग्दैं महिलाहरुको विरोध प्रदर्शन,"वीरगन्ज : स्थानीय तहको निर्वाचनमा महिलाको सहभागीता शून्य पार्न राजनीतिक दलहरु लागेको भन्दै त्यसको विरोधमा शनिबार वीरगन्जमा महिलाहरुले विरोध प्रदर्शन गरेका छन्। वीरगन्ज महानगरमा गठबन्धनको बहानामा कुनै पनि पद (मेयर वा उपमेयर) मा महिलालाई उम्मेदवार नबनाउने षडयन्त्र दलहरुले गरेको भन्दै महिला नेतृत्वहरुले विरोध प्रदर्शन गरेका छन्। चुनावी तालमेल गरेका सत्तगठबन्धनले वीरगन्ज महानगरको मेयरमा जसपाका राजेशमानलाई उम्मेदवार बनाउने निश्चित छ। उपमेयरको भाग पाएको कांग्रेसले पनि उपमेयरमा पुरुष नेताकै नाम अगाडि सारेको छ। उता चुनावी तालमेल गरेका एमाले र लोसपाले पनि मेयर र उपमेयर दुवै पदमा पुरुष उम्मेदवारकै नाम अगाडि सारेका छन्। त्यसैको विरोधमा कांग्रेस, लोसपा, जसपालगायतका दलका महिला नेतृ र अन्य संघसंस्थाका महिला अगुवाहरुले वीरगन्जमा शनिबार विरोध जुलुश निकालेर विरोध प्रदर्शन गरेका हुन्। घण्टाघर चोकबाट नाराबाजी गर्दै सुरु भएको महिलाहरुको विरोध जुलुश नगरपरिक्रमा पछि पुन घण्टाघर चोकमै फर्किएर कोणसभामा परिणत भएको थियो। जुलुशमा सहभागी महिला नेतृ र कार्यकर्ताहरुले संविधान अनुसार चुनावमा महिलाको सहभागीता सुनिश्चित गर, महिलाको सहभागीता सुनिश्चित गर, पुरुषवादी सोच मुर्दावाद, महिला माथि हुने हिंसा बन्द गर जस्ता नारा लगाएका थिए। कोणसभालाइ सम्बोधन गर्दै महिला नेतृहरुले आसन्न स्थानीय तहको निर्वाचनमा गठबन्धनका नाममा दलहरुले महिलाहरुको सहभागीता शून्य पार्ने खेलमा लागेको आरोप लगाए। कोणसभालाइ सम्बोधन गर्दै कांग्रेस नेतृत्व डाक्टर सुष्मा तिवारीले पर्सामा पालिकाहरुमा अहिले हरेक दलले महिला वडा सदस्य बाहेक कुनै पनि पदमा महिलालाई उम्मेदवार नबनाउने चलखेल गरिरहेको बताइन्। यसले संविधानमा महिलाले पाएको हक पनि मिचिएको भन्दै यो महिलाका लागि दुर्भाग्य भएको उनले बताइन्। वीरगन्ज महानरगको उपमेयरका लागि आंकाक्षीसमेत रहेकी उनले वीरगन्ज महानगरको सन्दर्भमा पनि गठबन्धन गरेर दललेहरुले मेयर र उपमेयर दुवै पदमा पुरुषलाई नै उम्मेदवार बनाउने चलखेल गरिरहेको बताइन्। लोसपाकी नेतृ रम्भा मिश्रले गठबन्धनका नाममा सबै दलहरुले महिलालाई पन्छयाएर पुरुषलाई मात्र उम्मेदवार बनाउने षडयन्त्र गरिरहेकोले आफूहरु आन्दोलनमा उत्रिएको बताइन्। उनले भनिन् यसअघिको चुनावमा उपमेयरमा जितेर महिलाहरुले आफनो कुशलता र सक्षमता प्रदर्शन गरिसकेका छन्, तर आउदो चुनावमा महिलाको सहभागीता शून्यमा झार्ने प्रपन्च भइरहेको छ।"
"मेयरमा स्वतन्त्र दाबी गरेकी सुनितालाई एमालेको उपमेयरको टिकट, वीरगंज लोसपालाई छाड्यो",काठमाडौं : नेकपा एमालेले काठमाडौं महानगरसहित ६ महानगरपालिकामा उम्मेदवारी टुंग्याएको छ। काठमाडौं महानगरको मेयरमा एमालेले केशव स्थापितलाई उम्मेदवार बनाएको छ। उपमेयरमा सुनिता डंगोललाई टिकट दिएको छ। जसले मेयरमा स्वतन्त्र उम्मेदवार घोषणा गरेकी थिइन्। मेयर उठ्ने घोषणा गरेकी सुनिता 'मिस नेवा २०११' की विजेता हुन्। उम्मेदवारी घोषणा गरेर उनले ८ बुँदे प्रतिबद्धतापत्र पनि सार्वजनिक गरेकी थिइन्। साथै चुनावी प्रचार पनि थालेकी सुनितालाई एमाले अध्यक्ष केपी ओली निवास बालकोटमा बसेको सचिवालय बैठकले उपमेयरको टिकट दिने निर्णय गरेको हो। सचिवालय बैठकले पोखरा महानगरको मेयरमा दिपक पौडेल र उपमेयरमा मञ्जुदेवी गुरुगलाई उम्मेदवार बनाएको छ। ललितपुरको मेयरमा हरिकृष्ण व्यञ्जनकार र उपमेयरमा मञ्जली शाक्य(आस्था) लाई उम्मेदवार बनाएको छ। त्यस्तै भरतपुरमा विजय सुवेदी र वीरगन्जको मेयरमा विजय सारवगी यसअघि नै सर्वसम्मत चयन भइसकेका छन्। वीरगंजको उपमयेर भने लोकतान्त्रिक समाजवादी पार्टी (लोसपा)ले पाउने भएको छ। सचिवालयले बैठकले विराटनगरको मेयर र उपमेयरको टुग्गो लगाइसकेको छैन।
"गृहमन्त्री खाणले सातै प्रदेशका सुरक्षा अधिकारीबाट लिए ब्रिफिङ, मनोनयनमा उच्च सतर्कता","काठमाडौँ : गृहमन्त्री बालकृष्ण खाणले स्थानीय तह निर्वाचनमा उम्मेद्वारको मनेनयनका बोला हुन सक्ने अप्रत्यासित घटना रोक्न गरिएको सुरक्षा तयारीबारे नेपाल प्रहरी र सशस्त्र प्रहरी बलका सातै प्रदेशका प्रमुख र केन्द्रको निर्वाचन हेर्ने सेलका प्रमुखसँग जानकारी लिएका छन्। गृहमन्त्री खाणले शनिबार दिउँसो नेपाली प्रहरीका निर्वाचन हेर्ने प्रमुख प्रहरी अतिरिक्त महानिरीक्षक सहकुल थापा तथा सशस्त्र प्रहरी बलका प्रहरी नायब महानिरीक्षक चन्द्रप्रकाश गौतमसँग जानकारी लिएका छन्। त्यसैगरी नेपाल प्रहरीका प्रदेश १ प्रमुख डीआईजी अरुणकुमार बिसी, मधेस प्रदेश प्रमुख मसुद आलम खाँ, बागमती प्रदेश प्रमुख पुजा सिंह, गण्डकी प्रदेश प्रमुख दिवस लोहनी, लुम्बिनी प्रदेश प्रमुख नलप्रसाद उपाध्याय, कर्णाली प्रदेश प्रमुख गणेश ऐर र सुदूरपश्चिम प्रदेश प्रमुख डीआईजी मोहन आचार्यसँग निर्वाचनको मनोनयनका बेलाका लागि गरिएको सुरक्षा प्रबन्धबारे जानकारी लिएका छन्। मधेस प्रदेशका खाँ, बागमती प्रदेशका सिंह, लुम्बिनी प्रदेशका उपाध्याय र सुदूरपश्चिम प्रदेशका आचार्यको प्रदेश प्रमुखका रूपमा शुक्रबारमात्र सरुवा भएको हो। यस्तै सशस्त्र प्रहरी बलका प्रदेश १ कमलराज गिरी, मधेश प्रदेश गणेश ठाडा मगर, बागमती प्रदेश प्रमुख किशोर प्रधान, गण्डकी प्रदेश प्रमुख शम्भु सुवेदी, लुम्बिनी प्रदेश प्रमुख कुलबहादुर नेम्बाङ, कर्णाली प्रदेश प्रमुख अभि खत्री तथा सुदूरपश्चिम प्रदेश प्रमुख दुर्गाप्रसाद भट्टराईसँग पनि उम्मेद्वारी मनोनयनका बेलाको सुरक्षा अवस्थाबारे जानकारी लिएका हुन्। गृहमन्त्री खाणँसँग सुरक्षा अधिकारीले उम्मेद्वारको मनोनयनका क्रममा हुनसक्ने अप्रत्यासित घटनाबारे सतर्क र चनाखो भएर रणनीति बनाउँदै तयारी गरेको बताएका थिए। मैले स्थानीय तह निर्वाचनमा उम्मेद्वार मनोनयनका बेलाको सुरक्षा व्यवस्थाको तयारी कस्तो छ भनेर सोधे, गृहमन्त्री खाणले भने, सबै प्रदेश र केन्द्रमा निर्वाचन हेरिरहेका अधिकृतहरूले आफूहरूले पूर्णरूपमा तयारी गरेको जानकारी दिएका छन्। गृहमन्त्री खाणले त्यसक्रममा स्वच्छ, निष्पक्ष र धाधलीरहित निर्वाचन गर्न सुरक्षा व्यवस्था चुस्तदुरुस्त बनाउन निर्देशन दिएका थिए। सशस्त्र प्रहरी बलका सुदूरपश्चिम प्रमुख भट्टराईले गृहमन्त्री खाणले उम्मेद्वारको मनोनयनका बेलाको सुरक्षा अवस्थाबारे टेलिफोनमार्फत जानकारी लिएको बताए। निर्वाचन आयोगले उम्मेद्वारी मनोनयनको समय वैशाख ११ र १२ गते छुट्याएको छ।"
कांग्रेस पनौतीले सिफारिस नगरेपछि जिल्लामा निवेदन,"काभ्रे : काभ्रेको पनौती नगरपालिकाका नगर समितिले कांग्रेसबाट नगरमा उठ्न चाहने मेयर उपमेयरका आंकाक्षीको नाम सिफारिस गरे पनि नाम काटिएको भन्दै जिल्लामा निवेदन परेकाछन्। पनौती नगरपालिकामा कांग्रेसबाट मेयरमा आकांक्षीहरुको नाम बाटैमा हटाएर नयाँ नाम सिफरिस भएको भन्दै जिल्ला कार्यालयमा निवेदन परेको छ। मेयर पदका आकांक्षीहरु भोला थापा, राजेन्द्र पसछे, धन बहादुर जगम, महेश पौडेल, बिजयराम कर्माचार्य, दिनेश हुमागाई, प्रल्हाद केसी, प्रदीप बोगटी, अर्जुन बञ्जारा, सुमेश थापा, राधव सिह थापा र उपमेयरका सुमित्रा आचार्य बजारा, आरती सापकोटा, अनिता बस्नेतले जिल्ला काग्रेंसलाई आफूहरुको कुरा सुन्न र आफूहरु मध्ये नै टिकट दिलाउन नेताहरुलाइ ध्यानाकर्षण गराएका हन्। उनीहरुले नेपाली कांग्रेस जिल्ला कार्य समितिलाई पत्र लेख्दै आकांक्षीहरुको नामावली समाबेश गरी पाउँ भनी निवेदन दिएका हुन्। नेपाली कांग्रेस केन्द्रीय कार्य समितिले आसन्न स्थानीय निर्वाचनका लागि मेयर उपमेयरका आकांक्षी उम्मेदवारहरुको नामावली सिफारिश गर्न गरेको अनुरोध अनुसार पनौती नगर कार्य समितिका सभापति पदाधिकारी र आकांक्षीहरुबीच पटक पटक भएका छलफलले पठाएका नाम हटाई अरुकै नाम मात्र पठाएकोले आफूहरु निराश भएको उल्लेख छ। पनौती नगर कार्य समितिको बैठकले सर्वसम्मतरुपमा तीन जनाको मेयर र उप मेयर तीन जनाको नाम पठएको थियो। नगर कार्य समितिको बुधबार बसेको बैठकले सर्वसम्मतरुपमा केन्द्रले पठाएको सर्कुलर अनुसार नाम पठाएको नेपाली कांग्रेस पनौती नगर सचिब नारायण सापकोटाले जानकारी दिए। केन्द्रको सर्कुलर अनुसार मेयर पदमा दुई जना पुरुष एक जना महिलागरी तीन जनाको नाम जिल्ला कार्यसमितिमा पठाईएको सचिब सापकोटाले जानकारी दिए। नगरले मेयरको लागि राम शरण भण्डारी, श्रीराम थापा र मिरा नेपालीको नाम सर्वसम्मत गरेर पठाएको थियो। उपमेयरको लागि समितिले जयन्ती हुमागाई, अन्जु रन्जित केसी र हिरामाया मानान्धारको नाम सिफारिस गरी पठाएको बताए।"
जिल्ला फुटबल संघ अध्यक्षमा चेम्जोङ विजयी,"धनकुटा(अस) : धनकुटा जिल्ला फुटबल संघको अध्यक्षमा मणीकुमार चेम्जोङ निर्वाचित भएका छन्। शुक्रबार सम्पन्न संघको साधारण सभा तथा छैठौं जिल्ला अधिवेशनमा निकटतम प्रतिद्वन्द्वी दिवन श्रेष्ठलाई ४ मतले पराजित गर्दै चेम्जोङ विजयी भएका हुन्। विजयी चेम्जोङले १० मत र श्रेष्ठले ६ मत प्राप्त गरेका थिए। त्यस्तै समितिको उपाध्यक्षमा ४ जनाले उम्मेदवारी दिएका थिए। जसमा पदमबहादुर श्रेष्ठले ११ भोट, मनिसोर तामाङले १४ भोट र मणी देवानले ९ भोट ल्याएर निर्वाचित भएका थिए भने निकटतम प्रतिद्धन्द्धी रत्नेश्वर राईले ६ भोट ल्याएका थिए। त्यस्तै सदस्य पदका लागि १३ जनाले उमेद्धारी दिएका थिए जसमा रुपेश श्रेष्ठ ११, सवल राई १२, शम्भु प्रभान ९, विशालकुमार लिम्बु १०, शिखर श्रेष्ठ १०, श्यामबहादुर चेम्जोङ ११, आशिष राई १२, राम राई ११, सुरेश गुरुङ १२ र रमेश राई १४ भोट ल्यएर विजयी भएका थिए भने निकटतम प्रतिद्धन्द्धी उज्जवल कर्माचार्य ६ भोट, पुनजंग राणा ५ भोट र मानप्रसाद लिम्बु ९ भोट ल्याएका थिए।"
एमाले मुस्ताङका सबै उम्मेदवारको टुगों,"जोमसोम : बैशाख ३० गते हुने स्थानीय तह निर्वाचनका लागि नेकपा एमाले मुस्ताङले जिल्लाका ५ वटै स्थानीय तहमा आफ्नो उम्मेदवार टुगों लगाएको छ। निर्वाचनका लागि मनोनयपत्र दर्ता गर्ने अघिल्लो दिन एमाले मुस्ताङले अध्यक्ष, उपाध्यक्ष र वडाध्यक्षसहित वडासदस्यहरुको टुगों लगाएको एमाले जिल्ला कमिटी उपाध्यक्ष रमेश गुरुङले जानकारी दिए। नेकपा एमालेले मुस्ताङको लोमान्थाङ गाउँपालिकाको अध्यक्षमा नसी नर्बु गुरुङ र उपाध्यक्षमा छिमी बिष्टलाई उम्मेदवार बनाउने निर्णय गरेको छ। लोमान्थाङ गाउँपालिकामा एमालेले १ मा निमा ढिन्डुक गुरुङ, २ मा कर्मा नाम्ग्याल गुरुङ, ३मा आङजिन गुरुङ, ४ मा छिरिङ ढिन्डुक गुरुङ र ५ मा छिरिङ गोम्वो गुरुङलाई उम्मेदवार बनाउने भएको पालिका कमिटी अध्यक्ष निमा ढिन्डुक गुरुङले बताए। लोघरक दामोदरकुण्ड गाउँपालिकामा एमालेले अध्यक्षमा लोप्साङ छोम्फेल बिष्ट र उपाध्यक्षमा छिरिङ ल्हामो गुरुङलाई उम्मेदवार बनाउने भएको छ। लोघेकरबाट १ मा टै ढुन्डुक ठकुरी र २ मा थुक्तेन छिरिङ गुरुङलाई वडाध्यक्षमा सिफारिस भएका छन्। यहाँ वडा ३, ४ र ५ को वडाध्यक्ष टुगों लाग्न बाँकी रहेको पालिका कमिटी कमिटीका कार्यवाहक अध्यक्ष टै ढुन्डुक ठकुरीले जानकारी दिए। मुस्ताङको वारागुङ मुक्तिक्षेत्र गाउँपालिकाको अध्यक्षमा एमालेले रिङझिङ नाम्गेल गुरुङ र उपाध्यक्षमा ढिकी गुरुङलाई अघि सारेको छ। वारागुङ मुक्तिक्षेत्र १ मा प्रमेश गुरुङ, २ मा गमबहादुर गुरुङ, ३ मा बिनोद गुरुङ, ४ मा फेन्दो गुरुङ र वडा ५ मा सुरेन्द्र गुरुङ वडाध्यक्षमा उम्मेदवार बन्नेछन्। एमाले जिल्ला कमिटी उपाध्यक्ष रमेश गुरुङले वारागुङ मुक्तिक्षेत्रमा सबै उम्मेदवारको टुङ्गो लागिसकेको बताए। सदरमुकामको घरपझोङ गाउँपालिकामा एमालेले अध्यक्षमा सञ्जय थकाली र उपाध्यक्षमा मीमकुमारी शेरचनलाई उम्मेदवार बनाउने निर्णय गरेको छ। घरपझोङको वडा ५ मा प्रदिप थकाली,वडा ४ मा फडिन्द्र थकाली र वडा४ मा भिषण थकालीलाई वडाध्यक्षमा उम्मेदवार बनाईदैछ। यहाँको वडा १ र २ मा वडाध्यक्ष उम्मेदवार फाईनल नभएको पालिका कमिटी अध्यक्ष प्रदिप थकालीले जानकारी दिए। मुस्ताङको थासाङ गाउँपालिकाको अध्यक्ष पदमा प्रदिप गौचन र उपाध्यक्ष पदमा सुनिता शेर्पालाई एमालेले उम्मेदवार बनाउने निर्णय गरेको छ। एमाले जिल्ला कमिटी सदस्य विशाल शेरचनका अनुसार थासाङ१ मा बिजय थकाली ,३ मा महेन्द्र गौचन,४ मा विशाल शेरचन र वडा ५ मा देवचन्द्र शेरचनलाई वडाध्यक्ष पदमा उम्मेदवार बनाईने भएको छ। थासाङ२ को वडाध्यक्ष उम्मेदवारको निर्णय भईनसकेको जिल्ला कमिटी सदस्य शेरचनले जानकारी दिए।"
नुवाकोटमा गठबन्धन तोडियो,"नुवाकोट : सत्तारुढ गठबन्धनका दलहरुबीच नुवाकोटमा सहमति नभएपछि गठवन्धन तोडिएको छ। गठबन्धनका नाममा कांग्रेस र माओवादीले तीन स्थानीय तहमा पद बाडफाड गरेको एकतर्फि घोषणा गरेपछि गठबन्धन रहेका अन्य दलहरु रुष्ट भएका छन्। नेकपा एकीकृत समाजवादी र जनता समाजवादीले नुवाकोट गठबन्धनमा आफ्नो दल नरहेको विज्ञप्तिमार्फत जनाएका छन्। दुवै दलले स्थानीय तहको निर्वाचनमा नुवाकोटमा आफूहरु आफ्ना उम्मेदवारहरुसहित मैदानमा जाने जनाएका छन्। मुख्य तथा अन्य पद बाडफाडमा विवाद देखिएपछि १२ स्थानीय तह रहेको नुवाकोटमा गठबन्धन टुटेको हो। गठबन्धनमा रहेको नेकपा एकीकृत समाजवादी र जनता समाजवादी पार्टीले आफूलाई सम्मान अनुसार स्थानीय तहको पद बाडफाडमा उपेक्षा गरेको भन्दै गठबन्धनबाट अलग हुने घोषणा गरेका हुन्। समाजवादीका अध्यक्ष गोविन्द नेपालीले आफ्ना उम्मेदवारहरु आफ्नै दलको योजना अनुसार अगाडि बढ्ने जनाएका छन्। सबै स्थानीय तहमा उम्मेदवारी दिने उनले जारी गरेको विज्ञप्तिमा जनाइएको छ। जनता समाजवादी पार्टीका जिल्ला अध्यक्ष ईश्वर राउतले पनि विज्ञप्ती जारी गर्दे आफूहरु गठबन्धनबाट अलग भएको बताएका छन्। यहि वैशाख ३० गतेको निर्वाचनमा जनता समाजवादी एक्लै चुनावमा लड्ने र जनता समाजवादी तत्काल गठबन्धनबाट बाहिर रहेको उल्लेख गरिएको छ। यसअघि शुक्रबार बेलुकी नै नेपाली कांग्रेसका जिल्ला सभापति रमेशकुमार रहत र माओवादी केन्द्रका तर्फबाट संयोजक पुष्प लामिछाने अरुणले हस्ताक्षर गरेर विज्ञप्ती सार्वजनिक गरी विदुर नगरपालिका, बेलकोटगढी नगरपालिका र तारकेश्वर गाउँपालिकामा गठबन्धन हुने बताएका थिए। तर सो कार्यप्रति असहमति जनाउँदै एकिकृत समाजवादी र जनता समाजवादीका नेताहरुले हस्ताक्षर गरेका छैनन्। एकीकृत समाजवादी र जनता समाजवादीका नेताहरुले पद बाडफाडमा आफूहरुलाई उपेक्षा गरेको भन्दै गठबन्धनबाट बाहिरिएको जनाएका हुन्। गठबन्धनबाट बाहिरिएको समाजवादी र जसपाले आवश्यकताको आधारमा अन्य पार्टीसँग सहमति गरेर अगाडि बढ्ने भित्रि कार्य भइरहेको जनाएको छ।"
"एमालेले विराटनगरबाहेक पाँच महानगरको उम्मेदवार टुंगो लगायो, काठमाडौंमा केशव स्थापित","काठमाडौं : नेकपा एमालेले पाँच वटा महानगरको उम्मेदवार टुंगो लगाएको छ। पार्टी अध्यक्ष केपी शर्मा ओली निवासमा शनिबार बसेको सचिवालय बैठकले विराटनगरबाहेकका महानगरमा उम्मेदवारी टुंगो लगाएको प्रचार प्रसार विभाग प्रमुख पृथ्बी सुब्बा गुरुङले जानकारी दिए। उनका अनुसार काठमाडौंको मेयरमा केशव स्थापित र उपमेयरमा सुनिता डंगोललाई उम्मेदवार बनाउने भएको छ। त्यस्तै ललितपुर महानगरको मेयरमा हरिकृष्ण व्यञ्जनकार र उपमेयरमा मञ्जली शाक्य बज्रचार्यलाई नाम टुंगो लगाएको छ। उपत्यका बाहिर पोखरा महानगरको मेयरमा दीपक पौडेल र उपमेयरमा मञ्जुदेवी गुरुङ र वीरगञ्जमा वीरगन्जको मेयरमा विजय सरावगी, उपमेयर भने तालमेलका कारण खाली रहेको खाली रहेको गुरुले जानकारी दिए। त्यस्तै भरतपुर महानगरको मेयरमा विजय सुवेदीको नाम टुंगो लागेको छ। उपमेयरमा भने टुंगो लाग्न बाँकी रहेको गुरुङले जानकारी दिए।"
विराटनगरमा मेयरको टिकट नपाएपछि जसपा छाडे उमेश यादव,"विराटनगर : विराटनगर महानगरपालिकामा मेयरको उम्मेदवारका लागि टिकट नपाएपछि जनता समाजवादी पार्टी (जसपा)का संघीय परिषद् सदस्य उमेश यादवले पार्टी परित्याग गरेका छन्। जसपाबाट मेयरमा दाबी गरिरहेका उनले शनिबार विराटनगरमा पत्रकार सम्मेलनको आयोजना गरेर पार्टी छाडेको घोषणा गरेका हुन्। सत्तारुढ गठबन्धनबीचको भागबण्डामा विराटनगरको मेयर कांग्रेस र उपमेयर जसपाको भागमा परेको छ। स्थानीय तह निर्वाचनमा विराटनगरमा गठबन्धन नगरी जसपा एक्लै चुनावमा जानुपर्ने पक्षमा यादव थिए। तर, सत्ता गठबन्धनको तालमेलका क्रममा पार्टीको भागमा उपमेयरमात्रै परेपछि उनी असन्तुष्ट बनेका थिए। जसपा छाडेका उनले आफू स्वतन्त्र बस्ने बताए। २०७४ सालको स्थानीय तह निर्वाचनमा नेकपा (माओवादी केन्द्र) र तत्कालीन संघीय समाजवादी फोरमबीचको गठबन्धनबाट उनी मेयरका उम्मेदवार बनेका थिए। १४ हजार ९ सय ५८ मत ल्याउँदै उनी तेस्रो स्थानमा रहेका थिए। जसपा विराटनगर महानगर समितिले शुक्रबार गरेको उपमेयरका सम्भावित उम्मेदवारको सिफारिसमा यादवको पनि नाम छ। उनी र पार्टी अध्यक्ष उपेन्द्र यादवका छोरा अमरेन्द्र यादवसहित ८ जनाको नाम जसपाले उपमेयरको उम्मेदवारका रूपमा सिफारिस गरेको छ। पत्रकार सम्मेलनको आयोजना गरेर जसपा परित्यागको घोषणा गर्दै उमेश यादव।"
"जनकपुर र जितपुरसिमराको उम्मेदवार छान्न एमालेलाई सकस, ९ उपमहानगरका उम्मेदवारको सूची हेर्नुस्","काठमाडौं : नेकपा एमालेले ११ मध्ये ९ उपमहानगरको उम्मेदवार टुंगो लगाएको छ। पार्टी अध्यक्ष केपी शर्मा ओली निवासमा शनिबार भएको सचिवालय बैठकले जनकपुर र जितपुरसिमराबाहेकको पालिकामा उम्मेदवार टुंगो लगाएको प्रचार प्रसार विभाग प्रमुख पृथ्बीसुब्बा गुरुङले जानकारी दिए। उनका अनुसार धनगढी उपमहानगरको मेयरमा रणबहादुर चन्द र उपमेयरमा कन्द्रकला राना थारु, नेपालगञ्ज उमहानगरको मेयरमा पशुपति दयाल मिश्र र उपमेयरमा शन्तिदेवी ढकाल, तुलसीपुर उपमहानगरको मेयरमा टीकाराम खड्का र उपमेयरमा श्यानी चौधरी र घोराही उपमहानगरको मेयरमा नरुलाल चौधरी र उपमेयरमा हुमा कुमारी डीसीको नाम टुंगो लगाएको छ। त्यस्तै बुटवल उपमहानगरको मेयरमा बाबुराम भट्टराई र उपमेयरमा सावित्रादेवी अर्याल, हेटौंडा उपमहानगरको मेयरमा अन्नत पौडेल र र उपमेयरमा सुमित्रा काफ्ले, धरान उपमहानगरको मेयरमा मञ्जु भण्डारी र उपमेयरमा पदम लिम्बु र इटहरी उपमहानगरको मेयरमा एमकुमार सुब्बा र उपमेयरमा संगीता चौधरीको नाम टुंगो लगाएको गुरुङले जानकारी दिए। त्यस्तै कलैया उपमहानगरको मेयरमा विनोद साहको नाम टुंगो लागेको छ। उपमेयरमा भने बाँकी रहेको एमालेले जनाएको छ।"
अघिल्लो तीनै तहको निर्वाचन बहिस्कार गरेका तिङलाबासी बैशाख ३० को प्रतिक्षामा,"सोलुखुम्बु : तिङ्लाका कुमारी नेपालीलाई कहिले बैशाख ३० आउला र भोट हाल्न पाईला भन्ने लागिरहेको छ। संघियतापछिको पहिलो निर्वाचन बहिस्कार गरेकाले तिङलाली यस पटकको निर्वाचनमा भने सहभागी हुन निक्कै आतुर देखिन्छन्। राज्य पूर्नसंरचनामा असहमती जनाउँदै अघिल्लो पटक तिनै तहको निर्वाचन बहिस्कार गरेका तिङ्लावासी करिब ५ वर्ष जनप्रतिनिधि विहिन अवस्थामा रहनुपरेको थियो। तर सोलुदुधकुण्ड नगरपालिका वडा नम्बर ११ कायम भएपछि तिङ्लालीको माग सबै पूरा भएको हो। २५ वर्षपछि चुनावमा भाग लिन पाउने भएपछि अहिले सिङ्गो तिङलाबासी निकै उत्साहित देखिएका छन्। विद्रोही छवि बनाएका तिङ्ली यस पटकको निर्वाचनबाट जनप्रतिनिधि चुन्ने आशामा देखिएका छन्। तिङ्लाका कुमार खड्काले भनेअन्य स्थानीय तहमा जनप्रतिनिधिहरु मार्फत काम भए, हाम्रोमा पाँच वर्षसम्म कर्मचारीको भरमा काम भयो तर यस पटक भने आफ्नै हातले मतदान गरी स्थानीय जनप्रतिनिधि चुन्ने सुनौलो अवसरको पर्खाइमा छौं, त्यसपछि विकासमा अझ अघि बढ्ला भन्ने आशा छ। तिङ्लाकै निरकुमार नेपालीलाई यस पटकको निर्वाचन दशैँ आए झै लागिरहेको छ। आफूहरुका लागि संघियतापछिको पहिलो निर्वाचनमा सहभागी हुन ठूलै युद्ध जित्नुपरेको जस्तो आभार भईरहेको उनको भनाई छ। नेपाली कांग्रेसको अन्तिम शसस्त्र क्रान्तिसमेत भएको टिम्बुरबोटे रहेको तिंङ्लाले हरेक राजनैतिक तथा सामाजिक मुद्दामा विद्रोही छबी स्थापित गर्दै आएको छ। यसपालि भने तिङ्लाका बासिन्दा मतदानबाट जनप्रतिनिधि छान्ने दिनको पखाईमा छन्।"
महिनौंसम्म धारो बन्द नगर्दा २७ लाख बढी अमेरिकी डलर तिर्नुपर्ने,टोकियो : पोखरी मर्मतसम्भारको जिम्मेवारीमा रहेका कानागावा प्रान्तको योकोसुकाका एकजना शिक्षकले कोरोनाभाइरस सङ्क्रमण रोक्न महिनौँसम्म धारो खुला छाडिदिँदा उनले काम गर्ने विद्यालयलाई २७ लाख अमेरिकी डलरभन्दा बढी पानीको महशुल तिर्नुपर्ने भएको छ। व्यक्तिगत गोपनीयता कायम गर्न पहिचान नखुलाइएका ती शिक्षकले पोखरीमा ताजा पानीको निरन्तर प्रवाह भएमा त्यसलाई कोभिडमुक्त तुल्याउने ठानेर गत जुनको अन्त्यदेखि सेप्टेम्बरको प्रारम्भसम्म धारो बन्द नगर्दा विद्यालयले भारी रकम चुकाउनुपर्ने भएको हो। सामान्यतया क्लोरिन र फिल्टरिङ मेसिनले पोखरीको पानीको गुणस्तर कायम राख्छ तर ती शिक्षकमा पोखरीमा ताजा पानी प्रवाह भएमा कोभिडबाट बच्न मद्दत पुग्ने गलत धारणा आएको स्थानीय शिक्षा बोर्डका अधिकारी अकिरा कोजिरीले बताए। विद्यालयका अन्य कर्मचारीले कहिलेकाँही खुला रहेको धारो देखेर त्यसलाई बन्द गरे पनि ती शिक्षकले तत्काल धारो खोल्ने गरेका थिए। उनको यो गलत धारणाले ११ पटक पोखरी भर्न पुग्ने पानीको क्षतिमात्र भएन २७ हजार अमेरिकी डलर महशुल तिर्नुपर्ने भयो। अब ती शिक्षक र उनको कामको सुपरीवेक्षण गर्ने दुई कर्मचारीबाट बिलको आधा रकम तिराउनुपर्ने माग योकोसुकाका अधिकारीहरूले गरेका छन्। राससएएफपी
एमालेबाट निर्वाचित खाँडादेवी गाउँपालिका अध्यक्ष तामाङ एकीकृत समाजवादी प्रवेश,"काठमाडौं : एमालेबाट खाँडादेवी गाउँपालिकामा निर्वाचित अध्यक्ष प्रेम तामाङ नेकपा एकीकृत समाजवादीमा प्रवेश गरेका छन्। एमालेबाट पुन : टिकट पाउने सम्भावना नभएपछि स्थानीय तह निर्वाचनको उम्मेदवारी मनोनयन दर्ताको एक दिन अगाडि तामाङ एकीकृत समाजवादीमा प्रवेश गरेका हुन्। शनिबार मन्थलीमा पत्रकार सम्मेलनमा निवर्तमान एमाले उपाध्यक्षसमेत रहेका तामाङले पार्टीको मूलजिल्ला नेतृत्व र त्यसको गलत प्रवृत्तिबाट मुक्त हुन नेकपा एमाले परित्याग गरेको घोषणा गरेका छन्। उनले एमालेमा रहँदाबस्दा आफूले योगदान र अथक परिश्रमबाट खाँडादेवी गाउँपालिकाको अध्यक्ष पदमा उम्मेदवारी पाएर गौरवपूर्ण जित हात पारेको दाबी गरे। तामाङले आफूले पाएको संसदीय जिम्मेवारी रामेछापका अन्य पालिकामात्र नभई, प्रदेश र देशभरिमै उत्तम श्रेणी र परिणाममुखी रहेको कुराको चित्र आफूले खाँडादेवी गाउँपालिकामा स्थापित गरेको बताए। उनले भने, मेरो विकासवादी क्रियाशिलता, परिणाममुखी काम र जनमैत्री सुशासनबाट अन्य दलमात्र होइन मेरै दलका अग्रज भनिनेहरु नै आत्तिएको, इर्ष्यालु बनेको र बेलाबखत मेरो अभियानमा तगारो बनेको मैले महसुस गर्दै आएको थिएँ। तर उक्त पात्र र प्रवृत्ति झाँङ्गिदै मेरो कुशल नेतृत्वको प्रशंसा र धन्यवादको सट्टा प्रभुत्वशाली अभिजात्य वर्गका रुपमा खडा हुँदै मेरो लोकप्रियताको अवमूल्यन गर्ने, जनभावना विपरीतका अविवेकी निर्णय गर्दै मेरो औचित्यपूर्ण उम्मेदवारीलाई ओझेलमा पार्नेगरी पार्टी कार्यकर्ता, समर्थक, सुभेच्छुकहरुको चाहाना विपरीत अत्यन्त गैरराजनीति र अविवेकी निर्णय भएको छ। राजनीतिक रुपमा थप सक्रिय हुँदै न्यायपूर्ण, लोकतान्त्रिक, समतामूलक समाज र सबल राष्ट्र निर्माणका लागि नीति र विचार मिल्ने नेकपा एकीकृत समाजवादी पार्टीमा समाहित भई अगाडि बढ्ने तामाङले उद्घोष गरे। निर्वाचन आचारसंहिता अनुसार गाउँपालिकामा पुन : उम्मेदवारी दिन उनले खाँडादेवी गाउँपालिकाको अध्यक्ष पदबाट राजीनामा दिएका थिए। तामाङ हाल नेकपा (एमाले)का बागमती प्रदेश कमिटी सदस्यमा समेत हुन्। तामाङले एमालेबाट टिकट पुन : नपाउने भएपछि स्वतन्त्र उम्मेदवारी दिने तयारीमा रहेको बेला समाजवादीले तामाङलाई पार्टी प्रवेश गराएको हो। एमालेले खाँडादेवी गाउँपालिकाको अध्यक्षमा ज्ञानकुमार श्रेष्ठलाई उम्मेदवार बनाउने तयारी गरेको छ।"
आमिर खानले अप्रिल २८ मा नयाँ कथा सुनाउने,"मुम्बई : बलिउड अभिनेता आमिर खानले अप्रिल २८ मा नयाँ राज खोल्ने बताएका छन्। आमिर खान प्रोडक्सनमा सार्वजनिक गरिएको भिडियोमा उनले अप्रिल २८ मा राज खोल्ने बताएका हुन्। भिडियोमा उनले क्रिकेटको ब्याटिङ गरिरहेका छन। ब्याटिङ गरिरहेकै बेला उनी भन्छन्, 'अप्रिल २८ मा तिमीहरुलाई एउटा कथा सुनाउँछु,' आमिरको कुरा सुनेर क्रिकेट खेलिरहेका अन्यले 'हुन्छ' भनेर जवाफ फर्काउँछन्। आमिर खानले हालै पत्नी किरन रावसँग छुट्टिने निर्णय गरेका थिए। मुम्बई नगरीमा अहिले यो भिडियोका कारण धेरै प्रश्नहरु उब्जिएका छन्। धेरैले आमिरले नयाँ फिल्मको कथा सुनाउने अनुमान गरेका छन्। खासमा के गर्न लागेका हुन् भन्ने कुरा त अप्रिल २८ मा थाहा भइ नै हाल्नेछ।"
स्थानीय निर्वाचनमा उम्मेदवारी दिँदै हुनुहुन्छ? यी ६ कुरा नबिर्सिनुस्,"काठमाडौं : वैशाख ३० गते हुने स्थानीय तह निर्वाचनको लागि भोलि (आइतबार)देखि मनोनय सुरु हुँदैछ। निर्वाचन आयोगले वैशाख ११ र १२ गते मनोनयन दर्तका लागि समय छुट्याएको छ। यसअघि एक दिनमात्र हुने मनोनयन दर्ता यसपाली आयोगले दुई दिन छुट्याएको छ। भौगोलिक कठिनाइ भएका क्षेत्रहरुलाई मध्यनजर गर्दै आयोगले दुई दिन समय छुट्याएको जनाएको छ। कति बजेसम्म मनोनयन दर्ता हुन्छ? निर्वाचन आयोगका अनुसार आइतबार विहान १० बजेदेखि ५ बजेसम्म मनोनयन दर्ता हुन्छ। सोमबार पनि सोही समयभित्र मनोनय दर्ता गरिसक्नुपर्ने आयोगले जनाएको छ। कहाँ हुन्छ मनोनयन दर्ता? स्थानीय तह निर्वाचनमा भाग लिने व्यक्तिहरुले निर्वाचन अधिकृतको कार्यालयमा मनोनयन दर्ता गर्नुपर्छ। आयोगका अनुसार तोकिएको मिति र समयभित्र आकांक्षीहरुले मनोनयन दर्ता गरिसक्नुपर्नेछ। उम्मेदवारको योग्यता के हो? निर्वाचन आयोगले स्थानीय तह निर्वाचनमा उम्मेदवार बन्न योग्यतासमेत तोकेको छ। जसमा नेपाली नागरिक भएको, २१ वर्ष उमेर उमेर पूरा गरेको, मतदाता नामावलीमा नाम समावेश भएको र कुने कानुनले अयोग्य नबनाएको हुनुपर्नेछ। कति धरौटी लाग्छ? निर्वाचन आयोगका अनुसार मनोनयन दर्ता गर्ने व्यक्तिहरुले धरौटी राख्नुपर्छ। आयोगका अनुसार अध्यक्ष, उपाध्यक्ष, प्रमुख वा उपप्रमुखको हकमा १५ सय रुपैँया, वडाध्यक्षको हकमा एक हजार रुपैँया र वडा सदस्यको हकमा ५ सय रुपैँया धरौटी राख्नुपर्छ। तोकेको बैंक वा वित्तीय संस्थामा धरौटी बुझाएर भौचर लिनुपर्ने आयोगले जनाएको छ। केके काजगात चाहिन्छ? स्थानीय निर्वाचनमा उम्मेदवार बन्न आयोगले पाँचथरी कागजात आवश्यक पर्ने जनाएको छ। आयोगका अनुसार उम्मेदवारको नेपाली नागरिकताको प्रमाणपत्रको प्रतिलिपि, सम्बन्धित वडाको मतदाता नामावलीमा नाम समावेश भएको निस्सा, धरौटी राखेको बैंक भौचर वा नगद रसिद, दलको उम्मेदवारको हकमा सो दलले प्रदान गरेको औपचारिक पत्र, दलित सदस्यको हकमा सम्बन्धित गाउँपालिका, नगरपालिका वा अधिकार प्राप्त निकायले दिएको प्रमाणित हुने निस्सा र उम्मेदवारको स्वघोषणा हुनुपर्ने छ। मनोनयन दर्तापछि के हुन्छ? निर्वाचन आयोगका अनुसार वैशाख १२ गते नै मनोनयन दर्ता भएको उम्मेदवारको सूची प्रकाशन हुन्छ। १३ गते उम्मेदवारको विरोधमा उजुरी दिने, १४ र १५ गते मनोनयन पत्र जाँच तथा उजुरी उपर जाँचबुझ र निर्णय गरिने, १५ गते नै मनोनयन भएको उम्मेदवारको नामावली प्रकाशन गर्ने, १६ गते उम्मेदवारको नाम फिर्ता तथा उम्मेदवारको अन्तिम नामावपली प्रकाशन गर्ने र १७ गते उम्मेदवारलाई निर्वाचन चिन्ह प्रदान गर्ने आयोगले जनाएको छ।"
लार्केपासको धर्मशालामा विदेशी पर्यटकको मृत्यु,गोरखा : लार्केपास गर्न उत्तरी गोरखा पुगेका एक विदेशी पर्यटकको शनिबार मृत्यु भएको छ। चुमनुब्री गाउँपालिका१ धर्मशालास्थित लार्के होटलमा बास बसेका ६४ वर्षीय कोरियन नागरिक डोङ्की जोङको मृत्यु भएको प्रहरीले जनाएको छ। होटलमा बास बसेका उनी बन्द कोठाभित्र मृत भेटिएको जिल्ला प्रहरी कार्यालय गोरखाका डीएसपी लीलाराज लामिछानेले बताए। शव पोष्टमार्टमका लागि त्रिवि शिक्षण अस्पताल काठमाडौं लगिएको उनले बताए। उनी सलोम र्याफ्टिङ ट्रेकिङ कम्पनीमार्फत् लार्के पासका लागि मनास्लु पदमार्ग हुँदै त्यहाँ पुगेका थिए।
माओवादीले नेपालगन्जमा गठबन्धन अवज्ञा गर्दै एकल उम्मेदवारी दिने,"नेपालगन्ज : नेकपा माओवादी केन्द्रले नेपालगन्ज उपमहानगरपालिकामा नगर प्रमुख, उपप्रमुखसहित २३ वटै वडामा एकल उम्मेदवारी दिएर गठबन्धनको निर्णय अवज्ञा गर्ने जनाएको छ। माओवादी केन्द्र नेपालगन्ज नगर कमिटीले शनिबार नेपालगन्जमा पत्रकार सम्मेलन गरी २०७४ सालको मत परिणाममा दोस्रो भएको पार्टीको मतलाई बेवास्ता गरी नगर प्रमुख कांग्रेस र उपप्रमुख जसपालाई दिने निर्णय गर्नु र ती दलले वडामा एक्लाएक्लै निर्वाचनमा जाने बताउनुले गठबन्धनको औचित्य सकिएको नगर कमिटीका अध्यक्ष रतन शाहीद्वारा हस्ताक्षरित विज्ञप्तमा जनाइएको छ। माओवादी केन्द्र स्थानीय तह निर्वाचनमा प्रमुख, उपप्रमुखसहित २३ वटै वडामा एकल प्रतिस्पर्धा गर्ने घोषणा गर्दछौं,' विज्ञप्तिमा भनिएको छ। पार्टीका पूर्व जिल्ला अध्यक्ष तथा लुम्बिनी प्रदेश सदस्य आइपी खरेलले पनि शनिबार फेसबुकमा स्टाटस लेखेर गठबन्धन जारी नै राख्ने भए माओवादी केन्द्रलाई नगरका १२ वटा वडा पाउनुपर्ने दाबी गरेका छन्। नेपालगन्ज उपमहानगरपालिकामा गठबन्धनको औचित्य समाप्त भएको छ। त्यसकारण नेकपा माओवादी केन्द्रले मेयर, उपमेयरसहित २३ वटै वडामा उम्मेदवारी दिने तयारी गर्नुपर्छ, उनले लेखेका छन्, गठबन्धनका नाममा आफ्नो पार्टी समाप्त गर्ने कुरा हुँदैन। गठबन्धन गर्ने हो भने माओवादीले १२ वडा पाउनुपर्छ। अन्यथा गठबन्धनको नाममा अरुको लागि माओवादीले आफ्नो संगठनको अस्तित्व समाप्त पार्ने कुरा हुनै सक्दैन।"
४३ वर्षदेखिको मसाल यात्रामा पूर्णविराम,"प्यूठान : झिमरुक गाउँपालिका१ सौतामारेफेदीका प्रतिमान पुनले ४३ वर्षदेखि आफू आवद्ध रहेको नेकपा मसाल त्यागेर एमालेमा प्रवेश गरेका छन्। सौतामारेफेदीमा आयोजित कार्यक्रममा नेकपा एमालेका पोलिटब्यूरो सदस्य एवं प्यूठान इन्चार्ज सूर्य थापा, केन्द्रीय सदस्य एवं लुम्विनी प्रदेशका पूर्वमन्त्री हरिप्रसाद रिजालले उनलाई प्रवेश गराए। उनीसहित गाउँका २५ घरधुरी एमालेमा प्रवेश गरेको एमाले झिमरुक गाउँपालिका संगठन कमिटीका सचिव एवं झिमरुक गाउँपालिका वडा नम्वर १ का वडा अध्यक्ष धुर्वराज खनालले जानकारी दिए। ०७४ सालको स्थानीय तह निर्वाचनमा उनी राष्ट्रिय जनमोर्चाबाट वडा नम्वर १ को सदस्यमा उमेदवारी बनेका थिए। निर्वाचनमा उनले ४ सय ३९ मत लिएका थिए। त्यसबेला आफूलाई मतदान गरेका सबैलाई एमालेमा प्रवेश गराउने तयारी रहेको समेत पुनले जानकारी गराएका छन्। एउटा पुस्ता हुर्किदाको उमेरसम्म मसाल बनेका पुन उक्त पार्टीमा रहँदा विभिन्न मोर्चाको जिम्मेवारी सम्हालेर काम गरेका थिए। पार्टीको सिद्दान्त र व्यवहार सोँचेभन्दा फरक भएपछि मसालमै रहनुको आफूले औचित्य नदेखेको पुनले सुनाए। उनी स्थानीय जनविकास आधारभूत विद्यालयको ०६३ सालदेखि हालसम्म विद्यालय व्यवस्थापन समितिको अध्यक्ष छन्। यसअघि उनी बांगेमरोठ स्वास्थ्यचौकीको १८ वर्ष व्यवस्थापन समितिको अध्यक्ष बनेर जिम्मेवारी पुरा गरेका छन्। गाउँमा समाजसेवीकोरुपमा समेत उनलाई धेरैले चित्रण गर्ने गर्दछन्। निर्वाचनको मुखैमा पार्टी छाडेपछि राजमोलाई ठूलो धक्का पुगेको छ।"
नेपालभारत सीमा नाका तीन दिन बन्द हुने,"धनगढीमहेन्द्रनगर : वैशाख ३० गते हुने स्थानीय तह निर्वाचनका लागि कैलाली र कञ्चनपुरसँग जोडिएका नेपालभारत नाकाहरु तीन दिनसम्म बन्द हुने भएका छन्। शुक्रत्रबार कञ्चनपुर र शनिबार कैलालीमा दुबै देशका सुरक्षा अधिकारीहरुको बैठकले यस्तो निर्णय गरेका हुन्। शनिबार कैलालीको गोदावरी रिसोर्टमा र शुक्रबार कञ्चनपुरको महेन्द्रनगरमा नेपालभारतका सुरक्षा अधिकारीहरुले बैठक गरेका हुन्। शनिबार कैलालीमा बसेको भारतको लखिमपुर जिल्ला र नेपालको कैलाली तथा कञ्चनपुर जिल्लाका प्रमुख सुरक्षा अधिकारीहरुको बैठकले २८ गते विहानदेखि ३० गते बेलुकीसम्म ७२ घण्टा सीमा नाका बन्द गर्ने निर्णय गरेको कैलालीका प्रमुख जिल्ला अधिकारी किरन थापाले बताए। वैशाखको २८ गतेको विहानदेखि ३० गते बेलुकीसम्म नाका बन्द हुने निर्णय गरेका छौं, अत्यावश्यक बस्तु, पेट्रोलियम पदार्थ, विरामी बोकेका एम्बुलेन्स, विरामी बोकेका अरु सवारी साधनहरु चल्न दिइने छ, प्रमुख जिल्ला अधिकारी थापाले भने। कैलाली भारतको लखिमपुर जिल्लासँग जोडिएको जिल्ला हो। त्यस्तै कञ्चनपुर जिल्ला भने भारतका लखिमपुर, उधमसिंह नगर र चम्पावत गरी तीन जिल्लासँग जोडिएको छ। कैलाली र कञ्चनपुर भारतका चार जिल्लासँग जोडिएकाले पनि सीमा अधिकारीहरुले फरकफरक जिल्लाअनुसारका बैठक गरी सीमाको ब्यवस्थापनको निर्णय गरेका हुन्। शुक्रबार कञ्चनपुरमा पनि सीमा अधिकारीहरुको बैठक बसेका थियो। कञ्चनपुरका प्रमुख जिल्ला अधिकारी रामप्रसाद पाण्डेयले स्थानीय तहको निर्वाचनमा सीमा बन्द गर्ने, सीमा क्षेत्रमा हुने आपराधिक गतिविधि तथा मानव बेचबिखनजस्ता अपराधिक क्रियाकलाप रोकथामका लागि दुबै देशका सुरक्षा निकाय सहमत भएको बताए। स्थानीय तहको निर्वाचन केन्द्रीय समन्वयात्मक बैठक बसेको हो, बढी कुराहरु चुनाव कन्द्रित भए, अरु विषयमा पनि छलफल भयो, प्रमुख जिल्ला अधिकारी पाण्डेले भने। कञ्चनपुरसित सीमा जोडिएका भारतीय नाका वैशाख ३० गतेको ७२ घण्टाअघिदेखि बन्द हुने निर्णय भएको छ, उनले भने। अस्पताल र अत्यावश्यक कामका लागि नाकामा आवागमन सहज गर्ने सहमति भएको छ। कैलाली र कञ्चनपुरमा भएका बैठकहरुमा नेपालभारत सीमा अतिक्रमणका विषयमा समेत छलफल भएको थियो। बैठकमा सीमाको सर्भेको काम संयुक्त सर्भे टोलीमार्फत गरिने बताइएको छ। त्यसैगरी सीमामा हुने आपराधिक गतिविधि नियन्त्रण गर्न दुवै देशका सुरक्षा निकायबीच सूचना आदानप्रदान गरेर अघि बढ्ने समझदारी भएको छ। कैलालीमा भएको बैठकमा भारतको तर्फबाट लखिमपुर जिल्लाका सहायक प्रमुख जिल्ला अधिकारी (एडीएम) अरुण कुमार सिंह, असिस्टेन्ट एसपी कैलाश प्रकाश, सीमा सुरक्षा बल (एसएसबी)का ३९ नम्बर बाहिनिपति मुन्ना सिंहसहित दुधवा नेशनल पार्कका वार्डेन, बनका अधिकारीहरुको सहभागिता रहेको थियो। त्यस्तै नेपालको तर्फबाट कैलालीका प्रमुख जिल्ला अधिकारी किरन थापा, कञ्चनपुरका प्रमुख जिल्ला अधिकारी रामप्रसाद पाण्डे, कैलालीका प्रहरी प्रमुख एसपी सोमेन्द्र सिंह राठौर, कञ्चनपुरका एसपी श्याम सिंह चौधरी, सशस्त्र सीमा सुरक्षा बलका एसपी कैलालीबाट धनबहादुर सिंह, कञ्चनपुरबाट अमर बहादुर ऐरसहितका सुरक्षा अधिकारीहरुको सहभागिता रहेको थियो। कञ्चनपुरमा भएको बैठकमा भारतीय पक्षबाट चम्पावतका प्रमुख जिल्ला अधिकारी (डीएम) विनित तोमर, पीलीभितका प्रमुख जिल्ला अधिकारी (डीएम) पुलकित खरे, उद्यामसिंह नगरका प्रमुख जिल्ला अधिकारी (डीएम) युगल किशोर पन्तलगायतको सहभागिता थियो।"
वडाध्यक्ष बन्न एमाले परित्याग गरी एकीकृत समाजवादीमा प्रवेश,धरान : सुनसरीको धरान उपमहानगरपालिकाका निर्वाचित वडाध्यक्ष नेकपा एमाले परित्याग गरी नेकपा एकीकृत समाजवादी प्रवेश गरेका छन्। धरान४ बाट २०७४ को निर्वाचनमा नेकपा एमालेबाट ६४५ मत ल्याई विजयी भएका मानबहादुर राई शनिबार धरान उपमहानगरपालिकामा राजीनामा पत्र बुझाएका थिए। उनले आजै प्रेस विज्ञप्ति जारी गरेर एकीकृत समाजवादीमा प्रवेश गरेको घोषणा गरेका छन्। राईले समाजवादी पार्टीको तर्फबाट आगामी निर्वाचनमा आफ्नो उम्मेदवारी दाबी गर्ने बताए। धरान उपमहानगरपालिका४ बत्तीमुनिको अँध्यारो वडालाई अरु धेरै विकास गर्न आवश्यक रहेको बताउने निवर्तमान अध्यक्ष राई यसपालीको निर्वाचनमा सहजै जित निकाल्न सकिने र बाँकी रहेको विकासलाई थप गति दिने बताए। उनले एमाले अध्यक्ष केपी ओली कामभन्दा पनि बढी गफाडी भएको र पार्टीमा योगदान गर्नेहरुलाई पाखा लागाउन लागिपरेकाले आफू एमाले छाडेर नेकपा एसमा प्रवेश गरेको बताए। धरानमा सरकारमा सहभागी दलहरुले एकीकृत समाजवादीलाई वडानम्बर ४ दिएकाले राइलाई पुन वडाअध्यक्षको उम्मेद्वार बनाउने एकीकृत समाजवादी धरान अध्यक्ष रेवतकुमार राइले बताए।
निर्वाचन आचारसंहिता पालना गर्न मुस्ताङका राजनीतिक पार्टीहरु सहमत,"जोमसोम : आसन्न स्थानीय तह निर्वाचन २०७९ का लागि निर्वाचन आयोगले जारी गरेको निर्वाचन आचारसंहिता पालना गर्न मुस्ताङका राजनीतिक पार्टीहरु सहमत भएका छन्। स्थानीय तह निर्वाचनको मनोनय पत्र दर्ता गर्ने अघिल्लो दिन मुख्य निर्वाचन कार्यालय मुस्ताङले आयोजना गरेको सर्वदलीय बैठकमा दलहरु आचारसंहिता पालना गर्न आफूहरु प्रतिवद्ध रहेको भनी निर्णयमा हस्ताक्षर गरेका छन्। मुख्य निर्वाचन अधिकृत रोमाकान्त ज्ञवालीको संयोजकत्वमा जिल्ला आचारसंहिता अनुगमन समितिको पहिलो बैठक बसेको हो। मुख्य निर्वाचनको कार्यालय, निर्वाचन आचारसंहिता अनुगमन समिति, प्रजिअ नेत्रप्रसाद शर्मा, प्रदेश सांसद महेन्द्रबहादुर थकाली, तीन वटै सुरक्षा निकायका प्रतिनिधि, जिल्लास्थित राजनीतिक दलका पार्टी प्रतिनिधि, पत्रकारलगायतको उपस्थितिमा भएको अनुगमन समितिको पहिलो बैठकले विभिन्न ३ बुँदे निर्णय गरेको आचरसंहिता अनुगन समिति अधिकृत गौरीनाथ आचार्यले जानकारी दिए। बैठकले स्थानीय तह निर्वाचन २०७९ लाई स्वच्छ,निष्पक्ष,,सोतन्त्र,पारदर्शी र भयरहित वातावरणमा सम्पन्न गर्न निर्वाचन आचारसंहिता २०७८ सबैले पूर्णरुपमा पालना गर्नुपर्ने राजनीतिक आचरण, निर्वाचनमा खटिने पदाधिकारी कर्मचारी तथा निकायले पालना गर्नुपर्ने आचरण आफ्नो ठाउँमा जिम्मेवार बोध गरी प्रभावकारी रुपमा पालन गर्न जिल्लाका राजनीतिक पार्टी सहमत भएका हुन्। निर्वाचन आचारसंहिता अनुगमन समितिले निर्वाचनलाई स्वच्छ, निष्पक्ष र पारदर्शी बनाउन यदी कहिकतै आचार संहिता उलंघन भएको पाईएमा सम्बन्धीत निर्वाचन अधिकृतको कार्यालयलाई जानकारी गराउने र आचारसंहिता उल्लघन गर्ने कार्यलाई निरुत्साहित गर्न कानुन बमोजिम कडाईका साथ कारवाही गर्ने निर्णय गरेको हो।"
निर्माण भएको दुई वर्षसम्म बेवारिसे बन्यो खोप केन्द्र भवन,"बझाङ : बझाङको केदारस्युँ गाउँपालिकामा स्थानीयको आवश्यकता विपरित खोप केन्द्र भवन निर्माण गरिएको पाइएको छ। गाउँपालिकाको वडा नम्बर ३ हसाडामा स्थानीयको आवश्यकता नहेरि खोप केन्द्र भवन निर्माण गरेको पाइएको हो। अहिले सरकारले खोप अभियान सञ्चालन गर्न स्थानीयको पायक पर्ने सार्वजनिक स्थल विद्यालय, चौतारा वा स्वास्थ्य स्वयंमसेवीकाको घरलाई आधार बनाउने भनेको छ तर केदारस्युँ गाउँपालिकाले खोप सञ्चालनका लागि भन्दै गाउँपालिकाका दुई वटा वडा ३ र ६ मा खोप केन्द्र भवन निर्माण गरेको छ। केदारस्युँ गाउँपालिका वडा नम्बर ३ हसाडामा बनेको खोप केन्द्र भवन २०७६ सालमा गाउँपालिकाको ३ लाख लागतमा सम्पन्न भएको थियो। २ वर्ष अगाडि बनेको उक्त भवनमा हालसम्म एक पटक मात्रै खोप अभियान सञ्चालन भएको थियो। लामो समय खोप केन्द्र प्रयोगबिहीन बनेपछि अहिले स्थानीयले खर राख्ने गोठ बनाएका छन्। खोप केन्द्रको भवनबाहेक त्यहाँ कुनै संरचना र सामाग्री छैन। न त भवन पायक पर्ने ठाउँमा नै छ। भवन बने पनि प्रयोग नआएको स्वयं वडाध्यक्ष वीरबहादुर खाती स्वीकार गर्छन्। उनले भने, त्यो भवन दुई वर्ष पहिले गाउँपालिकाको ३ लाख लगानीमा बनेको हो। खोप सञ्चालनका लागि भनेर भवन बनाएका हौं। त्यो बनेपछि एकचोटी त खोप सञ्चालन भयो जस्तो लाग्छ। पछि प्रयोगमा नआएपछि स्थानीय जग्गादाता धनी खातीले खर राख्ने बनाएछन्। स्थानीय सरकारलाई जनताको आवश्यकताका आधारमा विकास गर्न अधिकार छ तर यो विना आवश्यकताको भवन निर्माण गरेर कार्यकर्तालाई रकम बाँड्ने सजिलो उपाय बनाएको स्वास्थ्य कार्यालय बझाङका कार्यालय प्रमुख भानुभक्त जोशी बताउँछन्। उनले खोप केन्द्र अहिलेको आवश्यकता नै नभएको जिकिर गरे। उनले भने, अहिले गाउँगाउँ स्वास्थ्य चौकी, स्वास्थ्य केन्द्र छन्। खोप अभियान पायक पर्ने ठाउँमा सञ्चालन हुन्छन्। ती भवनहरु किन बनाए होलान् ? यो सिधै कार्यकर्ता खुशी पारेर रकम सिध्याउने उपाय हो। खोप केन्द्रको कुनै औचित्य छैन। खोप केन्द्र नजिकै रहेको केदार आधारभूत विद्यालयका शिक्षक लालबहादुर खत्रीले पनि भवन कहिल्यै प्रयोगमा नआएको हुँदा स्थानीयले खर राखेको हुनसक्ने बताए। ३ नम्बर वडा कार्यालय सहयोगी मंगल खातीले महिनाको एक चोटी खोप लगाउने गरेको भन्दै स्थानीय सरकारको बचाउ गरे। तर स्थानीयले भने उक्त भवन प्रयोगमा नआएको बताएका छन्।"
गोरखामा कांग्रेस र माओवादीबीच मात्र चुनावी तालमेल हुने,"गोरखा : गोरखामा कांग्रेस र माओवादीबीच मात्र चुनावी तालमेल हुने भएको छ। चार दलीय संयन्त्रको बैठक भाँडिएलगत्तै दुई पार्टीको बैठकले तालमेल गर्ने निर्णय गरेका हुन्। अपरान्ह सम्पन्न दुई दलको बैठकले यहाँका ११ मध्ये कांग्रेसले सात पालिका र माओवादी केन्द्रले चार पालिकाको प्रमुख लिने गरी सहमतिपत्रमा हस्ताक्षर गरेका हुन्। कांग्रेसले गोरखा नगरपालिका, गण्डकी गाउँपालिका, भीमसेन थापा गाउँपालिका, आरुघाट गाउँपालिका, धार्चे गाउँपालिका, अजिरकोट गाउँपालिका र सिरानचोक गाउँपालिकामा अध्यक्ष लिने सहमति भएको छ। माओवादी केन्द्रले पालुङटार नगरपालिका, चुमनुब्री गाउँपालिका र यसअघि जितेको बारपाक सुलिकोट गाउँपालिका र शहीदलखन गाउँपालिका लिने निर्णय भएको छ। वडाको हकमा पनि यसअघि जितेको वडा यथावत लिने र बाँकी बाँडफाँड गर्ने सहमति दुईदलका नेताहरुबीच भएको छ। यसअघि गठबन्धन दल जनता समाजवादी र एकीकृत समाजवादीसहितको बैठकमा दलहरु सिट बाँडफाँडमा सहमति जुट्न सकेको थिएन। जसपाले एउटा नगरपालिकासहित दुईवटा पालिका दावी गरेपछि बैठक भाँडिएको थियो। बैठकमा कांग्रेसका केन्द्रीय सदस्य सुरेन्द्रराज पाण्डे, जिल्ला सभापति नन्दप्रसाद न्यौपाने, केन्द्रीय सदस्य चीनकाजी श्रेष्ठ, अब्दुल सतार, पूर्वकेन्द्रीय सदस्य कमला पन्त सहभागी थिए भने माओवादी केन्द्रबाट जिल्ला इन्चार्ज कृष्ण धिताल, जिल्ला अध्यक्ष लेखबहादुर थापा, केन्द्रीय सदस्य अमर तमु, सुशीला सिंखडा सहभागी थिए।"
एमसीसी अनुमोदन गरेकोमा अमेरिकी सांसदहरुले दिए धन्यवाद,"काठमाडौं : नेपालको तीन दिने भ्रमणमा रहेका अमेरिकी सांसदहरुले एमसीसी सम्झौता पारित गरेकोमा नेपालको संघीय संसदप्रति आभार व्यक्त गरेका छन्। नेपालअमेरिका संसदीय मैत्री समूहसँग शनिबार काठमाडौंको एक होटलमा भएको अन्तरक्रिया कार्यक्रममा बोल्दै अमेरिकी सांसदहरुले नेपालको समृद्धिका लागि, नेपालको जनजीविका र समावेशी विकासका लागि आवश्यक सहयोगलाई निरन्तरता दिन अमेरिकाका दुवै पार्टीका सांसदहरुको तर्फबाट प्रतिवद्धतासमेत व्यक्त गरे। नेपालको पूर्वाधार विकास, पर्यटन क्षेत्रको विकास, नविकरण ऊर्जा लगायतका लागि एमसीसी अति महत्वपूर्ण स्रोत भएको कुरा आफूहरुले राखेको र त्यसमा पनि सहयोग गर्ने कुरा अमेरिकी सांसदहरुको टोलीले राखेको डा मिनेन्द्र रिजालले जानकारी दिए। अन्तरक्रिया कार्यक्रममा अमेरिकी सांसदहरुले संयुक्त राष्ट्र संघको शान्ति स्थापनार्थ कार्यमा नेपाली सेनाले पुर्याएको योगदानको मुक्तकण्ठले प्रशंसा गरेका थिए। रिजालले भने, नेपालको समृद्धिका लागि, नेपालको जनजीविकाको लागि र नेपालको समावेशी विकासका लागि सहयोग पुर्याउने क्रममा दुवै पार्टीका सांसदको सहयोग रहनेछ। त्यो सहयोग निरन्तररुपमा रहनेछ भन्ने प्रतिवद्धता व्यक्त गर्नुभयो। नेपालको भौतिक पूर्वाधार निर्माणका लागि, नेपालको पर्यटन क्षेत्रको विकासका लागि र स्वच्छ र नवीकरण ऊर्जाका लागि नेपाल अत्यन्तै महत्वपूर्ण स्रोत भएको देश हुनसक्छ। उहाँहरुले नेपाली सेनाले शान्ति स्थापनार्थ खेलेको भूमिकाको मुक्तकण्ठले प्रशंसा गर्नुभयो। दुई मुलुकबीचको कूटनीतिक सम्बन्ध ७५ वर्ष प्रवेश गर्न लागेको अवसरमा अमेरिकी सांसदहरु नेपाल भ्रमणमा आएका हुन्।"
मन्थली नगरपालिकामा माओवादी केन्द्रबाट निर्वाचित वडा अध्यक्ष श्रेष्ठ एमाले प्रवेश,"रामेछाप : नेकपा माओवादी केन्द्रबाट निर्वाचित वडा अध्यक्ष एमालेमा प्रवेश गरेका छन् । २०७४ सालको स्थानीय तह निर्वाचनमा माओवादी केन्द्रबाट मन्थली नगरपालिका १ मा निर्वाचित वडा अध्यक्ष नारायणदास श्रेष्ठ एमाले प्रवेश गरेका हुन् । शनिबार पार्टी कार्यालयमा आयोजित एक कार्यक्रममा श्रेष्ठलाई एमाले केन्द्रीय सदस्य कैलाश ढुंगेललगायतले स्वागत गरे। एमाले प्रवेश गरेपछि श्रेष्ठले एमाले जिताउन लागि पर्ने धारणा राखे । उनले जिल्लामा एमालेलाई ठूलो बनाउन सुरुवातमा भूमिका खेलेपनि बीचमा न्यूटल बसेको र पछि माओवादीबाट वडा अध्यक्षमा निर्वाचित भएको बताए। यस अगाडि मन परी, नपरी माओवादी केन्द्रमा बसेँ उनले भने,अब एमालेका उम्मेदवार र सिंगो टीमलाई जिताउन आजको दिनबाट लागिपर्छु। पार्टी प्रवेश कार्यक्रममा एमाले रामेछाप अध्यक्ष आनन्द श्रेष्ठले नारायण दासले एमाले जिताउन महत्वपूर्ण भूमिका खेल्ने विश्वास व्यक्त गरे । उनले समाज रुपान्तरणको अभियानमा श्रेष्ठ हातेमालो गर्न आएको बताउँदै उनलाई पार्टीले उचित जिम्मेवारी प्रदान गर्ने धारणा राखे। श्रेष्ठ नेकपा माओवादी केन्द्र मन्थली नगर कमिटी उपाध्यक्ष समेत हुन्। श्रेष्ठसँगै एक दर्जन कार्यकर्ता एमाले प्रवेश गरेका छन्।"
"राप्रपाले टुंग्यायो चार महानगरको उम्मेदवार : काठमाडौंमा कलाकार श्रेष्ठ, वीरगन्जमा पत्रकार गिरिश गिरी","काठमाडौं : राजेन्द्र लिङ्देन नेतृत्वको राष्ट्रिय प्रजातन्त्र पार्टीले चार महानगरपालिकाको उम्मेदवार टुंग्याएको छ। प्रवक्ता मोहन श्रेष्ठकाअनुसार केन्द्रीय पदाधिकारी बैठकले ६ मध्ये चार महानगरको उम्मेदवार टुंगो लगाएको हो। राप्रपाले काठमाडौं महानगरपालिकामा कलाकार मदनदास श्रेष्ठलाई उम्मेदवार बनाएको छ। त्यसैसरी ललितपुरमा अष्ट महर्जन, वीरगन्जमा पत्रकार गिरिश गिरी, पोखरामा शंकर खराललाई मेयर पदको उम्मेदवार छनोट गरेको हो। उपमेयरमा विनिता मगैया काठमाडौं, स्वर्णिमा शाक्य ललितपुर, विना जयसवाल वीरगन्ज, रञ्जना सेन पोखरा रहेका छन्। बाँकी २ महानगरको आज अबेरसम्म टुंगो लगाइने प्रवक्ता श्रेष्ठले बताए। उम्मेदवारी पाएपछि पत्रकार गिरीले भनेका छन्, 'जय जन्मभूमि। वीरगन्ज महानगरपालिकाको मेयर पदमा राष्ट्रिय प्रजातन्त्र पार्टीको तर्फबाट आफ्नो उम्मेदवारी प्रस्तुत गर्दैछु। मलगायत मेरो टिमका पक्षमा गरिने प्रत्येक मतदानले नवीन वीरगन्जका पक्षमा आफूलाई पंक्तिबद्ध गर्ने विश्वास दिलाउँछु।'"
उम्मेदवार टुंग्याउन एमाले सचिवालय बैठक जारी,"काठमाडौं : प्रमुख प्रतिपक्षी नेकपा एमालेको केन्द्रीय सचिवालय बैठक सुरु भएको छ। भक्तपुरको बालकोटस्थित अध्यक्ष केपी शर्मा ओली निवासमा दिउँसो ३ बजे बोलाइएको बैठक साँझ ६ बजे सुरु भएको छ। बैठकले काठमाडौं, ललितपुरसहित ६ महानगरपालिका र ११ उपमहानगरपालिकाको उम्मेदवार टुंगो लगाउनेछ। महानगर कमिटीले सम्भावित उम्मेदवारको नाम सिफारिस गरिसकेको छ। वैशाख ३० गते हुने स्थानीय तह निर्वाचन कार्यक्रमअन्तर्गत दलहरुले आइतबार र सोमबार महानगर र उपमहानरसहित ७५३ पालिकामा उम्मेदवारी मनोनयन दर्ता गराउँदैछन्।"
बुटवलमा एमाले र जनमुक्ति पार्टीबीच चुनावी तालमेल,बुटवल : स्थानीय निर्वाचनका लागि बुटवल उपमहानगरपालिकामा एमाले र जनमुक्ति पार्टीबीच चुनावी तालमेल भएको छ। सहमति पत्रमा एमाले बुटवलका अध्यक्ष किसन ज्ञवाली र जनमुक्तिका अध्यक्ष भेकबहादुर सारु मगरले हस्ताक्षर गर्दै तालमेलको निर्णय गरेका हुन्। बुटवलमा तालमेलपछि जनमुक्ति पार्टी १९ वडामा ११ जना सदस्य पाउने सहमति भएको छ। सहमतिपछि दुबै पार्टीले एउटा प्रचार कार्यालय खडा गरेर चुनावी प्रचार गर्ने एमाले बुटवल अध्यक्ष किसन ज्ञवालीले बताए। जनमुक्ति पार्टीले ०७४ को स्थानीय तह निर्वाचनमा नगरप्रमुखमा १२ सय र उपप्रमुखमा १५ सय मत प्राप्त गरेको थियो। बुटवलमा एमालेले कसलाई उम्मेदवार बनाउने भने अझै टुंगो लागेको छैन। बुटवलमा सत्तारुढ गठबन्धनबाट कांग्रेसले मेयर र नेकपा एकीकृत समाजवादीले उपमेयर पाउने सहमति भएको छ। कांग्रेसबाट मेयरमा खेलराज पाण्डे एकल सिफारिस भएका छन् भने समाजवादीबाट चिनबहादुर गुरुङ उपमेयरमा एकल सिफारिसमा परेका छन्।
उपसचिवबाट राजीनामा दिएर मेयरमा उठ्दै पाण्डे,"गुल्मी : इन्जिनियर क्षेत्रको सरकारी उपसचिव राजेन्द्र पाण्डेले राजीनामा दिएका छन्। गुल्मीको रेसुंगा नगरपालिकामा मेयर लड्न उनी पदबाट राजीनामा दिएका हुन्। नेकपा एमालेले मेयरका लागि उनको उम्मेदवार टुंगो लगाइसकेको छ। काठमाडौं उपत्यका विकास प्राधिकरणको जिल्ला कार्यालय भक्तपुरको उनी जिल्ला आयुक्त पदमा कार्यरत थिए। दुई वर्ष सेवा अवधि बाँकी छँदै पाण्डेले राजीनामा दिएर मेयरमा उम्मेदवार बनेका हुन्। ५६ वर्षीय पाण्डेले ३२ वर्ष चार महिना नेपाल सरकारका विभिन्न तहमा रहेर काम गरे। उनको जागिरे जीवनको सुरुवात ओभरसियरबाट भएको थियो। त्यसपछि खुल्ला प्रतिस्पर्धाबाट इन्जिनियरमा नाम निकाली हालः सिनियर डिभिजनल इन्जिनियर (उपसचिव) पदमा कार्यरत थिए। लामो समय सरकारी जागिरे जीवनमा समय विताएका पाण्डेले आफ्नो अनुभव र क्षमतालाई नगरबासीको समृद्धिका लागि उपयोग गर्ने सोँच बनाएका छन्। संघीयतापछि अत्यन्तै प्रभावकारी र जनताको जनजिविकासँग जोडिएको सरकार स्थानीय सरकार नै रहेको पाइयो, पाण्डेले भने, नगरबासीको खुसीका लागि मेरो अनुभव उपयोग गर्न खोजेको हुँ। लामो समय मन्त्रालयमा सेवारत हुँदा राज्यका नीतिगत तहमा पनि काम गरेको अनुभव रहेको सुनाउँदै उनले गाउँदेखि केन्द्रसम्मको दूरीलाई नजिक बनाउने उनको योजना छ। रेसुंगा नगरपालिकाबासीले आधारभूत तहको पूर्वाधार विकास, बाटो, खानेपानी, विजुलीको गुणस्तर र नियमितताको अपेक्षा गरेको पाण्डेले सुनाए। आफूले पूर्वाधार क्षेत्रमा काम गरेको अनुभवले पनि नागरिकका यी अपेक्षा पूरा गर्न आफू सक्षम रहेको उनले दाबी गरे। संघीयतापछि पनि गाउँघरहरु सुनसान बन्दै गएकाले त्यसको पुनरुत्थान गर्नेसमेत उनको योजना छ। पाण्डेले इन्जिनियरिङ क्षेत्रको अरबाइन डिजाइन एण्ड कन्जरभेसनमा एमएससी गरेका छन्। सहरी क्षेत्रको डिजाइन, योजना र संरक्षणको क्षेत्रमा समेत उनको लामो अनुभव छ।"
"जन्ती बने मलामी, शोकमा डुब्यो गाउँ","राजविराज : सप्तरीको हनुमाननगर कंकालिनी नगरपालिका३ पोर्ताहाबाट बेहुली लिन शुक्रबार राति जन्ती हिडेको थियो। डिजे बाजाको तालमा नाचगान गर्दै शुक्रबार राति खडक नगरपालिका११ लालपुरका लागि जन्ती प्रस्थान गरेको थियो। जन्ती हिंडेपछि बाँकी गाउँलेहरू नयाँ बेहुलीको स्वागतमा प्रतिक्षारत थिए। खुशीको प्रतिक्षामा बसेका गाउँलेहरूको आँखा अहिले रसाएको छ। बेहुली लिन शुक्रबार राति जन्ती हिँडेका गाउँलेहरू नै शनिबार मलामी बन्नु परेपछि गाउँमा सन्नाटा छाएको छ। दुलही भित्र्याउन हिंडेका जन्तीमध्ये २ दाजुभाईसहित ३ जनाको एकसाथ मृत्युको खबरले गाउँलेहरूमा रुवावासी छ। जन्ती कुरेर बसेका आफन्त, पाहुना तथा गाउँलेहरू नै शव यात्रामा जानु पर्ने भयो मन्दिप यादवले भने। दुलही गाउँ भित्र्याउन हिंडेका जन्तीहरूको मृत्युपछि अहिले एउटै गाउँबाट ३ जनाको शव एकैसाथ घाट लैजाने तयारी भइरहेको छ। सिंगो गाउँ शोकमा डुबेको छ भने मृतक पप्पु यादवकी श्रीमती रूपादेबी बेहोस छिन्। मृत्यु हुनेमा सोसिन्द्र यादवको छोरा ३० वर्षीय पप्पु यादव तथा हेमनारायण यादवको छोरा २८ वर्षीय बुच्चु भनिने रंजित यादव र २६ वर्षीय संदिप यादव रहेका छन्। पोष्टर्माटमका लागि राजविराजस्थित गजेन्द्रनारायण सिंह अस्पतालमा शव ल्याइएपछि अस्पतालमा परिवारका सदस्यहरू र मृतकहरूका घरमा गाउँलेहरूको भिड लागेको छ। पोर्ताहका अनुज साहको विवाहमा हिंडेका तीनै जना युवाको हुलाकी राजमार्गअन्तर्गत सप्तरीको राजगढ गाउँपालिका५ मलेकपुरमा मोटरसाइकल दुर्घटना हुँदा मृत्यु भएको जितेन्द्र यादवले बताए। तीन जना प्र१०२४१ प २२९६ नम्बरको मोटरसाइकल र प्र१०२०४१ प ९५२४ नम्बरको मोटरसाइकलमा सवार थिए। मादक पदार्थ खाई तीव्र गतिमा मोटरसाइकल कुदाएका कारण ओभरटेक गर्दा एक आपसमा ठोक्किएको प्रहरीले प्रारम्भिक अनुमान गरेको छ। गाउँलेहरूले भने दुबै मोटरसाइकल एकआपसमा नभई कुनै ट्रयाक्टरमा ठोक्किएको अनुमान गरेका छन्। दुबै मोटरसाइकलको अगाडिको भागमा भएको क्षति हेर्दा विपरित दिशाबाट आएको ठूलो सवारी साधनमा ठोक्किएको हुन सक्ने मृतकका आफन्त रूपनी गाउँपालिका१ का जितेन्द्र यादवको दावी छ। गाउँका तीन जना युवाको अकाल मृत्युको पीडा भोग्नु पर्यो। प्रदिप यादव भन्छन्बिवाहको उत्सवमा मृत्युको पीडा सहनु पर्दा गाउँनै शोकमा डुबेको छ। बेहुलासहितको जन्ती प्रस्थान गरेपछि दुई मोटरसाइकलमा सवार तीन जनाले बाटोमा अलमल गरेको र पछिबाट तीब्र गतिमा मोटरसाइकल कुदाएर विवाहस्थल पुग्न खोज्दा दुर्घटनामा परेको अनुमान गरिएको छ। विवाहस्थलमा तीन जना नपुगे पछि राति नै खोजखबर गरियो तर फोन लागेन जन्तीमा गएका एक जनाले बताए। शायद त्यतिबेला सम्ममा उनीहरु दुर्घटनामा परिसकेका थिए। सुनसान मध्यरातमा ठूलो आवाज आएपछि निन्द्राबाट व्यँुझिएर गाउँलेहरू घटनास्थाल पुग्दा दुर्घटना भएको देखेपछि प्रहरीलाई खबर गरिएको दिपक यादवले बताए। दुर्घटनाको खबर गाउँभरि फैलियो। २५ वर्षीया रूपादेबीले यो खबर पाउने बित्तिकै बच्चालाई च्यापिन्। पहिलो श्रीमानको मृत्युपछि सहारा दिएका पप्पुको पनि दुर्घटनामा परेर जीवनदीप बुझिसकेको खबरले निस्तब्ध भईन्। हिजोसम्म हाँसिरहेको जीवन अहिले रोदनको अविरल आँशुको भेलमा हराउँदै गयो। एउटा अन्धकारमयी अनिश्चित भविष्य रूपाको अघि देखियो। उनले एक्लो महसुस गरिन। पहिलो श्रीमान लाल पघैया यादवको २०७५ सालमा सिन्धुलीमा भएको ट्रक दुर्घटनामा परेर मृत्यु भएको थियो। शुभचिन्तकहरूले केही दिन सान्त्वना र ढाडस दिए। तर देवर नाता पर्ने पप्पुले जीवनभरी साथ दिने भन्दै रूपासँग विवाह गरेका थिए। जीवनभरी साथ दिने वाचा गरेका पप्पुले पनि बीचैमा छाडेर गएपछि रूपा शून्यतामा हराइन्। उनलाई पप्पुले बोलाएजस्तै भान भयो र मनमा आत्महत्याको सोच पलायो। अर्धबेहोसी अवस्थामा नै घरमा राखिएको तरकारीमा छर्कने विषादी सेवन गरिन्। हाल रूपा राजविराजस्थित गजेन्द्रनारायण सिंह अस्पतालको आइसियुमा उपचाररत छिन्।स्वास्थ्य अवस्थामा क्रमिक सुधार भइरहेको चिकित्सकले बताएका छन्। गाउँलेहरूले पोइ टोकुवा भनेर कुरा काट्ने आशंका मनमा उब्जिएको हुन सक्ने एक गाउँलेले बताए। ती गाउँलेले नै भने दुर्घटनामा विवाहित र अविवाहित दुबै पर्छन, मृत्यु त बालक वा बृद्ध जो कसैको हुन्छ। दुर्घटना र मृत्यु त संयोग न हो।"
पाल्पामा गठबन्धनले बाड्यो १० पालिका,"तानसेन : लामो छलफलपछि पाल्पामा ५ दलिय गठबन्धनले पालिकामा भागबण्डाको टुंगो लगाएको छ। नेपाली काँग्रेसका जिल्ला सभापति हिमालदत्त श्रेष्ठको सभापतित्वमा बसेको गठबन्धनको बैंठकले नेपाली कांग्रेसलाई १० स्थानीय तह मध्ये ६ वटा, नेकपा माओवादी केन्द्रलाई २ वटा नेकपा (एकीकृत समाजवादी)लाई २ वटा पालिका प्रमुख पदमा सहमती गरेका छन। निस्दी गाउँपालिका र रैनादेवी छहरा गाउँपालिकामा नेपाली कांग्रेसले अध्यक्ष र उपाध्यक्ष नेकपा माओवादी केन्द्रले लिने सहमती भएको छ। रामपुर नगरपालिका र माथागढी गाउँपालिकाको प्रमुख र उपप्रमुख दुवै पदमा नेपाली कांग्रेसले लिने सहमती पाल्पाका ५ दलिय गठबन्धनले गरेका छन्। यस्तै नेकपा एस (एकीकृत समाजवादी)ले पूर्वखोला गाउँपालिका र रम्भा गाउँपालिकामा अध्यक्ष र नेपाली काग्रेले उपाध्यक्ष पदमा उम्मेदवारी दिने सहमती भएको छ। नेकपा माओवादी केन्द्रले तिनाउ गाउँपालिका र रिब्दीकोट गाउँपालिकामा अध्यक्ष र उपाध्यक्षमा नेपाली कांग्रेसले उमेदवारी दिने सहमती गरेका छन्। यसैगरी बगनासकाली गाउँपालिकामा नेपाली कांग्रेसले अध्यक्ष र नेकपा एकीकृत समाजवादीले उपाध्यक्ष पद लिने गरी सहमती भएको छ। राष्ट्रिय जनमोर्चा नेपाल, जनता समाजवादी पाटीले भने वडा अध्यक्षमा सहमती गरेका छन्। ८१ वटा वडाहरुका भने उम्मेदवारको विषयमा छलफल भईरहेको पालिकाबाटै टुङ्गो लगाउने गठबन्धनका प्रवक्ता विशाल दर्लामीले बताए। पालिका बाडफाँड भएपछि उम्मेदवारको टुङ्गो शनिबार साझसम्म सम्बन्धीत पाटीले लगाउने छन्।"
निर्वाचनको विरोध गर्ने १० जना पक्राउ,"परासी : निर्वाचन विरोधी कार्यक्रममा सहभागी भएका मोहन वैद्य समूहका १० जना कार्यकर्तालाई प्रहरीले पक्राउ गरेको छ। पश्चिम नवलपरासीको सुनवल बजारको चोकमा आयोजना गरिएको कोणसभाबाट शनिबार उनीहरु पक्राउ परेका हुन्। पक्राउ पर्ने वैद्य नेतृत्वको नेकपा (माओवादी क्रान्तिकारी) का कार्यकर्ता रहेको प्रहरीले जनाएको छ। वैद्य समूहले स्थानीय तह निर्वाचनलाई बहिष्कार गर्ने निर्णय गरेको छ। कोणसभा उक्त समूहको लुम्बिनी प्रदेश समितिले आयोजना गरेको थियो। पक्राउ पर्नेमा वैद्य समूहका केन्द्रीय पोलिटब्यूरो सदस्य धमेश्वर पोखरेल (प्युठान), स्थानीय समिति सदस्य रामसिंह श्रीष (बुटवल), मोहनलाल शर्मा, रामचन्द्र पोखरेल, पवित्रा बस्ती, रवि पुन छन्। त्यसैगरी ऋषिराम विक, चन्द्रमान मानन्धर, यमबहादुर गुरुङ र रवि पाण्डे छन्। पक्राउ परेका रवि पाण्डे पत्रकार हुन्। उनी नेपाल पत्रकार महासंघ पश्चिम नवलपरासीका पूर्वकोषाध्यक्षसमेत हुन्। पाण्डेले आफू फोटो खिच्न गएको बखत पक्राउ परेको जनाएका छन्। प्रहरीले भने कार्यकर्ताको रुपमा कार्यक्रममा सहभागी भएकाले पक्राउ गरेको जनाएको छ।"
विश्व स्वास्थ्य सङ्गठनका महानिर्देशक जेनेभा प्रस्थान,"काठमाडौं : विश्व स्वास्थ्य सङ्गठन (डब्ल्युएचओ) का महानिर्देशक डा टेड्रोस अधानोम गेब्रेयससले नेपालको तीनदिने भ्रमण पूरा गरी आज जेनेभातर्फ प्रस्थान गरेका छन् । महानिर्देशकका साथ डब्ल्युएचओको दक्षिण पूर्व एशिया क्षेत्रीय कार्यालयका क्षेत्रीय निर्देशक डा पुनम खेत्रपाल र डब्ल्युएचओका अन्य अधिकारीहरू पनि आजै जेनेभा प्रस्थान गरेका हुन् । उनी स्वास्थ्य तथा जनसङ्ख्यामन्त्री विरोध खतिवडाको निमन्त्रणामा नेपाल भ्रमणमा आएका थिए । भ्रमणका क्रममा उनले राष्ट्रपति विद्यादेवी भण्डारी, प्रधानमन्त्री शेरबहादुर देउवा, राष्ट्रियसभाका अध्यक्ष गणेशप्रसाद तिमिल्सिना, परराष्ट्रमन्त्री डा नारायण खड्का र मन्त्री खतिवडासँग बेग्लाबेग्लै शिष्टाचार भेट गरेका थिए । महानिर्देशक नेतृत्वको प्रतिनिधिमण्डललाई त्रिभुवन अन्तर्राष्ट्रिय विमानस्थलमा स्वास्थ्य तथा जनसङ्ख्या मन्त्रालय र परराष्ट्र मन्त्रालयका उच्च अधिकारीहरूले बिदाई गरे ।"
चार्ली च्याप्लिनको तानाशाह !,"मौन चलचित्रहरूको बढ्दो आकर्षण अनि सर्वव्यापी पहुँचबीच सिनेमाका पर्दाहरूमा चार्ली च्याप्लिनको उदय भयो। च्याप्लिनले त्यही नै समय उनको सबैभन्दा प्रसिद्ध क्यारेक्टर ट्र्याम्प को सिर्जना गरेका थिए। मनोरञ्जनको क्षेत्रमा २०औं शताब्दीको सुरुका दशक मौन चलचित्रहरूले विश्वव्यापी लोकप्रियता हासिल गरिरहेको समय थियो। सिनेमाको इतिहासमा यो समयलाई सिल्भर स्क्रिनको युग पनि भनिन्छ। मौन चलचित्रहरूले त्यो समय मनोरञ्जन र प्रविधिलाई मिश्रण गरी सिनेमालाई सर्वव्यापी बनाउन महत्त्वपूर्ण भूमिका खेलेका थिए। १९औं शताब्दीको अन्त्यतिर उदाएको यस्ता चलचित्रको युग २०औं शताब्दीको मध्यसम्म चल्यो। जुन चलचित्रको एउटा नवीन र लोकप्रिय मनोरञ्जनको साधनका रूपमा विकसित भइरहेको थियो। २० औं शताब्दीको पूर्वाद्र्धमा युरोप र अमेरिकाका विकसित समाजहरूमा मौन चलचित्र सस्तो भएका कारण आमसाधारण समेतको पहुँचमा थियो। अमेरिकामा पनि यही समयमा युरोपका विभिन्न ठाउँबाट आउने लाखौं आप्रवासीका लागि भाषा अवरोधलाई चिर्दै मौन चलचित्र लोकप्रिय भएको थियो। ठीक त्यही समय बेलायतमा अभिनेता चाल्र्स स्पेन्सर च्याप्लिन जुनियरको उदय भएको थियो। चार्ली च्याप्लिनका नामले विश्व ख्याति कमाएका चार्ली हास्य अभिनेता हुन्। यसका अलावा उनी फिल्म निर्माता र संगीतकार पनि थिए। मौन सिनेमा युगका विश्वव्यापी आइकन च्याप्लिनले आफ्नो कला र प्रतिभामार्फत फिल्म उद्योगलाई नै यस्तो उचाइमा पुर्याइदिए। जसलाई त्यो समय मनोरञ्जनको क्षेत्रमा र कलाको अन्य कुनै पनि विधामा कसैले पुर्याउन सकेन। २० औं शताब्दीमा अरू असंख्य सिनेमा निर्माताले चलचित्र संस्कृतिको विकासमा योगदान दिए। तर, चार्ली च्याप्लिनको जस्तो त्यो बेलाका सर्वसाधारणको दैनिकी र संघर्षलाई जोडेर युरोपका आम जनता को मनमस्तिष्क जित्न सक्ने अरू कोही निस्किएनन्। सन् १९३० को दशकमा युरोप र अमेरिकाले बेहोरेको चरम आर्थिक मन्दीले जर्जर अवस्थालाई सिर्जना गर्यो। जसलाई पात्रहरूमार्फत सामाजिक मुद्दाका रूपमा चित्रित गरी सिनेमामा रूपान्तरण गर्न सक्षम च्याप्लिनको लोकप्रियता झनै चुलियो। संघर्षपूर्ण बाल्यकाल १८८९ अप्रिल १६ मा जन्मिएका च्याप्लिन १० वर्षको कलिलो उमेरदेखि नै अभिनयमा जोडिए। अद्भुत कमेडी कला र सिर्जनामार्फत दुनियाँलाई हँसाउन सफल च्याप्लिनको बाल्यकाल गरिबी र संघर्षपूर्ण अध्यायहरूको लामो फेहरिस्त थियो। बेलायतमा संगीतको क्षेत्रमा उदाउँदै गरेका च्याप्लिनका बुवाको अत्यधिक रक्सी सेवनका कारण अकस्मात मृत्यु भयो। चार्ली च्याप्लिनले आर्थिक रूपमा अप्रत्याशित कठिनाइहरू बेहोर्नु पर्यो। १४ वर्षको उमेरमा परेको यो वज्रपात आमा एक्लैले सामना गर्नुपर्यो। त्यसैले उनले मानसिक सन्तुलन गुमाइन्। बुवाको अनुपस्थिति र मानसिक अस्पतालको शरणमा पुगेकी आमाको दुःखदायी पृष्ठभूमिमा च्याप्लिन र उनका भाइले लन्डन सहरको सडकहरूमा कष्टकर दैनिकी बिताउन बाध्य भए। बाल्यकालको अधिकांश समय अनाथालयमा बिताएका च्याप्लिनले सानै उमेरमा आफ्नो प्रतिभा पहिचान गरिसकेका थिए। संघर्षपूर्ण हुर्काइ र पारिवारिक अवस्थाका कारण सामान्य पढ्न र लेख्न सक्ने भए। त्यसपश्चात् औपचारिक विद्यालय शिक्षाबाट बिदा लिएका च्याप्लिन १८ वर्षमै बेलायतको लोकप्रिय कलाकारमध्येमा परिचित हुन थाले। जसपश्चात् उनलाई कहिल्यै पछाडि फर्कनु परेन। लोकप्रियताको शिखर मौन चलचित्रहरूको बढ्दो आकर्षण अनि सर्वव्यापी पहुँचबीच सिनेमाका पर्दाहरूमा चार्ली च्याप्लिनको उदय करिब एकै समय भयो। च्याप्लिनले त्यही नै समय उनको सबैभन्दा प्रसिद्ध क्यारेक्टर ट्र्याम्प को सिर्जना गरेका थिए। मनमोहक टुथब्रस जुँगा, कालो बलर टोपी, झोल्ले ब्यागी पाइन्ट, लचकदार छडीको साथमा मौलिक हिँड्ने शैली आदिले च्याप्लिनको ट्र्याम्पलाई दर्शकमाझ रातारात लोकप्रिय बनायो। चार्ली च्याप्लिनको नाम सुन्नासाथ हामी सबैको मस्तिष्कमा आउने पहिलो चित्र नै उनले सिर्जना गरेको ट्र्याम्प हो। बेलायतमा उदाएका च्याप्लिनले अमेरिकी सिनेमा उद्योगको केन्द्र हलिउडमा अद्वितीय प्रतिभा प्रस्तुत गरे। हास्यमनोरञ्जनको क्षेत्रमा विश्वभर ख्याति कमाए। हलिउडमा हास्य अभिनेता र निर्देशकको रूपमा स्थापित च्याप्लिन मनोरञ्जनको क्षेत्रमा २०औं शताब्दीको सर्वाधिक चर्चित व्यक्तित्व थिएभन्दा अत्युक्ति हुँदैन। पश्चिमले भोगेको महामन्दी र हिटलरको उदयले निम्त्याएको पीडा, अभाव र बेरोजगारीको समस्या उनले आफ्नो हास्य कलाकारितामार्फत चित्रण गरिदिए। यस्तै सबैले सिर्जित दरिद्रता, युद्ध र हिंसाले थोपरेको एक्लोपनाजस्ता मानवीय अवस्थालाई पनि समेटे। गान्धीसितको भेटपछि च्याप्लिनले सार्वजनिक रूपमै ब्रिटिस उपनिवेशविरुद्ध गान्धीको अहिंसात्मक आन्दोलनको समर्थन जनाए। यसरी जीवनपर्यन्त गान्धीप्रति श्रद्धा दर्शाए। लन्डनको त्यो प्रसिद्ध ठाउँलाई अहिले गान्धीच्याप्लिन मेमोरियल गार्डेनको नामले चिनिन्छ। सिर्जनाको बहुआयामिक क्षमता भएका च्याप्लिनले हलिउडमा मौन चलचित्रहरूमा अभिनय मात्र गरे। निर्देशक, पटकथा लेखक, निर्माता र संगीतज्ञका रूपमा समेत काम गरे। कलिलो उमेरमै अभाव र संघर्ष झेलेका च्याप्लिन ३० वर्षको उमेर नपुग्दै सन् १९१० को दशकमा हलिउडको सुपर स्टार मात्र भएनन्। आर्थिक रूपमा पनि सबैभन्दा बढी पैसा आर्जन अभिनेतामध्ये एक थिए। च्याप्लिनको लगनशीलता, प्रतिभा र असाधारण कलात्मक क्षमताका कारण उनका सिर्जना उदाहरणीय बने। उनले गरेको संघर्ष पनि साँचो अर्थमा प्रेरणादायी थियो। २०औं शताब्दीको सुरुआती दशकहरूको मौन चलचित्रदेखि सन् १९५० र ६० को दशकमा आफ्नो वर्चस्व जमाउँदै गरेको हलिउडसम्म उनले आफूलाई लोकप्रियताको शिखरमा उभ्याइरहे। सन् १९२१ मा निर्माण गरिएको द किड ले अप्रत्याशित लोकप्रियता हासिल गर्यो। त्यसपछि पनि उनले निर्माण गरेका चलचित्रहरू सिटी लाइट्स, गोल्ड रस, सर्कस, लाइमलाइट, द पिल्ग्रिमले दर्शकको मन छोयो। च्याप्लिनलाई मनोरञ्जनको दुनियाँमा सर्वोच्च शिखरमा पुर्यायो। यीबाहेक उनले निर्माण गरेको राजनीतिकसामाजिक सन्देश समेटेको मोर्डन टाइम्स र द ग्रेट डिक्टेटर २०औं शताब्दीमा निर्माण भए। जुन २१औं शताब्दीमा पनि सान्दर्भिक सिनेमामा पर्छन्। उनको मोर्डन टाइम्स र द ग्रेट डिक्टेटर को पृष्ठभूमि र प्रभावका बारेमा थप चर्चा पछि गर्नेछु। च्याप्लिनगान्धी भेट र मोर्डन टाइम्स भारतमा ब्रिटिस उपनिवेशविरुद्ध अहिंसात्मक आन्दोलनको नेतृत्व गरे महात्मा गान्धीले। उनलाई अमेरिकाबाट प्रकाशित हुने विश्व प्रसिद्ध टाइम पत्रिकाले सन् १९३० को पर्सन अफ द इयर अर्थात् वर्ष व्यक्ति घोषणा गर्यो। उसो त ब्रिटिस साम्राज्यविरुद्ध गान्धीले प्रयोग गरिरहेको भद्रअवज्ञा र असहयोग आन्दोलनहरूले त्यो बेला प्राप्त गरेको विश्वव्यापी समर्थन र ऐक्यबद्धता २०औं शताब्दीको महत्त्वपूर्ण घटनामध्ये एक थियो। भारतलाई ब्रिटिस साम्राज्यबाट मुक्त गराउन गान्धीको अहिंसात्मक प्रयोगको भारत भित्र र बाहिरबाट सद्भाव प्राप्त भयो। त्यसकै कारण तत्कालीन बेलायती सरकारले सन् १९३१ मा गोलमेच सम्मेलनको आयोजना गर्यो। उक्त सम्मेलनमा सहभागी हुन लन्डन पुगेका गान्धीको त्यही समय मनोरञ्जनको संसारमा सबैभन्दा परिचित नाम च्याप्लिनसित भेट भयो। गान्धीसितको त्यो भेटका बारेमा च्याप्लिनले आफूलाई गान्धी र उनको स्वतन्त्रता आन्दोलनका बारेमा जानकारी भयो। तर पनि गान्धीलाई आफ्नाबारेमा खासै थाहा नभएको प्रसंग आत्मकथामा उल्लेख गरेका छन्। दुई नितान्त फरक पृष्ठभूमि र क्षेत्रबाट उदाएका अनि विश्वव्यापी ख्याति कमाएका गान्धी र च्याप्लिनको भेट भयो। त्यो भेटले च्याप्लिनलाई ब्रिटिस उपनिवेशले सिर्जना गरेको आततायी अवस्थाका बारेमा आँखा खोल्ने काम गर्यो। च्याप्लिनगान्धीको त्यो भेटलाई कतिपय बेलायती पत्रिकाहरूले मुख्य समाचारका रूपमा स्थान दिएका थिए। गरिबी र अभावका कारण सानै उमेरमा अनगिन्ती ठक्कर खाए। लन्डन सहरका गल्लीहरूबाट उदाएका च्याप्लिन र भारतको स्वतन्त्रता आन्दोलनलाई दिशानिर्देश गरी रहेका गान्धी दुई विपरीत ध्रुव थिए। च्याप्लिनको विचारमा गान्धी आफूले जीवनमै भेटेकामध्ये सबैभन्दा मनोरञ्जक व्यक्ति थिए। आफ्नो समयमा सिनेमाको पर्दाहरूमा हास्य अभिनेताका रूपमा प्रभुत्व जमाएका च्याप्लिनको गान्धीप्रतिको धारणा मनोरञ्जकमा सीमित थिएन। आधुनिक जीवनशैलीका कारण मानवजाति यान्त्रिकीकरणतर्फ उन्मुख भइरहेको थियो। सोही यथार्थप्रतिको गान्धीको अवधारणाले च्याप्लिन प्रभावित भएका थिए। च्याप्लिनले आत्मकथामा गान्धीसँगको भेटले उनलाई आधुनिकताले मान्छेलाई मेसिनमा रूपान्तरण गरेको थियो। यसको अमानवीय प्रभावका बारेमा चलचित्र बनाउन प्रेरित गरेको कुरा स्वीकार गरेका छन्। गान्धीसित भेटको ठीक पाँच वर्षपछि च्याप्लिनले मोर्डन टाइम्स सिनेमा निर्माण गरे। आधुनिकताले मान्छेलाई संवेदनहीन यन्त्रमा परिणत गरेको मान्यता गान्धी राख्थे। गान्धीको यही विचारलाई च्याप्लिनले पर्दामा उतारेका थिए, मोर्डन टाइम्स मा। आधुनिक समयमा मान्छे र मेसिनबीचको सम्बन्धका बारेमा गान्धी दर्शनबाट प्रभावित थिए च्याप्लिन। उनले निर्माण गरेको मोर्डन टाइम्स चलचित्रको इतिहासमै लोकप्रिय र महत्त्वपूर्ण कार्यमा गनिन्छ। गान्धीसितको भेटपछि च्याप्लिनले सार्वजनिक रूपमै ब्रिटिस उपनिवेशविरुद्ध गान्धीको अहिंसात्मक आन्दोलनको समर्थन जनाए। यसरी जीवनपर्यन्त गान्धीप्रति श्रद्धा दर्शाए। सन् १९३१ मा चार्ली च्याप्लिन र महात्मा गान्धीको भेट भयो। लन्डनको त्यो प्रसिद्ध ठाउँलाई अहिले गान्धीच्याप्लिन मेमोरियल गार्डेनको नामले चिनिन्छ। कम्युनिस्ट भएको आरोप र निर्वासन सन् १९५२ मा रिलिज भएको आफ्नो चलचित्रलाई युरोपमा परिचित गराउन उनी पानीजहाजमा यात्रामा लागे। च्याप्लिनलाई अमेरिकी सरकारले उनको राजनीतिक आस्था र कम्युनिस्टहरूप्रति सहानुभूति रहेको भनी जहाजमै केरकार गर्यो। त्यति नै खेर, अमेरिकी सरकारले लामो समयदेखि च्याप्लिनको कम्युनिस्ट पार्टी अफ अमेरिका (सीपीयूएसए)सितको सम्बन्धका विषयमा अनुसन्धान गरिरहेको रहस्य खुल्यो। हलिउडभित्र पनि च्याप्लिनको सीपीयूएसएसितको सम्बन्धका विषय अमेरिकी सरकारले अनुसन्धान थाल्यो। तर च्याप्लिनको कम्युनिस्ट पार्टीसित आबद्धता र उनको वामपन्थीहरूलाई गरेको योगदान पुष्टि गर्न कोही साक्षी उपलब्ध भएनन्। पहिलो विश्वयुद्धको समाप्तिपछि र सन् १९२० को दशकमा पश्चिमी मुलुकहरूले आर्थिक महामन्दीको संकट बेहोरे। फलस्वरूप युरोपमा आक्रामक राष्ट्रवादको जन्मियो। आर्थिक महामन्दी अनि यसले सिर्जना गरेको संकट र चरम नैराश्यताले जर्मनीमा नाजी र एडोल्फ हिटलरको उदय भयो। च्याप्लिनको द ग्रेट डिक्टेटर मा त्यो बेलाको युरोप छ। अमेरिका र युरोपमा औद्योगिकीकरणले जन्माएको कामदार वर्ग र त्यो वर्गभित्रको पनि विपन्न र उत्पीडितको व्यथा थियो। त्यसलाई उनले अधिकांश कथावस्तुहरूमा समेटेका कारण अमेरिकी सरकारको कम्युनिस्ट बिल्ला सधैंं भिर्न पर्यो। गान्धीको विचारबाट प्रभावित भई च्याप्लिनले निर्माण गरेको मोर्डन टाइम्स ले पुँजीवादी औद्योगिकीकरणले निम्त्याएको मान्छेको यान्त्रिक जीवनशैलीको आलोचना गरेको छ। समाजको मेसिनप्रति पूर्ण निर्भरताको चित्रण गरिएको थियो त्यो सिनेमा। जसलाई अमेरिकामा कम्युनिस्टहरूप्रति सहानुभूति दर्शाएको भनेर च्याप्लिनमाथि आरोप लागेको थियो। सन् १९४२ मा एउटा पत्रिकालाई दिएको अन्तर्वार्तामा च्याप्लिनले आफू कम्युनिस्ट नभएको धारणा व्यक्त गरे। साथै अन्यायमा परेका कामदार र उत्पीडितहरूको पक्षमा बोल्दा कसैले आफूलाई प्रोकम्युनिस्ट भन्छ भने त्यसले फरक नपर्ने धारणा पनि राखे। सन् १९५० को दशकमा अमेरिका र सोभियत संघबीचको शीतयुद्धले गति लिइरहेको पृष्ठभूमिी्मा अमेरिकाले देशभित्र र बाहिर कम्युनिस्टप्रति सहानुभूति राख्नेहरूको व्यापक खोजी र अनुसन्धान थाल्यो। हलिउडमा चर्चाको शिखर चुमिसकेका च्याप्लिन यो खोजतलास बाट अछुतो रहन सकेनन्। खासमा आफ्ना सिर्जनामा च्याप्लिनले दर्शाएको सहानुभूति कम्युनिस्टप्रति थिएन। बरु औद्योगिक पुँजीवादले निर्माण गरेको गरिब ट्र्याम्पहरूप्रति थियो। ट्र्याम्प च्याप्लिनको विम्बात्मक अभिव्यक्ति थियो। मान्छेलाई मेसिनमा परिणत गरिरहेको समाजप्रति उनको विद्रोह थियो। च्याप्लिनले आफ्ना सिनेमाहरूमार्फत प्रस्तुत गरिएका सामग्री र धारणाहरू खुलेर व्यक्त गरेका थिए। त्यही कारण उनीमाथि कम्युनिस्ट प्रोपोगान्डाको प्रवक्ता भएको आरोप लाग्यो। र, अन्ततः उनी बाँकी जीवन स्विट्जरल्यान्डमा निर्वासनमा बिताउनु पर्ने बाध्यतामा पुगे। विचारमा दृढ च्याप्लिनले आफूमाथि लागेका झुटा लान्छनाहरूको प्रतिरक्षा गर्नुभन्दा सपरिवार स्विट्जरल्यान्ड बसाइँसराइ गर्ने निर्णयमा पुगे। तत्पश्चात् स्विट्जरल्यान्डमा निर्वासित जीवन बिताइरहेका च्याप्लिन २० वर्षपछि सन् १९७२ मा एक पटक मात्र ओस्कार सम्मान लिन अमेरिका गए। द ग्रेट डिक्टेटरको सन्देश सिनेमाको माध्यमले मनोरञ्जनको संसारमा व्यावसायिक सफलतासँगै प्रसिद्धि कमाएका च्याप्लिनले सन् १९४० मा द ग्रेट डिक्टेटर सिनेमा रिलिज गरे। च्याप्लिनका सिनेमामध्ये द ग्रेट डिक्टेटर उनको पहिलो साउन्ड प्रविधिसहित चलचित्र र व्यावसायिक रूपमा सबैभन्दा सफल काम थियो। पहिलो विश्वयुद्धको समाप्तिपछि र सन् १९२० को दशकमा पश्चिमी मुलुकहरूले आर्थिक महामन्दीको संकट बेहोरे र यसको फलस्वरूप युरोपमा आक्रामक राष्ट्रवादको जन्म भयो। आर्थिक महामन्दी अनि यसले सिर्जना गरेको संकट र चरम नैराश्यताले जर्मनीमा नाजी र एडोल्फ हिटलरको उदयलाई सम्भव तुल्याएको थियो। च्याप्लिनले द ग्रेट डिक्टेटर मा त्यो बेला युरोपमा आफ्नो प्रभाव जमाउन थाल्यो। त्यही हिटलरको नाजीवाद र बेनितो मुसोलिनीको फासीवादको खुलेर निन्दा गरेका छन्। हिटलरमाथि व्यंग्य गरेर बनाइएको द ग्रेट डिक्टेटर मा च्याप्लिन आफैं हिटलरको पहिरन र हाउभाउमा देखिएका थिए। अमेरिका र बेलायतमा सुपरहिट भएको यो सिनेमाले युद्धले निम्त्याउने त्रासदी र पीडालाई दर्शाएको छ। लहडको महत्त्वाकांक्षाले जन्माउने तानाशाहहरूविरुद्ध शान्तिपूर्ण विरोधमा उभिन मानवजातिलाई सन्देश दिएको छ। सबैभन्दा प्रसिद्ध आफ्नो सिर्जना द ग्रेट डिक्टेटरमा हिटलरविरुद्ध खरो प्रस्तुतिमा देखिएका च्याप्लिन र हिटलरबीच केही अनौठा संयोग थिए। च्याप्लिन र हिटलरको जन्म एकै वर्ष एक हप्ताको अन्तरालमा भएको थियो। च्याप्लिनले जन्माएको ट्र्याम्प पात्र र हिटलरको जुँगा अनि हाउभाउहरूमा समानता थिए। च्याप्लिन आफैं द ग्रेट डिक्टेटर मा हिटलरको दुरुस्तै देखिएका छन्। तर, पर्दामा र पर्दा बाहिर उनले मानवता, प्रेम, करुणा र समानताको वकालत गरिरहे। विपरीत ध्रुवका हिटलरले युद्ध, ध्वंस र नश्लवादको प्रतिनिधित्व गरे। च्याप्लिन आफ्नो समयका प्रतिभावान् कलाकार, सर्जक, फिल्म निर्माता त थिए नै तर सबैभन्दा महत्त्वपूर्ण भूमिका उनले एउटा मानवतावादीका रूपमा निर्वाह गरे। २०औं शताब्दीमा च्याप्लिनले मौन चलचित्रहरूको सहयोगले दिलाएको मनोरञ्जन र आजका दिनमा हामी सबैले उपयोग गरिरहेको श्रव्यदृश्य प्रविधिबाट प्राप्त मनोरञ्जनमा आकाशजमिनको फरक होला। तर, मानवतालाई केन्द्रमा राखेर उनले दिएको कालजयी सन्देश भने सधैं अमर रहनेछ।"
मलेसियाबाट अपाङ्ग शरीर लिएर फर्किएका तामाङको परिवारलाई आर्थिक सहयोग,"विराटनगर : मलेसियाबाट अपाङ्ग शरीर लिएर घर फर्किएका विराटनगर महानगरपालिका१६ का अर्जुन तामाङको परिवारलाई शुक्रबार आर्थिक सहयोग गरिएको छ। सामुदायिक सेवा केन्द्र रानी विराटनगरले आयोजना गरेको नयाँ वर्षको शुभकामना आदानप्रदान तथा शान्ति सुरक्षा विषयक अन्तरसंवाद कार्यक्रमको अवसरमा तामाङको परिवारलाई सहयोग रकम हस्तान्तरण गरिएको हो। केन्द्रका सचिव अर्जुन क्षेत्रीले तामाङ परिवारलाई १५ हजार १ सय १ रूपैयाँ सहयोग गरिएको जानकारी दिए। उनका अनुसार वैदेशिक रोजगारीमा मलेसियामा रहँदा लडेर शारीरिक अपाङ्गता हुन पुगेका तामाङको परिवारलाई केन्द्रका तर्फबाट सहयोग गरिएको हो। तामाङ आपांग शरीर लिएर १० वर्षअघि घर फर्किएका हुन्। उनको शरीरका धेरै अंग चल्दैनन्। पारिवारिक आर्थिक अवस्था एकदमै कमजोर रहेको क्षेत्रीले बताए। कार्यक्रमको अवसरमा मोरङ प्रहरी प्रमुख एसपी शान्तिराज कोइरालालाई स्वागतसमेत गरिएको छ। खादा र माला लगाएर स्थानीयले उनलाई स्वागत गरेका हुन्। सेवा केन्द्रका पदाधिकारीसहित कार्यक्रममा नागरिक समाजका अगुवा, बुद्धिजिवी, समाजसेवी र स्थानीयको उपस्थिति थियो। कार्यक्रमका सहभागीले स्थानीयस्तरको शान्ति सुरक्षाको अवस्था, सीमा क्षेत्रबाट हुने अवैध गतिविधी, चोरीलगायतका घटना, लागूऔषधको ओसारपसार एवं सेवन र विभिन्न खालका अपराध नियन्त्रणलाई प्राथमिकतामा राख्न एसपी कोइराला सक्षम आग्रह गरेको केन्द्रका अध्यक्ष किशोर सुब्बाले जानकारी दिए। उनका अनुसार स्थानीयले शान्ति सुरक्षाको अवस्था मजबुत बनाएर लग्नुपर्ने, सीमामा हुने अवैध धन्दा रोक्नुपर्ने, सवारीसाधनमाथि चेकजाँच बढाउनुपर्ने लगायतका माग पनि राखेका छन्। उनीहरुले सामान्य कुरालाई लिएर पनि समुदायमा वैमनश्यता र झैझगडा बढ्दै गएको प्रति चिन्ता व्यक्त गरे। समाजलाई एकतावद्ध बनाउनका लागि प्रहरी र समुदाय मिलेर विशेष भूमिका खेल्नुपर्नेमा उनीहरुको जोड छ। मोरङ प्रहरी प्रमुख एसपी कोइरालाले प्रहरी अहिले आसन्न स्थानीय तह निर्वाचनको सुरक्षामा केन्द्रित रहेको जानकारी दिएका छन्। शान्ति सुरक्षा र अपराध नियन्त्रण तथा अनुसन्धानको नियमित कामसंगै चुनाव लक्षित सुरक्षा व्यवस्थामा प्रहरी केन्द्रित छ, उनले भने, सुरक्षा व्यवस्था मजबुत बनाएर अपराधरहित समाज निर्माणका लागि प्रहरीले विशेष भूमिका खेल्ने छ। स्थानीयलाई आश्वास्त पार्दै एसपी कोइरालाले भने, तपाईंहरु ढुक्क हुनु होस्, कानुन कार्यान्वयन गर्दै शान्ति सुरक्षाको अवस्था सदृढ बनाउने र आफ्नो जिम्मेवारी पूरा गर्ने सवालमा प्रहरीबाट कुनै कमीकमजोरी हुने छैन। अपराध नियन्त्रण र अनुसन्धानका लागि समुदायबाट पूर्ण साथ र सहयोग प्रहरीलाई आवश्यक पर्छ।"
काठमाडौंका महर्जन ब्राउन सुगर र नाइट्रोसनसहित पक्राउ,विराटनगर : काठमाडौंका एक व्यक्ति विराटनगरबाट लागुऔषध ब्राउन सुगर (खैरो हेरोइन) र नाइट्रोसनसहित पक्राउ परेका छन् । काठमाडौं महानगरपालिका२ का ३६ वर्षीय राजु महर्जनलाई लागुऔषध ब्युरो विराटनगर र इलाका प्रहरी कार्यालय रानीको टोलीले पक्राउ गरेको हो । भारतको जोगवनीबाट लागुऔषध लिएर आउँदै गरेको अवस्थामा विराटनगर महानगरपालिका१५ स्थित भन्सार कार्यालयको १ नम्बर ढाटबाट महर्जनलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार पक्राउ परेका महर्जनको साथबाट १० ग्राम ९८ मिलिग्राम ब्राउन सुगर र २० चक्की नाइट्रोसन बरामद भएको छ । पैदल रहेका उनलाई नियन्त्रणमा लिएर शरीर खानतलासी गर्दा साथबाट लागुऔषध बरामद भएको श्रेष्ठले बताए । उनका अनुसार महर्जनविरुद्ध लागुऔषध ऐनअन्तर्गतको मुद्दा चलाउन अदालतबाट शुक्रबार म्याद थप गरेर अनुसन्धानको बाँकी प्रक्रिया अघि बढाइएको छ ।
सडक मर्मतको माग राख्दै चरणवद्ध आन्दोलन सुरु,"तनहुँ : घाम लाग्दा धुलो र पानी पर्दा हिलो हुँदै आएको पृथ्वीरामार्ग अन्तर्गत गाछेपानीकोत्रे सडक खण्डकको मर्मत सुधारमा सधैं बेवास्ता गरिएको भन्दै स्थानीयवासी आन्दोलित भएका छन्। पानी पर्दा हिलाम्मे र घाम लाग्दा धुलाम्मे हुने सडकको अवस्थाले यहाँका स्थानीयवासी आजित छन्। सडकको धुलो खाना पकाउने भान्छा, सुत्ने बिस्तारा र कोठा कोठासम्म पुग्ने गर्दा आफूहरुको स्वास्थ्य बिग्रिदै गएको स्थानीय बताउँछन्। शुक्रबार सडक मर्मतका लागि सम्बन्धीत निकायको ध्यानाकर्षण गर्न १५ मिनेट राजमार्ग बन्द गराएका छन्। बाटो स्तरोन्नति नभएसम्म आफूहरुको आन्दोलन चलिरहने संघर्ष समितिका संयोजक ठाकुर खनालले बताए। उनका अनुसार शुक्रबार कोत्रे चोकमा दिउँसो १ बजेपछि १५ मिनेट राजमार्ग बन्द गरिएको थियो। शनिबार दिउँसो साढे १ बजे शुक्लागण्डकी नगरपालिका२ हलेदीमा ३० मिनेट र आइतबार गााछेपानीमा एक घण्टा राजमार्ग बन्द गर्ने संघर्ष समितिको तयारी छ। यति गर्दा पनि मर्मत सुधारको काम सुरु नभए राजमार्ग नै ठप्प पार्ने स्थानीयले चेतावनी दिएका छन्। आफूहरुले स्थानीय सरकार, प्रदेश सरकार र सडक डिभिजन कार्यालय सबैलाई गुहार्दा पनि समस्याको समाधान नभएपछि बाध्य भएर बन्द गर्नु परेको स्थानीय युवा शंकर पन्तले बताए। स्थानीय व्यापारी सिर्जना खनालले आफूहरुको पीडा कसैले नबुझेको गुनासो गछिन्। खनालले अहिलेको चुनावमा कुनै पनि राजनीतिक दल र पार्टी नेता भोट माग्नका लागि योग्य नभएको भन्दै गाछेपानीदेखि कोत्र क्षेत्रमै नआउन नेताहरुलाई चेतावनी दिइन्। सरकारले आफूहरुलाई पशुको जस्तो व्यवहार गरेको उनको भनाई छ। पर्यटकीय सहर पोखरा जोड्ने सडक खण्डको यो दुरावस्था देख्दा समेत मर्मतका लागि कुनै पहल नभएकोमा पर्यटन व्यवसायीहरु पनि आक्रोशित छन्। सडक डिभिजन कार्यालय तनहुँले भने मुग्लिङ पोखरा ६ लेनको बाटो निर्माण सुरु भएको र राजमार्गको सम्पुर्ण जिम्मा निर्माण आयोजना कम्पनीलाई दिइएकाले कार्यालय केही गर्न नम्लिने बताउँदै आएको छ। यता आयोजना कम्पनीले तत्कालै काम सुरु हुन्छ भन्दै जनतालाई झुक्याउँदै आएको छ।"
नवौं राष्ट्रिय खेलकुदमा ३८ खेल,"काठमाडौं : गण्डकी प्रदेशमा हुने नवौं राष्ट्रिय खेलकुदमा ३८ खेल समावेश गरिएको छ। राष्ट्रिय खेलकुद परिषद् (राखेप) का सदस्यसचिव टंकलाल घिसिङले शुक्रबार पत्रकार सम्मेलनमार्फत ३६ खेलको प्रतियोगिता र २ प्रदर्शनी खेल समावेश गरिएको बताए। आठौं राष्ट्रिय खेलकुदमा प्रतिस्पर्धा भएका ३५ खेललाई निरन्तरता दिँदै रग्बी सेभेन ए साइड थपिएको छ। प्रदर्शनी खेलमा ठेलो र क्यानोइङ छन्। राखेपले ११२औं बोर्ड बैठकको निर्णाय सार्वजनिक गर्न पत्रकार सम्मेलन गरेको थियो। खेलकुद मन्त्री महेश्वरजंग गहतराजको अध्यक्षतामा शुक्रबार सिंहदरबारस्थित खेलकुद मन्त्रालयको सभाहलमा राखेपको बोर्ड बैठक बसेको थियो। २०७५ सालपछि पहिलोपटक बोर्ड बैठक बसेको हो। सदस्यसचिव घिसिङले नवौं राष्ट्रिय खेलकुदमा अनुमानित ६ हजार ८ सय खेलाडी, एक हजार प्रशिक्षक, पाँच सय व्यवस्थापक, १ सय १४ संघका प्रतिनिधि र एक हजार निर्णायक सहभागी हुने जानकारी दिए।"
अमेरिकी सांसद्ले भेटे प्रधानमन्त्री देउवा,"काठमाडौं : नेपाल भ्रमण रहेको अमेरिकी सांसदको टोली प्रधानमन्त्री शेर बहादुर देउवालाई भेट गरेका छन्। सिनेटर किर्स्टन जिलीब्रान्डको नेतृत्वमा चार सिनेटरहितको उच्चस्तरीय संसदीय टोलीले शनिबार बिहान प्रधानमन्त्री देउवालाई भेटेका हुन्। भेटका क्रममा नेपाल र अमेरिकी सम्बन्ध, जलवायुका मुद्दा, बहुआयामिक साझेदारी लगायतका विषयमा छलफल भएको छ। भेटपछि प्रधानमन्त्री देउवाले ट्वीट गर्दै अमेरिकी सांसद्लाई नेपालमा स्वागत गर्न पाउँदा आफू खुसी भएको जनाएका छन् । भेटमा नेपालका लागि अमेरिकी राजदूत र्यान्डी बेरीसमेत सहभागी थिए। सोहि टोलीले शनिबार बिहान परराष्ट्र मन्त्री नारायण खड्कासँग भेटवार्ता गरेको थियो । उक्त भेटमा द्वीपक्षीय सम्बन्ध, आर्थिक सहायता लगायतको विषयमा छलफल भएको थियो। भ्रमण टोलीमा शेल्डन व्हाइटहाउस, कोरी बुकर, मार्क केली र प्रतिनिधिसभा सदस्य मोन्डेयर जोन्स रहेका छन्। उनीहरू पोल्यान्ड, युएई, जर्मनी र भारतको ९ दिने भ्रमण सकेर शुक्रबार नेपाल आइपुगेका हुन्। उनीहरु आइतबार फर्कनेछन् ।"
अपमानजनक व्यवहार कसुरमा विप्लवका तीन कार्यकर्ता पक्राउ,"जाजरकोट : अपमानजनक व्यवहार कसुर मुद्धामा फरार रहेका विप्लव नेतृत्वको नेकपाका तीन जना कार्यकर्ता पक्राउ परेका छन्। प्रहरीले भेरी नगरपालिका १ पिपे निवासी डिलबहादुर राना, कुशे ५ का गोविन्द चन्द र भेरी नगरपालिका ७ पुन्मका दिपेन्द्र सिंहलाई पक्राउ गरेको हो। उनीहरुमाथि गत फागुन ३० गते जिल्ला स्वास्थ्य सेवा कार्यालय जाजरकोटका निमित्त स्वास्थ्य व्यवस्थापक टिकाराम जैसीलाई कार्यकक्षमा बसी रहेको अवस्थामा कालोमोसो दली जुत्ताको माला लगाएको आरोप लागेको छ। राना नेकपा विप्लवको भातृ संगठन युवा संगठनका जिल्ला अध्यक्ष हुन् भने चन्द सोही संगठनका जिल्ला इन्चार्ज हुन्। सिंह अखिल क्रान्तिकारी विद्यार्थी संगठनका जाजरकोट संयोजक हुन्। घटना सम्बन्धमा उनीहरुमाथि अपमानजनक व्यवहार सम्बन्धी कसुर मुद्दा दर्ता भएर अनुसन्धान भइरहेको छ। घटनामा संलग्न तीनै जनाहलाई अनुसन्धानका लागि जिल्ला अदालतबाट पाँच दिनको म्याद दिएको छ। हिरासतमा राखेर छानवीन भइरहेको जिल्ला प्रहरी प्रमुख डीएसपी सन्तोष निरौलाले बताए।"
प्रदेशको 'ह्वीप'पछि झिमरुकमा तीव्र असन्तुष्ट : कार्यकर्ता भन्छन् यतैमात्र 'ह्वीप' किन ?,"प्यूठान : स्थानीयस्तरमा मित्रवतरुपमा एक्लाएक्लै चुनाव लड्ने लिखित सहमती गरिरहेका बेला लुम्विनी प्रदेशस्तरीय गठबन्धनले पदको भागवण्डासहित ह्वीप जारी गरेपछि झिमरुक गाउँपालिकामा तीव्र असन्तुष्टि देखिएको छ। राष्ट्रिय जनमोर्चा केन्द्रभागमा राखेर गरिएको ह्वीप जनताको जनमत अनुसार नभएको सत्ता गठबन्धनका नेता तथा कार्यकर्ताहरुले प्रतिक्रिया दिएका छन्। ऐरावतीमा गाउँपालिकामा पनि एक्लाएक्लै चुनाव लड्ने गठवन्धनमा सहमती भएको छ,नेपाली कांग्रेस झिमरुक४ का नेता जगत जिसीले भने,त्यहाँ ह्वीप नहुने झिमरुकमा हुने यो कस्तो खालको तानाशाही हो ? उनले तल्लो तहमा कार्यकर्ताहरुको भावना नबुझी माथिबाटै लाद्न खोजिनु राम्रो नभएको प्रतिक्रिया दिए। गठबन्धन हुनुपर्छ त्यसमा हाम्रो आपत्ती छैन्,जिसीले भने,तर जबरजस्ती ह्वीप लगाउनु जनभावना अनुसार छैन। लुम्विनी प्रदेशस्तरीय गठवन्धनले शुक्रबार साँझ झिमरुकमा राष्ट्रिय जनमोर्चालाई गाउँपालिका अध्यक्षसहित चार वटा वडा अध्यक्ष, नेकपा माओवादी केन्द्रलाई उपाध्यक्षसहित एक वटा वडा अध्यक्ष र नेपाली कांग्रेसलाई तीन वडा अध्यक्ष पाउने गरी भागबन्डा गरेर परिपत्र गरेको हो। परिपत्र सार्वजनिक भएलगत्तै झिमरुक क्षेत्रमा यसको चर्को विरोध सुरु भएको छ। देशभरीमै झिमरुकमा मात्र किन ह्वीप जारी गर्नुपर्ने अवस्था आयो?,अखिल क्रान्तिकारीका केन्द्रीय उपाध्यक्ष एवं झिमरुकबासी माओवादीका यूवा नेता मिलन एमसीले भने,यस्तो खालको अवस्थाले गठवन्धनमै समस्या आउने देखिन्छ। झिमरुक बाहेक प्यूठानका अन्य कुनैपनि स्थानीय तहमा प्रदेश र केन्द्रले ह्वीप गरेको छैन्। समान अवस्था रहेको ऐरावतीमा सबै दल एक्लाएक्लै लड्ने अवस्था सृजना भएको ऐरावती गाउँपालिका उपाध्यक्ष एवं माओवादीका नेता बुद्ध बहादुर बस्नेतले जानकारी दिए। झिमरुक नेकपा मसालका महामन्त्रीको गृह गाउँपालिका पनि हो। उनी हाल ओखरकोटमै बसेर चुनावी रणनीति बनाइरहेका छन्। नेकपा मसला यसपालीको निर्वाचनमा देशभरमै झिमरुक गाउँपालिकालाई आफ्नो अस्तित्वका रुपमा जोगाउन चाहान्छ। महामन्त्रीकै गाउँ भएकाले पनि झिमरुकको सत्ता पूनः आफ्नो नेतृत्वमा लिन मसाल र त्यसको चुनावी मोर्चा राजमोको जोड छ। तर, त्यो जोड मसाल बाहेकका दल नेपाली कांग्रेस, नेकपा माओवादी केन्द्र र एमालेले तोड्न चाहान्छन्। सत्ता गठवन्धनकै दलबाट पटकपटक मसालसँग चुनावी तालमेल नगर्ने लिखित निर्णय गर्दापनि मसालको जोडबलमै केन्द्र र प्रदेशले स्थानीय स्तरमा दबाव दिइरहेको नेताहरुले प्रतिक्रिया दिए। स्थानीय जनमत एकातिर छ, प्रदेशले निर्णय अर्को गर्छ,ओखरकोटका माओवादी समर्थक युवा प्रदिप जिसीले भने,स्थानीय चुनावमा स्थानीयकै भावना अनुसार पार्टीले ह्वीप लगाउनुपर्छ। कुनै ठाउँ विशेषलाई मात्र टार्गेट गरेर यस्तो गरिनुहुँदैन्, सबै ठाउँमा भएको भए यहाँका जनताले चित्त बुझाउने थिए। जनताको अभिमतलाई कुण्ठित नगरी विवेकपूर्ण निर्णय गर्न समेत उनले नेतृत्वलाई सुझाए। जिल्लामा भागबन्डा मिलाउन नसकेपछि प्रदेशबाट परिपत्र आएको नेपाली कांग्रेस प्यूठानका सभापती विष्णुकुमार गिरीले जानकारी गराए। झिमरुकमा मात्र परिपत्र किन? भन्ने प्रश्नमा गिरीले जवाफ दिए,सायद आफ्नो वर्चश्व कायम राख्नका लागि राजमोका साथीहरुको रिर्पोटिङका आधारमा प्रदेशले निर्णय गरेको हुनसक्छ।"
भैरहवामा जजिरा एयरको पहिलो अन्तर्राष्ट्रिय उडान हुने,"काठमाडौं : बिहीबारदेखि विधिवतरुपमा सञ्चालन भएको भैरहवास्थित गौतमबुद्ध अन्तर्राष्ट्रिय विमानस्थलमा जजिरा एयरलाइन्सले बुद्धपूर्णिमाकै दिन कुवेतबाट २७८ यात्रु बोक्न सक्ने क्षमताको न्यारोबडी जहाजले उडान भर्ने भएको छ। उक्त दिन जजिराको न्यारोबडीले आफ्नो जहाजमार्फन यात्रुल्याई गौतमबुद्ध विमानस्थलमा अवतरण गर्ने भएको छ। त्यसको भोलिपल्ट बिहान २:३० बजेको समयमा नेपालबाट ३० यात्रुभन्दा बढी बोकी कुवेतका लागि उडान भर्ने योजना रहेको नेपाल नागरिक उड्डयन प्राधिकरणले जनाएको छ। त्यसपछि साताको तीन दिन (सोमबार, बुधबार र शुक्रबार) नियमित उडान भर्ने गरी प्रक्रिया अगाडि बढाइसकेको र आफ्नो ट्राभलले यताबाट जाने ३० यात्रुको बुकिङ गरिसकेको उद्योग वाणिज्य सङ्घ सिद्धार्थनगरको पर्यटन विभाग प्रमुख सञ्जय बजिमयले जानकारी दिए। पुरानो विमानस्थलमा अहिले दैनिक २४ जहाजले उडान भर्छन्। एउटा मात्र रनवेले कारण ट्राफिक जाम हुनेगरेकाले जाम व्यवस्थापन गर्न अन्तर्राष्ट्रिय विमानको उडानलाई रातिको समयमा राखिएको उक्त अन्तर्राष्ट्रिय विमानस्थलका महाप्रबन्धक गोविन्द दाहालले बताए। उनका अनुसार जजिराको उडान हुने खबरले व्यवसायी उत्साहित देखिएका छन्। भैरहवास्थित गौतम बुद्ध अन्तर्राष्ट्रिय विमानस्थलमा सानाठूला गरी दैनिक पाँच अन्तर्राष्ट्रिय उडान एकैचोटी भर्नसक्ने तीन हजार ५०० मिटर लामो धावनमार्ग भएकाले उडान अवतरणमा सहज हुने अपेक्षा लिइएको नेपाल नागरिक उड्डयन प्राधिकरणका महानिर्देशक इञ्जिनियर प्रदीपकुमार अधिकारीले बताए। उनले भने, धावनमार्ग लामो र साना ठूला गरी दैनिक पाँच वटा अन्तर्राष्ट्रिय उडान भर्न सकिने भएकाले यहाँ सहज हुने छ। संस्कृति, पर्यटन तथा नागरिक उड्डयनमन्त्री प्रेमबहादुर आलेले भैरहवामा रहेको गौतमबुद्ध अन्तर्राष्ट्रिय विमानस्थल सञ्चालनका लागि चाँडो पहल गर्न निर्देशन दिएसँगै नेपाल नागरिक उड्डयन प्राधिकरणले बिहीबारदेखि नयाँ निर्माण गरिएको उक्त विमानस्थल विधिवत्रुपमा सञ्चालन गरेको थियो। उक्त विमानस्थलमा अब ठूला जहाजले आन्तरिक तथा अन्तर्राष्ट्रिय उडान तथा अवतरण गरे यहाँ पर्यटक भित्रिन सक्ने भन्दै स्थानीयमा खुसियाली छाएको बताइएको छ। उक्त विमानस्थल सञ्चालन भएसँगै काठमाडौँको त्रिभुवन अन्तर्राष्ट्रिय विमानस्थलको एअर ट्राफिक पनि घट्ने अनुमान गरिएको छ। उक्त विमानस्थल सञ्चालन भएसँगै अब अर्को ठूलो अन्तर्राष्ट्रिय विमानस्थल पोखरा पनि सञ्चालनमा ल्याउने तयारी भइरहेको नेपाल नागरिक उड्डयन प्राधिकरण (क्यान) ले जनाएको छ। रासस"
पाँच दलीय गठबन्धनले फेरिएको जनाधार,"जनकपुरधाम : सत्तारुढ पाँच दलीय गठबन्धनले महानगरपालिका तथा उपमहानगरपालिकाको भागबण्डा केन्द्रियस्तरमा मिलाएको छ। सत्तारुढ गठबन्धनको मधेश प्रदेशमा दलहरुमा नेपाली कांग्रेस र जसपाको बलियो अंकगणित छ। सत्तारुढ दलबीच उपमहानगर र महानगरको भागबण्डा मिलाएपछि गठबन्धनमा आवद्ध दलहरु उत्साहित छ भने केही स्थानमा रुष्ट छन्। गठबन्धनका कारण सबैभन्दा बढी असन्तुष्टि मधेश प्रदेशमा सबैभन्दा ठूलो शक्तिको रुपमा रहेको नेपाली कांग्रेसभित्र देखिएको छ। सत्तारुढ गठबन्धनभित्र असन्तुष्टि बढिरहेको समयमा यसको फाइदा उठाउने रणनीतिमा एमाले र लोकतान्त्रिक समाजवादी पार्टी (लोसपा) रहेको छ। सोही रणनीति अनुरुप एमाले र लोसपाले ठाउँठाउँमा गठबन्धन गरेर चुनावी प्रतिस्पर्धामा उत्रिने रणनीतिमा रहेका छन्। सत्तारुढ दलबीच विभिन्न महानगर तथा उपमहानगरमा भएको गठबन्धनपछि मधेशमा जनमतको विश्लेषण शुरु भएको छ। गठबन्धनभित्र अन्तरघात नभए कांग्रेस र जसपा फेरि मधेशमा कांग्रेस र जसपा थप सशक्त हुने आँकलन राजनीतिक विश्लेषकहरुको छ। त्यसपछि मात्रै माओवादी, लोसपा, एमालेको नम्बर आउन सक्छ। तर स्थानीयस्तरमा चुलिएको विवादले गठबन्धन भित्र अन्तरघात हुने कतिपयको विश्लेषण हुन थालेको छ। एमालेबाट अलग्गिएर बनेको एकीकृत समाजवादीले पनि मधेशमा आफ्नो शक्ति मजबुत रहेको दावी गरिरहेको छ। तर उसको जनाधारको परीक्षण पहिलो पटक अब हुने स्थानीय तहको निर्वाचनबाट हुँदैछ। मधेशमा रहेको विरगञ्ज महानगरपालिकामा २०७४ सालको निर्वाचनमा तत्कालिन संघीय समाजवादी फोरमबाट विजय सरावगी विजयी भएका थिए। उनले १९ हजार ३ सय ९३ मत प्राप्त गरेका थिए। उनको निकटतम प्रतिद्वन्द्वी रहेको कांग्रेसका अजयकुमार द्विवेदीले १७ हजार १ सय ९७ मत ल्याएका थिए भने तत्कालिन राष्ट्रिय जनता पार्टी (राजपा)का राजेशमान सिंहले १२ हजार १६५, तत्कालिन फोरम लोकतान्त्रिकका विमल श्रीवास्तवले ८ हजार ७ सय १, एमालेका बसरुद्धिन अन्सारीले ८ हजार ६ सय ८८ र माओवादीका रहबर अन्सारीले ८ हजार ३ सय ५ मत ल्याएका थिए। विरगन्जका नगरप्रमुख सरावगीलाई जसपाबाट फेरि नगर प्रमुखका लागि टिकट पाउने सम्भावना नदेखेपछि पार्टी नै परित्याग गरे। पछिल्लो निर्वाचनमा विरगन्ज महानगरपालिकामा एमाले पाँचौ दलको रुपमा रहेको थियो। तत्कालिन राजपा तेस्रो शक्तिको रुपमा रहेको थियो। यी दुबै दल तालमेल गरेर चुनावी प्रतिस्पर्धामा जाने सहमति गरे एमालेले नगरप्रमुख लोसपाले उपप्रमुख पाउने छ। सत्तारुढ गठबन्धन वीरगन्जमा चुनावी गठबन्धनपछि मजबुत स्थितिमा देखिएपनि एमाले र लोसपाबीचको तालमेलले खासै प्रभाव राख्दैनन्। सत्तारुढ गठबन्धनमा विरगन्ज महानगरपालिकामा भन्दा जनकपुरधाम उपमहानगरपालिकामा बढी किचलो छ। पछिल्लो स्थानीय तह निर्वाचनमा तत्कालिन राजपाबाट लालकिशोर साले २१ हजार ९सय ३ मत ल्याएर विजयी भएका थिए। उनका निटकतम प्रतिद्वन्द्वी नेपाली कांग्रेसका उम्मेदवार मनोजकुमार साहले ११ हजार १ सय ६४ मत ल्याएका थिए। नेकपा एमालेका लक्ष्मीनारायण भगतले ४ हजार ८ सय ६५, तत्कालिन संघीय समाजवादी फोरमले ३ हजार ६ सय १२ र माओवादी केन्द्रका उम्मेदवारले २ हजार १ सय २८ मत ल्याएका थिए। अहिले जनकपुरधामका नगरप्रमुख लालकिशोर साह जसपामा लागि सकेका छन्। तत्कालिन राजपा र तत्कालिन संघीय समाजवादी पार्टी मिलेर बनेको जसपा विभाजन भएपछि लालकिशोर जसपातर्फ लागेका थिए। जनकपुरधाम उपमहानगरपालिका सत्तारुढ गठबन्धनको भागबण्डामा जसपालाई परेपछि फेरि लालकिशोर नै जसपाबाट उम्मेदवारमा दोहोरिने सम्भावना प्रबल छ। नगरप्रमुख साह जसपामा प्रवेश गरेपनि कुनै कार्यकर्ता तत्कालिन राजपाबाट जसपामा उनीसँगै नआएकाले लालकिशोरलाई टिकेट दिन नहुने तर्क जसपाकै कतिपय कार्यकर्ताहरुको रहेको छ। जसपा विभाजन हुँदा जनकपुरधाममा जसपा लोसपाभन्दा पनि कमजोर शक्तिको रुपमा रहेको छ। गत स्थानीय तहको निर्वाचनमा तत्कालिन राजपाले २५ वटा पालिकामा जित निकालेको थियो। जसपा विभाजन हुँदा तत्कालिन राजपाबाट जितेका ७ जना प्रमुख तथा अध्यक्षले जसपा रोजेका थिए। लोसपासँग अहिले १७ पालिका प्रमुख तथा अध्यक्षहरु छन्। स्थानीय निर्वाचनमा आफ्नो शक्ति थप बढाउनका लागि गठबन्धनभित्र देखिएको असन्तुष्टिको फाइदा उठाउने रणनीति लोसपाको रहेको छ।"
समृद्धिका लागि समाजवादी अर्थ व्यवस्थाको खाँचो छ : नेपाल,काठमाडौं : नेपाल कम्युनिष्ट पार्टी (एकीकृत समाजवादी) का अध्यक्ष माधवकुमार नेपालले कम्युनिष्ट आन्दोलनको लक्ष्य समाजवादी व्यवस्थाका माध्यमबाट जनताको समृद्धि कायम गर्नुपर्ने बताएका छन् । नेपाल कम्युनिष्ट पार्टीको ७३ औँ स्थापना दिवसका अवसरमा पार्टीद्वारा शनिबार काठमाडौंमा आयोजित कार्यक्रममा उनले मुलुकमा समृद्धि कायम गरी जनताको सुखको आकाँक्षा पूरा गर्न समाजवादी अर्थ व्यवस्थाको खाँचो रहेको बताएका हुन् । पूर्वप्रधानमन्त्रीसमेत रहेका अध्यक्ष नेपालले व्यक्तिवादी चरित्रले भासिएको एमालेले मार्क्सवाद र लेलिनवादका आदर्शलाई त्यागेका कारण आफूहरुले सो पार्टीबाट विद्रोह गरी नयाँ दल स्थापना गरेको प्रष्ट पारे । पुष्पलालले स्थापना गरेको पार्टीमा गलत प्रवृत्तिले नेतृत्व गर्दा पुष्पलालले विद्रोह गरी पुनः कम्युनिष्ट आन्दोलनलाई रक्षा गर्न नयाँ पार्टी स्थापना गरेको स्मरण गर्दै उनले अहिले आफूले पनि कम्युनिष्ट आदर्शलाई जगेर्ना गर्न नेकपा (एकीकृत समाजवादी) पार्टी खोलेको बताए । अध्यक्ष नेपालले पार्टीले स्थापनाको छोटो कार्यकालमा अहिले देशभर जिल्ला कार्यसमिति निर्माण गरिसकेको उल्लेख गर्दै स्थानीय तहका साथै अधिकांश वडामा सङ्गठन विस्तार भएको जानकारी दिए । सो अवसरमा अध्यक्ष नेपालले राष्ट्रिय खेलकुद परिषद्का पूर्वउपाध्यक्ष तथा खेलाडी पिताम्बर तिम्सिनाको नेतृत्वमा १०० भन्दा धेरै कार्यकर्ता उक्त पार्टीमा प्रवेश गराए। पार्टीका उपमहासचिव डा विजय पौडेलले स्थानीय तह निर्वाचन लक्षित पार्टीको घोषणापत्रबारे जानकारी गराए। रासस
झापाकाे कचनकवलमा एमाले र कांग्रेसबीच गठबन्धन हुने,काठमाडौं : झापाको कचनकवल गाउँपालिकामा नेपाली कांग्रेस र नेकपा एमालेबीच गठबन्धन हुने भएको छ। गाउँपालिकाको अध्यक्ष कांग्रेसलाई र उपाध्यक्ष एमालेलाई दिनेगरी गठबन्धन बनेको हो। अध्यक्षमा कांग्रेसका कालेन्द्र राजवंशी र उपाध्यक्षमा एमालेका नवराज भट्टराई उठ्ने भएका छन्। कचनकवलमा कांग्रेस र एमालेबीच चुनावी गठबनधन बनेको एमाले जिल्ला अध्यक्ष दीपक कार्कीले बताएका छन्। उनले वडा अध्यक्ष र सदस्यहरुको भागबन्डाको विषयमा छलफल चलिरहेको बताए। कचनकवलमा राप्रपाको वर्चस्व तोड्न कांग्रेस र एमालेले गठबन्धन गरेका हुन्। राप्रपाका तर्फबाट बहालबाला अध्यक्ष अन्जार आलम र उपाध्यक्ष निमसरी राजवंशी उठ्ने भएका छन्।
सिन्धुलीमा एक करोड मूल्य बराबरको काठ बरामद,"सिन्धुली : सिन्धुलीमा ठूलो परिमाणमा सालको अवैध गोलिया काठ प्रहरीले बरामद गरेको छ। प्रहरीले अवैधरुपमा लुकाइ छिपाई जिल्ला बाहिर निकासी गर्न लागिएको अवस्थामा २ हजार २ सय ९७ क्यूफिट गोलिया काठ बरामद गरेको हो। हरिहरपुरगढी गाउँपालिका१ वाग्मती नदीको किनारमा घाटगद्दीमा रहेको साल तथा अन्य जातको अवैध गोलिया काठ फेला पारी २ हजार २ सय ९७ क्यूफिट गोलिया काठ बरामद गरेको प्रहरीले जनाएको छ। यो काठको मूल्य झण्डै एक करोड रुपैयाँबढी हुन आउँछ। बरामद भएको काठमा साल जातको १ सय ८० थान गोलियाको १ हजार ५सय ४५ क्यूफिट र अन्य जातको ७१ थान गोलियाको ७ सय ९१ क्यूफिट रहेको जिल्ला प्रहरी कार्यालय सिन्धुलीका प्रमुख (प्रहरी उपरिक्षक) विमल राज कडेलले जानकारी दिए। उनका अनुसार इलाका प्रहरी कार्यालय कपिलाकोटबाट खटिएको प्रहरी निरीक्षकको कमाण्डमा रहेको टोलीले अवैध काठ बरामद गरी आवश्यक कारवाहीका लागि मरिण वन डिभिजन सिन्धुलीलाई बुझाएको छ, उनले भने। स्थानीय सामुदायिक वन समूह र काठ व्यवसायी तथा कठ तस्करहरुको मिलेमतोमा यति धेरै ठूलो परिमाणमा काठ कटान गरी अवैध निकासा गर्न लागिएको हुन सक्ने प्रहरीको अनुमान छ। त्यस क्षेत्रमा यस अघिपनि अवैध काठ चोरी निकासी हुँदै आएको छ। उता डिभिजन वन कार्यालय मरिणका सहायक वन अधिकृत अभिमन्यु केसीले बरामद गरिएको काठका सम्बन्धमा आवश्यक अनुसन्धान थालिएको बताए। अवैध काठ चोरी निकासी हुँदै गरेको भन्ने खबरका आधारमा प्रहरी र हाम्रो संयुक्त गस्ति टोलीले काठ नियन्त्रणमा लिएको हो। उक्त काठका विषयमा स्थानीय सामुदायिक वन समूह, स्थानीय व्यक्तहरुहरुसंग सोधपुछ गरी अनुसन्धान थालिएको छ, उनले भने।"
जनकपुरधाम : लोसपाबाट चौधरी मेयरको उम्मेदवार,"जनकपुरधाम : लोकतान्त्रिक समाजवादी पार्टी (लोसपा) ले स्थानीय तह निर्वाचनका लागि जनकपुरधामको मेयरमा उम्मेवारको टुंगो लगाएको छ। जनकपुरधामको मेयरमा लोकतान्त्रिक समाजवादी पार्टीबाट मनोज चौधरीलाई टिकट दिने टुङ्गो लगाएको हो। लोसपाले मधेस प्रदेशको राजधानी जनकपुरधामका लागि मनोज चौधरीलाई मेयर पदको उम्मेदवार बनाएको छ। दुई दिनदेखि चलिरहेको पार्टीका शीर्ष नेताहरुको बैठकले उम्मेदवारको टुंगो लगाएको हो। त्यस्तै उसले उपमेयरका लागि रिता कुमारी मिश्रलाई टिकट दिएको छ। मेयरको टिकट पाएका चौधरी जनकपुर अञ्चल बस व्यवसायी संघका अध्यक्षसमेत हुन्। त्यस्तै मिश्र अघिल्लो निर्वाचनमा पनि जनकपुरधाम उपमहानगरपालिकाको उपमेयरमा निर्वाचित भएकी थिइन्। मेयरका लागि चौधरी सहित प्रदेससभा सदस्यसमेत रहेका परमेश्वर साह, संजय चौधरी, अमर पजियार र जानकीराम साहको नाम सिफारिस भएको थियो। टिकट पाउने संभावना नदेखेपछि जानकी राम केही दिनअघि एमाले प्रवेश गरेका थिए। उपमेयरका लागि मिश्रका साथै विभा ठाकुर, विभा पाण्डेलगायतको नाम सिफारिस भएको थियो। चौधरी लोसपाका वरिष्ठ नेता राजेन्द्र महतो निकट मानिन्छ भने रिता मिश्र अध्यक्ष महन्त ठाकुर निकटका व्यक्ति हुन्।"
निर्वाचनको तयारी तीव्र : संयुक्त निर्वाचन सञ्चालन केन्द्र कार्यान्वयनमा,"काठमाडौं : निर्वाचन आयोगले आसन्न स्थानीय तहको निर्वाचनका क्रममा आजदेखि संयुक्त निर्वाचन सञ्चालन केन्द्र (जेइओसी) कार्यान्वयनमा ल्याएको छ। आयोगको संयोजकत्वमा गृह मन्त्रालय, विभिन्न सुरक्षा निकाय र सम्बन्धित निकायका उच्चस्तरका प्रतिनिधि रहेको सो केन्द्र आज आयोगको कार्यालय बहादुरभवनमा प्रमुख निर्वाचन आयुक्त दिनेशकुमार थपलियाले शुभारम्भ गरेका थिए। यही वैशाख ३० गते हुने स्थानीय तहको निर्वाचनका लागि जारी भएको निर्वाचन अनुगमन निर्देशिका र सुरक्षा निर्देशिकाबमोजिम गठित सो केन्द्रबाट नियमित अनुगमन, सूचना आदानप्रदान र निर्वाचन तयारीका क्रममा हुने समस्या तत्काल समाधान गर्ने प्रबन्ध मिलाइएको छ। उक्त केन्द्रको संयोजकमा आयोगका सहसचिव शालिग्राम शर्मा पौडेल रहेका छन्। टिप्पणी र आदेश पर्खेर नबस्न निर्देशन प्रमुख आयुक्त थपलियाले यस केन्द्र सञ्चालनसँगै निर्वाचनको तयारी लगभग पूरा भएको सन्देश मिलेको र अब निर्वाचन हुने नहुने भन्ने शङ्कालाई थन्क्याइदिए हुने स्पष्ट गरे। उनले निर्वाचन व्यवस्थापन र सञ्चालनका लागि जिम्मेवारी र अधिकारका दृष्टिले केन्द्र माथिल्लो निकाय भएकाले कुनै समस्या आइपरेमा टिप्पणी र आदेश पर्खेर नबसी तत्काल सम्बोधन गर्न केन्द्रका अधिकारीलाई निर्देशन दिए। प्रमुख आयुक्त थपलियाले दललाई निर्वाचन आचारसंहिताको पालना गर्न र तडकभडकपूर्ण प्रचारप्रसार नगर्न आग्रह गर्दै भने, दल जनताको मनमनमा टाँसिने हो। पर्खालमा टाँसिएका पोष्टरमा होइन। त्यसैले उम्मेदवारी दर्ता गर्न जाँदा तीनतीन इञ्चको पार्टीको झण्डा र निर्वाचन चिन्हबाहेक अरु कुरा प्रदर्शन गरिएमा उम्मेदवारी दर्तासँगै उम्मेदवारलाई सङ्कट पनि पर्न सक्नेछ। निर्वाचन सामग्री ढुवानी गरी पठाइँदै आयोगले निर्वाचनको तयारीका लागि आवश्यक सामग्री ढुवानी गरी पठाउन थालेको छ भने वैशाख ११ र १२ गते मनोनयन दर्ता भएपछि मतपत्र पनि ढुवानी गरिने भएको छ। सहसचिव एवं प्रवक्ता शर्माले हालसम्म एक करोड ३६ लाख मतपत्र छपाइ भइसकेको जानकारी दिए। मुलुकभर ७५३ पालिकामा हुने निर्वाचनमा १० हजार ७५६ मतदानस्थल निर्धारण गरिएको छ। तयारीकै क्रममा यही वैशाख ८ गते सबै स्थानमा निर्वाचन अधिकृतको कार्यालय स्थापना भइसकेको छ। आयोगले सर्वसाधारणका लागि निर्वाचनबारे कल सेन्टर पनि सञ्चालनमा ल्याएको छ। मतदाता नामावलीमा हेरफर नहुने आयोगले अद्यावधिक भइसकेको मतदाता नामावलीमा अब थपघट र हेरफेर नहुने स्पष्ट गरिसकेको छ। निर्वाचन अवधिमा मतदाता नामावलीसम्बन्धी कुनै पनि कार्य सम्पादन नहुने जनाइएको छ। यही वैशाख ३० गतेका लागि नेपाल सरकारबाट स्थानीय तहको निर्वाचनको मिति घोषणा भएकाले आयोगबाट नियमित हुँदै आएको मतदाता नामावली सङ्कलन कार्य मतदाता नामावली ऐन, २०७३ बमोजिम निर्वाचनको मिति घोषणा भएपछि सो निर्वाचनको प्रयोजनका लागि मतदाता नामावलीमा नाम दर्ता नगरिने भएकाले सो कार्य गत माघ २५ गतेदेखि स्थगन भएको थियो। अन्तिम मतदाता नामावली प्रकाशन भएपछि पनि मतदाता नामावली सार्न र सच्याइ पाउँ भन्ने निवेदन आइरहेका सन्दर्भमा मतदाता नामावली ऐन, २०७३ को दफा २१ बमोजिम अन्तिम मतदाता नामावली प्रकाशन भएपछि नामावलीमा हेरफेर, थपघट गर्न वा सच्याउन नपाइने कानूनी व्यवस्थाअनुसार मतदाता नामावली थपघट गर्न, हेरफेर गर्नेलगायत कार्य नितान्त आयोगको क्षेत्राधिकारभित्र रहेकाले सो ऐनको दफा २९ बमोजिम कुनै अदालतमा प्रश्न उठाउन नपाइने पनि आयोगले जनाएको छ। मतदाता नामावली सङ्कलन कार्य स्थगन भएपश्चात् आयोगबाट मतदाता नामावली अद्यावधिक कार्यक्रम स्वीकृत भई गत फागुन १९ देखि २६ गतेसम्म मतदाता नामावली अद्यावधिक गरिएकामा उक्त अवधिमा नामावलीमा भएको त्रुटि सच्याउने, दोहोरो नामावली भए हटाउन निवेदन दिने, एकाघर परिवारका सदस्यको मृत्यु भए हटाउन निवेदन दिन आह्वान गरिएको थियो। सोही अवधिमा एकै वडाका दुई वा दुईभन्दा बढी मतदान स्थल भएकामा पायक पर्ने मतदानस्थलमा नाम सार्न निवेदन दिन सकिने, कुनै दाबी विरोध भए सोसम्बन्धी निवेदन दिनेलगायत कार्यक्रम सञ्चालन गरिएको थियो। स्थानीय तह सदस्य निर्वाचन, २०७९ को प्रयोजनका लागि आयोगले गत चैत १३ मा प्रकाशन गरेको अन्तिम मतदाता नामावलीमा हाल कुनै संशोधन वा परिमार्जन, थपघट, हेरफेर वा सच्याउन नसकिने भएकाले स्थानीय तहको निर्वाचन सम्पन्न भएपश्चात् मात्र सम्बन्धित निर्वाचन कार्यलयबाट गराउन सकिने जनाइएको छ। बन्दसूचीमा भएकाले उम्मेदवारीपूर्व राजिनामा दिनुपर्ने आयोगले प्रतिनिधिसभा सदस्य निर्वाचन वा प्रदेशसभा सदस्य निर्वाचनको समानुपातिक निर्वाचन प्रणालीतर्फको उम्मेदवारको बन्दसूचीमा नाम कायम रहेका व्यक्तिले यही वैशाख ३० गते हुने स्थानीय तह निर्वाचनमा उम्मेदवार हुन चाहेमा यही वैशाख १० गतेभित्र नाम हटाइसक्न पनि आग्रह गरेको छ। स्थानीय तहको निर्वाचनका लागि उम्मेदवारको मनोनयन गर्न तोकिएको मितिको अघिल्लो दिन यही वैशाख १० गतेभित्र प्रक्रिया पुर्याई आयोगमा लेखी पठाएमा उम्मेदवारको बन्दसूचीबाट त्यस्तो व्यक्तिको नाम हटाइनेछ। नेपालको संविधानको धारा ८४ र १७६ ले प्रतिनिधिसभा र प्रदेशसभामा पहिलो निर्वाचित हुने निर्वाचन प्रणाली र समानुपातिक निर्वाचन प्रणालीबमोजिम निर्वाचित सदस्य रहने व्यवस्था गरेको छ। प्रतिनिधिसभा सदस्य निर्वाचन ऐन, २०७४ को दफा २८ को उपदफा (९) मा दलले उम्मेदवारको बन्दसूची पेश गर्दा सम्बन्धित व्यक्तिको मञ्जुरीनामा समेत पेश गर्नुपर्ने व्यवस्था रहेको छ। त्यस्तै सोही ऐनको दफा ३० को उपदफा (१) मा आयोगले प्रकाशन गरेको अन्तिम बन्दसूची प्रतिनिधिसभाको सो कार्यकालभर मान्य हुने व्यवस्था छ। रासस"
"कांग्रेस केन्द्रीय कार्यसम्पादन समितिको बैठक सर्यो, ३ बजे बस्ने","काठमाडौं : नेपाली कांग्रेसको केन्द्रीय कार्यसम्पादन समितिको बैठक सरेको छ। स्थानीय तह निर्वाचनका लागि महानगर र उपमहानगरको मेयर र उपमेयरका उम्मेदवार छनोट गर्न शनिबार बिहान ११ बजे बोलाइएको बैठक दिउँसो ३ बजेलाई सारिएको मुख्य सचिव कृष्णप्रसाद पौडेलले जानकारी दिए। कांग्रेस केन्द्रीय कार्यालय, सानेपामा बोलाइएको बैठकमा कार्यसम्पादन समितिका पदाधिकारी र सदस्य सहभागि हुनेछन्। सत्ता गठबन्धनको निर्णयअनुसार कांग्रेसले ३ महानगर र ७ उपमहानगर पाएको छ। काठमाडौं, ललितपुर र विराटनगरको मेयर कांग्रेसले पाएको हो। त्यस्तै, भरतपुर, वीरगञ्ज र पोखराको उपमेयर पनि पाएको छ। कांग्रेसले बैशाख ११ गते चुनावी घोषणा पत्र जारी गर्दैछ। वैशाख ३० गते स्थानीय तहको निर्वाचन हुने निर्वाचनका लागि निर्वाचन आयोगले वैशाख ११ र १२ गते उम्मेदवारी दर्ता गर्ने समय तोकेको छ।"
एमालेले टुंगो लगायो गण्डकीका २९ पालिकाका उम्मेदवार,"पोखरा : नेकपा एमाले गण्डकी प्रदेश कमिटीले प्रदेशका २९ पालिकाका प्रमुख, उपप्रमुख उम्मेदवार टुंगो लगाएको छ । कमिटीको सचिवालय बैठकले उम्मेदवार टुंगो लगाएको जानकारी सचिव धनन्जय दवाडीले दिए । उनका अनुसार अबको बैठकले थप उम्मेदवार टुंगो लगाउने छ । गण्डकीमा ८५ वटा स्थानीय तह छन् । एउटा महानगरपालिका छ । पोखरा महानगरपालिकाको उम्मेदवारको टुंगो भने पार्टी केन्द्रले लगाउने छ । टुंगो लागेका उम्मेदवारहरुको सूची मुस्ताङ जिल्ला क बाह्रगाउँ मुक्ति क्षेत्र गाउँपालिका अध्यक्ष रिञ्जिङ गुरुङ उपाध्यक्ष दिकी गुरुङ ख लो घ्यागर गाउँपालिका अध्यक्ष लोप्साङ छेप्पेल विष्ट राजु उपाध्यक्ष छिरिङ ल्ह्यामो गुरुङ ग लोमाङन्थाङ गाउँपालिका अध्यक्ष टसीनुर्वु गुरुङ उपाध्यक्ष छिमि विष्ट गुरुङ घ थासाङ गाउँपालिका अध्यक्ष प्रदीप गौचन उपाध्यक्ष सुमिता शेर्पा ङ घरपजोङ गाउँपालिका अध्यक्ष सञ्जय कुमार थकाली उपाध्यक्ष मिम कुमारी शेरचन मनाङ जिल्ला क मनाङ निस्याङ गाउँपालिका अध्यक्ष कान्छा घले उपाध्यक्ष छिरिङ धावा गुरुङ ख चामे गाउँपालिका अध्यक्ष लोकेन्द्र घले उपाध्यक्ष आशकुमारी गुरुङ ग नासों गाउँपालिका अध्यक्ष मन बहादुर गुरुङ उपाध्यक्ष अर्विन गुरुङ स्वतन्त्र घ नार्पाभूमि गाउँपालिका अध्यक्ष ज्याप्ले गुरुङ र उपाध्यक्षमा भेग मिलाउनु पर्ने भएकाले छलफल लमजुङ जिल्ला क क्वोंलासोंथर गाउँपालिका अध्यक्ष सूर्यप्रसाद गुरुङ गोरखा जिल्ला क अजिरकोट गाउँपालिका अध्यक्ष शेखरनाथ न्यौपाने ख चुमनुब्री गाउँपालिका अध्यक्ष सुक बहादुर गुरुङ उपाध्यक्ष सानु गुरुङ स्याङ्जा जिल्ला क आँधिखोला गाउँपालिका अध्यक्ष विश्व पौडेल उपाध्यक्ष सीता थापा ख वालिङ नगरपालिका प्रमुख कृष्ण बहादुर खाँड उपप्रमुख खगीसरा थापा मगर ग हरिनास गाउँपालिका अध्यक्ष खिमनारायण मानन्धर तनहुँ जिल्ला क आँबु गाउँपालिका अध्यक्ष ऋषि केसी कास्की जिल्ला क रुपा गाउँपालिका अध्यक्ष नवराज ओझा उपाध्यक्ष लालसुब्बा गुरुङ म्याग्दी जिल्ला क अन्नपूर्ण गाउँपालिका अध्यक्ष भरत कुमार पुन उपाध्यक्ष दिवाकुमारी तिलिजा ख रघु गंगा गाउँपालिका अध्यक्ष प्रेम बहादुर कार्की उपाध्यक्ष यामकुमारी गर्बुजा ग मालिका गाउँपालिका अध्यक्ष वेगप्रसाद गर्बुजा घ मंगला गाउँपालिका अध्यक्ष सतप्रसाद रोका नवलपुर जिल्ला क हुप्सेकोट गाउँपालिका अध्यक्ष चेतन राना उपाध्यक्ष मनी पाण्डे ख मध्यबिन्दु नगरपालिका प्रमुख भीमलाल अधिकारी पर्वत जिल्ला क पैयुँ गाउँपालिका अध्यक्ष महेन्द्र श्रेष्ठ उपाध्यक्ष यमकुमारी राना बाग्लुङ जिल्ला क तमानखोला गाउँपालिका अध्यक्ष देवेन्द्र छन्त्याल उपाध्यक्ष टेकमति बिक ख ढोरपाटन नगरपालिका प्रमुख देव बहादुर नेपाली ग ताराखोला गाउँपालिका अध्यक्ष ऋषिराम रोका उपाध्यक्ष थममाया घर्ती घ गलकोट नगरपालिका प्रमुख पूर्ण काउछा उपप्रमुख रुपा बिक ङ जैमिनि नगरपालिका अध्यक्ष लिला राना उपाध्यक्ष यमुना शर्मा"
ट्याक्टरको ठक्करबाट पैदल यात्रीको मृत्यु,विराटनगर : ट्याक्टरको ठक्करबाट मोरङको पथरीशनिश्चरेमा शुक्रबार राति एक जनाको मृत्यु भएको छ । पथरीशनिश्चरे३ आइतबारेस्थित भित्री सडकखण्डमा उत्तरबाट दक्षिणतर्फ जाँदै गरेको को २ त २८३२ नम्बरको ट्याक्टरले राति ९ बजेतिर ठक्कर दिँदा मोरङको रतुवामाई नगरपालिका२ इटहराका ४२ वर्षीय दिनेश भण्डारीको मृत्यु भएको हो । इलाका प्रहरी कार्यालय पथरीका डीएसपी बेदप्रसाद गौतमका अनुसार दुर्घटनामा परेर गम्भीर घाइते भएका भण्डारीको उर्लाबारीको मंगलबारेस्थित मदन भण्डारी अस्पताल अस्पताल एण्ड ट्रमा सेन्टरमा उपचारको क्रममा मृत्यु भएको हो । सडक पार गर्दै गरेको अवस्थामा भण्डारीलाई ट्याक्टरले ठक्कर दिएको हो । ट्याक्टर र चालक पथरीशनिश्चरे२ का २३ वर्षीय अमृत लिम्बूलाई नियन्त्रणमा लिएर घटनाको अनुसन्धान थालिएको डीएसपी गौतमले बताए । उनका अनुसार लिम्बूको साथमा सवारी चालक अनुमति पत्र (लाइसेन्स) फेला परेन ।
तिला गाउँपालिकामा आगलागीबाट चार बालबालिकाको मृत्यु,"कर्णाली : तिला गाउँपालिकाका३ जुम्ला कुडारी सार्कीवाडा गाउँमा गए राति आगलागी हुँदा चार बालबालिकाको मृत्यु भएको छ। आगलागीबाट मानसिं सार्कीका दुई छोरी, एक छोरा र एक भान्जीको मृत्यु भएको छ। मृत्यु हुनेमा सार्कीका छोरीहरु ११ वर्षीया अनु र तीन वर्षीया दर्शना तथा एक वर्षीय छोरा दीपेश र भान्जी १४ वर्षीया तिर्सना सार्की रहेको जिल्ला प्रहरी कार्यालय जुम्लाका प्रहरी प्रमुख नायब उपरीक्षक नरेन्द्र चन्दले जानकारी दिए। 'आगलागीबारे राति ११ः४५ बजे हामीलाई जानकारी भयो', प्रहरी नायब उपरीक्षक चन्दले भने, 'सूचना पाउने बित्तिकै जिल्लाबाट प्रमुख जिल्ला अधिकारी विजयाकुमारी प्रसाईसहितको टोलीले त्यहाँ पुगेर आगो नियन्त्रणमा लियो।' आगलागीबाट घरको दोस्रो र तेस्रो तला पूर्णरुपले क्षति भएको उनले बताए। आगलागीका कारण बेहोस भएका मानसिं र उनकी श्रीमती फागुनी तथा बहिनी रुन्चकलीलाई उपाचारका लागि कर्णाली स्वास्थ्य विज्ञान प्रतिष्ठानमा ल्याइएको छ। मृतक चारै बालबालिकाको शव परीक्षणका लागि प्रतिष्ठानमा ल्याउँदै गरेको उनले जनाए। घटना कसरी भएको भन्नेबारे अनुसन्धान भइरहेको प्रहरीले जनाएको छ।"
स्थिरीकरण कोषमा १० करोड,"काठमाडौं : बचत तथा ऋण सहकारी संघ (नेफ्स्कून) स्थिरीकरण कोष सञ्चालनको अन्तिम तयारीमा जुटेको छ। सहकारी ऐनको प्रावधानअनुसार १० करोड पुँजी संकलन भइसकेको छ। सहकारी विभागका रजिस्ट्रार रुद्रप्रसाद पण्डितले सञ्चालनका लागि नेफ्स्कूनबाट फाइल आइपुगेको बताए। सञ्चालन अनुमतिका लागि विभागले सहकारी मन्त्रालयमा पत्राचार गरिसकेको छ। अर्थ तथा कानुन मन्त्रालयबाट स्वीकृति लिएर सञ्चालन अनुमति दिनेछ। सहकारी ऐन २०७४ ले स्थिरीकरण कोष नेफ्स्कूनकै मातहतमा सञ्चालन हुने उल्लेख गरेको छ। कोषका अध्यक्ष नेफ्स्कून अध्यक्ष र सदस्य सचिव नेफ्स्कूनकै सदस्य सचिव रहन्छन्। साढे १० करोड रकम जम्मा भइसकेकाले कोष छिट्टै सञ्चालनमा आउने नेफ्स्कूनका अध्यक्ष परितोष पौड्यालले बताए। कोषको रकम समस्यामा परेका सहकारीलाई उद्धार गर्न उपयोग हुन्छ। तर, त्यसका लागि त्यो सहकारीले योगदान गरेको हुनुपर्छ। सानो समस्याले पनि सहकारी डुब्ने जोखिम भएकाले बचतकर्ताको बचत सुरक्षित होस् भन्ने उद्देश्यले स्थिरीकरण कोषमार्फत सहकारीलाई स्थायित्व दिन खोजिएको उनले बताए। नेफ्स्कूनका पूर्वअध्यक्ष एवं राष्ट्रिय सहकारी महासंघका सञ्चालक डीबी बस्नेतले कोष सञ्चालन गर्न ढिलो भइसकेको बताए। कोषमा योगदान गर्न सहकारीले नाफाको कोषबाट पाँच प्रतिशत स्थिरीकरण कोषमा जम्मा गर्नुपर्छ। नेफ्स्कूनका अनुसार कोषमा जिल्ला संघसहित २ सय ३१ सहकारीले योगदान गरेका छन्। त्यसमध्ये २ सय २५ वटा प्रारम्भिक बचत तथा ऋण सहकारी छन्। राष्ट्रिय सहकारी विकास बोर्डका सहअध्यक्ष मित्रराज दवाडीले स्थिरीकरण कोषमा अझै प्रष्ट भएर जानुपर्ने जरुरी रहेको बताए।"
अन्तिम सास फेर्दै छ घण्टाघर,"ऐतिहासिक सम्पदा घण्टाघरको अभिभावकत्व ग्रहण सरकारले गर्नुपर्ने हो। अझ काठमाडौं महानगरको दायित्त्व बढी छ। तर, सरकारमा पुग्ने दल र व्यक्तिलाई कुर्सी र काठमाडौं महानगरका जनप्रतिनिधिलाई पाँचवर्षे कार्यकालको मात्रै महत्त्व भयो। सुन्दा चस्स गर्छ नेपाली समय न हो। नेपालीलाई समयको पर्वाह छैन भन्ने दर्शाउँछ यो उक्तिले। यो सुुनेर दुःख लाग्नेलाई फेरि अर्को दुःख थपिन्छ, जब घण्टाघरको फेदमा पुगिन्छ। राजधानीवासीलाई समय देखाउने र यसको महत्व सिकाउने घडीटावर वर्षौंदेखि बेस्याहार छ। लाग्छ नाथे समयको के काम ? उपत्यकाको कोलाहालभित्र घण्टा, मिनेट र सेकेन्ड टिकटिक गर्ने वीर शमशेरको चिनो ढल्ने अवस्थामा पुगेको छ। घण्टाघर समयको सूचक मात्रै होइन, एउटा कालखण्डको लामो इतिहास पनि हो। तर, मैले कतिन्जेल स्याहार्ने ? त्रिचन्द्र क्याम्पसका प्राविधिक कर्मचारी गणेश सापकोटा भन्छन्। उमेरले ६ दशक पार गरेका उनलाई आफ्नो उमेरसँगै क्याम्पसको ढल्दै गरेको जागिरे समय र घण्टाघरको समय उस्तै होला कि भन्ने पीर छ। २०४४ सालदेखि निरन्तर दिएको घडीको दम कसले दिने चिन्ता छ। घण्टाघरको सबैभन्दा बढी कसैलाई चिन्ता छ भने आज उनै गणेशलाई मात्रै छ। भन्छन्, म र घडी पर्यायवाची शब्दजस्तै भयौं। तर, मैलै मात्रै काँध हालेर थामिएला र ? ऐतिहासिक सम्पदा घण्टाघरको अभिभावकत्व ग्रहण सरकारले गर्नुपर्ने हो। अझ काठमाडौं महानगरको दायित्व बढी हो। तर, सरकारमा पुग्ने दल र व्यक्तिलाई कुर्सी र काठमाडौं महानगरका जनप्रतिनिधिलाई पाँचवर्षे कार्यकालको मात्रै महत्त्व भयो। घण्टाघर कोल्टे पर्यो भन्छन्, सापकोटा। विभिन्न समयमा आएको भूकम्प र आगलागी खेपेको घण्टाघर लेउ र झारका जराले चिराचिरा पार्दैछ। माकुराको जालोले जेलिँदै छ। कुनै समय हरेक तह र तप्काका व्यक्तिलाई समय अवगत गराउने घण्टाघर अहिले समयसमयमा चुपचाप हुन्छ। आवाजविहीन बन्दै सुइले २४ घण्टामा एकपटक मात्रै पनि समय दिन्छ। तर, मध्य सडक छेउमा ठडिएर समय सचेत गराउने घण्टाघरको हाल बुभ्ने फुर्सद तिनै घण्टाघरको आवाजले बिउँझिएर भविष्य कोरेकाहरूलाई छैन। चलचित्र गोर्खालीको गीत काठमाडौंको बीचैमा घण्टाघर, अल्लारेको हुँदैन कुनै भर ले मात्रै सम्झाउने हो कि भन्ने चिन्ता इतिहासकारलाई छ। अहिले तलैभरि माकुराले जालो बुनेको छ। भूकम्पले चर्किएका चिराबाट छिरेको पानीको कत्लाले यसको वास्तविक रङ उडेको छ। साँघुरो भर्याङका पाइलैपिच्छे परेका सुली र चराचुरुंगीका गुँड भेटिन्छन्। कुनै बन्दै गरेका नयाँ, कुनै पुराना चराका गुँडको झारपातको गन्ध डंग आउँछ। वरिवरिको पर्खालमा कुनै रंगरोगन देखिँदैन। त्रिचन्द्र क्याम्पसको आँगनमा ठडिएर पनि मुलकुको सान बन्न सकेको छैन घण्टाघर। यसको छहारीमा पढ्नेले आफ्नो जीवनमा रंग फेरे। मुलकमा शासन व्यवस्था परिवर्तनको काम गरे। तर, घण्टाघरलाई दह्रो बनाउने काम नगरेको बताउँछन् इतिहासकार प्राध्यापक डा राजेश गौतम। घण्टाघर यस्तो सम्पदा हो जसको महत्त्व र गाथा अहिलेका पुस्ताले भुलिसकेका छन्। कुनै समय यही घण्टाघरले राजधानीवासीलाई समयको जानकारी दिने मात्रै होइन, दैनिकी पनि निर्धारण गरेको थियो। कुनैबेला समय चिनाउने यो धरोहर अहिले आफैं समय चिन्न सकिरहेको छैन, उनी भन्छन्। १९९० सालको भूकम्पपछि धेरै कम्पन र परकम्प थामेको घण्टाघरले २०७२ सालको भूकम्पलाई पनि पचायो। नजिकैको धरहरा र रानीपोखरीको स्वरूप फेरियो। तर, समय दिने घण्टाघर फेरिएन। राजधानीको सान र मान बढाउँदै अनवरत उभिएको यो सम्पदा वर्तमानमा आएर अन्तिम सास फेरिरहेझैँ प्रतीत हुने तर्क प्राडा गौतमको छ। थप्छन्, हातमा घडी नभएका जनताले समय थाहा पाउने। घण्टाघरको नामसँगै रानीपोखरी र धरहराको नाम सम्झनामा आउने घण्टाघर अहिलेको पुस्ताले लगभग बिर्संदै गएका छन्। घण्टाघरको इतिहास राणा शासकका सातौं तथा नेपालको ११औं प्रधानमन्त्री वीर शमशेरको (विस १९०११९५७) कार्यकालमा घण्टाघर निर्माण भएको हो। लन्डनको बिग वेन शैलीमा यसलाई निर्माण गरिएको छ। यसको घण्टीले १९५१ सालदेखि समयको सूचना दिन सुरु गरेको इतिहास भेटिन्छ। त्यस बेला सहरवासी यही घडीलाई आधार बनाएर आफ्नो दैनिक क्रियाकलाप गर्थे। सुरुमा घण्टाघर आजको जस्तो नभएको कुरा जानकारहरू बताउँछन्। १९९० सालको भूकम्पपछि भने यसको आकार बदलिएर आजको अवस्थामा आएको बताउँछन्, इतिहासविद् प्राडा गौतम। घण्टाघरको घडी राणा प्रधानमन्त्री वीरशमशेरले बेलायतबाट मगाएका थिए। प्रमाणका रूपमा घडीको तलतिर पहेँलो पृष्ठ छ। भूमिमा वीरशमशेरको नाम कुँदिएको छ। इतिहासविद्का अनुसार वीरशमशेरले चार छोराका निजी निवासमा राख्न चारवटा ठूला घडी मगाएका थिए। तर, संयोजन नमिलाई चलाउन नसक्ने भएपछि ती घडीका साटो आफ्नै निवासमा एउटा युरोपेली शैलीमा टावर बनाएका थिए। सम्पदाविद् सुदर्शनराज तिवारीका अनुसार घण्टाघरमा जोडिएका घडीका धेरै सामान बेलायतबाट नै ल्याइएको हो। मौलिक घण्टाघरको डिजाइन गर्ने व्यक्तिका रूपमा जोगवीर स्थापितलाई चिनिने र त्यो समय स्थापितले नै थुप्रै डिजाइन कार्य गरेकाले घण्टाघर डिजाइनको श्रेय पनि उनलाई जाने तर्क तिवारीको छ। तर, कतै कतै घण्टाघरको निर्माण नेपाली इन्जिनियर दाजुभाइ कुमारनरसिंह राणा र किशोरनरसिंह राणाले गरेको पनि उल्लेख गरिएको भेटिन्छ। जापानबाट विशेष तालिम लिएर फर्केपछि यी इन्जिनियरद्वयले घण्टाघरको डिजाइन टावर शैलीमा गराएको केही पुस्तकहरूमा उल्लेख छन्। १९९० को महाभूकम्पले घण्टाघर आफैंलाई सन्नाटाघरमा परिणत गर्यो। केही समयमै जुद्धशमशेरले त्यही जगलाई उठाए। पहिलेको वनावट नभए पनि अर्को घण्टाघर निर्माण गर्न लगाए। जुन आज हाम्रो अगाडि छ। १९९० को भूकम्पपछि धेरै कम्पन र परकम्प थामेको यसले २०७२ सालको भूकम्पलाई पचायो। नजिकैको धरहरा र रानीपोखरीको स्वरूप फेरियो तर समय दिने घण्टाघर फेरिएन। १८औं र १९औं शताब्दीताका सहरको मध्यभागमा ठूलाठूला घडी राख्ने प्रचलन थियो। त्यो प्रचलनको साक्षी घण्टाघरलाई अहिले मोबाइल र हातमा अडिएका घडीले विस्तारै बेवास्ता गराएको सम्पदाविद् तिवारीको बुझाइ छ। हाम्रो घण्टाघरजस्तै बेलायत, इजिप्ट, भारतजस्ता धेरै मुलुकमा पाइन्छ। अहिले समय नै हेर्नका लागि समस्या छैन। समय हेर्न मोबाइल, हातेघडीहरू सस्तोदेखि महँगासम्म पाइन्छ। तर, अन्य देशले घण्टाघरलाई संरक्षण गरेर राखेका छन्। २०५२ अघिसम्म घण्टाघरमा १२ बज्दा नेपाली सेनाले तोप पड्काउने चलन थियो। घडीले १२ बज्दा १२ पल्ट टिङटिङ टिङटिङ गरेपछि टुँडिखेलमा सेनाले तोप पड्काएर १२ बजेको जनाउ दिने चलन बसेको थियो। त्यतिबेलाको समयमा सूचकको एक मात्र ऐतिहासिक र पुरातात्विक महत्त्व बोकेको घण्टाघरको आवाज सुनेरै तोप पड्काउने चलन २०५२ सालसम्म निरन्तररूपमा रहेको बताउँछन् घण्टाघरका संरक्षक गणेश सापकोटा। त्यसपछि तोप पड्काउन बन्द भए पनि टिङटिङ टिङटिङ गर्ने घडी भने आज पनि निरन्तर चलिरहेको छ। घण्टाघरमा तीन सुईं छन्। यसलाई घुमाउन क्रमशः ३९० किलो, २७० किलो र ९० किलोको फलामका डल्ला छन्। यसले क्रमशः सेकेन्ड, घण्टा र मिनेटलाई घुमाउँछ। २०३८ सालमा भएको आगलागीले घडीले समय दिन सकेको थिएन। तर, २०४४ सालमा काठमाडौंमा दोस्रो सार्क सम्मेलनताका घडी मर्मतको आवश्यकता महसुस गरी घडीलाई पुरानै लयमा फर्काइएको थियो। दक्ष जनशक्तिको अभावमा त्रिचन्द्र क्याम्पसमै प्राविधिकका रूपमा काम गर्दै आएका गणेश सापकोटाले १३ दिन घण्टाघरको अध्ययन गरी पुनः घडी चलाएका थिए। घण्टाघरको सुईं मिलाउन र दम दिन दुई सातामा एक पटक सापकोटालाई सहयोगी चाहिन्छ। यसको व्यवस्था त्रिचन्द्र क्याम्पसले मिलाइदिएको छ। संरक्षणमा किन पुगेन ध्यान ? राणा प्रधानमन्त्रीले घण्टाघर बनाए। तर, यसको संरक्षणमा अहिले कोही जिम्मेवार छैनन्। भवनको सामान्य सरसफाइ र मर्मतमा त्रिचन्द्र क्याम्पसले नै ध्यान दिँदै आएको छ। घण्टाघर सग्लो उभिए पनि सँगै जोडिएका कलेजका भवन चर्किएर भत्किएका छन्। केही ठाउँमा झार पलाएको छ। सडकका कुकुर लुक्ने ठाउँ बनेको छ। कुनै बेला प्रतिष्ठित भवनका रूपमा रहेको घण्टाघर स्याहार र संरक्षणको जिम्मा काठमाडौं महानगरपालिकाले लिने भनेर बेलामौका चर्चा भए पनि काम नभएको बताउँछन् सापकोटा। कुनै पनि निकायले यसको जिम्मेवारी नलिँदा ऐतिहासिक महत्त्वको घण्टाघर बेवारिसे बनेको सापकोटाको भनाइ छ। आजसम्म घण्टाघर हाम्रोअन्तर्गत हो भन्ने कोही आएका छैनन्। मलाई माया लागेर स्याहार गर्छु। घडी मर्मतका लागि आजसम्म त ठूलो रकम खर्च गर्नु परेको छैन। सामान बिग्रिए विकल्प के गर्ने थाहा छैन, उनले भने। यो ऐतिहासिक सम्पत्ति भएकाले यसमा पुरातत्त्व विभागले ध्यान दिनुपर्ने उनी बताउँछन्। पहिलेकै पार्टपुर्जाले काम गरिरहेको छ, एउटा दाँती भएको पार्ट बिग्रिएको थियो। नयाँ किनेर ल्याएर लगाएको तर थामेन। पहिलेकैलाई मर्मत गरेर चलाएको यसले नै थाम्छ। अब घडी र प्राविधिक पाटोमा समस्या छैन, उनी भन्छन्, यसको व्यवस्थापन र संरक्षण मुख्य कुरा हो। बन्द भएको घडीलाई २०४४ सालदेखि एक्लैले चलाउँदै आएको बताउने उनलाई अबको केही महिनामा हुने आफ्नो अवकाशपछि यसको अवस्था के होला भन्ने चिन्ता छ। अबको ६ महिनामा मेरो अवकाश हुन्छ। घडी चलाइराख्ने जनशक्ति छैन। दम दिन एक्लैले हुँदैन, उनले भने, कुनै जिम्मेवार निकायले कोही ल्याएर सिकाउने जिम्मा मलाई दिए, म सिकाइदिन्थें तर, अहिलेसम्म कसैले यस विषयमा चासो राखेन। मुलुक संघीयतामा जानुपूर्व काठमाडौं महानगरपालिकाले एकपटक रंगरोगन गरे पनि त्यसपछि महानगरले फर्किएर नहेरेको उनी बताउँछन्। महत्त्व नबुझे मेरो कार्यकालपछि यो संग्रहालयमा नपुग्ला भन्न सकिन्न, उनले भने सयौं वर्षअघिको पार्टपुर्जाले काम कसरी गरिरहेको छ भन्ने कुरा मुख्य हो। यसलाई समय सूचकका रूपमा मात्रै होइन एउटा अध्ययन गर्ने स्थानका रूपमा पनि विकास गर्न सकिन्छ। यहाँ भएका सामान अहिले किन्न पाइँदैन। बनाउने निकाय पनि छैन। फलामका सामान बिग्रिएभाँचिए लेथमा लगेर जोड्ने र तारले बाँधेर काम चलाउनेबाहेक अन्य मर्मतको काम नभएको प्राविधिक सापकोटा बताउँछन्। मेसिन पुरानो छ, त्यो ब्रिटिस जमानाको हो। त्यो बिग्रिए भारतमा समेत पाइँदो रहनेछ, उनले भने नियमित मोमिल हाले पहिलेको सामान नखिइँदो रहेछ। अहिले यसमा खर्च महिनाको लगभग हजार, पन्ध्र सय जति मात्रै छ। २०३८ सालमा भएको आगलागीका कारण घडीले समय दिन सकेको थिएन। तर, २०४४ सालमा काठमाडौंमा दोस्रो सार्क सम्मेलनताका घडी मर्मतको आवश्यकता महसुस गरी पुरानै लयमा फर्काइएको थियो। यता पुरातत्त्व विभाग भने यो विषयमा चासो राखिरहेको दाबी गर्छ। विधागत रूपमा वा प्राविधिक रूपमा हामी जानकार व्यक्ति खोजिरहेका छौं, विभागका महानिर्देशक दामोदर गौतम भन्छन्, त्यसलाई चलायमान बनाउन र संरक्षण गर्ने कार्यमा विभाग अगाडि बढ्नेछ। त्यहाँ भएका घडीसहितका अन्य कलाकृतिको रिपोर्ट तयार पार्ने काम भइरहेको उनको भनाइ छ। त्यो ऐतिहासिक सम्पदा भन्नेमा दुई मत छैन, त्यो क्षेत्रमा भएका हरेक कलाकृतिको रिपोर्ट तयार पार्ने, अध्ययन गर्ने र संरक्षणको योजना बनाउने काममा म लाग्छु, उनले भने। महानगरले ऐतिहासिक सम्पदा भएकाले पुरातत्त्व विभागले संरक्षण गर्नुपर्ने बताउँदै आएको छ। क्याम्पसको हाताभित्र रहेकाले पुरातत्त्व विभागले चासो नदिएको हुन सक्ने जानकारहरू बताउँछन्। राष्ट्रिय पुनर्निर्माण प्राधिकरणको २०७२ मा बनेको राष्ट्रिय पुनर्निर्माण तथा पुनस्र्थापना नीतिमा त्रिभुवन विश्वविद्यालयअन्तर्गतका क्षतिग्रस्त केन्द्रीय प्रशासनिक भवन र केन्द्रीय पुस्तकालय भवनको विस्तृत प्राविधिक परीक्षण गरी पुनर्निर्माण तथा मर्मत सम्भार गरिने उल्लेख गरिएको थियो। तर, प्राधिकरणको म्याद सकिँदा पनि कलेज र सँगैको घण्टाघर पुनर्निर्माण हुन सकेन। प्राधिकरणको सात वर्ष नापजाँचमा मात्रै सीमित भयो। गत भदौमा अर्थमन्त्री जनार्दन शर्माले बजेट अध्यादेशको प्रतिस्थापन विधेयक संसद्मा पेस गर्दै मुलुकको सबैभन्दा पुरानो कलेज त्रिचन्द्र कलेज र घण्टाघरलाई ऐतिहासिक महत्त्व झल्किने गरी पुरानै ढाँचामा पुनर्निर्माण गर्न प्रबन्ध गरिने बताएका थिए। यद्यपि घोषणा भएको लामो समय भए पनि केही देखिने काम भएन। ३५ वर्षदेखि एक्लै दम दिँदै गणेश त्रिचन्द्र क्याम्पसका कर्मचारी हुन्, गणेश सापकोटा। उनले नै विगत ३५ वर्षबाट जीर्ण घडीलाई जीवन दिइरहेका छन्। अहिले त यो मेरो परिवारको सदस्य जस्तै भइसकेको छ, उनी सम्झँदै भन्छन्, बेलुका घर गएको बेला पनि घण्टा बज्न त छाडेन भन्ने चिन्ता लाग्छ। उनी घडीसँग २०४४ सालमा जोडिन पुगेका हुन्। २०३८ सालमा घण्टाघरमा आगलागी भएपछि बन्द भएको घडीलाई उनले मर्मत गरेर चलाएका हुन्। सार्क सम्मेलन हुने भएपछि घडी चलाउन जान्ने प्राविधिकको खोजी गर्दा उनले नै आँट गरेका थिए। न मैले कहिले यहाँ पसेर हेरेको थिएँ, न त यसको पार्टपुर्जाको बारे नै जानकारी थियो, उनले त्यो दिन सम्झँदै भने, बनाउन सक्छु भन्ने आँट थियो बनाएँ। तर, अब कसलाई सिकाउँ। त्यसै छाड्न पनि माया लाग्छ। २०४४ सालमा काठमाडौंमा सार्क सम्मेलन हुने भएपछि पाहुनालाई देखाउन जसोतसो चलाउन सुरु गरेको घडीको दम दिने जिम्मा उनलाई नै भयो। अहिले पनि ब्याट्री जत्तिकै बनेर निरन्तर दम दिन्छन्। समय भेट्न सुईंलाई दौडाउँछन्। पहिले त्यहीँ घण्टाघरका लागि ७ जनासम्मको कर्मचारी दरबन्दी सरकारले राखेको थियो। अहिले त्यसका लागि फाल्टै कर्मचारी कसैले नराखेको उनी बताउँछन्। त्यस्तै मान्छे हुने हो भने अस्ति छाड्ने थिएँ। मलाई त्यस्तो लागेन। घण्टाघर सुनसान भएको म हेर्न सक्दिनँ। अब अवकाशपछि मेरो मन कसरी थामिएला। ऊ बिना म टुहुरो, मबिना ऊ जस्तै लाग्छ, उनी भन्छन्। २०४४ सालमा घडीको विषयमा भवनभित्र पसेर सिक्दा आफू १४ दिन १३ रात त्यहीँ बसेको उनको अनुभव छ। त्यसबेलासम्म त्रिचन्द्र क्याम्पसमै प्राविधिकको रूपमा काम गर्थें। पहिलेका कर्मचारीले सामान्य सुईं घुमाउन सिकाएकै आधारमा मैले जिम्मा लिएँ, उनी थप्छन्। अहिले कलेजले भन्दा पनि घण्टाघरले आफूलाई इज्जत दिएको उनी ठान्छन्। भन्छन्, हुन त म कलेजबाट यहाँ जोडिएँ। अहिले त घडी भन्नसाथ मेरो पनि नाम जोडिएर आउँछ। मेरो जीवनमा कमाएको सम्पत्ति यहीँ हो जस्तो लाग्छ। पहिले बाहिरबाट मात्रै यसलाई देखेका उनी अहिले यसका हरेक पार्टपुर्जासँग परिचित छन्। उनी यहाँ आउँदा पनि घण्टाघरले नियमित समय दिँदैनथ्यो। दिनमा ८१० पटक घडी बन्द हुन्थ्यो। अहिले सबै समय ठ्याक्कै बज्छ, गणेश भन्छन्। घडीकै कारण काठमाडौं बाहिर गएर समेत रात बिताउन नसक्ने उनी बताउँछन्। २०७२ सालको भूकम्पमा म छिमेकीको मलामी गएको थिएँ। दिउँसो भूकम्प गयो। म खोलामा थिएँ। मलाई मेरो घर परिवारभन्दा पनि घण्टाघर ढल्यो कि भन्ने चिन्ता भयो, उनी त्यो दिन सम्झँदै भन्छन्, थरर काँमेर घण्टाघर त ढलेन भनेछु। पछि साथीहरूले सुनाए। सापकोटालाई घण्टाघरले समय गन्दागन्दै आफ्नै नाडीको चाल बन्द हुने समय नजिकिएको थाहा छैन। घडी बचाएको छु। समय दौडिरहन्छ। तर, म त प्राकृतिक रूपमा नहुँला। घडी बचाउने मान्छे चाहिएको छ, उनी भावुक हुँदै भन्छन् मैले डोरीले बाँधेर थामेको फलाम र तारले बाँधेको सुईं कति टिक्ला भन्ने प्रश्न सरकारलाई सधैं गरिरहन्छु।"
"एमाले काठमाडौं महानगरको घोषणा पत्र तीन भाषामा, जात्रा र पर्वलाई अन्तर्राष्ट्रियकरण गर्ने","काठमाडौं : नेकपा एमालेले काठमाडौं महानगरको निर्वाचन घोषणा पत्र तीन भाषामा सार्वजनिक गरेको छ। एमाले काठमाडौं महानगर कमिटीले शुक्रबार नेपाली, नेपालभाषा (नेवाः) र अंग्रेजी भाषामा आफ्नो घोषणा पत्र प्रतिबद्धतापत्र सार्वजनिक गरेको हो। एमाले काठमाडौं महानगर कमिटीले नेपालमा भएका सबै भाषाहरूप्रति सम्मान प्रकट गर्नुका साथै तत्तत् भाषामै घोषणा पत्र प्रकाशित गर्दा सम्प्रेषणीय हुने भएकोले स्थानीय भाषामा पनि प्रतिवद्धतापत्र सार्वजनिक गरेको काठमाडौँ महानगरपालिकाका प्रमुख एवं नेकप (एमाले) केन्द्रीय सदस्य विद्यासुन्दर शाक्यले जानकारी दिए। नेकपा एमालेले काठमाडौं महानगरका लागि जारी गरेको प्रतिवद्धता पत्रमा जम्मा १०८ बुँदा छन्। घोषणा पत्रमा काठमाडौंको सम्पदा, पूर्वाधार निर्माण, फोहरमैला व्यवस्थापन आदि जस्ता विषयकेन्द्रित बुँदाहरू रहेका छन्। १ सय ८ बुँदाको सार्वजनिक प्रतिवद्धतापत्रमा नेकपा (एमाले) नेतृत्वका जनप्रतिनिधीहरुको पहिलो कार्यकालमा ऐन, नियम, कार्यविधिहरुको तर्जुमा, सडक तथा ढलहरुको नियमित मर्मत सम्भार, स्तरोन्नति तथा विस्तार, २०७२ सालको महाभूकम्पबाट क्षति भएका सम्पदाहरुको जीर्णोद्धार, पुनर्निर्माण, अमूर्त सम्पदाहरुको जगेर्र्ना जस्ता कार्य अघि बढेको उल्लेख छ। सार्वजनिक स्थल संरक्षण, वडा कार्यालय भवन निर्माण, विद्युतीय सुशासन, जनस्वास्थ्य सेवा प्रवद्र्धन, स्थानीय भाषामा पठनपाठन, आधुनिक शौचालय निर्माण, आकाशे पानी पुनर्भरण, सामुदायिक विद्यालय पूर्वाधार तथा शिक्षण सुधार, फोहरमैला ब्यबस्थापनको दीर्घकालीन समाधानको कार्यान्वयन प्रक्रिया आरम्भ, युवा उद्यमशीलता प्रवद्र्धन, तथ्यमा आधारित नीति निर्माण जस्ता महत्वपूर्ण तथा दूरगामी कार्यक्रम तथा योजनाहरु कार्यान्वयन भएका छन्, प्रतिवद्धतापत्रमा भनिएको छ। महानगरपालिकाले सार्वजनिक गरेको प्रतिवद्धतापत्रमा ७५ वर्षभन्दा माथिका वरिष्ठ ज्येष्ठ नागरिकहरुलाई दिदै आएको वार्षिक रु १२ हजार विशेष भत्ता बृद्धि गरी १८ हजार रुपैयाँ पुर्याउने उल्लेख गरेको छ। युवाको जाँगर, समृद्ध महानगर अभियान सञ्चालन गरी युवाहरू संलग्न विज्ञान, प्रविधि, सामाजिक सेवा, उद्यमशीलता तथा सीपबृद्धिका क्षेत्रमा उदाहरणीय कार्य गर्ने संघ संस्थासँग समन्वय र सहकार्य गरिनेछ, प्रतिवद्धतापत्रमा भनिएको छ, युवाहरूको सहयोगी समूहको सूची तयार गरी प्रत्येक वडामा स्वस्थ जीवनशैली, नेतृत्व विकास, सकारात्मक सोच सम्बन्धीयुवासँग मेयर कार्यक्रम सञ्चालन गरिनेछ। महानगरको सूचना नियमिता र प्रभावकारी संप्रेषणका लागि मिडिया डेस्कको स्थापना गर्ने कुरालाई पनि प्रतिवद्धतापत्रमा समावेश गरेको छ। लैङ्गिक समानताको आधारः छोरी बुहारीलाई रोजगार कार्यक्रम अन्तर्गत बेरोजगार परिवारका महिलालाई क्षमता तथा योग्यता अनुसारको तालिम उपलब्ध गराई रोजगारीमा पहुँच सुनिश्चित गरिने कुरालाई पनि प्रतिवद्धतापत्रमा प्राथमिकतामा राखिएको छ। घरधुरीस्तरमा नै फोहरमैला वर्गीकरण गर्ने कार्यलाई प्राथमिकता दिइनेछ। प्रतिवद्धतापत्रमा बढी भिडभाड हुने सार्वजनिक स्थलहरुमा आवश्यकता अनुसार सुविधा सम्पन्न र वातावरणमैत्री ६० वटाआधुनिक सार्वजनिक शौचालयहरुको निर्माण गर्ने कुरालाई पनि प्राथमिकतामा राखिएको छ। सरकारी वा सामुदायिक अस्पतालहरुसँगको सहकार्यमा कम्तिमा ५० शैयाको महानगर ज्येष्ठ नागरिक अस्पताल सञ्चालनमा ल्याइनेछ, प्रतिवद्धतापत्रमै भनिएको छ, महानगरवासीको स्वास्थ्य अवस्था पहिचानको लागि हेल्थ कार्ड प्रणाली अवलम्वन गरिनेछ। नेपाल सरकारको स्वास्थ्य विमा कार्यक्रम अन्तर्गत महानगरवासीको स्वास्थ्य विमा शुल्कको ५० प्रतिशत अनुदान उपलब्ध गराइनेछ। पुनर्निर्माण हुन बाँकी रहेका सम्पूर्ण द्यःछेँं, आगंछेँ, त्वाःछेँ, क्वापाःछें, मन्दिर, बहाः बही, पाटी, सत्तल, ल्वहंहिटी आदि सम्पदाहरुको निर्माण कार्य सम्पन्न गरिनेछ। भद्रकाली, महाँकाल, वडा २५ को नउदेगः, संकटा मन्दिर लगायतका सम्पदाहरुको पुनर्निर्माण गरिनेछ, प्रतिवद्धतापत्रमै भनिएको छ, बौद्ध मूर्त अमूर्त सम्पदाहरुको संरक्षण तथा प्रबद्र्धन गर्न 'बहाः बही संरक्षण तथा प्रबद्र्धन विकास समिति' गठन गरिनेछ। विश्व सम्पदामा सूचिकृत वसन्तपुर दरवार क्षेत्र, स्वयम्भू, पशुपतिनाथ र बौद्ध परिसरको संरक्षण तथा विकासको लागि गुरुयोजना कार्यान्वयन गर्न सहकार्य गरिनेछ। त्यसैगरी इन्द्रजात्रा, सेतो मछिन्द्रनाथ जात्रा, पचली भैरब जात्रा, पाँहाचह्रे पर्व लगायतका जात्रा पर्वहरुलाई अन्तर्राष्ट्रियकरण गर्दै विश्व सम्पदा सूचीमा सूचीकृत गर्न पहल गर्ने, काठमाडौं महानगरपालिका क्षेत्रभित्रका ऐतिहासिक, पुरातात्विक तथा वास्तुकलात्मक महत्वका परम्परागत शैलीका निजी तथा संस्थागत स्वामित्वका भवनहरुको संरक्षण तथा पुनःनिर्माणको लागि अनुदान दिइने जस्ता कुरा पनि उल्लेख गरिएको छ।"
ढुंगाको प्रेमभित्रको सुकोमलता,"केही महिनाअघि सामाजिक सञ्जाल फेसबुकका माध्यमबाट दुनियाँका दिनचर्या, घटना, परिघटनालाई नियाल्दै थिएँ । पाँचथरका पत्रकार तथा उदीयमान साहित्यकार गिरीराज बाँस्कोटाको ढुंगाको प्रेम कृतिसमेत दृष्टिगोचर हुनु एक सुखद क्षण अनुभूत भएको छ। उक्त कृतिमाथि छोटो अवधिमा समीक्षात्मक टिप्पणी राख्ने अवसरबाट कृतिको रूप तथा सार पक्षसँगको संक्षिप्त सुकोमल र प्रेमिल सुम्सुम्याईपश्चात् केही दिनदेखि मनमा एक खालको अतृप्त तृष्णा बाँकी नै थियो। कविताको आश्वादन र चर्चाबाट मन भरिन मानिरहेको थिएन। केही थप लेखौं, कृति माथि पोखियौं भइरहेकै थियो । तथापि खोइ कुन अल्छ्याँइले त्यसो हुन दिइरहेको थिएन। आज कृतिमाथि केही लेख्न उक्साएको परिणाम यो छोटो समीक्षात्मक आलेख तपार्इं आदरणीय पाठकसामु आएको छ। पाँचथर जिल्लालाई आफ्नो अक्षर खेतीको कर्मथलो बनाएर पत्रकारितामा निरन्तर क्रियाशील बाँस्कोटा आफ्नो पेसामा जति काबिल छन् साहित्यमा पनि उत्तिकै क्रियाशील र सशक्त छन् । मेरो यो ठम्याइँको जिउँदो प्रमाण बनेर उपस्थित भएको छ उनको कृति ढुंगाको प्रेममा। उसो ता बिहानीले दिनको संकेत गरे झैं पाँचथर बहुमुखी क्याम्पसमा अध्ययनरत रहँदै उनको साधना निक्कै परिपक्व र साहित्यिक प्रस्तुति बढो काब्यिक लाग्थे। बीचमा जब यिनी पत्रकारितामा लहसिए, लाग्थ्यो साहित्यबाट अलग्गिए । तर, बजार हल्लाभन्दा नितान्त पर रहेर चुपचाप गरिएको साहित्यिक साधनाको प्रतिफल पाठकसामु आएको आकारका दृष्टिले सानो लाग्ने यो कृति साहित्यिक वजनको दृष्टिमा निक्कै गह्रुंगो सावित हुनेछ। संग्रहमा स्रष्टाका लामाछोटा गरी जम्मा २७ वटा कविता छन् । सबै कविता मुक्त छन्दमा रचना गरिएका छन्। विविध विषयवस्तु र सन्देश समावेश कविताहरूमा विविध विम्बहरूको प्रयोग उत्तिकै कुशलतापूर्वक गरिनुबाट कविता जीवन्त बनेका छन्। स्रष्टा मूलतः स्थानीय सांस्कृतिक एवं पौराणिक विम्ब प्रयोगमा माहिर देखिन्छन्। भाव सम्प्रेषणका दृष्टिले जीवन भोगाइका बहुरंगलाई सुन्दर इन्द्रधनुषी रूपमा प्रस्तुत गर्नु स्रष्टाको विशेष काव्यिक क्षमता हो। भाव सम्प्रेषणका दृष्टिले जीवन भोगाइका बहुरंगलाई सुन्दर इन्द्रधनुषी रूपमा प्रस्तुत गर्नु स्रष्टाको विशेष काव्यिक क्षमता हो। संख्यामा थोरै कविता संग्रृहीत रहेता पनि कृतिमा मानवीय जीवन भोगाइका विविध अनुभूतिलाई बढो हार्दिकतापूर्वक महसुस गर्न सकिन्छ। जीवन सुख, दुःख, हाँसो, खुसी, प्रेम, घृणा र अवसाद आदिसँगको भोगाइ न हो । तिनै भोगाइको सुन्दर छायाँ स्रष्टाका सिर्जनामा परेको देखिन्छ। आफू बाँचेको समय र स्थान सापेक्ष विषयवस्तुलाई महत्वका साथ उठाइएको छ। यसो गर्दा वर्तमान समयले भोगेका विकृति, विसंगति, अन्यायप्रति स्रष्टाको असन्तुष्टि तथा विमतिलाई अत्यन्त शालीन र कोमल ढंगले प्रस्तुत गरिएको छ। स्रष्टा कवितामा यो समयले भोगेको विकृत राजनीति र त्यसले कोपरेका जनताका क्षत्विक्षत सपनामाथि सहानुभूतिका साथ सामाजिक न्याय स्थापनाका लागि अनुनय गर्छन्। संग्रहभरि स्रष्टा कतै बाल्यकालका सुकोमल नोस्टाल्जियाबाट लखेटिन्छन् त कतै यायावर जीवन भौतारिँदाका प्रेयशीसँगका प्रेमिलपलहरूमा हराउन पुग्छन्। प्रकृति वर्णनमा यिनका कविता अनुभवी फोटोग्राफरका सुस्पष्ट र सुन्दर फोटोग्राफ प्रतीत हुन्छन्। उनका कविता खोक्रो सहरी प्रेमभन्दा पर अक्षत ग्रामीण परिवेश, प्रकृति र नबिटुलिएको विशुद्ध जीवनशैलीप्रतिको अनुराग र जीवन भोगाइका अनुभूतिको स्वर्णिम रंगमा रंगिएका छन्। कवितामा मार्मिक शब्द छनोट, तिनको कुशलतापूर्वक विन्यास र ह्रदयको अन्तर्यबाट नै सुकोमल भाव सम्प्रेषण गर्नु स्रष्टाको विशेष क्षमता हो। कवितामा परम्परागत विषयवस्तु उठान गर्दा पनि शैलीगत नवीनता प्रस्तुत हुनु स्रष्टाको निजत्व हो। कतिपय कवितामा स्रष्टाको भावनात्मक आवेग तथा उच्च कल्पनाशीलताले सगरमाथाको उचाइ चुमेको छ। कवितामा वर्तमान समयमा समाजले अधिकतम रूपमा बाँचेको कृत्रिम र आडम्बरयुक्त जीवनशैलीबाट उत्पन्न समाजको घिनलाग्दो चरित्रमाथि प्रहार मात्र छैन, सभ्य एवं न्यायपूर्ण सुन्दर आगतको आशावादिता पनि नियाल्न सकिन्छ। प्रकृति र मानवबीचको सम्बन्ध उजागरबाट जीवनको अस्तित्व बोधका साथै वर्गीय समाजमा विद्यमान विभेदको अन्त्य र न्यायपूर्ण लोकतान्त्रिक समाजको स्थापना गर्नु कृतिमा समावेश कवितामा निहित सन्देश हुन्। कविको भावनात्मक आवेग तथा उच्च कल्पनाशीलताका कारण विचार कतै अस्वाभाविक अति यथार्थतर्फ बहकिएको समेत देखिन्छ। कवितामा कतैकतै अलि बढी गुनासोको छनक देखिनुलाई स्वाभाविक मान्छन् स्रष्टा । समाजमा विद्यमान समस्त अन्यायी र विभेदकारी चरित्रका विरुद्ध प्रस्तुत हुँदा पनि कवि गाली र सस्ता नाराबाट सर्लक्कै जोगिएर कोमल र सुललित शैलीमा कठोर भाव सम्प्रेक्षण क्षमता राख्छन् । उनको सचेत लेखनप्रतिको साधनाको परिणाम हो भन्न सकिन्छ। यिनै कारणले कृतिमा समावेश भएका कविता साँच्चै मनैबाट सृजित कविता जस्तै बनेका छन्। आउँदा दिनमा स्रष्टाबाट निरन्तर अझ खारिएका सिर्जना आउन सकुन्। (लेखक पाँचथर बहुमुखी क्याम्पसका सहायक क्याम्पस प्रमुख हुन्)"
मन्त्रीसहित दुई प्रदेशसभा सदस्यले दिए राजीनामा,"जनकपुरधाम : एक मन्त्रीसहित दुई प्रदेशसभा सदस्यले राजीनामा दिएका छन्। आसन्न स्थानीय तहको निर्वाचनमा मेयरका उम्मेदवार बन्न मधेश प्रदेश सरकारका कानुन, न्याय तथा प्रदेशसभा मामिला मन्त्री प्रमोद यादव र शेख अबुल कलाम आजादले राजीनामा बुझाइसकेको प्रदेशसभा सचिवालयले जनाएको छ। शुक्रबार नै दुबै जनाले प्रदेशसभा सचिवालयमा आआफ्नो राजीनामा बुझाएको प्रदेशसभाका निमित्त सचिव रञ्जित यादवले जानकारी दिए। तत्कालीन नेकपा एमालेबाट मन्त्री यादव सिरहा निर्वाचन क्षेत्र नम्बर ३ को (ख) बाट निर्वाचित भएका थिए भने स्वतन्त्रबाट आजाद रौतहट निर्वाचन क्षेत्र नम्बर ४ ख बाट विजयी भएका थिए। मन्त्री पदबाट समेत राजीनामा दिन कागजी प्रक्रिया पूरा गरिरहेको मन्त्री यादवले बताए। उनी सिरहा नगरपालिकाको मेयरमा उठ्ने तयारीमा छन्। नेकपा एकीकृत समाजवादी पार्टीबाट उनी मेयरका लागि सिफारिस भएका हुन्। त्यसैगरी सांसद अजाद स्वतन्त्र निर्वाचित भएपनि पछि जनता समाजवादी पार्टी (जसपा) नेपालमा प्रवेश गरेका थिए। उनी गढीमाई नगरपालिकाबाट मेयर उठ्ने तयारीमा छन्। जसपाले उनलाई मेयरका लागि सिफारिस गरेको छ। गढीमाई नगरपालिकामा समेत गठबन्धन गर्ने प्रयास जारी रहे पनि हालसम्म हुन सकेको छैन्।"
"कांग्रेस केन्द्रीय कार्यसम्पादन समितिको बैठक बस्दै, नगरको उम्मेदवारको टुंगो लगाउने","काठमाडौं : नेपाली कांग्रेसको केन्द्रीय कार्यसम्पादन समितिको बैठक आज बस्दैछ। स्थानीय तह निर्वाचनका लागि महानगर र उपमहानगरको मेयर र उपमेयरका उम्मेदवार छनोट गर्न केन्द्रीय कार्यसम्पादन समितिको बैठक बस्न लागेको हो। शनिबार बिहान ११ बजे कांग्रेस केन्द्रीय कार्यालय, सानेपामा कार्यसम्पादन समितिको बैठक बोलाइएको मुख्य सचिव कृष्णप्रसाद पौडेलले जानकारी दिए। उनका अनुसार बैठकमा कार्यसम्पादन समितिका पदाधिकारी र सदस्य सहभागि हुनेछन्। सत्ता गठबन्धनको निर्णयअनुसार कांग्रेसले ३ महानगर र ७ उपमाहनगर पाएको छ। काठमाडौं, ललितपुर र विराटनगरको मेयर कांग्रेसले पाएको छ। त्यस्तै, भरतपुर, वीरगञ्ज र पोखराको उपमेयर पाएको छ। कांग्रेसले वैशाख ११ गते चुनावी घोषणा पत्र जारी गर्दैछ। वैशाख ३० गते स्थानीय तहको निर्वाचन हुने निर्वाचनका लागि निर्वाचन आयोगले वैशाख ११ र १२ गते उम्मेदवारी दर्ता गर्ने समय तोकेको छ।"
अपांगता भएका समुदायको प्रतिनिधित्व खै ?,"काठमाडौं : अपांगता भएका व्यक्तिहरूको राजनीतिक अधिकार सुनिश्चित नभएको सरोकारवालाले बताएका छन्। उनीहरूले संविधानले हरेक नागरिकलाई समान राजनीतिक अधिकार प्रदान गरेको बताएका हुन्। आसन्न स्थानीय निर्वाचनमा पनि अपांगता भएका समुदायको प्रतिनिधित्व नहुनेमा शंका व्यक्त गरेका हुन्। राष्ट्रिय बहिरा महासंघले राजधानीमा गरेको कार्यक्रममा सहभागीले आउने निर्वाचनले पनि अपांगता भएका व्यक्तिको राजनीतिक अधिकार संरक्षण हुनेमा शंका व्यक्त गरेका थिए। शुक्रबार बहिरा मैत्री महामारी तथा प्राकृतिक प्रकोप प्रतिकार्य तथा सूचना सचेतनासम्बन्धी अन्तक्र्रियामा उक्त अनुभव सुनाएका हुन्। दोभासेको अभावमा उनीहरूले अस्पतालमा डाक्टरसँग समेत सहज तरिकाले कुराकानी गर्न नपाएको अनुभव सुनाएका थिए। महांसघका महासचिव सन्तोष केसी भन्छन्, श्रवण क्षमता नभएका नागरिकका लागि राजनीतिक अधिकारमा पहुँच पुर्याउने सम्बन्धमा तालिमहरू सञ्चालन गर्यौं। नेपालभर २५ जना जतिमात्र दोभासे रहेकाले निकै कठिन भएको उनीहरूको भनाइ छ। देशभरका यस्ता समुदायको अधिकारका लागि हरेक स्थानीय तहमा कम्तीमा एकजना दोभासेको व्यवस्था गर्नुपर्नेमा उनीहरूले जोड दिए। महासंघकी उपाध्यक्ष सत्यदेवी वाग्लेले विपद्को बेलामा श्रवण क्षमता नभएका समुदाय निकै मारमा पर्ने बताइन्। उनले भनिन्, कोभिडको समयमा कान नसुन्ने महिलाको पाठेघरमा समस्या आयो। दोभासे भेटाउने सम्भावना नेै थिएन। अस्पतालमा गएर डाक्टरलाई समस्या सुनाउने अवस्था पनि भएन। निकै सास्ती भयो। उनका अनुसार कहिलेकाहीँ आफ्नो समस्या राम्रोसँग राख्न र डाक्टरले बुझ्न नसक्दा गलत औषधिसमेत खानु परेको छ। महासंघका उपाध्यक्ष दिनेश पनेरु भन्छन्, श्रवण क्षमता नभएका व्यक्तिको मुख्य समस्या भनेकै सूचना सम्प्रेषण हो। उनले गत वर्ष कैलाली टीकापुरमा गएको बाढीमा परेका त्यस्ता व्यक्तिले राहत नै नपाएको अनुभव सुनाए। सरकारी सीमित सूचनाको पहुँचमै छैनन् यस्ता धेरै व्यक्ति। स्थानीय तह होस् या संघीय सरकार, दोभासेको व्यवस्था नहुँदा बोल्न र सुन्न समस्या भएका व्यक्तिलाई निकै असजिलो हुने गरेको छ, उनले भने। महिला, बालबालिका तथा ज्येष्ठ नागरिक मन्त्रालयकी उपसचिव जमुना मिश्रले मन्त्रालयले अपांगता भएका सबै प्रकारका व्यक्तिहरूको राष्ट्रिय नीति बनाउन प्रारम्भिक मस्यौदा बनाउँदै गरेको जानकारी दिइन्। सबै प्रकारका अपांगता भएका व्यक्तिको राजनीतिक तथा सामाजिक अधिकार सुनिश्चित गर्न पहल गर्ने उनको भनाइ छ।"
आमा नै निर्दयी बनेपछि,"राजविराज : ममताको खानी, जननी, सबै पीडा र बोझ बोक्ने, सन्तानको खुसी मात्र देख्नेजस्ता पर्यायका कारण आमाको गरिमा उच्च हुन्छ। आमाका नाममा धेरै गीत गाइएका छन्। कथा, कविता, उपन्यास लेखिए अनि नाटक मञ्चनसमेत भएका छन्। तीनै आमा निर्दयी बनेपछि के होला ? सम्झँदा पनि मन चसक्क हुन्छ। तर, सप्तरीमा यस्तै घटना भएको छ। बिहीबार काखे शिशुको हत्या गर्ने आमा पक्राउ परेकी छन्। प्रेमीसँग मिलेर छोरीको हत्या गरेको कसुरमा जन्मकैद सजाय पाएकी ३० वर्षीया रानीदेवी मण्डल राजगढ गाउँपालिका५ मलेकपुरबाट पक्राउ परेको सप्तरी प्रहरीले जनाएको छ। अवैध सम्बन्ध र प्रेममा अन्धो बनेकी रानीले प्रेमीको सर्त र दबाबमा अपराधमाथि अपराध गर्दै गइन्। दूधे बालिकालाई अवरोध ठान्दै पन्छाइन्। आफ्नै हातले ६ वर्षअगाडि छोरीको हत्या गरिन् र आमाको अपवाद बनिन्। रानीको खुसी र सन्तानको उज्ज्वल भविष्यको सपना बुनेर सप्तरी जिल्लाको हनुमाननगर कंकालिनी नगरपालिका७ डंग्राहीका ३० वर्षीय सूर्यनारायण मण्डल बिदेसिएका थिए। मण्डलको त्यो सपना घर फर्किंदा चकनाचुर भएको थियो। श्रीमती र छोरीका लागि साउदी अरबबाट भरिएको झोला ल्याउँदा उनको घर भने रित्तियो। भिसाको अवधि सकिएकाले दुई वर्षपछि घर फिर्दै गरेको कुरा उनले टेलिफोनबाट श्रीमतीलाई सुनाउँदै के ल्याउदिऊ भनेर सोधेका थिए। खुशी हुँदै घर पसेका उनी एकसाथ आश्चर्य र चिन्तामा परे। उनले घरमा श्रीमती रानी र साढे एक वर्षीया छोरी प्रमिलालाई देखेनन्। सूर्यनारायण घर आउनु चार दिनअघि नै उनीहरू बेपत्ता थिए। सूर्यनारायणले ससुराली, इष्टमित्र, आफन्त सबैतिर खोजे। केही पत्तो नलागेपछि अन्ततः जिल्ला प्रहरी कार्यालय सप्तरीमा २०७३ साउन ३० गते खोजतलासका लागि हुलिया जाहेरी दिए। जिल्ला प्रहरी कार्यालयले उजुरी दर्ता गरी खोजतलास सुरु गर्यो। रानी र शिवशंकरलाई प्रहरीले काठमाडौंबाट २०७३ असोज १२ गते फेला पार्यो। सूर्यनारायणले फोन गरेर साउदी अरबबाट घर आउने बताएपछि आइपुग्ने दिनभन्दा चार दिनअघि नै उनी प्रेमी राजगढ गाउँपालिका५ मलेकपुरका २९ वर्षीय शिवशंकर मालीसँग काठमाडौं भागेकी थिइन्। श्रीमान् घर फर्किने भएपछि प्रेमीसँगको सल्लाहमा दुवै जना घर छाडेर भागेका रहेछन्। प्रेमीसँग भागेको कुरा सूर्यनारायणले जसोतसो सहने हिम्मत जुटाइरहेका थिए। त्यसैबीचमा केही दिनपछि आरोपितहरूले सरकारी वकिल र प्रहरीसमक्ष दुधे बालिकाको हत्या गरेको स्विकारे। यो कुराले सूर्यनारायण मात्र नभई सिंगो गाउँ स्तब्ध बन्यो। हत्या स्विकारेपछि प्रहरीले उनीहरूविरुद्ध कर्तव्य ज्यानको उजुरी दर्ता गरी कारबाही थाल्यो। पक्राउ परेका उनीहरू जिल्ला अदालतको आदेशमा २०७३ कात्तिक ८ गतेदेखि पुर्पक्षका लागि राजविराज कारागारमा थुनामा थिए। तर पुनरावेदन अदालतले उनीहरूलाई धरौटीमा रिहा गर्यो। बालिकाको हत्या गरी राजविराजहनुमाननगर सडक खण्डमा रहेको खाँडो खोलामा बगाएको तथ्य पुष्टि भएको भन्दै दुई वर्षपछि सप्तरी जिल्ला अदालतले २०७५ फागुन १५ गते दुवै आरोपितलाई जन्मकैद सजायको अन्तिम फैसला सुनायो। जिल्ला न्यायाधीश हरिशचन्द्र ढुंगानाका अनुसार बालिकाको हत्यापछि लास लुकाउने, दबाउने अभिप्रायले खोलामा बगाएकाले उनीहरूलाई जन्मकैदका साथै जनही ६ महिनाको कैद सजाय पनि थपियो। शिवशंकर र रानीविरुद्ध शिवशंकरकी भाउजू ४२ वर्षीया बीनादेवी मालीलाई विष खुवाई हत्या गर्ने प्रयास गरेको आरोप छ। सामाजिक परम्पराअनुसार २३ वर्षअघि शिवशंकरका दाजु लालबिहारीसँग बीनाको विवाह भएको हो। लालबिहारी प्रहरी हबल्दार हुन्। पटकपटक घरेलु हिंसा गर्ने आरोपितहरूले अलग्गै छुट्टिएर बसेकी बीनालाई एकाबिहानै ढोका खोल्न लगाई कीटनाशक विषादी खुवाएर ज्यान मार्ने उद्योग गरेको आरोप छ। बीनाका बुवा कञ्चनरूप नगरपालिका२ बरमझियाका ६५ वर्षीय खुसीलाल मालीले २०७६ साउन १५ गते जिल्ला प्रहरी कार्यालयमा उजुरी दर्ता गरेका हुन्। जिल्ला प्रहरी कार्यालयले ज्यान मार्ने उद्योगको आरोपमा बीनाका ससुरा रामदेव र सासू चन्दनदेवी मालीलाई २०७६ साउन १५ गते पक्राउ गर्यो। उनीहरू जिल्ला अदालतकोे आदेशले २०७६ भदौ १० गते जनही ६० हजार रुपैयाँ धरौटी राखी पुर्पक्षका लागि तारेखमा रिहा भए। शिवशंकर र रानी भने फरार रहेकाले वारेन्टसहितको म्यादी पुर्जी जारी भयो। उनीहरू पछिल्लो समय गाउँघरमै बस्दै आएका थिए। गाउँघरमा बसिरहेको अवस्थामा नै प्रहरीले रानीलाई पक्राउ गरी कैद भुक्तानको लागि राजविराजस्थित कारागार पठाएको डीएसपी माधवप्रसाद काफ्लेले बताए। जिल्ला प्रहरी कार्यालयका अनुसार बिदेसिएकाहरूको घरमा आपसी सम्बन्ध बिग्रिएर प्रत्येक महिना उजुरी लिएर आउने पुरुषहरूको संख्या बढ्दो छ। घरपरिवार, खेत र बस्तुभाउ छोडेर बिदेसिएका सूर्यनारायणले कैयौ दिन पाउरोटी मात्र खाएर साँघुरो कोठामा कोचिएर रात काटे। पछिको सुखका लागि दुःख गर्न गएका उनीमाथि झनै दुःखको पहाड आइलाग्यो। छोरीको हत्या गरी श्रीमती प्रेमीसँग भागेको दुई वर्षपछि सूर्यनारायणले गाउँकै अमेरिकादेवीसँग विवाह गरेर नयाँ जीवन सुरु गरेका छन्। जसबाट प्रमिलाझंै छोरी जन्मिएकी छिन्। रानीतर्फका छोरी प्रतिभा र छोरा प्रदीपको पालनपोषण अमेरिकादेवीले गरिरहेकी छिन्। सूर्यनारायण भने फेरि बिदेसिएका छन्। केही वर्ष दुःख गरेर कमाइ ल्याएको रुपैयाँले ऋण तिर्ने र पछि आफ्नै ठाउँमा व्यवसाय गर्ने भन्दै उनी पुनः साउदी अरब हानिएको भाइ दीपेन्द्र बताउँछन्। अदालतको फैसलापाएपछि प्रमिलालाई सम्झिँदै रसिलो आँखा पारेर उनी भन्छन्, पुरानो कुरा सम्झिँदा त दुःख लाग्छ तर अदालतको फैसला कार्यान्वयनले थोरै सन्तोष मिलेको छ।"
खोलामा डुबेर युवकको मृत्यु,विराटनगर : खोलाबाट बालुवा निकाल्ने क्रममा डुबेर मोरङको ग्रामथानमा एक युवकको मृत्यु भएको छ । मोरङ प्रहरीका प्रवक्ता डीएसपी दीपक श्रेष्ठका अनुसार ग्रामथान गाउँपालिका४ स्थित लोहन्द्रा खोलामा डुबेर ३० वर्षीय बसन्त माझीको मृत्यु भएको हो । बालुवा झिक्ने क्रममा शुक्रबार दिउँसो ३:३० बजेतिर खोलामा डुबेका माझीलाई मृत फेला पारिएको जानकारी उनले दिए । शव पोस्टमार्टमका लागि पठाएर प्रहरीले घटनाको अनुसन्धान थालेको उनको भनाइ छ ।
भ्रष्टाचार गर्नेलाई कारबाहीदेखि घरमै भत्तासम्म,"काठमाडौं : एमालेले स्थानीय तह निर्वाचनमा पार्टीका उम्मेदवारलाई जिताउन आग्रह गर्दै ६ वटा संकल्प गरेको छ। पार्टीका जनप्रतिनिधि जनताका सेवक बन्ने, विकासका अभियन्ता हुने, सदाचारको नीति लिने, भ्रष्टाचार नगर्ने र सार्वजनिक सम्पत्तिको दोहन गर्नेलाई कानुनी दायरामा ल्याउन भूमिका खेल्ने एमालेको संकल्प छ। अध्यक्ष केपी शर्मा ओलीले शुक्रबार सार्वजनिक गरेको स्थानीय निर्वाचनको चुनावी घोषणापत्रमा यस्ता संकल्प गरिएका हुन्। पार्टीका नेताहरूले चुनाव जितेपछि लिने नीति र व्यवहारलाई एमालेले जनतासँग संकल्प भनेको छ। घोषणापत्रमा भ्रष्टाचार नगर्ने र गर्नेलाई कडा कारबाही गर्ने उल्लेख छ। छोटो समयमा नै मुलुकलाई समुन्नत र सबल राष्ट्र निर्माण गर्ने प्रतिबद्धता घोषणापत्रमा उल्लेख छ। नेपाल कम्युनिस्ट पार्टीको स्थापना दिवसको अवसर पारेर ओलीले ७ प्रतिबद्धतासहित ४८ पेजको घोषणापत्र सार्वजनिक गरेका हुन्। सुशासन, समृद्धि र समाजवादीको आधार पालिकापालिकामा एमालेको सरकार भन्ने नाराका साथ घोषणापत्र ल्याएको हो। रेल, पानीजहाजदेखि विद्युतीय बसको विषय घोषणापत्रमा उल्लेख छ। अशक्त अवस्थामा रहेको ज्येष्ठ नागरिकलाई घरमा नै भत्ता उपलब्ध गराउनेदेखि लोपोन्मुख, सीमान्तकृत, धार्मिक र लैंगिक अल्पसंख्यक, जोखिममा परेको जाति र परिवारको संरक्षणको लागि कार्यक्रम सञ्चालन गर्ने प्रतिबद्धता एमालेको छ। बालबालिका, ज्येष्ठ नागरिकका साथै युवाका एजेन्डालाई पनि घोषणापत्रमा राखिएको छ। सहज आवागमनको आधार : दिगो यातायात पूर्वाधार सहज आवागमन, अर्थतन्त्रमा गतिशीलता र सेवा एवं आपूर्ति व्यवस्था सुनिश्चित गर्न दिगो यातायात पूर्वाधारको विकास गर्ने प्रतिबद्धता एमालेको छ। सडक, हवाई, जल, केबलकार, रोपवे, दूरसञ्चारलगायत आवागमन र सञ्चार सम्बन्धका सबै माध्यमहरूको विकास र प्रयोग गरी आवागमन, सेवा र आपूर्ति व्यवस्थालाई सहज र आधुनिक बनाउने एमालेको घोषणापत्रमा उल्लेख छ। प्रत्येक पालिका केन्द्रलाई पक्की सडकले जोड्ने, प्रत्येक वडा केन्द्रलाई सडक पूर्वाधारमार्फत पालिका केन्द्रसँग जोड्ने, हरेक बस्तीहरूलाई उपयुक्त यातायात पूर्वाधारबाट नजिकको प्रशासनिक केन्द्र र बजारसँग जोड्ने, सडक निर्माण गर्दा यसको दिगोपन, लाभ र पर्यावरणीय प्रभावको अध्ययन गरी मापदण्ड पालनाको अनिवार्य व्यवस्था गर्ने, जथाभावी डोजर प्रयोगलाई निरुत्साहित गर्ने सार्वजनिक यातायात प्राधिकरण स्थापना गरी सार्वजनिक यातायातलाई व्यवस्थित गर्नेछ। ठूला सहरहरूमा रेल, बस र्यापिड ट्रान्जिटलगायतका यातायात प्रणालीको विकास गर्ने, ठूला नदी प्रणालीहरूमा जल यातायातको विकास गर्ने पनि एमालेको घोषणापत्रमा छ। विद्युतीय सवारीसाधनलगायत पर्यावरणमैत्री यातायात सञ्चालनलाई प्रोत्साहन गर्ने र मोटरबाटो पुग्न कठिन बस्तीहरूमा स्तरीय पदमार्ग, केबलकार र अन्य वैकल्पिक प्रबन्ध गर्ने घोषणापत्रमा उल्लेख छ। निरोगी नेपाल, स्वस्थ्य नेपाली एमाले स्वास्थ्यसम्बन्धी मौलिक हकको कार्यान्वयन गर्दै निरोगी नेपाल निर्माण गर्ने प्रतिबद्धता जनाएको छ। गम्भीर रोगको पूर्वपरीक्षण स्क्रिनिङ र पाठेघरको क्यान्सरको निःशुल्क परीक्षणको व्यवस्था गर्ने घोषणापत्रमा उल्लेख छ। प्रत्येक नागरिकको अनिवार्य बिमा गर्ने ज्येष्ठ नागरिक, विपन्त दलित, एकल महिला र अपांगता भएका व्यक्तिको स्वास्थ्य बिमा निःशुल्क गर्ने बताएको छ। स्वच्छ खानेपानी : सफा बस्ती र राम्रो आनीबानी प्रत्येक नागरिकलाई स्वच्छ र पर्याप्त खानेपानी र सरसफाइको व्यवस्थामार्फत सफा, सुन्दर र सभ्य पालिका निर्माण गर्ने जनाएको छ। एक घर एक धारालाई अभियानअन्तर्गत दुई वर्षभित्र सबै नागरिकलाई खानेपानी सुलभ आपूर्तिको सुनिश्चितता गर्ने घोषणापत्रमा उल्लेख छ। सार्वजनिक क्षेत्रमा शौचालय र ४० माइक्रोनभन्दा मुनिको प्लास्टिकको प्रयोग पूर्णरूपमा निषेध गर्ने प्रतिबद्धता पनि एमालेको छ। आधुनिक ऊर्जा : उज्यालो पालिका विद्युत् उत्पादन र खपत बढाउने, आधुनिक ऊर्जामा नागरिकको सहज पहुँच सुनिश्चित गर्दै नवीकरणीय ऊर्जाको प्रयोगद्वारा दैनिक जीवनमा सहजता तथा रोजगारी, आयवृद्धि र पर्यावरणको संरक्षण गर्ने घोषणापत्रमा उल्लेख छ। प्रत्येक नागरिक विद्युत् सुविधा उपलब्ध गराउने र विपन्न परिवारलाई घरायसी प्रयोगको विद्युत् निःशुल्क उपलब्ध गराउने एमालेले जनाएको छ। सिँचाइको विस्तार, कृषि भूमिको सही उपयोग र आधुनिक प्रविधिको माध्यमबाट कृषिको आधुनिकीकरण गर्दै मुलुकलाई आत्मनिर्भर र किसानलाई समृद्ध बनाउने प्रतिबद्धता एमालेको छ। रासायनिक मल कारखाना स्थापना गर्ने भएको छ। विकसित पालिका, संरक्षित आवास प्रत्येक नागरिकलाई सुरक्षित आवासको हक सुनिश्चित गर्दै एकीकृत बस्ती, योजनाबद्ध सहरी विकास र विकसित पालिका निर्माण गर्ने प्रतिबद्धता एमालेको छ। सकुुम्बासी तथा अव्यवस्थित बसोबासीहरूको समस्या सदाका लागि समाधान गर्ने एमालेको प्रतिबद्धता छ। एमालेको सूर्य चिन्ह सिध्याउँछु भनेर कुदेकाहरुको थुतुनो आज डढिरहेको छः ओली एमालेको घोषणापत्र सार्वजनिक एमालेको घोषणापत्रमा पाँच सय सुझाव एमालेले भन्यो हाम्रा जनप्रतिनिधिहरु शासक होइन, जनताका सेवक हुनेछन् (घोषणा पत्रको पूर्ण पाठसहित) एमालेको घोषणापत्रमा परमादेश, भ्रष्टाचारदेखि दुरुस्त अर्थतन्त्रसम्मको चर्चा एमाले घोषणा पत्र : कठिन बस्तीहरुमा केबुलकार विस्तार गर्ने एमाले जनप्रतिनिधिले भ्रष्टाचार नगर्ने, सार्वजनिक सम्पत्ति दोहन गर्नेलाई कठघरामा उभ्याइने नेपालको स्ट्याण्डर्ड एमाले हो : ओली भ्युटावर विरोधीलाई ओलीको जवाफ : के त्यहाँ धान फल्छ त? गुजराती भैँसी किनेर बाँधेको हो र दुध दिनलाई? विरोधलाई ओलीको जवाफ : जसले २४ लाख खोप गायव पार्यो, उसैले एमालेले भ्याक्सिन बेचेको झुटो आरोप लाउने ओलीले सुनाए बाख्रा र अर्नामाथि बाघको सिकार कथा ! समुद्रदेखि अन्तरिक्षसम्म पुग्ने एमाले हो : ओली घरबारविहीन नागरिकलाई संरक्षित आवासको व्यवस्था गर्ने संघ र प्रदेशसँगका सहकार्यमा जनता आवास, संरक्षित आवास, विपद् पीडित आवास तथा दलित समुदायको आवासका कार्यक्रमलाई अभियानका रूपमा सञ्चालन गर्ने, खर र फुसका छाना विस्थापन गर्ने एमालेको घोषणापत्रमा छ। स्वदेशमै रोजगारी सम्मान र समृद्धि सार्वजनिक, निजी र सहकारी माध्यमद्वारा औद्योगीकरण गर्दै उत्पादन वृद्धि, रोजगारी सिर्जना, गरिबी निवारण र आत्मनिर्भर अर्थतन्त्र निर्माण गर्ने, सामाजिक सुरक्षा कार्यक्रममार्फत श्रमिकहरूको हक संरक्षण गर्ने घोषणापत्र छ। प्रत्येक पालिकामा कम्तीमा एउटा औद्योगिक ग्राम र प्रत्येक प्रदेशमा कम्तीमा एउटा औद्योगिक क्षेत्र स्थापना र सञ्चालन गर्ने जनाएको छ। समानतातर्फको महिला यात्रा : समाजवादउन्मुख राज्यको विशेषता राज्यका हरेक अंग, क्षेत्र र क्रियाकलापमा महिलाको अर्थपूर्ण सहभागिता सुनिश्चित गर्दै लैंगिक समानता प्रत्याभूत गर्ने जनाएको छ। राज्य र समाजका हरेक अंग र क्रियाकलापमा महिलाको अर्थपूर्ण सहभागिताको सुनिश्चितता गर्ने प्रतिबद्धता एमालेको छ। शिक्षा, स्वास्थ्य, रोजगारी र सामाजिक सुरक्षालगायत महिलाका संविधानप्रदत्त हकको कार्यान्वयन गर्ने, महिलाको सुरक्षित मातृत्व र प्रजनन स्वास्थ्यको हक सुनिश्चित गर्ने, स्थापना र विकास गर्न निजी र सहकारी क्षेत्रलाई प्रोत्साहन गर्ने जनाएको छ। खुसी ज्येष्ठ नागरिक, सुखी बालबालिका : अपांगमैत्री सबै पालिका जीवनचक्रमाथि आधारित सामाजिक सुरक्षा कार्यक्रममार्फत् ज्येष्ठ नागरिक, बालबालिका, अपांगता भएका व्यक्ति र असहायहरूको संरक्षण गर्दै सभ्य र सुसंस्कृत समाजको निर्माण गर्ने प्रतिबद्धता गरेको छ। ज्येष्ठ नागरिक, अपांगता भएका व्यक्ति तथा असहायको लगत संकलन र सहयोगको अभियान सञ्चालन गर्ने, उनीहरूका लागि घरमै निःशुल्क स्वास्थ्य परीक्षण सेवा उपलब्ध गराउने घोषणापत्रमा छ। पालिकालाई महिला हिसामुक्त, बालविवाहमुक्त, बोक्सीप्रथामुक्त र छाउपडीमुक्त घोषणा गर्ने प्रतिबद्धता छ। दाइजो र तिलक प्रथालाई निरुत्साहित गर्ने र घोषणाको प्रभावकारी कार्यान्वयन र सोको अनुगमनका लागि आवश्यक संयन्त्र निर्माण गर्ने एमालेको घोषणापत्रमा छ। एसिड आक्रमणबाट महिलाहरूको रक्षाका लागि प्रशासनसँग प्रभावकारी समन्वय गर्ने, आक्रमणका पीडितहरूलाई उपचार, पुनस्र्थापना र रोजगारीको प्रबन्ध गर्ने, यौनजन्य हिंसा, बलात्कारलगायतका दोषीहरूमाथि कडा कार्बाही गर्ने पनि एमालेको घोषणापत्रमा छ। प्रत्येक पालिकामा कम्तीमा एउटा प्राविधिक धारको माध्यमिक विद्यालय स्थापना गर्ने पनि छ। जलवायु परिवर्तन, विपद् व्यवस्थापनका विषयमा पनि घोषणापत्रमा समेटिएको छ। मौलिक कला र संस्कृतिको संरक्षण र पर्यटनबाट समृद्धि हासिल गर्ने लक्ष्य पनि एमालेको छ। सबल राष्ट्र निर्माणको लागि स्वस्थ्य र सिर्जनात्मक युवा भन्ने बुँदा नै राखेर युवा विषय महत्त्वमा साथ राखेको छ। एमालेका ६ संकल्प एमालेले घोषणपत्रमा ६ वटा संकल्प गरेको छ। संकल्पमा भनिएको छ, हाम्रा जनप्रतिनिधिहरू शासक होइन, जनताका सेवक हुनेछन्। संकल्पमा जनप्रतिनिधिहरू सामाजिक जागरण र विकासका अभियन्ता हुने बताएको छ। उसले एमाले नेतृत्वका रहेका पालिका सुशासनका नमुना बनाउने संकल्प गरेको छ। हाम्रा जनप्रतिनिधिहरूले सदाचारमा दृष्टान्त स्थापित गर्नेछन्। उनले भने। एमालेका जनप्रतिनिधिहरूले भ्रष्टाचारी, व्यभिचारी, अनियमितता र सार्वजनिक सम्पत्तिको दोहन गर्नेहरूलाई कानुनी कारबाहीको दायरामा पुर्याउन अग्रणी भूमिका खेल्ने संकल्प गरिएको छ। स्थानीय तहका पाँच वर्ष एमालेले घोषणापत्रमा स्थानीय तहका पाँच वर्षको अनुभव र उपलब्धिदेखि वर्तमान गठबन्धन सरकारलाई दिशाविहीन गठबन्धनको संज्ञा दिएको छ। प्रतिकूलताबीच एमालेको नेतृत्वमा केन्द्र, प्रदेश र स्थानीय तहको अग्रसरतामा महत्त्वपूर्ण काम भएको घोषणापत्रमा छ। स्थानीय तहको बजेट ५५ अर्बबाट २ सय ८४ अर्ब पुगेकोदेखि पूर्वाधार फड्को नै मारेको एमालेको घोषणापत्रमा छ। पाँच वर्षमा पूर्वाधार, शिक्षा, स्वास्थ्य, सामाजिक क्षेत्रमा गुणात्मक प्रगति भएको एमालेले जनाएको छ। घोषणापत्रमा अनुसार सामाजिक न्याय र सुरक्षामा उल्लेखनीय उपलब्धि, रोजगारी सिर्जना, ऊर्जा, सिँचाइ र कृषि तथा सूचना प्रविधि र सेवा प्रवाहमा अभूतपूर्व विस्तार भएको छ। एमालेले शुक्रबार देशभरका पालिकामा स्थानीय घोषणापत्र जारी गरेको छ। काठमाडौं महानगरले संघ र प्रदेशसँगको सहकार्यमा सम्भाव्यस्थलहरूमा उपयुक्त मोनोरेल, मेट्रोरेलको रणनीति तर्जुमा गरिने उल्लेख छ। सडक र चोकहरूमा स्मार्ट स्ट्रिट लाइट तथा हाईमास्ट जडान गरिनेछ। स्मार्ट ट्राफिक सिग्नलको व्यवस्था गरिनेछ, काठमाडौंको घोषणापत्रमा उल्लेख छ। भ्यु टावर बनाउनु हुँदैन भन्नेलाई प्रश्नै प्रश्न एमाले अध्यक्ष शर्मा ओलीले भ्यु टावर बनाउनु हँुदैन भन्नेहरूलाई धरहरामा धान फल्छ त ? भनेर प्रश्न गरे । ओलीले एमाले नभएको भए आज गर्व गर्ने धरहरा देख्नै नपाउने दाबीसमेत गरे। कांग्रेसहरू, यो गठबन्धन त के भन्दैछ ? यस्ता भ्यु टावर बनाउनु हुँदैन रे ! अनि के त्यहाँ धान फल्छ त धान ? धरहरामा पहिला धान फल्थ्यो ?, पूर्वप्रधानमन्त्रीसमेत उनको प्रश्न छ। उनले धरहराका टुप्पामा लगेर पसल राख्ने भन्दै गठबन्धनको कटाक्ष गरे। उनले भ्यु टावर राष्ट्रका गौरव भएको भन्दै उठाउनुपर्ने समेत बताए। उनले भ्यु टावरलाई दूध दिने जर्सी गाई नसम्झन चेतावनीसमेत दिए। उनले मेलम्चीको पानी यो सरकारले ल्याउन नसक्ने भन्दै चैतमा पानी ल्याउने भने पनि सरकारले मेलम्ची काठमाडौं आउने बेलामा बाढी आउने बताए। एमालेको घोषणापत्र पूर्णपाठ"
उम्मेदवार बन्न राजीनामा,"स्थानीय निर्वाचनमा पुनः उम्मेदवार हुनका लागि बहालवाला जनप्रतिनिधिले धमाधम राजीनामा दिन थालेका छन्। विराटनगर महानगरपालिकाका मात्रै ५६ जनाले राजीनामा दिए। महानगरमा राजीनामा बुझाउनेमा १३ जना वडाध्यक्ष र सदस्यसहित शुक्रबारसम्ममा ५६ जना रहेको प्रमुख प्रशासकीय अधिकृत उमेश बस्नेतले बताए। राजीनामा दिने वडाध्यक्षहरूमा विराटनगर४ का देवेन्द्र पोखरेल, ५ का मीनकुमार आचार्य, ७ का मधुबाबु तिवारी, ९ का विश्वनाथप्रसाद भगत, १० का माधवराज वाग्ले, ११ का तीर्थेन्द्र न्यौपाने, १२ का हीरालाल कामत, १३ का झरिलाल महतो, १४ का बलदेव यादव, १५ का अस्लम आलम, १७ का समीर कमर, १८ का (कार्यवाहक अध्यक्ष) राजदेव यादव र १९ का बद्रीनारायण सरदार रहेका छन्। बस्नेतका अनुसार निर्वाचित सबैले राजीनामा दिएपछि ४, ५, १७, १८ र १९ नम्बर वडा जनप्रतिनिधिविहीन बनेको छ। रिक्त अवस्थामा जनप्रतिनिधिको जिम्मेवारी वडाका कर्मचारीलाई दिनुपर्ने नियम छ। अबको जिम्मेवारी वडा सचिवले पाउनेछन्। उम्मेदवार बन्न बहालवाला जनप्रतिनिधिले अनिवार्य राजीनामा दिनुपर्ने निर्वाचन आयोगको आचारसंहितामा उल्लेख छ। यो व्यवस्थालाई सर्वोच्च अदालतले सदर गरेपछि जनप्रतिनिधिले धमाधम राजीनामा दिन थालेका हुन्। महानगरपालिकामा बेरुजु देखिएको र फस्र्योट नभएका कारण विराटनगर५ का वडाध्यक्ष आचार्यको राजीनामा बिहीबार सनाखत भएको थिएन। बेरुजु फस्र्योट गरेपछि शुक्रबार उनको राजीनामा सनाखत भएको छ। विकास निर्माणको काममा जनप्रतिनिधिहरूले लिएको पेस्की फरफारक नहुँदा बेरुजु देखिने गरेको छ। महालेखा परीक्षणको प्रतिवेदनले बेरुजु धेरै रहेको औंल्याउँदै असुल गर्न यसअघि नै निर्देशन दिएको थियो। जाजरकोटको कुशे गाउँपालिकाकी उपाध्यक्ष रामछाया शाहीले पनि पुनः उम्मेदवार बन्न राजीनामा दिइन्। पदमा भने खुलाएकी छैनन्। चाहना अध्यक्षमै रहेको उनी निकट बताउँछन्। कांग्रेस कर्णाली प्रदेशकी उपमहामन्त्री रहेकी शाहीले टिकट आफैंले पाउने दाबी गरेकी छन्। सोही गाउँपालिका३ का वडाध्यक्ष टेकबहादुर हमाल, शिवालय गाउँपालिका९ का वडाध्यक्ष दीपक खड्का, भेरी नगरपालिका१३ का वडा सदस्य यज्ञ बटालाले राजीनामा दिएका छन्। हमाल र खड्का अध्यक्षमै दोहोरिने चाहना राखेका छन् भने बटाला अध्यक्षमा दाबी गरेका छन्। भेरी नगरपालिका जाजरकोटका नगरप्रमुख चन्द्रप्रकाश घर्तीले पनि राजीनामा गरेका छन्। नेकपा एमालेबाट निर्वाचित नगरप्रमुख घर्तीलाई नै पुनः उम्मेदवार बनाउने पार्टीले निर्णय गरिसकेको छ। उनको राजीनामा नगर उपप्रमुख भावना भण्डारीले स्वीकृत गरेकी छन्। हिमाली जिल्ला मुस्ताङको लोघेकर दामोदरकुण्ड गाउँपालिका अध्यक्ष लोप्साङछोम्फेल विष्टले शुक्रबार पदबाट राजीनामा दिएका छन्। उम्मेदवार बन्ने पक्कापक्की भएपछि राजीनामा दिएका हुन्। उनले प्रयोग गर्दै आइरहेको बोलेरो जिपको र आफूले प्रयोग गरेको सीमकार्ड पनि पालिकालाई हस्तान्तरण गरेका छन्। वीरगन्ज महानगरपालिकाका मेयर विजयकुमार सरावगीले पदबाट राजीनामा दिएका छन्। महानगरको मेयरमा नेकपा एमालेका तर्फबाट उम्मेदवारी पक्का भएपछि उनले राजीनामा दिएका हुन्। एमाले महानगर कमिटी र प्रदेश कमिटीले वीरगन्ज महानगरको मेयरमा सरावगीको एकल नाम केन्द्रीय कमिटीमा सिफारिस गरिसकेको छ। यसअघि बिहीबार नै सरावगीले आफूले प्रयोग गर्दै आएको महानगरपालिकाको सरकारी गाडी र त्यसको साँचोसमेत प्रमुख प्रशासकीय अधिकृत निश्चल राज पाण्डेलाई फिर्ता गरेका थिए। किशोर बुढाथोकीविराटनगर ,राजेन्द्र कार्कीजाजरकोट, सुन्दरकुमार थकालीजोमसोम,क्रान्ति शाहवीरगन्ज"
दर्जन बैंकको नाफा घट्यो,"काठमाडौं : गत आर्थिक वर्षको तेस्रो त्रैमासको तुलनामा वाणिज्य बैंकको नाफा साढे १० प्रतिशतले वृद्धि भएको छ। पहिलो त्रैमासमा भने ३६ प्रतिशतसम्म वृद्धि गर्न सफल भएका थिए। सो तुलनामा भने अहिलेको वृद्धिदर कम हो। वाणिज्य बैंकले चैत्रसम्ममा गत वर्षको सोही अवधिको तुलनामा २७ करोड ५३ लाख ११ हजार रुपैयाँ बराबरले थप नाफा कमाएको तथ्यांकले देखाएको छ। गत वर्ष २७ वाणिज्य बैंकले ५० अर्ब ७४ करोड २५ लाख रुपैयाँ नाफा कमाएका थिए। अहिले कुल ५१ अर्ब १ करोड ७८ लाख कमाएका छन्। तर पुँजीको आकार तथा लागतका आधारमा यो नाफा सन्तोषजनक नभएको बैंकर बताउँछन्। तर, बैंकको कमाइमा सबैको आँखा जाने भएकाले धेरै देखिने नबिल बैंकका चिफ फाइनान्सियल अफिसर मनोजकुमार ज्ञवाली बताउँछन्। पछिल्लो तथ्यांकअनुसार २७ वाणिज्य बैंकमध्ये १५ वटाले नाफा बढाउन सफल भएका छन्। तर १२ वटा बैंकको नाफा वृद्धिदर भने घटेको छ। सबैभन्दा बढी नाफा वृद्धि गर्नेमा सेन्चुरी र सिभिल बैंक छन्। गत वर्षको सोही अवधिको तुलनामा सेन्चुरीको नाफा १८३५९ प्रतिशत वृद्धि भएको छ। यो बैंकले कुल १ अर्ब १ करोड ५६ लाख रुपैयाँ नाफा गरेको छ। यसैगरी, बढी नाफा वृद्धि गर्ने दोस्रो बैंकमा सिभिल छ। यसले ७९९१ प्रतिशत नाफा बढाएको छ। गत आवको चैत्रमा ५० करोड २५ लाख रुपैयाँ कमाएको सिभिलले अहिले ९० करोड ४१ लाख रुपैयाँ नाफा गर्न सफल भएको छ। उठ्न बाँकी साँवा तथा ब्याज (प्रोभिजनिङ) यस पटक उठेकाले नाफामा फड्को मार्न सफल भएको सिभिल बैंकका प्रमुख कार्यकारी अधिकृत सुनील पोखरेलले बताए। गत वर्षको पोर्टफोलियो र कर्जा वृद्धि धेरै राम्रो थियो। त्यसको वास्तविक आम्दानी यो पटक आएकाले नाफामा वृद्धि गर्न सफल भएका हौं, सीईओ पोखरेलले भने। १ देखि ५० प्रतिशतसम्म नाफा वृद्धि गर्ने बैंकमा नेपाल एसबीआई, स्ट्यान्डर्ड चार्टर्ड, एनसीसी, माछापुच्छे, एनआईसी एसिया, सनराइज, हिमालयन, एनएमबी, ग्लोबल आईएमई, सिटिजन, मेगा, सिद्धार्थ र एभरेस्ट बैंक छन्। तर यसबाहेकका १२ बैंकको नाफा वृद्धि भने न्यूनतम ०३२ देखि अधिकतम ३३३१ प्रतिशतले घटेको छ। कम नाफा घट्नेमा कुमारी र सबैभन्दा बढी नाफा घट्नेमा लक्ष्मी बैंक रहेको छ। नाफा वृद्धिदरलाई आधार नमानी समग्रमा बढी गर्नेमा ग्लोबल आईएमई बैंक अग्रपंक्तिमा छ। उसले ३ अर्ब ७२ करोड ६२ लाख १२ हजार रुपैयाँ नाफा आर्जन गरेको छ। तर नाफा वृद्धि भने ४१३ प्रतिशत मात्रै छ। यस्तै, दोस्रो स्थानमा रहेको एनआईसीले ३ अर्ब ६० करोड ४५ लाख रुपैयाँ नाफा कमाएको छ। यो गत वर्षको तुलनामा १९९८ प्रतिशतले बढी हो। एनआईसीका सहायक सूचना अधिकारी अर्जुनराज खनियाँ भन्छन्, बैंकले हालसम्म २ खर्ब ७० अर्ब रुपैयाँ कर्जा प्रवाह गरेको छ। अन्य बैंकको तुलनामा हामीले अधिक कर्जा दिएका छौं। जसले गर्दा आम्दानी पनि गर्न सकेका हौं, उनले भने। यसपछि धेरै नाफा गर्नेमा नबिल बैंक छ। यसले ३ अर्ब ३५ करोड २० लाख रुपैयाँ नाफा कमाएको छ। बैंकको नाफा वृद्धिदर भने गत वर्षको भन्दा ८९१ प्रतिशत (३२ करोड ७८ लाख) ले घटेको छ। गत वर्ष लघुवित्तलगायतको सेयर बिक्री गर्दा नाफा कमाएका थियौं। तर यो अहिले छैन। यसकारण नाफा वृद्धिमा ठूलो फरक परेको हो, चिफ फाइनान्सियल अफिसर ज्ञवालीले भने।"
सुरक्षा संवेदनशीलता केलाउँदै सरकार,"विराटनगर : स्थानीय तह निर्वाचनका लागि मुलकभर १० हजार ७ सय ५६ मतदानस्थल तोकिएका छन्। ती मध्ये २ हजार ९ सय ४६ लाई सरकारले अतिसंवेदनशील सूचीमा राखेको छ। निर्वाचनको सुरक्षाका लागि सरकारले बनाएको एकीकृत सुरक्षा योजना मा अति संवेदनशील, संवेदनशील र सामान्य गरी तीन भागमा मतदानस्थलको बर्गीकरण गरिएको छ। जसमा ४ हजार ४ सय २३ संवेदनशील र ३ हजार ३ सय ८७ लाई सामान्य को सूचीमा राखिएको छ। विगतका निर्वाचनमा झडप भएका स्थान, दलीय अस्वस्थ प्रतिस्पर्धा, खुला सीमा र भौगोलिक विकटता भएका स्थानका मतदानस्थललाई अति संवेदनशील को सूचीमा राखिएको छ। सबैभन्दा बढी मधेस प्रदेशका मतदानस्थल अति संवेदनशील को सूचीमा छन्। सबैभन्दा कममा गण्डकी प्रदेशका छन्। विगतमा छिटफुट घटना भएका ठाउँलाई संवेदनशील र शान्तिपूर्ण निर्वाचन भएका स्थानलाई सामान्य मा राखिएको छ। अन्तर्राष्ट्रिय सिमाना जोडिएका क्षेत्र, खुला सीमाका कारण हुनसक्ने घुसपैठ, चुनावविरोधी समूहको चलखेल, विगतमा निर्वाचन बिथोल्न भएका प्रयास, भौगोलिक विकटता, मतदानस्थलसम्म पूर्वाधारको अवस्था, निर्वाचनविरुद्ध हुन सक्ने गतिविधिका आधारमा सुरक्षाको बर्गीकरण गरिएको गृह मन्त्रालयले जनाएको छ। यस्तै, विगतको चुनावी अनुभव, राजनीतिक दलको विगतको अवस्था र अस्वस्थ प्रतिस्पर्धा, वैमनश्यता, समुदायको स्वभावलगायतका विषयलाई समेत आधार मानेर मतदानस्थलको बर्गीकरण गरि सुरक्षा योजना बनाइएको सुरक्षास्रोतको भनाइ छ। गृह मन्त्रालयका प्रवक्ता फणीन्द्रमणि पोखरेल निर्वाचनमा सुरक्षा चुनौती हुनु स्वाभाविक रहेको बताउँछन्। निर्वाचनमा देखिएका समस्यालाई कानुनी र राजनीतिक रूपमा हल गर्दै लगिनेछ, उनले भने, मतदान केन्द्रदेखि माथिल्लो तहसम्मै छलफल र समन्वय हुनेछ। निर्वाचनका बेला कानुन उल्लंघन गर्नेलाई कानुनअनुसार कारबाही हुने र राजनीतिक असहमति तथा विमतिलाई समन्वयछलफलका माध्यमबाट समाधान गरिने पोखरेलले बताए। उनका अनुसार उम्मेदवार, मतदाता, राजनीतिक दलका नेता, महत्त्वपूर्ण व्यक्ति, निर्वाचनमा खटिएका कर्मचारी, आयोगका पदाधिकारी, पर्यवेक्षक, सञ्चारकर्मी, चुनाव प्रचारप्रसार र विजयजुलुसको सुरक्षामा विशेष जोड दिइएको छ। साथै निर्वाचनसामग्रीको ढुवानी, मतपेटिका भण्डारण र मतगणनास्थल लगायतमा उच्चसुरक्षा सतर्कता अपनाइने गृह प्रवक्ता पोखरेल बताउँछन्। स्थानीय तह निर्वाचनको सुरक्षामा चारवटै सुरक्षा निकाय र म्यादी प्रहरी खटनेछन्। त्यसका लागि एकीकृत सुरक्षा योजना बनाएर जिम्मेवारी बाँडफाँट गरिएको छ। बाहिरी घेरामा सेना र सशस्त्र प्रहरी तथा मतदानस्थलको भित्री सुरक्षामा नेपाल प्रहरी र म्यादीलाई खटाइने सुरक्षा योजनामा उल्लेख छ। गृह मन्त्रालय स्रोतका अनुसार नेपाली सेना र सशस्त्रको रिजर्व फोर्सलाई मतदानस्थलबाट ३० मिनेटको दूरीमा राखिनेछ। चुनावविरोधी गतिविधि डोमिनेसन गर्न सेनाले नियमित गस्ती र पेट्रोलिङ गर्ने योजना बनाइएको छ। एकीकृत सुरक्षा योजनामा मतपत्र छपाइ, विकट क्षेत्रमा निर्वाचनसामग्री ढुवानी, नेपाल र सशस्त्र प्रहरीले सुरक्षा प्रदान गरिरहेका महत्त्वपूर्ण प्रतिष्ठान, कारागार र विमानस्थलको सुरक्षाको जिम्मा सेनालाई दिइएको छ। यस्तै, मार्चपास तथा पेट्रोलिङ, आपत्कालीन उद्धारमा जनशक्ति र हेलिकोप्टरको प्रयोग, बम डिस्पोजल टोली परिचालन, रणनीतिक बिन्दुमा पिकेटिङको व्यवस्था, मतदानस्थलको बाहिरी सुरक्षा व्यवस्थापन र संवेदनशीलताको आधारमा जनशक्ति परिचालन गर्ने सेनाको जिम्मेवारीमा परेको छ। जिल्ला सुरक्षा समितिको निर्णयबमोजिम सेनाले स्ट्राइकिङ, मोबाइल तथा हवाईगस्ती र रिजर्वफोर्स परिचालन गर्नेछ। नेपाल प्रहरीले मतदानस्थल, मतदान केन्द्र, मतगणनास्थल तथा निर्वाचन कार्यालयमा हतियार, गोलीगट्ठा र सञ्चारसाधनको सुरक्षाको जिम्मा पाएको छ। यस्तै, मोबाइल टोली परिचालन, रिजर्वफोर्स तैथान, सुरक्षासम्बन्धी सूचना संकलन, मूल्यांकन र विश्लेषणसँगै चुनावी आमसभा, प्रचार, र्याली तथा गोष्ठीको सुरक्षा पनि नेपाल प्रहरीकै जिम्मामा छ। निर्वाचन अवधिभर हतियार बोक्न प्रतिबन्ध, अनुमति लिएकाबाहेक निर्वाचनको दिन अन्य सवारीसाधन सञ्चालनमा रोक, गुण्डागर्दी, हुल्याहा प्रवृत्ति भएका र मतदानस्थल कब्जा गर्ने, तोडफोड, हुलदंगा, निर्वाचनसामग्री लुट्न सक्ने सम्भावित व्यक्तिको पहिचान एवं पक्राउ र सीमा क्षेत्रमा हुने अवाञ्छित गतिविधिविरुद्धको कारबाही पनि प्रहरीले गर्नेछ। जिल्लाजिल्लामा पठाउन काठमाडौंमा सेनाको निगरानीमा राखिएको निर्वाचन सामग्री। तस्बिर : राजकरण महतो एकीकृत सुरक्षा योजनामा विकास आयोजनामा प्रयोग भएको विस्फोटक पदार्थको दुरुपयोग रोक्ने, ड्रोनको प्रयोग गरेर खबर संकलन गर्ने, इजाजतप्राप्त हतियार निर्वाचनअवधिभर सुरक्षित साथ राख्ने, सीमानाकामा योजनाबद्ध जाँचको व्यवस्था मिलाएर गैरकानुनी साना तथा घरेलु हतियार एवं विस्फोटक पदार्थको उत्पादन, भण्डारण, ओसारपसार, आयात र प्रयोगलाई कडाइपूर्वक नियन्त्रण गर्ने भूमिका नेपाल प्रहरी हुनेछ। एकीकृत सुरक्षा योजनाअनुसार मतदानस्थलको बाहिरी सुरक्षा र सीमाक्षेत्रमा सुरक्षा कडाइ गर्ने जिम्मेवारी सशस्त्र प्रहरीलाई दिइएको छ। निर्वाचनको अघिल्लो दिनदेखि निर्वाचन सम्पन्न भएको भोलिपल्टसम्म हातहतियार तथा सवारीसाधनसहित टोली परिचालन गर्न सशस्त्र प्रहरीलाई जिम्मेवारी दिइएको छ। जिल्ला सुरक्षा समितिको निर्णयअनुसार निर्वाचनपूर्व, निर्वाचनको अवधि र निर्वाचनपश्चात् पनि सशस्त्र प्रहरी परिचालित हुनेछ। निर्वाचनमा सूचना संकलन, विश्लेषण, सम्प्रेषण तथा सुरक्षा व्यवस्थापनका लागि सूचना समन्वय गर्ने जिम्मेवारी राष्ट्रिय अनुसन्धानका कर्मचारीलाई तोकिएको छ। मुलुकको आर्थिक संकटका कारण चुनावका बेला खर्च र जनशक्ति व्यवस्थापनमा समस्या हुनसक्ने आकलन गरिएको छ। यसअघिको निर्वाचनमा व्यवस्थापनका हिसाबले जनशक्ति पर्याप्त परिचालन गरिएको थियो, उच्च सुरक्षा स्रोतले भन्यो, अहिलेजस्तो आर्थिक संकट थिएन। एकै चरणमा चुनाव गर्दा केही आर्थिक तथा व्यवस्थापकीय कठिनाइ र चुनौतीको सामना गर्नुपर्ने हुन सक्छ। २ लाख ६० हजार सुरक्षाकर्मी परिचालन गृह मन्त्रालयका अनुसार स्थानीय तह निर्वाचनमा २ लाख ६० हजारभन्दा बढी सुरक्षाकर्मी परिचालनको तयारी छ। ७३ हजार २ सय ४९ नेपाली सेना, ६१ हजार ८ सय ३१ नेपाल प्रहरी, २३ हजार ५ सय ३२ सशस्त्र प्रहरी र १ हजार ९ सय ८५ जना राष्ट्रिय अनुसन्धानका प्रहरी चुनावमा परिचालित हुनेछन्। त्यसबाहेक एक लाख म्यादी प्रहरी पनि चुनावमा खट्नेछन्। मतदानस्थल तथा मतदान केन्द्रको संवेदनशीलता वर्गीकरण गरेर रणनीतिक हिसाबमा सुरक्षा व्यवस्था मिलाइने गृह मन्त्रालय स्रोतले बतायो। वैशाख ३० गते ७७ जिल्लाका ७ सय ५३ पालिकामा एकै चरणमा स्थानीय तह निर्वाचन हुँदैछ। जसमा ६ महानगरपालिका, ११ उपमहानगरपालिका, २ सय ७६ नगरपालिका र ४ सय ६० गाउँपालिका छन। प्रदेश १ मा १ सय ३७, मधेसमा १ सय ३६, बागमतीमा १ सय १९, गण्डकीमा ८५, लुम्बिनीमा १ सय ९, कर्णालीमा ७९ र सुदूरपश्चिममा ८८ स्थानीय तह छन्। राजनीतिक रंगको डर सरकारले चुनावका सम्भावित जोखिमलाई पनि वर्गीकरण गरेको छ। दलहरूबीच अस्वस्थ प्रतिस्पर्धा, निर्वाचनलाई जातीय, धार्मिक, साम्प्रदायिक तथा क्षेत्रीयकरण गर्ने, राजनीतिक विचलन तथा सामान्य घटनाको पनि राजनीतीकरण हुने गरेको भन्दै यी पक्षलाई जोखिमका रूपमा राखेको छ। त्यस्तै बुथ (मतदानस्थल) कब्जा गर्ने, बाटो छेक्ने, धम्क्याउने, अफवाह फैलाउने, सुरक्षाकर्मीलाई दिगभ्रमित पार्ने, निर्वाचन प्रक्रियामा अवरोध गर्ने, अनियमित मतदान गर्ने, आचारसंहिताको उल्लंघन गर्ने र निर्वाचनसामग्रीमा क्षति पुर्याउने सम्भावनालाई परम्परागत जोखिम मानिएको छ। निर्वाचनसामग्रीको ढुवानी र भण्डारण, बजेटसहित स्रोतसाधनको अपर्याप्तता, परिचालित कर्मचारीबाट हुन सक्ने मानवीय तथा व्यवस्थापकीय त्रुटि, मतपेटिकासहितका निर्वाचनसामग्रीको अव्यवस्थित व्यवस्थापन एवं दुरुपयोग तथा मतदानस्थलमा खटिने कर्मचारीको आचरण र व्यवहारलाई व्यवस्थापकीय कमी कमजोरीबाट हुनसक्ने जोखिमका रूपमा उल्लेख गरिएको छ। यद्यपि, प्रमुख जिल्ला अधिकारीको संयोजकत्वमा कमान्डपोस्ट र निर्वाचन सेल गठन गरी निर्वाचनलाई भरपर्दो र सुरक्षित तवरबाट सम्पन्न गराउने सरकारको योजना रहेको गृह प्रवक्ता फणीन्द्रमणि पोखरेल बताउँछन्। मन्त्रालयले चुनावका बेला अत्यावश्यक वस्तुको सहज आपूर्ति र सेवाप्रवाहको व्यवस्था मिलाउन केन्द्रदेखि स्थानीय तहसम्म अनुगमन र सुपरिवेक्षण गरिने जनाएको छ। निर्वाचनका बेला अनपेक्षित तथा प्रतिकूल स्थिति सिर्जना हुन सक्ने सम्भावनालाई पनि ध्यानमा राखिएको गृहले जनाएको छ। अति संवदेनशील, कुन प्रदेशका कति मधेसका १ हजार ६५ मतदानस्थललाई सरकारले अतिसंवेदनशील सूचीमा राखेको छ। गण्डकीमा सबैभन्दा कम २ सय ८५ वटा मात्रै अति संवेदनशील सूचीमा छन। प्रदेश १ का ३ सय २१, बागमतीका ३ सय १०, लुम्बिनीका ३ सय ४४, कर्णालीका २ सय ९४ र सुदूरपश्चिम प्रदेशका ३ सय २७ मतदानस्थललाई अति संवेदनशीलभित्र राखिएको छ। सरकारको एकीकृत सुरक्षा योजनामा प्रदेश १ मा ८ सय ४१ र मधेसका ८ सय ८९ मतदानस्थललाई संवेदनशीलको सूचीमा राखिएको छ। यस्तै, बागमतीका ६ सय ७१, गण्डकीका ५ सय ४६, लुम्बिनी ६ सय ५५, कर्णाली ४ सय ४ र सुदूरपश्चिममा ४ सय १० मतदानस्थल संवेदनशीलमा परेका छन। प्रदेश १ का ७ सय ९, मधेसका २ सय ९, बागमतीका ८ सय ११, गण्डकीका ४ सय २२, लुम्बिनीका ६ सय ३०, कर्णालीका २ सय ८ र सुदूरपश्चिमका ३ सय ९८ मतदानस्थललाई भने सामान्यभित्र राखिएको छ। प्रदेश १ मा १ हजार ८ सय ७७, मधेसमा २ हजार १ सय ६३, बागमतीमा १ हजार ७ सय ९२, गण्डकीमा १ हजार २ सय ५३, लुम्बिनीमा १ हजार ६ सय २९, कर्णालीमा ९ सय ७, सुदूरपश्चिममा १ हजार १ सय ३५ मतदानस्थल छन्। यस्तै प्रदेश १ मा ३ हजार ८ सय ६३, मधेसमा ४ हजार १ सय ३, बागमतीमा ३ हजार ९ सय ३२, गण्डकीमा २ हजार २ सय ८, लुम्बिनीमा ३ हजार ६ सय ३४, कर्णालीमा १ हजार ३ सय ४९ र सुदूरपश्चिम १ हजार ४ सय ३७ मतदान केन्द्र तोकिएका छन। यसरी खटिनेछन् सुरक्षाकर्मी अतिसंवेदनशील भित्र परेको मतदानस्थलमा एउटामात्रै केन्द्र छ भने ३ प्रहरी र ८ जना म्यादी परिचालन हुनेछन। गृह स्रोतका अनुसार २ केन्द्र रहेका ठाउँमा भने ५ प्रहरी र १० म्यादी खटाइनेछ। ११ वटासम्म मतदान केन्द्र रहने स्थानमा १७ प्रहरी र २८ म्यादी परिचालन हुने एकीकृत सुरक्षा योजनामा उल्लेख छ। नीलगिरि र धौलागिरि हिमालको फेदीमा अवस्थित मुस्ताङको घरपझोङ४ जोमसोमका खुला खेल मैदानमा चुनावी सुरक्षाका लागि खटिन आधारभूत तालिम लिँदै म्यादी प्रहरी । तस्बिर : सुन्दरकुमार थकाली त्यस्तै, संवेदनशील भित्र परेको मतदानस्थलमा एउटा मात्रै मतदान केन्द्र छ भने ३ प्रहरी र ६ म्यादी परिचालन हुनेछन्। २ केन्द्र रहेका ठाउँमा ४ प्रहरी र ८ म्यादी तथा ११ वटासम्म केन्द्र रहेका स्थानमा १७ प्रहरी र २६ म्यादी परिचालन गर्ने नीति सरकारले लिएको छ। सुरक्षाका दृष्टिकोणले सामान्य मा परेका मतदानस्थलमा एउटा मात्रै मतदान केन्द्र छ भने ३ प्रहरी र ५ म्यादी, २ केन्द्र रहेका ठाउँमा ४ प्रहरी र ७ म्यादी तथा ११ वटासम्म केन्द्र रहेका मतदानस्थलमा १७ प्रहरी र २५ म्यादी परिचालन गरिने एकीकृत सुरक्षा योजना बनेको छ। जनशक्ति अभाव पनि चुनौती स्थानीय तह निर्वाचन एकै चरणमा हुन लागेकाले सुरक्षा चुनौती थपिएको एकजना उच्च सुरक्षा अधिकारीले बताए। उनका अनुसार उम्मेदवार, मतदाता, मतदानस्थलमा परिचालित कर्मचारी, निर्वाचन आयोगका पदाधिकारी, मतदान केन्द्र, निर्वाचनसामग्री, पर्यवेक्षक, राजनीतिक दलका नेता, कार्यकर्ताको सुरक्षा अतिरिक्त चुनौती हुन सक्छन्। एकै चरणमा चुनाव गर्नुपर्दा निर्वाचन सुरक्षामा पर्याप्त जनशक्ति परिचालन गाह्रो हुने देखिन्छ। २०७४ मा स्थानीय तहको निर्वाचन तीन चरणमा भएको थियो। यसअघिको निर्वाचनमा संविधान एवं निर्वाचन विरोधी, हिंसात्मक तथा अराजक गतिविधिमा संलग्न रहेका र सशस्त्र समूहले समेत शान्तिपूर्ण गतिविधिमा आउने प्रतिबद्धता जनाइसकेका छन्, गृह स्रोतले भन्यो, तर पनि उनीहरूका पछिल्ला गतिविधि हेर्दा अझै सुरक्षा चुनौती कायमै रहेको विश्लेषण छ। नेपाल प्रहरीका पूर्वएआईजी पुष्कर कार्की चुनावका माध्यमबाट शक्ति आर्जन हुने भएकाले निर्वाचनका अनेकन चुनौतीको सामना गर्न सुरक्षा व्यवस्था मजबुत बनाउनुपर्ने बताउँछन्। सुरक्षा भनेको सबै चिजमा भरपर्ने कुरा त हैन। अनुभूति गर्ने विषय हो, उनले भने, विदेशमा चुनाव हुँदा यति धेरै सुरक्षा जनशक्ति खर्च नै हुँदैन। तर हाम्रो मुलुकमा चुनावी चुनौती धेरै हुने हुँदा सुरक्षाकर्मीको प्रयोग र परिचालनलाई विशेष ध्यान दिनुपर्छ। मतदानमा भाग लिनु आम नागरिकको नैसर्गिक अधिकार भए पनि एकै पटक निर्वाचन गर्न भने विभिन्न हिसाबबाट चुनौतीपूर्ण हुन सक्ने कार्कीको बुझाइ छ। चुनावको जिम्मेवारी सुरक्षा निकाय र निर्वाचन आयोगको मात्र हैन, कार्कीले भने, चुनावलाई शान्तिपूर्ण, निष्पक्ष र भयरहित बनाउन राजनीतिक दलको भूमिका सबैभन्दा महत्त्वपूर्ण हुन्छ। आचारसंहिता पालना, एकअर्कामा हार्दिकताको वातावरण बनाउने काम दलहरूले गर्नुपर्छ। निर्वाचन आयोगले भनेका कुरा अक्षरशः पालना गर्ने हो भने चुनावी वातावरण प्रतिकूल नहुने कार्कीको भनाइ छ। नेपाल प्रहरीका प्रवक्ता एसएसपी विष्णुकुमार केसीले भने निर्वाचनमा खासै चुनौती नरहेको बताए। राज्यले गरेको बजेट व्यवस्थापनबाट जनशक्ति र स्रोतसाधनको अधिकतम प्रयोग गरिनेछ, उनले भने, आवश्यकता र चुनौतीका आधारमा उचित सुरक्षा व्यवस्था मिलाइन्छ। अघिल्लो निर्वाचनमा (७५ हजार) म्यादी थिए। यसपटक २५ हजार बढी म्यादीप्रहरी परिचालन गर्न लागिएको केसीले बताए। स्थानीय निर्वाचनमा ३६ लाख ५९ हजार दुई सय ९९ मतदाता थपिएका छन्। २०७४ मा १ करोड ४० लाख ७४ हजार ४ सय २४ मतदाता थिए। स्थानीय निर्वाचनमा कुल मतदाता एक करोड ७७ लाख ३३ हजार ३ सय २३ जना हुने आयोगले जनाएको छ, जसमध्ये ८४ लाख ४१ हजार ५ सय ३० महिला र ८९ लाख ९२ हजार १० पुरुष तथा १ सय ८३ जना अन्य मतदाता छन्।"
दौडका भोका वाङ्छु,"खोटाङको सुङदेल५, हिलेभन्ज्याङका वाङ्छु शेर्पा उच्च शिक्षाका लागि पहिलो पटक काठमाडौं आएका थिए। पशुपति क्याम्पसमा उच्च शिक्षा अध्ययनका क्रममा अन्य जिल्लाबाट आएका उनका साथीहरू विभिन्न खेल खेल्थे। उच्च शिक्षाका लागि राजधानी आउनेहरू खेलकुदमा लागेको देखेर उनले पनि खेलकुदमै पाइला राख्ने योजना बनाए। गाउँबाट आएकाहरू कोही कराते खेल्थे, कोही तेक्वान्दो, कोही जँुडो त कोही फुटबल खेल्थे। उनले भने बक्सिङ रोजे। नक्साल युवा मण्डलमा किरण थापासँग बक्सिङ सिक्न थाले। थापाकै प्रशिक्षणमा उनले केही स्थानीय तथा राष्ट्रियस्तरका प्रतियोगितामा भाग पनि लिए। केहीमा सफलता हात पारे भने केहीमा हार पनि बेहोरे। तर, उनी विचलित भएनन्, पढाइसँगै खेलकुदलाई पनि अगाडि बढाइरहे। खेलकुदको असर पढाइमा पर्न दिएनन्। समय व्यवस्थापन गरेरै खेलकुद र पढाइलाई सँगसँगै अगाडि बढाउँथे। बक्सिङको प्रशिक्षण गर्नुअघि शारीरिक कसरत, स्टामिना र प्रतियोगिता अघि तौल घटाउन खेलाडीहरूलाई दौडाउने गरिन्थ्यो। दौड कहिले छोटो हुन्थ्यो भने कहिले लामो पनि दौडनु पथ्र्यो। यसले स्टामिना बढाउन मद्दत गथ्र्यो भने तौल पनि घटाउँथ्यो। बक्सिङ प्रशिक्षणका क्रममा दौडिएको फाइदा उनले एथलेटिक्सका विभिन्न प्रतियोगिताहरूमा सहभागिता जनाएर उठाए। उनी लामो दूरीको दौड पनि दौड्न सक्ने भए। बक्सिङ प्रशिक्षणका क्रममा दौडँदाकै अनुभवका आधारमा पशुपति क्याम्पसको स्ववियुले आयोजना गरेको म्याराथन प्रतियोगितामा उनी पहिलो पटक सहभागी भए। उनले यस प्रतियोगितामा पदक जित्न त सकेनन्, तर दौड भने पूरा गर्दै पाँचौं स्थान हात पार्न सफल भए। त्यसपछि उनी सन् २००२ मा पोखरा म्याराथनमा सहभागी भए। उनले ४२ किलोमिटर लामो दौड ३ घण्टा १८ मिनेटमा पूरा गरे। यसैगरी सहिद दिवसका अवसरमा अनेरास्ववियु काठमाडौं जिल्ला कमिटीले साँखुबाट जोरपाटीसम्म आयोजना गरेको म्याराथन प्रतियोगितामा भने उनले दोस्रो स्थान हात पारे। यी म्याराथनमा सहभागी भएपछि उनलाई थप ऊर्जा मिल्यो। लामो दूरीको दौडमा पनि प्रतिस्पर्धा गर्ने मात्रै होइन, पदक पनि जित्न सक्छु भन्ने आत्मविश्वास पनि बढायो। बक्सिङ प्रशिक्षण गराउनु अघि गुरुले धेरै दौडाउनु हुन्थ्यो। यसरी दौड्दादौड्दै मलाई दोहोरो फाइदा भयो, उनी भन्छन्, बक्सिङसँगै दौड प्रतियोगितामा पनि भाग लिन सक्ने भएँ। अझ पोखरा म्याराथनमा सहभागी भएपछि त छुट्टै ऊर्जा मिल्यो। लामो दूरीको दौड पनि दौड्न सक्छु भन्ने आत्मविश्वास बढायो। उनी फुर्सदको समयमा पनि दौडन थाले। यसले लामो दूरीका दौडमा सहभागी हुने मात्रै होइन, पदक जित्न सक्छु भन्ने आत्मविश्वास पनि बढायो। सन् २०१३ मा वाङ्छु अमेरिका पुगे। त्यहाँ पनि फुर्सदको समय दौडिएर नै सदुपयोग गर्थे। त्यही क्रममा सन् २०१८ डिसेम्बरमा ट्रिमारा स्पोर्ट्सद्वारा आयोजना गरिएको बुक्लिन होली डे हाफ म्याराथन प्रतियोगितामा पहिलो पटक सहभागिता जनाए। पहिलो प्रतियोगितामै तेस्रो स्थान हात पारेपछि भने उनले विभिन्न प्रतियोगितामा पनि दौडने योजना बनाए। अहिलेसम्म वाङ्छुले अमेरिकासँगै विभिन्न देशमा आयोजना भएका ६८ वटा म्याराथनमा सहभागिता जनाइसकेका छन्। उनले अधिकांश हाफ म्याराथनमा दौडिएका छन्। उनले पाँच वटा फुल म्याराथन, ५५ वटा हाफ म्याराथन र आठ वटा भर्चुअल म्याराथन दौडिसकेका छन्। वाङ्छुले दौडिएका दौडहरूमध्ये हाफ म्याराथनमा ओभरल तीन पटक पहिलो स्थान, एक पटक दोस्रो स्थान र एक पटक तेस्रो स्थान हात पारेका छन्। यसैगरी उमेर समूहअन्तर्गत हाफ म्याराथनमा नौ पटक पहिलो स्थान हासिल गरेका छन्। यस्तै ६ वटामा दोस्रो र १० वटा प्रतियोगितामा तेस्रो स्थान हासिल गरेका छन्। फुल म्याराथनमा भने एक पटक मात्रै तेस्रो स्थान हासिल गरेका छन्। सन् २०२१ अक्टोबर १६ मा न्युयोर्क प्रोस्पेक्ट पार्कमा भएको फुल म्याराथनमा उनले तेस्रो स्थान हात पारेका थिए। उनी गत वर्ष टीसीएस न्युयोर्क सिटी म्याराथनमा सहभागी भएका थिए। ५० हजारभन्दा बढी सहभागी न्युयोर्क सिटी म्याराथनमा उनले २५ हजारभन्दा बढीलाई जितेका थिए। यसैगरी कोरोना भाइरसले संसारभर महामारी मच्चाएको समयमा पनि उनी निरन्तर रूपमा दौडिरहे। उनले अमेरिकाका विभिन्न राज्यका साथै इङ्ल्यान्ड र जापानमा भएको भर्चुअल प्रतियोगितामा पनि सहभागिता जनाए। उनले सिकागो भर्चुअल हाफ म्याराथन २०२०, पेन्सिलभेनिया कोरोनालिसा एक सय माइल भर्चुअल च्यालेन्ज, वल्र्ड लार्जेन्ट भर्चुअल रन २०२०, वान न्युयोर्क १००० रन २०२०, ब्रिज अफ लन्डन रन २०२०, टोकियो भर्चुअल हाफ म्याराथन २०२०, टीसीएस न्युयोर्क फुल भर्चुअल म्याराथन २०२०, यूएन डे भर्चुअल रन २०२१, न्युयोर्क लिभर्टी भर्चुअल हाफ म्याराथन २०२० लगायतका दौडमा पनि सहभागी भए। भर्चुअल म्याराथन प्रतियोगितामा जीपीएस (एसट्राभा एप) लगातार दौडनु पर्छ। भर्चुअल म्याराथन अन्य म्याराथनभन्दा लामो दूरीको हुन्छ। वाङ्छुले एक हजार किलोमिटरको म्याराथन पनि दौडिएका छन्। यो एक दिने नभई ३५४० दिनसम्म चल्ने गर्दछ। धावकहरूले हरेक दिन आफूले सक्ने जति दौडने गर्छन्। उनले सन् २०१८ डिसेम्बरमा भएको होली डे हाफ म्याराथन, सन् २०१९ मा ब्रोक्लिन हाफ म्याराथन, सन् २०१९ मै कोनी आइसल्यान्ड हाफ म्याराथन, २०१९ कै क्विन्स न्युयोर्क हाफ म्याराथन, ब्रुक्लिन हाफ म्याराथन, न्युयोर्क लाइभ्स हाफ म्याराथन, न्यु जर्सी रन, बियर माउन्टेन इन्डुरेन्स च्यालेन्ज हाफ म्याराथन, न्युयोर्क होलिडे हाफ म्याराथन, गो हाड गो होम हाफ म्याराथन, न्युयोर्क सिटी लाइभ हाफ म्याराथनलगायतका प्रतियोगिताहरूमा भने ओभरलमा पहिलो स्थान हात पारेका छन्। वाङ्छु अमेरिकाको न्युयोर्कमा बस्छन्। उनी कामसँगै खेललाई पनि निरन्तर रूपमा अगाडि बढाइरहेका छन्। वाङ्छुको अबको लक्ष्य एक सय वटा म्याराथन दौडने छ। उनी अहिलेलाई एक सय वटाको लक्ष्य राखे पनि आफूले सकुञ्जेलसम्म दौडिरहने बताउँछन्। यही बेलासम्म दौड्न्छु भन्ने केही छैन। उमेरले सकुञ्जेल दौडिरहन्छु। अहिलेलाई भने एक सय वटा म्याराथनमा दौड्ने लक्ष्य राखेको छु, उनी भन्छन्, दौड मेरो नसा बनिसकेको छ। यसलाई चाहेर पनि चटक्कै छाड्न सकिँदैन।"
"स्थानीय तह निर्वाचन : गोरखामा सत्तारुढ चार दलबीच भागबण्डा मिलेन, गठबन्धन नहुने","गोरखा : गोरखामा सत्ता गठबन्धनका चार दल बीच चुनावी तालमेलको सम्भावना अन्त्य भएको छ। अन्तिम निष्कर्ष निकाल्ने गरी शनिबार बिहान आठ बजे बसेको गठबन्धन संयन्त्रको आठौं बैठकमा पनि भागबण्डाका विषयमा सहमति जुट्न नसकेपछि अब चारदलीय संयन्त्रको बैठक नबस्ने गरी अन्त्य भएको संयन्त्रका संयोजक नन्दप्रसाद न्यौपानेले जानकारी दिए। आठ पटक बैठक बस्दा पनि सबै दलका नेताले आआफ्नो अडान छाड्नु भएन। त्यसैले अब गठबन्धन संयन्त्रको संयुक्त बैठकको औचित्य पनि देखिएन सम्भावना पनि रहेन, कांग्रेसका सभापति न्यौपानले भने, अब हार्दिकता पूर्वक एक्लाएक्लै चुनावी मैदानमा जान पनि सकियो, सत्ता गठबन्धनभित्रैका दुई वा तीन दल मात्र मिलेर अघि बढ्न पनि सकिने भयो।अनौपचारिक रुपले छलफल गर्न सकिने अवस्था भने नसकिएको उनले बताए। शनिबार बिहान बसेको अन्तिम बैठकसम्म नेपाली कांग्रेसले सात, माओवादीले पाँच, जनता समाजवादी पार्टीले दुई पालिका दाबी नछाडेको बैठकका अर्का सहभागी लेखबहादुर थापाले भने, बैठक एकदम हार्दिकताका साथ भयो तर सहमति भएन, नेकपा माओवादी केन्द्रका जिल्ला अध्यक्ष थापाले भने, नेपाली कांग्रेसले एक नगरपालिकासहित सात पालिका र ४५ वडाको दाबी कायम राख्यो। माओवादीले एक नगरपालिकासहित पाँच पालिका र ४५ वडा दाबी गरिरह्यो। जसपाले पनि एक नगरपालिकासहित दुई पालिका दाबी गर्यो। आठ पटकसम्मको बैठकमा कुनै पनि दल लचिलो नभएपछि संयन्त्रको बैठकको औचित्य समाप्त भएको ठहर गरी उठिएको उनले बताए। अब आआफ्नो पार्टीबाट उम्मेद्वार छान्नतिर लाग्ने दुवै ठूला पार्टीले जनाएका छन्।"
फलामे सुनको पुल !,"यता पनि मोड। उता पनि मोड। अनेक मोड। लाग्छ, जीवन मोडैमोडको सँगालो हो ! मोडमात्र बाटा। गल्ली, सडक राजमार्गहरूमै सीमित रहेनछन्। झन्डै चार बीस साढे सात वयस्क जीवनको मोडभरि अनगिन्ती मोड मोडिइसकेछु। भ्रूण अवस्था एक। भ्रूणहरू एकआपसमा जुझ्दै एक्स क्रोमोजोमबाट बालक र वाई क्रोमोजोमबाट बालिका बन्नु स्वयंमा प्रारम्भिक मोड। मातृ गर्भबाट प्रजनित हुनु अर्को। दिनानुदिन रूपान्तरित भएर अनगिन्ती मोड गुज्रँदैका वर्तमान ! कैयन् भनिने र नभनिँदै गुजरा गरिएका मोडहरू। उल्लेखनीय रहेर पनि शाश्वत बनिसके। सबैलाई थाहा भएका शाश्वत सत्यहरू। दोहोर्याइरहनु नपर्दो। यावत् हाम्रा जानकारीका ठेली। तीन करोड नेपालीमध्येका एक मेरा अनुभव। सिद्ध अनूभूति ओकल्नु वयोवृद्ध तन्नेरी मनको जमर्को यो। नभएको मामाभन्दा  मामा निको उखानको फेद यो। अल्लारिएछु कसो कसो। अल्लारिनु जीवनको मोडजन्य अवस्था। दशकै दशकमा मोडिँदैका मोड विवरण कोर्दैछु। भूपि शेरचनले काठमाडौं उपत्यकालाई चुरोटको खागधुलो हाल्ने भाँडो भनेथे। चारैतिर पर्वत शृंखलाले पहरा लाएको खाल्डो। कवि कल्पनाको करामत यस्तै। जीव अनुभूति पुञ्ज। यतिञ्जेल आफ्नै विगत महाम्त्य परायण गर्दैछु। २०२५ सालको अनुभूति। क्यालिफोर्नियाको राजधानी साक्रिमेन्टो। युवकयुवती अमेरिकालीहरूको जमात क्याक्टस कर्नरमा। नेपाली राष्ट्रभाषा सिकाउने चारमहिने कार्यक्रम। चारमहिने कार्यकालको कोर्राकालमा कोरा अमेरिकी युवकयुवतीलाई हाम्रो नेपाली सिकाउन सम्भव ? कसरी ? प्रविधिले सम्भव तुल्याउँदो रहेछ। भाषा सिकाउने कार्यक्रमका संयोजक बिल हायन्सन। असाध्यै छट्टु र चंख ! हामीलाई स्पेनिस भाषा आउँछ कि ? हामीसित जिज्ञासा राखे। १० जना थियौं टोलीमा। टोली नाइके म। स्पेनिस भाषा बोल्न कसैलाई आएन। हायन्सन केवल तलासेको रहेछ। थाहा भएछ एकै निमेषमा। उनले हामीलाई त्यही भाषा सिकाए। हप्तादिन लगाएर। एकापसमा स्पेनियाली भाषामात्र बोल्ने प्रबन्धात्मक वातावरण बनाइएथ्यो। त्यसै गर्यौं। बाल्यकालमा अंग्रेजी नआउने हामी तीन, चार भाइबैनीहरू। मामा विज्ञानबहादुर मल्लले आलु, प्याज, गोलभेडा, अदुवा हातमा लिएर सोध्नुभयो, यसलाई के भन्छ ? एकपछि अर्को गर्दै यो पोटेटो, ओनियन। यसैगरी अरू पनि पालैपालो अंग्रेजीमा चिनाएथे। मामा, उहिल्यै श्री ३ शमशेरको पालामा कलकत्ता, बनारस, दार्जिलिङ बस्दै सिकेबुझेका तरिकाले सिकाएको रहेछ। कालान्तरमा बुझें। अञ्जान भाषीलाई समूहलाई नेपाली सिकाउनु जसोतसो बोल्नमा मात्र। सिलसिलाबद्ध हुँदो रहेनछ। बोल्न लेख्न र पढ्न सक्ने गरी सिकाउनु पो रहेछ। यी भए प्राथमिक चरणका प्रसंग। मुद्रामय सांंकेतिक भाषा ज्ञान छुट्टै विधा रहेछ। कालान्तरमा एकपछि अर्को उद्भव हुँदो रहेछ। अहिले वाक क्षमताबाट वञ्चित व्यक्तिका लागि सांंकेतिक भाषाको विकास भएको अनुभूत गर्छौं। दूरदर्शन यन्त्रहरूमा छ्याप्छ्याप्ती प्रचलित पाउँछौं। बोली नफुकेकाहरूका लागि विकसित सांकेतिक भाषा अब त विश्वभाषा नै बनिसकेको छ। विश्वभाषामा अब ब्रेललिपि पनि समाहित भइसकेको छ। विश्व मानव समुदायका लागि वैभवै बनिसकेछ यो। यो क्रम नहोला अवरुद्ध। हुने छैन। नहोस्, नहोऊन् कहिल्यै ! गोल्डेन गेट ब्रिजपछिका यात्राहरू पनि रोमाञ्चक थिए। २०२५ सालको तन्नेरी ठिटो म। अमेरिका नेपालभन्दा फरक देश। साँझको एक प्रहर। बाटाका पथयात्रा पथ टहल्दै गर्दा एक तरुनीले पस्नुस् न भनेर निम्त्याइन्। नेपाली भाषा अनुरागी जवान लख्खु अमेरिकालीहरू पनि सबै एकनास नहुँदो रहेछ। कोही चंखे, कोही लोसे। यस्तै हुँदो रहेछ। सबै गोरे कैले एकनास हुन्छन् कहाँ र ? एकै हातका औंला त समान छैनन्। समान भइदिएको भए हातै पंगु बन्ने थियो। असमानताजन्य विविधताले नै विश्वविधाताका विधान चलायमान बन्दो रहेछ। विश्व स्वयं नै चलायमान। यसभित्रका यावत् प्रकृति, पर्यावरण पलाएका सृष्टि सबै चलायमान नै रहेका छन्। स्थान र जंगम सबै चलायमान। हलचल नारीमस्ती पर्वत श्रेणी, एकै ठाउँमा जरा कसेको यामनका रुखहरू पनि हावासित हल्लिँदो रूप फेर्छन्। ऋतुगत रूप फेर्छन्। मानिस भाषाका माध्यमबाट कायापलट गर्छन्। भाषा शिक्षामा लाग्दै सिकें। जे जति गर्छौं हामी गर्दै सिक्छौं। सिक्दै गर्छौं। प्रवीणताको गर्भ प्रयासरत रहँदा भेटिँदो रहेछ। भाषा शिक्षणले पलाउन गुहार गरेको ज्ञान यो। भाषा शिक्षण गर्दा कोर्रा अमेरिकी तरुण, तरुनीहरूलाई नेपाली बोलीमात्र सिकाइनँ। आफैंले पनि मौन यौनिक चर्तिकलाका छाडापन बुझें। अमेरिकी समाजको नाङ्गो चर्तिकला पनि बुझें। विश्व विविधता यस्तै यस्तै हुँदो रहेछ। हुन त अमेरिका पठनपाठन सामग्री खुल्ला बजारमा छ्यापछ्याप्ती भइरहन्छ। भइरहेका थिए। तसर्थ भाषा प्रशिक्षणशालामा पनि मनग्य तदर्थी शैलीगत व्यवहार सहजरूपमा लीलामय चर्या प्रत्यक्षीकरण भएको पाएँ। स्वानुभूत प्रत्यक्ष दर्शन यो। कसैको पनि अनर्गल ओठ बाएको सुनिनँ, देखिनँ। मृत्युञ्जयी लीला वर्तन ठानेछु। कसैका लागि घोचक नभई यो मात्र रोचक प्रसंग बन्दो हुँदो हो। त्यसैले मृत्युञ्जयी भनें यो प्रसंगलाई। यस्ता प्रसंगहरू पुस्तान्तरण हुँदै सदाकालीन मृत्युञ्जयी बन्दो रहेछ। अल्छी नमानी प्रयासरत रहनु दीर्घायु हुनु र बन्नु रहेछ। नथाकी प्रयासरत रहनु त रहेछ दीर्घायुको अजस्र स्रोत। आफ्नै प्रयासमा झल्यासिएँ। सक्रिमेन्टो पुग्दापुग्दै भाषा शिक्षणका संयोजक बिलले सोधे। सान्फ्रान्सिस्कोमा सबैभन्दा पहिले हेर्न र देख्न लायक कुन कुरा हो ? मैले भनें, गोल्डेन गेट। किन ? कारण ! मैले भनें, म जन्मे हुर्केको ठाउँ भक्तपुर। त्यहाँ भव्य सुनको ढोका गोल्डेन गेट छ। मेरो स्कुले विद्यार्थीकालमा शिक्षक भैरवप्रसाद शर्माले अमेरिकी पर्यटकलाई बताएथे। विश्वमा जम्माजम्मी दुई सुनौला गेट छन्। एउटा यो र अर्को सन्फ्रान्सिस्कोमा। त्यसैले। बिलले भने, यहाँको गोल्डेन गेट त नेपालको जस्तो होइन। यो त कोल्याप्सेबल ब्रिज हो। मैले भनें, किन त यसलाई गोल्डेन गेट भनिएको ? जिज्ञासा राखें। यो विशाल भव्य कोल्याप्सेबल पुल हो। क्यानडाबाट ठूलाठूला जहाजको बेडा आउँछन्। ती आइपुग्दा पुललाई जहाज छिर्न हुने गरी छुट्ट्याउनु पर्छ। त्यसो नगरे जहाजको बेडा यता आउन सक्दैनन्। ती बेडामा भयंकर ठूला आयतनमा मालसामान आउँछन्। ती सामानबाट भन्सार रकम भव्य अंकमा आम्दानी गर्छन्। भव्य रूपमा उपार्जन हुने समुद्री यातायात मार्ग पुल। सुन दिने पुल भएपछि सुनौलो पुल भएन र ! अनि सुनको पुल भन्नु परेन ? त्यो नै प्रतीकात्मक जलमार्ग रहेछ, गोल्डेन गेट ब्रिज ! पुलको नाम त बहुआयामिक रहेछ। छुट्ट्याउँदा पदावलीमा जहाजमार्ग ! नछुटाई जोडिँदा पुलमाथि गुड्ने गाडीका बाटो। यस्तो पनि हुँदो रहेछ। २०२५ सालको नेपाली नागरिक म। यस्तो पनि हुँदो रैछ मनमनै गाएँ गीत। जे होस्, नपुगेको ठाउँ पुगियो। नदेखेको ठाउँ देखियो। हुट्हुटी भेटियो मनको। जयतु संस्कृतम्। मनको धोको पुग्यो। फलामे गोल्डेन गेट हेरियो। मित्र मण्डलीले पनि देखें बुझें। संस्मरणार्थ त्यसको पोस्टकार्डहरू किनें। त्यसकै साकार चित्र प्रस्तुत छ। यो अत्यन्त विशाल झोलुंगे पुल सनफ्रान्सिस्कोमा छ। यसले सनफ्रान्सिस्कोकै म्यारिन काउन्टीलाई जोड्छ। यसको मध्ये स्पान झन्डै एक माइलको लगभग एक पर्चौं (चारपाँच) खण्ड २ सय ५० फिट विशाल मोटो बाटिएको छ। पोस्टकार्डमा छापिएका अंग्रेजी अभिव्यक्तिलाई जस्ताको तस्तै उद्धृत गरेर प्रस्तुत गर्न जमर्किएको छु। गोल्डेन गेट ब्रिजपछिका यात्राहरू पनि रोमाञ्चक थिए। २०२५ सालको तन्नेरी ठिटो म। अमेरिका नेपालभन्दा फरक देश। तै पनि मनमा नेपाली गीत नै गुन्गुनाइरहने। झम्झम् परेली साँझको एक प्रहर। केवलकार यात्रा गरी झरेथें। बाटाका पथयात्रा पथ टहल्दै गर्दा एक तरुनीले पस्नुस् न भनेर निम्त्याइन्। टिकट लाग्दैन यहाँ। पसें, मधुरो मधुरो बत्ती ! क्लबको बीच एक भव्य गोलाकार मञ्च। एउटी तरुनी केटी गाउँदै, नाच्दै रहेकी। पलपलमा पहिरन फुकाल्दै। हुँदाहुँदै निवस्त्रै भइन्। मादक पदार्थ सेवन गर्दै नृत्यमा मगनमस्त हुँदी हुन्। मातिएर मदहोस हुँदिहुन्।"
सप्तरीमा दुर्घटना : तीन जनाको मृत्यु,"राजविराज : हुलाकी सडकखण्डअन्तर्गत सप्तरीको राजगढ गाउँपालिका५ मलेकपुरमा आज दुई मोटरसाइकल दुर्घटना हुँदा तीन जनाको घटनास्थलमा नै मृत्यु भएको छ । हनुमाननगर कङ्कालिनी नगरपालिका३ बस्ने ३० वर्षीय पप्पु यादव, सोही ठाउँका २६ वर्षीय सन्दीप यादव र बुच्चु भनिने २५ वर्षका रञ्जीत यादवको मृत्यु भएको प्रहरी उपरीक्षक अविनारायण काफ्लेले जानकारी दिए। सप्तरीको भारदहबाट पथरगाडातर्फ लागि जन्ती जाँदै गरेको प्रदेश १०२४१ प २२९६ नम्बरको मोटरसाइकल र प्रदेश १ ०२०४१ प ९५२४ नम्बरको मोटरसाइकल एकापसमा ओभरटेक गर्ने क्रममा ठोकिएका थिए ।"
