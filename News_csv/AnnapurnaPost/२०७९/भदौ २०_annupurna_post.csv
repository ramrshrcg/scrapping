शीर्षक,विवरण
प्रत्यक्षतर्फ महिला उम्मेदवार बढाउन बहस,"काठमाडौं : संघ र प्रदेशको निर्वाचनमा महिलाको अर्थपूर्ण सहभागिता विषयक एक अन्तरसंवाद कार्यक्रम सम्पन्न भएको छ। संकल्प र महिला गैरसरकारी संस्था महासंघको आयोजनामा राजधानीमा सोमबार सम्पन्न कार्यक्रममा आगामी मंसिर ४ गते हुने संघ र प्रदेश निर्वाचनमा प्रत्यक्षतर्फ महिलाको उम्मेदवारी बढाउनुपर्नेमा दलका नेताहरूले जोड दिएका छन्। बरिष्ठ पत्रकार आरती चतौटले विभिन्न पार्टीका नेताहरूलाई आगामी निर्वाचनमा प्रत्यक्षतर्फ महिला उम्मेदवारी कसरी बढाउन सकिन्छ भन्ने विषयमा बहस चलाइन्। बहसमा सहभागी नेपाली कांग्रेसका केन्द्रीय सदस्य नयनसिंह महरले पार्टीले हालै जारी गरेको परिपत्रमा सिफारिस गर्दा समानुपातिकतर्फ एक पुरुष एक महिला तथा प्रत्यक्षततर्फ एक महिलासहित तीन जना पठाउनु भनेर तोकिएको बताए। नेपाली कांग्रेस समावेशी पार्टी भएकाले आगामी निर्वाचनमा सकेसम्म प्रत्यक्षतर्फ महिलाको उम्मेदवारी बढी दिलाउने विषयमा सकारात्मक रहेको उनले बताए। कार्यक्रममा नेकपा एमालेकी पोलिटब्यूरो सदस्य सीता पौडेलले महिलाको कोटा आरक्षणमै सीमित हुने अवस्था देखिएको बताउँदै प्रत्यक्ष निर्वाचनमा पनि महिलालाई आरक्षणको व्यवस्था नगरेमा सहभागिता बढाउन सक्ने अवस्था नदेखिएको जनाइन्। नेकपा एकीकृत समाजवादीका उपमहासचिव प्रकाश ज्वालाले प्रत्यक्षतर्फ महिला उम्मेदवारी बढाउनेतर्फ आफ्नो पार्टीभित्र विभिन्न बहस र छलफल चलिरहेको बताए। त्यसैगरी जसपाका पोलिटब्यूरो सदस्य रेखा यादवले विगत तीन महिनादेखि नै आफ्नो पार्टीभित्र यही विषयमा बहस केन्द्रित रहेको बताइन्। हालै सम्पन्न उनको दलको केन्द्रीय समिति बैठकले संघ र प्रदेशका लागि प्रत्येक जिल्लाबाट ३,३ जनाको नाम पठाउनुपर्ने र त्यसमा महिला अनिवार्य हुनुपर्ने व्यवस्था गरेको उनले जानकारी गराइन्। यद्यपि महिला उम्मेदवारी बढ्छ भन्नेमा आफू अझै सुनिश्चत हुन नसकेको बताउँदै उनले भनिन्, 'म आफैं पनि अझै विश्वस्त हुन सकेको छैन। किनकी जिल्लाबाट त महिलाका नाम सिफारिस भएर आउँछन्। तर प्रदेशमा आइपुगेपछि छाँटिने धेरै डर हुन्छ। त्यसैले पार्टीले महिलालाई प्रत्यक्षतर्फ पनि ल्याउनुपर्छ भनेर कानुनी रुपमै बाध्यकारी नबनाइकन यो सम्भव हुँदैन।' कार्यक्रममा नेकपा माओवादीका पोलिटब्यूरो सदस्य झक्कुप्रसाद सुवेदी, लोसपाका कार्यकारिणी समिति सदस्य केशव झालगायतले पनि आगामी निर्वाचनमा प्रत्यक्षतर्फ महिला उम्मेदवारी बढाउनुपर्नेमा आआफ्नो पार्टीभित्र बहस र छलफल भइरहेको बताए। कार्यक्रममा संकल्पकी अध्यक्ष संगीता लामाले आगामी संघ र प्रदेशको निर्वाचनमा प्रत्यक्षतर्फ महिलाको उम्मेदवारी बढाउनुका साथै जित्नेको संख्या बढाउने उद्देश्यले उक्त बहस चलाइएको बताइन्। संविधानले तोकेको ३३ प्रतिशत सहभागिताको अधिकारलाई राजनीतिक दलहरूले बल्लबल्ल समानुपातिकततर्फबाट तानेर पुर्याइ महिलाको सहभागिता ३३ प्रतिशतमै सीमित राख्दै आएको जनाइन्। उनले आगामी चुनावमा प्रत्यक्षतर्फ महिला उम्मेदवारी बढाउनुका साथै महिलाभित्रको दलित, जनजाति, एकल, भौगोलिक रुपमा पछाडि पारिएकालगायतका समावेशीतामा विषयमा पनि ध्यान दिनुपर्ने बताइन्। हालसम्म दुईवटा संविधानसभा निर्वाचन र संघ एवं प्रदेशको निर्वाचन भइसक्दा पनि महिलालाई सधै कोटामा सीमित राख्दै आइएको बताउँदै अध्यक्ष लामाले प्रश्न गरिन्, 'महिलालाई कहिलेसम्म ३३ प्रतिशतमा सीमित राख्ने? अबको चुनावमा महिला सहभागिता बढाउनु जरुरी छ।' त्यसैगरी महिला गैरसरकारी संस्था महासंघकी अध्यक्ष डाशशी अधिकारी राउतले प्रत्यक्षतर्फ महिलाको उम्मेदवारी बढाउनुका साथै जित्ने ठाउँमा महिलालाई टिकट दिने विषयमा पहल गरिनुपर्ने बताइन्। गत स्थानीय तह निर्वाचनमा ४१ प्रतिशत महिलाले जित हासिल गरे पनि गठबन्धनका कारणले महिला उपप्रमुखको संख्या धेरै घटेकाले आगामी संघ र प्रदेशको निर्वाचनमा हरेक पार्टीले सकेसम्म बढी महिलालाई प्रत्यक्षतर्फ उम्मेदवारी दिने र जित सुनिश्चित गर्नेमा पहल गरिनुपर्नेमा अध्यक्ष राउतले जोड दिइन्।"
"यार्तुङ महोत्सव : फुटबलमा मुस्ताङ गेट, घोडा दौडमा विक प्रथम","जोमसोम : मुस्ताङको वारागुङ मुक्तिक्षेत्र गाउँपालिका३ छुसाङमा शुक्रबारदेखि सुरु भएको चौथो यार्तुङ महोत्सव आइतबार सकिएको छ। महोत्सवअन्तर्गत आइतबार सम्पन्न सेभेन ए साइड फुटबल प्रतियोगितामा मुस्ताङ गेट युथ क्लव (चैलै) उपाधि चुम्दै च्याम्पियन बनेको छ। फाइनल खेलमा ताङ्वे युथ क्लवलाई १० गोल अन्तरले हराउँदै मुस्ताङ गेट च्याम्पियन बनेको हो। प्रतियोगितामा वारागुङ मुक्तिक्षेत्रका १६ वटा युथ क्लवले भाग लिएका थिए। फुटबलको च्याम्पियन बनेको मुस्ताङले नगद ५० हजारसहित प्रमाणपत्र, शिल्ड, मेडल र ट्रफी जितेको छ। यस्तै, ताङ्वे युथ क्लव (ताङ्वे)ले उपविजेता बन्दै नगद ३० हजारसहित प्रमाणपत्र शिल्ड, मेडल र ट्रफी जितेको छ। मुस्ताङको धार्मिक, सांस्कृतिक र ऐतिहासिक महत्व बोकेको परम्परागत घोडा दौड प्रतियोगितामा वारागुङ मुक्तिक्षेत्र गाउँपालिका२ झोङका विरबहादुर नेपालीको टिका नामको घोडाले प्रथम स्थान हासिल गरेको छ। प्रतियोगितामा सहभागी एक दर्जन प्रतिस्पर्धीमध्ये टिका घोडाले करिब ३ किलोमिटर दूरी ७ मिनेटमा पूरा गरेको थियो। बहादुर गुरुङको घोडाले दोस्रो स्थान हासिल गरेको छ। गुरुङको घोडाले ७ मिनेटमा ३ किलोमिटर दूरी तय गरेको थियो। साहसिक खेलको रूपमा परिचित घोडा दौड एक जोखिमयुक्त खेलको रूपमा लिने गरिन्छ। प्रतियोगितमा प्रथम भएका विकले नगद २० हजारसहित प्रमाणपत्र, मेडल र ट्रफी जिते। दोस्रो स्थान हासिल गरेका गुरुङले नगद १० हजारसहित प्रमाणपत्र, मेडल र ट्रफी हात पारे। हिमाली क्षेत्रको महत्वपूर्ण चाडपर्व यार्तुङ, तिजी,धज्याङ लगायतका पर्वहरूमा घोडा दौडको कलाकौशलता देखाउने प्रचलन छ। परापूर्व कालमा तारो हानेर शिकार खेल्ने प्रचलन थियो। त्यही खेल अहिल सहरबजारमा आर्चरी खेलको रूपमा मान्यता पाएको छ। शिकार खेल्दा प्रयोग गरिने तारो हान्ने प्रचलन हिमाली क्षेत्रमा सांस्कृतिक खेलको रूपमा विकास भएको हो। छुक नरसिंह युथ क्लव छुसाङको आयोजना तथा वारागुङ मुक्तिक्षेत्रको आर्थिक सहयोगमा महोत्सव आयोजना गरिएको हो। तारो हान्ने खेल प्रतियोगितमा सेर्घङ ल्हङबुक युथ क्लव विजयी भएको छ। प्रतियोगितमा धाकारजोङ लुम्वुक युथ क्लव दोस्रो बन्यो। ९ डोरमा खेलाइएको खेलमा सेर्घङ ल्हङबुक युथ क्लव च्याम्पियन बन्दै नगद ५० हजारसहित, शिल्ड, मेडल र प्रमाणपत्र जितेको छ। उपविजेता धार्काजुङ लुम्वुक युथ क्लवले नगद ३० हजारसहित शिल्ड, प्रमाणपत्र, शिल्ड, मेडल र ट्रफी हात पारेको छ। पुरुष डोरी तान्ने खेलमा थ्रोरङपास युवा क्लव प्रथम र छुक नरसिंह युथक्लव दोस्रो भए। महिलातर्फको डोरी तान्ने खेलमा तिरी आमा समूह प्रथम र चैले आमा समूह दोस्रो भए। डोरी तान्ने खेलको प्रथम र दोस्रो हुने टिमले नगद २० हजार १० हजारसहित प्रमाणपत्र, मेडल र ट्रफी पाए। प्रतियोगिताका विजेतालाई वारागुङ मुक्तिक्षेत्र गापाकी उपाध्यक्ष ढिकी गुरुङ, वडाध्यक्ष र क्लव अध्यक्षहरूले नगद, शिल्ड, मेडल, ट्रफी र प्रमापत्रले पुरस्कृत गरे। महोत्सव समापन समापन समारोहमा बोल्दै उपाध्यक्ष ढिकी गुरुङले परम्परा र संस्कृति जोगाउन गाउँपालिका कटिवद्ध रहेको बताइन्। उनले संस्कृति र खेललाई एकैसाथ लिएर दिगो पर्यटन विकासमा वारागुङ मुक्तिक्षेत्र क्रियाशील रहने जनाइन्। वारागुङ मुक्तिक्षेत्र गाउँपालिकाका १९ वटा गाउँहरूमध्ये कुनै गाउँले महोत्सव आयोजना गर्न चाहेमा पालिकाले बर्सेनि आलोपालो बजेट विनियोजन गरी यार्तुङ पर्वको प्रर्वद्धन गर्दै आइरहेको छ। सदियौंदेखि मुक्तिनाथ क्षेत्रमा जनप्रिय युथ क्लवले आयोजना गर्ने गरेको यार्तुङ महोत्सव पछिल्लो चार वर्षयता पालिकाको सहयोगमा बर्सेनि यार्तुङ महोत्सव गर्ने गरिएको छ। मुक्तिनाथदेखि सुरु गरिएको महोत्सव कागबेनी, फल्याक हुँदै यसवर्ष छुसाङमा आयोजना गरिएको थियो।"
भन्सार छलेको आशंकामा कपडासहित पिकअप नियन्त्रणमा,"झापा : भन्सार छलेर भित्राएको आशंकामा ३३ पोका कपडासहित दुईवटा पिकअप भ्यान (गाडी) प्रहरीले नियन्त्रणमा लिएको छ। इलाका प्रहरी कार्यालय दमकबाट खटिएको प्रहरी टोलीले विशेष सूचनाका आधारमा आइतबार दिउँसो पूर्वपश्चिम राजमार्ग अन्तर्गत दमक नगरपालिका८ स्थित पशु हाट डाँडाबाट प्रदेश १०१००१ ज ३४३८ नम्बर र मे १ ज २८०४ नम्बरको पिकअप भ्यान नियन्त्रणमा लिएको इलाका प्रहरी कार्यालय दमकका डीएसपी दिलीप गिरीले जानकारी दिए। पूर्वबाट पश्चिमतर्फ जाँदै गरेको दुईवटा पिकअप भ्यानमा न्यू कार्की इन्टरप्राइजेज भद्रपुर र कृष्ण स्टोर भद्रपुरको नाममा बिलबिजक रहेको डीएसपी गिरीले बताए। मे १ ज २८०४ पिकअपमा १४ पोका र अर्को पिकअपमा १९ पोका कपडा छ। ती पोकाहरूमा सुती सारी, सेडी सारी, सटिङसुटिङ, कोटको कपडा, सुट, बेड कभर लगायतको सामान रहेको छ। सामान शङ्कास्पद देखिएकोले नियन्त्रणमा लिएको बताउँदै डीएसपी गिरीले भने, 'बिलबिजकसँग क्युआर कोर्डको डाटा मिल्दैन, भिसिटीएस पनि शङ्कास्पद देखियो।' शङ्कास्पद कागजात फेला परेपछि राजश्व अनुसन्धानको कर्मचारी बोलाइयो। 'राजश्वका कर्मचारीले पनि कागजात केलाउँदा शङ्कास्पद भएको जानकारी गरायो, अनि मात्र सामान राजश्वमा बुझाएऔं,' उनले भने। २२ लाख ६ हजार मुल्य बरावरको लत्ताकपडा, साढे चार लाखमा पिकअप र चालकहरू दीपक मेचे, दीपक भारतीलाई आवश्यक कारबाहीका लागि इटहरीस्थित राजश्व अनुसन्धान कार्यालय बुझाएको उनले बताए। प्रहरी स्रोतका अनुसार प्रहरीले बरामद गरेको लत्ताकपडा काँकडभिट्टा नाकाबाट भन्सार छलेर भित्राइएको हो। यता राजश्व अनुसन्धान कार्यालयका अधिकृत प्रकाश सुवेदीका अनुसार प्रहरीले राजश्व छलेको आशंकामा लत्ताकपडा बरामद गरी दुई वटा पिकअप बुझाएको छ। 'लत्ताकपडाको बिलबिजक छ, कार्यालयले त्यस बारेमा अनुसन्धान गर्छ,' अधिकृत सुवेदीले भने, 'अनुसन्धानपछि मात्र राजश्व छली गरेको वा नगरेको प्रमाणित हुन्छ ।' यता झापाको दक्षिणी नाकामा तस्करी गतिविधि मौलाएको छ। भारतसँग जोडिएको खुला दक्षिणी नाकाहरू घेरावारि, कुटी, भागुडुब्बा, पन्तपाडा लगायतको क्षेत्रबाट अवैध रुपमा ठुलो परिणाममा चिनी, सुर्ती, लत्ताकपडा नेपाल भित्रिरहेको छ। यसै क्रममा इलाका प्रहरी कार्यालय राजगढबाट खटिएको प्रहरी टोलीले सो नाकाबाट भन्सार छलेर नेपाल भित्राएको ४० बोरा चिनी बरामद गरेको छ। प्रहरीले बाह्रदशी गाउँपालिका ३ स्थित पशु हाटको खाली सार्वजनिक स्थलमा भण्डारण गरी राखेको अन्दाजी १ लाख ३० हजार मूल्य बराबरको चिनी बरामद गरेको प्रहरी कार्यालय झापाले जनाएको छ। बरामद गरिएको चिनीलाई आवश्यक कारबाहीका लागि भद्रपुर भन्सार कार्यालय बुझाइसकेको प्रहरीले जनाएको छ।"
मन्त्रीलाई लाइन बस्न आग्रह गर्दा थुनामा पुगेका सुरक्षागार्ड गुरुङलाई रिहाइ गर्न गृहमन्त्रीको निर्देशन,"काठमाडौंः गृहमन्त्री बालकृष्ण खाँणले प्रहरी हिरासतमा रहेका गरूड सेक्युरिटीजका सुरक्षागार्ड शेरजंग गुरूङलाई रिहाइ गर्न निर्देशन दिएका छन् । संस्कृत, पर्यटन तथा नागरिक उड्डयनमन्त्री जीवनराम श्रेष्ठलाई लाइन बस्न आग्रह गरेकै कारण थुनामा परेका गुरुङलाई रिहाइ गर्न गृहमन्त्री खाँणले निर्देशन दिएका हुन् । सोमबार काठमाडौंका प्रमुख जिल्ला अधिकारी गोविन्द रिजाललाई प्रक्रिया पुर्याएर सुरक्षागार्ड गुरूङलाई रिहा गर्न निर्देशन दिएको गृह मन्त्रीको सचिवालयले जनाएको छ । व्यक्तिगत कामका लागि ठमेलस्थित छाँयासेन्टर पुगेका पर्यटन मन्त्री श्रेष्ठलाई लाइन नमिच्न आग्रह गर्दा सुरक्षागार्ड पक्राउ परेका थिए । गुरुङमाथि अभद्र व्यवहारमा मुद्धा चलाउने तयारी थियो ।"
भारतीय सेनाद्वारा नेपाली सेनालाई २२ करोड बढीको सहयोग (फोटो फिचर),"काठमाडौं : भारतीय सेनाले नेपाली सेनालाई २२ करोड बढी रुपैयाँ बराबरको सहयोग गरेको छ। नेपाल भ्रमणमा रहेका भारतीय स्थल सेनाध्यक्ष जनरल मनोज पाण्डेले प्रधानसेनापति प्रभुराम शर्मालाई उक्त रकम बराबरको समान हस्तान्तरण गरे। भारतीय सेनाले मेडिकल उपकरणहरु, १० वटा बुलेटप्रुफ गाडी, ४ वटा घोडालगायत समानहरु हस्तान्तरण गरेको थियो। पाण्डे र शर्माबीच आजै द्विपक्षीय भेटवार्तासमेत भएको थियो। भारतीय सेनाका प्रमुख जनरल पाण्डेलाई नेपाली सेनाको मानार्थ महारथीको दर्ज्यानी चिन्ह प्रदान गरिएको थियो। शीतल निवासमा आयोजित ए समारोहमा राष्ट्रपति विद्यादेवी भण्डारीले पाण्डेलाई नेपाली सेनाको मानार्थ महारथीको दर्ज्यानी चिन्ह प्रदान गरेकी थिइन्। भारत र नेपालबीच एक अर्काका सेना प्रमुखलाई मानार्थ महारथीको दर्जा प्रदान गर्ने प्रचलन विगत सात दशकदेखि रहिआएको छ। सन् १९५० मा भारतीय सेनाका सेनापति जनरल केएम करिअप्पालाई पहिलो पटक नेपाली सेनाको सो मानार्थ दर्जा प्रदान गरिएको थियो। गत वर्ष नोभेम्बरमा नेपालका प्रधानसेनापति प्रभुराम शर्मालाई पनि राष्ट्रपति रामनाथ कोविन्दद्वारा नयाँ दिल्लीमा आयोजित एक समारोहमा भारतीय सेनाको मानार्थ महारथीको दर्जा प्रदान गरिएको थियो। पाण्डेले आजै प्रधानमन्त्री शेरबहादुर देउवासँग शिष्टाचार भेटवार्ता गरेका थिए। पाँचदिने भ्रमणका लागि काठमाडौं आएका पाण्डेको सम्मानमा प्रधानसेनापति शर्माले आज रात्रिभोजको आयोजना गरेका छन्।"
"सुनसरी १ मा एमालेका भीम आचार्य आउट, जयकुमार राईको एकल नाम सिफारिस","धरान : आगामी मंसिर ४ गते हुने प्रतिनिधि सभा निर्वाचनमा एमालेको तर्फबाट सुनसरी क्षेत्र नम्बर १ बाट जयकुमार राईको एकल नाम सिफारिस भएको छ। सोमबार नेकपा एमाले संघीय निर्वाचन समन्वय समितिको बैठकले जयकुमार राईको एकल नाम सिफारिस गरेको हो। सुनसरी १ बाट निर्वाचन लड्न इच्छा राखेका प्रदेश १ का पूर्व मुख्यमन्त्री भीम आचार्य भने सिफारिस चरणबाटै आउट भएका छन्। २०७४ को निर्वाचनमा जसपाका संघीय परिषद् अध्यक्ष अशोक राईलाइ २२ हजार मत अन्तरले पराजित गरेका राईलाइ पुनः प्रतिनिधि सभा सदस्यमा निर्वाचनका लागि एकल नाम सिफरिस गरिएको हो। सोमबार बसेको बैठकमा धेरै साथीहरूले उम्मेदवार लडने इच्छा व्यक्त गरेपनि चुनाव जित्न जयकुमारलाई उठाउँदा सहज ठानेर एकल नाम सिफारिस गरिएको एमाले धरानका इन्चार्ज नारायण सुवेदीले जानकारी दिएका छन्। एकल नाम सिफारिस भएपछि वर्तमान प्रतिनिधि सभा सदस्यसमेत रहेका राईले पुन यश क्षेत्रका जनताले आफूलाई निर्वाचित गराउने बताए। सत्ता साझेदार दलको तर्फबाट भने जसपाका नेता अशोक राई र कांग्रेस केन्द्रीय सदस्य मीन बिक मध्य एकजना संग जयकुमारको चुनावी प्रतिस्पर्धा हुने छ। त्यस्तै सुनसरी १ (क) प्रदेस सभा सदस्यतर्फ प्रदीप भण्डारी, रमेश बस्नेत, नारायण सुवेदी, डम्बर गुरुङ, बेणु काफ्ले, राम आम्बुहाङ र मोति सुनुवारको नाम सिफारिस गरिएको छ। प्रदेस सभा (ख) को लागि एमालेले बिजय राई, प्रकाश राई, नन्द बस्नेत, गोबिन्द कार्की, योग्यराज खडका, भेषराज कार्की र मीन सुब्बाको नाम सिफारिस गरिएको एमालेले जनाएको छ।"
अस्थायी प्रहरी चौकी पाउँदा स्थानीय खुसी,"गुलरिया : बर्दियाको राजापुर नगरपालिका२ नयाँगाउँ स्थित बालाबजारमा अस्थायी प्रहरी चौकी स्थापना भएपछि स्थानीय खुसी भएका छन्। प्रहरी चौकी स्थापना भएपछि शान्ति सुरक्षा तथा अमनचयन कायम हुनेमा स्थानीय आशावादी बनेका हुन्। देशकै धान उत्पादनको पकेट क्षेत्र मानिने बर्दियाको राजापुर नगरपालिका२ स्थित बालाबजारमा अस्थायी प्रहरी चौकी स्थापना गरिएपछि स्थानीयमा खुसी छाएको हो। निर्वाचन नजिकिँदै जाँदा भएको प्रहरी चौकी स्थापना कार्यले अशान्ति तथा असुरक्षामा कमी आउने विस्वास लिइएको छ। नेपाली कांग्रेसका सहमहामन्त्री एवम् संघीय सांसद किशोर सिंह राठौर तथा महासमिति सदस्य जन्मजय तिमिल्सिनाको पहल तथा प्रयासमा अस्थायी प्रहरी चौकी स्थापना गरिएको छ। उद्घाटन समारोहमा बोल्दै अस्थायी प्रहरी चौकी उद्घाटनका प्रमुख अतिथी नेपाली कांग्रेसका सहमहामन्त्री राठौरले जनतालाई दिन सकिने सेवा सुविधा जसरी पनि उपलब्ध गराउने प्रतिवद्धता व्यक्त गरेका छन्। बालाबजारमा अस्थायी रूपमा चौकी स्थापना भएकोले चौकीलाई स्थायी रूपमा सञ्चालन गर्न समुदायले सहयोग गर्नुपर्ने बताए। जनतालाई प्रहरीले र प्रहरीले जनतालाई सहयोग गर्न नेता राठौरको आग्रह छ। बर्दियाको राजापुर क्षेत्र कृषि उपजको दृष्टिले उर्वर मानिन्छ। चारैतिरबाट कर्णाली नदीले घेरीएको बिकट क्षेत्र पछिल्लो समय विकासोन्मुख अवस्थामा बामे सर्न थालेपछि स्थानीयले खुसी व्यक्त गरेका छन्। सर्पले टोक्दा समेत अकालमा ज्यान गुमाउनु पर्ने क्षेत्रमा सडक पूर्वाधार, पुल पुलेसा, विद्यालय निर्माणसँगै प्रहरी चौकी स्थापना कार्यले राजापुर क्षेत्रको विकासमा कोशेढुंगा सावित हुने राजापुर नगरपालिकाका नगरर प्रमुख दिपेस थारुले बताए। स्थानीय तहले नगरको मुहार फेर्नेमा उनले बिस्वास दिलाए। राजापुरको बालाबजारमा प्रहरी चौकी स्थापना गर्न सहयोग पुर्याउने गृह प्रशासनलाई नेपाली कांग्रेसका महासमिति सदस्य जन्मजय तिमिल्सिनाले धन्यवाद व्यक्त गर्दै अस्थायी प्रहरी चौकीसँगै राजापुरको नयाँगाउँस्थित बालाबजारमा बैंकको आवश्यकता रहेकाले बैंक स्थापनार्थ आफूले भरपूर्ण पहल गर्ने प्रतिवद्धता गरे। राजापुर नगरपालिकाअन्तर्गत स्थानीय सरकारले गरेको मागका आधारमा बालाबजारमा अस्थायी प्रहरी चौकी स्थापना गरिएको प्रमुख जिल्ला अधिकारी बन्धुप्रसाद बास्तोलाले बताएका छन्। सरकारको प्रहरी चौकी स्थापना गर्ने कुनै योजना नभएपछि वडा, इलाका प्रहरी कार्यालय, जिल्ला प्रहरी कार्यालय लगायत जनप्रतिनिधि, स्थानीय, राजनीतिक दलहरूको पहलमा अस्थायी प्रहरी चौकी स्थापना गरिएको हो। राजापुर क्षेत्रको विकासका लागि अस्थायी प्रहरी चौकीले शान्ति सुरक्षामा ठूलो टेवा पुग्ने आशा गरिएको छ।"
चीनअमेरिका द्वन्द्वले नेपाल युक्रेन बन्ने खतरा,"ओखलढुंगाः नेकपा (एकीकृत समाजवादी) का नेताहरूले चीनअमेरिका द्वन्द्वले नेपाल युक्रेन बन्न सक्ने खतरा रहेको भन्दै चिन्ता व्यक्त गरेका छन्। जिल्ला स्तरीय प्रशिक्षणमा सम्बोधन गर्दै नेताहरूले विश्व एक धुव्रीय शक्तिबाट बहुध्रुवीय द्वन्द्वमा गएकाले नेपाल जोखिममा रहेको औंल्याएका हुन्। विश्वमा पुँजीवादी र समाजवादी शक्तिबीच टकराव बढ्दै गएको उनीहरूको निष्कर्ष छ। नेकपा (एकीकृत समाजवादी) का केन्दीय उपाध्यक्ष तथा प्रदेश १ इञ्चार्ज घनेन्द्र बस्नेतले कार्यकर्ता प्रशिक्षणमा भने, 'चीनअमेरिका द्वन्द्वको प्रभाव देखिने अवस्थामा पुगिसक्यो, चीन अमेरिका द्वन्द्वले विश्वयुद्द निम्त्याउन सक्छ।' बस्नेतले नेपाल युक्रेन बन्न सक्ने खतरा रहेकाले नेपाल कुनैको पक्षमा देखिन नहुने, एक चीन नीतिबाट अमेरिका पछि हटेकाले द्वन्द्व बढिरहेको बताए। उनले राष्ट्रिय पुँजीको निर्माण गरेर समाजवादी यात्रामा अघि बढ्ने पार्टीको तत्कालीन कार्यनीति रहेको बताए। पार्टीको मार्ग दशर्क सिद्धान्त माक्र्सवाद, लेलिनवाद र लक्ष्य समाजवाद रहेको प्रष्ट्याए। बस्नेतले नेता होइन नीतिकेन्द्रित विचारबाट चल्ने पार्टी एकीकृत समाजवादी भएको भन्दै पार्टी निर्माण र चुनावमा बढीभन्दा बढी भोट ल्याउने कार्ययोजनाका साथ अघि बढ्न निर्देशन दिए। पोलिटब्यूरो सदस्य तथा प्रदेश १ अध्यक्ष बलदेव चौधरीले पार्टीका नेता कार्यकर्ताहरू सक्षम बन्न आफूमा भएको क्षमताको उपयोग गरेर मेहनती बन्नुपर्ने बताए। उनले आत्मविश्वासका साथ उत्पादनका काममा जुट्नु पर्नेमा जोड दिए। सरकारले सबै वर्गको आर्थिक हैसियत समान हुने गरी नीति तथा कानुन निर्माण गर्नुपर्नेमा जोड दिए। प्रशिक्षण चौधरीले भने, 'शैक्षिक क्षेत्र डामाडोल भएका छन्, कम्युनिष्ट सरकारले सुधार्न नीति ल्याउँछ, विकास बजेट समान रूपले वितरण गर्छ भन्ने आश थियो, केपी ओलीले सबैलाई समाप्त पार्न लागेकाले बिद्रोह गर्नुपरेको हो, अब यी काम हामीले गर्नुपर्छ।' कार्यकर्ताहरूलाई उच्च मनोवलसहित काममा खट्न र अरू पार्टीभन्दा फरक व्यवहार देखाउन आग्रह गरे। अर्का पोलिटब्यूरो सदस्य बबि चाम्लिङले स्थानीय कमिटी परिचालन गरेर पार्टीलाई चुनाव लक्षित गतिविधिमा केन्द्रित गर्न आग्रह गरे। स्थानीय तह सरकारकै रुपमा काम गर्ने भएकाले समन्वय र सहकार्य गर्दै गतल प्रवृत्तिविरुद्ध खबरदारी गर्न उनले सुझाव दिए। जिल्ला कमिटीले आयोजना गरेको प्रशिक्षणमा केन्द्रीय सदस्य, जिल्लाका पदाधिकारीहरू तथा जिल्ला कमिटी र पालिका कमिटीका सदस्यहरू सहभागी थिए। उम्मेदवार सिफारिस गरिरहेको भन्दै जिल्ला नेताहरूले गठबन्धनमा कम्तिमा एक जिल्ला एक सिट लिएर मात्रै गर्न नेताहरूलाई सुझाव दिएका छन्। यसबारे गम्भीर छलफल भइरहेको उपाध्यक्ष बस्नेतले कार्यकर्ताहरूलाई बताएका थिए।"
गार्डलाई थुनाएपछि पर्यटनमन्त्रीको राजीनामा माग,"काठमाडौं : पूर्व सुरक्षाकर्मी परिषद् नेपालले संस्कृति, पर्यटन तथा नागरिक उड्डयनमन्त्री जीवनराम श्रेष्ठको राजीनामा माग गरेको छ। मन्त्री श्रेष्ठले ठमेलस्थित भीएफएस ग्लोबलको सुरक्षामा खटिएका सुरक्षागार्ड शेरजंग गुरुङमाथि राज्यशक्तिको दुरुपयोग गरेर जेल हालेको भन्दै परिषदले राजीनामा माग गरेको हो। शुक्रबार सुरक्षामा खटिएका गरुड सेक्युरिटिज गार्डका सुपरभाइजर ५१ वर्षीय गुरुङमाथि दुर्व्यवहार गरेको आरोप लागेको छ। सोही आरोपमा गुरुङ यतिवेला प्रहरी हिरासतमा छन्। उनीविरुद्ध जिल्ला प्रशासन कार्यालय काठमाडौंले अभद्र व्यवहार मुद्दाअन्तर्गत पाँच दिनको म्याद थप गरेको छ। उनलाई अहिले दरबारमार्ग प्रहरीको हिरासतमा राखिएको छ। राजधानीमा आयोजित पत्रकार सम्मेलनमा बोल्दै परिषद्का अध्यक्ष कोमलबहादुर राउतले गुरुङमाथि राज्यले गरेको व्यवहार निन्दनीय कार्य भएको बताए। वर्षौं नेपाली सेनामा बिताएका सेनाहरुले बाँच्नको निम्ति आज अर्काको ढोका कुर्न बाध्य भएको उल्लेख गर्दै त्यसमाथि पनि राज्यले नै अपमान गर्नु निकै दुःखद् भएको उनको भनाइ थियो। कामको सिलसिलामा कार्यालयको नियमानुसार चल्दा सुरक्षाकर्मी अपहेलित हुनुपरेको बताए। उनले मन्त्री श्रेष्ठ पनि दोषी हो भन्दै उनलाई पनि कठघरमा हालेर छानबिन गर्नुपर्ने माग गरे। परिषद्का केन्द्रीय सदस्य विक्रम पाण्डेले गुरुङमाथि कारबाही गरेर राज्यले सम्पूर्ण सुरक्षाकर्मीको अपमान गरेको आरोप लगाए।"
"काबुलस्थित रुसी दूतावासमा बम विष्फोट, दुई कर्मचारीको मृत्यु","काबुल : अफगानिस्तानको राजधानी काबुलस्थित रूसी दूतावासबाहिर सोमबार भएको आत्मघाती बम विस्फोटमा परी दूतावासका दुई कर्मचारी र कम्तीमा एक सर्वसाधारणको मृत्यु भएको स्थानीय प्रहरी अधिकारी र रूसी सरकारी समाचार संस्थाले जनाएको छ। आक्रमणकारी आफैँले विष्फोट गराएको हो वा सुरक्षाकर्मीले गोली चलाउँदा विस्फोट भएको हो भन्ने स्पष्ट हुन सकेको छैन। मृत्यु हुनेको सङ्ख्या अझै बढी हुने अनुमान गरिएको छ भने ८ देखि १० जना घाइते भएको बताइएको छ। रूसी नोभोस्ती समाचार संस्था, आरआईएका अनुसार एक रुसी कुटनीतिज्ञ भिसाका लागि उम्मेदवारको नाम लिन दूतावासबाहिर पर्खिरहेका मानिसहरूसामु बाहिर निस्केपछि विस्फोट भएको थियो। मस्कोको विदेश मन्त्रालयलाई उद्धृत गर्दै एजेन्सीले दूतावासका दुई जना कर्मचारीको मृत्यु भएको जनाएको छ। काबुल प्रहरी प्रमुखका प्रवक्ता खालिद जादरानले कम्तीमा एक सर्वसाधारणको मृत्यु भएको र अन्य १० जना घाइते भएको बताए। जादरानले विस्फोटमा एक आत्मघाति आक्रमणकारीको संलग्नता रहेको बताए। उनले दूतावासबाहिर कुरेर बसेको आक्रमणकारीको भीडको नजिक पुग्नुअघि नै पहिचान सुरक्षाकर्मीले गरेको बताए। जादरानका अनुसार सुरक्षाकर्मीले आक्रमणकारीलाई गोली हानेका थिए। आक्रमणकारीले गोली चलाउनुअघि विस्फोट गराउन सफल भएको थियो वा गोलीले विष्फोटक पदार्थ विस्फोट गराइएको थियो भन्नेबारे तत्काल स्पष्ट हुन सकेको छैन। रुसी विदेश मन्त्रालयले जारी गरेको विज्ञप्तिमा भनिएको छ, 'अफगानिस्तानको राजधानी काबुलस्थित रुसी दूतावासको कन्सुलर सेक्सनको प्रवेशद्वार नजिकै विस्फोट भएको र एक अज्ञात लडाकूले विस्फोटक पदार्थ विस्फोट गराएको जानकारी भएको छ।' तालिवानले सत्ता कब्जा गरेको एक वर्ष यता भएको यो पछिल्लो विस्फोटको जिम्मेवारी तत्काल कसैले लिएको छैन। गत वर्ष अमेरिका र नेटोका सेना फिर्ता हुने अन्तिम चरणमा पुगेका बेला पूर्व विद्रोहीले देश कब्जा गरेयता इस्लामिक स्टेट समूहको स्थानीय सहयोगी समूहले तालिवान र सर्वसाधारणविरुद्ध आक्रमणलाई तीव्र बनाएको छ।"
नेकपा एमाले पाल्पाले सिफारिस गर्यो उम्मेदवार,"तानसेन : आगामी मंसिर ४ गते हुने निर्वाचनका लागि नेकपा एमालेले पाल्पा प्रतिनिधि सभा र प्रदेश सभाको प्रत्यक्ष उम्मेदवारहरूको नाम सिफारिस गरेको छ। प्रतिनिधि सभा सदस्य प्रत्यक्षतर्फ क्षेत्र नम्बर १ मा नारायण प्रसाद आचार्य, युवराज खनाल, शिव अर्याल, निल सारु, कृष्ण श्रेष्ठ, झपेन्द्र बहादुर जिसी र महिलामा बिष्णु जिसीलाई सिफारिस गरेको छ। सिफारिसमा परेका खनाल र आचार्य हाल लुम्बिनी प्रदेशका सांसद रहेका छन्। प्रतिनिधिसभा सदस्य प्रत्यक्षतर्फ क्षेत्र नम्बर २ मा पोलिटिब्यूरो सदस्य तथा युवा नेता ठाकुर गैरेको नाम सर्वसम्मत रूपमा सिफारिस गरेको छ। यसैगरी प्रदेश सभा सदस्य पाल्पा क्षेत्र नम्बर १ 'क' मा राजु श्रेष्ठ, राजेन्द्र लम्साल, देवीलाल लामिछाने, कृष्ण बहादु सारु महिलामा सञ्जु परियार र इश्वरी खनाल सिफारिस भएका छन्। पाल्पा क्षेत्र नम्बर १ 'ख' प्रदेश सभा सदस्यमा विनोद कुमार श्रेष्ठ, विजय रानाभाट, खेम सारु, अर्जुन रेग्मी, तुल्सीराम भुसाल, विमल काफ्ले, ईश्वरी न्यौपाने, एक प्रसाद भण्डारी महिलामा कल्पना केसी, भगवती राना, उर्मिला अर्याल शर्मालाई सिफारिस गरेको एमाले रम्भाका सचिव विजय रानाभाटले बताए। पाल्पा क्षेत्र नम्बर २ 'क' मा प्रदेशसभातर्फ फर्सुराम भट्टराई एकल सिफारिसमा परेका छन् भने क्षेत्र नम्बर २ 'ख' मा ओम बहादुर घर्तिमगर, रामजी भट्टराई, रामजी पोखरेल, कृष्ण जिसी र तुल बहादुर अधिकारीको नाम सिफारिस गरेको पाल्पा क्षेत्र नम्बर २ का क्षेत्रीय अध्यक्ष पोखरेलले बताए।"
प्रचण्डको दाबी बुधबारभित्र सिट बाँडफाँट टुंगिन्छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अबको दुई तीन (बुधबार) दिनभित्रै गठबन्धन दलबीच सिट बाँडफाँट टुंगो लाग्ने बताएका छन्। पार्टीको कार्यक्रमका लागि जनकपुरधाम आइपुगेका प्रचण्डले सञ्चारकर्मीसँग संक्षिप्त कुरा गर्दै गठबन्धन दल सिट बाँडफाँटको अन्तिम तयारीमा रहेको बताए। 'गठबन्धनको सिट बाँडफाँट अध्ययन कार्यदलले अध्ययन गरिरहेको छ। कार्यदलले आज वा भोलिसम्ममा प्रतिवेदन दिन्छ, त्यसलगत्तै कार्यदलको प्रतिवेदनका आधारमा सिट बाँडफाँटको टुंगो लगाउँछ,' उनले भने। 'अघिल्लो निर्वाचनमा जुन क्षेत्रमा जुन दलले जितेको थियो, त्यही दललाई दिने सैद्धान्तिक सहमति भएको छ,' उनले थपे, 'त्यसबाहेक थप कति वटा सिट कुन दललाई दिने भन्नेमा टुंगो लगाउनमात्र बाँकी छ।' हामीले छिटोभन्दा छिटो सिट बाँडफाँटको टुंगो लगाएर चुनावी तयारीमा जुट्न चाहन्छौं,' उनले भने। गत २०७४ सालको प्रतिनिधिसभा र प्रदेशसभा निर्वाचनमाभन्दा आगामी मङ्सिर ४ गते हुने निर्वाचनमा मधेस प्रदेशमा आफ्नो पार्टीले बढी सिट जित्ने दाबी अध्यक्ष प्रचण्डले गरे। उनले प्रतिनिधिसभा र राष्ट्रियसभामा दोस्रो पटक पारित भएको नागरिकतासम्बन्धी विधेयक राष्ट्रपतिबाट प्रमाणीकरण हुने विश्वास व्यक्त गरे। 'संविधानले राष्ट्रपतिलाई एकपटक विधेयक फिर्ता गर्ने अधिकार दिएको छ,' उनले भने, 'दोस्रो पटक विधेयक फिर्ता गर्ने अधिकार संविधानले राष्ट्रपतिलाई दिएको छैन, त्यसैले दुवै सदनबट दोस्रो पटक पारित भएको नागरिकता विधेयक राष्ट्रपतिबाट प्रमाणीकरण हुन्छ, हामी पूर्ण विश्वस्त छौं।' यसैबीच नेकपा माओवादी केन्द्रको मधेस प्रदेशमा रहेका केन्द्रीय सदस्यको बैठक आज जनकपुरधाममा सुरु भएको छ। जनकपुरधामस्थित होटल राजदरबारमा दिउँसो २ बजेदेखि सुरु भएको बैठकलाई अध्यक्ष दाहाल, वरिष्ठ उपाध्यक्ष नारायणकाजी श्रेष्ठ (प्रकाश), नेताहरु मात्रिकाप्रसाद यादव, गिरीराजमणि पोखरेललगायतका नेताहरुले सम्बोधन गर्ने कार्यक्रम रहेको माओवादी केन्द्र मधेस प्रदेशका इञ्चार्ज गणेश साहले जानकारी दिए।"
"कांग्रेस सोलुबाट प्रत्यक्षतर्फ आङगेलुको नाम सिफारिस, पूर्वमन्त्री केसी समानुपातिकमा","सोलुखुम्बु : आसन्न मंसिर ४ को प्रतिनिधि सभा र प्रदेश सभा निर्वाचनका लागि नेपाली कांग्रेस सोलुखुम्बुले प्रत्यक्ष तथा समानुपातिकतर्फका उम्मेदवारको नाम सिफारिस गरेको छ। आइतबार पार्टी कार्यालयमा बसेको जिल्ला समिति, महाधिवेशन प्रतिनिधि, प्रदेश अधिवेशन प्रतिनिधि र प्रदेश सभा क्षेत्रीय सभापतिहरूको संयुक्त बैठकले प्रतिनिधि सभाको प्रत्यक्षतर्फ केन्द्रीय सदस्य आङगेलु शेर्पाको नाम सिफारिस गरेको हो। यसअघि तीन पटकसम्म जिल्ला सभापति भई पार्टी नेतृत्व गरिसकेका केन्द्रीय सदस्य शेर्पाको एकल नाम मात्रै प्रत्यक्षतर्फ सिफारिस गरिएको पार्टी सभापति नाम्गेल जाङबु शेर्पाले जानकारी दिए। प्रतिनिधि सभाको समानुपातिकतर्फ पार्टी केन्द्रीय सदस्य बलबहादुर केसीसहित आठ जना नेताको नाम सिफारिस गरिएको छ। यसअघि ६ पटकसम्म टिकट लिएका केन्द्रीय सदस्य केसीले अघिल्लो आम निर्वाचनमा आफू अन्तिम पटक मात्रै चुनाव लडेको र आइन्दा प्रत्यक्ष निर्वाचनमा सहभागी नहुने घोषणा गरेकाले र पार्टीभित्र पुस्तान्तरणको एजेन्डा अघि बढेकाले केसीको नाम समानुपातिकको पहिलो नम्बरमा समावेश गरेको सभापति शेर्पाले बताए। प्रतिनिधि सभा समानुपातिकतर्फ सभासदहरू पुरुषोतम बस्नेत र गोकर्ण राई, पूर्व पार्टी सभापति प्रभुराम बस्नेत, पार्टी महाधिवेशन प्रतिनिधि प्रकाशसिंह कार्की, महाधिवेशन प्रतिनिधि आङछिरिङ शेर्पा र धर्म नेपाली र नेतृ राधिका श्रेष्ठको नाम प्रदेशमा सिफारिस गरिएको छ। पार्टी सभापति शेर्पाले एक प्रेस विज्ञप्ती जारी गर्दै दुवै प्रदेश सभा क्षेत्रीय समितिको सिफारिसका आधारमा केही परिमार्जन गरी प्रदेश सभा 'क' र 'ख' मा उम्मेदवारको नाम सिफारिस गरिएको जानकारी दिए। प्रदेश सभा 'क' मा प्रत्यक्षतर्फ पूर्व पार्टी सभापति विनोद बस्नेत, पार्टी सचिव भलाकाजी कुलुङ, युवा नेता गणेश बस्नेत, पार्टी नेताहरू कुसराज राई, रोसन थुलुङ, भेषकुमार बास्तोला र थिरबहादुर बस्नेतको नाम पठाइएको छ। प्रदेश 'क' कै समानुपातिकतर्फ पूर्व पार्टी सभापति छत्रध्वज बस्नेत, पार्टी नेताहरू नातिकाजी गुरुङ, सरला नाछिरिङ, गिता गुरुङ, रिना उप्रेति केसी, जिवन गुरुङ, एकाकुमारी कार्की, अशोक झा, जयप्रसाद राई, भक्त गुरुङ, फुर्तिमान तामाङ, विमला गुरुङ र हरिदेवी भुजेलको नाम प्रदेश समितिमा पठाइएको हो। त्यस्तै, प्रदेश सभा 'ख' मा प्रत्यक्षतर्फ प्रदेश सभापति कर्मा शेर्पा र पार्टि नेताहरू प्रेमबहादुर थापा मगर र साङगा बहादुर राईको नाम सिफारिस गरिएको छ भने समानुपातिकतर्फ नौ जनाको नाम पठाइएको छ। जसमा महिला संघकी निवर्तमान सदस्य डोल्मा तामाङ, पार्टी उपसभापति फुदोर्जी शेर्पा, पार्टी नेताहरू पासाङ शेर्पा, मनोज खड्का, टंकीमाया बस्नेत, मंलसिंह तामाङ, सानुमाया राजभण्डारी, राजन बस्नेत र लाक्पा नुरु शेर्पा रहेका छन्।"
नुवाकोट एमालेले गर्यो उम्मेदवार सिफारिस,"नुवाकोट : आसन्न प्रदेश तथा प्रतिनिधि सभा सदस्य निर्वाचनका लागि नुवाकोटमा दलहरूले उम्मेदवार सिफारिस कार्यलाई तीव्रता दिएका छन्। नेकपा एमालेले कतिपय क्षेत्रमा सर्वसम्मत रूपमा उम्मेदवार सिफारिस गरेको छ। नेकपा एमाले क्षेत्र नं १ को आइतबार छहरेमा बसेको प्रदेश कमिटीको पूर्ण बैठकले पार्टी जिल्ला अध्यक्ष वद्री मैनालीलाई सर्वसम्मत रूपमा प्रतिनिधि सभाका लागि उम्मेदवार सिफारिस गरेको छ। सो क्षेत्रमा एमालेले समानुपातिकमा एमाले केन्द्रीय सदस्य तथा नुवाकोट इन्चार्ज विन्दा ढुंगाना र गोकर्णराज पाठकलगायतलाई सिफारिस गरेको छ। १ को प्रदेश 'ख' का लागि पूर्णलाल श्रेष्ठलाई सर्वसम्मत रूपमा सिफारिस गरेको प्रदेश 'ख' कमिटीले जनाएको छ। नेकपा एमाले नुवाकोट क्षेत्र नं २ समन्वय कमिटीले पनि प्रतिनिधि सभाका लागि उम्मेदवार सिफारिस गरेको छ। नुवाकोट २ मा प्रतिनिधि सभाका लागि एमालेले प्रत्यक्षमा पाँच जना र समानुपातिकमा चार जनाको नाम सिफारिस गरेको हो। प्रतिनिधि सभामा वर्तमान सांसद नारायणप्रसाद खतिवडासहित प्रदेश सांसद केशवराज पाण्डे, रामशरण प्याकुरेल, विष्णु लोहनी र माधवप्रसाद तिवारीको नाम सिफारिस गरिएको क्षेत्रीय समन्वय कमिटीका सचिव शिवकुमार चित्रकारले जानकारी दिए। उनका अनुसार समानुपातिकतर्फ भने पूर्व मन्त्री तथा राजदूतसमेत रहेका महेन्द्रबहादुर पाण्डे, अजितमान तामाङ, श्रीमाया लामा र दुर्गा वस्ती सिफारिसमा परेका छन्। प्रदेश तथा अन्य उम्मेदवारहरू सिफारिस गर्ने क्रम जारी रहेको छ। निर्वाचन परिचालन कमिटी चयन निर्वाचनको तयारीमा नेकपा एमाले नुवाकोट क्रियाशील भएको छ। विदुरमा एमाले जिल्ला कमिटीको पूर्ण बैठकले निर्वाचनमा परिचालन हुनेहरू तय गरेको छ। बैठकले नेकपा एमाले नुवाकोटका अध्यक्ष तथा प्रदेश सभा सदस्य, पूर्व बागमती कृषि राज्यमन्त्री बद्री मैनालीको संयोजकत्वमा दुई हजार एक सदस्यीय निर्वाचन परिचालन कमिटी चयन गरेको छ। कमिटीले क्रियाशील भएर विविध कार्यक्रम गरी आफ्ना उम्मेदवारहरूलाई विजयी बनाउने प्रतिवद्धता जनाएको छ। सोही बैठकले सिफारिसमा परेका उम्मेदवारहरूको छलफल गरी रायसहित प्रदेश कमिटीमा पठाउने निर्णयसमेत गरेको छ। सोही अवसरमा नेकपा एमाले बागमती प्रदेशका संयोजक तथा पूर्वमन्त्री केशवराज पाण्डे, एमाले केन्द्रीय सदस्य तथा जिल्ला इन्चार्ज तथा केन्द्रीय सदस्य विन्दा ढुङ्गाना, केन्द्रीय सदस्य उषाकिरण तिम्सेना, प्रतिनिधि सभा सदस्य नारायणप्रसाद खतिवडालगायतले एमालेको जनलहर देखेर अन्य सत्तारूढ दलहरूले चुनावी गठबन्धन गरेको बताए।"
मतदाता नामावलीबाट नाम हटेपछि निर्वाचन कार्यालय घेराउ,काठमाडौं : मतदाता नामावलीबाट नाम हटेपछि निर्वाचन बुढानीलकण्ठ नगरवासीले काठमाडौं निर्वाचन कार्यालय घेराउ गरेका छन्। नेकपा (एमाले) बुढानीलकण्ठ नगर कमिटीको टिमले काठमाडौं निर्वाचन कार्यालय घेराउ गरेको हो। नेपाली कांग्रेस बुढानीलकण्ठ नगर समितिले एमाले कार्यकर्ताको नाम छानी छानी फर्जी मतदाता भनेर कार्यालयमा दिएको कीर्ते उजुरीका आधारमा निर्वाचन कार्यालयले सक्कल कागजपत्र लिएर आउन सूचित गरेपछि उनीहरु बसाइँसराइ र मतदाता परिचयपत्रलगायतका कागजात बोकेर निर्वाचन कार्यालय घेराउ गर्न पुगेका नगर कमिटी अध्यक्ष प्रदीप डंगोलले बताए। निर्वाचन कार्यालय धर्नाका क्रममा निर्वाचन कार्यालय पुगेका बुढानीलकण्ठ१० एमाले नगर कमिटी अध्यक्ष जगत निरौलाले नामावलीबाट नगर कार्यपालिका सदस्यसमेतको नाम हटाइएको भन्दै आक्रोस पोखे। निर्वाचन कार्यालयमा सम्पूर्ण कागजात पुर्याएर आएको नामावलीबाट नाम हटाउनु जनताको अन्याए भएको उनको भनाइ छ।
गुल्मीमा नेकपा एसका इन्चार्ज र जिल्ला अध्यक्ष एमालेमा,गुल्मी : नेकपा एकीकृत समाजवादीका केन्द्रीय सदस्य एवं गुल्मी इन्चार्ज गणेश खनाल र जिल्ला कमिटी अध्यक्ष नरेश भण्डारी नेकपा एमालेमा प्रवेश गरेका छन्। भण्डारी समाजवादी गुल्मीका जिल्ला अध्यक्षसमेत हुन्। सोमबार तम्घासमा आयोजित कार्यक्रममा एमालेका उपमहासचिव प्रदीप ज्ञवाली र सचिव गोकर्ण विष्टले उनीहरूलाई पार्टीमा स्वागत गरेका हुन्। एमाले प्रवेश गर्दै नेताहरूले परिवर्तनको सम्भावना एमालेबाट मात्रै देखिएको प्रतिक्रिया दिए। जिल्ला अध्यक्ष र इन्चार्जले नै पार्टी छाडेपछि चुनावको मुखैमा समाजवादी गुल्मीलाई धक्का लागेको छ। गुल्मी क्षेत्र नम्बर २ बाट प्रतिनिधिसभा सदस्यमा समाजवादीकी केन्द्रीय सचिव रामकुमारी झाक्री उम्मेदवार हुने तयारी गरेकी छिन्। झाक्री र गोकर्ण विष्टको निर्वाचन क्षेत्र एउटै हो।
लिज ट्रस बेलायतको नयाँ प्रधानमन्त्री बन्दै,"लन्डन : सत्तारूढ कन्जरभेटिभ पार्टीको आन्तरिक नेतृत्व प्रतिस्पर्धामा विजयी भएपछि लिज ट्रसलाई सोमबार बेलायतको अर्को प्रधानमन्त्रीको रूपमा घोषणा गरिएको छ। गत जुलाईमा बोरिस जोनसनले राजीनामा दिएपछि लामो आन्तरिक प्रतिस्पर्धापछि विदेश सचिवले आफ्ना प्रतिद्वन्द्वी पूर्व अर्थमन्त्री ऋषि सुनकलाई आन्तरिक प्रतिस्पर्धामा पराजित गरेकी हुन्। उनले ८१,३२६ मत प्राप्त गरेकी छिन भने सुनकले ६०,३९९ मत प्राप्त गरेका छन्।"
"थप २२१ जनामा कोरोना पुष्टि, सक्रिय संक्रमित २४४४",काठमाडौं : थप २२१ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ४०५८ नमूना परीक्षण गर्दा २२१ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १५१९ र एन्टिजेनबाट २५३९ नमूनाको परीक्षण गर्दा पीसीआरबाट १२२ र एन्टिजेनबाट ९९ नमूनाको रिपोर्ट पोजिटिभ आएको हो। मन्त्रालयकाअनुसार पछिल्लो २४ घन्टाको अवधिमा थप २०६ जना कोरोनामुक्त भएका छन्। हाल सक्रिय कोरोना संक्रमितको संख्या २४४४ पुगेको छ।
पवित्रा र उषालाई 'निशा घिमिरे स्मृति पुरस्कार',"काठमाडौं : अभिनेत्री, मोडल तथा कोरियोग्राफर पवित्रा आचार्य र मोडल उषा उप्रेतीलाई 'निशा घिमिरे स्मृति पुरस्कार २०७९' प्रदान गरिएको छ। उपचारका क्रममा गत वर्ष उनको निधन भएक थियो। मोडल घिमिरेको स्मृति कोषले सोमबार एक कार्यक्रमको आयोजना गरी पुरस्कार प्रदान गरेको हो। त्यस्तै घिमिरेको उपचारमा ५० लाख बढी खर्च गरेको नर्भिक इन्टरनेशन अस्पतालकी निर्देशक मेघा चौधरी, निशाको उपचार सहयोग र कोषमा रकम सहयोगको लागि रकम जुटाउन सक्रिय पत्रकार प्रकाश सुवेदी र निशाको उद्दारमा संलग्न नवजीवन परोपकार समाजलाई सम्मान प्रदान गरिएको छ। 'निशा घिमिरे स्मृति कोष'का संयोजक दुर्गानाथ दाहाल, नेपाली प्रथम नायिका भुवन थापा चन्द, बरिष्ठ अभिनेत्री मिथिला शर्मा बोहरा लगायतको उपस्थितिमा सम्मान तथा पुरस्कार प्रदान गरिएको थियो। कोषका सदस्य सचिव मोहन निरौलाले मोडलिङमा संघर्ष गर्दा गर्दै दुर्घटनामा परी घाइते भई उपचारको क्रममा निधन भएकी घिमिरेको स्मृतिमा स्थापित कोषले हरेक वर्ष पुरस्कार तथा सम्मान प्रदान गर्ने बताए। मोडलिङको क्षेत्रमा स्थापित हुन खोजिरहेका र सम्भावना बोकेका महिला कलाकारहरुलाई प्रोत्साहन स्वरूप पुरस्कार दिइएको उनले बताए। पुरस्कारको राशी जनही पच्चीस हजार रुपैयाँ रहेको छ। कोषका संयोजक दुर्गानाथ दाहालले उपचारकै क्रममा निशाको निधन भएपछि उनको उपचारकै लागि भनेर उठेको रकमलाई नै स्मृति कोषमा जम्मा गरी त्यसबाट प्राप्त हुने ब्याजबाट पुरस्कार तथा सम्मान प्रदान गरेको बताए। उनले आफ्नो नेतृत्वमा रहेको नवजीवन परोपकार समाजले निशाजस्तै धेरैको उद्दार, उपचार तथा व्यवस्थापन गर्दै आएको बताए। मानिस मात्र नभएर समाजले दु:खमा परेका हरेक प्राणीको हेरचाह गर्ने उनले बताए। कार्यक्रममा बोल्दै प्रथम नेपाली नायिका भुवन थापा चन्द र बरिष्ठ अभिनेत्री मिथिला शर्माले यस प्रकारका पुरस्कार तथा सम्मानहरूले कलाकारहरू प्रोत्साहित हुने भन्दै कार्यक्रमको प्रशंसा गरे।"
"खेतीयोग्य जमिन मासेर सडक बन्यो, तर गाडी आएन","कालिकोट : जिल्लाको पचालझरना गाउँपालिका वडा नं ७ नुवाघर सडक सञ्जालसँग जोडिएको छ। कर्णाली प्रदेश सरकारको गौरवको आयोजनाअन्तर्गत निर्माणाधीन लालुलैफु हुलाकी सडक र गाउँपालिकाबाट भैसासैनदेखी पंगेली जोड्ने सडक नुवाघरको बीच गाउँबाट अगाडि गएको छ। तर यहाँका मानिसहरू गाडी चड्न भने पाउँदैनन्। गाउँको बीच भागबाट खेतीयोग्य जमिन मासेर सडक निर्माण गरिएको छ। तर नुवाघरका स्थानीय नागरिकहरू थाप्लोमै भारी बोक्छन्। गाउँ सडक सञ्जालसँग जोडिए पनि यातायात सेवाबाट भने यहाँका नागरिक बन्चित नै छन्। थाप्लोको भारी पर गएको छैन। नुवाघरका ६० वर्षीया जयधन बोहोरा भन्छन्, 'गाउँमा अन्न फल्ने जमिन मासेर सडक बनाए। गाउँमा गाडी आए सुख हुन्छ भनियो। तर हाम्रा दुःख जस्ताका त्यस्तै छन्। गाउँमा सडक छ गाडी आउँदैन। हुने खाने मान्छेहरू कहिले कहिले गाडी रिजर्ब गरेर ल्याउछन्। हुनेहरू मोटसाइकल चढेर आउँछन्। हामीले गाडी आएको हेर्छौँ। हामी चड्न पाउँदैनौँ। गाउँको विकास कुर्दाकुर्दै उमेर पनि ढल्किसक्यो। अब कहिले सुविधा पाइने हो। गाउँमा कहिले हामीले चढ्ने गाडी आउँला। थाप्लाको भारी बिसाउने दिन कहिले आउला र सुख पाउँला। पचालझरना गाउँपालिका वडा नं ८ का रति टमट्टा र टेक टमट्टाका पीडा पनि उस्तै छन्। रति टमट्टा भन्छन्, 'गाउँमा सडक निर्माण भएको छ। गाडी आउँदैन। निर्माण भएका सडकहरू पनि भत्किएका छन्। झरपातहरू उम्रेर सडक सडक जस्ता छैनन्। पहिलेको हाटबजार कैलालीको राजापुरबाट घर आउन २६ दिन पैदल हिडिन्थ्यो। त्यो हाट बजार अहिले जारकोटमा आएर सहज भएको छ। गाडी रिजर्ब गरेर ल्याउने पैसा हुँदैन। भाडा तिरेर आउन गाडी पाइँदैन। यसले गाउँमा भएको विकासको उपयोग नागरिकले पाएनन्। साधन स्रोत हुनेहरूले मात्रै उपयोग गर्ने भए।' शिक्षा, स्वास्थ्य, खानेपानी, सिँचाइ, यातायात, विद्युत सबै किसिमका विकासका पूर्वाधारहरू गाउँमा पुग्नै मुस्किल छ। जिल्लाको तिलागुफा नगरपालिका वडा नं १० का धिरेन्द्र थापाले भने, 'भएको विकास पनि सबै नागरिकका लागि छैन। गाउँमा आएका स्थानीय सरकारले गरेको विकास सबैका लागि भएन। गाउँमा सडक छ तर नागरिकहरू यातायात सेवाबाट बन्चित छन्। गाउँमा सडकसँगै सार्वजानिक यातायात सञ्चालन गर्नुपर्छ। यसका लागि स्थानीय सरकारहरूले पहल लिन जरुरी छ।' जिल्लाको नौवटै स्थानीय तहमा ग्रामीण सडकहरू निर्माण भएका छन्। तर ती सडकहरूमा सार्वजानिक यातायात भने सञ्चालनमा आएका छैनन्। तिलागुफा नगरपालिका प्रमूख शंकरप्रसाद उपाध्यायले भने, 'हामीले नगरस्तरमा सार्वजानिक यातायात सञ्चालन गर्ने तयारी गरेका छौँ। गाडी चलाउन मिल्ने सडकको अवस्थाका विषयमा प्रशासनसँग समन्वय गरेका छौँ। प्रशासनले रुट प्रमिट दिएपछि गाउँमा समेत यातायात सेवा सञ्चालन गर्ने तयारी छ।' कालिकोटका प्रमुख जिल्ला अधिकारी रामहरि शर्माले जिल्लाका सबै पालिकामा निर्माण भएका सडक र तिनीहरूको अवस्थाका विषयमा विवरण मागिएको बताए। उनले भने, 'गाडी गुडाउन मिल्ने सडकहरूमा रुट प्रमिट दिएर यातायात सञ्चालन गरी नागरिकलाई सहज सेवा दिने उद्देश्यले नै हामीले सबै पालिकासँग विवरण माग गरेका हौँ। केही पालिकाबाट विवरण प्राप्त भएको छ। केहीको अझै बाँकी छ। सबैको विवरण आयो भने गाडी गुडाउन मिल्ने सडकहरूमा यातायात सञ्चालन गर्न रुट प्रमिट दिन्छौँ।'"
"आगामी निर्वाचनका लागि १० हजार ८८८ मतदान स्थल कायम, पुनरावलोकनमा ४०१ स्थल हटाइयो","काठमाडौं : निर्वाचन आयोगले मतदान स्थलको टुंगो लगाएको छ। मंसिर ४ गते हुने संघ तथा प्रदेशको निर्वाचनका लागि देशभरि १० हजार ८८८ मतदानस्थलको कायम गरिने आयोगले टुंगो लगाएको सहायक प्रवक्ता सूर्यप्रसाद अर्यालले जानकारी दिए। उनका अनुसार स्थानीय तह निर्वाचनभन्दा १३२ वटा मतदानस्थल थप गरिएको हो। आयोगले कार्यविधिमा भएको व्यवस्था बमोजि गत साउन १ गतेदेखि मतदान स्थल पुनरावलोकन कार्यक्रम सञ्चालन गरेको थियो। जसमा मतदाताको सघनता, मतदान स्थलसम्मको पहुँच, भवन, सञ्चार, विद्युत, यातायात लगायतका पूर्वाधारको अवस्था, सुरक्षा एवं भौगोलिक अवस्था र निर्वाचनका सरोकारवालाहरूको सहमति समेतका आधारमा जिल्ला मतदान स्थल तथा मतदान केन्द्र सिफारिस समितिले गरेको सिफारिस बमोजिम मतदान स्थल पुनरावलोकन गरिएको सहप्रवक्ता अर्यालले जानकार दिए। मतदान स्थल पुनरावलोकन हुँदा १ हजार १२३ मतदान स्थलको त्रुटि सच्याइएको, साविकका ३६५ मतदान स्थलबाट सबै मतदाता स्थानान्तरण गरी ३६४ मतदान स्थल निर्धारण गरिएको, १६३ मतदान स्थलबाट आंशिक मतदाता स्थानान्तरण गरी १६९ मतदान स्थल निर्धारण गरिएको साथै २८ वटा मतदान स्थलका सबै मतदातालाई २८ वटै मतदान स्थलमा र १५ मतदान स्थलका आंशिक मतदातालाई स्थानान्तरण गरी १३ वटा मतदान स्थलमा गाभिएको आयोगले जनाएको। त्यस्तै मतदान स्थल पुनरावलोकन गर्दा देशभरका ४०१ मतदान स्थललाई हटाई नयाँ मतदान स्थल निर्धारण गरिएको छ। मतदान स्थल पुनरावलोकन भए पश्चात् स्थानीय तहको निर्वाचन, २०७९ को समयमा मतदान गर्नका लागि बास बस्नुपर्ने, निकै टाढा टाढासम्म हिंड्नुपर्ने लगायतको गुनासो समेत सम्बोधन भई मतदातालाई मतदान स्थलसम्मको पहुँच सहज भई निर्वाचनमा मतदाताको सहभागिता अझ बढ्ने अपेक्षा आयोगको रहेको छ।"
संसदको म्याद थप्नेबारे निर्वाचन आयोगको आपत्ति,"काठमाडौं : निर्वाचन आयोगले संसदको कार्यकाल संशोधन गर्न विधेयक पेस भएको विषयमा गम्भीर ध्यानाकर्षण भएको जनाएको छ। संसदको म्याद निर्वाचनपछिसम्म कायम हुनेगरी संसदमा विधेयक पेस भएको छ। सो विधेयक फास्ट ट्रयाकबाट पास गर्ने तयारी छ। आयोगले सोमबार विज्ञप्ति जारी गर्दै निर्वाचन ऐन २०७४ मा हाल कायम रहेको प्रतिनिधि सभा तथा प्रदेश सभाको कार्यकालको सम्बन्धमा व्यवस्था गरी संघीय संसदमा विधेयक पशे भएको विषयमा ध्यानाकर्षण भएको जनाएको छ। 'प्रतिनिधिसभा तथा प्रदेशसभा सदस्यको कार्यकाल कहिलेदेखि प्रारम्भ हुन्छ भन्ने सम्मबन्धमा स्पष्ट नभएको र प्रत्येक सदस्यको निर्वाचित मितिलाई आधार माी गणना गर्दा फरक फरक मितिमा निर्वाचित भएको मान्नुपर्ने अवस्था देखिएकाले पहिलो निर्वाचित मितिलाई आधार मानी प्रतिनिधिसभा तथा प्रदेशसभा सदस्यको पदावधिको अवधि गणना गर्नु व्यवहारिक नुहने देखिएकाले सोही आधारमा निर्वाच न आयोगले परामर्श दिइ नेपाल सरकारले मंसिर ४ मा निर्वाचन गर्न निर्वाचित मिति घोषणा गरेको हो। त्यसैले कानुन संशोधन गर्नु आवश्यक देखिदैन,'विज्ञप्तिमा भनिएको छ। यस्तै विज्ञप्तिमा भनिएको छ,' निर्वाचनको मनोनयन गर्ने मितिभन्दा अघिल्लो दिनसम्म पदमा बहाल रहने व्यवस्था गरेबाट निर्वाचनको लागि उम्मेदवार मनोनयन हुने दिनदेखि सभामुख तथा उपसभामुख पदमा नहरने संवैधानिक व्यवस्था भएको सन्दर्भमा प्रतिनिधिसभा वा प्रदेश सभाका अन्य सदस्यहरु सोही पदका लागि हुने निर्वाचनका लागि मनोनयनपत्र पेश गर्ने मितिपछिसम्म कायम रहनेगरी कानुन संशोधन गर्नु उपयुक्त देखिदैन।' सभाको कार्यकालका सम्बन्धमा थप र पृथक व्यवस्था गरी निर्वाचन आयोगको सहभागिता वा परामर्शबिना विधेयकको मस्यौदा पेश भएकाले कार्यकाल सम्बन्धमा गरिने नयाँ व्यवस्थाबाट थप अन्यौलता उत्पन्न हुनुको साथै यसबाट निर्वाचनको स्वच्छता र निस्पक्षतामा समेत प्रश्न उठ्न सक्ने आयोगको ठहर छ। कानुन संशोधन गर्दा अन्यौलता उत्पन्न हुने भन्दै आयोगले निर्वाचनसम्बन्धी कानुन निर्माण तथा संशोधनको प्रकृया अघि नबढाउ आग्रह गरेको छ। निर्वाचन आयोगको परामर्शमा सरकारले मंसिर ४ मा हुने निर्वाचनको मिति घोषणा गरेको आयोगले स्पष्ट पारेको छ।"
नेकपा माओवादी केन्द्र पाल्पाले सिफारिस गर्यो उम्मेदवार,"तानसेन : आगामी मंसिर ४ गते हुने आम निर्वाचनका लागि नेकपा माओवादी केन्द्र पाल्पाले प्रतिनिधि सभा र प्रदेश सभातर्फ प्रत्यक्ष र समानुपातिकतर्फ उम्मेदवारहरूको सिफारिस गरेको छ। विभिन्न चरणहरूमा बसेको बैठकले प्रतिनिधि सभा सदस्यमा क्षेत्र नं १ मा लिला सोमै र क्षेत्र नम्बर २ मा अनिल किशोर घिमिरेलाई सर्वसम्मत सिफारिस गरेको छ। यसैगरी प्रतिनिधि सभा समानुपातिकतर्फ दलबहादुर राना, पार्वती बिक, केशव पौडेल, हिरा थापा, बलु गैरे, अर्जुन कुमार श्रेष्ठ र तुलसा रानालाई सिफारिस गरेको छ। यसैगरी प्रदेश सभामा प्रत्यक्ष तर्फ क्षेत्र नं १ 'क' मा कमल भट्टराई सर्वसम्मत सिफारिसमा परेका छन भने 'ख' मा भने दिनेश अर्याल र हुमबहादुर सुनारीलाई सिफारिस गरेको छ। क्षेत्र नम्बर २ 'क' मा नेत्र प्रसाद पाण्डेको एकल सिफारिस परेको छ भने 'ख' मा बसन्त घर्ती, राजेन्द्र बिक, चक्रब्युह थापा, पुरन केसी, मेघराज आचार्यको नाम सिफारिस भएको छ। प्रदेश सभा समानुपातिकमा गीता बिक, खुमबहादुर बिक, जानुका घर्ती, केयरसिङ राना, सान्ता शारु, पदम सोमै, राजेश श्रेष्ठ, हेमराज अर्याल, पिताम्बर भट्टराई हाजिरा खातुन, नवीन ओलि, लक्ष्मी ढकाल, धनेन्द्रराज घिमिरे, लोकनाथ गौतम नुना दिसुवा र जगत सुनारी लाई सिफारिस गरेको छ।"
शैक्षिक परिपाटीलाई सीप र आर्थिक विकाससँग जोडौं : अध्यक्ष प्रचण्ड,"खयरमारा (महोत्तरी) : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले देशका वर्तमान शैक्षिक परिपाटीलाई विश्वस्तरको सीप र आर्थिक विकाससँग जोडिनुपर्ने आवश्यक रहेको बताएका छन् । सोमबार महोत्तरीको वर्दिवास नगरापालिका खयरमारामा निर्मल लामा बहुप्राविधिक शिक्षालय भवनको शिलान्यास कार्यक्रमलाई सम्बोधन गर्दै अध्यक्ष प्रचण्डले सो कुरा बताएका हुन् । पूर्वप्रधानमन्त्री समेत रहेका अध्यक्ष प्रचण्डले भने, शैक्षिक क्षेत्रलाई सीपसँग जोडनुको विकल्प छैन् । वर्तमान २१ औ शताब्दीमा विश्वका शैक्षिकस्तरसँग नेपालको शिक्षास्तरलाई तुलानात्मक रुपमा अगाडि बढाउनुपर्छ । यहाँका शिक्षालयमा विश्वस्तरमा प्रतिस्पर्धा गरिने किसिमको प्राविधिक शिक्षा प्रदान गर्नु अत्यन्त आवश्यक छ । नेपालका विद्यार्थीहरु पनि शिक्षासँग सीप र आर्थिक विकासको पाटो सहितको शिक्षा हाँसिल गर्ने शिक्षालयको स्थापना हुनु आवश्यक छ । तसर्थ बहुप्राविधिक शिक्षालयको अहम भूमिका रहेको छ । नेपालको शिक्षा विश्वस्तरमा पहिचान गराउने किसिमको हुनुपर्नेमा अध्यक्ष प्रचण्डले जोड दिएका छन् । निर्मल लामा बहु प्राविधिक शिक्षालय मधेश प्रदेशमा मात्र सीमित नभई यसले देशभरिकै शिक्षा क्षेत्रमा नेतृत्वदायी भूमिका निर्वाह गर्नेमा प्रचण्डले विश्वास व्यक्त गरेका छन् । कार्यक्रममा शिक्षा विज्ञान तथा प्रविधिमन्त्री देवेन्द्र पौडेल, शिक्षा राज्यमन्त्री वोधमाया यादव, पूर्वशिक्षामन्त्री गिरिराजमणि पोखरेल, मधेश प्रदेशका गृह तथा संचारमन्त्री भरतप्रसाद साहलगायका वक्त्ताहरुले निर्मला लामा बहुप्राविधिक शिक्षालयको आवश्यकता र भूमिकाको विषयमा चर्चा गरेका थिए । सीटीईईभीटीद्वारा संचालित सो बहुमुखि शिक्षालय भवनको शिलान्यास समेत भएको हो । भवन कोरियाली सरकार (कोयका) को आर्थिक तथा प्राविधिक सहयोगमा आधुनिक सुविधासम्पन्न भवन निर्माण हुने शिक्षालयका प्रमुख रमण मेहताले बताए।"
'अत्याचारको विरुद्ध पार्टीले शसक्त रूपमा आवाज उठाउँछ',"काठमाडौं : नेकपा एकीकृत समाजवादीका अध्यक्ष माधव कुमार नेपालले विभिन्न समुदायलाई हुने अत्याचारको विरुद्ध पार्टीले शसक्त रूपमा आवाज उठाउने बताएका छन्। सोमबार काठमाडौंमा आयोजित पार्टी प्रवेश कार्यक्रममा अध्यक्ष नेपालले राज्य प्रणालीमा देखिएका विकृतिविरुद्ध जुध्नुपर्ने आवश्यकता रहेको र त्यसका लागि आफ्ना पार्टी अग्रपंक्तिमा उभिने बताएका हुन्। उनले महिला हिंसा अन्त्य, गरिबीमा रहेका समुदाय, अल्पसंख्यक लगायतका विषयमा पार्टीको विशेष ध्यान जाने जिकिर गरे। अध्यक्ष नेपालले पार्टी संगठन मात्रै बनाएर नपुग्ने भन्दै जनतामा चेतना जगाएर आन्दोलन गर्न सक्नुपर्ने धारणा राखे। उनले वास्तविक कम्युनिष्ट विचार बोकेर हिड्ने आफ्नो मात्रै पार्टी भएको दावी गरे।"
मुस्ताङको विकासमा जिससको चासो,"जोमसोम : संघीय लोकतान्त्रिक गणतन्त्र स्थापनापछि मुलुकमा तीन तहको सरकार बन्यो। संघ, प्रदेश र स्थानीय तह। संघीयता कार्यान्वयनपछि साविक जिविसलाई जिल्ला समन्वय समिति बनाइयो। संघीयताले अधिकारविहीन बनाइदिएको जिससलाई आफ्नो अधिकार, कर्तव्य र दायित्व बोध गर्ने मार्ग सविधानमा स्पष्ट उल्लेख नहुँदा जिससको औचित्यतामाथि नै प्रश्न उठ्न गरेको छ। जिल्ला समन्वय समितिलाई जिल्लाभित्रका समग्र विकास योजना र कार्यक्रमहरूको अनुगमन गर्ने, सुपरिवेक्षण गर्ने, सल्लाह सुझाव दिने र समन्वयात्मक भूमिका निर्वाह गर्नेबाहेक जिल्लामा देखिएका बेथितिविरुद्ध कारबाही गर्ने अधिकार सविधान र कानुनले सुनिश्चित गरेको छैन। यसैले पनि जिससले निर्देशन गरेका कार्यक्रममा जिल्लाका स्थानीय तह र कार्यालयहरूले गम्भीर रूपले नलिँदा जिसस र कार्यालयहरूबीचको सम्बन्ध समन्यात्मक बन्न नसेको हो। पछिल्लो समय जिसस मुस्ताङले जिल्लाको समग्र विकास योजना र कार्यक्रमहरूलाई नजिकबाट नियाल्न थालेको छ। जिल्लाको समग्र वस्तुगत अवस्था र कार्यालयहरूको गतिविधिलाई नजिकबाटै नियाल्दै अभिभावकत्व ग्रहण गर्न थालेको छ। आइतबार जिसस मुस्ताङले जिल्लाको समग्र विकास योजनाको प्रगति र भावी कार्यक्रमको बारेमा जिसस सभाहलमा समन्यात्मक बैठक सम्पन्न गर्यो। संविधान सभा सदस्य चन्द्रबहादुर गुरुङ, प्रजिअ नेत्र प्रसाद शर्मा, जिसस प्रमुख माया गुरुङ, उपप्रमुख आइतेलाल थकाली, पूर्व उपप्रमुख राजेन्द्र शेरचन लगायतको उस्थितिमा भएको समन्वयात्मक बैठकमा जिल्लाका पाँचवटै स्थानीय तह, संघीयतर्फ ११ वटा कार्यालय र प्रदेशतर्फ ९ वटा कार्यालयले गत आर्थिक वर्ष २०७८०७९ को प्रगति विवरण र चालु आर्थिक वर्ष २०७९०८० का कार्यक्रम र बजेट खाँका प्रस्तुत गरे। जिससको समन्वयात्मक बैठकमा स्थानीय तह तर्फ घरपझोङ,थासाङ,वारागुङ मुक्तिक्षेत्र,लोघेकर दामोदरकुण्ड र लोमान्थाङ गाउँपालिकाका कार्यालय प्रमुख तथा प्रतिनिधिहरूले गत वर्षको कूल बजेट, भौतिक तथा वित्तीय प्रगतिको बारेमा जानकारी गराए। संघीय कार्यालयतर्फ कोष तथा लेखा नियन्त्रक कार्यालय, राष्ट्रिय गौरवको बेनीजोमसोमकोरला सडक आयोजना, शिक्षा विकास तथा समन्वय इकाई, मालपोत कार्यालय, जिल्ला निर्वाचन कार्यालय, प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङ, शितोष्ण बागवानी विकास केन्द्र, अन्नपूर्ण संरक्षण क्षेत्र आयोजना (एक्याप), नापी कार्यालय र मुस्ताङ कारागारले गत वर्षको प्रगति विवरण पेश गरेका हुन्। यस्तै, प्रदेशतर्फ पूर्वाधार विकास, खानेपानी जलस्रोत तथा सिँचाइ सवडिभिजन, डिभिजन वन, कृषि ज्ञानकेन्द्र, घरेलु तथा साना उद्योग, जिल्ला आयुर्वेद, सामाजिक विकास, मुस्ताङ जिल्ला अस्पताल, मुस्ताङ सामुदायिक आँखा केन्द्र लगायतका कार्यालयले गत वर्षको प्रगति र भावि कार्यक्रमका बारेमा जिससलाई जानकारी गराएका छन्। समन्वयात्मक बैठकमा सबै कार्यालयहरूले आआफ्नो भौतिक तथा वित्तीय प्रगतिको समीक्षा र भावी कार्ययोजना बैठकमा राखेका थिए। जिल्लास्थित सरकारी कार्यालय र स्थानीय तहबीचको अन्तर सम्बन्धलाई सुदृढीकरण गर्दै जिल्लाको समस्या, चुनौती र समाधानको बाटो अवलम्वन गर्ने उद्देश्यले समन्वयात्मक बैठक आयोजना गरेको जिसस अधिकारी शिवकुमार पौडेलले जानकारी दिए। पौडेलका अनुसार स्थानीय तह र कार्यालयहरू एक आपसमा हातेमालो गर्दै अघि बढ्ने, संघ, प्रदेश र स्थानीय तहको कार्यक्रमलाई डुप्लिकेशन हुन नदिन गुणस्तर र समन्वयकारी भूमिका निभाउन जिससले अभिभावकत्व ग्रहण गर्ने बताए। मुस्ताङका संघप्रदेश र स्थानीय तहका कार्यालयहरूलाई गत वर्ष विनियोजन भएको कूल ६ अर्ब १७ करोड बजेटको विकास कार्यक्रमलाई सम्बन्धित कार्यालयहरूले विषयगत कार्यालयको रूपमा प्रस्तुत गरेका हुन्। गत वर्षको कूल बजेटमध्येबाट ५ अर्ब ३ करोड खर्च हुँदा जिल्लाको समग्र भौतिक प्रगति ८१ दशमलव ६७ प्रतिशत रहेको प्रगति समीक्षाको तथ्यांकले देखाएको छ। यस्तै, चालु वर्ष संघप्रदेश र स्थानीय तहलाई ६ अर्ब ११ करोड १८ लाख विनियोजन भएको छ। जसमध्ये चालुतर्फ तीन अर्ब १५ करोड र पुँजीगततर्फ २ अर्ब ९६ करोड बजेट विनियोजन भएको देखिन्छ। समन्वयात्मक बैठकमा संविधान सभा सदस्य चन्द्रबहादुर गुरुङले संघीयतापछि विकास बजेटमा करोडौंका बजेट विनियोजन भएको बताए। उनले जिल्लाको समग्र विकासका लागि आएको बजेट लक्षित वर्गको पहुँचमा पुग्नुपर्ने जनाए। जलवायु परिवर्तनका कारण मुस्ताङमा स्याउ खेतीले बसाई सार्न थालेको, विभिन्न रोग संक्रमण देखा पर्न थालेकाले सम्बन्धित कार्यालय त्यसतर्फ ध्यान दिन आवश्यक भएको संविधान सभा सदस्य गुरुङको भनाइ छ। जिसस प्रमुख माया गुरुङले जिससलाई हेर्ने दृष्ट्रिकोणमा परिवर्तन हुन जरुरी रहेको बताइन्। उनले जिसससँग कतिपय कार्यालयहरूले समन्वय गर्न कन्जुस्याई गरेकोमा उल्लेख गरिन्। प्रजिअ शर्माले जिल्लाको समग्र विकास योजनाको काममा स्थानीय प्रशासनले साथ दिने बताए।"
"लखनऊको एक होटलमा आगलागी, २ को मृत्यु, करिब २४ जना घाइते","एजेन्सी : भारतको उत्तर प्रदेशको राजधानी लखनऊको एक होटलमा आगलागी हुँदा दुईजनाको मृत्यु भएको छ भने दर्जनौं घाइते भएका छन्। सोमबार बिहान हजरगन्जस्थित होटल लेभानामा आगलागी हुँदा दुईजनाको मृत्यु र दर्जनौं घाइते भएको भारतीय मिडियामा समाचार छ। आगलागीका क्रममा केही मानिसहरुलाई झ्यालबाट बाहिर निकालिएको थियो। समाचार एजेन्सी पीटीआईले जिल्ला अधिकारी सूर्यपाल गंगवारलाई उधृत गर्दै लेखेको छ,' होटल मालिकका अनुसार भवनमा ३० कोठा थिए। जसमध्ये १७ कोठा बुक गरिएको थियो। दुर्घटना हुँदा होटलमा करिब ३५ ४० जना थिए। केही मानिस बिहानै होटलबाट निस्किएका थिए।' दुर्घटनाको कारण एकिन नभएपनि विद्युत सर्ट भएर आगलागी भएको हुनसक्ने बताइएको छ। होटल संचालकले पहिलो तल्लामा ब्याक्वेट हल रहेको बताएका छन्। आगलागीमा घाइते भएका झन्डै दुई दर्जन मानिसलाई श्यामाप्रसाद मुखर्जी अस्पताल लगिएको बताइएको छ।"
सूर्य थापा प्यूठानबाट एकल सिफारिस,प्यूठान : नेकपा एमाले प्यूठानले प्रतिनिधिसभा सदस्य उम्मेदवारका लागि प्यूठानबाट पार्टीका पोलिटब्यूरो सदस्य एवं प्यूठान जिल्ला इन्चार्ज सूर्य थापाको नाम एकल सिफारिस गरेको छ। सोमबार पार्टी कार्यालय विजुवारमा बसेको जिल्ला कमिटीको बैठकले थापालाई उम्मेदवार बनाउनका लागि एकल नाम सिफारिस गरेको जिल्ला कमिटी अध्यक्ष बिजयविराज विष्टले जानकारी गराए। प्रतिनिधिसभा सदस्यका लागि प्यूठान एउटा मात्र निर्वाचन क्षेत्र हो। एमाले प्यूठानले प्रदेश र प्रतिनिधिसभा सदस्य उम्मेदवारको नाम सर्वसम्मत रूपमा टुंगो लगाएको अध्यक्ष विष्टले जानकारी गराए। प्रदेश (क) मा पार्टीका निवर्तमान अध्यक्ष तुल्सीराम शर्मा र प्रदेश (ख) मा केन्द्रिय सदस्य एवं प्यूठान सह इन्चार्ज हरि रिजाल सिफारिस भएका छन्। थापाको उमेदवारीका लागि संविधानसभाका पूर्व सदस्य हिरा बहादुर केसीले प्रस्ताव गरेका थिए ।
मादक पदार्थ सेवन गरी मोटरसाइकल चलाउने १ विद्यार्थीसहित ५१ जना कारवाहीमा,"काठमाडौं : मादक पदार्थ सेवन गरि मोटरसाइकल चलाउँदै गरेका १ विद्यार्थीसहित ५१ जना विद्यार्थी चालकहरू ट्राफिक प्रहरीको कारवाहीमा परेका छन्। सोमबार बिहान चेकिङ गर्ने क्रममा उनीहरु प्रकाउ परेको प्रहरीले जनाएको छ। स्कुल कलेजका विद्यार्थी सुरक्षा लक्षित चेकिङअन्तरगत आज मादक पदार्थ सेवन गरी सवारी चलाउँदै गरेका १ जना विद्यार्थीसहित ५१ जना चालकलाई ट्राफिक प्रहरीले कारवाही गरेको हो। काठमाडौं उपत्यकाका विभिन्न स्थानमा गरिएको चेकिङमा सवारी चालक अनुमति पत्र प्राप्त नगरेका २८ जना, कागजपत्र साथमा नभएका २१ जना, तीनजना सवार १ जना र मादक पदार्थ सेवन गरि सवारी साधन चलाउने १ जना गरी ५१ जना विद्यार्थी चालकलाई कारवाही गरिएको उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरिक्षक राजेन्द्र प्रसाद भट्टले जानकारी दिए। नयाँबानेश्वको चेल्सी इन्टरनेशनल एकेडेमीमा प्लस टु पढ्दै गरेका २१ वर्षीय एक विद्यार्थीलाई चेकजाँच गर्दा मदिरा पिएर बाग्मति प्रदेश ०२०२३प ७३ ८६ नम्बरको मोटरसाइकल चलाएको पाइएपछि ट्राफिक प्रहरीले कारवाही गरेको हो । साउन ३० गतेबाट सुरू भएको स्कुल कलेजका विद्यार्थी सुरक्षा लक्षित चेकिङ अभियानमा हालसम्म १ हजार ८२ जना विद्यार्थी चालकलाई ट्राफिक प्रहरीले विभिन्न कसुरमा कारवाही गरिसकेको छ ।"
भवन अलपत्र बनाउने व्यवसायीको तस्बिर सहितको ब्यानर राखेर विरोध,"बेनी : ५० शय्या क्षमताको भवन अलपत्र बनाउने निर्माण व्यवसायीको बेनी अस्पतालको प्रवेशद्वारमा तस्बिर सहितको ब्यानर राखेर विरोध गरेका छन्। अनेरास्ववीयु र राष्ट्रिय युवा संघले बेनी अस्पतालको भवन निर्माणको ठेक्का लिएको महादेव खिम्तीगल्वारफिना जेभीका सञ्चालकको तस्बिर अस्पतालको प्रवेशद्वारमा टाँसेका हुन्। अस्पतालको भवन अलपत्र पारेर सम्पर्कविहीन भएपछि सिंहको तस्बिर र मोबाइल नम्बर उल्लेख गरिएको ब्यानर चोक र सार्वजनिकस्थलमा टाँसेर खबरदारी गरेको अनेरास्ववीयुका गण्डकी प्रदेश अध्यक्ष प्रकाश पौडेलले बताए। तत्कालीन सहरी आवास तथा भवन निर्माण डिभिजन कार्यालय बागलुङले २०७३ मङसिर २१ गते भवन निर्माणका लागि महादेव खिम्तीगल्वारफिना जेभीसँग १८ करोड ८४ लाख आठ हजार ८९ रुपैयाँमा ठेक्का सम्झौता गरेको थियो। महादेव खिम्तीका सञ्चालक निर्माण व्यवसायी महासंघका अध्यक्ष रवी सिंह हुन्। यो भवन बनाउने जिम्मेवारी रफिना कन्ट्रक्सनका सञ्चालक रबिन जोशीले लिएका थिए। २०७६ मंसिर २० गते निर्माण सम्पन्न गर्नुपर्ने सम्झौता थियो। चार हजार ९६३ वर्गमिटर क्षेत्रफलमा बनाउन लागिएको चार तले तीन वटा भवन निर्माणको भौतिक प्रगति ७५ प्रतिशत मात्र भएको सहरी विकास भवन भवन निर्माण आयोजना बाग्लुङले जनाएको छ। तीन तला ढलान र दोस्रो तलासम्म प्लास्टर भइसकेको भवनमा टायल राख्ने, रंगरोगन, विद्युत, पानी र फर्निचर जडान लगायतका काम बाँकी छन्। पछिल्लो दुई वर्षयता भवन निर्माणको काम सुस्त बनेको छ। नयाँ भवन बनाउन पुरानो भत्काइएको थियो। बहिरंग कक्षको सेवा अस्थायी भवनबाट सञ्चालन गरिएको छ। आकस्मिक र अन्तरंग कक्ष पुरानो प्रशासनिक भवनमा सञ्चालन भएको छ। स्वास्थ्य कार्यालयको भवनमा अस्पताल प्रशासन र व्यवस्थापन समितिको कार्यालय राखिएको छ। सघन उपचार कक्ष (आइसीयु) र डायलाइसीस कक्ष पनि स्वास्थ्यकै भवनमा स्थापना भएको छ। निर्माणाधिन भवनका दुई तीन वटा कोठामा अस्थाई संरचना बनाएर मेडिकल वार्ड र सामजिक सेवा इकाई सञ्चालन गरिएको छ। भवन अभावमा आइसीयु, एमआरआई, सिटिस्क्यान सेवा विस्तार गर्न नसकिएको बेनी अस्पताल व्यवस्थापन समितिका अध्यक्ष ज्ञानेन्द्र सुवेदीले बताए। हब अस्पताल बनाउने कार्यक्रममा भवन अभावका कारण छनौट हुन नसकेको उनले बताए। १५ शय्या क्षमताको अस्पताल २०७२ मा ५० शय्यामा स्तरोन्नति भएको थियो।"
"एमाले झापा : क्षेत्र नम्बर १ मा कोइराला, २ मा चार र ३ मा पाँच जना सिफारिस","झापा : नेकपा (एमाले)ले झापा क्षेत्र नम्बर १, २ र ३ बाट प्रतिनिधिसभा सदस्य प्रत्यक्षतर्फ आकांक्षी उम्मेदवारको नाम सिफारिस गरेको छ। एमाले झापा १ क्षेत्रीय कमिटीको सोमबार बसेको बैठकले पार्टीका केन्द्रीय सदस्य र झापाका सह इन्चार्ज रविन कोइरालाको एकल नाम सिफारिस गरिएको क्षेत्रीय संयोजक टिकाराम मंग्रातीले जानकारी दिए। कोइराला २०७० सालको दोस्रो संविधानसभा सदस्य निर्वाचनमा निर्वाचित भएका थिए। उनले काँग्रेस युवा नेता विश्वप्रकाश शर्मालाई पराजित गरेका थिए। मंसीर ४ गते हुने निर्वाचनमा पुनः कोइराला र शर्माबीच चुनावी प्रतिस्पर्धा हुने निश्चित छ। शर्माको एकल नाम झापा १ बाट सिफारिस भइसकेको छ। त्यस्तै प्रतिनिधिसभा सदस्य प्रत्यक्षतर्फ झापा क्षेत्र २ बाट चार जनाको नाम सिफारिस भएको छ। बिर्तामोडस्थित पार्टी कार्यालयमा सोमबार बसेको क्षेत्रीय कमिटीको बैठकले पूर्व महान्यायाधिवक्ता तथा झापा इन्चार्ज अग्निप्रसाद खरेल, देवराज घिमिरे, पवित्रा निरौला खरेल र धुव्र सिवाकोटीको नाम सिफारिस गरेको छ। त्यस्तै प्रतिनिधिसभा सदस्य प्रत्यक्षतर्फ झापा क्षेत्र नम्बर ३ बाट पाँच जनाको नाम सिफारिस भएको छ। पाथीभरा सामुदायिक वन उपभोक्ता समिति हल्दिबारीको हलमा सोमबार बसेको क्षेत्रीय कमिटीको बैठकले दुर्गा प्रसाईँ, मोहनचन्द्र रेग्मी, हरिप्रसाद घिमिरे, लोकनाथ भट्टराई र गंगा भुर्तेलको नाम सिफारिस गरेको क्षेत्रीय इन्चार्ज वसन्त बानियाँले जानकारी दिए। प्रतिनिधिसभा समानुपातिकतर्फ रेणुका भुर्तेल, शुभलक्ष्मी राई, मोना खवासको नाम सिफारिस गरिएको उनले बताए।"
भारतीय सेनाध्यक्ष पाण्डेलाई नेपाली सेनाको मानार्थ महारथीको दर्जा प्रदान,काठमाडौं : पाँचदिने भ्रमणका लागि काठमाडौंमा रहेका भारतीय सेनाध्यक्ष मनोज पाण्डेलाई नेपाली सेनाको मानार्थ महारथीको दर्ज्यानी चिह्न प्रदान गरिएको छ। राष्ट्रपति विद्यादेवी भण्डारीले शितल निवासमा आयोजित विशेष समारोहमा भारतीय सेनाध्यक्ष पाण्डेलाई नेपाली सेनाको मानार्थ महारथीको दज्र्यानी चिह्न प्रदान गरेकी हुन्। उनी नेपाली सेनाको महारथीको सम्मान पाउने १९ औँ भारतीय सेनाध्यक्ष हुन्। नेपाल र भारतबीच सन् १९५१ देखि एकअर्का देशका सेना प्रमुखलाई मानार्थ महारथीको दर्जा प्रदान गर्ने प्रचलन छ । विसं २००७ मा भारतीय सेनाका फिल्ड मार्सल केएम करिअप्पालाई पहिलो पटक नेपाली सेनाको मानार्थ प्रधानसेनापतिको सम्मान प्रदान गरिएको थियो । विसं २०२६ मा तत्कालीन प्रधानसेनापति सुरेन्द्रबहादुर शाहले पहिलो पटक भारतीय सेनाको मानार्थ सेना प्रमुखको सम्मान प्राप्त गरेका थिए। गत वर्ष प्रधानसेनापति प्रभुराम शर्माले भारतीय सेनाको मानार्थ महारथी पाएका थिए। सन् २०२० मा भारतीय सेना प्रमुख जनरल मनोज मुकुन्द नरवाणेलाई नेपाली सेनाको मानार्थ महारथी प्रदान गरिएको थियो। हालसम्म भारतका २१ र नेपाली सेनाका १७ सेनापतिले उक्त सम्मान प्राप्त गरिसकेका छन्।
"११ वर्षमा चार पिल्लर, सात पटक म्याद थप","फिदिम : पाँचथरको कुम्मायक गाउँपालिका५ र तेह्रथुमको म्याङलुङ नगरपालिकाको बीचमा पर्ने तमोर नदीको लुमुघाटमा पक्की पुल निर्माणको काम अलपत्र अवस्थामा छ। काम सुरु भएको ११ वर्षमा जम्मा चारवटा पीलर मात्र निर्माण भएका छन्। काम गर्ने जिम्मा पाएको ठेकेदार कम्पनी 'स्वच्छन्द निर्माण सेवा'को लापरबाहीले तीन वर्षमा सम्पन्न गर्नुपर्ने काम दशक बितिसक्दा पनि आधा मात्र भएको हो। २०६८ असार २६ गते सडक विभाग मातहतको पुल सेक्टरसँग १७ करोड लागतमा निर्माण सम्पन्न गर्ने सम्झौता भएको थियो। एक सय १७ मिटर लम्बाइ, तीन मिटर चौडाइ र आठवटा पिल्लर रहने उक्त पुलको काम दशक बितिसक्दा आधा मात्र भएको हो। अहिले पुल निर्माणको काम रोकिएको छ। पाँचथर सदरमुकाम फिदिमदेखि लुमुघाटसम्मको ४५ किलोमिटर र तेह्रथुम सदरमुकाम म्याङलुङदेखि लुमुघाटसम्मको १९ किलोमिटर सडक पाँच वर्ष पहिले नै सम्पन्न भइसकेको छ। पाँचथर र तेह्रथुमलाई द्रुत सडकमार्गबाट जोड्ने उद्देश्यले पुल निर्माण सुरु भएको थियो। निर्धारित समयमै पुल निर्माण हुन नसक्दा सवारी साधानहरू वारपार गुड्न पाएका छैनन्। निर्माण कम्पनीको चरम लापरबाहीमा सरकार मुकदर्शक बनेको स्थानीयको गुनासो छ। सरकारकै आडमा ठेक्केदारले काम गर्न अटेर गरेको हुनसक्ने स्थानीयले आशंका गर्न थालेका छन्। 'यतिका वर्षसम्म काम नगर्ने ठेक्केदार कम्पनीसँग सरकारले ठेक्का तोड्नुपर्ने हो,' स्थानीय याम बुढाथोकीले भने 'न काम हुन्छ, न ठेक्का तोडिन्छ, ठेक्केदारलाई कारबाही समेत नभएको देख्दा सरकारकै संरक्षणमा काम नगरेजस्तो लाग्छ।' सरकारले सात पटकसम्म म्याद थप गरेको छ। तीन वर्षभित्रमा काम सक्नेगरी २०६८ सालमा सम्झौता गरेको ठेक्केदार कम्पनीले निर्धारित समयमा काम सुरु नै गरेको थिएन। पहिलोपटक म्याद थप गरेर काम सुरु गरेको कम्पनी लामो समयसम्म सम्पर्कविहीन भएको थियो। '११ वर्षमा चारवटा पिल्लर मात्र निर्माण गरेर ठेक्केदारले काम गरेको छैन,' स्थानीय गजेन्द्र थापाले भने 'कहिलेकाँही आएर काम गरेजस्तो गर्छन्, फेरि हराउँछन्।' कोरोना महामारी र बाढीपहिरोको समस्या देखाउँदै निर्माण कम्पनी कामबाट पन्छिरहेको छ। 'प्राकृतिक बिपत्तिका कारण समयमै काम गर्न नसकिएको हो,' ठेक्केदार कम्पनीका प्रबन्धक निर्देशक जयराम लामिछानेले भने 'बाहिर हल्ला भएजस्तो काम नै नभएको हैन। कामले गति लिएको छ। अब काम पूरा गर्छौँ।' मुख्य मुख्य काम सकिएकाले अब चाँडै सम्पन्न हुने ठेक्केदार कम्पनीको दावी छ। 'निर्माण कम्पनीको व्यापक लापरबाही छ,' स्थानीय कुमार खड्काले भने 'समयमै पुल निर्माण सम्पन्न नगरिँदा पाँचथर र तेह्रथुमका सर्वसाधारण समस्यामा परेका छन्।' छिटो काम सम्पन्न गर्न ठेक्केदार कम्पनीलाई आफूले पटक पटक आग्रह गरेको कुम्मायक गाउँपालिकाका अध्यक्ष बम लावतीले बताए। 'अब चाडै सम्पन्न गर्ने भनेर बाचा गरेको छ,' लावतीले भने 'तर कामलाई गति भने दिएको देखिदैन।' निर्माण कम्पनीले आगामी असारसम्ममा काम सक्ने बचन दिएको लावतीको भनाइ छ।"
प्रचण्डको दाबी बुधबारभित्र सिट बाँडफाँट टुंगिन्छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अबको दुई तीन (बुधबार) दिनभित्रै गठबन्धन दलबीच सिट बाँडफाँट टुंगो लाग्ने बताएका छन्। पार्टीको कार्यक्रमका लागि जनकपुरधाम आइपुगेका प्रचण्डले सञ्चारकर्मीसँग संक्षिप्त कुरा गर्दै गठबन्धन दल सिट बाँडफाँटको अन्तिम तयारीमा रहेको बताए। 'गठबन्धनको सिट बाँडफाँट अध्ययन कार्यदलले अध्ययन गरिरहेको छ। कार्यदलले आज वा भोलिसम्ममा प्रतिवेदन दिन्छ, त्यसलगत्तै कार्यदलको प्रतिवेदनका आधारमा सिट बाँडफाँटको टुंगो लगाउँछ,' उनले भने। 'अघिल्लो निर्वाचनमा जुन क्षेत्रमा जुन दलले जितेको थियो, त्यही दललाई दिने सैद्धान्तिक सहमति भएको छ,' उनले थपे, 'त्यसबाहेक थप कति वटा सिट कुन दललाई दिने भन्नेमा टुंगो लगाउनमात्र बाँकी छ।' हामीले छिटोभन्दा छिटो सिट बाँडफाँटको टुंगो लगाएर चुनावी तयारीमा जुट्न चाहन्छौं,' उनले भने। गत २०७४ सालको प्रतिनिधिसभा र प्रदेशसभा निर्वाचनमाभन्दा आगामी मङ्सिर ४ गते हुने निर्वाचनमा मधेस प्रदेशमा आफ्नो पार्टीले बढी सिट जित्ने दाबी अध्यक्ष प्रचण्डले गरे। उनले प्रतिनिधिसभा र राष्ट्रियसभामा दोस्रो पटक पारित भएको नागरिकतासम्बन्धी विधेयक राष्ट्रपतिबाट प्रमाणीकरण हुने विश्वास व्यक्त गरे। 'संविधानले राष्ट्रपतिलाई एकपटक विधेयक फिर्ता गर्ने अधिकार दिएको छ,' उनले भने, 'दोस्रो पटक विधेयक फिर्ता गर्ने अधिकार संविधानले राष्ट्रपतिलाई दिएको छैन, त्यसैले दुवै सदनबट दोस्रो पटक पारित भएको नागरिकता विधेयक राष्ट्रपतिबाट प्रमाणीकरण हुन्छ, हामी पूर्ण विश्वस्त छौं।' यसैबीच नेकपा माओवादी केन्द्रको मधेस प्रदेशमा रहेका केन्द्रीय सदस्यको बैठक आज जनकपुरधाममा सुरु भएको छ। जनकपुरधामस्थित होटल राजदरबारमा दिउँसो २ बजेदेखि सुरु भएको बैठकलाई अध्यक्ष दाहाल, वरिष्ठ उपाध्यक्ष नारायणकाजी श्रेष्ठ (प्रकाश), नेताहरु मात्रिकाप्रसाद यादव, गिरीराजमणि पोखरेललगायतका नेताहरुले सम्बोधन गर्ने कार्यक्रम रहेको माओवादी केन्द्र मधेस प्रदेशका इञ्चार्ज गणेश साहले जानकारी दिए।"
गोंगबु बसपार्क क्षेत्रमा चल्यो डोजर (फोटो फिचर),"काठमाडौं : काठमाडौं महानगरपालिकाले अनधिकृत संरचना हटाउने अभियानलाई सोमबार पनि जारी राखेको छ। महानगरले आज गोंगबु बसपार्क क्षेत्रका अवैध संरचना हटाएको हो। महानगरका नगर प्रहरी बल प्रमुख राजु पाण्डेका अनुसार गोंगबु बसपार्क क्षेत्रमा रहेको स्थानमा फुटापथ मिचेर राखिएका होर्डिङ बोर्ड, होटललगायतका संरचनाहरू हटाइएको छ। महानगरले अवैध संरचना हटाउन पटकपटक आग्रह गरे पनि बेवास्ता गरेको भन्दै टोली गोंगबु पुगेको हो। महानगरले यसअघि कोटेश्वर, बानेश्वर, न्युरोड, त्रिपुरेश्वरलगायतका क्षेत्रका अनधिकृत संरचना हटाएको थियो।"
साफ महिला फुटबल : नेपाली टोलीको उपाधि जित्ने लक्ष्य,"काठमाडौं : नेपाली राष्ट्रिय महिला टिमले पहिलोपटक महिला साफ फुटबल च्याम्पियनसिपको उपाधि जित्ने लक्ष्य राखेको छ। काठमाडौंमा सोमबार आयोजित प्रिम्याच कन्फरेन्समा बोल्दै नेपाली टोलीका कप्तान एन्जिला तुम्बापो सुब्बाले पहिलो पटक महिला साफ फुटबल च्याम्पियनसिपको उपाधि जित्न प्रयास गर्ने बताइन्। नियमित कप्तान रेनुका नगरकोटी प्रतियोगिता तयारीको क्रममा घाइते भएपछि कुमार थापाले एन्जिलालाई कप्तानीको जिम्मेवारी दिएका हुन्। त्यस्तै अमृता जैशीलाई उपकप्तान चयन गरिएको छ। कप्तान एन्जिलाले आफूमा गरिएको विश्वासलाई गुम्न नदिने बताइन्। एन्जिलाले आफ्नो कप्तानीमा टिमलाई उपाधि दिलाउने इच्छा रहेको समेत बताइन्। त्यस्तै नेपाली टिमका मुख्य प्रशिक्षक थापाले विगतलाई बिर्सिएर प्रतियोगितामा राम्रो गर्ने योजना रहेको बताए। मुख्य प्रशिक्षक थापाले अहिले कुनै पनि टोलीलाई कमजोर प्रतिद्वन्दीको रुपमा लिन नहुने बताए। त्यस्तै अन्य देशका टोली प्रशिक्षक तथा कप्तानहरुले पनि उत्कृष्ट प्रदर्शन गर्दै उपाधि जित्ने दाबी गरेका छन्। प्रतियोगितामा आयोजक नेपालसहित भारत, श्रीलंका, भुटान, बंगलादेश, पाकिस्तान र माल्दिभ्सको सहभागिता रहेको छ। त्रिपुरेश्वरस्थित दशरथ रंगशालामा आयोजना हुने महिला साफ मंगलबारबाट सुरु हुँदैछ। नेपालले उद्घाटन खेलमा भुटानसँग खेल्दै प्रतियोगिताको सुरुआत गर्नेछ। साफले सहभागी ७ टोलीलाई दुई समूहमा विभाजन गरेको छ। समूह चरणको खेलपछि समूहको शीर्ष दुई टोलीले सेमिफाइनलमा स्थान बनाउनेछन्। फाइनल खेल असोज ३ गते हुनेछ।"
फाइजर खोप अभियानको प्रतिवेदन पठाउन स्वास्थ्य मन्त्रालयको पत्राचार,"काठमाडौंः स्वास्थ्य तथा जनसंख्या मन्त्रालयले कोरोनाविरुद्ध फाइजर खोप अभियानको प्रतिवेदन पठाउन २७ जिल्लाका स्वास्थ्य कार्यालयलाई पत्राचार गरेको छ । स्वास्थ्य सेवा विभागले २७ जिल्लाका २९६ स्थानीय तहमध्ये ५५ वटा स्थानीय तहबाट खोपको पहिलो मात्रा र १५९ वटा स्थानीय तहबाट दोस्रो मात्राको प्रतिवेदन प्रविस्ट नभएको भन्दै पत्राचार गरेको हो । इलाम, झापा, मोरङ, सुनसरी, सिरहा, सप्तरी, धनुषा,पर्सा, महोत्तरी, सिन्धुली, काठमाडौं, भक्तपुर, ललितपुर,काभ्रे, चितवन, मकवानपुर, कास्की, नवलपरासी पूर्व, नवलपरासी पश्चिम, रुपन्देही, दाङ, बाँके, बर्दिया, सुर्खेत, कैलाली , कंचनपुर र डडेलधुराका स्वास्थ्य कार्यालयले प्रतिवेदन पठाएका छैनन् । परिपत्रमा भनिएको छ, '५ वर्ष देखि १२ वर्ष मुनिका बालबालिकाहरुलाई फाइजर पेडियाट्रिक खोप २०७९ असार ९ गते देखि पहिलो मात्रा र २०७९ श्रावण ५ गते देखि दोस्रो मात्रा खोप अभियान संचालन गरिएको व्यहोरा विदितै छ । तत् सम्बन्धमा उक्त कार्यक्रम संचालन पूर्व सबै जिल्लाहरुमा खोप कार्यकर्ता समेतको तालिम संचालन गरिएको र उक्त अभियानको प्रतिवेदनको लागि अनुसूची समेत उपलब्ध गराई डीआइएचएस२ मा अभियान पश्चात प्रतिवेदन गर्नुपर्ने कुरा समेत जानकारी गराइएकोमा हालसम्म प्राप्त डीआइएचएस२ को विश्लेषण गर्दा २७ जिल्लाको २९६ स्थानीय तहमध्ये ५५ वटा स्थानीय तहबाट पहिलो मात्राको र १५९ वटा स्थानीय तहबाट दोस्रो मात्राको प्रतिवेदन प्रविस्ट नभएको देखिएको हुँदा यस महाशाखाको ध्यान आकर्षण भएको छ ।'"
सेयर बजार ओरालोतिर : ९० करोडको मात्रै कारोबार,काठमाडौं : सेयर बजार सामान्य अंकले ओरालो लागेको छ। आज नेप्से ४२९ अंकले घटेर १९७३ विन्दुमा झरेको हो। कारोबारको पहिलो दिन आइतबार नेप्से ६६८ अंकले बढेर १९७७३० विन्दुमा अडिएको थियो। सो दिन २२७ कम्पनीको २८ लाख ७६ हजार २८८ कित्ता सेयर १ अर्ब ७ करोड १६ लाख १५ हजार ९२२ रुपैयाँमा खरिदबिक्री भएको थियो। यसदिन २२४ कम्पनीको २४ लाख ४४ हजार ३४४ कित्ता सेयर ९० करोड ९९ लाख ४ हजार ७५१ रुपैयाँमा खरिदबिक्री भयो। आज कुनै पनि कम्पनीको सेयर मूल्यमा सकारात्मक सर्किट लागेन। कारोबार रकमका आधारमा रिडी पावर शीर्षस्थानमा रह्यो। सो कम्पनीको ९ करोड बढीको कारोबार भयो। कारोबारमा आएका १३ समूहमध्ये ११ को सूचक घट्यो भने २ को मात्रै बढ्यो।
शिक्षा मन्त्रालयमा अन्तरिक्ष विज्ञान शाखा,"काठमाडौंः शिक्षा, विज्ञान तथा प्रविधि मन्त्रालयले अन्तरिक्ष विज्ञान शाखा खोलेर खगोल एवं अन्तरिक्ष विज्ञानसम्बन्धी कामलाई अघि बढाएको छ । नेपाल एष्ट्रोनोमिकल सोसाइटी (नासो) १६औँ वर्ष प्रवेश गरेको अवसरमा आयोजित कार्यक्रममा मन्त्रालयका उपसिचव एवं शाखा प्रमुख सन्तोष शर्माले खगोल एवं अन्तरिक्ष विज्ञानका विषयमा हुने गतिविधिलाई एकीकृत गर्न लागिएको जानकारी दिए । शाखामार्फत् खगोल र अन्तरिक्ष विज्ञान विषयमा काम गर्ने संस्थालाई एकीकृत गरी काम गरिने उनको भनाइ छ। नेपालमा खगोल विज्ञानलाई प्रवद्र्धन गर्न नासोले विद्यालय एवं महाविद्यालय तहका विद्यार्थीबीचमा विभिन्न गतिविधि गर्दै आएको छ । कक्षा आठदेखि खगोल विज्ञानसम्बन्धी ओलम्पियाड प्रतियोगिता, चित्रकला, वक्तृत्वकलालगायत कार्यक्रम गर्दै आएको कार्यक्रममा जानकारी गराइएको थियो । यसलेगर्दा खगोल विज्ञानका विषयमा विद्यार्थीमा जिज्ञासा बढाएको छ ।नेपाल विज्ञान तथा प्रविधि प्रज्ञा प्रतिष्ठानका सदस्य डा दीनेशराज भुजुले खगोल विज्ञानका विषयमा धेरै विद्यार्थी, अभिभावक र जनसाधारणको पनि ध्यानाकर्षण गराउन नासो सफल भएको बताए । नासोले नेपालमा विज्ञान र संस्कृतिलाई अघि बढाएको उल्लेख गँर्दै उनले अबका वैज्ञानिक सांस्कृतिक वैज्ञानिक हुने बताए । नासोका अध्यक्ष सुरेश भट्टराईले नेपाललाई वैज्ञानिक संस्कृतितिर अघि बढाउने उद्देश्यले नै १५ वर्षअघि त्रिचन्द्र क्याम्पसमा विज्ञान पढ्ने विद्यार्थीको समूहले काम सुरु गरी संस्था स्थापना गरेको बताए । पाठ्यक्रम विकास केन्द्रका पाठ्यक्रम अधिकृत खिलनारायण श्रेष्ठले अन्तरिक्ष विज्ञान विश्वव्यापी बनिरहेका बेला नेपालले पनि काम सुरु गरेको जानकारी दिए ।"
झापा ५ मा एमालेबाट ओलीको एकल नाम सिफारिस,झापा : नेकपा (एमाले)का अध्यक्ष केपी शर्मा ओली झापा क्षेत्र नम्बर ५ बाट सर्वसम्मत सिफारिस भएका छन् । मंसिर ४ हुने प्रतिनिधिसभा निर्वाचनका लागि एमाले अध्यक्ष ओलीको एकल नाम सर्वसम्मत सिफारिस गरिएको एमालेका क्षेत्रीय संयोजक तुलसी कार्कीले जानकारी दिए । दमक पार्टी कार्यालयमा सोमबार बसेको क्षेत्रीय कमिटीको बैठकले ओलीको नाम सिफारिस गर्ने निर्णय गरेको उनले बताए । एमालेले भावी प्रधानमन्त्रीको रुपमा अघि सारेका ओली सातौं पटक झापा ५ बाट उठ्न लागेका हुन्। २०४८ सालको संसदीय निर्वाचनमा पहिलो पटक उम्मेदवार बनेका ओलीले नेपाली कांग्रेसका पूर्णानन्द शर्मालाई पराजित गर्दै संसद्मा पुगेका थिए । २०५१ सालको संसदीय निर्वाचनमा ओली फेरि निर्वाचित भए । उनले कांग्रेसका केशवकुमार बुढाथोकीलाई पराजित गरेका थिए । २०५६ सालको संसदीय निर्वाचनमा ओली तेस्रो पटक निर्वाचित भए । उनले कांग्रेसका काशीलाल ताजपुरियालाई पराजित गरे । २०६४ सालको पहिलो संविधानसभा निर्वाचनमा ओली पहिलो पटक पराजित भए । उनलाई नेकपा माओवादीका विश्वदिप लिङदेनले पराजित गरे । २०७० सालको दोस्रो संविधानसभा निर्वाचनमा ओली फेरि निर्वाचित भए । उनले कांग्रेसका सुरेशकुमार योङगयालाई पराजित गरे । २०७४ सालको प्रतिनिधिसभा सदस्य निर्वाचनमा ओली पाँचौँ पटक निर्वाचित भए । उनले कांग्रेसका खगेन्द्र अधिकारीलाई पराजित गरे । २०७४ सालमा एमालेले झापामा राप्रपासँग चुनावी तालमेल गरेका थिए । आसन्न मंसीर ४ गते हुने निर्वाचनमा राप्रपासँग चुनावी तालमेल गर्ने बारेमा अहिले दुवै पार्टीबीच छलफल जारी रहेको बताइएको छ।
नुवाकोटका सरोजले फिर्ता गरे भेट्टाएको तीन लाख,नुवाकोट : नुवाकोटको विदुर नगरपालिका९ का सरोज श्रेष्ठले भेट्टाएको तीन लाख सम्बन्धित धनीलाई नै फिर्ता गरेका छन्। विदुर९ को कोलनी निवासी ३३ वर्षका श्रेष्ठले सोही स्थानको चौतारामा आइतबार भेट्टाएको तीन लाख सात सय ५० सहितको कागजात नुवाकोट प्रहरीमार्फत सम्बन्धित धनीलाई फिर्ता गरेका हुन्। झोलामा रहेको नगदसहित रसुवा घर भएका फुर्सुङ तामाङको नाममा रहेको लु ३ च ५९१३ नं को गाडीको बिलबुक र अन्य कागजात श्रेष्ठले जिल्ला प्रहरी कार्यालयमा बुझाएसगैँ सम्बन्धित धनी खोजी गरेर हस्तान्तरण गरेको जल्ला प्रहरी कार्यालय नुवाकोटका प्रमुख रमेश पण्डितले जानकारी दिए। रासस
भारतीय सेनाध्यक्ष पाण्डे जङ्गी अड्डामा,काठमाडौं :भारतीय सेनाअध्यक्ष जनरल मनोज पाण्डेले नेपाली सेनाको एक टुकडीद्वारा प्रस्तुत सम्मान गारत निरीक्षण गरेका छन्। प्रधानसेनापति प्रभुराम शर्माको औपचारिक निमन्त्रणामा नेपालको पाँच दिवसीय नेपाल भ्रमणमा रहेका सेनाध्यक्ष पाण्डेको सम्मानमा सैनिक मुख्यालय जङ्गी अड्डामा सोमबार बिहान आयोजित समारोहमा सम्मान गारत अर्पण गरिएको हो । सो अवसरमा उनले जङ्गी अड्डा मूल भवन परिसरमा वृक्षरोपणसमेत गरे। यसअघि उनले सैनिक मञ्च टुँडिखेलस्थित वीरस्मारकमा पुष्पहार समर्पण गरी श्रद्धाञ्जलि अर्पण गरेका थिए। प्रधानसेनापति शर्मा र सेनाध्यक्षबीच भेटवार्ता भइरहेको छ । केही बेरपछि सेनाध्यक्ष पाण्डेले नेपाली सेनालाई सहयोग सामग्री हस्तान्तरण गर्ने कार्यक्रम छ । राष्ट्रपति विद्यादेवी भण्डारीले राष्ट्रपति भवनमा आज आयोजित विशेष समारोहमा भारतीय सेनाध्यक्ष पाण्डेलाई नेपाली सेनाको मानार्थ महारथीको दज्र्यानी चिह्न प्रदान गर्ने कार्यक्रम रहेको नेपाली सेनाले जनाएको छ। पाण्डेले प्रधानमन्त्री शेरबहादुर देउवालाई पनि भेटघाट गर्ने कार्यक्रम रहेको जनाइएको छ। सेनाध्यक्ष पाण्डे नेपाल भ्रमणका लागि आइतबार नेपाल आएका हुन्।
भारतमा बेरोजगारी समस्या बढ्यो,"नयाँ दिल्ली (एजेन्सी) : काँग्रेस नेता राहुल गान्धीले आइतबार नरेन्द्र मोदी नेतृत्वको केन्द्र सरकारको कडा आलोचना गर्दै देशमा बेरोजगारीको समस्या बढ्दो अवस्थामा रहेको दाबी गरेका छन्। उनले भारतीय जनता पार्टी (भाजपा) र राष्ट्रिय स्वयंसेवक संघ (आरएसएस) ले देशलाई विभाजित गरिरहेको आरोप पनि लगाए। भविष्य, महँगी र बेरोजगारीका कारण हरेक भारतीयको मनमा डरको भावना व्याप्त भएको र यसले उनीहरूलाई घृणातर्फ मोडिइरहेको पनि उनले दाबी गरे। भने, देशमा मुद्रास्फीति र बेरोजगारीको डर बढिरहेको छ र यसैका कारण भारतबासीमा सरकार र प्रशासनप्रति घृणा बढिरहेको छ। सम्बोधनका क्रममा उनले वर्तमान प्रधानमन्त्री नरेन्द्र मोदी सरकारबाट के गरिब, किसान वा साना व्यापारीले कुनै लाभ पाइरहेका छन् भनी प्रश्नसमेत गरे। उनले सभामा सहभागी दर्शकहरूतर्फ संकेत गर्दै भने, एक किसिमले तपाईं बेरोजगारीबाट प्रभावित हुनुभएको छ यो भाजपा र वर्तमान प्रधानमन्त्रीको कारण भएको हो। त्यसैगरी भारतीयहरू मूल्यवृद्धिको मारमा परेका छन्। नरेन्द्र मोदीले सत्तरी वर्षमा काँग्रेसले के गयो भनेर प्रश्न गर्नुभएको छ। सत्तरी वर्षमा काँग्रेसले देशमा यस्तो मूल्य वृद्धिको आउन दिएको थिएन। विपक्षीहरूले यो मुद्दा संसदमा उठाउन खोज्दा सरकारले यसलाई अनुमति नदिएको दाबी उनको थियो। किसानको मुद्दा होस् वा चीनसँगको सरकार यसमा उदाशीन छ, उनले भने। सबै विपक्षी दल एकजुट भएर भाजपा र आरएसएसलाई परास्त गर्ने दिन आएको उनले बताए। हामी चीनको आक्रमण, बेरोजगारी, महँगीबारे कुरा गर्न चाहन्छौं, तर भाजपाले हाम्रो पार्टीलाई रोकेको छ। त्यसैले मानिसहरू कहाँ जाने एक मात्र बाटो बाँकी छ। यही कारण काँग्रेस भारत जोडौ यात्रा शुरू गर्दैछ, उनले भने, यो विचारधाराको लडाइँ हो र भाजपा र आरएसएसलाई हराउन सबै विपक्षी दल एक साथ आउनेछन्। राहुल गान्धीले भारतको राजधानी दिल्लीको रामलीला मैदानमा आयोजित विशाल र्यालीलाई सम्बोधन गर्दै यस्तो बताएका हुन्।"
गर्भवतीमा सवारी जोखिम,"सामान्यतया गर्भवती महिलाले यात्रा गर्नु हुँदैन भन्ने मान्यता छ। विशेषगरी पहिलो तीन महिनामा लामो यात्रा तथा गाह्रो कामहरूले गर्भ खेर जान सक्ने हुन्छ। अन्तिमको तीन महिनामा पनि यात्रा तथा गाह्रो वा थकित हुने गतिविधिले समय नपुगी व्यथा लाग्न सक्छ। त्यसैले लामो यात्रा नगर्ने सल्लाह चिकित्सकको हुन्छ। गृहिणी महिलाले गर्भका लागि समय सहजै छुट्ट्याउन सके पनि कामकाजी महिलालाई यो सहज हुँदो रहेनछ। गर्भको ९ महिना अनि सुत्केरी तथा स्तनपानका लागि ६ महिना गरी १५ महिना घरमा बस्न (बिदा) काम गर्ने संस्थाहरूले स्वीकृत नदिन सक्छ। यस्तो अवस्थामा कार्यालय जान र आउन सजिलो साधनका रूपमा प्रयोगमा छन्, दुईपांग्रे सवारी। दैनिक प्रयोगमा स्कुटर सबैभन्दा सजिलो साधन बनेको छ। महिलाले सारी, मिनीस्कर्ट, पाइन्ट, कुर्ता सुरुवाललगायत जुनसुकै पहिरनमा स्कुटर सजिलै चलाउन सक्छन्। स्कुटर बाइकभन्दा चलाउन पनि सजिलो छ। हलुका हुनाले महिलाले स्कुटर सजिलै चलाउन सक्छन्। यातायातमा समस्या भोगिरहेका युवा पुस्ताका लागि स्कुटर उपयुक्त साधन बनेको छ। नेपालमा करिब ३० प्रतिशत बजार ओगटेका दुईपांग्रे साधनहरूमा पनि पछिल्लो चरणमा स्कुटरको संख्यामा उल्लेखनीय वृद्धि भएको देखिन्छ। स्कुटर चलाउने महिलाहरू गर्भवती भएपछि धेरैले यसप्रति सजग भएको र कुदाउन मिल्छ कि मिल्दैन ? जिज्ञाशा राख्ने गरेको पनि पाइन्छ। सामान्यतयाः गर्भवती भएपछि स्कुटर नकुदाउनु राम्रो हो। तर, सधैं व्यावहारिक नहुन सक्छ। जागिरका लागि होस् या अध्ययनका लागि, सवारीसाधन रोज्नै पर्ने हुन्छ। सबै स्थानका लागि सार्वजानिक साधनहरूको रुट नमिल्न सक्छ। ट्याक्सी महँगो हुन्छ। त्यसैले विद्यार्थी तथा कामकाजी गर्भवतीलाई स्कुटर राम्रो विकल्प हुन सक्छ। हुन त गर्भवती सबैले स्कुटर कुदाउनै हँुदैन भन्ने छैन तर स्कुटरले गर्भलाई जोखिम थपिन सक्छ। विशेषगरी पहिलो तीन महिना र उच्च जोखिममा रहेको गर्भवतीहरूका लागि स्कुटर चलाउनु धेरै जोखिमपूर्ण हुन सक्छ। विशेषगरी पटकपटक गर्भपतन भएका, सालनाल तल रहेको (लो लाइन प्लासेन्टा), उच्च रक्तचाप तथा जोखिमपूर्ण गर्भ रहेकोे अवस्थामा गर्भवती महिलाले स्कुटर कुदाउनु हुँदैन। अझ जोखिमपूर्ण वा लामो यात्रा नगरेको राम्रो हुन्छ। पहिलो तीन महिना खानामा रुचि नहुनु र बान्ता हुने समस्या हुने हुँदा होसियारी अपनाउनु पर्छ। यस्तो अवस्थामा गर्भको इन्पलान्टेसन भएको धेरै समय नभइसकेका कारण गर्भ बढी जोखिममा हुन्छ। त्यसैले पहिलो तीन महिना धेरै स्कुटर चलाउनु वा लामो यात्रा गर्नुले गर्भ तुहिने खतरा रहन्छ। त्यस्तै अन्तिम तीन महिनामा चाँडै थाक्ने, पेट ठूलो हुने समस्या हुन्छ। यस अवस्थामा पनि धेरै स्कुटर कुदाउनु वा लामो यात्रा गर्नुले गर्भको अवधि नपुग्दै व्यथा सुरु हुन सक्छ। गर्भावस्थामा यात्रा गर्नु राम्रो होइन। गर्नै परे १४ देखि २८ हप्ताको समय केही सुरक्षित मान्न सकिन्छ। स्कुटर अर्थात् दुईपांग्रे सवारीसाधन अन्य साधनको तुलनामा अलिक बढी जोखिमपूर्ण हुन्छ। दुर्घटना आफ्नो कारण वा गल्तीले मात्र हुँदैनन्। आफूले राम्ररी र होसियार भएर स्कुटर चलाउँदा चलाउँदै पनि दुर्घटना हुन सक्छ। दुर्घटना हुँदा दुई पांग्रेमा अर्थात् स्कुटरमा भएकाहरू नै बढी जोखिममा हुने भएकोले गर्भवतीहरूले अनावश्यक रूपमा यात्रा गर्नु पक्कै राम्रो होइन। तर गर्भकै कारण घरमा नै बसिरहने, पूरै गर्भ अवधिभरि बिदा व्यावहारिक नहुन सक्छ। यस अवस्थामा स्कुटर चलाउनु पर्दा अझ बढी सजग हुनु र अनावश्यक रूपमा नकुदाउनु पक्कै राम्रो हुन्छ। यस अवस्थामा जहिले पनि हेल्मेट, ज्याकेट (विन्डचिटर), मास्क लगाएर मात्र स्कुटर चलाउनुपर्छ जसले गर्दा चिसो र धूलोबाट पनि सुरक्षित हुन सकिन्छ। गर्भवतीले तनावमा अनि व्यस्त सडकमा तीव्रगतिमा कहिले कुनै सवारीका साधन कुदाउनु हुँदैन। आनन्दित भएर, बिस्तारै अनि खुल्ला सडकमा हल्का तर होसियार भएर धैर्यका साथ गर्भवती महिलाले स्कुटर कुदाउन सके राम्रो हुन्छ। धेरै थकान भएको बेला, चर्को घाम वा गर्मीमा, धेरै चिसो अनि कुहिरो लागेको बेला, पानी परिरहेको अवस्थामा गर्भवती महिलाले स्कुटर चलाउनु वा स्कुटरमा यात्रा गर्नु राम्रो होइन। हाम्रो देशमा बाटोको समस्या उस्तै छ। धेरै खाल्डाखुल्डी भएका सडक नरोज्नु राम्रो हुन्छ। गर्भवती महिलाहरूले स्कुटर चलाउनु पर्दा आफूले प्रायः हिँडिरहने तथा राम्रो अवस्थामा रहेको सडकलाई रोज्नु पर्छ। खाल्टाखुल्टी जोगाउँदै विस्तारै कुदाउँदा अन्य साधनभन्दा कम जोखिमपूर्ण पनि हुन सक्छ। गर्भावस्था आफैंमा एउटा जोखिम अवस्था हो। यस अवस्थामा स्कुटरलाई आवश्यकताका रूपमा मात्र लिनुपर्छ। स्कुटरमा दुईपांग्रामात्रै भएकाले नअडिने, सजिलै चिप्लिने तथा लड्ने हुन्छ। त्यस्तै यसमा चारपांग्रेजस्तो सिटबेल्ट, सस्पेन्सन, एयरब्याग, एन्टिब्रेक सिस्टमजस्ता सुरक्षाका उपाय खासै नभएकाले यसको यात्रा बढी जोखिमपूर्ण हुन्छ। तर पनि नियमित परीक्षणका लागि तथा सानो दूरीको र नियमित कामकाजका लागि मात्र स्कुटरको प्रयोग उपयुक्त हुन सक्छ। यस अवस्थामा लामो दूरीको यात्रा गर्नु, तीव्रगतिमा वा जोखिमपूर्ण तरिकाले स्कुटर कुदाउनुले गर्भ र गर्भवती दुवैका लागि घातक हुन सक्छ भन्ने मुख्य कुरा बिर्सनु हुँदैन। साह प्रसूति तथा स्त्रीरोग विशेषज्ञ हुन्।"
प्रतिनिधिसभाका केही समितिका सदस्य हेरफेर,"काठमाडौं : प्रतिनिधिसभाको बैठकले विभिन्न समितिमा सदस्यको नाम हेरफेर गरेको छ। आइतबार बसेको बैठकमा सभामुख अग्निप्रसाद सापकोटाले प्रतिनिधिसभा नियमावली, २०७५ को नियम १७२ बमोजिम गठित प्रतिनिधि सभाअन्तर्गतको विभिन्न समितिमा सदस्यको नाम हेरफेर गरेका हुन्। जसमा सांसद महेन्द्रकुमारी लिम्बू महिला तथा सामाजिक समितिबाट कानून, न्याय तथा मानव अधिकार समितिमा, सरवत आरा खानम अर्थसमितिबाट कानून, न्याय तथा मानवअधिकार समितिमा मनोनयन भएका छन्। यस्तै सांसद प्रमिला राई अर्थ समितिबाट कानून, न्याय तथा मानवअधिकार समितिमा, कर्मा घले कानून, न्याय तथा मानवअधिकार समितिबाट महिला तथा सामाजिक समितिमा, जिपछिरिङ लामा विकास तथा प्रविधि समितिबाट राज्यव्यवस्था तथा सुशासन समितिमा र मीना पाण्डे राज्य व्यवस्था तथा सुशासन समितिबाट विकास तथा प्रविधि समितिमा मनोनयन गरिएको छ। सभामुख सापकोटाले प्रस्ताव गरेको प्रस्तावित हेरफेरलाई सभाले सहमति जनाएको छ। बैठकमा सांसद मीनबहादुर विश्वकर्माले प्रतिनिधिसभा नियमावली, २०७५ नियम १०५ र नियम १११ का प्रावधानको सीमा छोट्याउन नियमावलीको नियम निलम्बनको प्रस्ताव प्रस्तुत गरेका थिए। सो प्रस्तावलाई सांसदहरू रामकुमारी चौधरी र प्रमोद साहले समर्थन जनाए। नियम निलम्बनको प्रस्तावलाई बैठकमा बहुमतले स्वीकृत गरेको थियो।"
दोहोरो करको विरोधमा कवाडी व्यवसायी,"विराटनगर : कवाडी व्यवसायीहरूसँग दोहोर कर संकलन गर्न खोजिएको भन्दै उनीहरूले विराटनगर महानगरपालिका अगाडि विरोध प्रदर्शन गरेका छन्। कवाडी व्यवसायीहरूसँग लिइँदै आइएको दोहोर करको अन्त्य हुनुपर्ने मागसहित आइतबार उनीहरूले प्रदर्शन गरेका हुन्। नियमविपरीत टेन्डर आह्वान गरेर ठेक्का प्रक्रियामार्फत घुमाउरो शैलीमा महानगरले दोहोर कर असुल्न खोजेको उनीहरूले बताएका छन्। राजस्व संकलनको नाम दिएर महानगरले कवाडी व्यवसायीहरूलाई विस्थापित बनाउने प्रयत्न गरेको उनीहरूको आरोप छ। आर्थिक वर्ष २०७८७९ मा महानगरले ३२ लाख रुपैयाँमा कवाडी कर संकलनको ठेक्का लगाएको थियो। तर, चालू आर्थिक वर्षमा त्यसमा १० प्रतिशतले वृद्धि गर्दै महानगरले ३५ लाख रुपैयाँमा कर संकलन ठेक्का लगाएको छ। सोही करको दर घटाउनुपर्ने माग कवाडी व्यवसायीहरूको छ। महानगरले वृद्धि गरेको करका कारण पसल व्यवसाय बन्द गर्नुपर्ने अवस्था आइपरेको मोरङ कवाडी व्यवसायी संघका अध्यक्ष नुरुल हकले बताए। महानगरको करको चपेटामा परेर व्यवसाय डुब्न आँटेको छ, उनले भने, माग सम्बोधन नभए सशक्त आन्दोलनमा उत्रिन्छौं। निर्वाचनका बेला नगरप्रमुख नागेश कोइरालाले करको दर घटाउने प्रतिबद्धता गरेका थिए। तर, हाल उक्त प्रतिबद्धताविपरीत करको दर बढाइएपछि कवाडी व्यवसायीहरू सन्तुष्ट छैनन्। कारोबार पहिले जस्तो नाफामूलक नरहेपछि कर मात्र तिरेर पेट पाल्न नसकिने उनीहरू बताउँछन्। मेयर र उपमेयरलाई पटकपटक ज्ञापनपत्र बुझाएर उनीहरूले करको दर घटाउने विषयमा ध्यानाकर्षणसमेत गराइसकेका छन्। तर, हालसम्म माग सुनुवाइसमेत नभएको कवाडी व्यवसायी संघ विराटनगरका सहसचिव सन्तोष साह बताउँछन्। महानगरपालिका भित्र फोहोरको व्यवस्थापनमा कवाडी व्यवसायीहरूको ठूलो भूमिका छ। तर, कर बढाएर हामीलाई हतोत्साहित पार्ने प्रयास गरिएको छ, उनले भने, स्थानीय सरकारको अनुभूति गर्न छोडिसकेका छौं। कवाडी व्यवसायीले महानगरमा व्यवसाय नवीकरण शुल्कबापत ५ हजार, आन्तरिक राजस्वमा १३ प्रतिशत आयकर र ७ हजार ५ सय वाणिज्य कर बुझाएर व्यवसाय दर्ता तथा नवीकरण गर्ने गर्छन्। कारोबार गर्दा १३ प्रतिशत मूल्य अभिवृृद्धि करसहितको बिलसमेत उनीहरूले काट्छन्। तर, हाल सोही व्यवसायीलाई महानगरले दोहोरो करको चपेटामा पारिदिएको उनीहरूकोे गुनासो छ। तर, महानगरले स्थानीय सरकार सञ्चालन ऐन, २०७४ बमोजिम नै करको दर निर्धारण गरेको तर्क गर्दै आएको छ। हामीले कवाडी कर लगाउने विषयमा राजस्व परामर्श समितिसँग आवश्यक सल्लाह गरेका छौं। सुझाव लिएका छौं, महानगरकी उपप्रमुख शिल्पानिराला कार्कीले भनिन्, नियम विपरीत केही गरिएको होइन। विराटनगरमा भने करिब एक सयको हाराहारीमा कवाडीको कारोबार गर्ने व्यवसायी छन्। सहरका सडकमा फ्याँकिएका नकुहिने फोहोरजन्य वस्तु (कवाडी) संकलनपश्चात् कवाडी व्यवसायीलाई बिक्री गरिन्छ। औद्योगिक क्षेत्रमा उत्पादन भएका कवाडीको समेत खरिदबिक्री हुने गर्छ।"
११ सहकारी संस्था मर्ज हुँदै,"काठमाडौं : काठमाडौंका ११ वटा सहकारी संस्थाले मर्ज गर्ने सम्झौैता गरेका छन्। सबै संस्थाहरूले एक महिनाभित्र साधारणसभा गरी तीन महिनाभित्र संयुक्त साधारणसभामा जाने भएका छन्। ७ वटा बहुउद्देश्यीय र ५ वटा बचत तथा ऋण सहकारी मर्ज हुने भएका हुन्। बालाजुको मेगा ड्रिम, न्युरोडको शुक्रपथ, हनुमानढोका(एचडी), पिपुल श्रोता, बागबजारको सर्वाेत्तम, योजना बहुउद्देश्यीय र दुर्गा माश्रिता, नयाँबानेश्वरको सूर्यदेव, कलंकीको उषाकिरण र माउन्ट अपि, चाबहिलको लक्ष्यराइज बचत तथा ऋण सहकारी संस्थाबीच एकीकरण हुन लागेको हो। एकीकरणपश्चात् संस्थाको नाम राष्ट्रिय बहुउद्देश्यीय सहकारी संस्था हुने भएको छ। प्रस्तावित संस्थाको अध्यक्षमा नरेन्द्र बिष्ट र प्रमुख कार्यकारी अधिकृतमा इन्द्रप्रसाद गेलाल रहनेछन्। सबै संस्थाको प्रतिनिधित्व रहने गरी ११ जनाको सञ्चालक समिति तथा ३ जनाको लेखा समिति रहनेछ। एकीकरणपछि संस्थाका सदस्य ४१ हजार पुग्छन्। ५ सय १० जना कर्मचारी हुनेछन्। ५५ करोड ५० लाख सेयर पुँजी हुनेछ। ५ अर्ब ६५ करोड बचत संकलन भई ६ अर्ब २५ करोड ऋण लगानी हुनेछ। ३१ करोड ५० लाख कुल कोष हिसाब र कुल सम्पत्ति तथा दायित्व ७ अर्ब ७५ करोड पुग्नेछ। सहज भएपछि मात्रै सहकारीमाथि कडाइ सहकारी विभागका रजिस्ट्रार रुद्रप्रसाद पण्डितले संकटका बेला सहकारीप्रति उदार भएको बताएका छन्। नेपाल सहकारी पत्रकार समाज (सीजेएन) को १२औं स्थापना दिवसका अवसरमा बोल्दै रजिस्ट्रार पण्डितले सबै सहकारीलाई बदनाम गर्न हुन्न भनेर कडा कदम नचालेको बताए। सहकारीप्रति उदार भएकै हो, सहज भएमा त्यसै छोड्नेवाला छैन उनले भने। सहकारी सुधार गर्न सकिने ठाउँ रहेको भन्दै चार, पाँचवटा कुरामा ध्यान दिन सके समस्या समाधान गर्न सकिने उनले बताए। केन्द्रीय संघको सुधार अभियान सुरु गरिसकेको तथा सहकारीले धेरै घरघग्गामा लगानी गरेकाले तरलता अभाव भएको बताए। रजिस्ट्रार पण्डितले सहकारी समस्याका विषयमा प्रधानमन्त्रीको अध्यक्षतामा हुने राष्ट्रिय समस्या समाधान समितिमा राखिसकेको भन्दै त्यहाँबाट केही नयाँ व्यवस्था आउने बताए। बचतको म्याचुरिटी नाघेका सदस्यको निक्षेप सहकारीले फिर्ता गर्नुपर्ने उनले बताए। मर्जर सम्झौता भएको तीन दिनभित्र नियामक निकायलाई जानकारी दिनुपर्ने रजिस्ट्रार पण्डितले बताए। मर्जरसम्बन्धी निर्देशन आउँछ, हाम्रो तर्फबाट प्रोत्साहन नै हुन्छ उनले भने।"
"ब्राउन सुगर बरामद गर्न जाँदा १० लाख स्रोत नखुलेको रकम फेला, दुईजना पक्राउ",झापा : लागुऔषध ब्राउन सुगर बरामद गर्न पुगेको प्रहरीले स्रोत नखुलेको साढे १० लाख बढी रकमसहित दुईजनालाई पक्राउ गरेको छ । पक्राउ पर्नेहरूमा मेचीनगर नगरपालिका१५ स्थित निलकोठी निवासी ३० वर्षीया अप्सरा खातुन (राजवंशी) र ४३ वर्षीय मोहम्मद मोसाद आलम रहेको प्रहरी कार्यालय झापाले जनाएको छ । उनीहरू नाताले दाजु बहिनी हुन् । इलाका प्रहरी कार्यालय धुलाबारी र लागुऔषध नियन्त्रण ब्युरो काँकडभिट्टाबाट खटिएको संयुक्त प्रहरी टोली विशेष सूचनाको आधारमा आइतबार बिहान ११ बजे अप्सराको घरमा लागुऔषध खनतलास गर्न पुगेको थियो। अप्सराको घरमा लागुऔषध बरामद नभए पनि ब्राउन सुगर नाप्ने मिनी डिजिटल तराजु दुई थान र नगद १० लाख ८२ हजार ५ सय रुपैयाँ बरामद गरिएको प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । पक्राउ परेका दुवैजनालाई इलाका प्रहरी कार्यालय धुलाबारीमा राखेर थप अनुसन्धान अघि बढाइएको छ । यता प्रहरीका अनुसार केही दिनअघि काठमाडौंमा २४० ग्राम ब्राउन सुगरसहित एक महिला पक्राउ परेकी थिइन् । ती महिलाले झापाकी अप्सराबाट ब्राउन सुगर खरिद गरी ल्याएको प्रहरीलाई बयान दिएकी थिइन् । सोही बयानको आधारमा काठमाडौं प्रहरीले झापा प्रहरीलाई अप्सरालाई पक्राउ गर्न पत्राचार गरेको थियो ।
उम्मेदवारले पालना गर्दैनन् आचारसंहिता,"काठमाडौं : निर्वाचन आयोगले कडा अचारसंहिता बनाउँछ। तर, दल, तिनका नेता र उम्मेदवार अधिकांशले त्यसको पालना गरेको पाइँदैन। आयोगले स्पष्टीकरण पजि सोध्छ। तर, सबैको जवाफ भने बनावटि, तथ्यहीन र यथार्थभन्दा टाढाको आउँछ। आयोगले त्यसलाई कहिले पनि गहिरो अनुसन्धान गरेको पाइँदैन। मंसिर ४ गते प्रदेशसभा र प्रतिनिधिसभा निर्वाचन हुँदैछ। आयोगले आचारसंहितामार्फत सम्पत्ति विवरणमा कडाइदेखि चुनावी भोजभतेरमा अंकुश लगाएको छ। आचारसंहिता कार्यान्वयनको सवालमा आयोगले कडा कदम चाल्न नसकेको भनेर चौतर्फी प्रश्न उठ्दै आएको छ। स्थानीय निर्वाचनमा १ लाख ४५ हजार १३ जना उम्मेदवार थिए। आचारसंहिता धेरथोर नमिच्ने कोही थिएन। जबकि ७८ वटा घटनामा मात्रै आयोगको ध्यान पुग्यो। त्यो पनि मतदाताले उजुरी गर्दा र संचारमाध्यमले बाहिर ल्याउँदा। स्पष्टीकरण सोधेर आयोगले कारबाहीको फाइल खडा गर्दै मौनता साध्यो। प्रदेशसभा र प्रतिनिधिसभा निर्वाचनका लागि आचारसंहिता कडा बनाइएको आयोगका आयुक्त रामप्रसाद भण्डारी बताउँछन्। विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं, उनी भन्छन्, २०७४ को स्थानीय चुनावभन्दा हालै सम्पन्न भएको निर्वाचन राम्रो ढंगबाट सम्पन्न भयो भन्ने प्रतिक्रिया आएको छ। आचारसंहिता पनि असाध्यै राम्रो ढंगबाट कार्यान्वनमा आयो भन्ने छ। नेपाल पत्रकार महासंघका पूर्वअध्यक्ष धर्मेन्द्र झा शान्तिपूर्ण, मर्यादित र व्यवस्थित बनाउन निर्वाचन आचासंहिता पालन हुनैपर्ने बताउँछन्। यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नु पर्छ, उनले भने, आचारसंहिताले सहज मतदान र मताधिकारको रक्षा पनि गरिरहेको हुन्छ। यसले धेरैभन्दा धेरै मतदातालाई मतदानमा सहभागी गराउन उपयुक्त वातावरण निर्माण गर्छ। आचारसंहिता लागू नहुँदा निर्वाचन अशान्त भएर लोकतन्त्र संस्थागत गर्न चुनौती थपिन सक्नेबारे सबै पक्ष सचेत हुनुपर्ने उनी सुझाउँछन्। मतदान गर्न सुरक्षा महसुस नभए गलत प्रतिनिधि आउन सक्छ। त्यसले लोकतन्त्र कमजोर बनाउँछ, उनले भने, मतदानमा सहभागीको बढ्ने संख्याले समग्रमा लोकतन्त्रलाई संस्थागत गर्न सघाउँछ। आयुक्त भण्डारीका अनुसार अबको निर्वाचनमा आचारसंहिता कार्यान्वयनका लागि आयोगले अनुगमन समितिसमेत बनाइएको छ। केन्द्रीय, जिल्ला र निर्वाचन क्षेत्रस्तरीय अनुगन समितिको आवधारण अघि बढाइएको छ। त्यसमा फरक ढंगका मान्छेहरू राखिएको छ। मुख्य निर्वाचन अधिकृतले अनुगमन गर्न भ्याउनु हुन्न भने हामीले अनुगमनमा लागि प्रमुख जिल्ला अधिकारीलाई सहसंयोजकका रूपमा तोकिएको छ। किन हुँदैन आचारसंहिता कार्यान्वयन ? एकातिर आयोगले स्पष्टीकरण सोध्छ र अर्कोतिर जवाफ दिँदै गरौंला नि ! भन्ने मानसिकता राजनीतिक दल र तिनका उम्मेदवारमा डर लाग्दो ढंगबाट भइरहेको छ। जसका कारण निर्वाचन नै बिथोलिएको अवस्था उदयपुर र बाजुरा जस्ता कयौं स्थानमा देखियो। पछि त्यहाँ पुनः मतदान नै गराउनुपर्ने निर्णयमा आयोग पुगेको थियो। आचारसंहिता लागू गर्ने खालको संरचना र क्षमता बनिनसकेकोले आयोगमाथि चौतर्फी प्रश्न उठिरहेको पूर्वप्रमुख निर्वाचन आयुक्त भोजराज पोखरेल बताउँछन्। आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता भने कमजोर छ, उनी भन्छन्, स्पष्टीकरण भनेको त कारबाही प्रक्रियाको बिन्दु हो। आयोगले अहिलेसम्म कारबाहीको प्रक्रियामा जान सकिरहेको छैन। आचारसंहिता उल्लंघन गर्दा पछिसम्म प्रभाव पर्ने खालको कारबाही आयोगले कसैलाई गरेको सुनिएको छैन। आचारसंहिता उल्लघंनको अवस्था हेरेर चुनावमा उठ्न नपाउनेसम्मकोे कारबाही हुनुपर्छ। अनि मात्रै आचारसंहिता मिच्नेहरू हच्किन्छ, पूर्वप्रमुख निर्वाचन आयुक्त पोखरेल भन्छन्। अर्कोतर्फ आचारसंहिता स्पष्ट नहुँदा कार्यान्वयमै समस्या आउने गरेको छ। हाम्रो अचारसंहिता स्वंयम आचारसंहिता हो कि कानुन हो ? त्यसैमा कन्फुयुजन छ, उनी भन्छन्, कानुनमा भएको सबै कुराहरूसँगै द्वन्द्वात्मक प्रवधानलाई पनि आचारसंहितामा राखिएको हुन्छ। यसकारण किन आयोगले आचारसंहिता कार्यान्वयन गर्न नसकिरहेको पूर्वप्रमुख निर्वाचन आयुक्त पोखरेललले उल्लेख गरे। आचारसंहितामा भएका प्रवधानहरूको पालना नगर्दा उम्मेदवारको उम्मेदवारी खारेज हुन्छ। जितिसकेको पदसमेत जान सक्छ। तर, आचारसंहिता यति विस्तार र विस्तृत भयो कि जसका लागि निर्देशित भएर बनाइएको छ उही नै उसको उल्लघंन गर्ने अभियानमा (केही अपवादबाहेक) लाग्ने गरेको छ। अर्थात् आयोगले कडा रूपमा कारबाही गर्न सकेको छैन। आचारसंहितामा कानुनबाट कारबाही हुने कुराहरूलाई एकै ठाउँमा मिसाउन नहुनेतर्फ आयोग सचेत बन्नुपर्ने उनी बताउँछन्। आचारसंहिता पालना नगर्ने पात्रहरूको प्रवृत्तिलाई ख्याल नगर्दा आयोगमाथि प्रश्न उठिरहेको छ। आचारसंहिता उल्लघंन गर्ने र जसरी पनि चुनाव जित्ने पात्र र प्रवृत्ति बढ्यो। जसरी पनि जित्नुपर्ने मनिस्थितका पात्रहरू छन्। आचारसंहिता कार्यान्वयन गरेर कारबाही गर्न नसक्दा त्यसको मारमा आयोग पर्दै आएको पूर्वप्रमुख निर्वाचन आयुक्त पोखरेलको भनाइ छ। पोखरेलका अनुसार आयोगले आचारसंहिता बनाउने र कार्यान्वयनको जिम्मा राजनीतिक दलहरूलाई नै दिँदा राम्रो हुन्छ। चुनाव एक प्रकारको खेल हो। खेलको नियम राजनीतिक दलहरूलाई बनाउन दिनुपर्छ। नियम कसरी पालना गर्नुपर्छ र त्यसको प्रक्रिया कसरी बनाउँछन् ? उनीहरूलाई नै छोडिदिनुपर्छ, उनले भने । विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं । रामप्रसाद भण्डारी निर्वाचन आयुक्त, निर्वाचन आयोग आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता कमजोर छ। आयोगले कारबाहीको प्रक्रियामा जान सकिरहेको छैन। भोजराज पोखरेल पूर्वप्रमुख निर्वाचन आयुक्त, निर्वाचन आयुक्त यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नुपर्छ । धर्मेन्द्र झा पूर्वअध्यक्ष, नेपाल पत्रकार महासंघका"
३६ वर्षपछि शिक्षामन्त्री पौडेल हलमा,"काठमाडौं : प्रकाश चलचित्र हेर्नु मेरा निम्ति अवसर हो, शिक्षा, विज्ञान तथा प्रविधिमन्त्री देवेन्द्र पौडेलले शनिबार जमलस्थित विश्वज्योति हल प्रवेश गर्दै भने। किनभने उनी ३६ वर्षपछि दोस्रो पटक हलमा पाइला टेकेका थिए। उनी भन्छन्, यही चलचित्रले हल प्रवेश गर्ने मौका जुर्यो। ३६ वर्षअघि एक पटक आएको रहेछु। अहिले दोस्रो पटक हो। शिक्षासँग जोडिएको चलचित्र भएकाले जसरी पनि आउन जरुरी ठानें। हलमा चलचित्र सुरु हुनुअघि आयोजित अन्तरक्रियामा बोल्दै शिक्षामन्त्री पौडेलले जुम्लामा अझै पनि भौतिक पूर्वाधारदेखि धेरैमा परिवर्तन जरुरी भएको औंल्याए। चलचित्र हेरेर बाहिरिएपछि शिक्षामन्त्री पौडेलले प्रस्तुत प्रतिविम्व अहिलेको परिस्थितिमा मेल नखाएको प्रत्रिक्रिया दिए। यसै प्रसंगमा चलचित्रमा एउटै पार्टीको मात्र प्रस्तुतिले जनयुद्ध र राजनीतिक पूर्वाग्रह राखेको देखिएको उनले टिप्पणी गरे। हलबाट बाहिरिएलगत्तै उनले भने, चलचित्रमा प्रयोग गरिएका कतिपय दृष्य र बिम्बहरू राजनीतिक पूर्वाग्रहसहित प्रयोग गरिएको लाग्यो। चलचित्र जनयुद्ध लडेर आएको पार्टीप्रति लक्षित देखियो, शिक्षामन्त्री पौडेलले भने, शिक्षकसँग सम्बन्धितभन्दा एउटा आस्थासँग सम्बन्धित देखें। मन्त्री पौडेलले नेपालमा शिक्षाको स्तर चलचित्रमा प्रस्तुत भएकोभन्दा धेरै अघि बढेको बताए। सामुदायिक विद्यालयको अवस्था पनि सुधारिएको र अहिले शिक्षामा धेरै सुधार भइसकेको भन्दै उनले ४० वर्ष पहिलेको जस्तो चलचित्रमा देखाइएको तर्क गरे। समग्रमा चलचित्र राम्रो बनेको र एउटा सन्देश दिन खोजेको भन्दै उनले चलचित्रमा प्रस्तुत गरिएको समावेशी र गरिवीप्रति भने ऐक्यबद्धता रहेको जनाए। नेपाल शिक्षक महासंघकी अध्यक्ष कमला तुलाधरले चलचित्रमा कुनै एक पार्टीलाई मात्र देखाइनु प्रतिबिम्ब मात्रै भएकाले पूर्वाग्रह नभएको बताइन्। अहिले सरकारी विद्यालयका शिक्षकलाई नपढाउने, बसीबसी तलब खाने, राजनीतिमा सहभागी हुन्छन् भन्ने आरोप २०४० सालदेखि झेल्दै आएका छन्। यसलाई सुधार्नका लागि हामीले प्रयास गरिरहेका छौं। यसकारण अहिले धेरै सामुदायिक विद्यालय उदाहरणीय बनेका छन्, उनले भनिन्। चलचित्रका लेखक विकास सुवेदी आफै पनि शिक्षकका छोरा भएकाले सरकारी विद्यालयको शिक्षक नियुक्तिदेखि उपलब्धिसम्म जानकार भएकाले सोही कथाबस्तु देखिएको बताए। हामी नेपाललाई सिंहदरबारको वरीपरीबाट हेर्छौं। विशेषतः थानकोट पारीबाट वा साँगामाथिबाट मात्रै काठमाडौंलाई हेर्ने दृष्टिकोण जहिलेसम्म रहन्छ, तबसम्म एकात्मक राज्य संरचनाको राजनीतिमा प्रयोग गरिरहेको देखिन्छ। यसर्थ समग्र नेपाल समेटिनु पर्छ, उनले भने, हाम्रा जीवन, भूगोल र त्यहाँको भोगाइहरू बाहिर आउनु पर्छ। चलचित्र सामान्य विषय होइन। चार वटा गीत, द्वन्द्व र अन्त्यमा हिरोले बचाउने मात्रै होइन। चलचित्र साहित्यको उच्चतम बिन्दु हो, उनले भने। चलचित्रमा आमाको भूमिकामा रहेकी दिया मास्के काठमाडौंकी हुन्। तर, उनी कर्णालीको परिवेश र त्यहाँको जीवनशैली, भाषालगायतलाई अँगाल्न कठिन भए पनि कलाकार भएकाले हरेक भूमिकालाई निर्वाह गर्नुपर्ने बाध्यता भएको बताउँछिन्। फरक परिवेश अनुसारको नयाँ भूमिका, पात्र र बोलीचाली गाह्रै भए पनि रमाएर सिकें। म काठमाडौंमा नेवार परिवारमा हुर्केकी हुँ। आफ्नै संस्कार र भाषा बुझेकी मैले त्यहाँको परिवेशमा भिज्न सुटिङ अघि नै जुम्लाका स्थानीय महिलाबाट भाषा सिकें उनले भनिन्, उनीहरू नै मेरा गुरु हुन्। प्रकाशका निर्माता महेन्द्र अधिकारीले कर्णालीको कथामा लगानी गरेको बताए। मैले कर्णालीको सोचमा लगानी गरेको हो। यो सोच पवित्र छ। लगानी संधै नाफाका लागि मात्रै गरिँदैन, उनले भने। दिनेश राउतको निर्देशन रहेको चलचित्रमा प्रदीप खड्का, दिया मास्के, रेणु योगी, राजन खतिवडा, प्रकाश घिमिरेलगायतका कलाकारको अभिनय छ।"
फ्रिक्वेन्सी नपाउँदा स्मार्ट मिटर अन्योलमा,"काठमाडौं : रेडियो फ्रिक्वेन्सीको अनुमति नपाउँदा नेपाल विद्युत् प्राधिकरणको दोस्रो फेजको स्मार्ट मिटर जडान अन्योलमा परेको छ। रेडियो सञ्चार नियमावली २०४९ संशोधन हुन नसक्दा फ्रिक्वेन्सीको अनुमति पाउन नसकेकोे प्राधिकरणका कार्यकारी निर्देशक कुलमान घिसिङ बताउँछन्। संचार तथा सूचना प्रविधि मन्त्रालयले चार वर्षदेखि नियमावली संशोधन गर्ने भने पनि नभएको उनले जानकारी दिए। नियमावली संशोधन नभई फ्रिक्वेन्सीको अनुमति वितरण गर्न नसकिने मन्त्रालयका सचिव डा बैकुण्ठ अर्याल बताउँछन्। सन् २०१९ मा प्राधिकरणले पहिलो फेजअन्तर्गत रत्नपार्क र महाराजगन्ज वितरण केन्द्रका ग्राहकका घरमा ९७ हजार स्मार्ट मिटर जाडन गरेको थियो। दोस्रो फेजअन्तर्गत उपत्यकाका बाँकी साढे ४ लाख ग्राहक र उपत्यका बाहिरका करिब ४५ लाख ग्राहकमा स्मार्ट मिटर जडान गर्ने प्राधिकरणको योजना छ। हामीलाई चाहिने रेडियो फ्रिक्वेन्सी स्वीकृति नै भएको छैन। मन्त्रिपरिषद् लैजाने भनेको नै ६ महिना भइसक्यो, उनी बताउँछन्। अर्थ मन्त्रालयले सहमति जनाइसके पनि किन ढिला भएको जानकारी नभएको कुलमान घिसिङले बताए। अहिले आएर रेडियो सञ्चार नियमावली २०४९ संशोधन गर्नेमा कुरा अड्किएको उनले जानकारी दिए। प्राधिकरणले रेडियो सञ्चार नियमावली २०४९ को दफा ११ अनुसार निःशुल्क फ्रिक्वेन्सी माग गर्दै आएको छ। दफा ११ मा नेपाल सरकारको मन्त्रालय, विभाग, कार्यालय आयोजना तथा नेपाल सरकार, सञ्चार मन्त्रालयले नेपाल राजपत्रमा सूचना प्रकाशित गरी यस नियमावलीबमोजिम लाइसेन्स दस्तुर तथा नवीकरण दस्तुर नलाग्ने भनी तोकिदिएको अन्य संघसंस्था, निकाय नियोग वा व्यक्ति। भनिएको छ। यही दफालाई देखाउँदै प्राधिकरणले निःशुल्क फ्रिक्वेन्सी पाउनुपर्ने माग गरेको प्राधिकरण स्मार्टमिटर जडान आयोजना प्रमुख रवीन्द्र श्रेष्ठ बताउँछन्। प्राधिकरण नेपाल सरकारको पूर्ण स्वामित्वको संस्था भएकोले निःशुल्क रूपमा फ्रिक्वेन्सीको अनुमति पाउनुपर्ने बताइएको छ। सरकारी निकायहरू उड्डयन प्राधिकरण, आर्मी, रेडियो नेपाल, खानी तथा भूगर्भ विभाग, वातावरण विभागलगायत सबैले पहिलादेखि नै निःशुल्क रूपमा नै रेडियो फ्रिक्वेन्सी चलाइरहेका छन्। प्राधिकरण पनि सरकारकै संस्था हो नि, उनी थप्छन्। सरकारको अनुमतिमा नै प्राधिकरणले ३९६५ देखि ३९९५ मेगाहर्ज गरी ३ मेगाहर्जको फ्रिक्वेन्सी निःशुल्क प्रयोग गर्दै आइरहेको छ। उक्त फ्रिक्वेन्सीको लाइसेन्स भने लिइएको छैन। सरकारसँग प्राधिकरणले माग गर्दा यही फ्रिक्वेन्सी चलाउन दिएको थियो। यही फ्रिक्वेन्सी प्रयोग गरेर थप स्मार्ट मिटर जडान गर्ने सुरमा प्राधिकरण थियो। तर, करिब डेढ वर्षअघि सञ्चार मन्त्रालयले उक्त फ्रिक्वेन्सीको दस्तुर तिर्न पत्र पठाएपछि भने प्राधिकरण अन्योलमा परेको छ। उक्त पत्रअनुसार प्रतिस्मार्ट मिटरको वार्षिक दस्तुर करिब २० हजार ८० रुपैयाँ निर्धारण गरिएको छ। प्राधिकरणले एसियाली विकास बैंक (एडीबी) को करिब एक अर्ब सहुलियतपूर्ण ऋणमा निःशुल्क रूपमा स्मार्ट मिटर जडान गरेको हो। सरकारले पठाएको दस्तुरअनुसार प्राधिकरणले स्मार्ट मिटर जडान गर्न नसक्ने श्रेष्ठ बताउँछन्। स्मार्ट मिटर जडान गरेपछि ग्राहकको विद्युत् खपत विवरण प्राधिकरणले आफ्नै कार्यालयबाट प्राप्त गर्न सक्छ। स्मार्ट मिटरको रिडिङ कि दूरसञ्चार कम्पनीहरूसँग समन्वय गरेर सिम कार्डबाट, कि अप्टिकल फाइबरको प्रयोग गरी जीपीएसबाट र कि रेडियो फ्रिक्वेन्सीबाट गर्न सकिन्छ। दूरसञ्चार कम्पनीहरूसँग सिम लिँदा पनि महँगो पर्छ भने अप्टिकल फाइबर बिछ्याउँदा पनि महँगो पर्छ। सबैभन्दा सस्तो नै रेडियो फ्रिक्वेन्सी हो। तर, यसमा पनि सरकारले दस्तुर लिने भने यो पनि महँगो हुने प्राधिकरणको भनाइ छ। यदि रेडियो फ्रिक्वेन्सी किन्नुपयो भने प्राधिकरणले घाटा खाएर ग्राहकलाई निःशुल्क रूपमा दिन सक्दैन। त्यो रकम ग्राहकले पनि तिर्दैनन्, श्रेष्ठ भन्छन्। अहिले सञ्चार मन्त्रालयले यसको महसुस गरेको उनको भनाइ छ। संसारमा कुनै पनि कुरा निःशुल्क नपाइने अभिव्यक्ति सचिव अर्यालको छ। रेडियो सञ्चार नियमावली संशोधन गरेर प्राधिकरणसँगको विषय टुंग्याइने अर्यालले जानकारी दिए। नियमावली संशोधनको प्रक्रियामा छ। के गर्न सकिन्छ हेर्दैछौं। चाँडै नै यो विषय टुंगिन्छ, अर्यालले बताए।"
सत्ता गठबन्धनको कार्यदलको बैठक बस्दै,काठमाडौं : सत्ता गठबन्धनको सिट बाँडफाँट कार्यदलको बैठक बस्दैछ। बैठक सोमबार दिउँसो १ बजेका लागि डाकिएको छ। आइतबार पनि सत्ता गठबन्धन र कार्यदलको बैठक बसेको थियो। तर सहमति जुट्न सकेन। सिट बाँडफाँटलाई टुंगोमा पर्याउने गरी आज बैठक बस्न लागेको हो। कार्यदलमा सहमति जुटे प्रतिवेदन शीर्ष नेतालाई पेश गरिनेछ। त्यसपछि शीर्ष नेताहरुले अन्तिम निर्णय लिनेछन्। मंसिर ४ मा हुने निर्वाचनमा सिट बाँडफाँट गर्न ११ सदस्यीय कार्य दल गठन गरिएको छ। सत्तारूढ गठबन्धनमा आवद्ध दलहरूले आआफ्नो दावीबाट पछि नहट्दा सिट बाँडफाँटको विषयमा सहमति जुट्न सकेको छैन।
पाकिस्तानको आश्रय शिविरमा ४७००० गर्भवती,"इस्लामाबाद : पाकिस्तानमा बाढीबाट प्रभावित ४७ हजार भन्दा बढी गर्भवती महिलाहरू सिन्ध प्रान्तको आश्रय शिविरहरूमा बस्न बाध्य छन्। स्थानीय सञ्चारमाध्यमले प्रान्तीय स्वास््थ्य मन्त्रीलाई उद्धृत गर्दै आइतबार सो बारे तथ्यांक सार्वजनिक गरेका छन्। सिन्धका स्वास्थ्यमन्त्री अजरा पेचुहोले बाढीबाट प्रभावित महिलाको तथ्यांक सार्वजनिक गरेकी हुन्। उनले बाढीपहिरोपछि लाखौं मानिस विभिन्न रोगबाट ग्रसित भएको पनि बताएकी छन्। सो प्रान्तमा १ लाख ३४ हजार भन्दा बढी झाडापखाला र ४४ हजारमा मलेरिया भएको रिपोर्टमा उल्लेख गरिएको छ। गत अगस्ट ३० मा संयुक्त राष्ट्र संघीय जनसंख्या कोष र यौन तथा प्रजनन स्वास्थ्य निकायले बाढी प्रभावित क्षेत्रमा कम्तिमा ६ लाख ५० हजार गर्भवती महिलाहरू रहेको उल्लेख गरेको थियो। जसमध्ये ७३ हजार जना यस महिनामा सुत्केरी हुन लागेको बताइएको छ। बाढीपीडितहरूमध्ये हालसम्म एक लाखभन्दा बढी चर्मरोगबाट पीडित छन्। शिविरमा बस्ने मध्ये सय भन्दा बढी सर्पदंश र पाँच सय भन्दाबढी कुकुरको टोकाइबाट पीडित भएको डन अखबारले उल्लेख गरेको छ। संयुक्त राष्ट्रसंघ एजेन्सीले महिला र केटीहरू लैगिंकआधारित हिंसाको बढ्दो जोखिममा रहन सक्ने चेतावनी जारी गरेको छ। किनकि बाढीबाट करिब १० लाख घरहरू क्षतिग्रस्त छन् र विस्थापित परिवार सुरक्षित आश्रयस्थलको खोजीमा छन्। पाकिस्तानले यस वर्ष धेरै बाढीको सामना गरेको छ, जसले देशका करिब ३ करोड ३० लाख मानिसहरूलाई असर गरेको छ । १०औं हजार मानिसहरूलाई विस्थापित गरेको छ। स्वास्थ्य अधिकारीहरूले शनिबार जारी गरेको प्रतिवेदनअनुसार विगत दुई महिनामा सिन्धबाट १ लाख ३४ हजारभन्दा बढी झाडापखालाबाट पीडित बनेका छन्। त्यस्तै यस वर्षको जुनदेखि हालसम्म ४४ हजार ८३२ औलोका बिरामी फेला परेको तथ्यांकले देखाएको छ। सहयोग गर्न पाकिस्तानको अपिल पाकिस्तानले हालैको बाढीबाट प्रभावित भएका देशका तीन करोड ३० लाख बाढीपीडितलाई सहयोग गर्न अन्तर्राष्ट्रिय समुदायसमक्ष अपिल गरेको छ। बाढीमा परेर झण्डै एक हजार तीन सय जनाको मृत्यु भएको जनाउँदै पाकिस्तान सरकारले मानवीय सहायताको प्रतीक्षामा रहेका तीन करोड ३० लाख आफ्ना नागरिकका निम्ति सहयोग गर्न अन्तर्राष्ट्रिय समुदायसँग आग्रह गरेको हो। संघीय योजना मन्त्री अहसान इकबालले निरन्तरको वर्षासँगै आएको बाढीले तीन करोड ३० लाख सर्वसाधारण प्रभावित भएका, ज्यान गुमाउने र घरबारविहीन हुनेको संख्या बढ्दै गएपछि शनिबार अन्तर्राष्ट्रिय समुदायको ध्यानाकर्षण गराएका हुन्। पाकिस्तानी प्रवासीहरू र अन्तर्राष्ट्रिय समुदायलाई चरम अभावको योे घडीमा पाकिस्तानलाई सहयोग गर्न अपील गर्छु, पत्रकार सम्मेलनमा उनले भने। सरकारको प्रारम्भिक अनुमानअनुसार वर्षा र बाढीबाट १० अर्ब डलर बराबरको क्षति भएको छ। संयुक्त राष्ट्रसंघका महासचिव एन्टोनियो गुटेरेसलगायत धेरै अधिकारी र विज्ञले असामान्य वर्षा र बाढीलाई जलवायु परिवर्तनलाई दोष दिएका छन् महासचिव गुटरेस आगामी शुक्रबार पाकिस्तानको वस्तुस्थितिबारे जानकारी लिन बाढी प्रभावित क्षेत्रको भ्रमण तथा सरकारी अधिकारीहरूसँग भेटघाट गर्दै छन्। पाकिस्तानको राष्ट्रिय प्रकोप व्यवस्थापन प्राधिकरणले शनिबार आफ्नो पछिल्लो प्रतिवेदनमा बाढी प्रभावित क्षेत्रमा थप ५७ जनाको मृत्यु भएको जनाएको छ। जुनको मध्यदेखि सुरु भएदेखि मनसुन वर्षाले ल्याएको बाढीपहिरामा परेरर चार सय ४१ बालबालिकासहित एक हजार दुई सय ६५ जनाको मृत्यु भइसकेको छ। यसअघि प्रधानमन्त्री शाहबाज शरीफले पनि सहायताका निम्ति गर्नुभएको आह्वानको तत्काल जवाफ प्राप्त भएको थियो। फलस्स्व्रुप विभिन्न देशले राहत सामग्री इस्लामावाद ल्याएका थिए।"
प्रधानसेनापति शर्मा र भारतीय सेनाध्यक्ष पाण्डेबीच भेटवार्ता,काठमाडौं : प्रधान सेनापति प्रभुराम शर्मा र भारतीय सेनाध्यक्ष जनरल मनोज पाण्डेबीच भेटवार्ता भएको छ। पाँच दिने नेपाल भ्रमणमा रहेका पाण्डेबीच सोमबार जंगी अड्डामा भेटवार्ता भएको हो। नेपाली सेनाको जनसम्पर्क तथा सूचना निर्देशनालयका अनुसार महारथी शर्माको कार्यालयमा भएको भेटमा दुई पक्षीय हित तथा पारस्परिक सम्बन्धका विषयमा छलफल भएको हो। नेपाली सेनाले यस किसिमको भेटघाटले दुई देशका सेनाबीच रहँदै आएको आपसी सम्बन्ध सुमधुर एवं प्रगाढ हुने बताइएको छ। आजै बिहान पाण्डेको सम्मानमा सैनिक मुख्यालय जङ्गी अड्डामा आयोजित समारोहमा सम्मान गारत अर्पण गरिएको थियो। सो अवसरमा पाण्डेले जङ्गी अड्डा मूल भवन परिसरमा वृक्षरोपणसमेत गरेका थिए। राष्ट्रपति विद्यादेवी भण्डारीले राष्ट्रपति भवनमा आज आयोजित विशेष समारोहमा पाण्डेलाई नेपाली सेनाको मानार्थ महारथीको दज्र्यानी चिह्न प्रदान गर्ने कार्यक्रम रहेको छ। सेनाध्यक्ष पाण्डे नेपाल भ्रमणका लागि आइतबार नेपाल आएका हुन्।
भेरी अस्पताल परिसरमा ब्लड बैंक बन्ने,"नेपालगन्ज : नेपाल रेडक्रस सोसाइटी बाँके शाखाले ब्लड बैंकका लागि नेपालगन्जमा अत्याधुनिक भवन बनाउने भएको छ। भौतिक पूर्वाधार तथा यातायात मन्त्रालयको ३ करोड सहयोगमा भेरी अस्पताल परिसरमा रहेको रेडक्रसको क्षेत्रीय रक्तसञ्चार केन्द्र रहेकै स्थानमा लिफ्टसहितको ५ तले भवन बनाउन लागेको हो। रेडक्रस सोसाइटीको ६०औं स्थापना दिवसका अवसरमा आइतबार ब्लड बैंक परिसरमा आयोजित कार्यक्रममा भौतिक पूर्वाधार तथा यातायात मन्त्री मोहम्मद इस्तियाक राईले मन्त्रालयले बजेट विनियोजन गरेको खुलासा गरेका हुन्। मन्त्रालयको मातहतमा रहेको निर्माण व्यवसाय विकास परिषद्का अध्यक्षसमेत रहेका मन्त्री राईले गत १३ भदौको परिषद् बैठकबाट निर्णय गराएर ब्लड बैंकको भवन निर्माणमा सहयोग गरेका हुन्। कार्यक्रममा मन्त्री राईले भनेका थिए, यो रकम मन्त्रालयको काम गर्ने हरेक ठेकेदारले प्रतिठेक्काबापत ००१ प्रतिशत रकम सामाजिक उत्तरदायित्वका लागि खर्च गर्न छुट्ट्याएका हुन्छन्। ब्लड बैंकको भवन जीर्ण रहेको थाहा पाएपछि हामीले सहयोग गरेका हौं। तीन करोड रुपैयाँबाट ५ लाख रुपैयाँ डीपीआर निर्माणमा खर्च हुने र बाँकी २ करोड ९५ लाख रुपैयाँमा भवन निर्माण हुने मन्त्रालयका उपसचिव पशुपतिबाबु पुरीले गत १४ भदौमा सडक डिभिजन कार्यालय नेपालगन्जलाई पत्राचार गरेको पत्रमा उल्लेख छ। भेरी अस्पतालको एक कट्ठा जग्गामा निर्माण गरिएको रेडक्रसको क्षेत्रीय रक्तसञ्चार केन्द्रको भवन साँघुरो भएको छ। भेरीकै जग्गामा ब्लड बैंकको ठीक पूर्वतिर मूल सडकसँग जोडेर बनाएका सटर भेरी अस्पतालले भत्काउने भएपछि रक्तसञ्चारका लागि कोठाको अभाव हुँदै थियो। ब्लड बैंकको नयाँ भवनले त्यो अभाव पूरा गर्नेछ। यो ब्लड बैंकले जिल्लामा खुलेका सबै अस्पतालका लागि रक्तसञ्चार सेवा दिँदै आएको छ। लुम्बिनी प्रदेश सरकारले भेरी अस्पतालमा पनि रगत निःशुल्क गरेको छ। प्रदेश सरकारले प्रदेश निःशुल्क रक्तसञ्चार व्यवस्थापन कार्यविधि२०७८ पारित गरेर नेपाल रेडक्रस सोसाइटीले रक्तसञ्चार सेवाबापत लाग्ने शुल्कमा ९ सय ५० रुपैयाँ शोधभर्ना गर्ने गरी भेरी अस्पतालमा यो व्यवस्था गरेको हो। सरकारले १ साउनदेखि लुम्बिनी प्रादेशिक अस्पताल बुटवल र राप्ती प्रादेशिक अस्पताल दाङमा रक्तसञ्चार सेवा निःशुल्क गरेको थियो। संघीय सरकारको मातहतमा रहेको केन्द्रीय स्तरको अस्पताल भेरीलाई पनि प्रदेश सरकारले यो सुविधा दिएको छ। भेरी अस्पताल नेपालगन्जका प्रमुख मेडिकल सुपरिटेन्डेन्ट डाबद्री चापागाईं र नेपाल रेडक्रस सोसाइटी बाँके शाखाका मन्त्री अजिज अहमद सिद्धिकीले आइतबार निःशुल्क रक्तसञ्चारसम्बन्धी सम्झौतामा हस्ताक्षर गरेका थिए। सम्झौता लगत्तै बर्दियाको ठाकुरबाबा नगरपालिका५ तकियाका देवीराम थारूले आफ्नी बिरामी पत्नीका लागि निःशुल्क रगत लिएका थिए। संघीय सरकारका भौतिक पूर्वाधार तथा यातायातमन्त्री मोहम्मद इस्तियाक राईले चौधरीलाई पहिलो निःशुल्क रगत उपलब्ध गराएका थिए। सम्झौतापत्रमा रेडक्रसले प्रतियुनिट रगतबापत भेरी अस्पतालबाट ९ सय ५० रुपैयाँ शोधभर्ना पाउने उल्लेख छ। यो रकम भेरी अस्पताललाई प्रदेश सरकारले उपलब्ध गराउनेछ। नेपाल रेडक्रस सोसाइटी बाँके शाखाको क्षेत्रीय रक्तसञ्चार केन्द्रका प्रमुख उपेन्द्र रेग्मीका अनुसार यसअघि बिरामीले १ हजार रुपैयाँ तिरेर प्रतियुनिट रगत लिने गरेका थिए। ब्लड ग्रुप छुट्ट्याउनु पर्दा ५० रुपैयाँ र हेमोग्लोबिन परीक्षण गर्दा पनि ५० रुपैयाँ तिर्नुपर्नेछ। यो रकम पनि भेरी अस्पतालले नै भेरीलाई भुक्तानी गर्नेछ। रगत लगेर फिर्ता भएको अवस्थामा भने प्रतियुनिट ४ सय ५० रुपैयाँ पनि ब्लड बैंकले भेरीबाट पाउनेछ।"
भारतीय सेनाध्यक्ष पाण्डेबाट नेपाली सेनालाई सैन्य सामग्री हस्तान्तरण,काठमाडौं : भारतीय सेनाले नेपाली सेनालाई सैन्य सामग्री हस्तान्तरण गरेको छ। सोमबार टुँडिखेलस्थित नेपाली सेनाको मुख्यालयमा आयोजित एक समारोहबीच भारतीय सेनाध्यक्ष जनरल मनोज पाण्डेले नेपाली सेनाका प्रधानसेनापति प्रभुराम शर्मालाई उक्त सामग्री हस्तान्तरण गरेका हुन्। पाँच दिने भ्रमणका लागि पाण्डे आइतबार नेपाल आएका हुन्। उनले आजै प्रधानसेनापति शर्मासँग भेटवार्ता गरेका छन्। पाण्डेलाई राष्ट्रपति विद्यादेवी भण्डारीले एक विशेष समारोहका बीच आज नेपाली सेनाको मानार्थ महारथी दर्जा प्रदान गर्ने कार्यक्रम छ।
चक्रे मिलन गोरखा २ बाटै उम्मेदवार सिफारिस,"गोरखा : चक्रे मिलनका नामले कुख्यात मिलन गुरुङ गोरखा क्षेत्र नं २ बाट प्रतिनिधि सभाको उम्मेद्वारका लागि सिफारिस भएका छन् । नेकपा एमालेको क्षेत्रीय समिति गोरखाले आइतबार उनको नाम सिफारिस गरेको हो । गुरुङसँगै एमालेले राष्ट्रिय योजना आयोगका पूर्वउपाध्यक्ष दिनेशचन्द्र देवकोटा र कोपिला कुमालको नाम पनि सिफारिस गरेको छ । सोही क्षेत्रबाट नेपाल समाजवादी पार्टीले पूर्व प्रधानमन्त्री बाबुराम भट्टराई, माओवादीले वरिष्ठ उपाध्यक्ष नारायणकाजी श्रेष्ठ र कांग्रेसले केन्द्रीय सदस्य सुरेन्द्रराज पाण्डेको नाम सिफारिस गरेको छ । विवादित छवि भएका चक्रे मिलन काठमाडौं (विशेष गरी ठमेल क्षेत्र)मा गुण्डागर्दी गरेर अकूत धनार्जन गरेको आरोप छ । एमालेको क्षेत्रीय समितिले गोरखा क्षेत्र नम्बर १ बाट गण्डकी प्रदेशका पूर्वमन्त्री रामशरण बस्नेत, आरसी लामिछानेको नाम सिफारिस गरेको एमालेका जिल्ला सचिव काजीराम रोकाले बताए । समानुपातीक तर्फ क्षेत्र नम्बर १ बाट बिमला चेपाङ र कृष्ण नेपालीको नाम सिफारिस गरेको छ । क्षेत्र नम्बर २ मा समानुपातिकतर्फ पार्टीका जिल्ला अध्यक्ष प्रेम गुरुङको नाम सिफारिस गरेको छ । क्षेत्र नम्बर १ को प्रदेश क्षेत्र क बाट प्रत्यक्षतर्फ गोपाल पाण्डे, सुरेन्द्रबहादुर थापा, नानुमाया थापा, कपिल पोखरेल, बिशाल थापा, काजिराम श्रेष्ठ र देवेन्द्र श्रेष्ठको नाम सिफारिस भएको छ भने समानुपातिकतर्फ हरिचन्द्र श्रेष्ठ, पम्फा खत्री, रसिया मियाँ, काजिराम रोका र नवराज अधिकारीको नाम सिफारिस भएको छ । त्यस्तै क्षेत्र नम्बर १ को ख बाट प्रत्यक्षतर्फ मोहन भट्टराई, आरसी लामिछाने, कृष्ण काप्री, तीर्थ नेपाली, प्रमिला खड्काको नाम सिफारिस भएको छ भने समानुपातिकतर्फ सिफारिस हुनेमा सुरेशबाबु श्रेष्ठ, मीना बराम, टीकानारायण श्रेष्ठ, सन्तबहादुर गुरुङ, जीतबहादुर कुमाल, भीम सुनार, सन्तबहादुर नेपाली रहेका छन् । क्षेत्र नम्बर २ को प्रदेश क्षेत्र क बाट प्रत्यक्षतर्फ राजु राना, बसन्तकुमार श्रेष्ठ, गम्भिरा बयलकोटीको नाम सिफारिस भएको छ । समानुपातिकतर्फ बसन्त गुरुङ, शान्ति चापागाई, बुद्धिबहादुर घले, बलराम थापा, टिकाराम नेपाली, बिनोदराज पन्त, महेन्द्र तिमिल्सिनालाई सिफारिस गरिएको क्षेत्रीय अध्यक्ष देवीबहादुर बस्नेतले जानकारी दिए । क्षेत्र नम्बर २ प्रदेशसभा ख मा प्रत्यक्षतर्फ कमल दानी, वसन्त गुरुङ र समानुपातिकतर्फ जिल्ला अध्यक्ष प्रेम गुरुङको नाम सिफारिस भएको एमालेले जनाएको छ ।"
परीक्षण उडानमै सीमित सुनथराली विमानस्थल,"कालीकोट : नरहरीनाथ गाउँपालिका१ मा रहेको सुनथराली विमानस्थल परीक्षण उडानमै सीमित भएको छ। २०७३ माघ २९ गते तत्कालीन पर्यटनमन्त्री जीवनबहादुर शाहीको पालामा यो विमानस्थलमा परीक्षण उडान गरिएको थियो। तर, २०४२ सालबाट निर्माण कार्य थालिएको यो विमानस्थलमा हालसम्म नियमित उडान हुन सकेको छैन। पर्यटन तथा नागरिक उड्डयन मन्त्रालय, विमानस्थल निर्माण आयोजना र निर्माण व्यवसायीको लापरबाहीका कारण ३७ वर्षसम्म पनि परीक्षण उडानमै सीमित भएको हो। परीक्षण उडान हुँदा स्थानीय नागरिकहरूले खुसीयाली मनाएका थिए। परीक्षण उडान भएको एक वर्षभित्र नियमित उडान गर्ने प्रतिबद्धता जनाएका तत्कालीन पर्यटनमन्त्री जीवनबहादुर शाही हाल कर्णालीको मुख्यमन्त्री छन्। परीक्षण उडान भएको वर्ष दिनमा नियमित उडान गर्ने भनिएको यो विमानस्थलमा हालसम्म नियमित उडान भएको छैन। हाल यो विमानस्थलमा धावनमार्गको सुधार, रिपिटर टावर, घेरबार र भवनसमेत तयार भइसकेको विमानस्थल आयोजना कार्यालयले जनाएको छ। आयोजनाका सुपरभाइजर गणेश बिष्टले भने, विमानस्थलमा कालोपत्रे गर्ने काम बाँकी छ। वर्षायाम लागेसँगै लगातार पानी पर्दा काममा अवरोध भएको छ। २०७५ साल साउनमा विमानस्थलको धावनमार्ग कालोपत्रे गर्नका लागि ठेक्का भएको थियो। स्याम एन्ड शंकर जेबीले ठेक्का लिएको छ। परीक्षण उडान हुँदा यहाँका नागरिकहरूमा खुसीको सीमा नै थिएन। तर, एकपटक पनि जहाज नफर्कंदा उनीहरू निराश छन्। स्थानीय बिर्खा बुढाले भनिन्, यो विमानस्थल बनाउँदा मैले छोरा गुमाएकी छु। छोराको रगत बगेको विमानस्थलमा अब जहाज उडेको देखेर मर्ने रहर छ। सुनथरालीमा परीक्षण उडान भएको ६ वर्ष बित्दा पनि विमानस्थल निर्माण कार्य पूरा नहुनु र नियमित उडान नहुनुले आफूहरूलाई पिरोलिरहेको छ। स्थानीय बीर्खबहादुर बिष्टले सुनथराली विमानस्थलबाट जहाज चड्ने सपना अधुरै रहेको बताए। उनले भने, हामी युवा अवस्थाका थियौं। यहाँ विमानस्थल निर्माणको काम सुरु भएको थियो। म बुढो भइसकेँ तर यहाँ जहाज आउँदैनन्। विमानस्थलमा नियमित उडान भएमा पर्यटकीयस् थलका रूपमा रहेको रामारोशन, बाजुरा र कालीकोटको सिमानामा रहेको त्रिवेणी पाटन, बडिमालिकाको पर्यटन प्रवद्र्धनमा सहयोग पुग्ने गाँउपालिका अध्यक्ष नगेन्द्र बिष्टले बताए। उनले भने, विमानस्थल नियमित उडान गर्नका लागि र छिटो निर्माण कार्य सम्पन्न गर्नका लागि गाउँपालिकाको तर्फबाट दबाब दिँदै आएका छौँ। तर, विमानस्थल समयमा बनेन।"
कृषिप्रधान देशले गिज्याएका किसान,"अस्तित्वको सुरुवातदेखि नै मानिसले बाँच्नका लागि अनेक संघर्ष गर्दै आएको छ। जंगली कन्दमूल र फलफूलदेखि वन्यजन्तुको सिकार संकलन हुँदै कृषिमा आधारित उत्पादन प्रणालीसम्म आइपुग्दा मानिसले आफूलाई उपयुक्त हावापानी र खाद्यान्नको पत्तो पाइसकेको थियो। करिब १० हजार वर्षअघिको यही समय थियो। जतिबेला कृषि माथिको मानिसको अन्योन्याश्रित निर्भरता मुखर भइसकेको थियो। जसरी एउटा कस्तुरीले आफ्नै नाभीमा रहेको बिनाको सुगन्ध चिन्न नसकी यत्रतत्र भौतारिन्छ। ठीक त्यसरी नै नेपालले पनि आफूसँगै रहेको कृषिको अपार सम्भावनालाई सधैं नजरअन्दाज गरिरह्यो। न त यसले आफूलाई कृषिप्रधान देश भन्न छाड्यो न त यहाँका कृषकले स्वयंमाथि गर्व गर्न सक्ने वातावरण नै निर्माण गर्न सक्यो। राज्यबाट होस् या समाजबाट कृषकहरू सधैं उपेक्षित नै रहे। समुद्री सतहबाट ५९ देखि ८८४८८६ मिटरसम्मको उचाइ सरदर १ सय ९३ किलोमिटरको दूरीभित्रै उपलब्ध हुनु नेपालको लागि प्रकृतिप्रदत्त अमूल्य वरदान हो। अनि कृषिको दृष्टिबाट आफैंमा अद्भुत सम्भावना हो। दक्षिणदेखि उत्तरसम्मको उपोष्ण, न्यानो समशीतोष्ण, शीतोष्ण, लेकाली तथा टुन्ड्रा हावापानी पाइने यो धरातलीय स्वरूपभित्र एकै समयमा फरकफरक मौसम र प्रकृतिमा हुने अन्न, तरकारी तथा फलफूल उत्पादन हुन सक्नु चानचुने अवसर होइन। यही अवसरलाई सदुपयोग गर्न सकेमा कुनै एक स्थानमा उत्पादन हुने मौसमी फसल अर्को स्थानका लागि बेमौसमी र नौलो हुन सक्छ। तर अवसर नै अवसरले भरिएको यो भूगोललाई हाम्रो देशले पूर्ण रूपमा पुँजीमा रूपान्तरण गर्न किन सकेन ? पछिल्लो तथ्यांकअनुसार नेपालमा करिब ६५ प्रतिशत जनतालाई कृषि क्षेत्रले रोजगारको अवसर प्रदान गरेको छ। यिनै जनताको मेहनत र परिश्रमले देशको कुल गार्हस्थ्य उत्पादनमा करिब २७ प्रतिशत योगदान यो क्षेत्रको रहेको छ। रोजगारको अपार सम्भावना अनि कुल गार्हस्थ्य उत्पादनमा योगदान पुर्याउने दोस्रो ठूलो क्षेत्र, कृषि, राज्यको प्राथमिक चासोमा पर्न नसक्नु अत्यन्त दुःखद् कुरा हो। मानवीय स्वभाव नै हो हरेक नयाँ पिँढीले आफ्नो बावुआमाको पेसालाई गर्वले हेर्ने गर्छन्। सार्वजनिक स्थानमा डाक्टर, इन्जिनियर, वकिल, लेखक, पत्रकार, कर्मचारी, व्यापारी आदिको सन्तान हुँ भनेर गौरव गरिरहेकाको भीडमा म किसानको सन्तान हुँ भन्ने आवाज निस्कन हिचकिचाउने यो देशमा किसानको के मूल्य होला र ? सबैभन्दा दुःखको कुरा त यहाँ नयाँ पुस्तालाई सिकाउने संस्कार नै यस्तो छ जसले किसानलाई राम्रो खान लाउन नसक्ने, निरीह र गरिब आदि कमजोर मानिसको रूपमा चित्रण गर्छ। एउटा किसानभित्रको प्रकृति प्रेम, मेहनत, धैर्य र लगनशीलताको परख यो समाजले किन गर्न सकेन ? हाम्रो गाउँघरतिर तिहारमा देउसे, भैलोलाई आशिष दिने एउटा पंक्ति छ, माटो छुँदा अन्न होओस्, पत्थर छुँदा सुन। एउटा किसानका लागि योभन्दा सुन्दर अर्काे परिभाषा के हुन सक्ला र ? हरेक साल, उही समय, जब मल अभावको समस्या दोहोरिरहन्छ तब लाग्छ कृषिप्रधान यो देशले किसानलाई तल्लोस्तरमा गिज्याइरहेको छ। वर्षाैंदेखि यही विषयमा अखबारका कैयौं पाना भरिए, सम्बन्धित निकायमा कति ज्ञापनपत्र बुझाइए ? कैयौं नेता गुहारिए तर वास्तविक किसानको दुःखमा साथ दिने आजसम्म कुनै नेतृत्व देखिएन। २०६३ सालदेखि आजसम्मका हरेक सरकारले नेपालमै गुणस्तरीय मल उत्पादन गरिनेछ र किसानका समस्या हटाइनेछ भनेर न त कराउन नै छाडे न गरेरै देखाए। कृषिप्रधान देशले किसानलाई फेरि पनि गिज्याएझैं लाग्छ। हाम्रा खेतबारीमा उत्पादन भएका तरकारी तथा फलपूल बजार नपाएर बारीमै कुहिन्छन् भने आयातित तरकारी तथा फलपूलले बजार भरिन्छन्। यति मात्र होइन, कुनै समय भारत र बंगलादेशलाई धान चामल निर्यात गर्ने हामी अहिले अर्बाैंको चामल मात्र आयात गर्दछौं। योभन्दा दुःखको कुरा त बीउबिजनसमेत विदेशबाटै आयात गर्छौ, त्यो पनि करोडौं मूल्यबरावरको। हरकोही मानिसको सपना हुन्छ आफूले भोगिरहेको जीवनलाई अझ उत्कृष्ट र परिष्कृृत ढंगबाट बाँच्ने र यसमा अझ सुविधा र अवसरहरू थप्ने। यही आशा र सपना अधिकांश हिमाली र पहाडी जनताको पनि थियो। तर देश विकासका योजनाहरू तत्कालीन समयमा हिमाल र पहाडको तुलनामा तराईमा बढी केन्द्रित हुँदै गयो। यसलाई अझ साथ दियो तराईमा लागू गरिएको सन् १९५८ को औलो उन्मूलन कार्यक्रमले। जुन पछि गएर औलो नियन्त्रण कार्यक्रममा परिणत भयो। यही पृष्ठभूमिमा औलोको कारण तराईतर्फ औंलासमेत देखाउन डराउने हिमाली र पहाडी जनताहरू शिक्षा, स्वास्थ्य, रोजगार, यातायात आदिमा आकर्षित भई तराईतर्फ बसाइँ सर्ने लर्को नै लाग्यो। यही कारण तराईको पाँगो माटोको मलिलो भूगोल आज ठूलाठूला संरचनामा परिणत हुँदै गयो। यसो हुनुमा तत्कालीन सरकारको एकदमै ठूलो कमजोरी देखिन्छ। देशको जनसंख्या वितरणको भविष्यलाई हेरेर उही समयमा नै सरकारले सम्पूर्ण जमिनलाई कृषि क्षेत्र र बसोबास क्षेत्र भनेर व्यावहारिक र वैज्ञानिक वर्गीकरण गर्नुपथ्र्यो। आर्थिक र प्राविधिक रूपमा महँगो भएता पनि तराईसँगै हिमाल र पहाडमा पनि विकास तीव्र बनाइनु पर्थ्यो। ता कि तराईतर्फ बसाइँ सर्ने मानिसको लर्को रोकियोस्। यसो गरेको भए तराईको कृषियोग्य भूमि आज यसरी टुक्रिँदै जाने थिएन। विडम्बना आजसम्म पनि राज्यले आन्तरिक बसाइँसराइका कारणलाई उचित सम्बोधन गर्न सकेको छैन। यसले किसानको भविष्य अझै स्पष्ट गर्न सक्दैन। देशमा राजनीति गर्ने अधिकांश दलसँग किसानको नाममा भ्रातृ संगठन छ। लामो समयदेखि यस्ता संगठनहरू किसानको हकहितका लागि लडिरहेका छौं भनेर दाबी गरे पनि व्यवहारमा यसले त्यस्तो महŒवपूर्ण कार्य केही पनि गर्न सकेको देखिँदैन। हिजोसम्म टन्टलापुर घाम होस् या ओठ कमाउने जाडो, साउने झरी होस्् या चैतको खडेरी, योे सबको पर्वाह नगरी खट्ने किसान यस्ता संगठनबाट किसानको नाममा राजनीति गरेर जसैजसै वडा, नगर, क्षेत्र, जिल्ला, प्रदेश हुँदै केन्द्रसम्म पुग्छन््, त्यसै त्यसै किसानको दुःख, पीडालाई बिर्संदै उनीहरूबाट टाढा हँुदै जान्छन्। तर, यता सोझा किसानहरू भने यिनै नेता र नेतृत्वले हाम्रो मुहारमा खुसी ल्याउँला भन्ने आशा गर्दै वर्षौं कटाउन बाध्य छन्। नेपालमा पछिल्ला केही वर्षदेखि कृषि क्रान्ति भन्ने शब्दको धेरै नै चर्चा भइरहँदा किसानको प्राविधिक समस्याहरूलाई भने बेवास्ता गर्न सकिन्न। किसानले धेरै वर्षदेखि गर्दै आएको कृषि विधिलाई छोडी आधुनिक विधि प्रयोग गर्दा ज्ञानको अभावको कारण उत्पादन झन् घटेको यथार्थ उनीहरू सामु छ। त्यसैले किसान नयाँ विधि र प्रविधि झट्ट प्रयोग गर्न चाहँदैनन्। यसले पनि किसानलाई परम्परागत विधिबाट स्थानान्तरण गर्न सकेको छैन। आजको दिनमा देशको समग्र कृषियोग्य जमिन विगतको तुलनामा धेरै नै कम भइसकेको छ। जसका कारण अब थोरै जमिनबाट पनि धेरै आम्दानी लिने खालको कृषि नीति अवलम्बन गर्ने बेला आएको छ। यसका लागि तराईमा अर्गानिक विधिबाट लोकल स्वादको बीउबिजन प्रयोग गरी धान, मकै, गहुँ आदिको खेती गरिनु पर्छ। यस्तै हिमाली क्षेत्रमा भएका जडीबुटीको अपार सम्भावनालाई उपभोग गरिनुपर्छ। यसरी नै देशको हरेक पालिकाको माटो र हावापानीको परीक्षण गरी त्यहाँको वातावरणमा उत्कृष्ट ठहरिएका स्थानीय बाली मात्र लगाइनु पर्छ। उदाहरणका लागि तराईमा पाइने फापरभन्दा हिमाली क्षेत्रमा पाइने फापर सयौं गुणा गुणवान् हुन्छ। वर्तमान विश्वमा कुनैै पनि देशले आफूलाई चाहिने सम्पूर्ण वस्तु आफैं उत्पादन गर्न सक्दैन। नेपालले पनि आफूले उपभोग गर्ने सम्पूर्ण खाद्यान्नमा आत्मनिर्भर बन्नै पर्छ भन्न छाडेर तुलनात्मक र प्रतिस्पर्धात्मक लाभको सिद्धान्तमा आधारित भएर वाणिज्य मन्त्रालयले ल्याएको एकीकृत व्यापार रणनीति २०१६ ले सुझाएको क्षेत्रमा केन्द्रित हुन अत्यन्त जरुरी छ। जसअनुसार हामीले अन्य क्षेत्रमा लगाउने स्रोतलाई अलैंची, अदुवा, चिया, जडीबुटी, पस्मिना आदिजस्ता कृषिजन्य क्षेत्रमा लगाउनु अनिवार्र्य छ। स्मरण रहोस्, नेपालको सबै भूगोल र हावापानीमा यिनै वस्तुहरू मात्र उत्पादन हुन सक्दैनन्। नेपालमा विगतको तुलनामा पछिल्ला सरकारहरूले कृषि र किसानको हितमा धेरै राम्रा कार्यक्रम ल्याएको पाइन्छ। सिंहदरबारको आँखाबाट हेर्दा किसानहरूको लागि धेरै नै बजेट खर्चिएको पनि देखिन्छ। तर यस्ता सुविधा र कार्यक्रमहरू वास्तविक किसानको हातमा नपरी किसानको नाममा केही सीमित पहुँचवालाको पोल्टामा मात्र पर्ने गरेको तीतो यथार्थ आम किसानसँग छ। यस्ता समस्याहरूलाई सम्बन्धित निकायले नियमन गरी सधैंका लागि अन्त्य गर्नुपर्छ। अन्त्यमा, किसानलाई बिचौलियाको समस्याबाट मुक्त गर्न प्रत्येक पालिकामा किसानले मात्र बिक्री गर्न पाउने गरी किसान बजार स्थापना गर्नुपर्छ।"
पर्यटक कुर्दै मकवानपुरगढी,"हेटौंडा : पर्यटकीय क्षेत्रका रूपमा परिचित मकवानपुरगढी पर्यटकको पर्खाइमा छ। मकवानपुरगढी गाउँपालिका२ मा अवस्थित ऐतिहासिक मकवानपुरगढी दरबार बागमति प्रदेश राजधानी हेटौंडाबाट १७२ किलोमिटर उत्तरपूर्वमा पर्छ। आधुनिक नेपालको स्थापना हुनुपूर्व मकवानपुर राज्यको रूपमा कायम रहेको बताइन्छ। यसले गण्डकी प्रदेशमा आधिपत्य जमाउन सफल सेन वंशीय शासनको ऐतिहासिक बिरासतको जीवन्त इतिहास पनि बोकेको छ। यसको परम्परागत तर, उन्नत वास्तुकलाको प्रतिरूप तत्कालीन समयको सामरिक महत्व तथा सुरक्षात्मक दूरदर्शिता झल्काउने अवशेषहरू अझै बाँकी छन्। नजिकै रहेकोे ऐतिहासिक ढुंगेगढी र रानीगुफाको पनि आफ्नै महत्व छ। यस क्षेत्रमा स्थानीय तामाङ र मगर संस्कृति झल्कने नाचँगानसहितको घरबास (होमस्टे)हरू पर्यटकको सेवामा तत्पर छन्। यस क्षेत्रमा घुम्न तथा बास बस्न आउने पर्यटकहरूका लागि कुनै पनि सेवाको अभाव हुन नदिन गाउँपालिकाको नेतृत्वमा स्थानीयबासीहरू तयार रहँदै आएका छन्। ऐतिहासिक, पुरातात्विक र सामरिक दृष्टिले यति धेरै महत्वपूर्ण मानिएकोे मकवानपुरगढीकोे संरक्षण एवम् ऐतिहासिक पक्षबारे जति चर्चा हुनुपर्ने हो, त्यो भने भएको पाइँदैन। जसका कारण यस क्षेत्र दिनप्रतिदिन संकटमा पर्नुको साथै पर्यटकहरूको आगमन न्यून बन्दै गइरहेको छ। देशैकै ठूलो गढीको रूपमा रहेको मकवानपुरगढी संस्कृति, पर्यटन तथा नागरिक उड्यन मन्त्रालयले घोषणा गरेको देशकै उत्कृष्ठ पर्यटकीय गन्तव्यको सूचिमा पनि समावेश भइसकेको छ। तर, प्रचारप्रसारको अभावमा ओझेलमा छ। स्थानीय तहको पूर्ण स्वामित्वमा रहेको मकवानपुरगढी परिसरमा विजय पार्क वंशीगोपालको मन्दिर, कालिका मन्दिर, सिद्धेश्वर महादेव मन्दिर र गुम्बा तथा स्तूपलगायतका धार्मिकस्थलहरू छन्। वंशीगोपालको मंगोलियन मुखाकृति भएको मूर्ति यहाँबाहेक नेपालमा अन्यत्र कहीँ पनि नभएको खोजकर्ताहरू बताउँछन्। दरबारको दक्षिणपूर्वमा सेन वंशीय राजासँग नाम जोडिएको जमिन रानीसेराको नामले परिचित छ। यस क्षेत्रबाट मकवानपुरगढी, सुकौरा, आमभञ्याङ, हर्नामाडी, पदमपोखरी, हेटौंडा उपमहानगरपालिका, बारा जिल्लाका केही स्थानहरूको दृश्यावलोकन गर्न सकिने भएकोले यहाँ चलचित्र छायाँकनको समेत संभावना छ। हरियाली तथा रमणीय वातावरणका साथै वनभोजका लागि टहरा, पानी, विद्युतको व्यवस्थापन मिलाइएको छ। यस क्षेत्रमा दैनिक सयौँको संख्यामा सिन्धुली, रामेछाप, ललितपुर, चितवन र भित्रि मधेशका जिल्लाहरूबाट पर्यटकहरू आउने गरेको भएपनि कोरोना महामारीको कारण लामो समयदेखि पर्यटकहरूको आगमन न्यून बन्दै गइरहेको वडा अध्यक्ष बखानसिंह पाख्रिन बताउँछन्। समुद्रीसतहबाट करिब ३ हजार ६ सय फिट उचाइमा महाभारत पर्वतको दक्षिणतर्फ करिब १ सय ३५ रोपनी क्षेत्रफलमा रहेको मकवानपुरगढीको पश्चिमतर्फ सानोगढी छ, जहाँ तत्कालीन सेन वंशीय राजाका सेनाहरू शैन्य अभ्यास गर्दथे। त्यसैगरी २ किलोमिटर पूर्वउत्तरतर्फ ढुंगेगढी रहेको छ, जहाँ शिद्धेश्वर महादेवको मन्दिर छ। मूल गढीको सुरक्षाका लागि चारैतर्फ करिब २५ फिट अग्लो पर्खाल लगाइएको छ। पर्खालको चौडाइ करिब ४ फिट छ भने पर्खाल वरपर १० फिट गहिरो खाडलले गढी दरबारलाई त्यतिबेला थप सुरक्षा प्रदान गरेको थियो। जुन अहिले पनि देख्न सकिन्छ। पूर्वपश्चिम फैलिएको यस गढीमा राजपरिवार बस्ने दरबार जुँगे दरबारका नामबाट परिचित छ। २५६ वर्षअघि इष्ट इण्डिया कम्पनी (भारतीय) सेनालाई मकवानपुर राज्यले पराजित गरेको खुसियालीको स्मरणमा प्रत्येक बर्ष माघ १० गते यहाँ विजय उत्सव मनाउन पनि थालिएको छ। मकवानपुरगढीमा सेन वंशका प्रथम राजा मुकुन्द सेनदेखि अन्तिम राजा दिग्बन्धन सेनसम्मका ७ पुस्ताले शासन संचालन गरेको खोजकर्ताहरूले उल्लेख गरेका छन्। सेनहरूको वंशावलीअनुसार १५०० साल तिर खाम सेन नाम गरेका राजाले पाल्पामा राज्य खडा गरेर सेन वंशको शुरुआत गरेका हुन्। मुकुन्द सेन तीनै खाम सेनका पनाति हुन्। खाम सेनका छोरा चन्द्र सेन, चन्द्र सेनका छोरा रुद्र सेन र रुद्र सेनका छोरा मुकुन्द सेन भएको उक्त वंशावलीमा उल्लेख छ। २०२७ सालमा पुरातत्व विभागले बनाएको सरकारी टोलीले यहाँको वस्तुस्थिति, शिलालेख, ताम्रपत्र आदिको अध्ययन गरेर सरकारलाई बुझाएको प्रतिवेदनमा तुला सेनले मकवानपुरगढी निर्माण गरेर राज्य सम्हालेको उल्लेख गरिएको छ। तुला सेनपछि यहाँ दलभञ्जन सेन, गजपति सेन, चन्द्र सेन, रुद्र सेन राजा भएको उल्लेख छ। मुकुन्द सेनले राजकाज त्यागी सन्यास धारण गर्ने क्रममा सेन राज्यलाई आफ्ना चार भाइ छोरा र दुई भाइ नातिहरूलाई बाँडिदिएपछि कान्छा छोरा लोहाङ सेनको भागमा मकवानपुर पर्न गएको थियो। १६१० सालमा लोहाङ सेनले आफ्ना पुर्खा तुला सेनले निर्माण गरेको किल्ला रहेको मकवानपुरगढीलाई नै आफ्नो राजधानी बनाएर स्वतन्त्र मकवानपुरको राजा भएका थिए। पृथ्वीनारायण शाहले विवाह गरेको २५ वर्षपछि अर्थात् ९ भदौ १८१९ मा गोर्खाली सेनाले मकवानपुरलाई आफ्नो अधिनमा लिएको इतिहासमा उल्लेख छ। त्यसलगत्तै राजा दिग्बन्धन भागेर सिन्धुलीको हरिहरपुरगढी पुगेका थिए। पृथ्वीनारायण साहको फौजले हरिहरपुरगढी पनि अधिनमा लिएपछि उनी भारतको बंगाल पुगेर त्यहाँका बादशाह मीर कासिमसँग गुहार मागेको र बादशाहले गोरखालीविरुद्ध लड्न युरोपेली मूलका गुरगीन खाँको नेतृत्वमा अत्याधुनिक हातहतियारसहित तीन हजारभन्दा बढी सेना पठाएको इतिहासमा उल्लेख छ। खाँको नेतृत्वमा हतियारसहित आएका विदेशी सेनालाई पृथ्वीनारायण शाहको गोर्खाली सेनाले विसं १८१९ माघ १० गते पराजित गरेको थियो। सोही दिनको स्मरणमा मकवानपुरगढीमा प्रत्येक माघ १० गते विजयोत्सव मनाउने प्रचलन छ। त्यसबेला पृथ्वीनारायण शाहको फौजले आफ्नो भन्दा झण्डै ४ गुणा ठूलो विदेशी फौजलाई पराजित गरी ठूलो परिणाममा हातहतियार समेत कब्जा गरेका थिए। कब्जा गरिएका गोलीगठ्ठा र तोप २०५६ सालसम्म मकवानपुरगढीमै रहेको र त्यसपछि तत्कालीन शाही सेनाले गढीबाट उठाएर हेटौंडास्थित सुपारेटार व्यारेकमा ल्याएको मकवानपुरगढी गाउँपालिकाका प्रमुख प्रशासकीय अधिकृत रामकुमार पुडासैनीले जानकारी दिए। मकवानपुरगढी दरबार परिसरमा रहेको वंशीगोपालको मन्दिरभित्र कृष्ण भगवानको मूर्तिलाई फलामको साङ्लाले बाँधेर राखेको देख्न सकिन्छ। मूर्तिलाई के कारणले बाँधेर राखिएको हो भन्ने बारे यकिन जानकारी नभएपनि यसको रोचक किंवदन्ती छ। भक्तजनहरू एकाबिहानै पुजाआजाको लागि पुग्दा कृष्ण भगवानको पाउभरी तोरीको फुल टाँसिएको देखिन्थ्यो। दैनिक रूपमा कृष्णको मूर्तिको पाउँमा तोरीको फूट टाँसिएको घटनाले पूजारी समेत चकित भए। पुजारीले चियोचर्चो सुरु गरे। भगवान कृष्ण त्यहाँबाट राति बाहिर जाने र बिहानमात्रै फर्कने गरेको तथ्य पुजारीले पत्ता लगाए। त्यसैले भगवान् मन्दिर छाडेर जाँदा अनिष्ट आइपर्ला भनेर उनलाई भत्तजनहरूले बाँधेर राखेको बताइन्छ। मन्दिर मुन्तिर लामो गुफा पनि छ। त्यही गुफाबाट कृष्ण ओहोरदोहोर गर्थे भन्ने मान्यता रहेको छ। त्यतिबेला चितवनमा प्रशस्त तोरी खेती हुन्थ्यो। कृष्ण चितवनमा पुगेर तोरीमा विचरण गरी फर्केर आउँथे भन्ने किंवदन्ती छ। दरबार परिसरमा सेन वंशका राजाले सुनका असर्फी गाडेर राखेको विश्वास गरिन्छ। तर, त्यसको उत्खनन् र थप अनुसन्धान भएको छैन। त्यस्तै दरबार परिसरभित्र ठूलो खाडल छ, जहाँ सेन वंशका राजाले अपराधीलाई अपराधको प्रकृति हेरेर खाडलमा हालेर दण्ड दिन्थे भन्ने जनविश्वास छ। तर, केही खोजकर्ताहरूले भने सो खाडल अपराधीलाई दण्ड दिने नभइ पानी भण्डारण गर्ने खाडल भएको बताउँदै आएका छन्। यो अध्ययन हुन बाँकी छ। मकवानपुरगढी गाउँपालिकाको गौरवको आयोजनामा ऐतिहासिक मकवानपुरगढी दरबार समावेश भएको छ। तीनै तहको सरकारको पहलमा यस क्षेत्रको संरक्षण र विकास गर्न सके यहाँ पर्यटनको प्रचुर संभावना छ। गाउँपालिकाले सेन वंशीय राजाको सेतो हात्तीको प्रतिमासमेत निर्माण गरेको छ। दरबार परिसरमा नेपालको नक्सा सहित झण्डोत्तोलन गरिएको छ। गाउँपालिकाकै १० लाख रूपैयाँ बजेटमा गत आर्थिक वर्षमा मुख्य सडकबाट दरबार क्षेत्रसम्म जाने कच्ची सडक सुधार गरिएको गाउँपालिकाका प्रमुख प्रशासकीय अधिकृत पुडासैनीले जानकारी दिएका छन्। पालिकाले विजय पार्कको स्तरोन्नती गर्नुको साथै यस क्षेत्रमा ऐतिहासिक संग्राहलय निर्माण गर्ने तयारी गरिरहेको जनाएको छ। स्थानीय जनता र वाह्य लगानीकर्तालाई लगानी गर्न उत्प्रेरित गराउँदै होमस्टे तथा ठूला होटल संचालनमा ल्याई आन्तरिक आयमा अभिबृद्धि गरिने गाउँपालिकाको लक्ष्य रहेको छ। गाउँपालिका आफ्नो क्षेत्रमा रहेको मनकामना मन्दिर, ढुंगेगढी, आनन्द पार्क, विजय पार्क, रानीबास एग्रो टुरिजम तथा बुढिचौरको ऋषेश्वर गुफाको स्तररोन्नती गर्दै पर्यटकीय गन्तव्यको रूपमा विकास गरिने र एकीकृत पर्यटनको गुरुयोजना तयार गरी प्रदेश र केन्द्रीय सरकारसँग साझेदारी गर्दै सहयोगी दातृ निकायसमेतको खोजी गरी थप विकास र संरचना निर्माणको लागि चालु आर्थिक वर्षमा बजेट विनियोजन गरिएको जनाएको छ।"
म्याग्दीका दलहरु उम्मेदवार छनौटमा व्यस्त,"बेनी : सदस्य निर्वाचनका लागि म्याग्दीका राजनीतिक दलहरु उम्मेदवार छनौटमा जुटेका छन् । प्रतिनिधि र प्रदेशसभा सदस्यको प्रत्यक्ष तथा समानुपातिकतर्फ उम्मेदवारका आकांक्षीहरुको तल्लो कमिटीबाट नाम संकलन गरेर छनौटको प्रक्रिया अघि बढाएका हुन् । नेकपा एमाले, नेपाली कांग्रेस, नेकपा माओवादी केन्द्र, नेकपा एकीकृत समाजवादी, राप्रपा, मंगोल नेशनल पार्टीले उम्मेदवारका आकांक्षीहरुको विवरण संकलन गरेर छनौटको प्रकृया थालेका हुन् । नेकपा एमालेबाट प्रदेशसभा क्षेत्र (क)मा प्रत्यक्षतर्फको उम्मेदवारका लागि जिल्ला अध्यक्ष देवेन्द्रबहादुर कटुवाल, उपाध्यक्ष बालकृष्ण सुवेदी, नेताहरु सन्तोष रावल, किरण सापकोटा, लोक भण्डारी, नारायण जिसी, हेमुकमारी पुन, शिवकुमार बरुवाल, प्रकाश पौडेल र बेलबहादुर चोखालले दावी पेश गरेका छन् । समानुपातिकतर्फ बिष्णु गुरुङ, गणेशबहादुर बानिया, जीवन विक, जफर हुसेन, खड्ग गिरी, यामकुमारी गर्बुजा र सिवानी ल्वागनले दावी गरेकी छन् । यसैगरी प्रदेशसभा क्षेत्र (ख)को प्रत्यक्षतर्फ एमालेका गण्डकी प्रदेश अध्यक्ष तथा संविधानसभा सदस्य नवराज शर्मा, प्रदेश कमिटी सदस्य रामचन्द्र गौतम, नेताहरु यामबहादुर गर्बुजा, धनबहादुर गुरुङ, पदमलाल सापकोटा र यसोदा रोकाले दावी गरेका छन् । समानुपातिकतर्फ खरमाया बिटालु, सिर्जना केसी, सिता गुरुङले दावी गरेका छन् । प्रदेशसभाको क्षेत्रले सिफारिस गरेका, प्रतिनिधिसभाको प्रत्यक्ष र समानुपातिकका आकांक्षीहरुको नाम सोमबार बस्न लागेको जिल्ला कमिटी बैठकमा पेश र छलफल हुने एमाले म्याग्दीका अध्यक्ष देवेन्द्र केसीले बताए । नेपाली कांग्रेस म्याग्दीको बैठकबाट प्रदेश निर्वाचन क्षेत्रबाट आएको सिफारिस र जिल्ला कार्य समितिको बैठकमा उम्मेदवार बन्न आकांक्षा राखेका ३२ जनाको नाम प्रदेश समितिमा सिफारिस गरेको छ । प्रतिनिधिसभामा प्रत्यक्षतर्फ जिल्ला सभापति खमबहादुर गर्बुजा खम्बिर, संविधान सभा सदस्य रेशमबहादुर बानियाँ र पार्टी जिल्ला उपसभापति कर्णबहादुर भण्डारी (केवी) सिफारिस हुनुभएको जिल्ला सचिव हिरा पुनले जानकारी दिए । प्रतिनिधिसभाको समानुपातिकतर्फ माधवप्रसाद रेग्मी, नेत्रबहादुर महत, हिराबहादुर पुन, मनकुमारी विश्वकर्मा, विनाकुमारी खड्का, श्रीप्रसाद रोका मगर, भिमबहादुर रोका मगर, दिलबहादुर बरुवाल, गोपाल बानियाँ, प्रताप पुर्जा र त्रिलोकचन्द विश्कर्माको नाम सिफारिस भएको छ । प्रदेश क मा प्रत्यक्षतर्फको उम्मेदवारमा हरिकुमार श्रेष्ठ, ओम छन्त्याल, मिनबहादुर कार्की र डमबहादुर गर्बुजा सिफारिस भएका छन् । सामानुपातिकतर्फ बिमला गौचन, अनोद श्रेष्ठ, मुकुन्द छन्त्याल र कमल विश्वकर्माको नाम सिफारिस गरिएको छ । त्यस्तै प्रदेश सभा निर्वाचन क्षेत्र खमा प्रत्यक्षतर्फ मनमोहन बुढाथोकी छन्त्याललाई उम्मेदवार बनाउने सर्वसम्मत निर्णय गरी सिफारिस भएका छन् । समानुपातिकतर्फ खिमबहादुर पुर्जा, देविकुमारी बुढा, यामबहादुर हर्मेल, तमबहादुर थापा, तेजिन्द्र थापा, कमरा पटेल, दिलबहादुर विक, रामदेवी पुन र सुरेन्द्र खत्रीको नाम सिफारिस भएको छ । नेकपा एकिकृत समाजवादी म्याग्दीले प्रतिनिधीसभाको प्रत्यक्षतर्फ केन्द्रीय सदस्य तथा म्याग्दी जिल्ला सहइञ्चार्ज गोविन्द सुवेदी, लेखा आयोगका केन्द्रिय सदस्य याम श्रेष्ठलाई सिफारिस गरेको छ । समानुपातिकतर्फ बद्रि पुन (दिलु तिलिजा), देउप्रसाद छन्त्याल र होमबहादुर बरुवालको नाम सिफारिस भएको छ । प्रदेशसभा क्षेत्र (क)को प्रत्यक्षतर्फ नेकपा एकिकृत समाजवादीका जिल्ला अध्यक्ष कृष्णकुमार विश्वकर्मा र उपाध्यक्ष हेमराज शर्मा, समानुपातिकतर्फ मुना बानिया, दुर्गा कार्की र डम्बर पुर्जा सिफारिस भएका छन् । प्रदेशसभा क्षेत्र (ख)मा प्रत्यक्षतर्फ जयन्द्र केसी, अनुप गौचन, ममता जुग्जाली, समानुपातिकमा रुद्र किसान, बमबहादुर पाईजा र कल्पना सापकोटा सिफारिस भएका छन् । माओवादी केन्द्रबाट प्रतिनिधिसभा सदस्य पदमा संबिधानसभा सदस्य तथा जिल्ला इञ्चार्ज गोविन्द पौडेल, जिल्ला समन्वय कमिटिका संयोजक रेशम जुग्जाली, प्रदेश सदस्य तथा सांसद विनोद केसी र केन्द्रिय सल्लाहकार चन्द्रबहादुर घिमिरेले दावी प्रस्तुत गरेका छन् । प्रदेश सभा क मा हरि बहादुर भण्डारी, धनलाल जैसी, बागविर पाईजा, शेरबहादुर केसी र चन्द्रबहादुर घिमिरे, ख मा रेशम जुग्जाली, अर्जुन थापा, झक बहादुर छन्त्याल, खुमनाथ सुवेदी र चन्द्रप्रसाद बुढाथोकीले प्रत्यक्षतर्फको उम्मेदवारमा दावी गरेका छन् । समानुपातिकतर्फ संघमा कृष्णबहादुर थापा, प्रदेशतर्फ टेकबहादुर बिक, यामन रोका, गौरी सेन्चुरी र सुकमायाँ रोकाले उम्मेदवार बन्न दावी पेश गरेको सो पार्टीले जनाएको छ । राप्रपाले प्रतिनिधिसभामा जगतप्रसाद गौचन, प्रदेशसभा क्षेत्र (क) मा रामबहादुर शाही र (ख) मा होमबहादुर थापाको नाम उम्मेदवारका लागि सिफारिस गरेको जनाएको छ । मंगोल नेशनल अर्गनाइजेशनले प्रत्यक्षतर्फ प्रतिनिधीसभामा ओमराज मगर, प्रदेशसभा क्षेत्र (क)मा रामबहादुर गर्बुजा, (ख) मा कुलबहादुर फगामी र मनबहादुर मगरको नाम सिफारिस भएको सो पार्टीका जिल्ला अध्यक्ष डेकबहादुर पुन (डिके)ले जानकारी दिए । समानुपातिकतर्फ प्रतिनिधिसभामा रनबहादुर फगामी, प्रदेशसभामा एलिना शेरपुञ्जा पुर्जा, नरबहादुर थापा र मिनु थापालाई सिफारिस गरेका छन् ।"
गठबन्धनबाट विकास भएको इतिहास छैन,"धनगढी : नेकपा एमालेमा महासचिव शंकर पोखरेलले विश्वमा कुनै पनि देशको गठबन्धनबाट विकास भएको इतिहास नभएको बताएका छन। सुदूरपश्चिमका पहाडी जिल्ला बैतडी दार्चुला र डडेलधुराको पार्टी प्रशिक्षण सकेर राजधानी फर्किने क्रममा अत्तरियामा पत्रकारहरूसँग कुराकानी गर्दै महासचिव पोखरेलले यस्तो बताएका हुन। राजनीतिक आन्दोलनका लागि संयुक्त गठबन्धन आवश्यक पर्छ। हामीले पनि जनआन्दोलनका लागि गठबन्धन गरेका हौं तर जब मुलुकको समृद्धि र विकास प्रश्न आउँछ। त्यहाँ बलियो नेतृत्वको आवश्यकता पर्छ। विश्वमा कुनै पनि राष्ट्रको विकास गठबन्धनका नामबाट भएको हामी सुन्दैनौं पोखरेलले भने। उनले विकास र समृद्धिका लागि तीनवटा कुरा आवश्यक रहेको बताए। विकास लागि ३ कुरा चाहिन्छ। पहिलो, भिजनरी लिडरसीप, दोस्रो, स्ट्रोंग पोलिटिकल पार्टी र तेस्रो, पोलिटिकल स्ट्याबलिटी। यी तीन कुरा भयो भने मात्रै देशमा समृद्धि र विकास हुन्छ, महासचिव पोखरेलले भने। नेता पोखरलले नेपाली कांग्रेसले नीतिगत नेतृत्व गर्ने सामथ्र्य गुमाइसकेको बताए। कांग्रेस जो एमालेको हाराहारीको संगठन छ उसले नीतिगत नेतृत्व गर्ने सामथ्र्य गुमाइसकेका छ, पोखरलेलले भने। उनले एमालेको सरकारका पालामा भएको विकास देखेर बाह्य शक्तिको इसारामा पाँच दलीय गठबन्धन बनेको आरोप लगाए। तपाईलाई थाहा छ, काठमाण्डौंनिजगढ फास्ट ट्र्याक रोक्न कति प्रयास भए। हामीले आफ्नो गुमेको भूभाग नक्सामा समेट्यौं। संविधानसभाबाट संविधान बनायौं। एमालेको पालामा ठूल्ठूला विकास निर्माणका कामहरू सुरुआत भए। त्यसले गर्दा अत्तालिएकाहरूले बाह्य शक्तिको इसारामा पाँच दलीय गठबन्धन जन्माए, पोखरेलले भने। यी सब कुरा प्रधान न्यायाधीशको महाभियोग प्रकरणबाटै छर्लंग भएको उनले बताए। प्रधानन्यायाधीशमाथि लगाइएको महाभियोग प्रकरणबाटै छर्लंग भइसक्यो। एमालेको सरकार हटाउन केके प्रपञ्च गरिएको रहेछ ? कुन नियतले गठबन्धन बनेको थियो। कसको इसारामा परमादेशको सरकारको बन्यो। अब भन्न केही बाँकी छ र ? जनताले सबै कुरा बुझिसकेका छन।"
राजमार्ग भासिने समस्या झन् जटिल,"तानसेन : सिद्धार्थ राजमार्गको बुटवलतानसेन सडकखण्डमा सडक भासिने समस्या जटिल बन्दै गएको छ। हरेक वर्ष सडक भासिदा यो राजमार्गको यात्रा असुरक्षित बन्दै गएको हो। तिनाउ गाउँपालिकामा चार दिनअघि भासिएको सडकको भित्तामा डाइभर्सन गरेर एकतर्फी रूपमा सडक सञ्चालनमा आएको छ। सिद्धार्थ राजमार्गको पाल्पाबुटवल सडकखण्डको विभिन्न स्थानमा सडक भासिने समस्या बढ्दो छ। पाल्पा बुटवल सडक खण्डको तिनाउँ गाउँपालिका५ हिउँदै खोलामा ६० मिटर सडक पूर्ण रूपमा भासिदा बुटबलतानसेनको यात्रा जोखिमपुर्ण बनेको छ। सडकको तल्लो भाग बग्ने समस्या छ। यसले अस्थायी रूपमा निर्माण भएको सडक पानी परेमा पुनः बग्ने खतरा रहेको छ। पाल्पाबुटवल सडकखण्डको चौबीस माइल, हिउँदे खोला, झुम्सा, र दोभान क्षेत्रमा विगत वर्षदेखि सडक भासिदै आएको छ। चुरेको कमजोर भूभाग र सडकमा क्षमताभन्दा बढी भारवहनयुक्त सवारीसाधन सञ्चालन हुँदा समयसमयमा पाल्पाबुटवल सडकखण्ड भासिदै आएको प्राविधिकहरू बताउँछन्। हिउँदेखोलामा भासिएको क्षेत्रको सडक पाँच सय मिटर तलदेखि नै भासिदै गएको छ। सडक भासिदा मानवीय क्षति नभए पनि यात्रुहरूले दुःख पाएका छन्। सिद्धार्थ राजमार्ग दक्षिणदेखि उत्तर जोड्ने प्रमुख राजमार्ग लुम्बिनी प्रदेशको अस्थामी मुकामदेखि गण्डकी प्रदेशको राजधानी जोड्ने सडक रहेकोले सवारीसाधनको चाप उच्च रहेको छ। सिद्धार्थ राजमार्गबाट पाल्पा, गुल्मी, स्याङजा, कास्की, पर्वत बाग्लुङ, म्याग्दी, मुस्ताङलगायत जिल्लासम्म आवतजावत तथा खाद्यान्न ढुवानी हुँदै आएको छ। भासिएको सडक क्षेत्रमा पानीको मूल रहेको, मूलको सही व्यवस्थापन गरेर मात्र सडक निर्माण दिगो हुने सडक व्यवस्थापनमा खटिएका तिनाउ गाउँपालिकाका अध्यक्ष प्रेम श्रेष्ठले बताए। सिद्धार्थ राजमार्गको बुटवल चिडियाखोलादेखि वृन्दावन बाँसटारीसम्म निकै जोखिम सडक क्षेत्र भएकोले जुनसुकै समयमा पनि दुर्घटनाको जोखिम रहेको सवारी चालकहरूको भनाइ छ। चालक केशरबहादुर थापाले आफूहरूले जोखिम मौलेर सवारी चलाउँदै आएको बताए। वर्षाको समयमा सडक भासिने, पहिरो खस्ने समस्यामा रहेको पाल्पाबुटवल सडकमा हिउँदको सिद्धबाबा क्षेत्रमा धुले पहिरो र ढुंगा खस्ने कारण यात्रा जोखिमपूर्ण रहेको हो। करिब १ महिनादेखि सामान्य रूपमा भासिदै गएको सडक केही दिनअघि अवरुद्ध भई सामान्य मर्मतपछि सञ्चालनमा आएको थियो। भासिएको सडकलाई पुनः सञ्चालनमा ल्याइएको डिभिजन सडक कार्यालय पाल्पाका सूचना अधिकारी महेश्वर लम्सालले बताए। गण्डकी र लुम्बिनी प्रदेशको राजधानी जोड्दै र नेपालको भारतीय प्रमुख व्यापारिक नाका सुनौली सडकलाई जोड्ने सिद्धार्थ राजमार्गको पाल्पाबुटवल खण्ड सबैभन्दा जोखिम रहेको छ । १२ महिना चिन्तित बनाउने सडकलाई सुरक्षित सडक बनाउन सुरुङमार्ग निर्माणको प्रक्रिया सुरु भएको छ। मुख्य जोखिम क्षेत्र सिद्धबाबा पहाडमा सुरुङ निर्माणका लागि निर्माण कम्पनीसमेत छनौट भइसकेको छ। निर्माणको काम भने अझै सुरु भएको छैन।"
"एक स्थानीय तह, एक अस्पताल अभियान अलपत्र","ओखलढुंगा : संघीय सरकारको एक स्थानीय तहमा, एक अस्पताल निर्माण गर्ने योजना अलपत्र परेको छ। ओखलढुंगाका काम थालेका ६ मध्ये एक तहमा मात्रै अस्पताल निर्माण सम्पन्न भएको छ। अधिकांशको २ वर्षे अवधिमा जगसमेत हालिएको छैन। कतै काम थालेर रोकिएको छ भने कतै जग्गा नै यकिन नभई डीपीआर निर्माण गरी अलपत्र पारिएका छन्। ८ स्थानीय तहमध्ये ७ स्थानीय तहमा प्राथमिक अस्पताल निर्माण गर्ने गरी संघीय सरकारले २ वर्ष पहिले बजेट व्यवस्था गरेको थियो। मानेभञ्ज्याङ गाउँपालिकाले जग्गाको यकिनै नगरी डिपीआरमा बजेट खर्च गरेर निर्माण कार्य नै अघि बढाएको छैन भने सिद्धिचरणमा जिल्ला अस्पताल भएकाले योजना परेको थिएन। बाँकी ६ स्थानीय तहमध्ये ५ तहले ठेक्का लगाएर काम थालेका थिए। यीमध्ये डीपीआरमा समस्या देखिएपछि मोलुङ गाउँपालिका र सुनकोसी गाउँपालिकामा अस्पताल भवन निर्माणको काम रोकिएको हो। जग सम्याएपछि काम रोकिएको छ। स्वास्थ्य मन्त्रालयले अस्पतालका लागि आवश्यक मापदण्डअनुसार डीपीआर नभएको भन्दै संशोधन नभएसम्म रोक्न लगाएको हो। मोलुङ गाउँपालिकामा भ्याटसहित ४ करोड ३२ लाख ६६ हजार २ सय ६५ रुपैयाँमा ठेक्का लागेको थियो। डीपीआरको कमजोरीलाई सुधार नगरेसम्म काम सुरु नगर्न सात बुँदामा स्वास्थ्य मन्त्रालयले पत्राचार गरेपछि काम रोकिएकै सात महिना भयो। मास्टरप्लानमा सेटब्याक, अस्पताल भवन बनाउन कायम गरिने जगको लेभल स्पष्ट देखाइ शव गृह र अस्पतालजन्य फोहोर व्यवस्थापन क्षेत्र जस्ता ठाउँहरू उल्लेख गर्नुपर्ने, डीपीआर तयारकर्ताले आउट टेम्प्लेटमा डिजाइनरको नाम, इन्जिनियरिङ परिषद्को दर्ता नम्बर र सम्पर्क नम्बरसम्म राख्नुपर्ने मन्त्रालयको पत्रमा उल्लेख छ। डीपीआरको जिम्मा पाएका एबीआर कन्सल्टेन्सीले वास्तविक स्थलगत सर्वेक्षण नगरी डीपीआर तयार गरेको अनुमान गरिएको छ। हुनुपर्ने मापदण्ड पूरा नगरी उनीहरूले डीपीआर गाउँपालिकालाई बुझाएका थिए। त्यसैको आधारमा ठेक्का लगाइएको थियो। १५ लाख रुपैयाँ खर्च गरेर बनाइएको डीपीआर संशोधन गर्ने र मन्त्रालयले स्वीकृत दिने काम भएको छैन। हालै निर्वाचित गाउँपालिका अध्यक्ष उत्तम राईले यसलाई तुरुन्तै निर्माणको प्रक्रियामा लैजान पहल गर्ने बताए। सुनकोसी गाउँपालिकामा पनि जग हालेर अस्पताल भवनको काम अलपत्र छ। ५ करोड २९ लाख रुपैयाँमा ठेक्का लागिसकेको भवनको काम जग सम्याएर पिलरका लागि खाल्डो खनिसकेर रोकिएको हो। डीपीआर फेरबदल गर्नुपर्ने भएर काम रोकिएको बताए पनि पालिकाले डिपीआर फेरबदल र निर्माणको प्रकृया अघि बढाउन पहल गरेको छैन। मानेभन्ज्याङ गाउँपालिकामा त जग्गाको यकिनै नभई डीपीआरको काम भएको छ। एकै स्थानमा कम्तीमा ७ रोपनी क्षेत्रफल जग्गा अस्पताल निर्माणका लागि चाहिने भए पनि जग्गा टुंगो नलागी डीपीआर निर्माण गरिएको हो। जग्गाबिनै बनेको डीपीआरमा अहिले पालिकाले अस्पताल बनाउने कार्यअघि बनाउने कुनै प्रक्रिया थालेको छैन। त्यसैगरी, लिखु गाउँपालिकामा सबै प्रक्रिया पूरा गरी भ्याटसहित ७ करोड २३ लाख ८२ हजार ९ सय ९४ रुपैयाँमा गौराबंगलामुखी जेभीले ठेक्का लिए पनि हाल सम्म २० प्रतिशत मात्र काम सकिएको लिखु गाउँपालिकाका इन्जिनियर रविकान्त झाले बताए। स्थानीय तहको स्वास्थ्य क्षेत्रभन्दा अन्यत्रै चासो देखिएकाले स्वास्थ्यका संरचना, उपकरण तथा जनशक्ति व्यवस्थापनका काम लथालिंग भएकाले नागरिकले स्वास्थ्य सेवा नपाउने अवस्था आएको स्थानीयको आरोप छ। काम थालेका दुई स्थानीय तहहरू चिशंखुगढी र खिजिदेम्बामा भने सन्तोषजनक रूपले ५ शड्ढयाको अस्पताल निर्माणको काम अघि बढेको छ। चिशंखुढीको अस्पताल समय अगावै निर्माण सकेर हस्तान्तरण भएको गाउँपालिका अध्यक्ष निशान्त शर्माले बताए। उनले भने, तोकिएभन्दा अगावै भवन निर्माण सम्पन्न भई हस्तान्तरण भएको छ। अब उपकरण तथा जनशक्ति व्यवस्थापन गरेर अस्पताल सञ्चालनमा ल्याउन सकिन्छ। स्थानीय तहमा स्रोत कम भएकाले अस्पतालका लागि जनशक्ति तथा उपकरण व्यवस्थापनमा संघीय र प्रदेश सरकारले पनि बजेट व्यवस्थापन गर्नुपर्ने उनले माग गरे। त्यस्तै, खिजिदेम्बाको अस्पताल पनि निर्माणको अन्तिम चरणमा छ। हस्तान्तरण मात्रै बाँकी रहेको पालिकाले जनाएको छ।"
गर्भवतीमा सवारी जोखिम,"सामान्यतया गर्भवती महिलाले यात्रा गर्नु हुँदैन भन्ने मान्यता छ। विशेषगरी पहिलो तीन महिनामा लामो यात्रा तथा गाह्रो कामहरूले गर्भ खेर जान सक्ने हुन्छ। अन्तिमको तीन महिनामा पनि यात्रा तथा गाह्रो वा थकित हुने गतिविधिले समय नपुगी व्यथा लाग्न सक्छ। त्यसैले लामो यात्रा नगर्ने सल्लाह चिकित्सकको हुन्छ। गृहिणी महिलाले गर्भका लागि समय सहजै छुट्ट्याउन सके पनि कामकाजी महिलालाई यो सहज हुँदो रहेनछ। गर्भको ९ महिना अनि सुत्केरी तथा स्तनपानका लागि ६ महिना गरी १५ महिना घरमा बस्न (बिदा) काम गर्ने संस्थाहरूले स्वीकृत नदिन सक्छ। यस्तो अवस्थामा कार्यालय जान र आउन सजिलो साधनका रूपमा प्रयोगमा छन्, दुईपांग्रे सवारी। दैनिक प्रयोगमा स्कुटर सबैभन्दा सजिलो साधन बनेको छ। महिलाले सारी, मिनीस्कर्ट, पाइन्ट, कुर्ता सुरुवाललगायत जुनसुकै पहिरनमा स्कुटर सजिलै चलाउन सक्छन्। स्कुटर बाइकभन्दा चलाउन पनि सजिलो छ। हलुका हुनाले महिलाले स्कुटर सजिलै चलाउन सक्छन्। यातायातमा समस्या भोगिरहेका युवा पुस्ताका लागि स्कुटर उपयुक्त साधन बनेको छ। नेपालमा करिब ३० प्रतिशत बजार ओगटेका दुईपांग्रे साधनहरूमा पनि पछिल्लो चरणमा स्कुटरको संख्यामा उल्लेखनीय वृद्धि भएको देखिन्छ। स्कुटर चलाउने महिलाहरू गर्भवती भएपछि धेरैले यसप्रति सजग भएको र कुदाउन मिल्छ कि मिल्दैन ? जिज्ञाशा राख्ने गरेको पनि पाइन्छ। सामान्यतयाः गर्भवती भएपछि स्कुटर नकुदाउनु राम्रो हो। तर, सधैं व्यावहारिक नहुन सक्छ। जागिरका लागि होस् या अध्ययनका लागि, सवारीसाधन रोज्नै पर्ने हुन्छ। सबै स्थानका लागि सार्वजानिक साधनहरूको रुट नमिल्न सक्छ। ट्याक्सी महँगो हुन्छ। त्यसैले विद्यार्थी तथा कामकाजी गर्भवतीलाई स्कुटर राम्रो विकल्प हुन सक्छ। हुन त गर्भवती सबैले स्कुटर कुदाउनै हँुदैन भन्ने छैन तर स्कुटरले गर्भलाई जोखिम थपिन सक्छ। विशेषगरी पहिलो तीन महिना र उच्च जोखिममा रहेको गर्भवतीहरूका लागि स्कुटर चलाउनु धेरै जोखिमपूर्ण हुन सक्छ। विशेषगरी पटकपटक गर्भपतन भएका, सालनाल तल रहेको (लो लाइन प्लासेन्टा), उच्च रक्तचाप तथा जोखिमपूर्ण गर्भ रहेकोे अवस्थामा गर्भवती महिलाले स्कुटर कुदाउनु हुँदैन। अझ जोखिमपूर्ण वा लामो यात्रा नगरेको राम्रो हुन्छ। पहिलो तीन महिना खानामा रुचि नहुनु र बान्ता हुने समस्या हुने हुँदा होसियारी अपनाउनु पर्छ। यस्तो अवस्थामा गर्भको इन्पलान्टेसन भएको धेरै समय नभइसकेका कारण गर्भ बढी जोखिममा हुन्छ। त्यसैले पहिलो तीन महिना धेरै स्कुटर चलाउनु वा लामो यात्रा गर्नुले गर्भ तुहिने खतरा रहन्छ। त्यस्तै अन्तिम तीन महिनामा चाँडै थाक्ने, पेट ठूलो हुने समस्या हुन्छ। यस अवस्थामा पनि धेरै स्कुटर कुदाउनु वा लामो यात्रा गर्नुले गर्भको अवधि नपुग्दै व्यथा सुरु हुन सक्छ। गर्भावस्थामा यात्रा गर्नु राम्रो होइन। गर्नै परे १४ देखि २८ हप्ताको समय केही सुरक्षित मान्न सकिन्छ। स्कुटर अर्थात् दुईपांग्रे सवारीसाधन अन्य साधनको तुलनामा अलिक बढी जोखिमपूर्ण हुन्छ। दुर्घटना आफ्नो कारण वा गल्तीले मात्र हुँदैनन्। आफूले राम्ररी र होसियार भएर स्कुटर चलाउँदा चलाउँदै पनि दुर्घटना हुन सक्छ। दुर्घटना हुँदा दुई पांग्रेमा अर्थात् स्कुटरमा भएकाहरू नै बढी जोखिममा हुने भएकोले गर्भवतीहरूले अनावश्यक रूपमा यात्रा गर्नु पक्कै राम्रो होइन। तर गर्भकै कारण घरमा नै बसिरहने, पूरै गर्भ अवधिभरि बिदा व्यावहारिक नहुन सक्छ। यस अवस्थामा स्कुटर चलाउनु पर्दा अझ बढी सजग हुनु र अनावश्यक रूपमा नकुदाउनु पक्कै राम्रो हुन्छ। यस अवस्थामा जहिले पनि हेल्मेट, ज्याकेट (विन्डचिटर), मास्क लगाएर मात्र स्कुटर चलाउनुपर्छ जसले गर्दा चिसो र धूलोबाट पनि सुरक्षित हुन सकिन्छ। गर्भवतीले तनावमा अनि व्यस्त सडकमा तीव्रगतिमा कहिले कुनै सवारीका साधन कुदाउनु हुँदैन। आनन्दित भएर, बिस्तारै अनि खुल्ला सडकमा हल्का तर होसियार भएर धैर्यका साथ गर्भवती महिलाले स्कुटर कुदाउन सके राम्रो हुन्छ। धेरै थकान भएको बेला, चर्को घाम वा गर्मीमा, धेरै चिसो अनि कुहिरो लागेको बेला, पानी परिरहेको अवस्थामा गर्भवती महिलाले स्कुटर चलाउनु वा स्कुटरमा यात्रा गर्नु राम्रो होइन। हाम्रो देशमा बाटोको समस्या उस्तै छ। धेरै खाल्डाखुल्डी भएका सडक नरोज्नु राम्रो हुन्छ। गर्भवती महिलाहरूले स्कुटर चलाउनु पर्दा आफूले प्रायः हिँडिरहने तथा राम्रो अवस्थामा रहेको सडकलाई रोज्नु पर्छ। खाल्टाखुल्टी जोगाउँदै विस्तारै कुदाउँदा अन्य साधनभन्दा कम जोखिमपूर्ण पनि हुन सक्छ। गर्भावस्था आफैंमा एउटा जोखिम अवस्था हो। यस अवस्थामा स्कुटरलाई आवश्यकताका रूपमा मात्र लिनुपर्छ। स्कुटरमा दुईपांग्रामात्रै भएकाले नअडिने, सजिलै चिप्लिने तथा लड्ने हुन्छ। त्यस्तै यसमा चारपांग्रेजस्तो सिटबेल्ट, सस्पेन्सन, एयरब्याग, एन्टिब्रेक सिस्टमजस्ता सुरक्षाका उपाय खासै नभएकाले यसको यात्रा बढी जोखिमपूर्ण हुन्छ। तर पनि नियमित परीक्षणका लागि तथा सानो दूरीको र नियमित कामकाजका लागि मात्र स्कुटरको प्रयोग उपयुक्त हुन सक्छ। यस अवस्थामा लामो दूरीको यात्रा गर्नु, तीव्रगतिमा वा जोखिमपूर्ण तरिकाले स्कुटर कुदाउनुले गर्भ र गर्भवती दुवैका लागि घातक हुन सक्छ भन्ने मुख्य कुरा बिर्सनु हुँदैन। साह प्रसूति तथा स्त्रीरोग विशेषज्ञ हुन्।"
संकुचनमा सुशासन,"लोकतन्त्रमा सुशासनको अपेक्षा गरिन्छ। सुशासनमा समझदारी गरेपश्चात् देश र राजनीतिक व्यवस्था तानाशाहीतन्त्रतर्फ अभिमुख हुन्छ। सुशासन कायम हँुदै गर्दा लोकतान्त्रिक संस्थाहरूको पनि विकास हुन्छ। लोकतान्त्रिक संस्थाहरूको विकासमा नै सुशासन निर्भर गर्छ। त्यसैले लोकतन्त्र र सुशासन एकअर्काका परिपूरक हुन्। सार्वजनिक सेवा प्रवाह सरल सहज र गुणस्तरीय बनाउँदै सरकार र जनताका बीच सौहाद्रता वृद्धि गर्ने अभ्यासका रूपमा यसलाई स्वीकार गरिएको छ। जसका धेरै चुनौती छन्। विशेषगरी विकसित देशहरूको तुलनामा विकासशील देशहरूले यस्ता चुनौतीको सामना गर्नु परिराखेको हुन्छ। यसले आदर्श राज्यको परिकल्पना गर्छ। आदर्श राज्यका प्रतिनिधिमूलक सिद्धान्तहरूको अवलम्बन गरिएको हुन्छ। जनतामा सुख, समृद्धि र शान्तिपूर्ण अवस्थाको सिर्जना गर्नु नै सुशासन कायम गर्नु हो। यसका लागि लोकतान्त्रिक सिद्धान्तका आधारमा प्रभावकारी र कुशल प्रशासनिक संयन्त्रको विकास गरिनु पर्छ। यसका लागि नैतिकताका आधारमा कार्यरत रहने जनशक्तिको व्यवस्थापन गर्नु जरुरी हुन्छ। कानुनको समान प्रयोग हुँदा सुशासनको परिकल्पना गर्न सकिन्छ। शासनमा आमूल परिवर्तन गरी सोही अनुकूलको राजनीतिक वातावरण तयार पारिनु पर्छ। यसलाई सार्वजनिक व्यवस्थापनको नयाँ आयामका रूपमा स्वीकार गरिएको छ। नवउदारवादी आयाम, बजार नियन्त्रणरूपी अर्थ व्यवस्थाको सिद्धान्त र निजी क्षेत्रको सहभागिताका माध्यमबाट मात्र नयाँ सार्वजनिक व्यवस्थापनका मूल्य र मान्यताहरूको दिगोपन कायम हुन सक्दैन। निश्चित संख्यामा रहेका समाजका बुज्रुकहरूको स्वार्थमा केन्द्रीय नीतिहरू तर्जुमा हुन हुँदैन। बरु समग्र नागरिक, अल्पसंख्यक, सीमान्तकृत एवं कमजोर वर्गका लागि समन्यायको सिद्धान्त अवलम्बन गरेर राज्य संयन्त्र परिचालित हुँदा मात्र सुशासन कायम हुन सक्छ। चुनौतीहरू यसमा सिकारी युगको विकासदेखि आधुनिक विकासमुखी समाजमा रूपान्तरण गरिने सम्पूर्ण प्रक्रिया र प्रयासहरू हुन्छन्। यसका लागि अनुकुल हुने गरी निर्धारण गरिएको सम्पूर्ण शासकीय ढाँचा समावेश गरी कडा चुनौतीहरूको सामना गर्नुपर्छ। यसका चुनौतीको फेहरिस्त लामो हुन्छ। यसका आधारहरू र एजेन्डाहरूलाई कार्यान्वयनमा लैजान सक्ने प्रभावकारी संयन्त्र, संस्कार र मनोविज्ञानमा आमूल परिवर्तन अवश्यम्भावी हुन्छ। संस्थागत कमजोरीलाई सुधार गरेर मात्र सुशासनको मार्ग अवलम्बन गर्न सकिन्छ। संस्थाको क्षमता विकास गर्दा यसमा संलग्न जनशक्तिका लागि आवश्यक योग्यता, अनुभवका साथै सेवाभावका साथ प्रस्तुत हुने संस्कारको विकासका लागि अथक प्रयास राज्यका तर्फबाट हुनुपर्छ। संस्थागत क्षमताको विकासमा जनशक्तिलाई आफ्नो कर्तव्यप्रति सधैं क्रियाशील रहन अभिप्रेरित गर्न सक्नुपर्छ। संस्थाप्रतिको स्वामित्वभाव समग्र जनशक्तिमा हुनु जरुरी हुन्छ। संस्थाले जनशक्तिको सबै प्रकारको सुरक्षा प्रदान गर्न सक्दा र वृत्ति विकासका मार्गहरू पारदर्शी गराउन सके यो सम्भव छ। कानुनी व्यवस्थाको अवलम्बन गरेर कडाइका साथ सरकार प्रस्तुत हुँदैमा कर्मचारीहरू उत्पादक हुँदैनन्। तसर्थ संस्थागत क्षमताको विकास गर्नु अत्यावश्यक छ। स्वतस्फुर्त सहभागिता दिने वातावरण सिर्जना गर्दै समग्र संस्थालाई नै लोकतान्त्रिक सिद्धान्तअनुसार परिचालन गराउन सक्नुपर्छ। सामाजिक पुँजी निर्माण हुन नसक्नुसमेत यसका लागि ठूलो चुनौती बनेको छ। लोकतन्त्रको दुहाइ दिँदै गैरलोकतान्त्रिक शासन प्रक्रिया सञ्चालन हुँदा सुशासन प्रभावित बन्छ। विश्वमा धेरै देश छन् जहाँ एकतन्त्रीय तानाशाही शासन सञ्चालन गर्दै जनताको भलाइमा केन्द्रित रहेर शासन गरिरहेको दाबी गर्छन्। यस प्रकारका देशहरूमा सुशासनले आफ्नो गन्तव्य निर्धारण गर्न सक्दैन। सामाजिक विकृति, तानाशाही राजनीतिक नेतृत्व, आर्थिक अवस्था दयनीय हुनु, उपनिवेश रूपमा रहनु, गृहयुद्धको अवस्था रहनु, राजनीतिक अवस्था अस्तव्यस्त हुनु, सैनिक शासन सञ्चालन हुनु आदिलाई यस प्रकारका चुनौतीका रूपमा ग्रहण गर्नुपर्छ। यस प्रकारको शासनमा सार्वजनिक व्यवस्थापनको अस्तव्यस्तताको सामना गर्नु पर्छ। कुशासनबाट जनता प्रताडित बन्छन्। आर्थिक र वित्तीय अनुशासनको अभाव रहन्छ। नातावाद र कृपावाद व्याप्त हुन्छ। शक्ति र अधिकारको दुरुपयोग हुन्छ। असमान व्यवहार गर्दै कानुनी शासनलाई सिद्धान्तमा सीमित गरिन्छ। विशेषगरी यो अवस्था अफ्रिकन देशहरूमा सहजै प्राप्त गर्न सकिन्छ। राजनीतिक अस्तव्यस्तता, राजनीतिक असहिष्णुता, कठोर तानाशाहीतन्त्र, सैन्य शासन, अत्यधिक केन्द्रीकृत शासन प्रणाली अवलम्बन गरिन्छ। नागरिकलाई रैती र दासको व्यवहार हँुदै आएको छ। यस्ता शासन प्रणाली अवलम्बन गरिआएका अफ्रिकी देशहरूका उदाहरण दिनुपर्दा सुडान, जिम्बाबे, लिबिया, युगान्डा, इथियोपिया आदिको नाम लिनुपर्ने हुन्छ। यस प्रकारका विकृतिका कारण सामाजिक विग्रहको आमन्त्रण भइराखेको छ। आर्थिक दुरवस्था र तनावका कारणले गर्दा समग्र महादेश नै नकारात्मक रूपमा प्रभावित भइराखेको छ। व्याप्त भ्रष्टाचार सबैभन्दा ठूलो चुनौतीका रूपमा रहेको छ। भ्रष्टाचार र सुशासनबीच विपरीत सम्बन्ध रहन्छ। भ्रष्टाचार व्याप्त हँुदै जाँदा सुशासनको अवस्था जोखिममा पर्दै जान्छ। प्रायः धेरै देशमा यो समस्या ठूलो चुनौतीका रूपमा छ। विश्वभर सुशासनको अवरोधका रूपमा भ्रष्टाचार महामारीकै रूपमा देखिँदै सुशासनको अवस्थालाई ध्वस्त बनाएको छ। केही वर्षदेखि भ्रष्टाचारको अवस्थाबारेमा अध्ययन अनुसन्धान गर्दै आएको टीआई इन्टरनेसनलको प्रतिवेदनमा करिब ६६ प्रतिशत देश अत्यन्त भ्रष्ट छन्। विश्वभर कुनै पनि देश भ्रष्टाचारमुक्त हुन सकेको छैन। यसले गर्दा सबैतिर सुशासनको अवस्था कमजोर बनेको छ। १०० मा सरदर ४५ प्रतिशत मात्र प्राप्त गरेका छन्। विश्वमा सबैभन्दा बढी भ्रष्टाचार हुने देश साल्भाडोर सन् २०२० सम्म रहेकोमा २०२१ मा आएर दोस्रोमा झरेको छ। यस वर्ष प्रकाशित प्रतिवेदनमा साउथ सुडान सबैभन्दा भ्रष्ट रह्यो। जसले जम्मा ११ अंक प्राप्त गरेको छ। साल्भाडोरलगातार १० अंकबाट माथि उठ्न नसकी सबैभन्दा बढी भ्रष्ट देखिएको हो। यसवर्ष मात्र ३ अंकको प्रगति गरेको छ। यस देशमा वैदेशिक अनुदान प्राप्त गर्दा नगदमा लिने र सो उच्च पदस्थ राजनीतिक पदाधिकारीले लिई राष्ट्रिय ढुकुटीमा नदेखाउने जस्तो निकृष्ट अभ्याससमेत हँुदै आएको छ। अब यस देशमा सुशासनको अवस्थाको बारेमा सहजै कल्पना गर्न सकिन्छ। सबैभन्दा बढी यो विकृतिलाई नियन्त्रण गर्न सफल देखिएको डेनमार्क हो। प्रतिवेदनअनुसार हालसम्म बढीमा डेनमार्कले ९२ अंक प्राप्त गर्न सकेको छ। यसको सिधा अर्थ हुन्छ, त्यस देशमा समेत ८ प्रतिशत भ्रष्टाचार छ। डेनमार्क, न्युजिल्यान्ड र फिनल्यान्डका बीच भ्रष्टाचार कम गर्न स्वस्थ प्रतिस्पर्धा चलिराखेको छ। सन् २०२१ मा यी तीनै देशले ८८ अंक प्राप्त गरेका छन्। यी देशहरूमा सुशासनको अवस्था अनुकरणीय छ। तसर्थ कुशासनको सबैभन्दा जिम्मेवार पक्ष भनेको भ्रष्टाचार हो। नेपाल पनि सार्क क्षेत्रमा अफगानिस्तान र बंगलादेशपश्चात् सबैभन्दा भ्रष्ट देशको तेस्रो स्थानमा छ। ३३ अंक प्राप्त गरी १ सय १७ स्थानमा देखिएकोे छ। बंगलादेश र अफगानिस्तान २६ र १६ अंक प्राप्त गरी क्रमशः १४० र १७४ स्थानमा देखिएका छन्। यो तथ्यांकले नेपालको सुशासनको अवस्था प्रस्ट पारेको छ। स्मरण रहोस्, सन् २०२१ मा १ सय ८० देशको अध्ययन गरिएको थियो। लोकतन्त्र र सुशासनका बीचको अन्तरसम्बन्धसमेतलाई यसै प्रतिवेदनले पुष्टि गरेको छ। उत्तर कोरिया १६ अंक प्राप्त गरेर १ सय ७४ स्थानमा झरेको छ। यो साम्यवादमा सुशासनको कल्पना गर्न नसकिने उदाहरण हो। राजनीतिक अस्थिरता र आर्थिक रूपमा संकटग्रस्त देशमा सुशासन जोखिममा पर्छ। आर्थिक संकटका दृष्टिले श्रीलंका उपयुक्त उदाहरण हो। घाना, मलावी, जाम्बिया र जिम्बावेमा राजनीतिक नेतृत्वले निजी क्षेत्रसँग सहकार्य गर्न क्रियाशीलता देखाएको छैन। अन्य लोकतान्त्रिक सिद्धान्तको समेत अवलम्बन गरेको छैन। राजनीतिक अस्थिरता छ। सुशासनको अवस्था सन्तोषजनक छैन। सुशासन प्रदान गर्ने सन्दर्भमा सम्बन्धित पात्रहरू अनुपयुक्त र बहुप्रकारका हुनु, विवादित उद्देश्यहरूको तर्जुमा हुनु, संस्थाको दीर्घकालीन सोच, उद्देश्य, लक्ष्य, रणनीति, योजना र कार्यक्रमका बीच तालमेल नहुनुको कारण सुशासन प्रभावित हुन्छ। सरकारको निर्णय गर्ने क्षमता कमजोर हुनु, प्रशासनिक क्षमता र सरकारको क्रियाशीलतामा प्रश्न चिह्न खडा हुनु, ऊर्जाको र आधारशिलाहरूको निर्माणले दिगो प्रदान गर्न नसक्नुजस्ता अवस्थाले सुशासनलाई संकुचनको अवस्थामा पुयाउँछ। विश्वका कतिपय देशमा नागरिक भलाई र एकताका पक्षमा प्रभावकारी रूपमा कार्य नगर्नु, अभिव्यक्तिको स्वतन्त्रतामा अंकुश लगाइएको पाइन्छ। वित्तीय अनुशासन कायम गर्न नसक्नु, सूचनाको सम्प्रेषणमा त्रुिट देखिनु, लैंगिक असमानताको अवस्था विद्यमान हुनु, आर्थिक मन्दीबाट देश प्रभावित हुनु पनि समस्याकै रूपमा छन्। सार्वजनिक सेवा प्रवाह राम्ररी गर्न नसक्नु, राज्यका क्रियाकलापहरू नागरिकहरूको अर्थपूर्ण सहभागिताको सुनिश्चितता प्रदान गर्न नसक्नु पनि देखिएका छन्। यस्तै ठूलो संख्यामा शरणार्थीको उपस्थिति रहनु, लैंगिक हिंसालाई नियन्त्रण गर्न नसक्नु आदिजस्ता जोखिमपूर्ण अवस्थाबाट प्रताडित बन्दै देशहरू सुशासनको मार्गलाई अनुकरण गर्न नसकेका उदाहरण विश्व परिवेशमा पाइएका छन्। यसका अतिरिक्त क्षेत्रीय र स्थानीय प्रकारका देश विदेशका समस्याहरू हुन सक्छन्, जसले गर्दा सुशासन प्रभावित बन्छ। नेपालमा दक्षिणतर्फको छिमेकी देशले पटकपटक घोषित र अघोषित नाकाबन्दीले गर्दा नेपालको जनजीवन अस्तव्यस्त भएको छ। त्यसैले राष्ट्रहरूले सुशासन कायम गर्न धेरै प्रकारका चुनौती सामना गरिराखेका छन्। सारांश सुशासनको अवस्थाबाट धेरै प्रकारका नीतिगत प्रभावहरू पर्छन्। यसका लागि केही अवयवलाई राम्ररी आत्मसात् गर्नु पर्छ। सरकारी संयन्त्र वा राज्य संयन्त्र सदैव सबैको सहमति र सहकार्यका आधारमा राज्य सञ्चालनमा जुट्नुपर्ने हुन्छ। सामाजिक करारलाई स्वीकार गरी सोहीअनुरूप सञ्चालित हुने अभ्यस्त हुनु जरुरी छ। देशको संविधानले नै सरकारका अधिकार र कार्य क्षेत्रबारे स्पष्ट पारेको हुनुपर्छ। नागरिकलाई सार्वभौम अधिकार प्रष्ट रूपमा प्रदान गरिनु पर्छ। बजार अर्थ व्यवस्थाको अवलम्बन गरी त्यसमा सरकारको न्यूनतम हस्तक्षेप रहने कानुनी व्यवस्था अपरिहार्य हुन्छ। पारदर्शिताको निर्वाहलाई अत्यधिक प्राथमिकतामा राखिनु जरुरी हुन्छ। धर्म, वर्ग, सम्प्रदायका आधारमा नभई निर्धारित कानुनका आधारमा राज्य व्यवस्था सञ्चालित हुनुपर्छ। सार्वजनिक सेवा प्रवाहमा जनसहभागिताको सुनिश्चितता गर्दै सबै क्षेत्रको समानुपातिक विकास र समानताको नीतिलाई राज्यले व्यवहारमै लागू गरेको अवस्था हुनुपर्छ। यी सबै अवयवहरू राज्य गम्भीर भएर लागिपर्दा मात्र देशमा सुशासनका लागि स्पष्ट मार्ग चित्र तयार हुन्छ। लोकतान्त्रिक मूल्य र मान्यतालाई गम्भीरतापूर्वक अवलम्बन नगरी सुशासन कायम गर्न सकिन्न। यो नागरिकको सुखशान्तिको अवस्था हो। त्यसैले आफ्ना स्वतन्त्रतालाई कुण्ठित पारेर राज्यले प्रदान गरेको सेवा र सुविधामा सुशासन प्राप्त हुन सक्दैन। तसर्थ सुशासनका लागि लोकतन्त्र अत्यावश्यक हुन्छ।"
झडपमा प्रहरीसहित ३ घाइते,सिमरा : जितपुरसिमरा उपमहानगरपालिका२३ भलुहीमा डकैती गर्न आएका समूह र प्रहरीबीच झडप भएको छ। भलुहीस्थित एरोटेक प्रालिमा डकैती गर्न आएको समूह र प्रहरीबीच झडप भएको हो। झडप एक प्रहरी अधिकृत र डकैती समूहका २ जना घाइते भएका छन्। घाइते हुनेमा इलाका प्रहरी कार्यालय जितपुरका प्रहरी वरिष्ठ नायब निरीक्षक कलमबहादुर शाही रहेका छन्। टाउकोमा चोट लागेका घाइते शाहीको वीरगन्ज हेल्थ केयरमा उपचार भइरहेको छ। डकैती समूहका घाइतेको भने प्रहरी निगरानीमा सिमरास्थित अल्पाइन अस्पतालमा उपचार भइरहेको छ। झडपकै क्रममा घाइते भएकालाई नियन्त्रणमा लिन सफल प्रहरीले आफ्नो निगरानीमा उपचार गराइरहेको हो। एरोटेक प्रालिमा राति साढे १२ बजे १०१२ जना समूहमा रहेका सो हतियारसहित उद्योगभित्र पसेको सूचना पाएपछि जितपुरबाट शाहीको नेतृत्वमा ६ जना प्रहरी घटनास्थल पुगेको थियो। प्रहरी पुगेलगत्तै दोहोरो झडप सुरु भएको थियो। झडपका क्रममा डकैती समूहले एक राउन्ड र प्रहरीले ३ राउन्ड हवाई फायरसमेत गरेको थियो। सोही क्रममा प्रहरी वरिष्ठ नायब निरीक्षक शाहीलाई डकैती समूहले हतियारको बिँडले टाउकोमा प्रहार गरेका थिए। प्रहरीले डकैती गर्न आएकामध्ये दुई जनालाई हतियारसहित नियन्त्रणमा लिन सफल भएको हो। प्रहरीले दुई थान बन्दुक र त्यसमा लाग्ने ३ थान गोलिसहित नियन्त्रणमा लिन सफल भएको हो। पक्राउ पर्नेमा जितपुरसिमरा९ का जयराम पासवान र जितपुरसिमरा१० का जवाहिर महतो छन्। पक्राउ परेकामध्ये महतोको अल्पाइन अस्पतालमा उपचार भइरहेको छ।
कहरमा किम्ताङवासी,"नुवाकोटको किम्ताङ गाउँका बासिन्दालाई कहरको पहिलो किस्ता २०२८ सालमै आएको थियो। पहिलो किस्ता किनभने त्यसपछि उनीहरूले कहरमाथि कहर व्यहोरिहेका छन्। किस्ता थपिने क्रम जारी छ, त्यसबाट उन्मुक्तिको छेकछन्द छैन। आशा मारेका छैनन्, तर विश्वासिलो आधार भेटिएको छैन। २०२८ सालमा किम्ताङमा पहिरो आयो। त्यसपछि २०४० सालमा आयो। फेरि २०४३ सालमा आयो। र, लगातार आइरह्यो। दायाँ खोला, बायाँ पनि खोला। सधैं पहिरोको डर। २०५२०५३ पछि त पहिरोले झनै उग्र रूप लियो। स्थानीयहरू गाउँ बस्ने स्थिति भएन। झन्डै सय घर परिवारको बसाइ उठिसक्यो। त्यसभन्दा धेरै गाउँमै छन्। तर, असुरक्षित छन्। कतै पुनर्बासको व्यवस्था भएको छैन। त्यो अर्काे किस्ताको कहर हो। पहिरो प्रभावित भएर विस्थापित हुनुपर्दाको दुःख एउटा, पुनर्बासका लागि हारगुहार गर्दाका दुःख झन् धेरै छन्। विस्थापितहरू कोही नुवाकोटकै विदुर नगरपालिकातिर छरलिए। कोही मधेस झरे। कोही काठमाडौंको डेरावासी भएका छन्। कोही पोखरासम्मै पुगेका छन्। घरजग्गा पहिरोले लगेपछिका विस्थापितमध्ये कतिपयको स्वास्थ्य अवस्था नाजुक छ। जस्तो कि किम्ताङ५ नामसाक्राका ६६ वर्षीय सञ्जयबहादुर तामाङले दुवै आँखाका ज्योति गुमाए। दुईवटै मिर्गौला फेल भएको छ। एकातिर पहिरोले उठीबास, त्यसमाथि उपचार गर्ने पैसाको खडेरी। पहिरो प्रभावितको हारगुहार गाउँठाउँका नेता, प्रमुख जिल्ला अधिकारी, सांसद, मन्त्री हुँदै प्रधानमन्त्रीसम्म पनि पुगेको छ। उनीहरूले आफ्ना व्यथा सुनाएका प्रधानमन्त्री मात्रै नौजना पुगे। कसैले पनि हुँदैन भनेनन्, तर कहिल्यै भएन। सूर्यबहादुर थापादेखि लोकेन्द्रबहादुर चन्द, गिरिजाप्रसाद कोइराला, केपी शर्मा ओली, झलनाथ खनाल, पुष्पकमल दाहाल, बाबुराम भट्टराईदेखि मन्त्रिपरिषद् अध्यक्ष खिलराज रेग्मीले उनीहरूको गुहार सुने। तर कहरको सुनुवाइ भएन। त्यसो हुँदैनथ्यो भने पहिरो प्रभावितको सुरक्षित बासस्थान बनिसकेको हुनुपर्ने हो। सरकारले विपद् प्रभावितका लागि सधैं भन्छ बास बनाइदिन्छु। तर बनाउन चाहिँ समितिमात्रै बनाउँछ। जस्तो कि नुवाकोटका पहिरो प्रभावितका लागि भूसंरक्षण अधिकृतको संयोजकत्वदेखि मन्त्रिपरिषद्बाटै मन्त्रालयका उच्चपदस्थ कर्मचारीसम्मको संयोजकत्वमा समिति गठन भएका छन्। समितिहरूले प्रभावितलाई घरजग्गा उपलब्ध गराउन सक्ने कुरै भएन, सरकारलाई सुझावमात्रै दिइरहे। त्यस्तो सुझाव प्रतिवेदन कुन कुनामा थन्किन्छ, थाहै हुँदैन। त्यसो त मन्त्रिपरिषद्ले नै पुनर्बासका लागि नुवाकोटमै तोकेर निर्णय गरे पनि बास ठडिएको छैन। विडम्बना यहींनेर छ कि सरकार आफ्नै निर्णय कार्यान्वयन गराउँदैन। केवल झुलाएको झुलाई गर्छ। २०२८ सालदेखि अहिलेसम्म दुई पुस्ताले जवानी फालिसके, तर सिंहदरबारले त्यसलाई अन्देखा (उपेक्षा) गरिरहेको छ। किम्ताङको पहिरो नुवाकोट जिल्लाकै ठूलो पहिरो हो। अरू पनि थुप्रै पहिरो प्रभावित छन्, यो जिल्लामा। देशैभरि छन् किम्ताङका जस्तै विपद् प्रभावित। विपद् प्रभावित वर्षैपिच्छे थपिँदै जान्छन्। पुरानैहरूको समस्या सम्बोधन थाँती नै रहन्छ। विपद् जुनबेला पनि आइरहन्छ, बाजा बजाउँदै आउँदैन। यसर्थ सरकारले विपद् प्रभावितका लागि स्थायी नीति बनाएर सम्बोधन गर्नुपर्छ। बाढीपहिरोमा परेर वर्षको दुई सयजनाको त ज्यानै जाने गरेको तथ्यांक स्वयं सरकारसँग छ। थुप्रैको उठीबास हुन्छ। विपद् प्रभावितलाई पुनस्र्थापना गर्न सरकारको विपद् जोखिम न्यूनीकरण तथा व्यवस्थापन प्राधिकरणले काम गर्नुपर्ने हो। प्राधिकरणले खास उपस्थिति देखाउन सकेको छैन। अझ कमैमात्रै क्षति होस् भनेर सरकारले यकिन गरेका कतिपय जोखिमका क्षेत्रबाट बस्ती सारिनुपर्छ। तर, सरकार आगो लागिसकेपछि इनार खन्ने तरिकाले काम गर्छ। त्यही उल्टो शैलीले बर्सेनि थुप्रै नेपालीको उठीबास लागिरहन्छ।"
उम्मेदवारमा जघन्य अपराधदेखि भ्रष्टाचारका आरोपितसम्म सिफारिस,"काठमाडौं : जघन्य अपराधमा मुछिएका नेता मोहम्मद अफताब आलम थुनामा छन्। तर, उनको नाम अबको चुनावमा उम्मेदवार बन्ने सूचीमा चढेको छ। कांग्रेसको रौतहट क्षेत्र नम्बर २ कार्यसमितिले प्रतिनिधिसभा उम्मेदवारका लागि आलमको मात्रै नाम सिफारिस गरेको कांग्रेस मधेस प्रदेशका प्रचार विभाग प्रमुख नीतिशकुमार गुप्ताले बताए। उहाँको पक्षमा यहाँ जनलहर व्यापक छ। उहाँको नाम पहिला आयो। त्यसपछि अरूको आएन, गुप्ताले भने, त्यसैले एकल नाम सिफारिस भएको हो। आलम यसअघि रौतहट क्षेत्र नम्बर २ बाटै प्रतिनिधिसभा सदस्य निर्वाचित भएका थिए। उनी बम विस्फोटमा संलग्न रहेको र घाइतेलाई जिउँदै इँटाभट्टामा हालेको आरोपमा पक्राउ परेपछि उनको सांसद पद निलम्बनमा छ। पहिलो संविधानसभा निर्वाचनको एक दिनअघि २०६४ चैत २७ गते शेख इद्रिसको घरमा बम पडकएको थियो। उक्त घटनामा २४ वर्षका त्रिलोकप्रताप सिंह र २२ वर्षका ओसी अख्तरले ज्यान गुमाएका थिए। उक्त घटना लुकाउन विस्फोटका घाइतेलाई जिउँदै इटाभट्टामा जलाएको आरोप आलमविरुद्ध लागेको छ। श्रीनारायण सिंह र रोक्साना खातुनले आलमसहित महताब आलम, मोविन आलम, शेख भदई र शेख सरोजविरुद्ध किटानी जाहेरी दिएका थिए। त्यसकै आधारमा प्रहरीले आलमलाई २०७६ असोजमा पक्राउ गरेको थियो। कांग्रेसले नै भ्रष्टाचार मुद्दा खेपिरहेका विजयकुमार गच्छदारलाई पनि उम्मेदवार सिफारिस गरेको छ। सुनसरी क्षेत्र नम्बर ३ को क्षेत्रीय कार्यसमितिले सर्वसम्मत रूपमा गच्छदारको एकल नाम पार्टीको माथिल्लो निकायमा पठाएको हो। बालुवाटारस्थित ललिता निवासको जग्गा व्यक्तिको नाममा गरेको आरोपमा अख्तियार दुरुपयोग अनुसन्धान आयोगले गच्छदारलगायत व्यक्तिविरुद्ध विशेष अदालतमा मुद्दा दायर गरेको थियो। कानुनअनुसार उक्त मुद्दाको छिनोफानो नहुँदासम्म गच्छदार उम्मेदवार हुन मिल्दैन। तापनि, पार्टीको क्षेत्रीय समिति उनलाई उम्मेदवार बनाउन लागेको हो। मुद्दा दर्तापछि २०७६ माघमा उनी सांसद पदबाट निलम्बनमा परेका थिए। मुद्दा चलेपछि सम्पर्कविहीन भएका गच्छदार कांग्रेस सभापति शेरबहादुर देउवा प्रधानमन्त्री बनेकै दिन अदालतमा हाजिर भएका थिए। विशेषले उनलाई १० लाख रुपैयाँ धरौटीमा छाडेको थियो। विवादित पृष्ठिभूमिका गणेश लामा काभ्रे क्षेत्र नम्बर १ (ख)बाट प्रदेशसभा उम्मेदवार सिफारिस भएका छन्। लामाविरुद्ध सम्पत्ति शुद्धीकरणको मुद्दा चलिरहेको छ। कांगे्रेसका साथै एमाले, माओवादी केन्द्र, जसपाबाट पनि विवादित व्यक्तिहरू सिफारिस भइरहेका छन्। एमालेले गोरखा क्षेत्र नम्बर २ बाट प्रतिनिधिसभा उम्मेदवारमा मिलन गुरुङ (चक्रे मिलन)सहितको नाम सिफारिस गरेको छ। डनका रूपमा चिनिने चक्रे मिलन गुन्डागर्दी गरी अकुत सम्पत्ति कमाएको आरोपमा पटकपटक जेल परेका व्यक्ति हुन्। संविधानविद् डा भीर्माजुन आचार्य जेलमा रहेका व्यक्तिले चुनाव लड्न मिल्छमिल्दैन भन्ने विषयमा कानुनमा द्विविधा नरहेको बताउँछन्। कानुनमा प्रस्ट छ। द्विविधा मान्नुपर्र्दैन। मुद्दा खेपेर जेलमा रहेका व्यक्तिको नाममा सिफारिस मात्र आउने कुरा फरक हो। त्यही व्यक्तिलाई पार्टीले उम्मेदवार बनाउन कुनै पनि कानुनले दिँदैन, आचार्य भन्छन्, मुद्दा फैसला नभएको हुनाले र धरौटीमा बाहिरै रहेको हुनाले गच्छादारजीको विषयमा अलिकति फरक हुन सक्छ। यसमा पार्टीले कानुनविद्हरूसँग छलफल गरेर निर्णय लिन सक्छ। कांग्रेसले मुद्दा खेपिरहेका नेताहरूलाई उम्मेदवार बनाउँछ कि भन्ने प्रश्नमा कांग्रेस प्रवक्ता डा प्रकाशशरण महतले अदालतमा विचाराधीन रहेको मुद्दामा निष्कर्ष निकाल्न नहुने बताएका छन्। आलम, गच्छदारलगायत नेताको सन्दर्भ निकाल्दै नेता डा महतले आइतबार सञ्चारकर्मीसँगको भेटमा भने, आलमजीको मुद्दा अदालतमा छ। फैसला नहुन्जेल हामीले यसै हो भनेर कार्यकर्तालाई उम्मेदवारी सिफारिस गर्नबाट रोक्न सक्दैनौं। अहिले आएको जति पनि सिफारिसको कुरा छ ती सबै कार्यकर्ताले स्वतःस्पूर्त सिफारिसको कुरा हो। विचाराधीन मुद्दामा अहिले नै निष्कर्ष निकालेर बोल्न मिल्दैन। गच्छादारको विषयमा भने उनले भने, गच्छदारजीको विषयमा यति मात्रै भन्छु उहाँमाथि आरोप लागेको भन्ने छ। गच्छादारजीले भ्रष्टाचारको आरोप लगाइयो भन्दै आउनुभएको छ। यद्यपि, अदालतमा भएको विषयमा धेरै कुरा नगरौं। कांग्रेसकै महामन्त्री गगन थापाले भने यसअघि एक कार्यक्रममा आलमलाई कांग्रेसले उम्मेदवार बनाउने गल्ती गर्न नहुने बताउँदै आएका थिए। अर्का नेता डा चन्द्र भण्डारीले भ्रष्टाचार मुद्दा लागेका नेताहरूलाई उम्मेदवार बनाउन नहुने भन्दै आएका छन्। कांग्रेसमा उम्मेदवारी सिफारिस साथै गठबन्धनमा सिट बाँडफाँटबारे छलफल चलिरहँदा प्रवक्ता डा महतले भागबन्डा नटुंगी उम्मेदवारको टिकट वितरण नहुने अडान राखेका छन्।"
नेताले नीति कथा पढ्ने कि ?,"देशभन्दा एकादेश स्वर्गजस्तो लाग्ने परिस्थिति छ। देश रावणको सुनको लंका होइन, राजपक्षहरूको लंकाजस्तै होला कि भन्ने भय व्याप्त छ। नेताहरूले नेपाललाई सिंगापुर बनाउने त भन्छन् तर कुन कालको सिंगापुर बनाउने नि ? अहम् प्रश्न हो, यहाँहरूले बनाउन खोज्नु भएको दोस्रो विश्वयुद्धकालको सिंगापुर कि ली क्वान यूको शासनकाल र त्यसपछिको सिंगापुर ? जहिर साहपछिको अफगानिस्तान बनाउन पो खोज्नु भएको हो कि ? ढंग नपुगेर पो यो भूस्वर्गको हालत दयनीय भएको। नेपाललाई नेपाल नै रहन दिए के बिग्रन्छ ? उत्तर आउन समय लाग्ला। देशलाई दोस्रो विश्वयुद्धकालीन सिंगापुर, राजपक्षकालीन श्रीलंका र जहिर शाहपछिको अफगानिस्तानको बीच बाटोमा खडा गरिएको भयावह यथार्थ बिर्सन एकैछिन भए पनि एकादेशको लाहुरतिर लागौं। ऊ बेलाको दक्षिणतिरको कुनै राज्यमा महिलारोप्य नामक नगर थियो रे। अब एकादेशका कुरा सबै रे का कुरा हुने भइगए। पाठकले पनि उपयुक्त स्थानहरूमा रे राखेरै यो कथा पढिदिनुहोला। ऊबेला राजा अमरशक्तिको सुशासन चलिरहेको थियो। शासक पनि कस्ता ! कल्पवृक्ष जस्ता ! तँ चिता म पुर्याउँछु भन्ने खालका। सबै कलामा निपुण। दानशील उस्तै। याचकहरूलाई खाली हात नफर्काउने। त्यस्ता शासकअन्तर्गत शासित उबेलाका जनता कति खुसी थिए होला ? भो कल्पना नगरम्, बित्थामा पीडा हुन्छ। हुन त ऊबेलाका ग्रन्थकारहरू प्रशस्ती गाउन पनि पोख्त हुन्छन्, यति कुरा मनमा राखेर पढ्दा यथार्थको धेरै नजिक पुगिएला। नेपालमा पनि त्यति खराब स्थिति त छैन नि, होइन ? यहाँ निर्धक्क हाँस्न, रुन पाइएको छ। यसका लागि दैवलाई र सिंहदरबारबाट शासन गर्ने शेर सरकार, त्यसअघिको सुखी नेपाली समृद्ध नेपाल मार्का सरकार र अन्य सरकारहरूलाई एकमुष्ट धन्यवाद छ। ऊ बेलाका सर्वगुण सम्पन्न शासकलाई त चैन थियो होला नि, होइन ? कहाँ हुनु नि बरिलै। अमरशक्ति वास्तवमा दुःखी थिए, क्षीणशक्ति भइसकेका थिए उनी दुःख, चिन्ताले गलेर। शास्त्र यही भन्छ। अमरशक्तिको दुःखको कारण के रहेछ त ? दुःखको कारण उनका तीन छोरा रहेछन्। शुभनामः बहुशक्ति, उग्रशक्ति, अनन्तशक्ति। राजकुमारहरू किन र कसरी राजाको दुःखको कारण भएछन् त ? अशिक्षित एवं अविवेकी भएकाले। मेरा ठूला दुःखले आज्र्याको विशाल साम्राज्य मेरा मूर्ख छोराहरूले कसरी सम्हाल्लान् ? यस्तै सोचेर राजा दिनरात पिरोलिन्थे। यसरी सधैं पिरोलिएर त भएन। राजाले मन्त्री र विद्वान्हरूलाई परामर्शका लागि बोलाए। त्यसो त राजाहरू त्यति खुल्दैनन् भनिन्छ तर त्यस बैठकमा राजाले खुलेरै बह पोखे। राजाको सम्बोधनको सार यस्तो छः तपाईंहरूलाई थाहै छ, मेरा छोराहरू अशिक्षित छन्, अविवेकी छन्। यसै कारण यस विशाल साम्राज्यमा पनि मलाई सुःख, चैन छैन। वास्तवमा भन्नुपर्दा मूर्ख छोरो जन्मिनुभन्दा नजन्मिएकै बेस। सुन्दर, धनवान्, भाग्यमानी हुँदाहुँदै पनि अविद्वान् छोरो जन्मिनु कदापि राम्रो होइन। मूर्ख छोराका कारण बाबुले विद्वान्हरूको सभामा लज्जित हुनुपर्छ, आमाको पनि कहाँ मान रहन्छ र ? यस सभामा मैले व्यवस्था गरेको तलब, सुविधा उपभोग गर्ने विद्वान्मध्ये पाँचजना उपस्थित हुनुहुन्छ। यहाँहरूले जसरी भए पनि मेरा छोराहरूको बुद्धिको विकास हुने उपाय गर्नुहोस्, उनीहरूलाई निष्ठात राजनीतिज्ञ बनाउनुहोस्। एक मन्त्रीले यसो भने ः हे राजन ! व्याकरणको ज्ञान हासिल गर्न १२ वर्ष लाग्छ। व्याकरण अध्ययनपछि धर्म, अर्थ, कामसम्बन्धी शास्त्रहरू पढ्नु, पढाउनुपर्छ। अध्ययन गरिएका, अध्यापन गराइएका विषयहरूको चिन्तन मनन गरी बुझ्नु पनि पर्यो। यति गरिसकेपछि बल्ल राजकुमारहरूको बुद्धिको विकास हुन सक्छ। सुमति नाम भएका मन्त्रीले यसो भने : व्याकरण ज्यादै गहन तथा विशाल हुन्छ, जीवन छोटो हुन्छ। क्षणभंगुर जीवनमा अनेक बिघ्नबाधाहरू आइलाग्छन्। त्यसैले लामालामा व्याख्यानहरू छाडेर सारको ज्ञान प्राप्त हुने चाँजो मिलाइनुपर्छ, राजहंसले जसरी दूधको दूध पानीको पानी छुट्ट्याउँछ ठीक त्यसैगरी। राजकुमारहरूलाई राजनीतिमा निपुण बनाउन सरल तथा संक्षिप्त शास्त्र आवश्यक छ। विष्णु शर्मा नामधारी विद्वान् यसै सभामा उपस्थित हुनुहुन्छ। उहाँ सबै शास्त्रका ज्ञाता हुनुहुन्छ, छात्र समुदायमा सुविख्यात हुनुहुन्छ। मलाई पूरा विश्वास छ, उहाँले राजकुमारहरूलाई ज्यादै छोटो समयमा सुशिक्षित गराउन सक्नुहुनेछ। राजाले विष्णु शर्मालाई बोलाएर विनम्रतापूर्वक भनेः हे देव, ममाथि कृपा गर्नुहोस्। जति सक्दो छिटो छोराहरूलाई नीतिशास्त्रका अद्वितीय ज्ञाता बनाइदिनुहोस्। छोराहरू नीतिज्ञ हुनासाथ सय गाउँको शासन म यहाँलाई सुम्पिनेछु। हे राजन, मेरो सत्य वचन ध्यान दिएर सुन्नुहोस्, विष्णु शर्माले भने। एक सय गाउँको लोभमा म विद्या बिक्री गर्दिनँ। मलाई धनको लोभ छैन, आवश्यकता पनि छैन। ८० कटिसकें, इन्द्रियसुखको लालसा छैन। तर यहाँको अभीष्ट पूरा गर्न विद्यादान गर्न चाहन्छु, यसै कर्ममार्फत आनन्द प्राप्त गर्न चाहन्छु। यहाँले आजको मिति टिपेर राख्नुहोस्। यदि ६ महिनाभित्र राजकुमारहरूलाई नीतिशास्त्रका अद्वितीय ज्ञाता बनाउन सकिनँ भने मृत्युदण्ड दिनुभए हुन्छ। राजा र मन्त्रीहरू ती विद्वान् ब्राह्मणको प्रतिज्ञा सुनेर आश्चर्यचकित भए। राजकुमारहरूलाई विष्णु शर्माको जिम्मा लगाएर राजा निश्चिन्त भए। विष्णु शर्माले राजकुमारहरूलाई नीतिज्ञ बनाउन मित्रभेद, मित्रसम्प्राप्ति, काकोलुकीय, लब्धप्रणाश र अपरीक्षितकारक शीर्षकका पाँच अध्यायको रचना गरे। ती अध्यायहरूको अध्यापन गराए। विष्णु शर्माले भनेजस्तै ६ महिनाभित्रै ती मूर्खशिरोमणि राजकुमारहरू विद्वान् भए रे। विष्णु शर्माविरचित त्यही शास्त्र हो, पञ्चतन्त्रम्। त्यसकालदेखि नै बालबालिकालाई बुद्धिमान् एवं व्यवहार कुशल बनाउन पञ्चतन्त्रलगायत नीतिशास्त्र पढाइन्छ। सरल र रोचक शैलीमा गुरु गम्भीर ज्ञान पस्किन्छन् नीतिकथाहरूले। वास्तवमा अमरशक्तिका छोराहरूका लागि मात्र होइन, गणतन्त्रका केन्द्र, प्रदेश तथा स्थानीय तहका सयौं छोटेबडे राजकुमार, राजकुमारीहरूका लागि पनि नीतिकथाहरू उपयोगी हुन सक्छन्। हुन त यहाँमध्ये कतिपयले देशविदेशका प्रतिष्ठित शैक्षिक, प्राज्ञिक संस्थाहरूमा अध्ययन गर्नुभएको, अध्यापन गराउनुभएकै होला। विषयगत ज्ञान, पेसागत सीप पनि प्रशस्त आर्जन गर्नुभएकै होला, अब्बल नै हुनुहुन्छ होला आआफ्ना क्षेत्रमा। यति हुँदाहुँदै पनि देश त गरिब र अविकसित छ, जनता सुखी छैनन्, खुसी छैनन्। विधिको शासन छैन, भ्रष्टाचार संस्थागत भएको छ, लुटतन्त्र छ, अर्थ राजनीतिक संकट गहिरिँदो छ। किन होला ? कतै नीति कथाहरूले पो बाटो देखाउँछन् कि ? यसो छुट्टी पाए मिलाएका बेला नीतिकथाहरू पनि पढ्ने गर्नु भए हुन्थ्यो कि ? गणतन्त्रका अधिपति, परमाधिपतिलाई सल्लाह दिने धृष्टता चाहिँ नगरिहालु। ती शास्त्रहरू तुरिसकेर यसो चिन्तनमनन् अनि विद्वान्हरूसँग विचारविमर्श गरे देश र जनताको प्रगति र समृद्धिको बाटो भेटिन्थ्यो कि त ? आगे यहाँहरूको जो मर्जी।"
मिटरब्याजले पुर्यायो सडकमा,"काठमाडौं : महोत्तरी भंगहा५ सीतापुरका रामलोचन महरा (चमार)का नाति तीन वर्षअघि निमोनियाबाट बिरामी परे। उपचार गर्न पैसा भएन। गाउँकै अनिरुद साहबाट ५ हजार ऋण लिए। एक वर्षपछि ब्याजसहित १५ हजार फिर्ता गरे। महरा परिवारले साँवा र ब्याज दुवै तिरेपछि ऋणबाट मुक्ति पाएको ठानेको थियो। तर, त्यसो भएन। साह करिब एक वर्षपछि महराको घरमा पुगे। ५ हजार ऋणको अझै ६ लाख ३० हजार रकम तिर्नुपर्ने भन्दै धम्की दिए। त्यसको केही दिनमै अदालतबाट कैदको सजाय तोकियो। र, रामलोचन जेल पुगे। पतिको रिहाइ र मिटरब्याजी साहलाई कारबाहीको माग गर्दै ६० वर्षीया चन्द्रकला महरा (चमार) काठमाडौं माइतीघरमा धर्नामा छिन्। ३३ दिन भयो। उनको मागको सुनुवाइ भएको छैन। चन्द्रकलाले गहभरि आँसु पार्दै अन्नपूर्ण पोस्टसत भनिन्, ५ हजार ऋणको ब्याजसहित १५ हजार तिर्दा पनि मेरो पति जेल परेका छन्। हामीलाई न्याय चाहियो। उनका पति सात महिनादेखि जेलमा छन्। रामलोचन स्थानीय भंगहा बजारमा मजदुरी गर्थे। चन्द्रकला गृहिणी हुन्। नातिको स्याहार गर्थिन्। मिटरब्याजीले रामलोचनलाई २० गुणा बढी ऋण लिएको फर्जी कपाली तमसुकमा हस्ताक्षर गर्न लगाएका थिए। निरक्षर रामलोचन र चन्द्रकलालाई यो विषयमा त्यति बेला थाहै भएन। मेरी बुहारीले ३ कट्ठा खेत बेचेर ३ लाख दिन्छौं। बरु मुद्दा नहाल्नुस् भनेर अनिरुदसँग बिन्ती गरेकी थिइन्, चद्रकलाले भनिन्, उनले मुद्दा हालेछन्। अदालतमा वकिल राख्ने पैसा पनि हामीसँग थिएन। एकैपटक प्रहरी आएर मेरो श्रीमान्लाई पक्रेर लग्यो। हप्तामा ५ सय सरसापटी गरेर पतिलाई जेलमा भेट्ने गरेको चन्द्रकलाले सुनाइन्। पीडितहरूले दुई साताअघि मिटरब्याजी साहविरुद्ध जिल्ला प्रहरी कार्यालयमा उजुरी दिए। उनी पनि पक्राउ परे। तर, मिटरब्याजीका गुण्डाहरूले पीडितलाई धम्क्याउने र तर्साउन थालेको पीडित बताउँछन्। नवलपरासी प्रतापपुर४ हरकपुरकी ५० वर्षीया खुश्बु नेसाको परिवारको उठीबास लागेको छ। मिटरब्याजीले सबै धनसम्पत्ति हडपेको छ। नेसाका पति सरफूल मियाँले आठ वर्षअघि बेलाटारीका जगदीश र सुनीलबाट ६ लाख ऋण लिएका थिए। छोरी मैमुल नेसाको विवाहका लागि मिटरब्याजीसँग कर्जा लिएका थिए। ६ लाख ऋणको २२ लाख तिर्दा पनि ऋणबाट मुक्ति मिलेन। मागेजति रकम तिर्न नसकेपछि मिटरब्याजीले उनका पतिलाई धम्की दिए। पाँच कित्ताको घरघडेरीसहित १६ कट्ठा जग्गा आफ्नो नाममा गरे। र, नेसाको परिवारको गाउँबाटै उठीबास लगाइदियो। सरफुलको चार महिनाअघि हृदयघातबाट निधन भयो। दुई बिघा जग्गामा लगाएको केरा खेतीको पाँच वर्षको आम्दानी र अन्य गरी साहुलाई २२ लाख दिएका थियौं, नेसाले भनिन्, उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो र आफन्तको नाममा पास गरायो। हाम्रो त उठीबास नै लाग्यो। नेसाका अनुसार ६ लाख ऋण लिँदा मिटरब्याजीले ५ लाख र ८ लाख ऋण लिएको भन्दै फर्जी कपाली कागज बनाएका रहेछन्। घरघडेरी सबै लिइसके पनि मिटरब्याजीले तमसुक च्यात्न भने अझै नमानेको उनले बताइन्। नेसा पनि माइतीघरको सडकमा महिना दिनदेखि न्याय मागिरहेकी छन्। श्रीमान् र छोरोछोरी सम्झेर छिनछिनमा भक्कानिँदै सडकमै ढल्ने गरेकी छन्। पीडितको उजुरीपछि मिटरब्याजी जगदीश र सुनीललाई प्रहरीले पक्राउ गर्यो। तर, धरौटी बुझाएर उनीहरू छुटेपछि धम्क्याउन थालेको पीडितको दुखेसो छ। जोतिरहेको जग्गा आफ्नो नाममा रहेकाले छोडेर जान दिनहुँ धम्क्याइरहेको नेसाले बताइन्। घर छोड, घर बेच्छौं, खेत छोड, खेत बिक्री गर्छौं भन्दै धम्की दिने गरेका छन्, नेसाले भनिन्, चार महिनाअघि श्रीमान्को मृत्यु भयो। त्यसपछि उनीहरूले धम्क्याउन थाले। घर छोडेर कहाँ जाऊँ ? नेसाका दुई छोरा रिजवान र अब्दुलकलाम तीन महिनाअघि साउदी गए। तर, त्यता पनि उनीहरूले काम नपाएको जनाइएको छ। उनले ४ लाख ऋण गरेर छोरालाई विदेश पठाएकी थिइन्। कान्छी छोरी सकिनले यसपटक एसईई पास गरिन्। पैसा नभएर उनले छोरीको भर्ना गर्न सकेकी छैनन्। कक्षा ११ मा पढ्ने छोरी तयबुललाई पनि पढाइ खर्च जुटाउन कठिन भएको उनले सुनाइन्। बेटा कमाउन गयो। उसले पनि काम पाएको छैन, उनले पीडा पोख्दै भनिन्, छोरो र दुई छोरीलाई बिहे गर्नु छ। कसरी विवाह गर्ने ? जो कमाएर हामीलाई पाल्थे त्यो पनि बित्यो। कसरी छोराछोरी पाल्ने, पढाउने र विवाह गर्ने ? उनी दिनभरि सडकमा धर्ना बस्छिन्। साँझ पीडितसँगै कीर्तिपुरमा टेन्टमा गएर रात बिताउँछिन्। त्रिपाल तानेर बस्छौं। किरा, सर्पको डर हुन्छ, उनले भनिन्, महिना दिनदेखि काठमाडौंमा छु। उता छोरीको हात भाँचियो। एउटी छोरी पथरी भएर रोइरहेकी छन्। उपचार गर्ने पैसा छैन। एकैपटक सबै दुःख आइलागेको छ। हिरासतबाटै धम्क्याउँछन् मिटरब्याजी सयौं परिवार अनिरुद साहजस्ता मिटरब्याजीबाट पीडित छन्। उनीहरू अहिले न्याय माग्दै महिना दिनदेखि माइतीघर मण्डलामा धर्ना दिइरहेका छन्। झन्डै ७५ जना पीडितले जिल्ला प्रहरी कार्यालय जलेश्वर महोत्तरीमा उजुरी दिएपछि १५ दिनअघि मिटरब्याजी साह पक्राउ परेका थिए। पीडितलाई हिरासतबाटै धम्क्याउन थालेपछि चन्द्रकलाले असुरक्षा महसुस गरेकी छन्। उनी न्याय माग्न काठमाडौं आएकी छन्। तँ नाच गर्न जलेश्वर आउँछेस्। मलाई बाहिर निस्किन दे। त्यसपछि तँलाई काट्छु भन्छ, उनले भनिन्, मुद्दा मिलाउन जनकपुरमा नेताहरूलाई ३५ लाख दियो। त्यसपछि उनी पीडितलाई प्रहरी हिरासतबाटै धम्क्याइरहेको छ। हामी असुरक्षित भयौं। उनलाई हदैसम्मको कारबाही हुनुपर्ने र आफूलाई सरकारले न्याय दिलाउनुपर्ने पीडितको माग छ। फर्जी तमसुकमा सहीछाप गराएर श्रीमान्को नाममा रहेको तीन कट्ठा जग्गा पनि अदालतबाट मिटरब्याजी साहले रोक्का गराइदिएको उनले बताइन्। उनले जग्गा लिलामी गराउने दाउमा रहेको चन्द्रकलाले बताइन्। हामी पीडित वर्षात्, घाममा धर्ना बसिरहेका छौं। तर, सरकार कानमा तेल हालेर बसेको छ। हाम्रो माग, मुद्दाबारे सुन्दैन, उनले आक्रोशित हुँदै भनिन्, मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। वृदावन नगरपालिका६ हर्साहा रौतहटका शिवशंकर महतो पनि मिटरब्याजले पीडित छन्। बुवा मोतीलाल महतोले शिवप्रसाद राय यादवबाट २०७२ सालतिर २७ लाख ऋण लिएका थिए। त्यसबापत साहुले एक बिघा जग्गा पास गरेर आफ्नो नाममा लिइसकेका थिए। तर, साहुले १० लाखको कपाली तमसुक बनाएका थिए। त्यसबापत उनले साहुलाई १३ लाख दिए। तर, नौ महिनाअघि साहुले उक्त जग्गा बिक्री गरिदियो। साढे १ करोडको जग्गा ८४ लाखमा बिक्री गरेको उनले सुनाए। साँवा र ब्याज गरी साहुको ४८ लाख हुन्छ, उनले भने, सबै पैसा तिर्न हामी तयार छौं। तर, हाम्रो जग्गा चाहियो। धेरै पटक भेट्न प्रयास गर्दा पनि साहुले भेट्न अस्वीकार गरेको उनले बताए। जहाँ जानु छ जाऊ, मेरो घरमा नआउनू, साहुको भनाइ उद्धृत गर्दै उनले भने। साहुलाई नेताहरूले संरक्षण दिइरहेको उनले बताए। साहुले धेरै मान्छेलाई रुवाएको छ, उनले भने, उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाउने र फर्जी तमसुक बनाउँदै सर्वसाधारणलाई ठग्ने र जग्गा हड्प्ने गरिरहेको उनले बताए। झुक्याएर जग्गा पास नवलपरासीको कुरिया नगरपालिका ४ का ४२ वर्षीय अकबर मियाँलाई साहुले दिएको दुःखले रुनु न हाँस्नुको अवस्थामा पुर्याइदिएको छ। छोरो जफारु र हसरु मियाँलाई विदेश पठाउन तीन वर्षअघि परासीका साहु मनोजकुमार सोनारबाट ६ लाख ऋण लिएका थिए। त्यसको बदलामा साहुले २० लाख पर्ने १० कट्ठा जग्गा दृष्टिबन्धक गरायो। तमसुक पनि गरायो। तर, कतिको कपाली कागज गरायो भन्ने उनलाई थाहै भएन। उनले ६ लाखको १० लाख ५ हजार तिरिसके। तर, उनले जग्गा फुकुवा गर्न मानेका छैनन्। अझै २० लाख मागिरहेको छ, उनले भने, मेरा विरुद्ध मुद्दा पनि गरेको छ। यो टेन्सनले श्रीमती जर्दा खातुन बितिन्। कहाँ जानु ? के गर्नु ? कोही छैन सहारा। छोरो विदेश गए पनि सोचेजस्तो कमाइ छैन। उनले ऋण तिर नत्र जग्गा लिलामी गराइदिने धम्की दिएका थिए। जग्गा बचाउन अर्को साहु सुरेश बानियाँबाट ४ लाख २५ हजार लिएर बुझाएका थिए। नयाँ ऋण लिँदा बानियाँले पनि तीन कट्ठा जग्गा दृष्टिबन्धक गर्नुपर्ने भने। तर, झुक्याएर जग्गा नै पास गराएको उनले सुनाए। ऋण लिएको २५ महिनामा ४ लाख २५ हजारको मैले ९ लाख ४० हजार दिएँ। अझै जग्गा फिर्ता गर्न मानिरहेको छैन, उनले भने। सर्लाहीका मिटरब्याजी रामबाबु रायको जालमा परेर हैरान छन् बरहथवाका ७५ वर्षीय सहदेव राय । साहु रायबाट २०५५ सालतिर पटकपटक गरेर ३ लाख ५८ हजार ४ सय ऋण लिएका थिए। फर्काउने सर्तमा १६ कट्ठा खेत र घडेरी पास गरिदिए। उनले मागेको सबै पैसा साहुलाई तिरे तर पास गराएको खेत फिर्ता गर्न नमानेको उनले सुनाए। पीडितले अदालतमा मुद्दा हालेका थिए। जिल्ला अदालत सर्लाहीमा १५ लाख धरौटी बुझाएर छुटे। उच्च अदालतले थुनामा राख्न आदेश दिएको छ। तर, उनी फरार छन् । सम्पत्ति शुद्धीकरणमा पनि उनीविरुद्ध मुद्दा छ। १ करोड ५८ लाख धरौटीमा उनी केही समयअघि छुटेका थिए। मिटरब्याजीको चंगुलमा परेका गरिब र निरक्षरलाई त्यहाँबाट निस्किन सहज देखिँदैन। उनीहरूले झुक्याएर जालमा पार्ने गर्छन्। यस्तै जालमा परेका छन्, नवलपरासीका ६३ वर्षीय रामसुभग मुसहर। सन्दीपकुमार जोशीबाट उनले ४ लाख ५० हजार ऋण लिए। ३० लाख पर्ने १० कट्ठा जग्गा पास गराए। पैसा नदिए खेत बिक्री गर्ने धम्की दिन थाले। त्यसपछि अर्को साहुबाट ऋण लिएर उनलाई तिर्ने र जग्गा जोगाउनेतिर लागे। उनको भेट राजेश कुशवाहा (मुरारी पहलमान)सँग भयो। उनले लगेर भैरवहाकी मनीषा पोखरेलसँग भेटाए। ३ कट्ठा घडेरी पास गराएर ८ लाख ५० हजार दिने भने। उनले जग्गा मनीषाको नाममा पास गरिदिए। तर, त्यहाँ मनीषाले डेढ लाख मात्रै दिए। ७५ हजार तुरुन्तै राजेशले लिए। अनि म घर फर्किएँ, उनले रुँदै भने, पछि ६ लाख ८३ हजारको चेक दियो। तर, चेकमा केरमेट गरिदिएकाले बैंकले भुक्तानी दिन मानेन। चेक लिएर भौतारिरहे तर मनीषा र राजेशले उनलाई भेट दिँदैनन्। साहु सन्दीपले पैसा नतिरे जग्गा बिक्री गर्ने दबाब दिइरहे। उनले फेरि ३२ लाखको जेसीबी १६ लाखमा बिक्री गरे। ९ लाख ४० हजार रुपैयाँ बुझाए। तर, उनले पनि जग्गा पास नगरी अरूलाई नै बिक्री गरिसकेका छन्। उनले भने, अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? सरकारले पीडितको मागमा गम्भीरता नदेखाएको मिटरब्याजी किसान, मजदुर संघर्ष समितिका पदाधिकारीको भनाइ छ। सरकारले गठन गरेको कार्यदललाई नमान्ने समिति अध्यक्ष रामसुरत गुप्ताले बताए। कार्यदललाई हामी मान्दैनौं। त्यसमा सबै कर्मचारी छन्। उनीहरू मिटरब्याजीसँग मिल्न पनि सक्छन्। कार्यदलमा हाम्रो समितिको प्रतिनिधित्व भएन। यसले हामीलाई न्याय दिलाउँछ भन्नेर ढुक्क हुने ठाउँ छैन, उनले भने, त्यसैले कार्यदललाई हामीले नवलपरासीबाट कालो झन्डा देखाएर धपाएर पठायौं। साहुले दिएको पीडामा मलमपट्टी गर्न सरकार गम्भीर नभएपछि २०७८ असोज १४ गते पीडितले मिटरब्याजीविरुद्ध संघर्ष समिति गठन गरेका थिए। मिटरब्याजीले दृष्टिबन्धक गरेको सबै जग्गा फुकुवा हुनुपर्ने, झुक्याएर पास गराएको जग्गा पीडितको नाममा फर्काउनुपर्ने, जाली तमसुक सबै च्यात्नुपर्ने, हिसाबभन्दा बढी लिएको पैसा फिर्ता गर्नुपर्ने र मिटरब्याजी र दलाललाई कारबाही गरी पीडितलाई न्याय दिनुपर्ने माग संघर्ष समितिको छ। हाम्रो दोस्रो पटकको आन्दोलन महिना दिनभन्दा बढी भयो। सरकारले हाम्रो माग पूरा गर्न ध्यान दिएको छैन, अध्यक्ष गुप्ताले भने, गृह मन्त्रालयले एउटा सूचना निकालेर यसअघि हामीलाई जिल्ला पठायो। हामी जिल्ला गयौं। त्यो पत्रले हाम्रो न्यायका लागि होइन सुदखोर छोडायो। हामी फेरि आन्दोलनमै फर्किनुपर्यो। पीडितलाई न्याय दिलाएर सरकाले सुख देओस्, सबैलाई मुक्ति देओस् नभए आन्दोलन जारी रहने उनले बताए। मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। चन्द्रकला महरा (चमार) महोत्तरी साहुलाई २२ लाख दिएका थियौं। उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो नाममा पास गरायो। हाम्रो त उठीबास नै लाग्यो। खुश्बु नेसानवलपरासी अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? रामसुभग मुसहर, नवलपरासी साहुले धेरै मान्छेलाई रुवाएको छ। उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाएर फर्जी तमसुक बनाउँदै सर्वसाधारणलाई ठग्छ। जग्गा हड्प्छ। शिवशंकर महतो, रौतहट हाम्रो दोस्रो पटकको आन्दोलन महिना दिनभन्दा बढी भयो । सरकारले हाम्रो माग पूरा गर्न ध्यान दिएको छैन । गृह मन्त्रालयले एउटा सूचना निकालेर यसअघि हामीलाई जिल्ला पठायो । त्यो पत्रले हाम्रो न्यायका लागि होइन सुदखोर छोडायो । हामी फेरि आन्दोलनमै फर्किनुपर्यो । रामसुरत गुप्ता, अध्यक्ष, मिटरब्याज तथा ठगीविरुद्ध किसान, मजदुर संघर्ष समिति"
कहरमा किम्ताङवासी,"नुवाकोटको किम्ताङ गाउँका बासिन्दालाई कहरको पहिलो किस्ता २०२८ सालमै आएको थियो। पहिलो किस्ता किनभने त्यसपछि उनीहरूले कहरमाथि कहर व्यहोरिहेका छन्। किस्ता थपिने क्रम जारी छ, त्यसबाट उन्मुक्तिको छेकछन्द छैन। आशा मारेका छैनन्, तर विश्वासिलो आधार भेटिएको छैन। २०२८ सालमा किम्ताङमा पहिरो आयो। त्यसपछि २०४० सालमा आयो। फेरि २०४३ सालमा आयो। र, लगातार आइरह्यो। दायाँ खोला, बायाँ पनि खोला। सधैं पहिरोको डर। २०५२०५३ पछि त पहिरोले झनै उग्र रूप लियो। स्थानीयहरू गाउँ बस्ने स्थिति भएन। झन्डै सय घर परिवारको बसाइ उठिसक्यो। त्यसभन्दा धेरै गाउँमै छन्। तर, असुरक्षित छन्। कतै पुनर्बासको व्यवस्था भएको छैन। त्यो अर्काे किस्ताको कहर हो। पहिरो प्रभावित भएर विस्थापित हुनुपर्दाको दुःख एउटा, पुनर्बासका लागि हारगुहार गर्दाका दुःख झन् धेरै छन्। विस्थापितहरू कोही नुवाकोटकै विदुर नगरपालिकातिर छरलिए। कोही मधेस झरे। कोही काठमाडौंको डेरावासी भएका छन्। कोही पोखरासम्मै पुगेका छन्। घरजग्गा पहिरोले लगेपछिका विस्थापितमध्ये कतिपयको स्वास्थ्य अवस्था नाजुक छ। जस्तो कि किम्ताङ५ नामसाक्राका ६६ वर्षीय सञ्जयबहादुर तामाङले दुवै आँखाका ज्योति गुमाए। दुईवटै मिर्गौला फेल भएको छ। एकातिर पहिरोले उठीबास, त्यसमाथि उपचार गर्ने पैसाको खडेरी। पहिरो प्रभावितको हारगुहार गाउँठाउँका नेता, प्रमुख जिल्ला अधिकारी, सांसद, मन्त्री हुँदै प्रधानमन्त्रीसम्म पनि पुगेको छ। उनीहरूले आफ्ना व्यथा सुनाएका प्रधानमन्त्री मात्रै नौजना पुगे। कसैले पनि हुँदैन भनेनन्, तर कहिल्यै भएन। सूर्यबहादुर थापादेखि लोकेन्द्रबहादुर चन्द, गिरिजाप्रसाद कोइराला, केपी शर्मा ओली, झलनाथ खनाल, पुष्पकमल दाहाल, बाबुराम भट्टराईदेखि मन्त्रिपरिषद् अध्यक्ष खिलराज रेग्मीले उनीहरूको गुहार सुने। तर कहरको सुनुवाइ भएन। त्यसो हुँदैनथ्यो भने पहिरो प्रभावितको सुरक्षित बासस्थान बनिसकेको हुनुपर्ने हो। सरकारले विपद् प्रभावितका लागि सधैं भन्छ बास बनाइदिन्छु। तर बनाउन चाहिँ समितिमात्रै बनाउँछ। जस्तो कि नुवाकोटका पहिरो प्रभावितका लागि भूसंरक्षण अधिकृतको संयोजकत्वदेखि मन्त्रिपरिषद्बाटै मन्त्रालयका उच्चपदस्थ कर्मचारीसम्मको संयोजकत्वमा समिति गठन भएका छन्। समितिहरूले प्रभावितलाई घरजग्गा उपलब्ध गराउन सक्ने कुरै भएन, सरकारलाई सुझावमात्रै दिइरहे। त्यस्तो सुझाव प्रतिवेदन कुन कुनामा थन्किन्छ, थाहै हुँदैन। त्यसो त मन्त्रिपरिषद्ले नै पुनर्बासका लागि नुवाकोटमै तोकेर निर्णय गरे पनि बास ठडिएको छैन। विडम्बना यहींनेर छ कि सरकार आफ्नै निर्णय कार्यान्वयन गराउँदैन। केवल झुलाएको झुलाई गर्छ। २०२८ सालदेखि अहिलेसम्म दुई पुस्ताले जवानी फालिसके, तर सिंहदरबारले त्यसलाई अन्देखा (उपेक्षा) गरिरहेको छ। किम्ताङको पहिरो नुवाकोट जिल्लाकै ठूलो पहिरो हो। अरू पनि थुप्रै पहिरो प्रभावित छन्, यो जिल्लामा। देशैभरि छन् किम्ताङका जस्तै विपद् प्रभावित। विपद् प्रभावित वर्षैपिच्छे थपिँदै जान्छन्। पुरानैहरूको समस्या सम्बोधन थाँती नै रहन्छ। विपद् जुनबेला पनि आइरहन्छ, बाजा बजाउँदै आउँदैन। यसर्थ सरकारले विपद् प्रभावितका लागि स्थायी नीति बनाएर सम्बोधन गर्नुपर्छ। बाढीपहिरोमा परेर वर्षको दुई सयजनाको त ज्यानै जाने गरेको तथ्यांक स्वयं सरकारसँग छ। थुप्रैको उठीबास हुन्छ। विपद् प्रभावितलाई पुनस्र्थापना गर्न सरकारको विपद् जोखिम न्यूनीकरण तथा व्यवस्थापन प्राधिकरणले काम गर्नुपर्ने हो। प्राधिकरणले खास उपस्थिति देखाउन सकेको छैन। अझ कमैमात्रै क्षति होस् भनेर सरकारले यकिन गरेका कतिपय जोखिमका क्षेत्रबाट बस्ती सारिनुपर्छ। तर, सरकार आगो लागिसकेपछि इनार खन्ने तरिकाले काम गर्छ। त्यही उल्टो शैलीले बर्सेनि थुप्रै नेपालीको उठीबास लागिरहन्छ।"
३६ वर्षपछि शिक्षामन्त्री पौडेल हलमा,"काठमाडौं : प्रकाश चलचित्र हेर्नु मेरा निम्ति अवसर हो, शिक्षा, विज्ञान तथा प्रविधिमन्त्री देवेन्द्र पौडेलले शनिबार जमलस्थित विश्वज्योति हल प्रवेश गर्दै भने। किनभने उनी ३६ वर्षपछि दोस्रो पटक हलमा पाइला टेकेका थिए। उनी भन्छन्, यही चलचित्रले हल प्रवेश गर्ने मौका जुर्यो। ३६ वर्षअघि एक पटक आएको रहेछु। अहिले दोस्रो पटक हो। शिक्षासँग जोडिएको चलचित्र भएकाले जसरी पनि आउन जरुरी ठानें। हलमा चलचित्र सुरु हुनुअघि आयोजित अन्तरक्रियामा बोल्दै शिक्षामन्त्री पौडेलले जुम्लामा अझै पनि भौतिक पूर्वाधारदेखि धेरैमा परिवर्तन जरुरी भएको औंल्याए। चलचित्र हेरेर बाहिरिएपछि शिक्षामन्त्री पौडेलले प्रस्तुत प्रतिविम्व अहिलेको परिस्थितिमा मेल नखाएको प्रत्रिक्रिया दिए। यसै प्रसंगमा चलचित्रमा एउटै पार्टीको मात्र प्रस्तुतिले जनयुद्ध र राजनीतिक पूर्वाग्रह राखेको देखिएको उनले टिप्पणी गरे। हलबाट बाहिरिएलगत्तै उनले भने, चलचित्रमा प्रयोग गरिएका कतिपय दृष्य र बिम्बहरू राजनीतिक पूर्वाग्रहसहित प्रयोग गरिएको लाग्यो। चलचित्र जनयुद्ध लडेर आएको पार्टीप्रति लक्षित देखियो, शिक्षामन्त्री पौडेलले भने, शिक्षकसँग सम्बन्धितभन्दा एउटा आस्थासँग सम्बन्धित देखें। मन्त्री पौडेलले नेपालमा शिक्षाको स्तर चलचित्रमा प्रस्तुत भएकोभन्दा धेरै अघि बढेको बताए। सामुदायिक विद्यालयको अवस्था पनि सुधारिएको र अहिले शिक्षामा धेरै सुधार भइसकेको भन्दै उनले ४० वर्ष पहिलेको जस्तो चलचित्रमा देखाइएको तर्क गरे। समग्रमा चलचित्र राम्रो बनेको र एउटा सन्देश दिन खोजेको भन्दै उनले चलचित्रमा प्रस्तुत गरिएको समावेशी र गरिवीप्रति भने ऐक्यबद्धता रहेको जनाए। नेपाल शिक्षक महासंघकी अध्यक्ष कमला तुलाधरले चलचित्रमा कुनै एक पार्टीलाई मात्र देखाइनु प्रतिबिम्ब मात्रै भएकाले पूर्वाग्रह नभएको बताइन्। अहिले सरकारी विद्यालयका शिक्षकलाई नपढाउने, बसीबसी तलब खाने, राजनीतिमा सहभागी हुन्छन् भन्ने आरोप २०४० सालदेखि झेल्दै आएका छन्। यसलाई सुधार्नका लागि हामीले प्रयास गरिरहेका छौं। यसकारण अहिले धेरै सामुदायिक विद्यालय उदाहरणीय बनेका छन्, उनले भनिन्। चलचित्रका लेखक विकास सुवेदी आफै पनि शिक्षकका छोरा भएकाले सरकारी विद्यालयको शिक्षक नियुक्तिदेखि उपलब्धिसम्म जानकार भएकाले सोही कथाबस्तु देखिएको बताए। हामी नेपाललाई सिंहदरबारको वरीपरीबाट हेर्छौं। विशेषतः थानकोट पारीबाट वा साँगामाथिबाट मात्रै काठमाडौंलाई हेर्ने दृष्टिकोण जहिलेसम्म रहन्छ, तबसम्म एकात्मक राज्य संरचनाको राजनीतिमा प्रयोग गरिरहेको देखिन्छ। यसर्थ समग्र नेपाल समेटिनु पर्छ, उनले भने, हाम्रा जीवन, भूगोल र त्यहाँको भोगाइहरू बाहिर आउनु पर्छ। चलचित्र सामान्य विषय होइन। चार वटा गीत, द्वन्द्व र अन्त्यमा हिरोले बचाउने मात्रै होइन। चलचित्र साहित्यको उच्चतम बिन्दु हो, उनले भने। चलचित्रमा आमाको भूमिकामा रहेकी दिया मास्के काठमाडौंकी हुन्। तर, उनी कर्णालीको परिवेश र त्यहाँको जीवनशैली, भाषालगायतलाई अँगाल्न कठिन भए पनि कलाकार भएकाले हरेक भूमिकालाई निर्वाह गर्नुपर्ने बाध्यता भएको बताउँछिन्। फरक परिवेश अनुसारको नयाँ भूमिका, पात्र र बोलीचाली गाह्रै भए पनि रमाएर सिकें। म काठमाडौंमा नेवार परिवारमा हुर्केकी हुँ। आफ्नै संस्कार र भाषा बुझेकी मैले त्यहाँको परिवेशमा भिज्न सुटिङ अघि नै जुम्लाका स्थानीय महिलाबाट भाषा सिकें उनले भनिन्, उनीहरू नै मेरा गुरु हुन्। प्रकाशका निर्माता महेन्द्र अधिकारीले कर्णालीको कथामा लगानी गरेको बताए। मैले कर्णालीको सोचमा लगानी गरेको हो। यो सोच पवित्र छ। लगानी संधै नाफाका लागि मात्रै गरिँदैन, उनले भने। दिनेश राउतको निर्देशन रहेको चलचित्रमा प्रदीप खड्का, दिया मास्के, रेणु योगी, राजन खतिवडा, प्रकाश घिमिरेलगायतका कलाकारको अभिनय छ।"
प्रतिनिधिसभाका केही समितिका सदस्य हेरफेर,"काठमाडौं : प्रतिनिधिसभाको बैठकले विभिन्न समितिमा सदस्यको नाम हेरफेर गरेको छ। आइतबार बसेको बैठकमा सभामुख अग्निप्रसाद सापकोटाले प्रतिनिधिसभा नियमावली, २०७५ को नियम १७२ बमोजिम गठित प्रतिनिधि सभाअन्तर्गतको विभिन्न समितिमा सदस्यको नाम हेरफेर गरेका हुन्। जसमा सांसद महेन्द्रकुमारी लिम्बू महिला तथा सामाजिक समितिबाट कानून, न्याय तथा मानव अधिकार समितिमा, सरवत आरा खानम अर्थसमितिबाट कानून, न्याय तथा मानवअधिकार समितिमा मनोनयन भएका छन्। यस्तै सांसद प्रमिला राई अर्थ समितिबाट कानून, न्याय तथा मानवअधिकार समितिमा, कर्मा घले कानून, न्याय तथा मानवअधिकार समितिबाट महिला तथा सामाजिक समितिमा, जिपछिरिङ लामा विकास तथा प्रविधि समितिबाट राज्यव्यवस्था तथा सुशासन समितिमा र मीना पाण्डे राज्य व्यवस्था तथा सुशासन समितिबाट विकास तथा प्रविधि समितिमा मनोनयन गरिएको छ। सभामुख सापकोटाले प्रस्ताव गरेको प्रस्तावित हेरफेरलाई सभाले सहमति जनाएको छ। बैठकमा सांसद मीनबहादुर विश्वकर्माले प्रतिनिधिसभा नियमावली, २०७५ नियम १०५ र नियम १११ का प्रावधानको सीमा छोट्याउन नियमावलीको नियम निलम्बनको प्रस्ताव प्रस्तुत गरेका थिए। सो प्रस्तावलाई सांसदहरू रामकुमारी चौधरी र प्रमोद साहले समर्थन जनाए। नियम निलम्बनको प्रस्तावलाई बैठकमा बहुमतले स्वीकृत गरेको थियो।"
पर्यटक कुर्दै मकवानपुरगढी,"हेटौंडा : पर्यटकीय क्षेत्रका रूपमा परिचित मकवानपुरगढी पर्यटकको पर्खाइमा छ। मकवानपुरगढी गाउँपालिका२ मा अवस्थित ऐतिहासिक मकवानपुरगढी दरबार बागमति प्रदेश राजधानी हेटौंडाबाट १७२ किलोमिटर उत्तरपूर्वमा पर्छ। आधुनिक नेपालको स्थापना हुनुपूर्व मकवानपुर राज्यको रूपमा कायम रहेको बताइन्छ। यसले गण्डकी प्रदेशमा आधिपत्य जमाउन सफल सेन वंशीय शासनको ऐतिहासिक बिरासतको जीवन्त इतिहास पनि बोकेको छ। यसको परम्परागत तर, उन्नत वास्तुकलाको प्रतिरूप तत्कालीन समयको सामरिक महत्व तथा सुरक्षात्मक दूरदर्शिता झल्काउने अवशेषहरू अझै बाँकी छन्। नजिकै रहेकोे ऐतिहासिक ढुंगेगढी र रानीगुफाको पनि आफ्नै महत्व छ। यस क्षेत्रमा स्थानीय तामाङ र मगर संस्कृति झल्कने नाचँगानसहितको घरबास (होमस्टे)हरू पर्यटकको सेवामा तत्पर छन्। यस क्षेत्रमा घुम्न तथा बास बस्न आउने पर्यटकहरूका लागि कुनै पनि सेवाको अभाव हुन नदिन गाउँपालिकाको नेतृत्वमा स्थानीयबासीहरू तयार रहँदै आएका छन्। ऐतिहासिक, पुरातात्विक र सामरिक दृष्टिले यति धेरै महत्वपूर्ण मानिएकोे मकवानपुरगढीकोे संरक्षण एवम् ऐतिहासिक पक्षबारे जति चर्चा हुनुपर्ने हो, त्यो भने भएको पाइँदैन। जसका कारण यस क्षेत्र दिनप्रतिदिन संकटमा पर्नुको साथै पर्यटकहरूको आगमन न्यून बन्दै गइरहेको छ। देशैकै ठूलो गढीको रूपमा रहेको मकवानपुरगढी संस्कृति, पर्यटन तथा नागरिक उड्यन मन्त्रालयले घोषणा गरेको देशकै उत्कृष्ठ पर्यटकीय गन्तव्यको सूचिमा पनि समावेश भइसकेको छ। तर, प्रचारप्रसारको अभावमा ओझेलमा छ। स्थानीय तहको पूर्ण स्वामित्वमा रहेको मकवानपुरगढी परिसरमा विजय पार्क वंशीगोपालको मन्दिर, कालिका मन्दिर, सिद्धेश्वर महादेव मन्दिर र गुम्बा तथा स्तूपलगायतका धार्मिकस्थलहरू छन्। वंशीगोपालको मंगोलियन मुखाकृति भएको मूर्ति यहाँबाहेक नेपालमा अन्यत्र कहीँ पनि नभएको खोजकर्ताहरू बताउँछन्। दरबारको दक्षिणपूर्वमा सेन वंशीय राजासँग नाम जोडिएको जमिन रानीसेराको नामले परिचित छ। यस क्षेत्रबाट मकवानपुरगढी, सुकौरा, आमभञ्याङ, हर्नामाडी, पदमपोखरी, हेटौंडा उपमहानगरपालिका, बारा जिल्लाका केही स्थानहरूको दृश्यावलोकन गर्न सकिने भएकोले यहाँ चलचित्र छायाँकनको समेत संभावना छ। हरियाली तथा रमणीय वातावरणका साथै वनभोजका लागि टहरा, पानी, विद्युतको व्यवस्थापन मिलाइएको छ। यस क्षेत्रमा दैनिक सयौँको संख्यामा सिन्धुली, रामेछाप, ललितपुर, चितवन र भित्रि मधेशका जिल्लाहरूबाट पर्यटकहरू आउने गरेको भएपनि कोरोना महामारीको कारण लामो समयदेखि पर्यटकहरूको आगमन न्यून बन्दै गइरहेको वडा अध्यक्ष बखानसिंह पाख्रिन बताउँछन्। समुद्रीसतहबाट करिब ३ हजार ६ सय फिट उचाइमा महाभारत पर्वतको दक्षिणतर्फ करिब १ सय ३५ रोपनी क्षेत्रफलमा रहेको मकवानपुरगढीको पश्चिमतर्फ सानोगढी छ, जहाँ तत्कालीन सेन वंशीय राजाका सेनाहरू शैन्य अभ्यास गर्दथे। त्यसैगरी २ किलोमिटर पूर्वउत्तरतर्फ ढुंगेगढी रहेको छ, जहाँ शिद्धेश्वर महादेवको मन्दिर छ। मूल गढीको सुरक्षाका लागि चारैतर्फ करिब २५ फिट अग्लो पर्खाल लगाइएको छ। पर्खालको चौडाइ करिब ४ फिट छ भने पर्खाल वरपर १० फिट गहिरो खाडलले गढी दरबारलाई त्यतिबेला थप सुरक्षा प्रदान गरेको थियो। जुन अहिले पनि देख्न सकिन्छ। पूर्वपश्चिम फैलिएको यस गढीमा राजपरिवार बस्ने दरबार जुँगे दरबारका नामबाट परिचित छ। २५६ वर्षअघि इष्ट इण्डिया कम्पनी (भारतीय) सेनालाई मकवानपुर राज्यले पराजित गरेको खुसियालीको स्मरणमा प्रत्येक बर्ष माघ १० गते यहाँ विजय उत्सव मनाउन पनि थालिएको छ। मकवानपुरगढीमा सेन वंशका प्रथम राजा मुकुन्द सेनदेखि अन्तिम राजा दिग्बन्धन सेनसम्मका ७ पुस्ताले शासन संचालन गरेको खोजकर्ताहरूले उल्लेख गरेका छन्। सेनहरूको वंशावलीअनुसार १५०० साल तिर खाम सेन नाम गरेका राजाले पाल्पामा राज्य खडा गरेर सेन वंशको शुरुआत गरेका हुन्। मुकुन्द सेन तीनै खाम सेनका पनाति हुन्। खाम सेनका छोरा चन्द्र सेन, चन्द्र सेनका छोरा रुद्र सेन र रुद्र सेनका छोरा मुकुन्द सेन भएको उक्त वंशावलीमा उल्लेख छ। २०२७ सालमा पुरातत्व विभागले बनाएको सरकारी टोलीले यहाँको वस्तुस्थिति, शिलालेख, ताम्रपत्र आदिको अध्ययन गरेर सरकारलाई बुझाएको प्रतिवेदनमा तुला सेनले मकवानपुरगढी निर्माण गरेर राज्य सम्हालेको उल्लेख गरिएको छ। तुला सेनपछि यहाँ दलभञ्जन सेन, गजपति सेन, चन्द्र सेन, रुद्र सेन राजा भएको उल्लेख छ। मुकुन्द सेनले राजकाज त्यागी सन्यास धारण गर्ने क्रममा सेन राज्यलाई आफ्ना चार भाइ छोरा र दुई भाइ नातिहरूलाई बाँडिदिएपछि कान्छा छोरा लोहाङ सेनको भागमा मकवानपुर पर्न गएको थियो। १६१० सालमा लोहाङ सेनले आफ्ना पुर्खा तुला सेनले निर्माण गरेको किल्ला रहेको मकवानपुरगढीलाई नै आफ्नो राजधानी बनाएर स्वतन्त्र मकवानपुरको राजा भएका थिए। पृथ्वीनारायण शाहले विवाह गरेको २५ वर्षपछि अर्थात् ९ भदौ १८१९ मा गोर्खाली सेनाले मकवानपुरलाई आफ्नो अधिनमा लिएको इतिहासमा उल्लेख छ। त्यसलगत्तै राजा दिग्बन्धन भागेर सिन्धुलीको हरिहरपुरगढी पुगेका थिए। पृथ्वीनारायण साहको फौजले हरिहरपुरगढी पनि अधिनमा लिएपछि उनी भारतको बंगाल पुगेर त्यहाँका बादशाह मीर कासिमसँग गुहार मागेको र बादशाहले गोरखालीविरुद्ध लड्न युरोपेली मूलका गुरगीन खाँको नेतृत्वमा अत्याधुनिक हातहतियारसहित तीन हजारभन्दा बढी सेना पठाएको इतिहासमा उल्लेख छ। खाँको नेतृत्वमा हतियारसहित आएका विदेशी सेनालाई पृथ्वीनारायण शाहको गोर्खाली सेनाले विसं १८१९ माघ १० गते पराजित गरेको थियो। सोही दिनको स्मरणमा मकवानपुरगढीमा प्रत्येक माघ १० गते विजयोत्सव मनाउने प्रचलन छ। त्यसबेला पृथ्वीनारायण शाहको फौजले आफ्नो भन्दा झण्डै ४ गुणा ठूलो विदेशी फौजलाई पराजित गरी ठूलो परिणाममा हातहतियार समेत कब्जा गरेका थिए। कब्जा गरिएका गोलीगठ्ठा र तोप २०५६ सालसम्म मकवानपुरगढीमै रहेको र त्यसपछि तत्कालीन शाही सेनाले गढीबाट उठाएर हेटौंडास्थित सुपारेटार व्यारेकमा ल्याएको मकवानपुरगढी गाउँपालिकाका प्रमुख प्रशासकीय अधिकृत रामकुमार पुडासैनीले जानकारी दिए। मकवानपुरगढी दरबार परिसरमा रहेको वंशीगोपालको मन्दिरभित्र कृष्ण भगवानको मूर्तिलाई फलामको साङ्लाले बाँधेर राखेको देख्न सकिन्छ। मूर्तिलाई के कारणले बाँधेर राखिएको हो भन्ने बारे यकिन जानकारी नभएपनि यसको रोचक किंवदन्ती छ। भक्तजनहरू एकाबिहानै पुजाआजाको लागि पुग्दा कृष्ण भगवानको पाउभरी तोरीको फुल टाँसिएको देखिन्थ्यो। दैनिक रूपमा कृष्णको मूर्तिको पाउँमा तोरीको फूट टाँसिएको घटनाले पूजारी समेत चकित भए। पुजारीले चियोचर्चो सुरु गरे। भगवान कृष्ण त्यहाँबाट राति बाहिर जाने र बिहानमात्रै फर्कने गरेको तथ्य पुजारीले पत्ता लगाए। त्यसैले भगवान् मन्दिर छाडेर जाँदा अनिष्ट आइपर्ला भनेर उनलाई भत्तजनहरूले बाँधेर राखेको बताइन्छ। मन्दिर मुन्तिर लामो गुफा पनि छ। त्यही गुफाबाट कृष्ण ओहोरदोहोर गर्थे भन्ने मान्यता रहेको छ। त्यतिबेला चितवनमा प्रशस्त तोरी खेती हुन्थ्यो। कृष्ण चितवनमा पुगेर तोरीमा विचरण गरी फर्केर आउँथे भन्ने किंवदन्ती छ। दरबार परिसरमा सेन वंशका राजाले सुनका असर्फी गाडेर राखेको विश्वास गरिन्छ। तर, त्यसको उत्खनन् र थप अनुसन्धान भएको छैन। त्यस्तै दरबार परिसरभित्र ठूलो खाडल छ, जहाँ सेन वंशका राजाले अपराधीलाई अपराधको प्रकृति हेरेर खाडलमा हालेर दण्ड दिन्थे भन्ने जनविश्वास छ। तर, केही खोजकर्ताहरूले भने सो खाडल अपराधीलाई दण्ड दिने नभइ पानी भण्डारण गर्ने खाडल भएको बताउँदै आएका छन्। यो अध्ययन हुन बाँकी छ। मकवानपुरगढी गाउँपालिकाको गौरवको आयोजनामा ऐतिहासिक मकवानपुरगढी दरबार समावेश भएको छ। तीनै तहको सरकारको पहलमा यस क्षेत्रको संरक्षण र विकास गर्न सके यहाँ पर्यटनको प्रचुर संभावना छ। गाउँपालिकाले सेन वंशीय राजाको सेतो हात्तीको प्रतिमासमेत निर्माण गरेको छ। दरबार परिसरमा नेपालको नक्सा सहित झण्डोत्तोलन गरिएको छ। गाउँपालिकाकै १० लाख रूपैयाँ बजेटमा गत आर्थिक वर्षमा मुख्य सडकबाट दरबार क्षेत्रसम्म जाने कच्ची सडक सुधार गरिएको गाउँपालिकाका प्रमुख प्रशासकीय अधिकृत पुडासैनीले जानकारी दिएका छन्। पालिकाले विजय पार्कको स्तरोन्नती गर्नुको साथै यस क्षेत्रमा ऐतिहासिक संग्राहलय निर्माण गर्ने तयारी गरिरहेको जनाएको छ। स्थानीय जनता र वाह्य लगानीकर्तालाई लगानी गर्न उत्प्रेरित गराउँदै होमस्टे तथा ठूला होटल संचालनमा ल्याई आन्तरिक आयमा अभिबृद्धि गरिने गाउँपालिकाको लक्ष्य रहेको छ। गाउँपालिका आफ्नो क्षेत्रमा रहेको मनकामना मन्दिर, ढुंगेगढी, आनन्द पार्क, विजय पार्क, रानीबास एग्रो टुरिजम तथा बुढिचौरको ऋषेश्वर गुफाको स्तररोन्नती गर्दै पर्यटकीय गन्तव्यको रूपमा विकास गरिने र एकीकृत पर्यटनको गुरुयोजना तयार गरी प्रदेश र केन्द्रीय सरकारसँग साझेदारी गर्दै सहयोगी दातृ निकायसमेतको खोजी गरी थप विकास र संरचना निर्माणको लागि चालु आर्थिक वर्षमा बजेट विनियोजन गरिएको जनाएको छ।"
उम्मेदवारले पालना गर्दैनन् आचारसंहिता,"काठमाडौं : निर्वाचन आयोगले कडा अचारसंहिता बनाउँछ। तर, दल, तिनका नेता र उम्मेदवार अधिकांशले त्यसको पालना गरेको पाइँदैन। आयोगले स्पष्टीकरण पजि सोध्छ। तर, सबैको जवाफ भने बनावटि, तथ्यहीन र यथार्थभन्दा टाढाको आउँछ। आयोगले त्यसलाई कहिले पनि गहिरो अनुसन्धान गरेको पाइँदैन। मंसिर ४ गते प्रदेशसभा र प्रतिनिधिसभा निर्वाचन हुँदैछ। आयोगले आचारसंहितामार्फत सम्पत्ति विवरणमा कडाइदेखि चुनावी भोजभतेरमा अंकुश लगाएको छ। आचारसंहिता कार्यान्वयनको सवालमा आयोगले कडा कदम चाल्न नसकेको भनेर चौतर्फी प्रश्न उठ्दै आएको छ। स्थानीय निर्वाचनमा १ लाख ४५ हजार १३ जना उम्मेदवार थिए। आचारसंहिता धेरथोर नमिच्ने कोही थिएन। जबकि ७८ वटा घटनामा मात्रै आयोगको ध्यान पुग्यो। त्यो पनि मतदाताले उजुरी गर्दा र संचारमाध्यमले बाहिर ल्याउँदा। स्पष्टीकरण सोधेर आयोगले कारबाहीको फाइल खडा गर्दै मौनता साध्यो। प्रदेशसभा र प्रतिनिधिसभा निर्वाचनका लागि आचारसंहिता कडा बनाइएको आयोगका आयुक्त रामप्रसाद भण्डारी बताउँछन्। विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं, उनी भन्छन्, २०७४ को स्थानीय चुनावभन्दा हालै सम्पन्न भएको निर्वाचन राम्रो ढंगबाट सम्पन्न भयो भन्ने प्रतिक्रिया आएको छ। आचारसंहिता पनि असाध्यै राम्रो ढंगबाट कार्यान्वनमा आयो भन्ने छ। नेपाल पत्रकार महासंघका पूर्वअध्यक्ष धर्मेन्द्र झा शान्तिपूर्ण, मर्यादित र व्यवस्थित बनाउन निर्वाचन आचासंहिता पालन हुनैपर्ने बताउँछन्। यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नु पर्छ, उनले भने, आचारसंहिताले सहज मतदान र मताधिकारको रक्षा पनि गरिरहेको हुन्छ। यसले धेरैभन्दा धेरै मतदातालाई मतदानमा सहभागी गराउन उपयुक्त वातावरण निर्माण गर्छ। आचारसंहिता लागू नहुँदा निर्वाचन अशान्त भएर लोकतन्त्र संस्थागत गर्न चुनौती थपिन सक्नेबारे सबै पक्ष सचेत हुनुपर्ने उनी सुझाउँछन्। मतदान गर्न सुरक्षा महसुस नभए गलत प्रतिनिधि आउन सक्छ। त्यसले लोकतन्त्र कमजोर बनाउँछ, उनले भने, मतदानमा सहभागीको बढ्ने संख्याले समग्रमा लोकतन्त्रलाई संस्थागत गर्न सघाउँछ। आयुक्त भण्डारीका अनुसार अबको निर्वाचनमा आचारसंहिता कार्यान्वयनका लागि आयोगले अनुगमन समितिसमेत बनाइएको छ। केन्द्रीय, जिल्ला र निर्वाचन क्षेत्रस्तरीय अनुगन समितिको आवधारण अघि बढाइएको छ। त्यसमा फरक ढंगका मान्छेहरू राखिएको छ। मुख्य निर्वाचन अधिकृतले अनुगमन गर्न भ्याउनु हुन्न भने हामीले अनुगमनमा लागि प्रमुख जिल्ला अधिकारीलाई सहसंयोजकका रूपमा तोकिएको छ। किन हुँदैन आचारसंहिता कार्यान्वयन ? एकातिर आयोगले स्पष्टीकरण सोध्छ र अर्कोतिर जवाफ दिँदै गरौंला नि ! भन्ने मानसिकता राजनीतिक दल र तिनका उम्मेदवारमा डर लाग्दो ढंगबाट भइरहेको छ। जसका कारण निर्वाचन नै बिथोलिएको अवस्था उदयपुर र बाजुरा जस्ता कयौं स्थानमा देखियो। पछि त्यहाँ पुनः मतदान नै गराउनुपर्ने निर्णयमा आयोग पुगेको थियो। आचारसंहिता लागू गर्ने खालको संरचना र क्षमता बनिनसकेकोले आयोगमाथि चौतर्फी प्रश्न उठिरहेको पूर्वप्रमुख निर्वाचन आयुक्त भोजराज पोखरेल बताउँछन्। आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता भने कमजोर छ, उनी भन्छन्, स्पष्टीकरण भनेको त कारबाही प्रक्रियाको बिन्दु हो। आयोगले अहिलेसम्म कारबाहीको प्रक्रियामा जान सकिरहेको छैन। आचारसंहिता उल्लंघन गर्दा पछिसम्म प्रभाव पर्ने खालको कारबाही आयोगले कसैलाई गरेको सुनिएको छैन। आचारसंहिता उल्लघंनको अवस्था हेरेर चुनावमा उठ्न नपाउनेसम्मकोे कारबाही हुनुपर्छ। अनि मात्रै आचारसंहिता मिच्नेहरू हच्किन्छ, पूर्वप्रमुख निर्वाचन आयुक्त पोखरेल भन्छन्। अर्कोतर्फ आचारसंहिता स्पष्ट नहुँदा कार्यान्वयमै समस्या आउने गरेको छ। हाम्रो अचारसंहिता स्वंयम आचारसंहिता हो कि कानुन हो ? त्यसैमा कन्फुयुजन छ, उनी भन्छन्, कानुनमा भएको सबै कुराहरूसँगै द्वन्द्वात्मक प्रवधानलाई पनि आचारसंहितामा राखिएको हुन्छ। यसकारण किन आयोगले आचारसंहिता कार्यान्वयन गर्न नसकिरहेको पूर्वप्रमुख निर्वाचन आयुक्त पोखरेललले उल्लेख गरे। आचारसंहितामा भएका प्रवधानहरूको पालना नगर्दा उम्मेदवारको उम्मेदवारी खारेज हुन्छ। जितिसकेको पदसमेत जान सक्छ। तर, आचारसंहिता यति विस्तार र विस्तृत भयो कि जसका लागि निर्देशित भएर बनाइएको छ उही नै उसको उल्लघंन गर्ने अभियानमा (केही अपवादबाहेक) लाग्ने गरेको छ। अर्थात् आयोगले कडा रूपमा कारबाही गर्न सकेको छैन। आचारसंहितामा कानुनबाट कारबाही हुने कुराहरूलाई एकै ठाउँमा मिसाउन नहुनेतर्फ आयोग सचेत बन्नुपर्ने उनी बताउँछन्। आचारसंहिता पालना नगर्ने पात्रहरूको प्रवृत्तिलाई ख्याल नगर्दा आयोगमाथि प्रश्न उठिरहेको छ। आचारसंहिता उल्लघंन गर्ने र जसरी पनि चुनाव जित्ने पात्र र प्रवृत्ति बढ्यो। जसरी पनि जित्नुपर्ने मनिस्थितका पात्रहरू छन्। आचारसंहिता कार्यान्वयन गरेर कारबाही गर्न नसक्दा त्यसको मारमा आयोग पर्दै आएको पूर्वप्रमुख निर्वाचन आयुक्त पोखरेलको भनाइ छ। पोखरेलका अनुसार आयोगले आचारसंहिता बनाउने र कार्यान्वयनको जिम्मा राजनीतिक दलहरूलाई नै दिँदा राम्रो हुन्छ। चुनाव एक प्रकारको खेल हो। खेलको नियम राजनीतिक दलहरूलाई बनाउन दिनुपर्छ। नियम कसरी पालना गर्नुपर्छ र त्यसको प्रक्रिया कसरी बनाउँछन् ? उनीहरूलाई नै छोडिदिनुपर्छ, उनले भने । विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं । रामप्रसाद भण्डारीनिर्वाचन आयुक्त, निर्वाचन आयोग आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता कमजोर छ। आयोगले कारबाहीको प्रक्रियामा जान सकिरहेको छैन। भोजराज पोखरेलपूर्वप्रमुख निर्वाचन आयुक्त, निर्वाचन आयुक्त यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नुपर्छ । धर्मेन्द्र झापूर्वअध्यक्ष, नेपाल पत्रकार महासंघका"
भेरी अस्पताल परिसरमा ब्लड बैंक बन्ने,"नेपालगन्ज : नेपाल रेडक्रस सोसाइटी बाँके शाखाले ब्लड बैंकका लागि नेपालगन्जमा अत्याधुनिक भवन बनाउने भएको छ। भौतिक पूर्वाधार तथा यातायात मन्त्रालयको ३ करोड सहयोगमा भेरी अस्पताल परिसरमा रहेको रेडक्रसको क्षेत्रीय रक्तसञ्चार केन्द्र रहेकै स्थानमा लिफ्टसहितको ५ तले भवन बनाउन लागेको हो। रेडक्रस सोसाइटीको ६०औं स्थापना दिवसका अवसरमा आइतबार ब्लड बैंक परिसरमा आयोजित कार्यक्रममा भौतिक पूर्वाधार तथा यातायात मन्त्री मोहम्मद इस्तियाक राईले मन्त्रालयले बजेट विनियोजन गरेको खुलासा गरेका हुन्। मन्त्रालयको मातहतमा रहेको निर्माण व्यवसाय विकास परिषद्का अध्यक्षसमेत रहेका मन्त्री राईले गत १३ भदौको परिषद् बैठकबाट निर्णय गराएर ब्लड बैंकको भवन निर्माणमा सहयोग गरेका हुन्। कार्यक्रममा मन्त्री राईले भनेका थिए, यो रकम मन्त्रालयको काम गर्ने हरेक ठेकेदारले प्रतिठेक्काबापत ००१ प्रतिशत रकम सामाजिक उत्तरदायित्वका लागि खर्च गर्न छुट्ट्याएका हुन्छन्। ब्लड बैंकको भवन जीर्ण रहेको थाहा पाएपछि हामीले सहयोग गरेका हौं। तीन करोड रुपैयाँबाट ५ लाख रुपैयाँ डीपीआर निर्माणमा खर्च हुने र बाँकी २ करोड ९५ लाख रुपैयाँमा भवन निर्माण हुने मन्त्रालयका उपसचिव पशुपतिबाबु पुरीले गत १४ भदौमा सडक डिभिजन कार्यालय नेपालगन्जलाई पत्राचार गरेको पत्रमा उल्लेख छ। भेरी अस्पतालको एक कट्ठा जग्गामा निर्माण गरिएको रेडक्रसको क्षेत्रीय रक्तसञ्चार केन्द्रको भवन साँघुरो भएको छ। भेरीकै जग्गामा ब्लड बैंकको ठीक पूर्वतिर मूल सडकसँग जोडेर बनाएका सटर भेरी अस्पतालले भत्काउने भएपछि रक्तसञ्चारका लागि कोठाको अभाव हुँदै थियो। ब्लड बैंकको नयाँ भवनले त्यो अभाव पूरा गर्नेछ। यो ब्लड बैंकले जिल्लामा खुलेका सबै अस्पतालका लागि रक्तसञ्चार सेवा दिँदै आएको छ। लुम्बिनी प्रदेश सरकारले भेरी अस्पतालमा पनि रगत निःशुल्क गरेको छ। प्रदेश सरकारले प्रदेश निःशुल्क रक्तसञ्चार व्यवस्थापन कार्यविधि२०७८ पारित गरेर नेपाल रेडक्रस सोसाइटीले रक्तसञ्चार सेवाबापत लाग्ने शुल्कमा ९ सय ५० रुपैयाँ शोधभर्ना गर्ने गरी भेरी अस्पतालमा यो व्यवस्था गरेको हो। सरकारले १ साउनदेखि लुम्बिनी प्रादेशिक अस्पताल बुटवल र राप्ती प्रादेशिक अस्पताल दाङमा रक्तसञ्चार सेवा निःशुल्क गरेको थियो। संघीय सरकारको मातहतमा रहेको केन्द्रीय स्तरको अस्पताल भेरीलाई पनि प्रदेश सरकारले यो सुविधा दिएको छ। भेरी अस्पताल नेपालगन्जका प्रमुख मेडिकल सुपरिटेन्डेन्ट डाबद्री चापागाईं र नेपाल रेडक्रस सोसाइटी बाँके शाखाका मन्त्री अजिज अहमद सिद्धिकीले आइतबार निःशुल्क रक्तसञ्चारसम्बन्धी सम्झौतामा हस्ताक्षर गरेका थिए। सम्झौता लगत्तै बर्दियाको ठाकुरबाबा नगरपालिका५ तकियाका देवीराम थारूले आफ्नी बिरामी पत्नीका लागि निःशुल्क रगत लिएका थिए। संघीय सरकारका भौतिक पूर्वाधार तथा यातायातमन्त्री मोहम्मद इस्तियाक राईले चौधरीलाई पहिलो निःशुल्क रगत उपलब्ध गराएका थिए। सम्झौतापत्रमा रेडक्रसले प्रतियुनिट रगतबापत भेरी अस्पतालबाट ९ सय ५० रुपैयाँ शोधभर्ना पाउने उल्लेख छ। यो रकम भेरी अस्पताललाई प्रदेश सरकारले उपलब्ध गराउनेछ। नेपाल रेडक्रस सोसाइटी बाँके शाखाको क्षेत्रीय रक्तसञ्चार केन्द्रका प्रमुख उपेन्द्र रेग्मीका अनुसार यसअघि बिरामीले १ हजार रुपैयाँ तिरेर प्रतियुनिट रगत लिने गरेका थिए। ब्लड ग्रुप छुट्ट्याउनु पर्दा ५० रुपैयाँ र हेमोग्लोबिन परीक्षण गर्दा पनि ५० रुपैयाँ तिर्नुपर्नेछ। यो रकम पनि भेरी अस्पतालले नै भेरीलाई भुक्तानी गर्नेछ। रगत लगेर फिर्ता भएको अवस्थामा भने प्रतियुनिट ४ सय ५० रुपैयाँ पनि ब्लड बैंकले भेरीबाट पाउनेछ।"
"एक स्थानीय तह, एक अस्पताल अभियान अलपत्र","ओखलढुंगा : संघीय सरकारको एक स्थानीय तहमा, एक अस्पताल निर्माण गर्ने योजना अलपत्र परेको छ। ओखलढुंगाका काम थालेका ६ मध्ये एक तहमा मात्रै अस्पताल निर्माण सम्पन्न भएको छ। अधिकांशको २ वर्षे अवधिमा जगसमेत हालिएको छैन। कतै काम थालेर रोकिएको छ भने कतै जग्गा नै यकिन नभई डीपीआर निर्माण गरी अलपत्र पारिएका छन्। ८ स्थानीय तहमध्ये ७ स्थानीय तहमा प्राथमिक अस्पताल निर्माण गर्ने गरी संघीय सरकारले २ वर्ष पहिले बजेट व्यवस्था गरेको थियो। मानेभञ्ज्याङ गाउँपालिकाले जग्गाको यकिनै नगरी डिपीआरमा बजेट खर्च गरेर निर्माण कार्य नै अघि बढाएको छैन भने सिद्धिचरणमा जिल्ला अस्पताल भएकाले योजना परेको थिएन। बाँकी ६ स्थानीय तहमध्ये ५ तहले ठेक्का लगाएर काम थालेका थिए। यीमध्ये डीपीआरमा समस्या देखिएपछि मोलुङ गाउँपालिका र सुनकोसी गाउँपालिकामा अस्पताल भवन निर्माणको काम रोकिएको हो। जग सम्याएपछि काम रोकिएको छ। स्वास्थ्य मन्त्रालयले अस्पतालका लागि आवश्यक मापदण्डअनुसार डीपीआर नभएको भन्दै संशोधन नभएसम्म रोक्न लगाएको हो। मोलुङ गाउँपालिकामा भ्याटसहित ४ करोड ३२ लाख ६६ हजार २ सय ६५ रुपैयाँमा ठेक्का लागेको थियो। डीपीआरको कमजोरीलाई सुधार नगरेसम्म काम सुरु नगर्न सात बुँदामा स्वास्थ्य मन्त्रालयले पत्राचार गरेपछि काम रोकिएकै सात महिना भयो। मास्टरप्लानमा सेटब्याक, अस्पताल भवन बनाउन कायम गरिने जगको लेभल स्पष्ट देखाइ शव गृह र अस्पतालजन्य फोहोर व्यवस्थापन क्षेत्र जस्ता ठाउँहरू उल्लेख गर्नुपर्ने, डीपीआर तयारकर्ताले आउट टेम्प्लेटमा डिजाइनरको नाम, इन्जिनियरिङ परिषद्को दर्ता नम्बर र सम्पर्क नम्बरसम्म राख्नुपर्ने मन्त्रालयको पत्रमा उल्लेख छ। डीपीआरको जिम्मा पाएका एबीआर कन्सल्टेन्सीले वास्तविक स्थलगत सर्वेक्षण नगरी डीपीआर तयार गरेको अनुमान गरिएको छ। हुनुपर्ने मापदण्ड पूरा नगरी उनीहरूले डीपीआर गाउँपालिकालाई बुझाएका थिए। त्यसैको आधारमा ठेक्का लगाइएको थियो। १५ लाख रुपैयाँ खर्च गरेर बनाइएको डीपीआर संशोधन गर्ने र मन्त्रालयले स्वीकृत दिने काम भएको छैन। हालै निर्वाचित गाउँपालिका अध्यक्ष उत्तम राईले यसलाई तुरुन्तै निर्माणको प्रक्रियामा लैजान पहल गर्ने बताए। सुनकोसी गाउँपालिकामा पनि जग हालेर अस्पताल भवनको काम अलपत्र छ। ५ करोड २९ लाख रुपैयाँमा ठेक्का लागिसकेको भवनको काम जग सम्याएर पिलरका लागि खाल्डो खनिसकेर रोकिएको हो। डीपीआर फेरबदल गर्नुपर्ने भएर काम रोकिएको बताए पनि पालिकाले डिपीआर फेरबदल र निर्माणको प्रकृया अघि बढाउन पहल गरेको छैन। मानेभन्ज्याङ गाउँपालिकामा त जग्गाको यकिनै नभई डीपीआरको काम भएको छ। एकै स्थानमा कम्तीमा ७ रोपनी क्षेत्रफल जग्गा अस्पताल निर्माणका लागि चाहिने भए पनि जग्गा टुंगो नलागी डीपीआर निर्माण गरिएको हो। जग्गाबिनै बनेको डीपीआरमा अहिले पालिकाले अस्पताल बनाउने कार्यअघि बनाउने कुनै प्रक्रिया थालेको छैन। त्यसैगरी, लिखु गाउँपालिकामा सबै प्रक्रिया पूरा गरी भ्याटसहित ७ करोड २३ लाख ८२ हजार ९ सय ९४ रुपैयाँमा गौराबंगलामुखी जेभीले ठेक्का लिए पनि हाल सम्म २० प्रतिशत मात्र काम सकिएको लिखु गाउँपालिकाका इन्जिनियर रविकान्त झाले बताए। स्थानीय तहको स्वास्थ्य क्षेत्रभन्दा अन्यत्रै चासो देखिएकाले स्वास्थ्यका संरचना, उपकरण तथा जनशक्ति व्यवस्थापनका काम लथालिंग भएकाले नागरिकले स्वास्थ्य सेवा नपाउने अवस्था आएको स्थानीयको आरोप छ। काम थालेका दुई स्थानीय तहहरू चिशंखुगढी र खिजिदेम्बामा भने सन्तोषजनक रूपले ५ शड्ढयाको अस्पताल निर्माणको काम अघि बढेको छ। चिशंखुढीको अस्पताल समय अगावै निर्माण सकेर हस्तान्तरण भएको गाउँपालिका अध्यक्ष निशान्त शर्माले बताए। उनले भने, तोकिएभन्दा अगावै भवन निर्माण सम्पन्न भई हस्तान्तरण भएको छ। अब उपकरण तथा जनशक्ति व्यवस्थापन गरेर अस्पताल सञ्चालनमा ल्याउन सकिन्छ। स्थानीय तहमा स्रोत कम भएकाले अस्पतालका लागि जनशक्ति तथा उपकरण व्यवस्थापनमा संघीय र प्रदेश सरकारले पनि बजेट व्यवस्थापन गर्नुपर्ने उनले माग गरे। त्यस्तै, खिजिदेम्बाको अस्पताल पनि निर्माणको अन्तिम चरणमा छ। हस्तान्तरण मात्रै बाँकी रहेको पालिकाले जनाएको छ।"
राजमार्ग भासिने समस्या झन् जटिल,"तानसेन : सिद्धार्थ राजमार्गको बुटवलतानसेन सडकखण्डमा सडक भासिने समस्या जटिल बन्दै गएको छ। हरेक वर्ष सडक भासिदा यो राजमार्गको यात्रा असुरक्षित बन्दै गएको हो। तिनाउ गाउँपालिकामा चार दिनअघि भासिएको सडकको भित्तामा डाइभर्सन गरेर एकतर्फी रूपमा सडक सञ्चालनमा आएको छ। सिद्धार्थ राजमार्गको पाल्पाबुटवल सडकखण्डको विभिन्न स्थानमा सडक भासिने समस्या बढ्दो छ। पाल्पा बुटवल सडक खण्डको तिनाउँ गाउँपालिका५ हिउँदै खोलामा ६० मिटर सडक पूर्ण रूपमा भासिदा बुटबलतानसेनको यात्रा जोखिमपुर्ण बनेको छ। सडकको तल्लो भाग बग्ने समस्या छ। यसले अस्थायी रूपमा निर्माण भएको सडक पानी परेमा पुनः बग्ने खतरा रहेको छ। पाल्पाबुटवल सडकखण्डको चौबीस माइल, हिउँदे खोला, झुम्सा, र दोभान क्षेत्रमा विगत वर्षदेखि सडक भासिदै आएको छ। चुरेको कमजोर भूभाग र सडकमा क्षमताभन्दा बढी भारवहनयुक्त सवारीसाधन सञ्चालन हुँदा समयसमयमा पाल्पाबुटवल सडकखण्ड भासिदै आएको प्राविधिकहरू बताउँछन्। हिउँदेखोलामा भासिएको क्षेत्रको सडक पाँच सय मिटर तलदेखि नै भासिदै गएको छ। सडक भासिदा मानवीय क्षति नभए पनि यात्रुहरूले दुःख पाएका छन्। सिद्धार्थ राजमार्ग दक्षिणदेखि उत्तर जोड्ने प्रमुख राजमार्ग लुम्बिनी प्रदेशको अस्थामी मुकामदेखि गण्डकी प्रदेशको राजधानी जोड्ने सडक रहेकोले सवारीसाधनको चाप उच्च रहेको छ। सिद्धार्थ राजमार्गबाट पाल्पा, गुल्मी, स्याङजा, कास्की, पर्वत बाग्लुङ, म्याग्दी, मुस्ताङलगायत जिल्लासम्म आवतजावत तथा खाद्यान्न ढुवानी हुँदै आएको छ। भासिएको सडक क्षेत्रमा पानीको मूल रहेको, मूलको सही व्यवस्थापन गरेर मात्र सडक निर्माण दिगो हुने सडक व्यवस्थापनमा खटिएका तिनाउ गाउँपालिकाका अध्यक्ष प्रेम श्रेष्ठले बताए। सिद्धार्थ राजमार्गको बुटवल चिडियाखोलादेखि वृन्दावन बाँसटारीसम्म निकै जोखिम सडक क्षेत्र भएकोले जुनसुकै समयमा पनि दुर्घटनाको जोखिम रहेको सवारी चालकहरूको भनाइ छ। चालक केशरबहादुर थापाले आफूहरूले जोखिम मौलेर सवारी चलाउँदै आएको बताए। वर्षाको समयमा सडक भासिने, पहिरो खस्ने समस्यामा रहेको पाल्पाबुटवल सडकमा हिउँदको सिद्धबाबा क्षेत्रमा धुले पहिरो र ढुंगा खस्ने कारण यात्रा जोखिमपूर्ण रहेको हो। करिब १ महिनादेखि सामान्य रूपमा भासिदै गएको सडक केही दिनअघि अवरुद्ध भई सामान्य मर्मतपछि सञ्चालनमा आएको थियो। भासिएको सडकलाई पुनः सञ्चालनमा ल्याइएको डिभिजन सडक कार्यालय पाल्पाका सूचना अधिकारी महेश्वर लम्सालले बताए। गण्डकी र लुम्बिनी प्रदेशको राजधानी जोड्दै र नेपालको भारतीय प्रमुख व्यापारिक नाका सुनौली सडकलाई जोड्ने सिद्धार्थ राजमार्गको पाल्पाबुटवल खण्ड सबैभन्दा जोखिम रहेको छ । १२ महिना चिन्तित बनाउने सडकलाई सुरक्षित सडक बनाउन सुरुङमार्ग निर्माणको प्रक्रिया सुरु भएको छ। मुख्य जोखिम क्षेत्र सिद्धबाबा पहाडमा सुरुङ निर्माणका लागि निर्माण कम्पनीसमेत छनौट भइसकेको छ। निर्माणको काम भने अझै सुरु भएको छैन।"
उम्मेदवारमा जघन्य अपराधदेखि भ्रष्टाचारका आरोपितसम्म सिफारिस,"काठमाडौं : जघन्य अपराधमा मुछिएका नेता मोहम्मद अफताब आलम थुनामा छन्। तर, उनको नाम अबको चुनावमा उम्मेदवार बन्ने सूचीमा चढेको छ। कांग्रेसको रौतहट क्षेत्र नम्बर २ कार्यसमितिले प्रतिनिधिसभा उम्मेदवारका लागि आलमको मात्रै नाम सिफारिस गरेको कांग्रेस मधेस प्रदेशका प्रचार विभाग प्रमुख नीतिशकुमार गुप्ताले बताए। उहाँको पक्षमा यहाँ जनलहर व्यापक छ। उहाँको नाम पहिला आयो। त्यसपछि अरूको आएन, गुप्ताले भने, त्यसैले एकल नाम सिफारिस भएको हो। आलम यसअघि रौतहट क्षेत्र नम्बर २ बाटै प्रतिनिधिसभा सदस्य निर्वाचित भएका थिए। उनी बम विस्फोटमा संलग्न रहेको र घाइतेलाई जिउँदै इँटाभट्टामा हालेको आरोपमा पक्राउ परेपछि उनको सांसद पद निलम्बनमा छ। पहिलो संविधानसभा निर्वाचनको एक दिनअघि २०६४ चैत २७ गते शेख इद्रिसको घरमा बम पडकएको थियो। उक्त घटनामा २४ वर्षका त्रिलोकप्रताप सिंह र २२ वर्षका ओसी अख्तरले ज्यान गुमाएका थिए। उक्त घटना लुकाउन विस्फोटका घाइतेलाई जिउँदै इटाभट्टामा जलाएको आरोप आलमविरुद्ध लागेको छ। श्रीनारायण सिंह र रोक्साना खातुनले आलमसहित महताब आलम, मोविन आलम, शेख भदई र शेख सरोजविरुद्ध किटानी जाहेरी दिएका थिए। त्यसकै आधारमा प्रहरीले आलमलाई २०७६ असोजमा पक्राउ गरेको थियो। कांग्रेसले नै भ्रष्टाचार मुद्दा खेपिरहेका विजयकुमार गच्छदारलाई पनि उम्मेदवार सिफारिस गरेको छ। सुनसरी क्षेत्र नम्बर ३ को क्षेत्रीय कार्यसमितिले सर्वसम्मत रूपमा गच्छदारको एकल नाम पार्टीको माथिल्लो निकायमा पठाएको हो। बालुवाटारस्थित ललिता निवासको जग्गा व्यक्तिको नाममा गरेको आरोपमा अख्तियार दुरुपयोग अनुसन्धान आयोगले गच्छदारलगायत व्यक्तिविरुद्ध विशेष अदालतमा मुद्दा दायर गरेको थियो। कानुनअनुसार उक्त मुद्दाको छिनोफानो नहुँदासम्म गच्छदार उम्मेदवार हुन मिल्दैन। तापनि, पार्टीको क्षेत्रीय समिति उनलाई उम्मेदवार बनाउन लागेको हो। मुद्दा दर्तापछि २०७६ माघमा उनी सांसद पदबाट निलम्बनमा परेका थिए। मुद्दा चलेपछि सम्पर्कविहीन भएका गच्छदार कांग्रेस सभापति शेरबहादुर देउवा प्रधानमन्त्री बनेकै दिन अदालतमा हाजिर भएका थिए। विशेषले उनलाई १० लाख रुपैयाँ धरौटीमा छाडेको थियो। विवादित पृष्ठिभूमिका गणेश लामा काभ्रे क्षेत्र नम्बर १ (ख)बाट प्रदेशसभा उम्मेदवार सिफारिस भएका छन्। लामाविरुद्ध सम्पत्ति शुद्धीकरणको मुद्दा चलिरहेको छ। कांगे्रेसका साथै एमाले, माओवादी केन्द्र, जसपाबाट पनि विवादित व्यक्तिहरू सिफारिस भइरहेका छन्। एमालेले गोरखा क्षेत्र नम्बर २ बाट प्रतिनिधिसभा उम्मेदवारमा मिलन गुरुङ (चक्रे मिलन)सहितको नाम सिफारिस गरेको छ। डनका रूपमा चिनिने चक्रे मिलन गुन्डागर्दी गरी अकुत सम्पत्ति कमाएको आरोपमा पटकपटक जेल परेका व्यक्ति हुन्। संविधानविद् डा भीर्माजुन आचार्य जेलमा रहेका व्यक्तिले चुनाव लड्न मिल्छमिल्दैन भन्ने विषयमा कानुनमा द्विविधा नरहेको बताउँछन्। कानुनमा प्रस्ट छ। द्विविधा मान्नुपर्र्दैन। मुद्दा खेपेर जेलमा रहेका व्यक्तिको नाममा सिफारिस मात्र आउने कुरा फरक हो। त्यही व्यक्तिलाई पार्टीले उम्मेदवार बनाउन कुनै पनि कानुनले दिँदैन, आचार्य भन्छन्, मुद्दा फैसला नभएको हुनाले र धरौटीमा बाहिरै रहेको हुनाले गच्छादारजीको विषयमा अलिकति फरक हुन सक्छ। यसमा पार्टीले कानुनविद्हरूसँग छलफल गरेर निर्णय लिन सक्छ। कांग्रेसले मुद्दा खेपिरहेका नेताहरूलाई उम्मेदवार बनाउँछ कि भन्ने प्रश्नमा कांग्रेस प्रवक्ता डा प्रकाशशरण महतले अदालतमा विचाराधीन रहेको मुद्दामा निष्कर्ष निकाल्न नहुने बताएका छन्। आलम, गच्छदारलगायत नेताको सन्दर्भ निकाल्दै नेता डा महतले आइतबार सञ्चारकर्मीसँगको भेटमा भने, आलमजीको मुद्दा अदालतमा छ। फैसला नहुन्जेल हामीले यसै हो भनेर कार्यकर्तालाई उम्मेदवारी सिफारिस गर्नबाट रोक्न सक्दैनौं। अहिले आएको जति पनि सिफारिसको कुरा छ ती सबै कार्यकर्ताले स्वतःस्पूर्त सिफारिसको कुरा हो। विचाराधीन मुद्दामा अहिले नै निष्कर्ष निकालेर बोल्न मिल्दैन। गच्छादारको विषयमा भने उनले भने, गच्छदारजीको विषयमा यति मात्रै भन्छु उहाँमाथि आरोप लागेको भन्ने छ। गच्छादारजीले भ्रष्टाचारको आरोप लगाइयो भन्दै आउनुभएको छ। यद्यपि, अदालतमा भएको विषयमा धेरै कुरा नगरौं। कांग्रेसकै महामन्त्री गगन थापाले भने यसअघि एक कार्यक्रममा आलमलाई कांग्रेसले उम्मेदवार बनाउने गल्ती गर्न नहुने बताउँदै आएका थिए। अर्का नेता डा चन्द्र भण्डारीले भ्रष्टाचार मुद्दा लागेका नेताहरूलाई उम्मेदवार बनाउन नहुने भन्दै आएका छन्। कांग्रेसमा उम्मेदवारी सिफारिस साथै गठबन्धनमा सिट बाँडफाँटबारे छलफल चलिरहँदा प्रवक्ता डा महतले भागबन्डा नटुंगी उम्मेदवारको टिकट वितरण नहुने अडान राखेका छन्।"
झडपमा प्रहरीसहित ३ घाइते,सिमरा : जितपुरसिमरा उपमहानगरपालिका२३ भलुहीमा डकैती गर्न आएका समूह र प्रहरीबीच झडप भएको छ। भलुहीस्थित एरोटेक प्रालिमा डकैती गर्न आएको समूह र प्रहरीबीच झडप भएको हो। झडप एक प्रहरी अधिकृत र डकैती समूहका २ जना घाइते भएका छन्। घाइते हुनेमा इलाका प्रहरी कार्यालय जितपुरका प्रहरी वरिष्ठ नायब निरीक्षक कलमबहादुर शाही रहेका छन्। टाउकोमा चोट लागेका घाइते शाहीको वीरगन्ज हेल्थ केयरमा उपचार भइरहेको छ। डकैती समूहका घाइतेको भने प्रहरी निगरानीमा सिमरास्थित अल्पाइन अस्पतालमा उपचार भइरहेको छ। झडपकै क्रममा घाइते भएकालाई नियन्त्रणमा लिन सफल प्रहरीले आफ्नो निगरानीमा उपचार गराइरहेको हो। एरोटेक प्रालिमा राति साढे १२ बजे १०१२ जना समूहमा रहेका सो हतियारसहित उद्योगभित्र पसेको सूचना पाएपछि जितपुरबाट शाहीको नेतृत्वमा ६ जना प्रहरी घटनास्थल पुगेको थियो। प्रहरी पुगेलगत्तै दोहोरो झडप सुरु भएको थियो। झडपका क्रममा डकैती समूहले एक राउन्ड र प्रहरीले ३ राउन्ड हवाई फायरसमेत गरेको थियो। सोही क्रममा प्रहरी वरिष्ठ नायब निरीक्षक शाहीलाई डकैती समूहले हतियारको बिँडले टाउकोमा प्रहार गरेका थिए। प्रहरीले डकैती गर्न आएकामध्ये दुई जनालाई हतियारसहित नियन्त्रणमा लिन सफल भएको हो। प्रहरीले दुई थान बन्दुक र त्यसमा लाग्ने ३ थान गोलिसहित नियन्त्रणमा लिन सफल भएको हो। पक्राउ पर्नेमा जितपुरसिमरा९ का जयराम पासवान र जितपुरसिमरा१० का जवाहिर महतो छन्। पक्राउ परेकामध्ये महतोको अल्पाइन अस्पतालमा उपचार भइरहेको छ।
गठबन्धनबाट विकास भएको इतिहास छैन,"धनगढी : नेकपा एमालेमा महासचिव शंकर पोखरेलले विश्वमा कुनै पनि देशको गठबन्धनबाट विकास भएको इतिहास नभएको बताएका छन। सुदूरपश्चिमका पहाडी जिल्ला बैतडी दार्चुला र डडेलधुराको पार्टी प्रशिक्षण सकेर राजधानी फर्किने क्रममा अत्तरियामा पत्रकारहरूसँग कुराकानी गर्दै महासचिव पोखरेलले यस्तो बताएका हुन। राजनीतिक आन्दोलनका लागि संयुक्त गठबन्धन आवश्यक पर्छ। हामीले पनि जनआन्दोलनका लागि गठबन्धन गरेका हौं तर जब मुलुकको समृद्धि र विकास प्रश्न आउँछ। त्यहाँ बलियो नेतृत्वको आवश्यकता पर्छ। विश्वमा कुनै पनि राष्ट्रको विकास गठबन्धनका नामबाट भएको हामी सुन्दैनौं पोखरेलले भने। उनले विकास र समृद्धिका लागि तीनवटा कुरा आवश्यक रहेको बताए। विकास लागि ३ कुरा चाहिन्छ। पहिलो, भिजनरी लिडरसीप, दोस्रो, स्ट्रोंग पोलिटिकल पार्टी र तेस्रो, पोलिटिकल स्ट्याबलिटी। यी तीन कुरा भयो भने मात्रै देशमा समृद्धि र विकास हुन्छ, महासचिव पोखरेलले भने। नेता पोखरलले नेपाली कांग्रेसले नीतिगत नेतृत्व गर्ने सामथ्र्य गुमाइसकेको बताए। कांग्रेस जो एमालेको हाराहारीको संगठन छ उसले नीतिगत नेतृत्व गर्ने सामथ्र्य गुमाइसकेका छ, पोखरलेलले भने। उनले एमालेको सरकारका पालामा भएको विकास देखेर बाह्य शक्तिको इसारामा पाँच दलीय गठबन्धन बनेको आरोप लगाए। तपाईलाई थाहा छ, काठमाण्डौंनिजगढ फास्ट ट्र्याक रोक्न कति प्रयास भए। हामीले आफ्नो गुमेको भूभाग नक्सामा समेट्यौं। संविधानसभाबाट संविधान बनायौं। एमालेको पालामा ठूल्ठूला विकास निर्माणका कामहरू सुरुआत भए। त्यसले गर्दा अत्तालिएकाहरूले बाह्य शक्तिको इसारामा पाँच दलीय गठबन्धन जन्माए, पोखरेलले भने। यी सब कुरा प्रधान न्यायाधीशको महाभियोग प्रकरणबाटै छर्लंग भएको उनले बताए। प्रधानन्यायाधीशमाथि लगाइएको महाभियोग प्रकरणबाटै छर्लंग भइसक्यो। एमालेको सरकार हटाउन केके प्रपञ्च गरिएको रहेछ ? कुन नियतले गठबन्धन बनेको थियो। कसको इसारामा परमादेशको सरकारको बन्यो। अब भन्न केही बाँकी छ र ? जनताले सबै कुरा बुझिसकेका छन।"
दोहोरो करको विरोधमा कवाडी व्यवसायी,"विराटनगर : कवाडी व्यवसायीहरूसँग दोहोर कर संकलन गर्न खोजिएको भन्दै उनीहरूले विराटनगर महानगरपालिका अगाडि विरोध प्रदर्शन गरेका छन्। कवाडी व्यवसायीहरूसँग लिइँदै आइएको दोहोर करको अन्त्य हुनुपर्ने मागसहित आइतबार उनीहरूले प्रदर्शन गरेका हुन्। नियमविपरीत टेन्डर आह्वान गरेर ठेक्का प्रक्रियामार्फत घुमाउरो शैलीमा महानगरले दोहोर कर असुल्न खोजेको उनीहरूले बताएका छन्। राजस्व संकलनको नाम दिएर महानगरले कवाडी व्यवसायीहरूलाई विस्थापित बनाउने प्रयत्न गरेको उनीहरूको आरोप छ। आर्थिक वर्ष २०७८७९ मा महानगरले ३२ लाख रुपैयाँमा कवाडी कर संकलनको ठेक्का लगाएको थियो। तर, चालू आर्थिक वर्षमा त्यसमा १० प्रतिशतले वृद्धि गर्दै महानगरले ३५ लाख रुपैयाँमा कर संकलन ठेक्का लगाएको छ। सोही करको दर घटाउनुपर्ने माग कवाडी व्यवसायीहरूको छ। महानगरले वृद्धि गरेको करका कारण पसल व्यवसाय बन्द गर्नुपर्ने अवस्था आइपरेको मोरङ कवाडी व्यवसायी संघका अध्यक्ष नुरुल हकले बताए। महानगरको करको चपेटामा परेर व्यवसाय डुब्न आँटेको छ, उनले भने, माग सम्बोधन नभए सशक्त आन्दोलनमा उत्रिन्छौं। निर्वाचनका बेला नगरप्रमुख नागेश कोइरालाले करको दर घटाउने प्रतिबद्धता गरेका थिए। तर, हाल उक्त प्रतिबद्धताविपरीत करको दर बढाइएपछि कवाडी व्यवसायीहरू सन्तुष्ट छैनन्। कारोबार पहिले जस्तो नाफामूलक नरहेपछि कर मात्र तिरेर पेट पाल्न नसकिने उनीहरू बताउँछन्। मेयर र उपमेयरलाई पटकपटक ज्ञापनपत्र बुझाएर उनीहरूले करको दर घटाउने विषयमा ध्यानाकर्षणसमेत गराइसकेका छन्। तर, हालसम्म माग सुनुवाइसमेत नभएको कवाडी व्यवसायी संघ विराटनगरका सहसचिव सन्तोष साह बताउँछन्। महानगरपालिका भित्र फोहोरको व्यवस्थापनमा कवाडी व्यवसायीहरूको ठूलो भूमिका छ। तर, कर बढाएर हामीलाई हतोत्साहित पार्ने प्रयास गरिएको छ, उनले भने, स्थानीय सरकारको अनुभूति गर्न छोडिसकेका छौं। कवाडी व्यवसायीले महानगरमा व्यवसाय नवीकरण शुल्कबापत ५ हजार, आन्तरिक राजस्वमा १३ प्रतिशत आयकर र ७ हजार ५ सय वाणिज्य कर बुझाएर व्यवसाय दर्ता तथा नवीकरण गर्ने गर्छन्। कारोबार गर्दा १३ प्रतिशत मूल्य अभिवृृद्धि करसहितको बिलसमेत उनीहरूले काट्छन्। तर, हाल सोही व्यवसायीलाई महानगरले दोहोरो करको चपेटामा पारिदिएको उनीहरूकोे गुनासो छ। तर, महानगरले स्थानीय सरकार सञ्चालन ऐन, २०७४ बमोजिम नै करको दर निर्धारण गरेको तर्क गर्दै आएको छ। हामीले कवाडी कर लगाउने विषयमा राजस्व परामर्श समितिसँग आवश्यक सल्लाह गरेका छौं। सुझाव लिएका छौं, महानगरकी उपप्रमुख शिल्पानिराला कार्कीले भनिन्, नियम विपरीत केही गरिएको होइन। विराटनगरमा भने करिब एक सयको हाराहारीमा कवाडीको कारोबार गर्ने व्यवसायी छन्। सहरका सडकमा फ्याँकिएका नकुहिने फोहोरजन्य वस्तु (कवाडी) संकलनपश्चात् कवाडी व्यवसायीलाई बिक्री गरिन्छ। औद्योगिक क्षेत्रमा उत्पादन भएका कवाडीको समेत खरिदबिक्री हुने गर्छ।"
मिटरब्याजले पुर्यायो सडकमा,"काठमाडौं : महोत्तरी भंगहा५ सीतापुरका रामलोचन महरा (चमार)का नाति तीन वर्षअघि निमोनियाबाट बिरामी परे। उपचार गर्न पैसा भएन। गाउँकै अनिरुद साहबाट ५ हजार ऋण लिए। एक वर्षपछि ब्याजसहित १५ हजार फिर्ता गरे। महरा परिवारले साँवा र ब्याज दुवै तिरेपछि ऋणबाट मुक्ति पाएको ठानेको थियो। तर, त्यसो भएन। साह करिब एक वर्षपछि महराको घरमा पुगे। ५ हजार ऋणको अझै ६ लाख ३० हजार रकम तिर्नुपर्ने भन्दै धम्की दिए। त्यसको केही दिनमै अदालतबाट कैदको सजाय तोकियो। र, रामलोचन जेल पुगे। पतिको रिहाइ र मिटरब्याजी साहलाई कारबाहीको माग गर्दै ६० वर्षीया चन्द्रकला महरा (चमार) काठमाडौं माइतीघरमा धर्नामा छिन्। ३३ दिन भयो। उनको मागको सुनुवाइ भएको छैन। चन्द्रकलाले गहभरि आँसु पार्दै अन्नपूर्ण पोस्टसत भनिन्, ५ हजार ऋणको ब्याजसहित १५ हजार तिर्दा पनि मेरो पति जेल परेका छन्। हामीलाई न्याय चाहियो। उनका पति सात महिनादेखि जेलमा छन्। रामलोचन स्थानीय भंगहा बजारमा मजदुरी गर्थे। चन्द्रकला गृहिणी हुन्। नातिको स्याहार गर्थिन्। मिटरब्याजीले रामलोचनलाई २० गुणा बढी ऋण लिएको फर्जी कपाली तमसुकमा हस्ताक्षर गर्न लगाएका थिए। निरक्षर रामलोचन र चन्द्रकलालाई यो विषयमा त्यति बेला थाहै भएन। मेरी बुहारीले ३ कट्ठा खेत बेचेर ३ लाख दिन्छौं। बरु मुद्दा नहाल्नुस् भनेर अनिरुदसँग बिन्ती गरेकी थिइन्, चद्रकलाले भनिन्, उनले मुद्दा हालेछन्। अदालतमा वकिल राख्ने पैसा पनि हामीसँग थिएन। एकैपटक प्रहरी आएर मेरो श्रीमान्लाई पक्रेर लग्यो। हप्तामा ५ सय सरसापटी गरेर पतिलाई जेलमा भेट्ने गरेको चन्द्रकलाले सुनाइन्। पीडितहरूले दुई साताअघि मिटरब्याजी साहविरुद्ध जिल्ला प्रहरी कार्यालयमा उजुरी दिए। उनी पनि पक्राउ परे। तर, मिटरब्याजीका गुण्डाहरूले पीडितलाई धम्क्याउने र तर्साउन थालेको पीडित बताउँछन्। नवलपरासी प्रतापपुर४ हरकपुरकी ५० वर्षीया खुश्बु नेसाको परिवारको उठीबास लागेको छ। मिटरब्याजीले सबै धनसम्पत्ति हडपेको छ। नेसाका पति सरफूल मियाँले आठ वर्षअघि बेलाटारीका जगदीश र सुनीलबाट ६ लाख ऋण लिएका थिए। छोरी मैमुल नेसाको विवाहका लागि मिटरब्याजीसँग कर्जा लिएका थिए। ६ लाख ऋणको २२ लाख तिर्दा पनि ऋणबाट मुक्ति मिलेन। मागेजति रकम तिर्न नसकेपछि मिटरब्याजीले उनका पतिलाई धम्की दिए। पाँच कित्ताको घरघडेरीसहित १६ कट्ठा जग्गा आफ्नो नाममा गरे। र, नेसाको परिवारको गाउँबाटै उठीबास लगाइदियो। सरफुलको चार महिनाअघि हृदयघातबाट निधन भयो। दुई बिघा जग्गामा लगाएको केरा खेतीको पाँच वर्षको आम्दानी र अन्य गरी साहुलाई २२ लाख दिएका थियौं, नेसाले भनिन्, उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो र आफन्तको नाममा पास गरायो। हाम्रो त उठीबास नै लाग्यो। नेसाका अनुसार ६ लाख ऋण लिँदा मिटरब्याजीले ५ लाख र ८ लाख ऋण लिएको भन्दै फर्जी कपाली कागज बनाएका रहेछन्। घरघडेरी सबै लिइसके पनि मिटरब्याजीले तमसुक च्यात्न भने अझै नमानेको उनले बताइन्। नेसा पनि माइतीघरको सडकमा महिना दिनदेखि न्याय मागिरहेकी छन्। श्रीमान् र छोरोछोरी सम्झेर छिनछिनमा भक्कानिँदै सडकमै ढल्ने गरेकी छन्। पीडितको उजुरीपछि मिटरब्याजी जगदीश र सुनीललाई प्रहरीले पक्राउ गर्यो। तर, धरौटी बुझाएर उनीहरू छुटेपछि धम्क्याउन थालेको पीडितको दुखेसो छ। जोतिरहेको जग्गा आफ्नो नाममा रहेकाले छोडेर जान दिनहुँ धम्क्याइरहेको नेसाले बताइन्। घर छोड, घर बेच्छौं, खेत छोड, खेत बिक्री गर्छौं भन्दै धम्की दिने गरेका छन्, नेसाले भनिन्, चार महिनाअघि श्रीमान्को मृत्यु भयो। त्यसपछि उनीहरूले धम्क्याउन थाले। घर छोडेर कहाँ जाऊँ ? नेसाका दुई छोरा रिजवान र अब्दुलकलाम तीन महिनाअघि साउदी गए। तर, त्यता पनि उनीहरूले काम नपाएको जनाइएको छ। उनले ४ लाख ऋण गरेर छोरालाई विदेश पठाएकी थिइन्। कान्छी छोरी सकिनले यसपटक एसईई पास गरिन्। पैसा नभएर उनले छोरीको भर्ना गर्न सकेकी छैनन्। कक्षा ११ मा पढ्ने छोरी तयबुललाई पनि पढाइ खर्च जुटाउन कठिन भएको उनले सुनाइन्। बेटा कमाउन गयो। उसले पनि काम पाएको छैन, उनले पीडा पोख्दै भनिन्, छोरो र दुई छोरीलाई बिहे गर्नु छ। कसरी विवाह गर्ने ? जो कमाएर हामीलाई पाल्थे त्यो पनि बित्यो। कसरी छोराछोरी पाल्ने, पढाउने र विवाह गर्ने ? उनी दिनभरि सडकमा धर्ना बस्छिन्। साँझ पीडितसँगै कीर्तिपुरमा टेन्टमा गएर रात बिताउँछिन्। त्रिपाल तानेर बस्छौं। किरा, सर्पको डर हुन्छ, उनले भनिन्, महिना दिनदेखि काठमाडौंमा छु। उता छोरीको हात भाँचियो। एउटी छोरी पथरी भएर रोइरहेकी छन्। उपचार गर्ने पैसा छैन। एकैपटक सबै दुःख आइलागेको छ। हिरासतबाटै धम्क्याउँछन् मिटरब्याजी सयौं परिवार अनिरुद साहजस्ता मिटरब्याजीबाट पीडित छन्। उनीहरू अहिले न्याय माग्दै महिना दिनदेखि माइतीघर मण्डलामा धर्ना दिइरहेका छन्। झन्डै ७५ जना पीडितले जिल्ला प्रहरी कार्यालय जलेश्वर महोत्तरीमा उजुरी दिएपछि १५ दिनअघि मिटरब्याजी साह पक्राउ परेका थिए। पीडितलाई हिरासतबाटै धम्क्याउन थालेपछि चन्द्रकलाले असुरक्षा महसुस गरेकी छन्। उनी न्याय माग्न काठमाडौं आएकी छन्। तँ नाच गर्न जलेश्वर आउँछेस्। मलाई बाहिर निस्किन दे। त्यसपछि तँलाई काट्छु भन्छ, उनले भनिन्, मुद्दा मिलाउन जनकपुरमा नेताहरूलाई ३५ लाख दियो। त्यसपछि उनी पीडितलाई प्रहरी हिरासतबाटै धम्क्याइरहेको छ। हामी असुरक्षित भयौं। उनलाई हदैसम्मको कारबाही हुनुपर्ने र आफूलाई सरकारले न्याय दिलाउनुपर्ने पीडितको माग छ। फर्जी तमसुकमा सहीछाप गराएर श्रीमान्को नाममा रहेको तीन कट्ठा जग्गा पनि अदालतबाट मिटरब्याजी साहले रोक्का गराइदिएको उनले बताइन्। उनले जग्गा लिलामी गराउने दाउमा रहेको चन्द्रकलाले बताइन्। हामी पीडित वर्षात्, घाममा धर्ना बसिरहेका छौं। तर, सरकार कानमा तेल हालेर बसेको छ। हाम्रो माग, मुद्दाबारे सुन्दैन, उनले आक्रोशित हुँदै भनिन्, मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। वृदावन नगरपालिका६ हर्साहा रौतहटका शिवशंकर महतो पनि मिटरब्याजले पीडित छन्। बुवा मोतीलाल महतोले शिवप्रसाद राय यादवबाट २०७२ सालतिर २७ लाख ऋण लिएका थिए। त्यसबापत साहुले एक बिघा जग्गा पास गरेर आफ्नो नाममा लिइसकेका थिए। तर, साहुले १० लाखको कपाली तमसुक बनाएका थिए। त्यसबापत उनले साहुलाई १३ लाख दिए। तर, नौ महिनाअघि साहुले उक्त जग्गा बिक्री गरिदियो। साढे १ करोडको जग्गा ८४ लाखमा बिक्री गरेको उनले सुनाए। साँवा र ब्याज गरी साहुको ४८ लाख हुन्छ, उनले भने, सबै पैसा तिर्न हामी तयार छौं। तर, हाम्रो जग्गा चाहियो। धेरै पटक भेट्न प्रयास गर्दा पनि साहुले भेट्न अस्वीकार गरेको उनले बताए। जहाँ जानु छ जाऊ, मेरो घरमा नआउनू, साहुको भनाइ उद्धृत गर्दै उनले भने। साहुलाई नेताहरूले संरक्षण दिइरहेको उनले बताए। साहुले धेरै मान्छेलाई रुवाएको छ, उनले भने, उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाउने र फर्जी तमसुक बनाउँदै सर्वसाधारणलाई ठग्ने र जग्गा हड्प्ने गरिरहेको उनले बताए। झुक्याएर जग्गा पास नवलपरासीको कुरिया नगरपालिका ४ का ४२ वर्षीय अकबर मियाँलाई साहुले दिएको दुःखले रुनु न हाँस्नुको अवस्थामा पुर्याइदिएको छ। छोरो जफारु र हसरु मियाँलाई विदेश पठाउन तीन वर्षअघि परासीका साहु मनोजकुमार सोनारबाट ६ लाख ऋण लिएका थिए। त्यसको बदलामा साहुले २० लाख पर्ने १० कट्ठा जग्गा दृष्टिबन्धक गरायो। तमसुक पनि गरायो। तर, कतिको कपाली कागज गरायो भन्ने उनलाई थाहै भएन। उनले ६ लाखको १० लाख ५ हजार तिरिसके। तर, उनले जग्गा फुकुवा गर्न मानेका छैनन्। अझै २० लाख मागिरहेको छ, उनले भने, मेरा विरुद्ध मुद्दा पनि गरेको छ। यो टेन्सनले श्रीमती जर्दा खातुन बितिन्। कहाँ जानु ? के गर्नु ? कोही छैन सहारा। छोरो विदेश गए पनि सोचेजस्तो कमाइ छैन। उनले ऋण तिर नत्र जग्गा लिलामी गराइदिने धम्की दिएका थिए। जग्गा बचाउन अर्को साहु सुरेश बानियाँबाट ४ लाख २५ हजार लिएर बुझाएका थिए। नयाँ ऋण लिँदा बानियाँले पनि तीन कट्ठा जग्गा दृष्टिबन्धक गर्नुपर्ने भने। तर, झुक्याएर जग्गा नै पास गराएको उनले सुनाए। ऋण लिएको २५ महिनामा ४ लाख २५ हजारको मैले ९ लाख ४० हजार दिएँ। अझै जग्गा फिर्ता गर्न मानिरहेको छैन, उनले भने। सर्लाहीका मिटरब्याजी रामबाबु रायको जालमा परेर हैरान छन् बरहथवाका ७५ वर्षीय सहदेव राय । साहु रायबाट २०५५ सालतिर पटकपटक गरेर ३ लाख ५८ हजार ४ सय ऋण लिएका थिए। फर्काउने सर्तमा १६ कट्ठा खेत र घडेरी पास गरिदिए। उनले मागेको सबै पैसा साहुलाई तिरे तर पास गराएको खेत फिर्ता गर्न नमानेको उनले सुनाए। पीडितले अदालतमा मुद्दा हालेका थिए। जिल्ला अदालत सर्लाहीमा १५ लाख धरौटी बुझाएर छुटे। उच्च अदालतले थुनामा राख्न आदेश दिएको छ। तर, उनी फरार छन् । सम्पत्ति शुद्धीकरणमा पनि उनीविरुद्ध मुद्दा छ। १ करोड ५८ लाख धरौटीमा उनी केही समयअघि छुटेका थिए। मिटरब्याजीको चंगुलमा परेका गरिब र निरक्षरलाई त्यहाँबाट निस्किन सहज देखिँदैन। उनीहरूले झुक्याएर जालमा पार्ने गर्छन्। यस्तै जालमा परेका छन्, नवलपरासीका ६३ वर्षीय रामसुभग मुसहर। सन्दीपकुमार जोशीबाट उनले ४ लाख ५० हजार ऋण लिए। ३० लाख पर्ने १० कट्ठा जग्गा पास गराए। पैसा नदिए खेत बिक्री गर्ने धम्की दिन थाले। त्यसपछि अर्को साहुबाट ऋण लिएर उनलाई तिर्ने र जग्गा जोगाउनेतिर लागे। उनको भेट राजेश कुशवाहा (मुरारी पहलमान)सँग भयो। उनले लगेर भैरवहाकी मनीषा पोखरेलसँग भेटाए। ३ कट्ठा घडेरी पास गराएर ८ लाख ५० हजार दिने भने। उनले जग्गा मनीषाको नाममा पास गरिदिए। तर, त्यहाँ मनीषाले डेढ लाख मात्रै दिए। ७५ हजार तुरुन्तै राजेशले लिए। अनि म घर फर्किएँ, उनले रुँदै भने, पछि ६ लाख ८३ हजारको चेक दियो। तर, चेकमा केरमेट गरिदिएकाले बैंकले भुक्तानी दिन मानेन। चेक लिएर भौतारिरहे तर मनीषा र राजेशले उनलाई भेट दिँदैनन्। साहु सन्दीपले पैसा नतिरे जग्गा बिक्री गर्ने दबाब दिइरहे। उनले फेरि ३२ लाखको जेसीबी १६ लाखमा बिक्री गरे। ९ लाख ४० हजार रुपैयाँ बुझाए। तर, उनले पनि जग्गा पास नगरी अरूलाई नै बिक्री गरिसकेका छन्। उनले भने, अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? सरकारले पीडितको मागमा गम्भीरता नदेखाएको मिटरब्याजी किसान, मजदुर संघर्ष समितिका पदाधिकारीको भनाइ छ। सरकारले गठन गरेको कार्यदललाई नमान्ने समिति अध्यक्ष रामसुरत गुप्ताले बताए। कार्यदललाई हामी मान्दैनौं। त्यसमा सबै कर्मचारी छन्। उनीहरू मिटरब्याजीसँग मिल्न पनि सक्छन्। कार्यदलमा हाम्रो समितिको प्रतिनिधित्व भएन। यसले हामीलाई न्याय दिलाउँछ भन्नेर ढुक्क हुने ठाउँ छैन, उनले भने, त्यसैले कार्यदललाई हामीले नवलपरासीबाट कालो झन्डा देखाएर धपाएर पठायौं। साहुले दिएको पीडामा मलमपट्टी गर्न सरकार गम्भीर नभएपछि २०७८ असोज १४ गते पीडितले मिटरब्याजीविरुद्ध संघर्ष समिति गठन गरेका थिए। मिटरब्याजीले दृष्टिबन्धक गरेको सबै जग्गा फुकुवा हुनुपर्ने, झुक्याएर पास गराएको जग्गा पीडितको नाममा फर्काउनुपर्ने, जाली तमसुक सबै च्यात्नुपर्ने, हिसाबभन्दा बढी लिएको पैसा फिर्ता गर्नुपर्ने र मिटरब्याजी र दलाललाई कारबाही गरी पीडितलाई न्याय दिनुपर्ने माग संघर्ष समितिको छ। हाम्रो दोस्रो पटकको आन्दोलन महिना दिनभन्दा बढी भयो। सरकारले हाम्रो माग पूरा गर्न ध्यान दिएको छैन, अध्यक्ष गुप्ताले भने, गृह मन्त्रालयले एउटा सूचना निकालेर यसअघि हामीलाई जिल्ला पठायो। हामी जिल्ला गयौं। त्यो पत्रले हाम्रो न्यायका लागि होइन सुदखोर छोडायो। हामी फेरि आन्दोलनमै फर्किनुपर्यो। पीडितलाई न्याय दिलाएर सरकाले सुख देओस्, सबैलाई मुक्ति देओस् नभए आन्दोलन जारी रहने उनले बताए। मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। चन्द्रकला महरा (चमार) महोत्तरी साहुलाई २२ लाख दिएका थियौं। उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो नाममा पास गरायो। हाम्रो त उठीबास नै लाग्यो। खुश्बु नेसानवलपरासी अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? रामसुभग मुसहर, नवलपरासी साहुले धेरै मान्छेलाई रुवाएको छ। उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाएर फर्जी तमसुक बनाउँदै सर्वसाधारणलाई ठग्छ। जग्गा हड्प्छ। शिवशंकर महतो, रौतहट हाम्रो दोस्रो पटकको आन्दोलन महिना दिनभन्दा बढी भयो । सरकारले हाम्रो माग पूरा गर्न ध्यान दिएको छैन । गृह मन्त्रालयले एउटा सूचना निकालेर यसअघि हामीलाई जिल्ला पठायो । त्यो पत्रले हाम्रो न्यायका लागि होइन सुदखोर छोडायो । हामी फेरि आन्दोलनमै फर्किनुपर्यो । रामसुरत गुप्ता,अध्यक्ष, मिटरब्याज तथा ठगीविरुद्ध किसान, मजदुर संघर्ष समिति"
"सुनसरी १ मा एमालेका भीम आचार्य आउट, जयकुमार राईको एकल नाम सिफारिस","धरान : आगामी मंसिर ४ गते हुने प्रतिनिधि सभा निर्वाचनमा एमालेको तर्फबाट सुनसरी क्षेत्र नम्बर १ बाट जयकुमार राईको एकल नाम सिफारिस भएको छ। सोमबार नेकपा एमाले संघीय निर्वाचन समन्वय समितिको बैठकले जयकुमार राईको एकल नाम सिफारिस गरेको हो। सुनसरी १ बाट निर्वाचन लड्न इच्छा राखेका प्रदेश १ का पूर्व मुख्यमन्त्री भीम आचार्य भने सिफारिस चरणबाटै आउट भएका छन्। २०७४ को निर्वाचनमा जसपाका संघीय परिषद् अध्यक्ष अशोक राईलाइ २२ हजार मत अन्तरले पराजित गरेका राईलाइ पुनः प्रतिनिधि सभा सदस्यमा निर्वाचनका लागि एकल नाम सिफरिस गरिएको हो। सोमबार बसेको बैठकमा धेरै साथीहरूले उम्मेदवार लडने इच्छा व्यक्त गरेपनि चुनाव जित्न जयकुमारलाई उठाउँदा सहज ठानेर एकल नाम सिफारिस गरिएको एमाले धरानका इन्चार्ज नारायण सुवेदीले जानकारी दिएका छन्। एकल नाम सिफारिस भएपछि वर्तमान प्रतिनिधि सभा सदस्यसमेत रहेका राईले पुन यश क्षेत्रका जनताले आफूलाई निर्वाचित गराउने बताए। सत्ता साझेदार दलको तर्फबाट भने जसपाका नेता अशोक राई र कांग्रेस केन्द्रीय सदस्य मीन बिक मध्य एकजना संग जयकुमारको चुनावी प्रतिस्पर्धा हुने छ। त्यस्तै सुनसरी १ (क) प्रदेस सभा सदस्यतर्फ प्रदीप भण्डारी, रमेश बस्नेत, नारायण सुवेदी, डम्बर गुरुङ, बेणु काफ्ले, राम आम्बुहाङ र मोति सुनुवारको नाम सिफारिस गरिएको छ। प्रदेस सभा (ख) को लागि एमालेले बिजय राई, प्रकाश राई, नन्द बस्नेत, गोबिन्द कार्की, योग्यराज खडका, भेषराज कार्की र मीन सुब्बाको नाम सिफारिस गरिएको एमालेले जनाएको छ।"
नुवाकोट एमालेले गर्यो उम्मेदवार सिफारिस,"नुवाकोट : आसन्न प्रदेश तथा प्रतिनिधि सभा सदस्य निर्वाचनका लागि नुवाकोटमा दलहरूले उम्मेदवार सिफारिस कार्यलाई तीव्रता दिएका छन्। नेकपा एमालेले कतिपय क्षेत्रमा सर्वसम्मत रूपमा उम्मेदवार सिफारिस गरेको छ। नेकपा एमाले क्षेत्र नं १ को आइतबार छहरेमा बसेको प्रदेश कमिटीको पूर्ण बैठकले पार्टी जिल्ला अध्यक्ष वद्री मैनालीलाई सर्वसम्मत रूपमा प्रतिनिधि सभाका लागि उम्मेदवार सिफारिस गरेको छ। सो क्षेत्रमा एमालेले समानुपातिकमा एमाले केन्द्रीय सदस्य तथा नुवाकोट इन्चार्ज विन्दा ढुंगाना र गोकर्णराज पाठकलगायतलाई सिफारिस गरेको छ। १ को प्रदेश 'ख' का लागि पूर्णलाल श्रेष्ठलाई सर्वसम्मत रूपमा सिफारिस गरेको प्रदेश 'ख' कमिटीले जनाएको छ। नेकपा एमाले नुवाकोट क्षेत्र नं २ समन्वय कमिटीले पनि प्रतिनिधि सभाका लागि उम्मेदवार सिफारिस गरेको छ। नुवाकोट २ मा प्रतिनिधि सभाका लागि एमालेले प्रत्यक्षमा पाँच जना र समानुपातिकमा चार जनाको नाम सिफारिस गरेको हो। प्रतिनिधि सभामा वर्तमान सांसद नारायणप्रसाद खतिवडासहित प्रदेश सांसद केशवराज पाण्डे, रामशरण प्याकुरेल, विष्णु लोहनी र माधवप्रसाद तिवारीको नाम सिफारिस गरिएको क्षेत्रीय समन्वय कमिटीका सचिव शिवकुमार चित्रकारले जानकारी दिए। उनका अनुसार समानुपातिकतर्फ भने पूर्व मन्त्री तथा राजदूतसमेत रहेका महेन्द्रबहादुर पाण्डे, अजितमान तामाङ, श्रीमाया लामा र दुर्गा वस्ती सिफारिसमा परेका छन्। प्रदेश तथा अन्य उम्मेदवारहरू सिफारिस गर्ने क्रम जारी रहेको छ। निर्वाचन परिचालन कमिटी चयन निर्वाचनको तयारीमा नेकपा एमाले नुवाकोट क्रियाशील भएको छ। विदुरमा एमाले जिल्ला कमिटीको पूर्ण बैठकले निर्वाचनमा परिचालन हुनेहरू तय गरेको छ। बैठकले नेकपा एमाले नुवाकोटका अध्यक्ष तथा प्रदेश सभा सदस्य, पूर्व बागमती कृषि राज्यमन्त्री बद्री मैनालीको संयोजकत्वमा दुई हजार एक सदस्यीय निर्वाचन परिचालन कमिटी चयन गरेको छ। कमिटीले क्रियाशील भएर विविध कार्यक्रम गरी आफ्ना उम्मेदवारहरूलाई विजयी बनाउने प्रतिवद्धता जनाएको छ। सोही बैठकले सिफारिसमा परेका उम्मेदवारहरूको छलफल गरी रायसहित प्रदेश कमिटीमा पठाउने निर्णयसमेत गरेको छ। सोही अवसरमा नेकपा एमाले बागमती प्रदेशका संयोजक तथा पूर्वमन्त्री केशवराज पाण्डे, एमाले केन्द्रीय सदस्य तथा जिल्ला इन्चार्ज तथा केन्द्रीय सदस्य विन्दा ढुङ्गाना, केन्द्रीय सदस्य उषाकिरण तिम्सेना, प्रतिनिधि सभा सदस्य नारायणप्रसाद खतिवडालगायतले एमालेको जनलहर देखेर अन्य सत्तारूढ दलहरूले चुनावी गठबन्धन गरेको बताए।"
गार्डलाई थुनाएपछि पर्यटनमन्त्रीको राजीनामा माग,"काठमाडौं : पूर्व सुरक्षाकर्मी परिषद् नेपालले संस्कृति, पर्यटन तथा नागरिक उड्डयनमन्त्री जीवनराम श्रेष्ठको राजीनामा माग गरेको छ। मन्त्री श्रेष्ठले ठमेलस्थित भीएफएस ग्लोबलको सुरक्षामा खटिएका सुरक्षागार्ड शेरजंग गुरुङमाथि राज्यशक्तिको दुरुपयोग गरेर जेल हालेको भन्दै परिषदले राजीनामा माग गरेको हो। शुक्रबार सुरक्षामा खटिएका गरुड सेक्युरिटिज गार्डका सुपरभाइजर ५१ वर्षीय गुरुङमाथि दुर्व्यवहार गरेको आरोप लागेको छ। सोही आरोपमा गुरुङ यतिवेला प्रहरी हिरासतमा छन्। उनीविरुद्ध जिल्ला प्रशासन कार्यालय काठमाडौंले अभद्र व्यवहार मुद्दाअन्तर्गत पाँच दिनको म्याद थप गरेको छ। उनलाई अहिले दरबारमार्ग प्रहरीको हिरासतमा राखिएको छ। राजधानीमा आयोजित पत्रकार सम्मेलनमा बोल्दै परिषद्का अध्यक्ष कोमलबहादुर राउतले गुरुङमाथि राज्यले गरेको व्यवहार निन्दनीय कार्य भएको बताए। वर्षौं नेपाली सेनामा बिताएका सेनाहरुले बाँच्नको निम्ति आज अर्काको ढोका कुर्न बाध्य भएको उल्लेख गर्दै त्यसमाथि पनि राज्यले नै अपमान गर्नु निकै दुःखद् भएको उनको भनाइ थियो। कामको सिलसिलामा कार्यालयको नियमानुसार चल्दा सुरक्षाकर्मी अपहेलित हुनुपरेको बताए। उनले मन्त्री श्रेष्ठ पनि दोषी हो भन्दै उनलाई पनि कठघरमा हालेर छानबिन गर्नुपर्ने माग गरे। परिषद्का केन्द्रीय सदस्य विक्रम पाण्डेले गुरुङमाथि कारबाही गरेर राज्यले सम्पूर्ण सुरक्षाकर्मीको अपमान गरेको आरोप लगाए।"
संसदको म्याद थप्नेबारे निर्वाचन आयोगको आपत्ति,"काठमाडौं : निर्वाचन आयोगले संसदको कार्यकाल संशोधन गर्न विधेयक पेस भएको विषयमा गम्भीर ध्यानाकर्षण भएको जनाएको छ। संसदको म्याद निर्वाचनपछिसम्म कायम हुनेगरी संसदमा विधेयक पेस भएको छ। सो विधेयक फास्ट ट्रयाकबाट पास गर्ने तयारी छ। आयोगले सोमबार विज्ञप्ति जारी गर्दै निर्वाचन ऐन २०७४ मा हाल कायम रहेको प्रतिनिधि सभा तथा प्रदेश सभाको कार्यकालको सम्बन्धमा व्यवस्था गरी संघीय संसदमा विधेयक पशे भएको विषयमा ध्यानाकर्षण भएको जनाएको छ। 'प्रतिनिधिसभा तथा प्रदेशसभा सदस्यको कार्यकाल कहिलेदेखि प्रारम्भ हुन्छ भन्ने सम्मबन्धमा स्पष्ट नभएको र प्रत्येक सदस्यको निर्वाचित मितिलाई आधार माी गणना गर्दा फरक फरक मितिमा निर्वाचित भएको मान्नुपर्ने अवस्था देखिएकाले पहिलो निर्वाचित मितिलाई आधार मानी प्रतिनिधिसभा तथा प्रदेशसभा सदस्यको पदावधिको अवधि गणना गर्नु व्यवहारिक नुहने देखिएकाले सोही आधारमा निर्वाच न आयोगले परामर्श दिइ नेपाल सरकारले मंसिर ४ मा निर्वाचन गर्न निर्वाचित मिति घोषणा गरेको हो। त्यसैले कानुन संशोधन गर्नु आवश्यक देखिदैन,'विज्ञप्तिमा भनिएको छ। यस्तै विज्ञप्तिमा भनिएको छ,' निर्वाचनको मनोनयन गर्ने मितिभन्दा अघिल्लो दिनसम्म पदमा बहाल रहने व्यवस्था गरेबाट निर्वाचनको लागि उम्मेदवार मनोनयन हुने दिनदेखि सभामुख तथा उपसभामुख पदमा नहरने संवैधानिक व्यवस्था भएको सन्दर्भमा प्रतिनिधिसभा वा प्रदेश सभाका अन्य सदस्यहरु सोही पदका लागि हुने निर्वाचनका लागि मनोनयनपत्र पेश गर्ने मितिपछिसम्म कायम रहनेगरी कानुन संशोधन गर्नु उपयुक्त देखिदैन।' सभाको कार्यकालका सम्बन्धमा थप र पृथक व्यवस्था गरी निर्वाचन आयोगको सहभागिता वा परामर्शबिना विधेयकको मस्यौदा पेश भएकाले कार्यकाल सम्बन्धमा गरिने नयाँ व्यवस्थाबाट थप अन्यौलता उत्पन्न हुनुको साथै यसबाट निर्वाचनको स्वच्छता र निस्पक्षतामा समेत प्रश्न उठ्न सक्ने आयोगको ठहर छ। कानुन संशोधन गर्दा अन्यौलता उत्पन्न हुने भन्दै आयोगले निर्वाचनसम्बन्धी कानुन निर्माण तथा संशोधनको प्रकृया अघि नबढाउ आग्रह गरेको छ। निर्वाचन आयोगको परामर्शमा सरकारले मंसिर ४ मा हुने निर्वाचनको मिति घोषणा गरेको आयोगले स्पष्ट पारेको छ।"
नेकपा माओवादी केन्द्र पाल्पाले सिफारिस गर्यो उम्मेदवार,"तानसेन : आगामी मंसिर ४ गते हुने आम निर्वाचनका लागि नेकपा माओवादी केन्द्र पाल्पाले प्रतिनिधि सभा र प्रदेश सभातर्फ प्रत्यक्ष र समानुपातिकतर्फ उम्मेदवारहरूको सिफारिस गरेको छ। विभिन्न चरणहरूमा बसेको बैठकले प्रतिनिधि सभा सदस्यमा क्षेत्र नं १ मा लिला सोमै र क्षेत्र नम्बर २ मा अनिल किशोर घिमिरेलाई सर्वसम्मत सिफारिस गरेको छ। यसैगरी प्रतिनिधि सभा समानुपातिकतर्फ दलबहादुर राना, पार्वती बिक, केशव पौडेल, हिरा थापा, बलु गैरे, अर्जुन कुमार श्रेष्ठ र तुलसा रानालाई सिफारिस गरेको छ। क्षेत्र नम्बर २ 'क' मा नेत्र प्रसाद पाण्डेको एकल सिफारिस परेको छ भने 'ख' मा बसन्त घर्ती, राजेन्द्र बिक, चक्रब्युह थापा, पुरन केसी, मेघराज आचार्यको नाम सिफारिस भएको छ। प्रदेश सभा समानुपातिकमा गीता बिक, खुमबहादुर बिक, जानुका घर्ती, केयरसिङ राना, सान्ता शारु, पदम सोमै, राजेश श्रेष्ठ, हेमराज अर्याल, पिताम्बर भट्टराई हाजिरा खातुन, नवीन ओलि, लक्ष्मी ढकाल, धनेन्द्रराज घिमिरे, लोकनाथ गौतम नुना दिसुवा र जगत सुनारी लाई सिफारिस गरेको छ।"
नेकपा एमाले पाल्पाले सिफारिस गर्यो उम्मेदवार,"तानसेन : आगामी मंसिर ४ गते हुने निर्वाचनका लागि नेकपा एमालेले पाल्पा प्रतिनिधि सभा र प्रदेश सभाको प्रत्यक्ष उम्मेदवारहरूको नाम सिफारिस गरेको छ। प्रतिनिधि सभा सदस्य प्रत्यक्षतर्फ क्षेत्र नम्बर १ मा नारायण प्रसाद आचार्य, युवराज खनाल, शिव अर्याल, निल सारु, कृष्ण श्रेष्ठ, झपेन्द्र बहादुर जिसी र महिलामा बिष्णु जिसीलाई सिफारिस गरेको छ। सिफारिसमा परेका खनाल र आचार्य हाल लुम्बिनी प्रदेशका सांसद रहेका छन्। प्रतिनिधिसभा सदस्य प्रत्यक्षतर्फ क्षेत्र नम्बर २ मा पोलिटिब्यूरो सदस्य तथा युवा नेता ठाकुर गैरेको नाम सर्वसम्मत रूपमा सिफारिस गरेको छ। यसैगरी प्रदेश सभा सदस्य पाल्पा क्षेत्र नम्बर १ 'क' मा राजु श्रेष्ठ, राजेन्द्र लम्साल, देवीलाल लामिछाने, कृष्ण बहादु सारु महिलामा सञ्जु परियार र इश्वरी खनाल सिफारिस भएका छन्। पाल्पा क्षेत्र नम्बर १ 'ख' प्रदेश सभा सदस्यमा विनोद कुमार श्रेष्ठ, विजय रानाभाट, खेम सारु, अर्जुन रेग्मी, तुल्सीराम भुसाल, विमल काफ्ले, ईश्वरी न्यौपाने, एक प्रसाद भण्डारी महिलामा कल्पना केसी, भगवती राना, उर्मिला अर्याल शर्मालाई सिफारिस गरेको एमाले रम्भाका सचिव विजय रानाभाटले बताए। पाल्पा क्षेत्र नम्बर २ 'क' मा प्रदेशसभातर्फ फर्सुराम भट्टराई एकल सिफारिसमा परेका छन् भने क्षेत्र नम्बर २ 'ख' मा ओम बहादुर घर्तिमगर, रामजी भट्टराई, रामजी पोखरेल, कृष्ण जिसी र तुल बहादुर अधिकारीको नाम सिफारिस गरेको पाल्पा क्षेत्र नम्बर २ का क्षेत्रीय अध्यक्ष पोखरेलले बताए।"
"आगामी निर्वाचनका लागि १० हजार ८८८ मतदान स्थल कायम, पुनरावलोकनमा ४०१ स्थल हटाइयो","काठमाडौं : निर्वाचन आयोगले मतदान स्थलको टुंगो लगाएको छ। मंसिर ४ गते हुने संघ तथा प्रदेशको निर्वाचनका लागि देशभरि १० हजार ८८८ मतदानस्थलको कायम गरिने आयोगले टुंगो लगाएको सहायक प्रवक्ता सूर्यप्रसाद अर्यालले जानकारी दिए। उनका अनुसार स्थानीय तह निर्वाचनभन्दा १३२ वटा मतदानस्थल थप गरिएको हो। आयोगले कार्यविधिमा भएको व्यवस्था बमोजि गत साउन १ गतेदेखि मतदान स्थल पुनरावलोकन कार्यक्रम सञ्चालन गरेको थियो। जसमा मतदाताको सघनता, मतदान स्थलसम्मको पहुँच, भवन, सञ्चार, विद्युत, यातायात लगायतका पूर्वाधारको अवस्था, सुरक्षा एवं भौगोलिक अवस्था र निर्वाचनका सरोकारवालाहरूको सहमति समेतका आधारमा जिल्ला मतदान स्थल तथा मतदान केन्द्र सिफारिस समितिले गरेको सिफारिस बमोजिम मतदान स्थल पुनरावलोकन गरिएको सहप्रवक्ता अर्यालले जानकार दिए। मतदान स्थल पुनरावलोकन हुँदा १ हजार १२३ मतदान स्थलको त्रुटि सच्याइएको, साविकका ३६५ मतदान स्थलबाट सबै मतदाता स्थानान्तरण गरी ३६४ मतदान स्थल निर्धारण गरिएको, १६३ मतदान स्थलबाट आंशिक मतदाता स्थानान्तरण गरी १६९ मतदान स्थल निर्धारण गरिएको साथै २८ वटा मतदान स्थलका सबै मतदातालाई २८ वटै मतदान स्थलमा र १५ मतदान स्थलका आंशिक मतदातालाई स्थानान्तरण गरी १३ वटा मतदान स्थलमा गाभिएको आयोगले जनाएको। त्यस्तै मतदान स्थल पुनरावलोकन गर्दा देशभरका ४०१ मतदान स्थललाई हटाई नयाँ मतदान स्थल निर्धारण गरिएको छ। मतदान स्थल पुनरावलोकन भए पश्चात् स्थानीय तहको निर्वाचन, २०७९ को समयमा मतदान गर्नका लागि बास बस्नुपर्ने, निकै टाढा टाढासम्म हिंड्नुपर्ने लगायतको गुनासो समेत सम्बोधन भई मतदातालाई मतदान स्थलसम्मको पहुँच सहज भई निर्वाचनमा मतदाताको सहभागिता अझ बढ्ने अपेक्षा आयोगको रहेको छ।"
प्रचण्डको दाबी बुधबारभित्र सिट बाँडफाँट टुंगिन्छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अबको दुई तीन (बुधबार) दिनभित्रै गठबन्धन दलबीच सिट बाँडफाँट टुंगो लाग्ने बताएका छन्। पार्टीको कार्यक्रमका लागि जनकपुरधाम आइपुगेका प्रचण्डले सञ्चारकर्मीसँग संक्षिप्त कुरा गर्दै गठबन्धन दल सिट बाँडफाँटको अन्तिम तयारीमा रहेको बताए। 'गठबन्धनको सिट बाँडफाँट अध्ययन कार्यदलले अध्ययन गरिरहेको छ। कार्यदलले आज वा भोलिसम्ममा प्रतिवेदन दिन्छ, त्यसलगत्तै कार्यदलको प्रतिवेदनका आधारमा सिट बाँडफाँटको टुंगो लगाउँछ,' उनले भने। 'अघिल्लो निर्वाचनमा जुन क्षेत्रमा जुन दलले जितेको थियो, त्यही दललाई दिने सैद्धान्तिक सहमति भएको छ,' उनले थपे, 'त्यसबाहेक थप कति वटा सिट कुन दललाई दिने भन्नेमा टुंगो लगाउनमात्र बाँकी छ।' हामीले छिटोभन्दा छिटो सिट बाँडफाँटको टुंगो लगाएर चुनावी तयारीमा जुट्न चाहन्छौं,' उनले भने। गत २०७४ सालको प्रतिनिधिसभा र प्रदेशसभा निर्वाचनमाभन्दा आगामी मङ्सिर ४ गते हुने निर्वाचनमा मधेस प्रदेशमा आफ्नो पार्टीले बढी सिट जित्ने दाबी अध्यक्ष प्रचण्डले गरे। उनले प्रतिनिधिसभा र राष्ट्रियसभामा दोस्रो पटक पारित भएको नागरिकतासम्बन्धी विधेयक राष्ट्रपतिबाट प्रमाणीकरण हुने विश्वास व्यक्त गरे। 'संविधानले राष्ट्रपतिलाई एकपटक विधेयक फिर्ता गर्ने अधिकार दिएको छ,' उनले भने, 'दोस्रो पटक विधेयक फिर्ता गर्ने अधिकार संविधानले राष्ट्रपतिलाई दिएको छैन, त्यसैले दुवै सदनबट दोस्रो पटक पारित भएको नागरिकता विधेयक राष्ट्रपतिबाट प्रमाणीकरण हुन्छ, हामी पूर्ण विश्वस्त छौं।' यसैबीच नेकपा माओवादी केन्द्रको मधेस प्रदेशमा रहेका केन्द्रीय सदस्यको बैठक आज जनकपुरधाममा सुरु भएको छ। जनकपुरधामस्थित होटल राजदरबारमा दिउँसो २ बजेदेखि सुरु भएको बैठकलाई अध्यक्ष दाहाल, वरिष्ठ उपाध्यक्ष नारायणकाजी श्रेष्ठ (प्रकाश), नेताहरु मात्रिकाप्रसाद यादव, गिरीराजमणि पोखरेललगायतका नेताहरुले सम्बोधन गर्ने कार्यक्रम रहेको माओवादी केन्द्र मधेस प्रदेशका इञ्चार्ज गणेश साहले जानकारी दिए।"
"कांग्रेस सोलुबाट प्रत्यक्षतर्फ आङगेलुको नाम सिफारिस, पूर्वमन्त्री केसी समानुपातिकमा","सोलुखुम्बु : आसन्न मंसिर ४ को प्रतिनिधि सभा र प्रदेश सभा निर्वाचनका लागि नेपाली कांग्रेस सोलुखुम्बुले प्रत्यक्ष तथा समानुपातिकतर्फका उम्मेदवारको नाम सिफारिस गरेको छ। आइतबार पार्टी कार्यालयमा बसेको जिल्ला समिति, महाधिवेशन प्रतिनिधि, प्रदेश अधिवेशन प्रतिनिधि र प्रदेश सभा क्षेत्रीय सभापतिहरूको संयुक्त बैठकले प्रतिनिधि सभाको प्रत्यक्षतर्फ केन्द्रीय सदस्य आङगेलु शेर्पाको नाम सिफारिस गरेको हो। यसअघि तीन पटकसम्म जिल्ला सभापति भई पार्टी नेतृत्व गरिसकेका केन्द्रीय सदस्य शेर्पाको एकल नाम मात्रै प्रत्यक्षतर्फ सिफारिस गरिएको पार्टी सभापति नाम्गेल जाङबु शेर्पाले जानकारी दिए। प्रतिनिधि सभाको समानुपातिकतर्फ पार्टी केन्द्रीय सदस्य बलबहादुर केसीसहित आठ जना नेताको नाम सिफारिस गरिएको छ। यसअघि ६ पटकसम्म टिकट लिएका केन्द्रीय सदस्य केसीले अघिल्लो आम निर्वाचनमा आफू अन्तिम पटक मात्रै चुनाव लडेको र आइन्दा प्रत्यक्ष निर्वाचनमा सहभागी नहुने घोषणा गरेकाले र पार्टीभित्र पुस्तान्तरणको एजेन्डा अघि बढेकाले केसीको नाम समानुपातिकको पहिलो नम्बरमा समावेश गरेको सभापति शेर्पाले बताए। प्रतिनिधि सभा समानुपातिकतर्फ सभासदहरू पुरुषोतम बस्नेत र गोकर्ण राई, पूर्व पार्टी सभापति प्रभुराम बस्नेत, पार्टी महाधिवेशन प्रतिनिधि प्रकाशसिंह कार्की, महाधिवेशन प्रतिनिधि आङछिरिङ शेर्पा र धर्म नेपाली र नेतृ राधिका श्रेष्ठको नाम प्रदेशमा सिफारिस गरिएको छ। पार्टी सभापति शेर्पाले एक प्रेस विज्ञप्ती जारी गर्दै दुवै प्रदेश सभा क्षेत्रीय समितिको सिफारिसका आधारमा केही परिमार्जन गरी प्रदेश सभा 'क' र 'ख' मा उम्मेदवारको नाम सिफारिस गरिएको जानकारी दिए। प्रदेश सभा 'क' मा प्रत्यक्षतर्फ पूर्व पार्टी सभापति विनोद बस्नेत, पार्टी सचिव भलाकाजी कुलुङ, युवा नेता गणेश बस्नेत, पार्टी नेताहरू कुसराज राई, रोसन थुलुङ, भेषकुमार बास्तोला र थिरबहादुर बस्नेतको नाम पठाइएको छ। प्रदेश 'क' कै समानुपातिकतर्फ पूर्व पार्टी सभापति छत्रध्वज बस्नेत, पार्टी नेताहरू नातिकाजी गुरुङ, सरला नाछिरिङ, गिता गुरुङ, रिना उप्रेति केसी, जिवन गुरुङ, एकाकुमारी कार्की, अशोक झा, जयप्रसाद राई, भक्त गुरुङ, फुर्तिमान तामाङ, विमला गुरुङ र हरिदेवी भुजेलको नाम प्रदेश समितिमा पठाइएको हो। त्यस्तै, प्रदेश सभा 'ख' मा प्रत्यक्षतर्फ प्रदेश सभापति कर्मा शेर्पा र पार्टि नेताहरू प्रेमबहादुर थापा मगर र साङगा बहादुर राईको नाम सिफारिस गरिएको छ भने समानुपातिकतर्फ नौ जनाको नाम पठाइएको छ। जसमा महिला संघकी निवर्तमान सदस्य डोल्मा तामाङ, पार्टी उपसभापति फुदोर्जी शेर्पा, पार्टी नेताहरू पासाङ शेर्पा, मनोज खड्का, टंकीमाया बस्नेत, मंलसिंह तामाङ, सानुमाया राजभण्डारी, राजन बस्नेत र लाक्पा नुरु शेर्पा रहेका छन्।"
गुल्मीमा नेकपा एसका इन्चार्ज र जिल्ला अध्यक्ष एमालेमा,गुल्मी : नेकपा एकीकृत समाजवादीका केन्द्रीय सदस्य एवं गुल्मी इन्चार्ज गणेश खनाल र जिल्ला कमिटी अध्यक्ष नरेश भण्डारी नेकपा एमालेमा प्रवेश गरेका छन्। भण्डारी समाजवादी गुल्मीका जिल्ला अध्यक्षसमेत हुन्। सोमबार तम्घासमा आयोजित कार्यक्रममा एमालेका उपमहासचिव प्रदीप ज्ञवाली र सचिव गोकर्ण विष्टले उनीहरूलाई पार्टीमा स्वागत गरेका हुन्। एमाले प्रवेश गर्दै नेताहरूले परिवर्तनको सम्भावना एमालेबाट मात्रै देखिएको प्रतिक्रिया दिए। जिल्ला अध्यक्ष र इन्चार्जले नै पार्टी छाडेपछि चुनावको मुखैमा समाजवादी गुल्मीलाई धक्का लागेको छ। गुल्मी क्षेत्र नम्बर २ बाट प्रतिनिधिसभा सदस्यमा समाजवादीकी केन्द्रीय सचिव रामकुमारी झाक्री उम्मेदवार हुने तयारी गरेकी छिन्। झाक्री र गोकर्ण विष्टको निर्वाचन क्षेत्र एउटै हो।
भारतीय सेनाद्वारा नेपाली सेनालाई २२ करोड बढीको सहयोग (फोटो फिचर),"काठमाडौं : भारतीय सेनाले नेपाली सेनालाई २२ करोड बढी रुपैयाँ बराबरको सहयोग गरेको छ। नेपाल भ्रमणमा रहेका भारतीय स्थल सेनाध्यक्ष जनरल मनोज पाण्डेले प्रधानसेनापति प्रभुराम शर्मालाई उक्त रकम बराबरको समान हस्तान्तरण गरे। भारतीय सेनाले मेडिकल उपकरणहरु, १० वटा बुलेटप्रुफ गाडी, ४ वटा घोडालगायत समानहरु हस्तान्तरण गरेको थियो। पाण्डे र शर्माबीच आजै द्विपक्षीय भेटवार्तासमेत भएको थियो। भारतीय सेनाका प्रमुख जनरल पाण्डेलाई नेपाली सेनाको मानार्थ महारथीको दर्ज्यानी चिन्ह प्रदान गरिएको थियो। शीतल निवासमा आयोजित ए समारोहमा राष्ट्रपति विद्यादेवी भण्डारीले पाण्डेलाई नेपाली सेनाको मानार्थ महारथीको दर्ज्यानी चिन्ह प्रदान गरेकी थिइन्। भारत र नेपालबीच एक अर्काका सेना प्रमुखलाई मानार्थ महारथीको दर्जा प्रदान गर्ने प्रचलन विगत सात दशकदेखि रहिआएको छ। सन् १९५० मा भारतीय सेनाका सेनापति जनरल केएम करिअप्पालाई पहिलो पटक नेपाली सेनाको सो मानार्थ दर्जा प्रदान गरिएको थियो। गत वर्ष नोभेम्बरमा नेपालका प्रधानसेनापति प्रभुराम शर्मालाई पनि राष्ट्रपति रामनाथ कोविन्दद्वारा नयाँ दिल्लीमा आयोजित एक समारोहमा भारतीय सेनाको मानार्थ महारथीको दर्जा प्रदान गरिएको थियो। पाण्डेले आजै प्रधानमन्त्री शेरबहादुर देउवासँग शिष्टाचार भेटवार्ता गरेका थिए। पाँचदिने भ्रमणका लागि काठमाडौं आएका पाण्डेको सम्मानमा प्रधानसेनापति शर्माले आज रात्रिभोजको आयोजना गरेका छन्।"
'अत्याचारको विरुद्ध पार्टीले शसक्त रूपमा आवाज उठाउँछ',"काठमाडौं : नेकपा एकीकृत समाजवादीका अध्यक्ष माधव कुमार नेपालले विभिन्न समुदायलाई हुने अत्याचारको विरुद्ध पार्टीले शसक्त रूपमा आवाज उठाउने बताएका छन्। सोमबार काठमाडौंमा आयोजित पार्टी प्रवेश कार्यक्रममा अध्यक्ष नेपालले राज्य प्रणालीमा देखिएका विकृतिविरुद्ध जुध्नुपर्ने आवश्यकता रहेको र त्यसका लागि आफ्ना पार्टी अग्रपंक्तिमा उभिने बताएका हुन्। उनले महिला हिंसा अन्त्य, गरिबीमा रहेका समुदाय, अल्पसंख्यक लगायतका विषयमा पार्टीको विशेष ध्यान जाने जिकिर गरे। अध्यक्ष नेपालले पार्टी संगठन मात्रै बनाएर नपुग्ने भन्दै जनतामा चेतना जगाएर आन्दोलन गर्न सक्नुपर्ने धारणा राखे। उनले वास्तविक कम्युनिष्ट विचार बोकेर हिड्ने आफ्नो मात्रै पार्टी भएको दावी गरे।"
शैक्षिक परिपाटीलाई सीप र आर्थिक विकाससँग जोडौं : अध्यक्ष प्रचण्ड,"खयरमारा (महोत्तरी) : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले देशका वर्तमान शैक्षिक परिपाटीलाई विश्वस्तरको सीप र आर्थिक विकाससँग जोडिनुपर्ने आवश्यक रहेको बताएका छन् । सोमबार महोत्तरीको वर्दिवास नगरापालिका खयरमारामा निर्मल लामा बहुप्राविधिक शिक्षालय भवनको शिलान्यास कार्यक्रमलाई सम्बोधन गर्दै अध्यक्ष प्रचण्डले सो कुरा बताएका हुन् । पूर्वप्रधानमन्त्री समेत रहेका अध्यक्ष प्रचण्डले भने, शैक्षिक क्षेत्रलाई सीपसँग जोडनुको विकल्प छैन् । वर्तमान २१ औ शताब्दीमा विश्वका शैक्षिकस्तरसँग नेपालको शिक्षास्तरलाई तुलानात्मक रुपमा अगाडि बढाउनुपर्छ । यहाँका शिक्षालयमा विश्वस्तरमा प्रतिस्पर्धा गरिने किसिमको प्राविधिक शिक्षा प्रदान गर्नु अत्यन्त आवश्यक छ । नेपालका विद्यार्थीहरु पनि शिक्षासँग सीप र आर्थिक विकासको पाटो सहितको शिक्षा हाँसिल गर्ने शिक्षालयको स्थापना हुनु आवश्यक छ । तसर्थ बहुप्राविधिक शिक्षालयको अहम भूमिका रहेको छ । नेपालको शिक्षा विश्वस्तरमा पहिचान गराउने किसिमको हुनुपर्नेमा अध्यक्ष प्रचण्डले जोड दिएका छन् । निर्मल लामा बहु प्राविधिक शिक्षालय मधेश प्रदेशमा मात्र सीमित नभई यसले देशभरिकै शिक्षा क्षेत्रमा नेतृत्वदायी भूमिका निर्वाह गर्नेमा प्रचण्डले विश्वास व्यक्त गरेका छन् । कार्यक्रममा शिक्षा विज्ञान तथा प्रविधिमन्त्री देवेन्द्र पौडेल, शिक्षा राज्यमन्त्री वोधमाया यादव, पूर्वशिक्षामन्त्री गिरिराजमणि पोखरेल, मधेश प्रदेशका गृह तथा संचारमन्त्री भरतप्रसाद साहलगायका वक्त्ताहरुले निर्मला लामा बहुप्राविधिक शिक्षालयको आवश्यकता र भूमिकाको विषयमा चर्चा गरेका थिए । सीटीईईभीटीद्वारा संचालित सो बहुमुखि शिक्षालय भवनको शिलान्यास समेत भएको हो । भवन कोरियाली सरकार (कोयका) को आर्थिक तथा प्राविधिक सहयोगमा आधुनिक सुविधासम्पन्न भवन निर्माण हुने शिक्षालयका प्रमुख रमण मेहताले बताए।"
"एमाले झापा : क्षेत्र नम्बर १ मा कोइराला, २ मा चार र ३ मा पाँच जना सिफारिस","झापा : नेकपा (एमाले)ले झापा क्षेत्र नम्बर १, २ र ३ बाट प्रतिनिधिसभा सदस्य प्रत्यक्षतर्फ आकांक्षी उम्मेदवारको नाम सिफारिस गरेको छ। एमाले झापा १ क्षेत्रीय कमिटीको सोमबार बसेको बैठकले पार्टीका केन्द्रीय सदस्य र झापाका सह इन्चार्ज रविन कोइरालाको एकल नाम सिफारिस गरिएको क्षेत्रीय संयोजक टिकाराम मंग्रातीले जानकारी दिए। कोइराला २०७० सालको दोस्रो संविधानसभा सदस्य निर्वाचनमा निर्वाचित भएका थिए। उनले काँग्रेस युवा नेता विश्वप्रकाश शर्मालाई पराजित गरेका थिए। मंसीर ४ गते हुने निर्वाचनमा पुनः कोइराला र शर्माबीच चुनावी प्रतिस्पर्धा हुने निश्चित छ। शर्माको एकल नाम झापा १ बाट सिफारिस भइसकेको छ। त्यस्तै प्रतिनिधिसभा सदस्य प्रत्यक्षतर्फ झापा क्षेत्र २ बाट चार जनाको नाम सिफारिस भएको छ। बिर्तामोडस्थित पार्टी कार्यालयमा सोमबार बसेको क्षेत्रीय कमिटीको बैठकले पूर्व महान्यायाधिवक्ता तथा झापा इन्चार्ज अग्निप्रसाद खरेल, देवराज घिमिरे, पवित्रा निरौला खरेल र धुव्र सिवाकोटीको नाम सिफारिस गरेको छ। त्यस्तै प्रतिनिधिसभा सदस्य प्रत्यक्षतर्फ झापा क्षेत्र नम्बर ३ बाट पाँच जनाको नाम सिफारिस भएको छ। पाथीभरा सामुदायिक वन उपभोक्ता समिति हल्दिबारीको हलमा सोमबार बसेको क्षेत्रीय कमिटीको बैठकले दुर्गा प्रसाईँ, मोहनचन्द्र रेग्मी, हरिप्रसाद घिमिरे, लोकनाथ भट्टराई र गंगा भुर्तेलको नाम सिफारिस गरेको क्षेत्रीय इन्चार्ज वसन्त बानियाँले जानकारी दिए। प्रतिनिधिसभा समानुपातिकतर्फ रेणुका भुर्तेल, शुभलक्ष्मी राई, मोना खवासको नाम सिफारिस गरिएको उनले बताए।"
मन्त्रीलाई लाइन बस्न आग्रह गर्दा थुनामा पुगेका सुरक्षागार्ड गुरुङलाई रिहाइ गर्न गृहमन्त्रीको निर्देशन,"काठमाडौंः गृहमन्त्री बालकृष्ण खाँणले प्रहरी हिरासतमा रहेका गरूड सेक्युरिटीजका सुरक्षागार्ड शेरजंग गुरूङलाई रिहाइ गर्न निर्देशन दिएका छन् । संस्कृत, पर्यटन तथा नागरिक उड्डयनमन्त्री जीवनराम श्रेष्ठलाई लाइन बस्न आग्रह गरेकै कारण थुनामा परेका गुरुङलाई रिहाइ गर्न गृहमन्त्री खाँणले निर्देशन दिएका हुन् । सोमबार काठमाडौंका प्रमुख जिल्ला अधिकारी गोविन्द रिजाललाई प्रक्रिया पुर्याएर सुरक्षागार्ड गुरूङलाई रिहा गर्न निर्देशन दिएको गृह मन्त्रीको सचिवालयले जनाएको छ । व्यक्तिगत कामका लागि ठमेलस्थित छाँयासेन्टर पुगेका पर्यटन मन्त्री श्रेष्ठलाई लाइन नमिच्न आग्रह गर्दा सुरक्षागार्ड पक्राउ परेका थिए । गुरुङमाथि अभद्र व्यवहारमा मुद्धा चलाउने तयारी थियो ।"
भारतीय सेनाध्यक्ष पाण्डेलाई नेपाली सेनाको मानार्थ महारथीको दर्जा प्रदान,काठमाडौं : पाँचदिने भ्रमणका लागि काठमाडौंमा रहेका भारतीय सेनाध्यक्ष मनोज पाण्डेलाई नेपाली सेनाको मानार्थ महारथीको दर्ज्यानी चिह्न प्रदान गरिएको छ। राष्ट्रपति विद्यादेवी भण्डारीले शितल निवासमा आयोजित विशेष समारोहमा भारतीय सेनाध्यक्ष पाण्डेलाई नेपाली सेनाको मानार्थ महारथीको दज्र्यानी चिह्न प्रदान गरेकी हुन्। उनी नेपाली सेनाको महारथीको सम्मान पाउने १९ औँ भारतीय सेनाध्यक्ष हुन्। नेपाल र भारतबीच सन् १९५१ देखि एकअर्का देशका सेना प्रमुखलाई मानार्थ महारथीको दर्जा प्रदान गर्ने प्रचलन छ । विसं २००७ मा भारतीय सेनाका फिल्ड मार्सल केएम करिअप्पालाई पहिलो पटक नेपाली सेनाको मानार्थ प्रधानसेनापतिको सम्मान प्रदान गरिएको थियो । विसं २०२६ मा तत्कालीन प्रधानसेनापति सुरेन्द्रबहादुर शाहले पहिलो पटक भारतीय सेनाको मानार्थ सेना प्रमुखको सम्मान प्राप्त गरेका थिए। गत वर्ष प्रधानसेनापति प्रभुराम शर्माले भारतीय सेनाको मानार्थ महारथी पाएका थिए। सन् २०२० मा भारतीय सेना प्रमुख जनरल मनोज मुकुन्द नरवाणेलाई नेपाली सेनाको मानार्थ महारथी प्रदान गरिएको थियो। हालसम्म भारतका २१ र नेपाली सेनाका १७ सेनापतिले उक्त सम्मान प्राप्त गरिसकेका छन्।
झापा ५ मा एमालेबाट ओलीको एकल नाम सिफारिस,झापा : नेकपा (एमाले)का अध्यक्ष केपी शर्मा ओली झापा क्षेत्र नम्बर ५ बाट सर्वसम्मत सिफारिस भएका छन् । मंसिर ४ हुने प्रतिनिधिसभा निर्वाचनका लागि एमाले अध्यक्ष ओलीको एकल नाम सर्वसम्मत सिफारिस गरिएको एमालेका क्षेत्रीय संयोजक तुलसी कार्कीले जानकारी दिए । दमक पार्टी कार्यालयमा सोमबार बसेको क्षेत्रीय कमिटीको बैठकले ओलीको नाम सिफारिस गर्ने निर्णय गरेको उनले बताए । एमालेले भावी प्रधानमन्त्रीको रुपमा अघि सारेका ओली सातौं पटक झापा ५ बाट उठ्न लागेका हुन्। २०४८ सालको संसदीय निर्वाचनमा पहिलो पटक उम्मेदवार बनेका ओलीले नेपाली कांग्रेसका पूर्णानन्द शर्मालाई पराजित गर्दै संसद्मा पुगेका थिए । २०५१ सालको संसदीय निर्वाचनमा ओली फेरि निर्वाचित भए । उनले कांग्रेसका केशवकुमार बुढाथोकीलाई पराजित गरेका थिए । २०५६ सालको संसदीय निर्वाचनमा ओली तेस्रो पटक निर्वाचित भए । उनले कांग्रेसका काशीलाल ताजपुरियालाई पराजित गरे । २०६४ सालको पहिलो संविधानसभा निर्वाचनमा ओली पहिलो पटक पराजित भए । उनलाई नेकपा माओवादीका विश्वदिप लिङदेनले पराजित गरे । २०७० सालको दोस्रो संविधानसभा निर्वाचनमा ओली फेरि निर्वाचित भए । उनले कांग्रेसका सुरेशकुमार योङगयालाई पराजित गरे । २०७४ सालको प्रतिनिधिसभा सदस्य निर्वाचनमा ओली पाँचौँ पटक निर्वाचित भए । उनले कांग्रेसका खगेन्द्र अधिकारीलाई पराजित गरे । २०७४ सालमा एमालेले झापामा राप्रपासँग चुनावी तालमेल गरेका थिए । आसन्न मंसीर ४ गते हुने निर्वाचनमा राप्रपासँग चुनावी तालमेल गर्ने बारेमा अहिले दुवै पार्टीबीच छलफल जारी रहेको बताइएको छ।
सूर्य थापा प्यूठानबाट एकल सिफारिस,प्यूठान : नेकपा एमाले प्यूठानले प्रतिनिधिसभा सदस्य उम्मेदवारका लागि प्यूठानबाट पार्टीका पोलिटब्यूरो सदस्य एवं प्यूठान जिल्ला इन्चार्ज सूर्य थापाको नाम एकल सिफारिस गरेको छ। सोमबार पार्टी कार्यालय विजुवारमा बसेको जिल्ला कमिटीको बैठकले थापालाई उम्मेदवार बनाउनका लागि एकल नाम सिफारिस गरेको जिल्ला कमिटी अध्यक्ष बिजयविराज विष्टले जानकारी गराए। प्रतिनिधिसभा सदस्यका लागि प्यूठान एउटा मात्र निर्वाचन क्षेत्र हो। एमाले प्यूठानले प्रदेश र प्रतिनिधिसभा सदस्य उम्मेदवारको नाम सर्वसम्मत रूपमा टुंगो लगाएको अध्यक्ष विष्टले जानकारी गराए। प्रदेश (क) मा पार्टीका निवर्तमान अध्यक्ष तुल्सीराम शर्मा र प्रदेश (ख) मा केन्द्रिय सदस्य एवं प्यूठान सह इन्चार्ज हरि रिजाल सिफारिस भएका छन्। थापाको उमेदवारीका लागि संविधानसभाका पूर्व सदस्य हिरा बहादुर केसीले प्रस्ताव गरेका थिए ।
चीनअमेरिका द्वन्द्वले नेपाल युक्रेन बन्ने खतरा,"ओखलढुंगाः नेकपा (एकीकृत समाजवादी) का नेताहरूले चीनअमेरिका द्वन्द्वले नेपाल युक्रेन बन्न सक्ने खतरा रहेको भन्दै चिन्ता व्यक्त गरेका छन्। जिल्ला स्तरीय प्रशिक्षणमा सम्बोधन गर्दै नेताहरूले विश्व एक धुव्रीय शक्तिबाट बहुध्रुवीय द्वन्द्वमा गएकाले नेपाल जोखिममा रहेको औंल्याएका हुन्। विश्वमा पुँजीवादी र समाजवादी शक्तिबीच टकराव बढ्दै गएको उनीहरूको निष्कर्ष छ। नेकपा (एकीकृत समाजवादी) का केन्दीय उपाध्यक्ष तथा प्रदेश १ इञ्चार्ज घनेन्द्र बस्नेतले कार्यकर्ता प्रशिक्षणमा भने, 'चीनअमेरिका द्वन्द्वको प्रभाव देखिने अवस्थामा पुगिसक्यो, चीन अमेरिका द्वन्द्वले विश्वयुद्द निम्त्याउन सक्छ।' बस्नेतले नेपाल युक्रेन बन्न सक्ने खतरा रहेकाले नेपाल कुनैको पक्षमा देखिन नहुने, एक चीन नीतिबाट अमेरिका पछि हटेकाले द्वन्द्व बढिरहेको बताए। उनले राष्ट्रिय पुँजीको निर्माण गरेर समाजवादी यात्रामा अघि बढ्ने पार्टीको तत्कालीन कार्यनीति रहेको बताए। पार्टीको मार्ग दशर्क सिद्धान्त माक्र्सवाद, लेलिनवाद र लक्ष्य समाजवाद रहेको प्रष्ट्याए। बस्नेतले नेता होइन नीतिकेन्द्रित विचारबाट चल्ने पार्टी एकीकृत समाजवादी भएको भन्दै पार्टी निर्माण र चुनावमा बढीभन्दा बढी भोट ल्याउने कार्ययोजनाका साथ अघि बढ्न निर्देशन दिए। पोलिटब्यूरो सदस्य तथा प्रदेश १ अध्यक्ष बलदेव चौधरीले पार्टीका नेता कार्यकर्ताहरू सक्षम बन्न आफूमा भएको क्षमताको उपयोग गरेर मेहनती बन्नुपर्ने बताए। उनले आत्मविश्वासका साथ उत्पादनका काममा जुट्नु पर्नेमा जोड दिए। सरकारले सबै वर्गको आर्थिक हैसियत समान हुने गरी नीति तथा कानुन निर्माण गर्नुपर्नेमा जोड दिए। प्रशिक्षण चौधरीले भने, 'शैक्षिक क्षेत्र डामाडोल भएका छन्, कम्युनिष्ट सरकारले सुधार्न नीति ल्याउँछ, विकास बजेट समान रूपले वितरण गर्छ भन्ने आश थियो, केपी ओलीले सबैलाई समाप्त पार्न लागेकाले बिद्रोह गर्नुपरेको हो, अब यी काम हामीले गर्नुपर्छ।' कार्यकर्ताहरूलाई उच्च मनोवलसहित काममा खट्न र अरू पार्टीभन्दा फरक व्यवहार देखाउन आग्रह गरे। अर्का पोलिटब्यूरो सदस्य बबि चाम्लिङले स्थानीय कमिटी परिचालन गरेर पार्टीलाई चुनाव लक्षित गतिविधिमा केन्द्रित गर्न आग्रह गरे। स्थानीय तह सरकारकै रुपमा काम गर्ने भएकाले समन्वय र सहकार्य गर्दै गतल प्रवृत्तिविरुद्ध खबरदारी गर्न उनले सुझाव दिए। जिल्ला कमिटीले आयोजना गरेको प्रशिक्षणमा केन्द्रीय सदस्य, जिल्लाका पदाधिकारीहरू तथा जिल्ला कमिटी र पालिका कमिटीका सदस्यहरू सहभागी थिए। उम्मेदवार सिफारिस गरिरहेको भन्दै जिल्ला नेताहरूले गठबन्धनमा कम्तिमा एक जिल्ला एक सिट लिएर मात्रै गर्न नेताहरूलाई सुझाव दिएका छन्। यसबारे गम्भीर छलफल भइरहेको उपाध्यक्ष बस्नेतले कार्यकर्ताहरूलाई बताएका थिए।"
प्रत्यक्षतर्फ महिला उम्मेदवार बढाउन बहस,"काठमाडौं : संघ र प्रदेशको निर्वाचनमा महिलाको अर्थपूर्ण सहभागिता विषयक एक अन्तरसंवाद कार्यक्रम सम्पन्न भएको छ। संकल्प र महिला गैरसरकारी संस्था महासंघको आयोजनामा राजधानीमा सोमबार सम्पन्न कार्यक्रममा आगामी मंसिर ४ गते हुने संघ र प्रदेश निर्वाचनमा प्रत्यक्षतर्फ महिलाको उम्मेदवारी बढाउनुपर्नेमा दलका नेताहरूले जोड दिएका छन्। बरिष्ठ पत्रकार आरती चतौटले विभिन्न पार्टीका नेताहरूलाई आगामी निर्वाचनमा प्रत्यक्षतर्फ महिला उम्मेदवारी कसरी बढाउन सकिन्छ भन्ने विषयमा बहस चलाइन्। बहसमा सहभागी नेपाली कांग्रेसका केन्द्रीय सदस्य नयनसिंह महरले पार्टीले हालै जारी गरेको परिपत्रमा सिफारिस गर्दा समानुपातिकतर्फ एक पुरुष एक महिला तथा प्रत्यक्षततर्फ एक महिलासहित तीन जना पठाउनु भनेर तोकिएको बताए। नेपाली कांग्रेस समावेशी पार्टी भएकाले आगामी निर्वाचनमा सकेसम्म प्रत्यक्षतर्फ महिलाको उम्मेदवारी बढी दिलाउने विषयमा सकारात्मक रहेको उनले बताए। कार्यक्रममा नेकपा एमालेकी पोलिटब्यूरो सदस्य सीता पौडेलले महिलाको कोटा आरक्षणमै सीमित हुने अवस्था देखिएको बताउँदै प्रत्यक्ष निर्वाचनमा पनि महिलालाई आरक्षणको व्यवस्था नगरेमा सहभागिता बढाउन सक्ने अवस्था नदेखिएको जनाइन्। नेकपा एकीकृत समाजवादीका उपमहासचिव प्रकाश ज्वालाले प्रत्यक्षतर्फ महिला उम्मेदवारी बढाउनेतर्फ आफ्नो पार्टीभित्र विभिन्न बहस र छलफल चलिरहेको बताए। त्यसैगरी जसपाका पोलिटब्यूरो सदस्य रेखा यादवले विगत तीन महिनादेखि नै आफ्नो पार्टीभित्र यही विषयमा बहस केन्द्रित रहेको बताइन्। हालै सम्पन्न उनको दलको केन्द्रीय समिति बैठकले संघ र प्रदेशका लागि प्रत्येक जिल्लाबाट ३,३ जनाको नाम पठाउनुपर्ने र त्यसमा महिला अनिवार्य हुनुपर्ने व्यवस्था गरेको उनले जानकारी गराइन्। यद्यपि महिला उम्मेदवारी बढ्छ भन्नेमा आफू अझै सुनिश्चत हुन नसकेको बताउँदै उनले भनिन्, 'म आफैं पनि अझै विश्वस्त हुन सकेको छैन। किनकी जिल्लाबाट त महिलाका नाम सिफारिस भएर आउँछन्। तर प्रदेशमा आइपुगेपछि छाँटिने धेरै डर हुन्छ। त्यसैले पार्टीले महिलालाई प्रत्यक्षतर्फ पनि ल्याउनुपर्छ भनेर कानुनी रुपमै बाध्यकारी नबनाइकन यो सम्भव हुँदैन।' कार्यक्रममा नेकपा माओवादीका पोलिटब्यूरो सदस्य झक्कुप्रसाद सुवेदी, लोसपाका कार्यकारिणी समिति सदस्य केशव झालगायतले पनि आगामी निर्वाचनमा प्रत्यक्षतर्फ महिला उम्मेदवारी बढाउनुपर्नेमा आआफ्नो पार्टीभित्र बहस र छलफल भइरहेको बताए। कार्यक्रममा संकल्पकी अध्यक्ष संगीता लामाले आगामी संघ र प्रदेशको निर्वाचनमा प्रत्यक्षतर्फ महिलाको उम्मेदवारी बढाउनुका साथै जित्नेको संख्या बढाउने उद्देश्यले उक्त बहस चलाइएको बताइन्। संविधानले तोकेको ३३ प्रतिशत सहभागिताको अधिकारलाई राजनीतिक दलहरूले बल्लबल्ल समानुपातिकततर्फबाट तानेर पुर्याइ महिलाको सहभागिता ३३ प्रतिशतमै सीमित राख्दै आएको जनाइन्। उनले आगामी चुनावमा प्रत्यक्षतर्फ महिला उम्मेदवारी बढाउनुका साथै महिलाभित्रको दलित, जनजाति, एकल, भौगोलिक रुपमा पछाडि पारिएकालगायतका समावेशीतामा विषयमा पनि ध्यान दिनुपर्ने बताइन्। हालसम्म दुईवटा संविधानसभा निर्वाचन र संघ एवं प्रदेशको निर्वाचन भइसक्दा पनि महिलालाई सधै कोटामा सीमित राख्दै आइएको बताउँदै अध्यक्ष लामाले प्रश्न गरिन्, 'महिलालाई कहिलेसम्म ३३ प्रतिशतमा सीमित राख्ने? अबको चुनावमा महिला सहभागिता बढाउनु जरुरी छ।' त्यसैगरी महिला गैरसरकारी संस्था महासंघकी अध्यक्ष डाशशी अधिकारी राउतले प्रत्यक्षतर्फ महिलाको उम्मेदवारी बढाउनुका साथै जित्ने ठाउँमा महिलालाई टिकट दिने विषयमा पहल गरिनुपर्ने बताइन्। गत स्थानीय तह निर्वाचनमा ४१ प्रतिशत महिलाले जित हासिल गरे पनि गठबन्धनका कारणले महिला उपप्रमुखको संख्या धेरै घटेकाले आगामी संघ र प्रदेशको निर्वाचनमा हरेक पार्टीले सकेसम्म बढी महिलालाई प्रत्यक्षतर्फ उम्मेदवारी दिने र जित सुनिश्चित गर्नेमा पहल गरिनुपर्नेमा अध्यक्ष राउतले जोड दिइन्।"
प्रतिनिधिसभाका केही समितिका सदस्य हेरफेर,"काठमाडौं : प्रतिनिधिसभाको बैठकले विभिन्न समितिमा सदस्यको नाम हेरफेर गरेको छ। आइतबार बसेको बैठकमा सभामुख अग्निप्रसाद सापकोटाले प्रतिनिधिसभा नियमावली, २०७५ को नियम १७२ बमोजिम गठित प्रतिनिधि सभाअन्तर्गतको विभिन्न समितिमा सदस्यको नाम हेरफेर गरेका हुन्। जसमा सांसद महेन्द्रकुमारी लिम्बू महिला तथा सामाजिक समितिबाट कानून, न्याय तथा मानव अधिकार समितिमा, सरवत आरा खानम अर्थसमितिबाट कानून, न्याय तथा मानवअधिकार समितिमा मनोनयन भएका छन्। यस्तै सांसद प्रमिला राई अर्थ समितिबाट कानून, न्याय तथा मानवअधिकार समितिमा, कर्मा घले कानून, न्याय तथा मानवअधिकार समितिबाट महिला तथा सामाजिक समितिमा, जिपछिरिङ लामा विकास तथा प्रविधि समितिबाट राज्यव्यवस्था तथा सुशासन समितिमा र मीना पाण्डे राज्य व्यवस्था तथा सुशासन समितिबाट विकास तथा प्रविधि समितिमा मनोनयन गरिएको छ। सभामुख सापकोटाले प्रस्ताव गरेको प्रस्तावित हेरफेरलाई सभाले सहमति जनाएको छ। बैठकमा सांसद मीनबहादुर विश्वकर्माले प्रतिनिधिसभा नियमावली, २०७५ नियम १०५ र नियम १११ का प्रावधानको सीमा छोट्याउन नियमावलीको नियम निलम्बनको प्रस्ताव प्रस्तुत गरेका थिए। सो प्रस्तावलाई सांसदहरू रामकुमारी चौधरी र प्रमोद साहले समर्थन जनाए। नियम निलम्बनको प्रस्तावलाई बैठकमा बहुमतले स्वीकृत गरेको थियो।"
उम्मेदवारमा जघन्य अपराधदेखि भ्रष्टाचारका आरोपितसम्म सिफारिस,"काठमाडौं : जघन्य अपराधमा मुछिएका नेता मोहम्मद अफताब आलम थुनामा छन्। तर, उनको नाम अबको चुनावमा उम्मेदवार बन्ने सूचीमा चढेको छ। कांग्रेसको रौतहट क्षेत्र नम्बर २ कार्यसमितिले प्रतिनिधिसभा उम्मेदवारका लागि आलमको मात्रै नाम सिफारिस गरेको कांग्रेस मधेस प्रदेशका प्रचार विभाग प्रमुख नीतिशकुमार गुप्ताले बताए। उहाँको पक्षमा यहाँ जनलहर व्यापक छ। उहाँको नाम पहिला आयो। त्यसपछि अरूको आएन, गुप्ताले भने, त्यसैले एकल नाम सिफारिस भएको हो। आलम यसअघि रौतहट क्षेत्र नम्बर २ बाटै प्रतिनिधिसभा सदस्य निर्वाचित भएका थिए। उनी बम विस्फोटमा संलग्न रहेको र घाइतेलाई जिउँदै इँटाभट्टामा हालेको आरोपमा पक्राउ परेपछि उनको सांसद पद निलम्बनमा छ। पहिलो संविधानसभा निर्वाचनको एक दिनअघि २०६४ चैत २७ गते शेख इद्रिसको घरमा बम पडकएको थियो। उक्त घटनामा २४ वर्षका त्रिलोकप्रताप सिंह र २२ वर्षका ओसी अख्तरले ज्यान गुमाएका थिए। उक्त घटना लुकाउन विस्फोटका घाइतेलाई जिउँदै इटाभट्टामा जलाएको आरोप आलमविरुद्ध लागेको छ। श्रीनारायण सिंह र रोक्साना खातुनले आलमसहित महताब आलम, मोविन आलम, शेख भदई र शेख सरोजविरुद्ध किटानी जाहेरी दिएका थिए। त्यसकै आधारमा प्रहरीले आलमलाई २०७६ असोजमा पक्राउ गरेको थियो। कांग्रेसले नै भ्रष्टाचार मुद्दा खेपिरहेका विजयकुमार गच्छदारलाई पनि उम्मेदवार सिफारिस गरेको छ। सुनसरी क्षेत्र नम्बर ३ को क्षेत्रीय कार्यसमितिले सर्वसम्मत रूपमा गच्छदारको एकल नाम पार्टीको माथिल्लो निकायमा पठाएको हो। बालुवाटारस्थित ललिता निवासको जग्गा व्यक्तिको नाममा गरेको आरोपमा अख्तियार दुरुपयोग अनुसन्धान आयोगले गच्छदारलगायत व्यक्तिविरुद्ध विशेष अदालतमा मुद्दा दायर गरेको थियो। कानुनअनुसार उक्त मुद्दाको छिनोफानो नहुँदासम्म गच्छदार उम्मेदवार हुन मिल्दैन। तापनि, पार्टीको क्षेत्रीय समिति उनलाई उम्मेदवार बनाउन लागेको हो। मुद्दा दर्तापछि २०७६ माघमा उनी सांसद पदबाट निलम्बनमा परेका थिए। मुद्दा चलेपछि सम्पर्कविहीन भएका गच्छदार कांग्रेस सभापति शेरबहादुर देउवा प्रधानमन्त्री बनेकै दिन अदालतमा हाजिर भएका थिए। विशेषले उनलाई १० लाख रुपैयाँ धरौटीमा छाडेको थियो। विवादित पृष्ठिभूमिका गणेश लामा काभ्रे क्षेत्र नम्बर १ (ख)बाट प्रदेशसभा उम्मेदवार सिफारिस भएका छन्। लामाविरुद्ध सम्पत्ति शुद्धीकरणको मुद्दा चलिरहेको छ। कांगे्रेसका साथै एमाले, माओवादी केन्द्र, जसपाबाट पनि विवादित व्यक्तिहरू सिफारिस भइरहेका छन्। एमालेले गोरखा क्षेत्र नम्बर २ बाट प्रतिनिधिसभा उम्मेदवारमा मिलन गुरुङ (चक्रे मिलन)सहितको नाम सिफारिस गरेको छ। डनका रूपमा चिनिने चक्रे मिलन गुन्डागर्दी गरी अकुत सम्पत्ति कमाएको आरोपमा पटकपटक जेल परेका व्यक्ति हुन्। संविधानविद् डा भीर्माजुन आचार्य जेलमा रहेका व्यक्तिले चुनाव लड्न मिल्छमिल्दैन भन्ने विषयमा कानुनमा द्विविधा नरहेको बताउँछन्। कानुनमा प्रस्ट छ। द्विविधा मान्नुपर्र्दैन। मुद्दा खेपेर जेलमा रहेका व्यक्तिको नाममा सिफारिस मात्र आउने कुरा फरक हो। त्यही व्यक्तिलाई पार्टीले उम्मेदवार बनाउन कुनै पनि कानुनले दिँदैन, आचार्य भन्छन्, मुद्दा फैसला नभएको हुनाले र धरौटीमा बाहिरै रहेको हुनाले गच्छादारजीको विषयमा अलिकति फरक हुन सक्छ। यसमा पार्टीले कानुनविद्हरूसँग छलफल गरेर निर्णय लिन सक्छ। कांग्रेसले मुद्दा खेपिरहेका नेताहरूलाई उम्मेदवार बनाउँछ कि भन्ने प्रश्नमा कांग्रेस प्रवक्ता डा प्रकाशशरण महतले अदालतमा विचाराधीन रहेको मुद्दामा निष्कर्ष निकाल्न नहुने बताएका छन्। आलम, गच्छदारलगायत नेताको सन्दर्भ निकाल्दै नेता डा महतले आइतबार सञ्चारकर्मीसँगको भेटमा भने, आलमजीको मुद्दा अदालतमा छ। फैसला नहुन्जेल हामीले यसै हो भनेर कार्यकर्तालाई उम्मेदवारी सिफारिस गर्नबाट रोक्न सक्दैनौं। अहिले आएको जति पनि सिफारिसको कुरा छ ती सबै कार्यकर्ताले स्वतःस्पूर्त सिफारिसको कुरा हो। विचाराधीन मुद्दामा अहिले नै निष्कर्ष निकालेर बोल्न मिल्दैन। गच्छादारको विषयमा भने उनले भने, गच्छदारजीको विषयमा यति मात्रै भन्छु उहाँमाथि आरोप लागेको भन्ने छ। गच्छादारजीले भ्रष्टाचारको आरोप लगाइयो भन्दै आउनुभएको छ। यद्यपि, अदालतमा भएको विषयमा धेरै कुरा नगरौं। कांग्रेसकै महामन्त्री गगन थापाले भने यसअघि एक कार्यक्रममा आलमलाई कांग्रेसले उम्मेदवार बनाउने गल्ती गर्न नहुने बताउँदै आएका थिए। अर्का नेता डा चन्द्र भण्डारीले भ्रष्टाचार मुद्दा लागेका नेताहरूलाई उम्मेदवार बनाउन नहुने भन्दै आएका छन्। कांग्रेसमा उम्मेदवारी सिफारिस साथै गठबन्धनमा सिट बाँडफाँटबारे छलफल चलिरहँदा प्रवक्ता डा महतले भागबन्डा नटुंगी उम्मेदवारको टिकट वितरण नहुने अडान राखेका छन्।"
सत्ता गठबन्धनको कार्यदलको बैठक बस्दै,काठमाडौं : सत्ता गठबन्धनको सिट बाँडफाँट कार्यदलको बैठक बस्दैछ। बैठक सोमबार दिउँसो १ बजेका लागि डाकिएको छ। आइतबार पनि सत्ता गठबन्धन र कार्यदलको बैठक बसेको थियो। तर सहमति जुट्न सकेन। सिट बाँडफाँटलाई टुंगोमा पर्याउने गरी आज बैठक बस्न लागेको हो। कार्यदलमा सहमति जुटे प्रतिवेदन शीर्ष नेतालाई पेश गरिनेछ। त्यसपछि शीर्ष नेताहरुले अन्तिम निर्णय लिनेछन्। मंसिर ४ मा हुने निर्वाचनमा सिट बाँडफाँट गर्न ११ सदस्यीय कार्य दल गठन गरिएको छ। सत्तारूढ गठबन्धनमा आवद्ध दलहरूले आआफ्नो दावीबाट पछि नहट्दा सिट बाँडफाँटको विषयमा सहमति जुट्न सकेको छैन।
भारतीय सेनाध्यक्ष पाण्डे जङ्गी अड्डामा,काठमाडौं :भारतीय सेनाअध्यक्ष जनरल मनोज पाण्डेले नेपाली सेनाको एक टुकडीद्वारा प्रस्तुत सम्मान गारत निरीक्षण गरेका छन्। प्रधानसेनापति प्रभुराम शर्माको औपचारिक निमन्त्रणामा नेपालको पाँच दिवसीय नेपाल भ्रमणमा रहेका सेनाध्यक्ष पाण्डेको सम्मानमा सैनिक मुख्यालय जङ्गी अड्डामा सोमबार बिहान आयोजित समारोहमा सम्मान गारत अर्पण गरिएको हो । सो अवसरमा उनले जङ्गी अड्डा मूल भवन परिसरमा वृक्षरोपणसमेत गरे। यसअघि उनले सैनिक मञ्च टुँडिखेलस्थित वीरस्मारकमा पुष्पहार समर्पण गरी श्रद्धाञ्जलि अर्पण गरेका थिए। प्रधानसेनापति शर्मा र सेनाध्यक्षबीच भेटवार्ता भइरहेको छ । केही बेरपछि सेनाध्यक्ष पाण्डेले नेपाली सेनालाई सहयोग सामग्री हस्तान्तरण गर्ने कार्यक्रम छ । राष्ट्रपति विद्यादेवी भण्डारीले राष्ट्रपति भवनमा आज आयोजित विशेष समारोहमा भारतीय सेनाध्यक्ष पाण्डेलाई नेपाली सेनाको मानार्थ महारथीको दज्र्यानी चिह्न प्रदान गर्ने कार्यक्रम रहेको नेपाली सेनाले जनाएको छ।पाण्डेले प्रधानमन्त्री शेरबहादुर देउवालाई पनि भेटघाट गर्ने कार्यक्रम रहेको जनाइएको छ। सेनाध्यक्ष पाण्डे नेपाल भ्रमणका लागि आइतबार नेपाल आएका हुन्।
चक्रे मिलन गोरखा २ बाटै उम्मेदवार सिफारिस,"गोरखा : चक्रे मिलनका नामले कुख्यात मिलन गुरुङ गोरखा क्षेत्र नं २ बाट प्रतिनिधि सभाको उम्मेद्वारका लागि सिफारिस भएका छन् । नेकपा एमालेको क्षेत्रीय समिति गोरखाले आइतबार उनको नाम सिफारिस गरेको हो । गुरुङसँगै एमालेले राष्ट्रिय योजना आयोगका पूर्वउपाध्यक्ष दिनेशचन्द्र देवकोटा र कोपिला कुमालको नाम पनि सिफारिस गरेको छ । विवादित छवि भएका चक्रे मिलन काठमाडौं (विशेष गरी ठमेल क्षेत्र)मा गुण्डागर्दी गरेर अकूत धनार्जन गरेको आरोप छ । एमालेको क्षेत्रीय समितिले गोरखा क्षेत्र नम्बर १ बाट गण्डकी प्रदेशका पूर्वमन्त्री रामशरण बस्नेत, आरसी लामिछानेको नाम सिफारिस गरेको एमालेका जिल्ला सचिव काजीराम रोकाले बताए । समानुपातीक तर्फ क्षेत्र नम्बर १ बाट बिमला चेपाङ र कृष्ण नेपालीको नाम सिफारिस गरेको छ । क्षेत्र नम्बर २ मा समानुपातिकतर्फ पार्टीका जिल्ला अध्यक्ष प्रेम गुरुङको नाम सिफारिस गरेको छ । क्षेत्र नम्बर १ को प्रदेश क्षेत्र क बाट प्रत्यक्षतर्फ गोपाल पाण्डे, सुरेन्द्रबहादुर थापा, नानुमाया थापा, कपिल पोखरेल, बिशाल थापा, काजिराम श्रेष्ठ र देवेन्द्र श्रेष्ठको नाम सिफारिस भएको छ भने समानुपातिकतर्फ हरिचन्द्र श्रेष्ठ, पम्फा खत्री, रसिया मियाँ, काजिराम रोका र नवराज अधिकारीको नाम सिफारिस भएको छ । त्यस्तै क्षेत्र नम्बर १ को ख बाट प्रत्यक्षतर्फ मोहन भट्टराई, आरसी लामिछाने, कृष्ण काप्री, तीर्थ नेपाली, प्रमिला खड्काको नाम सिफारिस भएको छ भने समानुपातिकतर्फ सिफारिस हुनेमा सुरेशबाबु श्रेष्ठ, मीना बराम, टीकानारायण श्रेष्ठ, सन्तबहादुर गुरुङ, जीतबहादुर कुमाल, भीम सुनार, सन्तबहादुर नेपाली रहेका छन् । क्षेत्र नम्बर २ को प्रदेश क्षेत्र क बाट प्रत्यक्षतर्फ राजु राना, बसन्तकुमार श्रेष्ठ, गम्भिरा बयलकोटीको नाम सिफारिस भएको छ । समानुपातिकतर्फ बसन्त गुरुङ, शान्ति चापागाई, बुद्धिबहादुर घले, बलराम थापा, टिकाराम नेपाली, बिनोदराज पन्त, महेन्द्र तिमिल्सिनालाई सिफारिस गरिएको क्षेत्रीय अध्यक्ष देवीबहादुर बस्नेतले जानकारी दिए । क्षेत्र नम्बर २ प्रदेशसभा ख मा प्रत्यक्षतर्फ कमल दानी, वसन्त गुरुङ र समानुपातिकतर्फ जिल्ला अध्यक्ष प्रेम गुरुङको नाम सिफारिस भएको एमालेले जनाएको छ ।"
उम्मेदवारले पालना गर्दैनन् आचारसंहिता,"काठमाडौं : निर्वाचन आयोगले कडा अचारसंहिता बनाउँछ। तर, दल, तिनका नेता र उम्मेदवार अधिकांशले त्यसको पालना गरेको पाइँदैन। आयोगले स्पष्टीकरण पजि सोध्छ। तर, सबैको जवाफ भने बनावटि, तथ्यहीन र यथार्थभन्दा टाढाको आउँछ। आयोगले त्यसलाई कहिले पनि गहिरो अनुसन्धान गरेको पाइँदैन। मंसिर ४ गते प्रदेशसभा र प्रतिनिधिसभा निर्वाचन हुँदैछ। आयोगले आचारसंहितामार्फत सम्पत्ति विवरणमा कडाइदेखि चुनावी भोजभतेरमा अंकुश लगाएको छ। आचारसंहिता कार्यान्वयनको सवालमा आयोगले कडा कदम चाल्न नसकेको भनेर चौतर्फी प्रश्न उठ्दै आएको छ। स्थानीय निर्वाचनमा १ लाख ४५ हजार १३ जना उम्मेदवार थिए। आचारसंहिता धेरथोर नमिच्ने कोही थिएन। जबकि ७८ वटा घटनामा मात्रै आयोगको ध्यान पुग्यो। त्यो पनि मतदाताले उजुरी गर्दा र संचारमाध्यमले बाहिर ल्याउँदा। स्पष्टीकरण सोधेर आयोगले कारबाहीको फाइल खडा गर्दै मौनता साध्यो। प्रदेशसभा र प्रतिनिधिसभा निर्वाचनका लागि आचारसंहिता कडा बनाइएको आयोगका आयुक्त रामप्रसाद भण्डारी बताउँछन्। विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं, उनी भन्छन्, २०७४ को स्थानीय चुनावभन्दा हालै सम्पन्न भएको निर्वाचन राम्रो ढंगबाट सम्पन्न भयो भन्ने प्रतिक्रिया आएको छ। आचारसंहिता पनि असाध्यै राम्रो ढंगबाट कार्यान्वनमा आयो भन्ने छ। नेपाल पत्रकार महासंघका पूर्वअध्यक्ष धर्मेन्द्र झा शान्तिपूर्ण, मर्यादित र व्यवस्थित बनाउन निर्वाचन आचासंहिता पालन हुनैपर्ने बताउँछन्। यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नु पर्छ, उनले भने, आचारसंहिताले सहज मतदान र मताधिकारको रक्षा पनि गरिरहेको हुन्छ। यसले धेरैभन्दा धेरै मतदातालाई मतदानमा सहभागी गराउन उपयुक्त वातावरण निर्माण गर्छ। आचारसंहिता लागू नहुँदा निर्वाचन अशान्त भएर लोकतन्त्र संस्थागत गर्न चुनौती थपिन सक्नेबारे सबै पक्ष सचेत हुनुपर्ने उनी सुझाउँछन्। मतदान गर्न सुरक्षा महसुस नभए गलत प्रतिनिधि आउन सक्छ। त्यसले लोकतन्त्र कमजोर बनाउँछ, उनले भने, मतदानमा सहभागीको बढ्ने संख्याले समग्रमा लोकतन्त्रलाई संस्थागत गर्न सघाउँछ। आयुक्त भण्डारीका अनुसार अबको निर्वाचनमा आचारसंहिता कार्यान्वयनका लागि आयोगले अनुगमन समितिसमेत बनाइएको छ। केन्द्रीय, जिल्ला र निर्वाचन क्षेत्रस्तरीय अनुगन समितिको आवधारण अघि बढाइएको छ। त्यसमा फरक ढंगका मान्छेहरू राखिएको छ। मुख्य निर्वाचन अधिकृतले अनुगमन गर्न भ्याउनु हुन्न भने हामीले अनुगमनमा लागि प्रमुख जिल्ला अधिकारीलाई सहसंयोजकका रूपमा तोकिएको छ। किन हुँदैन आचारसंहिता कार्यान्वयन ? एकातिर आयोगले स्पष्टीकरण सोध्छ र अर्कोतिर जवाफ दिँदै गरौंला नि ! भन्ने मानसिकता राजनीतिक दल र तिनका उम्मेदवारमा डर लाग्दो ढंगबाट भइरहेको छ। जसका कारण निर्वाचन नै बिथोलिएको अवस्था उदयपुर र बाजुरा जस्ता कयौं स्थानमा देखियो। पछि त्यहाँ पुनः मतदान नै गराउनुपर्ने निर्णयमा आयोग पुगेको थियो। आचारसंहिता लागू गर्ने खालको संरचना र क्षमता बनिनसकेकोले आयोगमाथि चौतर्फी प्रश्न उठिरहेको पूर्वप्रमुख निर्वाचन आयुक्त भोजराज पोखरेल बताउँछन्। आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता भने कमजोर छ, उनी भन्छन्, स्पष्टीकरण भनेको त कारबाही प्रक्रियाको बिन्दु हो। आयोगले अहिलेसम्म कारबाहीको प्रक्रियामा जान सकिरहेको छैन। आचारसंहिता उल्लंघन गर्दा पछिसम्म प्रभाव पर्ने खालको कारबाही आयोगले कसैलाई गरेको सुनिएको छैन। आचारसंहिता उल्लघंनको अवस्था हेरेर चुनावमा उठ्न नपाउनेसम्मकोे कारबाही हुनुपर्छ। अनि मात्रै आचारसंहिता मिच्नेहरू हच्किन्छ, पूर्वप्रमुख निर्वाचन आयुक्त पोखरेल भन्छन्। अर्कोतर्फ आचारसंहिता स्पष्ट नहुँदा कार्यान्वयमै समस्या आउने गरेको छ। हाम्रो अचारसंहिता स्वंयम आचारसंहिता हो कि कानुन हो ? त्यसैमा कन्फुयुजन छ, उनी भन्छन्, कानुनमा भएको सबै कुराहरूसँगै द्वन्द्वात्मक प्रवधानलाई पनि आचारसंहितामा राखिएको हुन्छ। यसकारण किन आयोगले आचारसंहिता कार्यान्वयन गर्न नसकिरहेको पूर्वप्रमुख निर्वाचन आयुक्त पोखरेललले उल्लेख गरे। आचारसंहितामा भएका प्रवधानहरूको पालना नगर्दा उम्मेदवारको उम्मेदवारी खारेज हुन्छ। जितिसकेको पदसमेत जान सक्छ। तर, आचारसंहिता यति विस्तार र विस्तृत भयो कि जसका लागि निर्देशित भएर बनाइएको छ उही नै उसको उल्लघंन गर्ने अभियानमा (केही अपवादबाहेक) लाग्ने गरेको छ। अर्थात् आयोगले कडा रूपमा कारबाही गर्न सकेको छैन। आचारसंहितामा कानुनबाट कारबाही हुने कुराहरूलाई एकै ठाउँमा मिसाउन नहुनेतर्फ आयोग सचेत बन्नुपर्ने उनी बताउँछन्। आचारसंहिता पालना नगर्ने पात्रहरूको प्रवृत्तिलाई ख्याल नगर्दा आयोगमाथि प्रश्न उठिरहेको छ। आचारसंहिता उल्लघंन गर्ने र जसरी पनि चुनाव जित्ने पात्र र प्रवृत्ति बढ्यो। जसरी पनि जित्नुपर्ने मनिस्थितका पात्रहरू छन्। आचारसंहिता कार्यान्वयन गरेर कारबाही गर्न नसक्दा त्यसको मारमा आयोग पर्दै आएको पूर्वप्रमुख निर्वाचन आयुक्त पोखरेलको भनाइ छ। पोखरेलका अनुसार आयोगले आचारसंहिता बनाउने र कार्यान्वयनको जिम्मा राजनीतिक दलहरूलाई नै दिँदा राम्रो हुन्छ। चुनाव एक प्रकारको खेल हो। खेलको नियम राजनीतिक दलहरूलाई बनाउन दिनुपर्छ। नियम कसरी पालना गर्नुपर्छ र त्यसको प्रक्रिया कसरी बनाउँछन् ? उनीहरूलाई नै छोडिदिनुपर्छ, उनले भने । विगतभन्दा अहिले निकै कडा आचारसंहिता बनाइएको छ। अबको निर्वाचनमा हामी पहिलेभन्दा धेरै सुन्दर तरिकारले आचारसंहिता कार्यान्वन गर्छौं । रामप्रसाद भण्डारीनिर्वाचन आयुक्त, निर्वाचन आयोग आचारसंहिता कार्यान्वनमा देखिएको समस्या र जटिलताको तुलनामा आयोगको क्षमता कमजोर छ। आयोगले कारबाहीको प्रक्रियामा जान सकिरहेको छैन। भोजराज पोखरेलपूर्वप्रमुख निर्वाचन आयुक्त, निर्वाचन आयुक्त यसको कार्यान्वयन नहुँदा कहिलेकाहीँ मतदाताको मताधिकार कुण्ठित बनाउन सक्छ। त्यसैले सम्बन्धित सबैले आचारसंहिताको पालना गर्नुपर्छ । धर्मेन्द्र झापूर्वअध्यक्ष, नेपाल पत्रकार महासंघका"
प्रधानसेनापति शर्मा र भारतीय सेनाध्यक्ष पाण्डेबीच भेटवार्ता,काठमाडौं : प्रधान सेनापति प्रभुराम शर्मा र भारतीय सेनाध्यक्ष जनरल मनोज पाण्डेबीच भेटवार्ता भएको छ। पाँच दिने नेपाल भ्रमणमा रहेका पाण्डेबीच सोमबार जंगी अड्डामा भेटवार्ता भएको हो। नेपाली सेनाको जनसम्पर्क तथा सूचना निर्देशनालयका अनुसार महारथी शर्माको कार्यालयमा भएको भेटमा दुई पक्षीय हित तथा पारस्परिक सम्बन्धका विषयमा छलफल भएको हो। नेपाली सेनाले यस किसिमको भेटघाटले दुई देशका सेनाबीच रहँदै आएको आपसी सम्बन्ध सुमधुर एवं प्रगाढ हुने बताइएको छ। आजै बिहान पाण्डेको सम्मानमा सैनिक मुख्यालय जङ्गी अड्डामा आयोजित समारोहमा सम्मान गारत अर्पण गरिएको थियो। सो अवसरमा पाण्डेले जङ्गी अड्डा मूल भवन परिसरमा वृक्षरोपणसमेत गरेका थिए। राष्ट्रपति विद्यादेवी भण्डारीले राष्ट्रपति भवनमा आज आयोजित विशेष समारोहमा पाण्डेलाई नेपाली सेनाको मानार्थ महारथीको दज्र्यानी चिह्न प्रदान गर्ने कार्यक्रम रहेको छ। सेनाध्यक्ष पाण्डे नेपाल भ्रमणका लागि आइतबार नेपाल आएका हुन्।
गठबन्धनबाट विकास भएको इतिहास छैन,"धनगढी : नेकपा एमालेमा महासचिव शंकर पोखरेलले विश्वमा कुनै पनि देशको गठबन्धनबाट विकास भएको इतिहास नभएको बताएका छन। सुदूरपश्चिमका पहाडी जिल्ला बैतडी दार्चुला र डडेलधुराको पार्टी प्रशिक्षण सकेर राजधानी फर्किने क्रममा अत्तरियामा पत्रकारहरूसँग कुराकानी गर्दै महासचिव पोखरेलले यस्तो बताएका हुन। राजनीतिक आन्दोलनका लागि संयुक्त गठबन्धन आवश्यक पर्छ। हामीले पनि जनआन्दोलनका लागि गठबन्धन गरेका हौं तर जब मुलुकको समृद्धि र विकास प्रश्न आउँछ। त्यहाँ बलियो नेतृत्वको आवश्यकता पर्छ। विश्वमा कुनै पनि राष्ट्रको विकास गठबन्धनका नामबाट भएको हामी सुन्दैनौं पोखरेलले भने। उनले विकास र समृद्धिका लागि तीनवटा कुरा आवश्यक रहेको बताए। विकास लागि ३ कुरा चाहिन्छ। पहिलो, भिजनरी लिडरसीप, दोस्रो, स्ट्रोंग पोलिटिकल पार्टी र तेस्रो, पोलिटिकल स्ट्याबलिटी। यी तीन कुरा भयो भने मात्रै देशमा समृद्धि र विकास हुन्छ, महासचिव पोखरेलले भने। नेता पोखरलले नेपाली कांग्रेसले नीतिगत नेतृत्व गर्ने सामथ्र्य गुमाइसकेको बताए। कांग्रेस जो एमालेको हाराहारीको संगठन छ उसले नीतिगत नेतृत्व गर्ने सामथ्र्य गुमाइसकेका छ, पोखरलेलले भने। उनले एमालेको सरकारका पालामा भएको विकास देखेर बाह्य शक्तिको इसारामा पाँच दलीय गठबन्धन बनेको आरोप लगाए। तपाईलाई थाहा छ, काठमाण्डौंनिजगढ फास्ट ट्र्याक रोक्न कति प्रयास भए। हामीले आफ्नो गुमेको भूभाग नक्सामा समेट्यौं। संविधानसभाबाट संविधान बनायौं। एमालेको पालामा ठूल्ठूला विकास निर्माणका कामहरू सुरुआत भए। त्यसले गर्दा अत्तालिएकाहरूले बाह्य शक्तिको इसारामा पाँच दलीय गठबन्धन जन्माए, पोखरेलले भने। यी सब कुरा प्रधान न्यायाधीशको महाभियोग प्रकरणबाटै छर्लंग भएको उनले बताए। प्रधानन्यायाधीशमाथि लगाइएको महाभियोग प्रकरणबाटै छर्लंग भइसक्यो। एमालेको सरकार हटाउन केके प्रपञ्च गरिएको रहेछ ? कुन नियतले गठबन्धन बनेको थियो। कसको इसारामा परमादेशको सरकारको बन्यो। अब भन्न केही बाँकी छ र ? जनताले सबै कुरा बुझिसकेका छन।"
अस्थायी प्रहरी चौकी पाउँदा स्थानीय खुसी,"गुलरिया : बर्दियाको राजापुर नगरपालिका२ नयाँगाउँ स्थित बालाबजारमा अस्थायी प्रहरी चौकी स्थापना भएपछि स्थानीय खुसी भएका छन्। प्रहरी चौकी स्थापना भएपछि शान्ति सुरक्षा तथा अमनचयन कायम हुनेमा स्थानीय आशावादी बनेका हुन्। देशकै धान उत्पादनको पकेट क्षेत्र मानिने बर्दियाको राजापुर नगरपालिका२ स्थित बालाबजारमा अस्थायी प्रहरी चौकी स्थापना गरिएपछि स्थानीयमा खुसी छाएको हो। निर्वाचन नजिकिँदै जाँदा भएको प्रहरी चौकी स्थापना कार्यले अशान्ति तथा असुरक्षामा कमी आउने विस्वास लिइएको छ। नेपाली कांग्रेसका सहमहामन्त्री एवम् संघीय सांसद किशोर सिंह राठौर तथा महासमिति सदस्य जन्मजय तिमिल्सिनाको पहल तथा प्रयासमा अस्थायी प्रहरी चौकी स्थापना गरिएको छ। उद्घाटन समारोहमा बोल्दै अस्थायी प्रहरी चौकी उद्घाटनका प्रमुख अतिथी नेपाली कांग्रेसका सहमहामन्त्री राठौरले जनतालाई दिन सकिने सेवा सुविधा जसरी पनि उपलब्ध गराउने प्रतिवद्धता व्यक्त गरेका छन्। बालाबजारमा अस्थायी रूपमा चौकी स्थापना भएकोले चौकीलाई स्थायी रूपमा सञ्चालन गर्न समुदायले सहयोग गर्नुपर्ने बताए। जनतालाई प्रहरीले र प्रहरीले जनतालाई सहयोग गर्न नेता राठौरको आग्रह छ। बर्दियाको राजापुर क्षेत्र कृषि उपजको दृष्टिले उर्वर मानिन्छ। चारैतिरबाट कर्णाली नदीले घेरीएको बिकट क्षेत्र पछिल्लो समय विकासोन्मुख अवस्थामा बामे सर्न थालेपछि स्थानीयले खुसी व्यक्त गरेका छन्। सर्पले टोक्दा समेत अकालमा ज्यान गुमाउनु पर्ने क्षेत्रमा सडक पूर्वाधार, पुल पुलेसा, विद्यालय निर्माणसँगै प्रहरी चौकी स्थापना कार्यले राजापुर क्षेत्रको विकासमा कोशेढुंगा सावित हुने राजापुर नगरपालिकाका नगरर प्रमुख दिपेस थारुले बताए। स्थानीय तहले नगरको मुहार फेर्नेमा उनले बिस्वास दिलाए। राजापुरको बालाबजारमा प्रहरी चौकी स्थापना गर्न सहयोग पुर्याउने गृह प्रशासनलाई नेपाली कांग्रेसका महासमिति सदस्य जन्मजय तिमिल्सिनाले धन्यवाद व्यक्त गर्दै अस्थायी प्रहरी चौकीसँगै राजापुरको नयाँगाउँस्थित बालाबजारमा बैंकको आवश्यकता रहेकाले बैंक स्थापनार्थ आफूले भरपूर्ण पहल गर्ने प्रतिवद्धता गरे। राजापुर नगरपालिकाअन्तर्गत स्थानीय सरकारले गरेको मागका आधारमा बालाबजारमा अस्थायी प्रहरी चौकी स्थापना गरिएको प्रमुख जिल्ला अधिकारी बन्धुप्रसाद बास्तोलाले बताएका छन्। सरकारको प्रहरी चौकी स्थापना गर्ने कुनै योजना नभएपछि वडा, इलाका प्रहरी कार्यालय, जिल्ला प्रहरी कार्यालय लगायत जनप्रतिनिधि, स्थानीय, राजनीतिक दलहरूको पहलमा अस्थायी प्रहरी चौकी स्थापना गरिएको हो। राजापुर क्षेत्रको विकासका लागि अस्थायी प्रहरी चौकीले शान्ति सुरक्षामा ठूलो टेवा पुग्ने आशा गरिएको छ।"
"खेतीयोग्य जमिन मासेर सडक बन्यो, तर गाडी आएन","कालिकोट : जिल्लाको पचालझरना गाउँपालिका वडा नं ७ नुवाघर सडक सञ्जालसँग जोडिएको छ। कर्णाली प्रदेश सरकारको गौरवको आयोजनाअन्तर्गत निर्माणाधीन लालुलैफु हुलाकी सडक र गाउँपालिकाबाट भैसासैनदेखी पंगेली जोड्ने सडक नुवाघरको बीच गाउँबाट अगाडि गएको छ। तर यहाँका मानिसहरू गाडी चड्न भने पाउँदैनन्। गाउँको बीच भागबाट खेतीयोग्य जमिन मासेर सडक निर्माण गरिएको छ। तर नुवाघरका स्थानीय नागरिकहरू थाप्लोमै भारी बोक्छन्। गाउँ सडक सञ्जालसँग जोडिए पनि यातायात सेवाबाट भने यहाँका नागरिक बन्चित नै छन्। थाप्लोको भारी पर गएको छैन। नुवाघरका ६० वर्षीया जयधन बोहोरा भन्छन्, 'गाउँमा अन्न फल्ने जमिन मासेर सडक बनाए। गाउँमा गाडी आए सुख हुन्छ भनियो। तर हाम्रा दुःख जस्ताका त्यस्तै छन्। गाउँमा सडक छ गाडी आउँदैन। हुने खाने मान्छेहरू कहिले कहिले गाडी रिजर्ब गरेर ल्याउछन्। हुनेहरू मोटसाइकल चढेर आउँछन्। हामीले गाडी आएको हेर्छौँ। हामी चड्न पाउँदैनौँ। गाउँको विकास कुर्दाकुर्दै उमेर पनि ढल्किसक्यो। अब कहिले सुविधा पाइने हो। गाउँमा कहिले हामीले चढ्ने गाडी आउँला। थाप्लाको भारी बिसाउने दिन कहिले आउला र सुख पाउँला। पचालझरना गाउँपालिका वडा नं ८ का रति टमट्टा र टेक टमट्टाका पीडा पनि उस्तै छन्। रति टमट्टा भन्छन्, 'गाउँमा सडक निर्माण भएको छ। गाडी आउँदैन। निर्माण भएका सडकहरू पनि भत्किएका छन्। झरपातहरू उम्रेर सडक सडक जस्ता छैनन्। पहिलेको हाटबजार कैलालीको राजापुरबाट घर आउन २६ दिन पैदल हिडिन्थ्यो। त्यो हाट बजार अहिले जारकोटमा आएर सहज भएको छ। गाडी रिजर्ब गरेर ल्याउने पैसा हुँदैन। भाडा तिरेर आउन गाडी पाइँदैन। यसले गाउँमा भएको विकासको उपयोग नागरिकले पाएनन्। साधन स्रोत हुनेहरूले मात्रै उपयोग गर्ने भए।' शिक्षा, स्वास्थ्य, खानेपानी, सिँचाइ, यातायात, विद्युत सबै किसिमका विकासका पूर्वाधारहरू गाउँमा पुग्नै मुस्किल छ। जिल्लाको तिलागुफा नगरपालिका वडा नं १० का धिरेन्द्र थापाले भने, 'भएको विकास पनि सबै नागरिकका लागि छैन। गाउँमा आएका स्थानीय सरकारले गरेको विकास सबैका लागि भएन। गाउँमा सडक छ तर नागरिकहरू यातायात सेवाबाट बन्चित छन्। गाउँमा सडकसँगै सार्वजानिक यातायात सञ्चालन गर्नुपर्छ। यसका लागि स्थानीय सरकारहरूले पहल लिन जरुरी छ।' जिल्लाको नौवटै स्थानीय तहमा ग्रामीण सडकहरू निर्माण भएका छन्। तर ती सडकहरूमा सार्वजानिक यातायात भने सञ्चालनमा आएका छैनन्। तिलागुफा नगरपालिका प्रमूख शंकरप्रसाद उपाध्यायले भने, 'हामीले नगरस्तरमा सार्वजानिक यातायात सञ्चालन गर्ने तयारी गरेका छौँ। गाडी चलाउन मिल्ने सडकको अवस्थाका विषयमा प्रशासनसँग समन्वय गरेका छौँ। प्रशासनले रुट प्रमिट दिएपछि गाउँमा समेत यातायात सेवा सञ्चालन गर्ने तयारी छ।' कालिकोटका प्रमुख जिल्ला अधिकारी रामहरि शर्माले जिल्लाका सबै पालिकामा निर्माण भएका सडक र तिनीहरूको अवस्थाका विषयमा विवरण मागिएको बताए। उनले भने, 'गाडी गुडाउन मिल्ने सडकहरूमा रुट प्रमिट दिएर यातायात सञ्चालन गरी नागरिकलाई सहज सेवा दिने उद्देश्यले नै हामीले सबै पालिकासँग विवरण माग गरेका हौँ। केही पालिकाबाट विवरण प्राप्त भएको छ। केहीको अझै बाँकी छ। सबैको विवरण आयो भने गाडी गुडाउन मिल्ने सडकहरूमा यातायात सञ्चालन गर्न रुट प्रमिट दिन्छौँ।'"
भेरी अस्पताल परिसरमा ब्लड बैंक बन्ने,"नेपालगन्ज : नेपाल रेडक्रस सोसाइटी बाँके शाखाले ब्लड बैंकका लागि नेपालगन्जमा अत्याधुनिक भवन बनाउने भएको छ। भौतिक पूर्वाधार तथा यातायात मन्त्रालयको ३ करोड सहयोगमा भेरी अस्पताल परिसरमा रहेको रेडक्रसको क्षेत्रीय रक्तसञ्चार केन्द्र रहेकै स्थानमा लिफ्टसहितको ५ तले भवन बनाउन लागेको हो। रेडक्रस सोसाइटीको ६०औं स्थापना दिवसका अवसरमा आइतबार ब्लड बैंक परिसरमा आयोजित कार्यक्रममा भौतिक पूर्वाधार तथा यातायात मन्त्री मोहम्मद इस्तियाक राईले मन्त्रालयले बजेट विनियोजन गरेको खुलासा गरेका हुन्। मन्त्रालयको मातहतमा रहेको निर्माण व्यवसाय विकास परिषद्का अध्यक्षसमेत रहेका मन्त्री राईले गत १३ भदौको परिषद् बैठकबाट निर्णय गराएर ब्लड बैंकको भवन निर्माणमा सहयोग गरेका हुन्। कार्यक्रममा मन्त्री राईले भनेका थिए, यो रकम मन्त्रालयको काम गर्ने हरेक ठेकेदारले प्रतिठेक्काबापत ००१ प्रतिशत रकम सामाजिक उत्तरदायित्वका लागि खर्च गर्न छुट्ट्याएका हुन्छन्। ब्लड बैंकको भवन जीर्ण रहेको थाहा पाएपछि हामीले सहयोग गरेका हौं। तीन करोड रुपैयाँबाट ५ लाख रुपैयाँ डीपीआर निर्माणमा खर्च हुने र बाँकी २ करोड ९५ लाख रुपैयाँमा भवन निर्माण हुने मन्त्रालयका उपसचिव पशुपतिबाबु पुरीले गत १४ भदौमा सडक डिभिजन कार्यालय नेपालगन्जलाई पत्राचार गरेको पत्रमा उल्लेख छ। भेरी अस्पतालको एक कट्ठा जग्गामा निर्माण गरिएको रेडक्रसको क्षेत्रीय रक्तसञ्चार केन्द्रको भवन साँघुरो भएको छ। भेरीकै जग्गामा ब्लड बैंकको ठीक पूर्वतिर मूल सडकसँग जोडेर बनाएका सटर भेरी अस्पतालले भत्काउने भएपछि रक्तसञ्चारका लागि कोठाको अभाव हुँदै थियो। ब्लड बैंकको नयाँ भवनले त्यो अभाव पूरा गर्नेछ। यो ब्लड बैंकले जिल्लामा खुलेका सबै अस्पतालका लागि रक्तसञ्चार सेवा दिँदै आएको छ। लुम्बिनी प्रदेश सरकारले भेरी अस्पतालमा पनि रगत निःशुल्क गरेको छ। प्रदेश सरकारले प्रदेश निःशुल्क रक्तसञ्चार व्यवस्थापन कार्यविधि२०७८ पारित गरेर नेपाल रेडक्रस सोसाइटीले रक्तसञ्चार सेवाबापत लाग्ने शुल्कमा ९ सय ५० रुपैयाँ शोधभर्ना गर्ने गरी भेरी अस्पतालमा यो व्यवस्था गरेको हो। सरकारले १ साउनदेखि लुम्बिनी प्रादेशिक अस्पताल बुटवल र राप्ती प्रादेशिक अस्पताल दाङमा रक्तसञ्चार सेवा निःशुल्क गरेको थियो। संघीय सरकारको मातहतमा रहेको केन्द्रीय स्तरको अस्पताल भेरीलाई पनि प्रदेश सरकारले यो सुविधा दिएको छ। भेरी अस्पताल नेपालगन्जका प्रमुख मेडिकल सुपरिटेन्डेन्ट डाबद्री चापागाईं र नेपाल रेडक्रस सोसाइटी बाँके शाखाका मन्त्री अजिज अहमद सिद्धिकीले आइतबार निःशुल्क रक्तसञ्चारसम्बन्धी सम्झौतामा हस्ताक्षर गरेका थिए। सम्झौता लगत्तै बर्दियाको ठाकुरबाबा नगरपालिका५ तकियाका देवीराम थारूले आफ्नी बिरामी पत्नीका लागि निःशुल्क रगत लिएका थिए। संघीय सरकारका भौतिक पूर्वाधार तथा यातायातमन्त्री मोहम्मद इस्तियाक राईले चौधरीलाई पहिलो निःशुल्क रगत उपलब्ध गराएका थिए। सम्झौतापत्रमा रेडक्रसले प्रतियुनिट रगतबापत भेरी अस्पतालबाट ९ सय ५० रुपैयाँ शोधभर्ना पाउने उल्लेख छ। यो रकम भेरी अस्पताललाई प्रदेश सरकारले उपलब्ध गराउनेछ। नेपाल रेडक्रस सोसाइटी बाँके शाखाको क्षेत्रीय रक्तसञ्चार केन्द्रका प्रमुख उपेन्द्र रेग्मीका अनुसार यसअघि बिरामीले १ हजार रुपैयाँ तिरेर प्रतियुनिट रगत लिने गरेका थिए। ब्लड ग्रुप छुट्ट्याउनु पर्दा ५० रुपैयाँ र हेमोग्लोबिन परीक्षण गर्दा पनि ५० रुपैयाँ तिर्नुपर्नेछ। यो रकम पनि भेरी अस्पतालले नै भेरीलाई भुक्तानी गर्नेछ। रगत लगेर फिर्ता भएको अवस्थामा भने प्रतियुनिट ४ सय ५० रुपैयाँ पनि ब्लड बैंकले भेरीबाट पाउनेछ।"
सेयर बजार ओरालोतिर : ९० करोडको मात्रै कारोबार,काठमाडौं : सेयर बजार सामान्य अंकले ओरालो लागेको छ। आज नेप्से ४२९ अंकले घटेर १९७३ विन्दुमा झरेको हो। कारोबारको पहिलो दिन आइतबार नेप्से ६६८ अंकले बढेर १९७७३० विन्दुमा अडिएको थियो। सो दिन २२७ कम्पनीको २८ लाख ७६ हजार २८८ कित्ता सेयर १ अर्ब ७ करोड १६ लाख १५ हजार ९२२ रुपैयाँमा खरिदबिक्री भएको थियो। यसदिन २२४ कम्पनीको २४ लाख ४४ हजार ३४४ कित्ता सेयर ९० करोड ९९ लाख ४ हजार ७५१ रुपैयाँमा खरिदबिक्री भयो। आज कुनै पनि कम्पनीको सेयर मूल्यमा सकारात्मक सर्किट लागेन। कारोबार रकमका आधारमा रिडी पावर शीर्षस्थानमा रह्यो। सो कम्पनीको ९ करोड बढीको कारोबार भयो। कारोबारमा आएका १३ समूहमध्ये ११ को सूचक घट्यो भने २ को मात्रै बढ्यो।
"ब्राउन सुगर बरामद गर्न जाँदा १० लाख स्रोत नखुलेको रकम फेला, दुईजना पक्राउ",झापा : लागुऔषध ब्राउन सुगर बरामद गर्न पुगेको प्रहरीले स्रोत नखुलेको साढे १० लाख बढी रकमसहित दुईजनालाई पक्राउ गरेको छ । पक्राउ पर्नेहरूमा मेचीनगर नगरपालिका१५ स्थित निलकोठी निवासी ३० वर्षीया अप्सरा खातुन (राजवंशी) र ४३ वर्षीय मोहम्मद मोसाद आलम रहेको प्रहरी कार्यालय झापाले जनाएको छ । उनीहरू नाताले दाजु बहिनी हुन् । इलाका प्रहरी कार्यालय धुलाबारी र लागुऔषध नियन्त्रण ब्युरो काँकडभिट्टाबाट खटिएको संयुक्त प्रहरी टोली विशेष सूचनाको आधारमा आइतबार बिहान ११ बजे अप्सराको घरमा लागुऔषध खनतलास गर्न पुगेको थियो। अप्सराको घरमा लागुऔषध बरामद नभए पनि ब्राउन सुगर नाप्ने मिनी डिजिटल तराजु दुई थान र नगद १० लाख ८२ हजार ५ सय रुपैयाँ बरामद गरिएको प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । पक्राउ परेका दुवैजनालाई इलाका प्रहरी कार्यालय धुलाबारीमा राखेर थप अनुसन्धान अघि बढाइएको छ । यता प्रहरीका अनुसार केही दिनअघि काठमाडौंमा २४० ग्राम ब्राउन सुगरसहित एक महिला पक्राउ परेकी थिइन् । ती महिलाले झापाकी अप्सराबाट ब्राउन सुगर खरिद गरी ल्याएको प्रहरीलाई बयान दिएकी थिइन् । सोही बयानको आधारमा काठमाडौं प्रहरीले झापा प्रहरीलाई अप्सरालाई पक्राउ गर्न पत्राचार गरेको थियो ।
भवन अलपत्र बनाउने व्यवसायीको तस्बिर सहितको ब्यानर राखेर विरोध,"बेनी : ५० शय्या क्षमताको भवन अलपत्र बनाउने निर्माण व्यवसायीको बेनी अस्पतालको प्रवेशद्वारमा तस्बिर सहितको ब्यानर राखेर विरोध गरेका छन्। अनेरास्ववीयु र राष्ट्रिय युवा संघले बेनी अस्पतालको भवन निर्माणको ठेक्का लिएको महादेव खिम्तीगल्वारफिना जेभीका सञ्चालकको तस्बिर अस्पतालको प्रवेशद्वारमा टाँसेका हुन्। अस्पतालको भवन अलपत्र पारेर सम्पर्कविहीन भएपछि सिंहको तस्बिर र मोबाइल नम्बर उल्लेख गरिएको ब्यानर चोक र सार्वजनिकस्थलमा टाँसेर खबरदारी गरेको अनेरास्ववीयुका गण्डकी प्रदेश अध्यक्ष प्रकाश पौडेलले बताए। तत्कालीन सहरी आवास तथा भवन निर्माण डिभिजन कार्यालय बागलुङले २०७३ मङसिर २१ गते भवन निर्माणका लागि महादेव खिम्तीगल्वारफिना जेभीसँग १८ करोड ८४ लाख आठ हजार ८९ रुपैयाँमा ठेक्का सम्झौता गरेको थियो। महादेव खिम्तीका सञ्चालक निर्माण व्यवसायी महासंघका अध्यक्ष रवी सिंह हुन्। यो भवन बनाउने जिम्मेवारी रफिना कन्ट्रक्सनका सञ्चालक रबिन जोशीले लिएका थिए। २०७६ मंसिर २० गते निर्माण सम्पन्न गर्नुपर्ने सम्झौता थियो। चार हजार ९६३ वर्गमिटर क्षेत्रफलमा बनाउन लागिएको चार तले तीन वटा भवन निर्माणको भौतिक प्रगति ७५ प्रतिशत मात्र भएको सहरी विकास भवन भवन निर्माण आयोजना बाग्लुङले जनाएको छ। तीन तला ढलान र दोस्रो तलासम्म प्लास्टर भइसकेको भवनमा टायल राख्ने, रंगरोगन, विद्युत, पानी र फर्निचर जडान लगायतका काम बाँकी छन्। पछिल्लो दुई वर्षयता भवन निर्माणको काम सुस्त बनेको छ। नयाँ भवन बनाउन पुरानो भत्काइएको थियो। बहिरंग कक्षको सेवा अस्थायी भवनबाट सञ्चालन गरिएको छ। आकस्मिक र अन्तरंग कक्ष पुरानो प्रशासनिक भवनमा सञ्चालन भएको छ। स्वास्थ्य कार्यालयको भवनमा अस्पताल प्रशासन र व्यवस्थापन समितिको कार्यालय राखिएको छ। सघन उपचार कक्ष (आइसीयु) र डायलाइसीस कक्ष पनि स्वास्थ्यकै भवनमा स्थापना भएको छ। निर्माणाधिन भवनका दुई तीन वटा कोठामा अस्थाई संरचना बनाएर मेडिकल वार्ड र सामजिक सेवा इकाई सञ्चालन गरिएको छ। भवन अभावमा आइसीयु, एमआरआई, सिटिस्क्यान सेवा विस्तार गर्न नसकिएको बेनी अस्पताल व्यवस्थापन समितिका अध्यक्ष ज्ञानेन्द्र सुवेदीले बताए। हब अस्पताल बनाउने कार्यक्रममा भवन अभावका कारण छनौट हुन नसकेको उनले बताए। १५ शय्या क्षमताको अस्पताल २०७२ मा ५० शय्यामा स्तरोन्नति भएको थियो।"
गोंगबु बसपार्क क्षेत्रमा चल्यो डोजर (फोटो फिचर),"काठमाडौं : काठमाडौं महानगरपालिकाले अनधिकृत संरचना हटाउने अभियानलाई सोमबार पनि जारी राखेको छ। महानगरले आज गोंगबु बसपार्क क्षेत्रका अवैध संरचना हटाएको हो। महानगरका नगर प्रहरी बल प्रमुख राजु पाण्डेका अनुसार गोंगबु बसपार्क क्षेत्रमा रहेको स्थानमा फुटापथ मिचेर राखिएका होर्डिङ बोर्ड, होटललगायतका संरचनाहरू हटाइएको छ। महानगरले अवैध संरचना हटाउन पटकपटक आग्रह गरे पनि बेवास्ता गरेको भन्दै टोली गोंगबु पुगेको हो। महानगरले यसअघि कोटेश्वर, बानेश्वर, न्युरोड, त्रिपुरेश्वरलगायतका क्षेत्रका अनधिकृत संरचना हटाएको थियो।"
"लखनऊको एक होटलमा आगलागी, २ को मृत्यु, करिब २४ जना घाइते","एजेन्सी : भारतको उत्तर प्रदेशको राजधानी लखनऊको एक होटलमा आगलागी हुँदा दुईजनाको मृत्यु भएको छ भने दर्जनौं घाइते भएका छन्। सोमबार बिहान हजरगन्जस्थित होटल लेभानामा आगलागी हुँदा दुईजनाको मृत्यु र दर्जनौं घाइते भएको भारतीय मिडियामा समाचार छ। आगलागीका क्रममा केही मानिसहरुलाई झ्यालबाट बाहिर निकालिएको थियो। समाचार एजेन्सी पीटीआईले जिल्ला अधिकारी सूर्यपाल गंगवारलाई उधृत गर्दै लेखेको छ,' होटल मालिकका अनुसार भवनमा ३० कोठा थिए। जसमध्ये १७ कोठा बुक गरिएको थियो। दुर्घटना हुँदा होटलमा करिब ३५ ४० जना थिए। केही मानिस बिहानै होटलबाट निस्किएका थिए।' दुर्घटनाको कारण एकिन नभएपनि विद्युत सर्ट भएर आगलागी भएको हुनसक्ने बताइएको छ। होटल संचालकले पहिलो तल्लामा ब्याक्वेट हल रहेको बताएका छन्। आगलागीमा घाइते भएका झन्डै दुई दर्जन मानिसलाई श्यामाप्रसाद मुखर्जी अस्पताल लगिएको बताइएको छ।"
मुस्ताङको विकासमा जिससको चासो,"जोमसोम : संघीय लोकतान्त्रिक गणतन्त्र स्थापनापछि मुलुकमा तीन तहको सरकार बन्यो। संघ, प्रदेश र स्थानीय तह। संघीयता कार्यान्वयनपछि साविक जिविसलाई जिल्ला समन्वय समिति बनाइयो। संघीयताले अधिकारविहीन बनाइदिएको जिससलाई आफ्नो अधिकार, कर्तव्य र दायित्व बोध गर्ने मार्ग सविधानमा स्पष्ट उल्लेख नहुँदा जिससको औचित्यतामाथि नै प्रश्न उठ्न गरेको छ। जिल्ला समन्वय समितिलाई जिल्लाभित्रका समग्र विकास योजना र कार्यक्रमहरूको अनुगमन गर्ने, सुपरिवेक्षण गर्ने, सल्लाह सुझाव दिने र समन्वयात्मक भूमिका निर्वाह गर्नेबाहेक जिल्लामा देखिएका बेथितिविरुद्ध कारबाही गर्ने अधिकार सविधान र कानुनले सुनिश्चित गरेको छैन। यसैले पनि जिससले निर्देशन गरेका कार्यक्रममा जिल्लाका स्थानीय तह र कार्यालयहरूले गम्भीर रूपले नलिँदा जिसस र कार्यालयहरूबीचको सम्बन्ध समन्यात्मक बन्न नसेको हो। पछिल्लो समय जिसस मुस्ताङले जिल्लाको समग्र विकास योजना र कार्यक्रमहरूलाई नजिकबाट नियाल्न थालेको छ। जिल्लाको समग्र वस्तुगत अवस्था र कार्यालयहरूको गतिविधिलाई नजिकबाटै नियाल्दै अभिभावकत्व ग्रहण गर्न थालेको छ। आइतबार जिसस मुस्ताङले जिल्लाको समग्र विकास योजनाको प्रगति र भावी कार्यक्रमको बारेमा जिसस सभाहलमा समन्यात्मक बैठक सम्पन्न गर्यो। संविधान सभा सदस्य चन्द्रबहादुर गुरुङ, प्रजिअ नेत्र प्रसाद शर्मा, जिसस प्रमुख माया गुरुङ, उपप्रमुख आइतेलाल थकाली, पूर्व उपप्रमुख राजेन्द्र शेरचन लगायतको उस्थितिमा भएको समन्वयात्मक बैठकमा जिल्लाका पाँचवटै स्थानीय तह, संघीयतर्फ ११ वटा कार्यालय र प्रदेशतर्फ ९ वटा कार्यालयले गत आर्थिक वर्ष २०७८०७९ को प्रगति विवरण र चालु आर्थिक वर्ष २०७९०८० का कार्यक्रम र बजेट खाँका प्रस्तुत गरे। जिससको समन्वयात्मक बैठकमा स्थानीय तह तर्फ घरपझोङ,थासाङ,वारागुङ मुक्तिक्षेत्र,लोघेकर दामोदरकुण्ड र लोमान्थाङ गाउँपालिकाका कार्यालय प्रमुख तथा प्रतिनिधिहरूले गत वर्षको कूल बजेट, भौतिक तथा वित्तीय प्रगतिको बारेमा जानकारी गराए। संघीय कार्यालयतर्फ कोष तथा लेखा नियन्त्रक कार्यालय, राष्ट्रिय गौरवको बेनीजोमसोमकोरला सडक आयोजना, शिक्षा विकास तथा समन्वय इकाई, मालपोत कार्यालय, जिल्ला निर्वाचन कार्यालय, प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङ, शितोष्ण बागवानी विकास केन्द्र, अन्नपूर्ण संरक्षण क्षेत्र आयोजना (एक्याप), नापी कार्यालय र मुस्ताङ कारागारले गत वर्षको प्रगति विवरण पेश गरेका हुन्। यस्तै, प्रदेशतर्फ पूर्वाधार विकास, खानेपानी जलस्रोत तथा सिँचाइ सवडिभिजन, डिभिजन वन, कृषि ज्ञानकेन्द्र, घरेलु तथा साना उद्योग, जिल्ला आयुर्वेद, सामाजिक विकास, मुस्ताङ जिल्ला अस्पताल, मुस्ताङ सामुदायिक आँखा केन्द्र लगायतका कार्यालयले गत वर्षको प्रगति र भावि कार्यक्रमका बारेमा जिससलाई जानकारी गराएका छन्। समन्वयात्मक बैठकमा सबै कार्यालयहरूले आआफ्नो भौतिक तथा वित्तीय प्रगतिको समीक्षा र भावी कार्ययोजना बैठकमा राखेका थिए। जिल्लास्थित सरकारी कार्यालय र स्थानीय तहबीचको अन्तर सम्बन्धलाई सुदृढीकरण गर्दै जिल्लाको समस्या, चुनौती र समाधानको बाटो अवलम्वन गर्ने उद्देश्यले समन्वयात्मक बैठक आयोजना गरेको जिसस अधिकारी शिवकुमार पौडेलले जानकारी दिए। पौडेलका अनुसार स्थानीय तह र कार्यालयहरू एक आपसमा हातेमालो गर्दै अघि बढ्ने, संघ, प्रदेश र स्थानीय तहको कार्यक्रमलाई डुप्लिकेशन हुन नदिन गुणस्तर र समन्वयकारी भूमिका निभाउन जिससले अभिभावकत्व ग्रहण गर्ने बताए। मुस्ताङका संघप्रदेश र स्थानीय तहका कार्यालयहरूलाई गत वर्ष विनियोजन भएको कूल ६ अर्ब १७ करोड बजेटको विकास कार्यक्रमलाई सम्बन्धित कार्यालयहरूले विषयगत कार्यालयको रूपमा प्रस्तुत गरेका हुन्। गत वर्षको कूल बजेटमध्येबाट ५ अर्ब ३ करोड खर्च हुँदा जिल्लाको समग्र भौतिक प्रगति ८१ दशमलव ६७ प्रतिशत रहेको प्रगति समीक्षाको तथ्यांकले देखाएको छ। यस्तै, चालु वर्ष संघप्रदेश र स्थानीय तहलाई ६ अर्ब ११ करोड १८ लाख विनियोजन भएको छ। जसमध्ये चालुतर्फ तीन अर्ब १५ करोड र पुँजीगततर्फ २ अर्ब ९६ करोड बजेट विनियोजन भएको देखिन्छ। समन्वयात्मक बैठकमा संविधान सभा सदस्य चन्द्रबहादुर गुरुङले संघीयतापछि विकास बजेटमा करोडौंका बजेट विनियोजन भएको बताए। उनले जिल्लाको समग्र विकासका लागि आएको बजेट लक्षित वर्गको पहुँचमा पुग्नुपर्ने जनाए। जलवायु परिवर्तनका कारण मुस्ताङमा स्याउ खेतीले बसाई सार्न थालेको, विभिन्न रोग संक्रमण देखा पर्न थालेकाले सम्बन्धित कार्यालय त्यसतर्फ ध्यान दिन आवश्यक भएको संविधान सभा सदस्य गुरुङको भनाइ छ। जिसस प्रमुख माया गुरुङले जिससलाई हेर्ने दृष्ट्रिकोणमा परिवर्तन हुन जरुरी रहेको बताइन्। उनले जिसससँग कतिपय कार्यालयहरूले समन्वय गर्न कन्जुस्याई गरेकोमा उल्लेख गरिन्। प्रजिअ शर्माले जिल्लाको समग्र विकास योजनाको काममा स्थानीय प्रशासनले साथ दिने बताए।"
"११ वर्षमा चार पिल्लर, सात पटक म्याद थप","फिदिम : पाँचथरको कुम्मायक गाउँपालिका५ र तेह्रथुमको म्याङलुङ नगरपालिकाको बीचमा पर्ने तमोर नदीको लुमुघाटमा पक्की पुल निर्माणको काम अलपत्र अवस्थामा छ। काम सुरु भएको ११ वर्षमा जम्मा चारवटा पीलर मात्र निर्माण भएका छन्। काम गर्ने जिम्मा पाएको ठेकेदार कम्पनी 'स्वच्छन्द निर्माण सेवा'को लापरबाहीले तीन वर्षमा सम्पन्न गर्नुपर्ने काम दशक बितिसक्दा पनि आधा मात्र भएको हो। २०६८ असार २६ गते सडक विभाग मातहतको पुल सेक्टरसँग १७ करोड लागतमा निर्माण सम्पन्न गर्ने सम्झौता भएको थियो। एक सय १७ मिटर लम्बाइ, तीन मिटर चौडाइ र आठवटा पिल्लर रहने उक्त पुलको काम दशक बितिसक्दा आधा मात्र भएको हो। अहिले पुल निर्माणको काम रोकिएको छ। पाँचथर सदरमुकाम फिदिमदेखि लुमुघाटसम्मको ४५ किलोमिटर र तेह्रथुम सदरमुकाम म्याङलुङदेखि लुमुघाटसम्मको १९ किलोमिटर सडक पाँच वर्ष पहिले नै सम्पन्न भइसकेको छ। पाँचथर र तेह्रथुमलाई द्रुत सडकमार्गबाट जोड्ने उद्देश्यले पुल निर्माण सुरु भएको थियो। निर्धारित समयमै पुल निर्माण हुन नसक्दा सवारी साधानहरू वारपार गुड्न पाएका छैनन्। निर्माण कम्पनीको चरम लापरबाहीमा सरकार मुकदर्शक बनेको स्थानीयको गुनासो छ। सरकारकै आडमा ठेक्केदारले काम गर्न अटेर गरेको हुनसक्ने स्थानीयले आशंका गर्न थालेका छन्। 'यतिका वर्षसम्म काम नगर्ने ठेक्केदार कम्पनीसँग सरकारले ठेक्का तोड्नुपर्ने हो,' स्थानीय याम बुढाथोकीले भने 'न काम हुन्छ, न ठेक्का तोडिन्छ, ठेक्केदारलाई कारबाही समेत नभएको देख्दा सरकारकै संरक्षणमा काम नगरेजस्तो लाग्छ।' सरकारले सात पटकसम्म म्याद थप गरेको छ। तीन वर्षभित्रमा काम सक्नेगरी २०६८ सालमा सम्झौता गरेको ठेक्केदार कम्पनीले निर्धारित समयमा काम सुरु नै गरेको थिएन। पहिलोपटक म्याद थप गरेर काम सुरु गरेको कम्पनी लामो समयसम्म सम्पर्कविहीन भएको थियो। '११ वर्षमा चारवटा पिल्लर मात्र निर्माण गरेर ठेक्केदारले काम गरेको छैन,' स्थानीय गजेन्द्र थापाले भने 'कहिलेकाँही आएर काम गरेजस्तो गर्छन्, फेरि हराउँछन्।' कोरोना महामारी र बाढीपहिरोको समस्या देखाउँदै निर्माण कम्पनी कामबाट पन्छिरहेको छ। 'प्राकृतिक बिपत्तिका कारण समयमै काम गर्न नसकिएको हो,' ठेक्केदार कम्पनीका प्रबन्धक निर्देशक जयराम लामिछानेले भने 'बाहिर हल्ला भएजस्तो काम नै नभएको हैन। कामले गति लिएको छ। अब काम पूरा गर्छौँ।' मुख्य मुख्य काम सकिएकाले अब चाँडै सम्पन्न हुने ठेक्केदार कम्पनीको दावी छ। 'निर्माण कम्पनीको व्यापक लापरबाही छ,' स्थानीय कुमार खड्काले भने 'समयमै पुल निर्माण सम्पन्न नगरिँदा पाँचथर र तेह्रथुमका सर्वसाधारण समस्यामा परेका छन्।' छिटो काम सम्पन्न गर्न ठेक्केदार कम्पनीलाई आफूले पटक पटक आग्रह गरेको कुम्मायक गाउँपालिकाका अध्यक्ष बम लावतीले बताए। 'अब चाडै सम्पन्न गर्ने भनेर बाचा गरेको छ,' लावतीले भने 'तर कामलाई गति भने दिएको देखिदैन।' निर्माण कम्पनीले आगामी असारसम्ममा काम सक्ने बचन दिएको लावतीको भनाइ छ।"
भन्सार छलेको आशंकामा कपडासहित पिकअप नियन्त्रणमा,"झापा : भन्सार छलेर भित्राएको आशंकामा ३३ पोका कपडासहित दुईवटा पिकअप भ्यान (गाडी) प्रहरीले नियन्त्रणमा लिएको छ। इलाका प्रहरी कार्यालय दमकबाट खटिएको प्रहरी टोलीले विशेष सूचनाका आधारमा आइतबार दिउँसो पूर्वपश्चिम राजमार्ग अन्तर्गत दमक नगरपालिका८ स्थित पशु हाट डाँडाबाट प्रदेश १०१००१ ज ३४३८ नम्बर र मे १ ज २८०४ नम्बरको पिकअप भ्यान नियन्त्रणमा लिएको इलाका प्रहरी कार्यालय दमकका डीएसपी दिलीप गिरीले जानकारी दिए। पूर्वबाट पश्चिमतर्फ जाँदै गरेको दुईवटा पिकअप भ्यानमा न्यू कार्की इन्टरप्राइजेज भद्रपुर र कृष्ण स्टोर भद्रपुरको नाममा बिलबिजक रहेको डीएसपी गिरीले बताए। मे १ ज २८०४ पिकअपमा १४ पोका र अर्को पिकअपमा १९ पोका कपडा छ। ती पोकाहरूमा सुती सारी, सेडी सारी, सटिङसुटिङ, कोटको कपडा, सुट, बेड कभर लगायतको सामान रहेको छ। सामान शङ्कास्पद देखिएकोले नियन्त्रणमा लिएको बताउँदै डीएसपी गिरीले भने, 'बिलबिजकसँग क्युआर कोर्डको डाटा मिल्दैन, भिसिटीएस पनि शङ्कास्पद देखियो।' शङ्कास्पद कागजात फेला परेपछि राजश्व अनुसन्धानको कर्मचारी बोलाइयो। 'राजश्वका कर्मचारीले पनि कागजात केलाउँदा शङ्कास्पद भएको जानकारी गरायो, अनि मात्र सामान राजश्वमा बुझाएऔं,' उनले भने। २२ लाख ६ हजार मुल्य बरावरको लत्ताकपडा, साढे चार लाखमा पिकअप र चालकहरू दीपक मेचे, दीपक भारतीलाई आवश्यक कारबाहीका लागि इटहरीस्थित राजश्व अनुसन्धान कार्यालय बुझाएको उनले बताए। प्रहरी स्रोतका अनुसार प्रहरीले बरामद गरेको लत्ताकपडा काँकडभिट्टा नाकाबाट भन्सार छलेर भित्राइएको हो। यता राजश्व अनुसन्धान कार्यालयका अधिकृत प्रकाश सुवेदीका अनुसार प्रहरीले राजश्व छलेको आशंकामा लत्ताकपडा बरामद गरी दुई वटा पिकअप बुझाएको छ। 'लत्ताकपडाको बिलबिजक छ, कार्यालयले त्यस बारेमा अनुसन्धान गर्छ,' अधिकृत सुवेदीले भने, 'अनुसन्धानपछि मात्र राजश्व छली गरेको वा नगरेको प्रमाणित हुन्छ ।' यता झापाको दक्षिणी नाकामा तस्करी गतिविधि मौलाएको छ। भारतसँग जोडिएको खुला दक्षिणी नाकाहरू घेरावारि, कुटी, भागुडुब्बा, पन्तपाडा लगायतको क्षेत्रबाट अवैध रुपमा ठुलो परिणाममा चिनी, सुर्ती, लत्ताकपडा नेपाल भित्रिरहेको छ। यसै क्रममा इलाका प्रहरी कार्यालय राजगढबाट खटिएको प्रहरी टोलीले सो नाकाबाट भन्सार छलेर नेपाल भित्राएको ४० बोरा चिनी बरामद गरेको छ। प्रहरीले बाह्रदशी गाउँपालिका ३ स्थित पशु हाटको खाली सार्वजनिक स्थलमा भण्डारण गरी राखेको अन्दाजी १ लाख ३० हजार मूल्य बराबरको चिनी बरामद गरेको प्रहरी कार्यालय झापाले जनाएको छ। बरामद गरिएको चिनीलाई आवश्यक कारबाहीका लागि भद्रपुर भन्सार कार्यालय बुझाइसकेको प्रहरीले जनाएको छ।"
फ्रिक्वेन्सी नपाउँदा स्मार्ट मिटर अन्योलमा,"काठमाडौं : रेडियो फ्रिक्वेन्सीको अनुमति नपाउँदा नेपाल विद्युत् प्राधिकरणको दोस्रो फेजको स्मार्ट मिटर जडान अन्योलमा परेको छ। रेडियो सञ्चार नियमावली २०४९ संशोधन हुन नसक्दा फ्रिक्वेन्सीको अनुमति पाउन नसकेकोे प्राधिकरणका कार्यकारी निर्देशक कुलमान घिसिङ बताउँछन्। संचार तथा सूचना प्रविधि मन्त्रालयले चार वर्षदेखि नियमावली संशोधन गर्ने भने पनि नभएको उनले जानकारी दिए। नियमावली संशोधन नभई फ्रिक्वेन्सीको अनुमति वितरण गर्न नसकिने मन्त्रालयका सचिव डा बैकुण्ठ अर्याल बताउँछन्। सन् २०१९ मा प्राधिकरणले पहिलो फेजअन्तर्गत रत्नपार्क र महाराजगन्ज वितरण केन्द्रका ग्राहकका घरमा ९७ हजार स्मार्ट मिटर जाडन गरेको थियो। दोस्रो फेजअन्तर्गत उपत्यकाका बाँकी साढे ४ लाख ग्राहक र उपत्यका बाहिरका करिब ४५ लाख ग्राहकमा स्मार्ट मिटर जडान गर्ने प्राधिकरणको योजना छ। हामीलाई चाहिने रेडियो फ्रिक्वेन्सी स्वीकृति नै भएको छैन। मन्त्रिपरिषद् लैजाने भनेको नै ६ महिना भइसक्यो, उनी बताउँछन्। अर्थ मन्त्रालयले सहमति जनाइसके पनि किन ढिला भएको जानकारी नभएको कुलमान घिसिङले बताए। अहिले आएर रेडियो सञ्चार नियमावली २०४९ संशोधन गर्नेमा कुरा अड्किएको उनले जानकारी दिए। प्राधिकरणले रेडियो सञ्चार नियमावली २०४९ को दफा ११ अनुसार निःशुल्क फ्रिक्वेन्सी माग गर्दै आएको छ। दफा ११ मा नेपाल सरकारको मन्त्रालय, विभाग, कार्यालय आयोजना तथा नेपाल सरकार, सञ्चार मन्त्रालयले नेपाल राजपत्रमा सूचना प्रकाशित गरी यस नियमावलीबमोजिम लाइसेन्स दस्तुर तथा नवीकरण दस्तुर नलाग्ने भनी तोकिदिएको अन्य संघसंस्था, निकाय नियोग वा व्यक्ति। भनिएको छ। यही दफालाई देखाउँदै प्राधिकरणले निःशुल्क फ्रिक्वेन्सी पाउनुपर्ने माग गरेको प्राधिकरण स्मार्टमिटर जडान आयोजना प्रमुख रवीन्द्र श्रेष्ठ बताउँछन्। प्राधिकरण नेपाल सरकारको पूर्ण स्वामित्वको संस्था भएकोले निःशुल्क रूपमा फ्रिक्वेन्सीको अनुमति पाउनुपर्ने बताइएको छ। सरकारी निकायहरू उड्डयन प्राधिकरण, आर्मी, रेडियो नेपाल, खानी तथा भूगर्भ विभाग, वातावरण विभागलगायत सबैले पहिलादेखि नै निःशुल्क रूपमा नै रेडियो फ्रिक्वेन्सी चलाइरहेका छन्। प्राधिकरण पनि सरकारकै संस्था हो नि, उनी थप्छन्। सरकारको अनुमतिमा नै प्राधिकरणले ३९६५ देखि ३९९५ मेगाहर्ज गरी ३ मेगाहर्जको फ्रिक्वेन्सी निःशुल्क प्रयोग गर्दै आइरहेको छ। उक्त फ्रिक्वेन्सीको लाइसेन्स भने लिइएको छैन। सरकारसँग प्राधिकरणले माग गर्दा यही फ्रिक्वेन्सी चलाउन दिएको थियो। यही फ्रिक्वेन्सी प्रयोग गरेर थप स्मार्ट मिटर जडान गर्ने सुरमा प्राधिकरण थियो। तर, करिब डेढ वर्षअघि सञ्चार मन्त्रालयले उक्त फ्रिक्वेन्सीको दस्तुर तिर्न पत्र पठाएपछि भने प्राधिकरण अन्योलमा परेको छ। उक्त पत्रअनुसार प्रतिस्मार्ट मिटरको वार्षिक दस्तुर करिब २० हजार ८० रुपैयाँ निर्धारण गरिएको छ। प्राधिकरणले एसियाली विकास बैंक (एडीबी) को करिब एक अर्ब सहुलियतपूर्ण ऋणमा निःशुल्क रूपमा स्मार्ट मिटर जडान गरेको हो। सरकारले पठाएको दस्तुरअनुसार प्राधिकरणले स्मार्ट मिटर जडान गर्न नसक्ने श्रेष्ठ बताउँछन्। स्मार्ट मिटर जडान गरेपछि ग्राहकको विद्युत् खपत विवरण प्राधिकरणले आफ्नै कार्यालयबाट प्राप्त गर्न सक्छ। स्मार्ट मिटरको रिडिङ कि दूरसञ्चार कम्पनीहरूसँग समन्वय गरेर सिम कार्डबाट, कि अप्टिकल फाइबरको प्रयोग गरी जीपीएसबाट र कि रेडियो फ्रिक्वेन्सीबाट गर्न सकिन्छ। दूरसञ्चार कम्पनीहरूसँग सिम लिँदा पनि महँगो पर्छ भने अप्टिकल फाइबर बिछ्याउँदा पनि महँगो पर्छ। सबैभन्दा सस्तो नै रेडियो फ्रिक्वेन्सी हो। तर, यसमा पनि सरकारले दस्तुर लिने भने यो पनि महँगो हुने प्राधिकरणको भनाइ छ। यदि रेडियो फ्रिक्वेन्सी किन्नुपयो भने प्राधिकरणले घाटा खाएर ग्राहकलाई निःशुल्क रूपमा दिन सक्दैन। त्यो रकम ग्राहकले पनि तिर्दैनन्, श्रेष्ठ भन्छन्। अहिले सञ्चार मन्त्रालयले यसको महसुस गरेको उनको भनाइ छ। संसारमा कुनै पनि कुरा निःशुल्क नपाइने अभिव्यक्ति सचिव अर्यालको छ। रेडियो सञ्चार नियमावली संशोधन गरेर प्राधिकरणसँगको विषय टुंग्याइने अर्यालले जानकारी दिए। नियमावली संशोधनको प्रक्रियामा छ। के गर्न सकिन्छ हेर्दैछौं। चाँडै नै यो विषय टुंगिन्छ, अर्यालले बताए।"
दोहोरो करको विरोधमा कवाडी व्यवसायी,"विराटनगर : कवाडी व्यवसायीहरूसँग दोहोर कर संकलन गर्न खोजिएको भन्दै उनीहरूले विराटनगर महानगरपालिका अगाडि विरोध प्रदर्शन गरेका छन्। कवाडी व्यवसायीहरूसँग लिइँदै आइएको दोहोर करको अन्त्य हुनुपर्ने मागसहित आइतबार उनीहरूले प्रदर्शन गरेका हुन्। नियमविपरीत टेन्डर आह्वान गरेर ठेक्का प्रक्रियामार्फत घुमाउरो शैलीमा महानगरले दोहोर कर असुल्न खोजेको उनीहरूले बताएका छन्। राजस्व संकलनको नाम दिएर महानगरले कवाडी व्यवसायीहरूलाई विस्थापित बनाउने प्रयत्न गरेको उनीहरूको आरोप छ। आर्थिक वर्ष २०७८७९ मा महानगरले ३२ लाख रुपैयाँमा कवाडी कर संकलनको ठेक्का लगाएको थियो। तर, चालू आर्थिक वर्षमा त्यसमा १० प्रतिशतले वृद्धि गर्दै महानगरले ३५ लाख रुपैयाँमा कर संकलन ठेक्का लगाएको छ। सोही करको दर घटाउनुपर्ने माग कवाडी व्यवसायीहरूको छ। महानगरले वृद्धि गरेको करका कारण पसल व्यवसाय बन्द गर्नुपर्ने अवस्था आइपरेको मोरङ कवाडी व्यवसायी संघका अध्यक्ष नुरुल हकले बताए। महानगरको करको चपेटामा परेर व्यवसाय डुब्न आँटेको छ, उनले भने, माग सम्बोधन नभए सशक्त आन्दोलनमा उत्रिन्छौं। निर्वाचनका बेला नगरप्रमुख नागेश कोइरालाले करको दर घटाउने प्रतिबद्धता गरेका थिए। तर, हाल उक्त प्रतिबद्धताविपरीत करको दर बढाइएपछि कवाडी व्यवसायीहरू सन्तुष्ट छैनन्। कारोबार पहिले जस्तो नाफामूलक नरहेपछि कर मात्र तिरेर पेट पाल्न नसकिने उनीहरू बताउँछन्। मेयर र उपमेयरलाई पटकपटक ज्ञापनपत्र बुझाएर उनीहरूले करको दर घटाउने विषयमा ध्यानाकर्षणसमेत गराइसकेका छन्। तर, हालसम्म माग सुनुवाइसमेत नभएको कवाडी व्यवसायी संघ विराटनगरका सहसचिव सन्तोष साह बताउँछन्। महानगरपालिका भित्र फोहोरको व्यवस्थापनमा कवाडी व्यवसायीहरूको ठूलो भूमिका छ। तर, कर बढाएर हामीलाई हतोत्साहित पार्ने प्रयास गरिएको छ, उनले भने, स्थानीय सरकारको अनुभूति गर्न छोडिसकेका छौं। कवाडी व्यवसायीले महानगरमा व्यवसाय नवीकरण शुल्कबापत ५ हजार, आन्तरिक राजस्वमा १३ प्रतिशत आयकर र ७ हजार ५ सय वाणिज्य कर बुझाएर व्यवसाय दर्ता तथा नवीकरण गर्ने गर्छन्। कारोबार गर्दा १३ प्रतिशत मूल्य अभिवृृद्धि करसहितको बिलसमेत उनीहरूले काट्छन्। तर, हाल सोही व्यवसायीलाई महानगरले दोहोरो करको चपेटामा पारिदिएको उनीहरूकोे गुनासो छ। तर, महानगरले स्थानीय सरकार सञ्चालन ऐन, २०७४ बमोजिम नै करको दर निर्धारण गरेको तर्क गर्दै आएको छ। हामीले कवाडी कर लगाउने विषयमा राजस्व परामर्श समितिसँग आवश्यक सल्लाह गरेका छौं। सुझाव लिएका छौं, महानगरकी उपप्रमुख शिल्पानिराला कार्कीले भनिन्, नियम विपरीत केही गरिएको होइन। विराटनगरमा भने करिब एक सयको हाराहारीमा कवाडीको कारोबार गर्ने व्यवसायी छन्। सहरका सडकमा फ्याँकिएका नकुहिने फोहोरजन्य वस्तु (कवाडी) संकलनपश्चात् कवाडी व्यवसायीलाई बिक्री गरिन्छ। औद्योगिक क्षेत्रमा उत्पादन भएका कवाडीको समेत खरिदबिक्री हुने गर्छ।"
शिक्षा मन्त्रालयमा अन्तरिक्ष विज्ञान शाखा,"काठमाडौंः शिक्षा, विज्ञान तथा प्रविधि मन्त्रालयले अन्तरिक्ष विज्ञान शाखा खोलेर खगोल एवं अन्तरिक्ष विज्ञानसम्बन्धी कामलाई अघि बढाएको छ । नेपाल एष्ट्रोनोमिकल सोसाइटी (नासो) १६औँ वर्ष प्रवेश गरेको अवसरमा आयोजित कार्यक्रममा मन्त्रालयका उपसिचव एवं शाखा प्रमुख सन्तोष शर्माले खगोल एवं अन्तरिक्ष विज्ञानका विषयमा हुने गतिविधिलाई एकीकृत गर्न लागिएको जानकारी दिए । शाखामार्फत् खगोल र अन्तरिक्ष विज्ञान विषयमा काम गर्ने संस्थालाई एकीकृत गरी काम गरिने उनको भनाइ छ। नेपालमा खगोल विज्ञानलाई प्रवद्र्धन गर्न नासोले विद्यालय एवं महाविद्यालय तहका विद्यार्थीबीचमा विभिन्न गतिविधि गर्दै आएको छ । कक्षा आठदेखि खगोल विज्ञानसम्बन्धी ओलम्पियाड प्रतियोगिता, चित्रकला, वक्तृत्वकलालगायत कार्यक्रम गर्दै आएको कार्यक्रममा जानकारी गराइएको थियो । यसलेगर्दा खगोल विज्ञानका विषयमा विद्यार्थीमा जिज्ञासा बढाएको छ ।नेपाल विज्ञान तथा प्रविधि प्रज्ञा प्रतिष्ठानका सदस्य डा दीनेशराज भुजुले खगोल विज्ञानका विषयमा धेरै विद्यार्थी, अभिभावक र जनसाधारणको पनि ध्यानाकर्षण गराउन नासो सफल भएको बताए । नासोले नेपालमा विज्ञान र संस्कृतिलाई अघि बढाएको उल्लेख गँर्दै उनले अबका वैज्ञानिक सांस्कृतिक वैज्ञानिक हुने बताए । नासोका अध्यक्ष सुरेश भट्टराईले नेपाललाई वैज्ञानिक संस्कृतितिर अघि बढाउने उद्देश्यले नै १५ वर्षअघि त्रिचन्द्र क्याम्पसमा विज्ञान पढ्ने विद्यार्थीको समूहले काम सुरु गरी संस्था स्थापना गरेको बताए । पाठ्यक्रम विकास केन्द्रका पाठ्यक्रम अधिकृत खिलनारायण श्रेष्ठले अन्तरिक्ष विज्ञान विश्वव्यापी बनिरहेका बेला नेपालले पनि काम सुरु गरेको जानकारी दिए ।"
मादक पदार्थ सेवन गरी मोटरसाइकल चलाउने १ विद्यार्थीसहित ५१ जना कारवाहीमा,"काठमाडौं : मादक पदार्थ सेवन गरि मोटरसाइकल चलाउँदै गरेका १ विद्यार्थीसहित ५१ जना विद्यार्थी चालकहरू ट्राफिक प्रहरीको कारवाहीमा परेका छन्। सोमबार बिहान चेकिङ गर्ने क्रममा उनीहरु प्रकाउ परेको प्रहरीले जनाएको छ। स्कुल कलेजका विद्यार्थी सुरक्षा लक्षित चेकिङअन्तरगत आज मादक पदार्थ सेवन गरी सवारी चलाउँदै गरेका १ जना विद्यार्थीसहित ५१ जना चालकलाई ट्राफिक प्रहरीले कारवाही गरेको हो। काठमाडौं उपत्यकाका विभिन्न स्थानमा गरिएको चेकिङमा सवारी चालक अनुमति पत्र प्राप्त नगरेका २८ जना, कागजपत्र साथमा नभएका २१ जना, तीनजना सवार १ जना र मादक पदार्थ सेवन गरि सवारी साधन चलाउने १ जना गरी ५१ जना विद्यार्थी चालकलाई कारवाही गरिएको उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरिक्षक राजेन्द्र प्रसाद भट्टले जानकारी दिए। नयाँबानेश्वको चेल्सी इन्टरनेशनल एकेडेमीमा प्लस टु पढ्दै गरेका २१ वर्षीय एक विद्यार्थीलाई चेकजाँच गर्दा मदिरा पिएर बाग्मति प्रदेश ०२०२३प ७३ ८६ नम्बरको मोटरसाइकल चलाएको पाइएपछि ट्राफिक प्रहरीले कारवाही गरेको हो । साउन ३० गतेबाट सुरू भएको स्कुल कलेजका विद्यार्थी सुरक्षा लक्षित चेकिङ अभियानमा हालसम्म १ हजार ८२ जना विद्यार्थी चालकलाई ट्राफिक प्रहरीले विभिन्न कसुरमा कारवाही गरिसकेको छ ।"
मिटरब्याजले पुर्यायो सडकमा,"काठमाडौं : महोत्तरी भंगहा५ सीतापुरका रामलोचन महरा (चमार)का नाति तीन वर्षअघि निमोनियाबाट बिरामी परे। उपचार गर्न पैसा भएन। गाउँकै अनिरुद साहबाट ५ हजार ऋण लिए। एक वर्षपछि ब्याजसहित १५ हजार फिर्ता गरे। महरा परिवारले साँवा र ब्याज दुवै तिरेपछि ऋणबाट मुक्ति पाएको ठानेको थियो। तर, त्यसो भएन। साह करिब एक वर्षपछि महराको घरमा पुगे। ५ हजार ऋणको अझै ६ लाख ३० हजार रकम तिर्नुपर्ने भन्दै धम्की दिए। त्यसको केही दिनमै अदालतबाट कैदको सजाय तोकियो। र, रामलोचन जेल पुगे। पतिको रिहाइ र मिटरब्याजी साहलाई कारबाहीको माग गर्दै ६० वर्षीया चन्द्रकला महरा (चमार) काठमाडौं माइतीघरमा धर्नामा छिन्। ३३ दिन भयो। उनको मागको सुनुवाइ भएको छैन। चन्द्रकलाले गहभरि आँसु पार्दै अन्नपूर्ण पोस्टसत भनिन्, ५ हजार ऋणको ब्याजसहित १५ हजार तिर्दा पनि मेरो पति जेल परेका छन्। हामीलाई न्याय चाहियो। उनका पति सात महिनादेखि जेलमा छन्। रामलोचन स्थानीय भंगहा बजारमा मजदुरी गर्थे। चन्द्रकला गृहिणी हुन्। नातिको स्याहार गर्थिन्। मिटरब्याजीले रामलोचनलाई २० गुणा बढी ऋण लिएको फर्जी कपाली तमसुकमा हस्ताक्षर गर्न लगाएका थिए। निरक्षर रामलोचन र चन्द्रकलालाई यो विषयमा त्यति बेला थाहै भएन। मेरी बुहारीले ३ कट्ठा खेत बेचेर ३ लाख दिन्छौं। बरु मुद्दा नहाल्नुस् भनेर अनिरुदसँग बिन्ती गरेकी थिइन्, चद्रकलाले भनिन्, उनले मुद्दा हालेछन्। अदालतमा वकिल राख्ने पैसा पनि हामीसँग थिएन। एकैपटक प्रहरी आएर मेरो श्रीमान्लाई पक्रेर लग्यो। हप्तामा ५ सय सरसापटी गरेर पतिलाई जेलमा भेट्ने गरेको चन्द्रकलाले सुनाइन्। पीडितहरूले दुई साताअघि मिटरब्याजी साहविरुद्ध जिल्ला प्रहरी कार्यालयमा उजुरी दिए। उनी पनि पक्राउ परे। तर, मिटरब्याजीका गुण्डाहरूले पीडितलाई धम्क्याउने र तर्साउन थालेको पीडित बताउँछन्। नवलपरासी प्रतापपुर४ हरकपुरकी ५० वर्षीया खुश्बु नेसाको परिवारको उठीबास लागेको छ। मिटरब्याजीले सबै धनसम्पत्ति हडपेको छ। नेसाका पति सरफूल मियाँले आठ वर्षअघि बेलाटारीका जगदीश र सुनीलबाट ६ लाख ऋण लिएका थिए। छोरी मैमुल नेसाको विवाहका लागि मिटरब्याजीसँग कर्जा लिएका थिए। ६ लाख ऋणको २२ लाख तिर्दा पनि ऋणबाट मुक्ति मिलेन। मागेजति रकम तिर्न नसकेपछि मिटरब्याजीले उनका पतिलाई धम्की दिए। पाँच कित्ताको घरघडेरीसहित १६ कट्ठा जग्गा आफ्नो नाममा गरे। र, नेसाको परिवारको गाउँबाटै उठीबास लगाइदियो। सरफुलको चार महिनाअघि हृदयघातबाट निधन भयो। दुई बिघा जग्गामा लगाएको केरा खेतीको पाँच वर्षको आम्दानी र अन्य गरी साहुलाई २२ लाख दिएका थियौं, नेसाले भनिन्, उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो र आफन्तको नाममा पास गरायो। हाम्रो त उठीबास नै लाग्यो। नेसाका अनुसार ६ लाख ऋण लिँदा मिटरब्याजीले ५ लाख र ८ लाख ऋण लिएको भन्दै फर्जी कपाली कागज बनाएका रहेछन्। घरघडेरी सबै लिइसके पनि मिटरब्याजीले तमसुक च्यात्न भने अझै नमानेको उनले बताइन्। नेसा पनि माइतीघरको सडकमा महिना दिनदेखि न्याय मागिरहेकी छन्। श्रीमान् र छोरोछोरी सम्झेर छिनछिनमा भक्कानिँदै सडकमै ढल्ने गरेकी छन्। पीडितको उजुरीपछि मिटरब्याजी जगदीश र सुनीललाई प्रहरीले पक्राउ गर्यो। तर, धरौटी बुझाएर उनीहरू छुटेपछि धम्क्याउन थालेको पीडितको दुखेसो छ। जोतिरहेको जग्गा आफ्नो नाममा रहेकाले छोडेर जान दिनहुँ धम्क्याइरहेको नेसाले बताइन्। घर छोड, घर बेच्छौं, खेत छोड, खेत बिक्री गर्छौं भन्दै धम्की दिने गरेका छन्, नेसाले भनिन्, चार महिनाअघि श्रीमान्को मृत्यु भयो। त्यसपछि उनीहरूले धम्क्याउन थाले। घर छोडेर कहाँ जाऊँ ? नेसाका दुई छोरा रिजवान र अब्दुलकलाम तीन महिनाअघि साउदी गए। तर, त्यता पनि उनीहरूले काम नपाएको जनाइएको छ। उनले ४ लाख ऋण गरेर छोरालाई विदेश पठाएकी थिइन्। कान्छी छोरी सकिनले यसपटक एसईई पास गरिन्। पैसा नभएर उनले छोरीको भर्ना गर्न सकेकी छैनन्। कक्षा ११ मा पढ्ने छोरी तयबुललाई पनि पढाइ खर्च जुटाउन कठिन भएको उनले सुनाइन्। बेटा कमाउन गयो। उसले पनि काम पाएको छैन, उनले पीडा पोख्दै भनिन्, छोरो र दुई छोरीलाई बिहे गर्नु छ। कसरी विवाह गर्ने ? जो कमाएर हामीलाई पाल्थे त्यो पनि बित्यो। कसरी छोराछोरी पाल्ने, पढाउने र विवाह गर्ने ? उनी दिनभरि सडकमा धर्ना बस्छिन्। साँझ पीडितसँगै कीर्तिपुरमा टेन्टमा गएर रात बिताउँछिन्। त्रिपाल तानेर बस्छौं। किरा, सर्पको डर हुन्छ, उनले भनिन्, महिना दिनदेखि काठमाडौंमा छु। उता छोरीको हात भाँचियो। एउटी छोरी पथरी भएर रोइरहेकी छन्। उपचार गर्ने पैसा छैन। एकैपटक सबै दुःख आइलागेको छ। हिरासतबाटै धम्क्याउँछन् मिटरब्याजी सयौं परिवार अनिरुद साहजस्ता मिटरब्याजीबाट पीडित छन्। उनीहरू अहिले न्याय माग्दै महिना दिनदेखि माइतीघर मण्डलामा धर्ना दिइरहेका छन्। झन्डै ७५ जना पीडितले जिल्ला प्रहरी कार्यालय जलेश्वर महोत्तरीमा उजुरी दिएपछि १५ दिनअघि मिटरब्याजी साह पक्राउ परेका थिए। पीडितलाई हिरासतबाटै धम्क्याउन थालेपछि चन्द्रकलाले असुरक्षा महसुस गरेकी छन्। उनी न्याय माग्न काठमाडौं आएकी छन्। तँ नाच गर्न जलेश्वर आउँछेस्। मलाई बाहिर निस्किन दे। त्यसपछि तँलाई काट्छु भन्छ, उनले भनिन्, मुद्दा मिलाउन जनकपुरमा नेताहरूलाई ३५ लाख दियो। त्यसपछि उनी पीडितलाई प्रहरी हिरासतबाटै धम्क्याइरहेको छ। हामी असुरक्षित भयौं। उनलाई हदैसम्मको कारबाही हुनुपर्ने र आफूलाई सरकारले न्याय दिलाउनुपर्ने पीडितको माग छ। फर्जी तमसुकमा सहीछाप गराएर श्रीमान्को नाममा रहेको तीन कट्ठा जग्गा पनि अदालतबाट मिटरब्याजी साहले रोक्का गराइदिएको उनले बताइन्। उनले जग्गा लिलामी गराउने दाउमा रहेको चन्द्रकलाले बताइन्। हामी पीडित वर्षात्, घाममा धर्ना बसिरहेका छौं। तर, सरकार कानमा तेल हालेर बसेको छ। हाम्रो माग, मुद्दाबारे सुन्दैन, उनले आक्रोशित हुँदै भनिन्, मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। वृदावन नगरपालिका६ हर्साहा रौतहटका शिवशंकर महतो पनि मिटरब्याजले पीडित छन्। बुवा मोतीलाल महतोले शिवप्रसाद राय यादवबाट २०७२ सालतिर २७ लाख ऋण लिएका थिए। त्यसबापत साहुले एक बिघा जग्गा पास गरेर आफ्नो नाममा लिइसकेका थिए। तर, साहुले १० लाखको कपाली तमसुक बनाएका थिए। त्यसबापत उनले साहुलाई १३ लाख दिए। तर, नौ महिनाअघि साहुले उक्त जग्गा बिक्री गरिदियो। साढे १ करोडको जग्गा ८४ लाखमा बिक्री गरेको उनले सुनाए। साँवा र ब्याज गरी साहुको ४८ लाख हुन्छ, उनले भने, सबै पैसा तिर्न हामी तयार छौं। तर, हाम्रो जग्गा चाहियो। धेरै पटक भेट्न प्रयास गर्दा पनि साहुले भेट्न अस्वीकार गरेको उनले बताए। जहाँ जानु छ जाऊ, मेरो घरमा नआउनू, साहुको भनाइ उद्धृत गर्दै उनले भने। साहुलाई नेताहरूले संरक्षण दिइरहेको उनले बताए। साहुले धेरै मान्छेलाई रुवाएको छ, उनले भने, उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाउने र फर्जी तमसुक बनाउँदै सर्वसाधारणलाई ठग्ने र जग्गा हड्प्ने गरिरहेको उनले बताए। झुक्याएर जग्गा पास नवलपरासीको कुरिया नगरपालिका ४ का ४२ वर्षीय अकबर मियाँलाई साहुले दिएको दुःखले रुनु न हाँस्नुको अवस्थामा पुर्याइदिएको छ। छोरो जफारु र हसरु मियाँलाई विदेश पठाउन तीन वर्षअघि परासीका साहु मनोजकुमार सोनारबाट ६ लाख ऋण लिएका थिए। त्यसको बदलामा साहुले २० लाख पर्ने १० कट्ठा जग्गा दृष्टिबन्धक गरायो। तमसुक पनि गरायो। तर, कतिको कपाली कागज गरायो भन्ने उनलाई थाहै भएन। उनले ६ लाखको १० लाख ५ हजार तिरिसके। तर, उनले जग्गा फुकुवा गर्न मानेका छैनन्। अझै २० लाख मागिरहेको छ, उनले भने, मेरा विरुद्ध मुद्दा पनि गरेको छ। यो टेन्सनले श्रीमती जर्दा खातुन बितिन्। कहाँ जानु ? के गर्नु ? कोही छैन सहारा। छोरो विदेश गए पनि सोचेजस्तो कमाइ छैन। उनले ऋण तिर नत्र जग्गा लिलामी गराइदिने धम्की दिएका थिए। जग्गा बचाउन अर्को साहु सुरेश बानियाँबाट ४ लाख २५ हजार लिएर बुझाएका थिए। नयाँ ऋण लिँदा बानियाँले पनि तीन कट्ठा जग्गा दृष्टिबन्धक गर्नुपर्ने भने। तर, झुक्याएर जग्गा नै पास गराएको उनले सुनाए। ऋण लिएको २५ महिनामा ४ लाख २५ हजारको मैले ९ लाख ४० हजार दिएँ। अझै जग्गा फिर्ता गर्न मानिरहेको छैन, उनले भने। सर्लाहीका मिटरब्याजी रामबाबु रायको जालमा परेर हैरान छन् बरहथवाका ७५ वर्षीय सहदेव राय । साहु रायबाट २०५५ सालतिर पटकपटक गरेर ३ लाख ५८ हजार ४ सय ऋण लिएका थिए। फर्काउने सर्तमा १६ कट्ठा खेत र घडेरी पास गरिदिए। उनले मागेको सबै पैसा साहुलाई तिरे तर पास गराएको खेत फिर्ता गर्न नमानेको उनले सुनाए। पीडितले अदालतमा मुद्दा हालेका थिए। जिल्ला अदालत सर्लाहीमा १५ लाख धरौटी बुझाएर छुटे। उच्च अदालतले थुनामा राख्न आदेश दिएको छ। तर, उनी फरार छन् । सम्पत्ति शुद्धीकरणमा पनि उनीविरुद्ध मुद्दा छ। १ करोड ५८ लाख धरौटीमा उनी केही समयअघि छुटेका थिए। मिटरब्याजीको चंगुलमा परेका गरिब र निरक्षरलाई त्यहाँबाट निस्किन सहज देखिँदैन। उनीहरूले झुक्याएर जालमा पार्ने गर्छन्। यस्तै जालमा परेका छन्, नवलपरासीका ६३ वर्षीय रामसुभग मुसहर। सन्दीपकुमार जोशीबाट उनले ४ लाख ५० हजार ऋण लिए। ३० लाख पर्ने १० कट्ठा जग्गा पास गराए। पैसा नदिए खेत बिक्री गर्ने धम्की दिन थाले। त्यसपछि अर्को साहुबाट ऋण लिएर उनलाई तिर्ने र जग्गा जोगाउनेतिर लागे। उनको भेट राजेश कुशवाहा (मुरारी पहलमान)सँग भयो। उनले लगेर भैरवहाकी मनीषा पोखरेलसँग भेटाए। ३ कट्ठा घडेरी पास गराएर ८ लाख ५० हजार दिने भने। उनले जग्गा मनीषाको नाममा पास गरिदिए। तर, त्यहाँ मनीषाले डेढ लाख मात्रै दिए। ७५ हजार तुरुन्तै राजेशले लिए। अनि म घर फर्किएँ, उनले रुँदै भने, पछि ६ लाख ८३ हजारको चेक दियो। तर, चेकमा केरमेट गरिदिएकाले बैंकले भुक्तानी दिन मानेन। चेक लिएर भौतारिरहे तर मनीषा र राजेशले उनलाई भेट दिँदैनन्। साहु सन्दीपले पैसा नतिरे जग्गा बिक्री गर्ने दबाब दिइरहे। उनले फेरि ३२ लाखको जेसीबी १६ लाखमा बिक्री गरे। ९ लाख ४० हजार रुपैयाँ बुझाए। तर, उनले पनि जग्गा पास नगरी अरूलाई नै बिक्री गरिसकेका छन्। उनले भने, अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? सरकारले पीडितको मागमा गम्भीरता नदेखाएको मिटरब्याजी किसान, मजदुर संघर्ष समितिका पदाधिकारीको भनाइ छ। सरकारले गठन गरेको कार्यदललाई नमान्ने समिति अध्यक्ष रामसुरत गुप्ताले बताए। कार्यदललाई हामी मान्दैनौं। त्यसमा सबै कर्मचारी छन्। उनीहरू मिटरब्याजीसँग मिल्न पनि सक्छन्। कार्यदलमा हाम्रो समितिको प्रतिनिधित्व भएन। यसले हामीलाई न्याय दिलाउँछ भन्नेर ढुक्क हुने ठाउँ छैन, उनले भने, त्यसैले कार्यदललाई हामीले नवलपरासीबाट कालो झन्डा देखाएर धपाएर पठायौं। साहुले दिएको पीडामा मलमपट्टी गर्न सरकार गम्भीर नभएपछि २०७८ असोज १४ गते पीडितले मिटरब्याजीविरुद्ध संघर्ष समिति गठन गरेका थिए। मिटरब्याजीले दृष्टिबन्धक गरेको सबै जग्गा फुकुवा हुनुपर्ने, झुक्याएर पास गराएको जग्गा पीडितको नाममा फर्काउनुपर्ने, जाली तमसुक सबै च्यात्नुपर्ने, हिसाबभन्दा बढी लिएको पैसा फिर्ता गर्नुपर्ने र मिटरब्याजी र दलाललाई कारबाही गरी पीडितलाई न्याय दिनुपर्ने माग संघर्ष समितिको छ। हाम्रो दोस्रो पटकको आन्दोलन महिना दिनभन्दा बढी भयो। सरकारले हाम्रो माग पूरा गर्न ध्यान दिएको छैन, अध्यक्ष गुप्ताले भने, गृह मन्त्रालयले एउटा सूचना निकालेर यसअघि हामीलाई जिल्ला पठायो। हामी जिल्ला गयौं। त्यो पत्रले हाम्रो न्यायका लागि होइन सुदखोर छोडायो। हामी फेरि आन्दोलनमै फर्किनुपर्यो। पीडितलाई न्याय दिलाएर सरकाले सुख देओस्, सबैलाई मुक्ति देओस् नभए आन्दोलन जारी रहने उनले बताए। मेरो श्रीमान्लाई सरकारले जेलबाट ननिकालेसम्म म घर फर्किन्नँ। जाली तमसुक च्यात्नुपर्यो। रोक्का गरिएको हाम्रो जग्गा फुकुवा पनि हुनुपर्यो। नत्र हामी घर फर्किन्नौं। चन्द्रकला महरा (चमार) महोत्तरी साहुलाई २२ लाख दिएका थियौं। उनीहरूले २९ लाख मागे। हामीले दिन सकेनौं। साहुले हाम्रो भएको घरघडेरी, खेती गर्ने जग्गा सबै छिनुवा (राजीनामा) गराएर आफ्नो नाममा पास गरायो। हाम्रो त उठीबास नै लाग्यो। खुश्बु नेसानवलपरासी अब जग्गा पनि छैन। जेसीबी पनि बिक्यो। मेरा छोराहरू घरबाट लखेटेर भगाउँछन्। यो बुढोले गर्दा हाम्रो उठीबास लाग्यो भन्छन्। अब म कहाँ जाऊँ ? रामसुभग मुसहर, नवलपरासी साहुले धेरै मान्छेलाई रुवाएको छ। उनीविरुद्ध धेरै मान्छेले बोल्न सकेका छैनन्। दादागिरी गरेर गाउँमा धम्क्याउने गरेका छन्। साहुले मिटरब्याजमा पैसा लगाएर फर्जी तमसुक बनाउँदै सर्वसाधारणलाई ठग्छ। जग्गा हड्प्छ। शिवशंकर महतो, रौतहट हाम्रो दोस्रो पटकको आन्दोलन महिना दिनभन्दा बढी भयो । सरकारले हाम्रो माग पूरा गर्न ध्यान दिएको छैन । गृह मन्त्रालयले एउटा सूचना निकालेर यसअघि हामीलाई जिल्ला पठायो । त्यो पत्रले हाम्रो न्यायका लागि होइन सुदखोर छोडायो । हामी फेरि आन्दोलनमै फर्किनुपर्यो । रामसुरत गुप्ता, अध्यक्ष, मिटरब्याज तथा ठगीविरुद्ध किसान, मजदुर संघर्ष समिति"
११ सहकारी संस्था मर्ज हुँदै,"काठमाडौं : काठमाडौंका ११ वटा सहकारी संस्थाले मर्ज गर्ने सम्झौैता गरेका छन्। सबै संस्थाहरूले एक महिनाभित्र साधारणसभा गरी तीन महिनाभित्र संयुक्त साधारणसभामा जाने भएका छन्। ७ वटा बहुउद्देश्यीय र ५ वटा बचत तथा ऋण सहकारी मर्ज हुने भएका हुन्। बालाजुको मेगा ड्रिम, न्युरोडको शुक्रपथ, हनुमानढोका(एचडी), पिपुल श्रोता, बागबजारको सर्वाेत्तम, योजना बहुउद्देश्यीय र दुर्गा माश्रिता, नयाँबानेश्वरको सूर्यदेव, कलंकीको उषाकिरण र माउन्ट अपि, चाबहिलको लक्ष्यराइज बचत तथा ऋण सहकारी संस्थाबीच एकीकरण हुन लागेको हो। एकीकरणपश्चात् संस्थाको नाम राष्ट्रिय बहुउद्देश्यीय सहकारी संस्था हुने भएको छ। प्रस्तावित संस्थाको अध्यक्षमा नरेन्द्र बिष्ट र प्रमुख कार्यकारी अधिकृतमा इन्द्रप्रसाद गेलाल रहनेछन्। सबै संस्थाको प्रतिनिधित्व रहने गरी ११ जनाको सञ्चालक समिति तथा ३ जनाको लेखा समिति रहनेछ। एकीकरणपछि संस्थाका सदस्य ४१ हजार पुग्छन्। ५ सय १० जना कर्मचारी हुनेछन्। ५५ करोड ५० लाख सेयर पुँजी हुनेछ। ५ अर्ब ६५ करोड बचत संकलन भई ६ अर्ब २५ करोड ऋण लगानी हुनेछ। ३१ करोड ५० लाख कुल कोष हिसाब र कुल सम्पत्ति तथा दायित्व ७ अर्ब ७५ करोड पुग्नेछ। सहज भएपछि मात्रै सहकारीमाथि कडाइ सहकारी विभागका रजिस्ट्रार रुद्रप्रसाद पण्डितले संकटका बेला सहकारीप्रति उदार भएको बताएका छन्। नेपाल सहकारी पत्रकार समाज (सीजेएन) को १२औं स्थापना दिवसका अवसरमा बोल्दै रजिस्ट्रार पण्डितले सबै सहकारीलाई बदनाम गर्न हुन्न भनेर कडा कदम नचालेको बताए। सहकारीप्रति उदार भएकै हो, सहज भएमा त्यसै छोड्नेवाला छैन उनले भने। सहकारी सुधार गर्न सकिने ठाउँ रहेको भन्दै चार, पाँचवटा कुरामा ध्यान दिन सके समस्या समाधान गर्न सकिने उनले बताए। केन्द्रीय संघको सुधार अभियान सुरु गरिसकेको तथा सहकारीले धेरै घरघग्गामा लगानी गरेकाले तरलता अभाव भएको बताए। रजिस्ट्रार पण्डितले सहकारी समस्याका विषयमा प्रधानमन्त्रीको अध्यक्षतामा हुने राष्ट्रिय समस्या समाधान समितिमा राखिसकेको भन्दै त्यहाँबाट केही नयाँ व्यवस्था आउने बताए। बचतको म्याचुरिटी नाघेका सदस्यको निक्षेप सहकारीले फिर्ता गर्नुपर्ने उनले बताए। मर्जर सम्झौता भएको तीन दिनभित्र नियामक निकायलाई जानकारी दिनुपर्ने रजिस्ट्रार पण्डितले बताए। मर्जरसम्बन्धी निर्देशन आउँछ, हाम्रो तर्फबाट प्रोत्साहन नै हुन्छ उनले भने।"
भारतीय सेनाध्यक्ष पाण्डेबाट नेपाली सेनालाई सैन्य सामग्री हस्तान्तरण,काठमाडौं : भारतीय सेनाले नेपाली सेनालाई सैन्य सामग्री हस्तान्तरण गरेको छ। सोमबार टुँडिखेलस्थित नेपाली सेनाको मुख्यालयमा आयोजित एक समारोहबीच भारतीय सेनाध्यक्ष जनरल मनोज पाण्डेले नेपाली सेनाका प्रधानसेनापति प्रभुराम शर्मालाई उक्त सामग्री हस्तान्तरण गरेका हुन्। पाँच दिने भ्रमणका लागि पाण्डे आइतबार नेपाल आएका हुन्। उनले आजै प्रधानसेनापति शर्मासँग भेटवार्ता गरेका छन्। पाण्डेलाई राष्ट्रपति विद्यादेवी भण्डारीले एक विशेष समारोहका बीच आज नेपाली सेनाको मानार्थ महारथी दर्जा प्रदान गर्ने कार्यक्रम छ।
परीक्षण उडानमै सीमित सुनथराली विमानस्थल,"कालीकोट : नरहरीनाथ गाउँपालिका१ मा रहेको सुनथराली विमानस्थल परीक्षण उडानमै सीमित भएको छ। २०७३ माघ २९ गते तत्कालीन पर्यटनमन्त्री जीवनबहादुर शाहीको पालामा यो विमानस्थलमा परीक्षण उडान गरिएको थियो। तर, २०४२ सालबाट निर्माण कार्य थालिएको यो विमानस्थलमा हालसम्म नियमित उडान हुन सकेको छैन। पर्यटन तथा नागरिक उड्डयन मन्त्रालय, विमानस्थल निर्माण आयोजना र निर्माण व्यवसायीको लापरबाहीका कारण ३७ वर्षसम्म पनि परीक्षण उडानमै सीमित भएको हो। परीक्षण उडान हुँदा स्थानीय नागरिकहरूले खुसीयाली मनाएका थिए। परीक्षण उडान भएको एक वर्षभित्र नियमित उडान गर्ने प्रतिबद्धता जनाएका तत्कालीन पर्यटनमन्त्री जीवनबहादुर शाही हाल कर्णालीको मुख्यमन्त्री छन्। परीक्षण उडान भएको वर्ष दिनमा नियमित उडान गर्ने भनिएको यो विमानस्थलमा हालसम्म नियमित उडान भएको छैन। हाल यो विमानस्थलमा धावनमार्गको सुधार, रिपिटर टावर, घेरबार र भवनसमेत तयार भइसकेको विमानस्थल आयोजना कार्यालयले जनाएको छ। आयोजनाका सुपरभाइजर गणेश बिष्टले भने, विमानस्थलमा कालोपत्रे गर्ने काम बाँकी छ। वर्षायाम लागेसँगै लगातार पानी पर्दा काममा अवरोध भएको छ। २०७५ साल साउनमा विमानस्थलको धावनमार्ग कालोपत्रे गर्नका लागि ठेक्का भएको थियो। स्याम एन्ड शंकर जेबीले ठेक्का लिएको छ। परीक्षण उडान हुँदा यहाँका नागरिकहरूमा खुसीको सीमा नै थिएन। तर, एकपटक पनि जहाज नफर्कंदा उनीहरू निराश छन्। स्थानीय बिर्खा बुढाले भनिन्, यो विमानस्थल बनाउँदा मैले छोरा गुमाएकी छु। छोराको रगत बगेको विमानस्थलमा अब जहाज उडेको देखेर मर्ने रहर छ। सुनथरालीमा परीक्षण उडान भएको ६ वर्ष बित्दा पनि विमानस्थल निर्माण कार्य पूरा नहुनु र नियमित उडान नहुनुले आफूहरूलाई पिरोलिरहेको छ। स्थानीय बीर्खबहादुर बिष्टले सुनथराली विमानस्थलबाट जहाज चड्ने सपना अधुरै रहेको बताए। उनले भने, हामी युवा अवस्थाका थियौं। यहाँ विमानस्थल निर्माणको काम सुरु भएको थियो। म बुढो भइसकेँ तर यहाँ जहाज आउँदैनन्। विमानस्थलमा नियमित उडान भएमा पर्यटकीयस् थलका रूपमा रहेको रामारोशन, बाजुरा र कालीकोटको सिमानामा रहेको त्रिवेणी पाटन, बडिमालिकाको पर्यटन प्रवद्र्धनमा सहयोग पुग्ने गाँउपालिका अध्यक्ष नगेन्द्र बिष्टले बताए। उनले भने, विमानस्थल नियमित उडान गर्नका लागि र छिटो निर्माण कार्य सम्पन्न गर्नका लागि गाउँपालिकाको तर्फबाट दबाब दिँदै आएका छौँ। तर, विमानस्थल समयमा बनेन।"
मतदाता नामावलीबाट नाम हटेपछि निर्वाचन कार्यालय घेराउ,काठमाडौं : मतदाता नामावलीबाट नाम हटेपछि निर्वाचन बुढानीलकण्ठ नगरवासीले काठमाडौं निर्वाचन कार्यालय घेराउ गरेका छन्। नेकपा (एमाले) बुढानीलकण्ठ नगर कमिटीको टिमले काठमाडौं निर्वाचन कार्यालय घेराउ गरेको हो। नेपाली कांग्रेस बुढानीलकण्ठ नगर समितिले एमाले कार्यकर्ताको नाम छानी छानी फर्जी मतदाता भनेर कार्यालयमा दिएको कीर्ते उजुरीका आधारमा निर्वाचन कार्यालयले सक्कल कागजपत्र लिएर आउन सूचित गरेपछि उनीहरु बसाइँसराइ र मतदाता परिचयपत्रलगायतका कागजात बोकेर निर्वाचन कार्यालय घेराउ गर्न पुगेका नगर कमिटी अध्यक्ष प्रदीप डंगोलले बताए। निर्वाचन कार्यालय धर्नाका क्रममा निर्वाचन कार्यालय पुगेका बुढानीलकण्ठ१० एमाले नगर कमिटी अध्यक्ष जगत निरौलाले नामावलीबाट नगर कार्यपालिका सदस्यसमेतको नाम हटाइएको भन्दै आक्रोस पोखे। निर्वाचन कार्यालयमा सम्पूर्ण कागजात पुर्याएर आएको नामावलीबाट नाम हटाउनु जनताको अन्याए भएको उनको भनाइ छ।
पर्यटक कुर्दै मकवानपुरगढी,"हेटौंडा : पर्यटकीय क्षेत्रका रूपमा परिचित मकवानपुरगढी पर्यटकको पर्खाइमा छ। मकवानपुरगढी गाउँपालिका२ मा अवस्थित ऐतिहासिक मकवानपुरगढी दरबार बागमति प्रदेश राजधानी हेटौंडाबाट १७२ किलोमिटर उत्तरपूर्वमा पर्छ। आधुनिक नेपालको स्थापना हुनुपूर्व मकवानपुर राज्यको रूपमा कायम रहेको बताइन्छ। यसले गण्डकी प्रदेशमा आधिपत्य जमाउन सफल सेन वंशीय शासनको ऐतिहासिक बिरासतको जीवन्त इतिहास पनि बोकेको छ। यसको परम्परागत तर, उन्नत वास्तुकलाको प्रतिरूप तत्कालीन समयको सामरिक महत्व तथा सुरक्षात्मक दूरदर्शिता झल्काउने अवशेषहरू अझै बाँकी छन्। नजिकै रहेकोे ऐतिहासिक ढुंगेगढी र रानीगुफाको पनि आफ्नै महत्व छ। यस क्षेत्रमा स्थानीय तामाङ र मगर संस्कृति झल्कने नाचँगानसहितको घरबास (होमस्टे)हरू पर्यटकको सेवामा तत्पर छन्। यस क्षेत्रमा घुम्न तथा बास बस्न आउने पर्यटकहरूका लागि कुनै पनि सेवाको अभाव हुन नदिन गाउँपालिकाको नेतृत्वमा स्थानीयबासीहरू तयार रहँदै आएका छन्। ऐतिहासिक, पुरातात्विक र सामरिक दृष्टिले यति धेरै महत्वपूर्ण मानिएकोे मकवानपुरगढीकोे संरक्षण एवम् ऐतिहासिक पक्षबारे जति चर्चा हुनुपर्ने हो, त्यो भने भएको पाइँदैन। जसका कारण यस क्षेत्र दिनप्रतिदिन संकटमा पर्नुको साथै पर्यटकहरूको आगमन न्यून बन्दै गइरहेको छ। देशैकै ठूलो गढीको रूपमा रहेको मकवानपुरगढी संस्कृति, पर्यटन तथा नागरिक उड्यन मन्त्रालयले घोषणा गरेको देशकै उत्कृष्ठ पर्यटकीय गन्तव्यको सूचिमा पनि समावेश भइसकेको छ। तर, प्रचारप्रसारको अभावमा ओझेलमा छ। स्थानीय तहको पूर्ण स्वामित्वमा रहेको मकवानपुरगढी परिसरमा विजय पार्क वंशीगोपालको मन्दिर, कालिका मन्दिर, सिद्धेश्वर महादेव मन्दिर र गुम्बा तथा स्तूपलगायतका धार्मिकस्थलहरू छन्। वंशीगोपालको मंगोलियन मुखाकृति भएको मूर्ति यहाँबाहेक नेपालमा अन्यत्र कहीँ पनि नभएको खोजकर्ताहरू बताउँछन्। दरबारको दक्षिणपूर्वमा सेन वंशीय राजासँग नाम जोडिएको जमिन रानीसेराको नामले परिचित छ। यस क्षेत्रबाट मकवानपुरगढी, सुकौरा, आमभञ्याङ, हर्नामाडी, पदमपोखरी, हेटौंडा उपमहानगरपालिका, बारा जिल्लाका केही स्थानहरूको दृश्यावलोकन गर्न सकिने भएकोले यहाँ चलचित्र छायाँकनको समेत संभावना छ। हरियाली तथा रमणीय वातावरणका साथै वनभोजका लागि टहरा, पानी, विद्युतको व्यवस्थापन मिलाइएको छ। यस क्षेत्रमा दैनिक सयौँको संख्यामा सिन्धुली, रामेछाप, ललितपुर, चितवन र भित्रि मधेशका जिल्लाहरूबाट पर्यटकहरू आउने गरेको भएपनि कोरोना महामारीको कारण लामो समयदेखि पर्यटकहरूको आगमन न्यून बन्दै गइरहेको वडा अध्यक्ष बखानसिंह पाख्रिन बताउँछन्। समुद्रीसतहबाट करिब ३ हजार ६ सय फिट उचाइमा महाभारत पर्वतको दक्षिणतर्फ करिब १ सय ३५ रोपनी क्षेत्रफलमा रहेको मकवानपुरगढीको पश्चिमतर्फ सानोगढी छ, जहाँ तत्कालीन सेन वंशीय राजाका सेनाहरू शैन्य अभ्यास गर्दथे। त्यसैगरी २ किलोमिटर पूर्वउत्तरतर्फ ढुंगेगढी रहेको छ, जहाँ शिद्धेश्वर महादेवको मन्दिर छ। मूल गढीको सुरक्षाका लागि चारैतर्फ करिब २५ फिट अग्लो पर्खाल लगाइएको छ। पर्खालको चौडाइ करिब ४ फिट छ भने पर्खाल वरपर १० फिट गहिरो खाडलले गढी दरबारलाई त्यतिबेला थप सुरक्षा प्रदान गरेको थियो। जुन अहिले पनि देख्न सकिन्छ। पूर्वपश्चिम फैलिएको यस गढीमा राजपरिवार बस्ने दरबार जुँगे दरबारका नामबाट परिचित छ। २५६ वर्षअघि इष्ट इण्डिया कम्पनी (भारतीय) सेनालाई मकवानपुर राज्यले पराजित गरेको खुसियालीको स्मरणमा प्रत्येक बर्ष माघ १० गते यहाँ विजय उत्सव मनाउन पनि थालिएको छ। मकवानपुरगढीमा सेन वंशका प्रथम राजा मुकुन्द सेनदेखि अन्तिम राजा दिग्बन्धन सेनसम्मका ७ पुस्ताले शासन संचालन गरेको खोजकर्ताहरूले उल्लेख गरेका छन्। सेनहरूको वंशावलीअनुसार १५०० साल तिर खाम सेन नाम गरेका राजाले पाल्पामा राज्य खडा गरेर सेन वंशको शुरुआत गरेका हुन्। मुकुन्द सेन तीनै खाम सेनका पनाति हुन्। खाम सेनका छोरा चन्द्र सेन, चन्द्र सेनका छोरा रुद्र सेन र रुद्र सेनका छोरा मुकुन्द सेन भएको उक्त वंशावलीमा उल्लेख छ। २०२७ सालमा पुरातत्व विभागले बनाएको सरकारी टोलीले यहाँको वस्तुस्थिति, शिलालेख, ताम्रपत्र आदिको अध्ययन गरेर सरकारलाई बुझाएको प्रतिवेदनमा तुला सेनले मकवानपुरगढी निर्माण गरेर राज्य सम्हालेको उल्लेख गरिएको छ। तुला सेनपछि यहाँ दलभञ्जन सेन, गजपति सेन, चन्द्र सेन, रुद्र सेन राजा भएको उल्लेख छ। मुकुन्द सेनले राजकाज त्यागी सन्यास धारण गर्ने क्रममा सेन राज्यलाई आफ्ना चार भाइ छोरा र दुई भाइ नातिहरूलाई बाँडिदिएपछि कान्छा छोरा लोहाङ सेनको भागमा मकवानपुर पर्न गएको थियो। १६१० सालमा लोहाङ सेनले आफ्ना पुर्खा तुला सेनले निर्माण गरेको किल्ला रहेको मकवानपुरगढीलाई नै आफ्नो राजधानी बनाएर स्वतन्त्र मकवानपुरको राजा भएका थिए। पृथ्वीनारायण शाहले विवाह गरेको २५ वर्षपछि अर्थात् ९ भदौ १८१९ मा गोर्खाली सेनाले मकवानपुरलाई आफ्नो अधिनमा लिएको इतिहासमा उल्लेख छ। त्यसलगत्तै राजा दिग्बन्धन भागेर सिन्धुलीको हरिहरपुरगढी पुगेका थिए। पृथ्वीनारायण साहको फौजले हरिहरपुरगढी पनि अधिनमा लिएपछि उनी भारतको बंगाल पुगेर त्यहाँका बादशाह मीर कासिमसँग गुहार मागेको र बादशाहले गोरखालीविरुद्ध लड्न युरोपेली मूलका गुरगीन खाँको नेतृत्वमा अत्याधुनिक हातहतियारसहित तीन हजारभन्दा बढी सेना पठाएको इतिहासमा उल्लेख छ। खाँको नेतृत्वमा हतियारसहित आएका विदेशी सेनालाई पृथ्वीनारायण शाहको गोर्खाली सेनाले विसं १८१९ माघ १० गते पराजित गरेको थियो। सोही दिनको स्मरणमा मकवानपुरगढीमा प्रत्येक माघ १० गते विजयोत्सव मनाउने प्रचलन छ। त्यसबेला पृथ्वीनारायण शाहको फौजले आफ्नो भन्दा झण्डै ४ गुणा ठूलो विदेशी फौजलाई पराजित गरी ठूलो परिणाममा हातहतियार समेत कब्जा गरेका थिए। कब्जा गरिएका गोलीगठ्ठा र तोप २०५६ सालसम्म मकवानपुरगढीमै रहेको र त्यसपछि तत्कालीन शाही सेनाले गढीबाट उठाएर हेटौंडास्थित सुपारेटार व्यारेकमा ल्याएको मकवानपुरगढी गाउँपालिकाका प्रमुख प्रशासकीय अधिकृत रामकुमार पुडासैनीले जानकारी दिए। मकवानपुरगढी दरबार परिसरमा रहेको वंशीगोपालको मन्दिरभित्र कृष्ण भगवानको मूर्तिलाई फलामको साङ्लाले बाँधेर राखेको देख्न सकिन्छ। मूर्तिलाई के कारणले बाँधेर राखिएको हो भन्ने बारे यकिन जानकारी नभएपनि यसको रोचक किंवदन्ती छ। भक्तजनहरू एकाबिहानै पुजाआजाको लागि पुग्दा कृष्ण भगवानको पाउभरी तोरीको फुल टाँसिएको देखिन्थ्यो। दैनिक रूपमा कृष्णको मूर्तिको पाउँमा तोरीको फूट टाँसिएको घटनाले पूजारी समेत चकित भए। पुजारीले चियोचर्चो सुरु गरे। भगवान कृष्ण त्यहाँबाट राति बाहिर जाने र बिहानमात्रै फर्कने गरेको तथ्य पुजारीले पत्ता लगाए। त्यसैले भगवान् मन्दिर छाडेर जाँदा अनिष्ट आइपर्ला भनेर उनलाई भत्तजनहरूले बाँधेर राखेको बताइन्छ। मन्दिर मुन्तिर लामो गुफा पनि छ। त्यही गुफाबाट कृष्ण ओहोरदोहोर गर्थे भन्ने मान्यता रहेको छ। त्यतिबेला चितवनमा प्रशस्त तोरी खेती हुन्थ्यो। कृष्ण चितवनमा पुगेर तोरीमा विचरण गरी फर्केर आउँथे भन्ने किंवदन्ती छ। दरबार परिसरमा सेन वंशका राजाले सुनका असर्फी गाडेर राखेको विश्वास गरिन्छ। तर, त्यसको उत्खनन् र थप अनुसन्धान भएको छैन। त्यस्तै दरबार परिसरभित्र ठूलो खाडल छ, जहाँ सेन वंशका राजाले अपराधीलाई अपराधको प्रकृति हेरेर खाडलमा हालेर दण्ड दिन्थे भन्ने जनविश्वास छ। तर, केही खोजकर्ताहरूले भने सो खाडल अपराधीलाई दण्ड दिने नभइ पानी भण्डारण गर्ने खाडल भएको बताउँदै आएका छन्। यो अध्ययन हुन बाँकी छ। मकवानपुरगढी गाउँपालिकाको गौरवको आयोजनामा ऐतिहासिक मकवानपुरगढी दरबार समावेश भएको छ। तीनै तहको सरकारको पहलमा यस क्षेत्रको संरक्षण र विकास गर्न सके यहाँ पर्यटनको प्रचुर संभावना छ। गाउँपालिकाले सेन वंशीय राजाको सेतो हात्तीको प्रतिमासमेत निर्माण गरेको छ। दरबार परिसरमा नेपालको नक्सा सहित झण्डोत्तोलन गरिएको छ। गाउँपालिकाकै १० लाख रूपैयाँ बजेटमा गत आर्थिक वर्षमा मुख्य सडकबाट दरबार क्षेत्रसम्म जाने कच्ची सडक सुधार गरिएको गाउँपालिकाका प्रमुख प्रशासकीय अधिकृत पुडासैनीले जानकारी दिएका छन्। पालिकाले विजय पार्कको स्तरोन्नती गर्नुको साथै यस क्षेत्रमा ऐतिहासिक संग्राहलय निर्माण गर्ने तयारी गरिरहेको जनाएको छ। स्थानीय जनता र वाह्य लगानीकर्तालाई लगानी गर्न उत्प्रेरित गराउँदै होमस्टे तथा ठूला होटल संचालनमा ल्याई आन्तरिक आयमा अभिबृद्धि गरिने गाउँपालिकाको लक्ष्य रहेको छ। गाउँपालिका आफ्नो क्षेत्रमा रहेको मनकामना मन्दिर, ढुंगेगढी, आनन्द पार्क, विजय पार्क, रानीबास एग्रो टुरिजम तथा बुढिचौरको ऋषेश्वर गुफाको स्तररोन्नती गर्दै पर्यटकीय गन्तव्यको रूपमा विकास गरिने र एकीकृत पर्यटनको गुरुयोजना तयार गरी प्रदेश र केन्द्रीय सरकारसँग साझेदारी गर्दै सहयोगी दातृ निकायसमेतको खोजी गरी थप विकास र संरचना निर्माणको लागि चालु आर्थिक वर्षमा बजेट विनियोजन गरिएको जनाएको छ।"
नुवाकोटका सरोजले फिर्ता गरे भेट्टाएको तीन लाख,नुवाकोट : नुवाकोटको विदुर नगरपालिका९ का सरोज श्रेष्ठले भेट्टाएको तीन लाख सम्बन्धित धनीलाई नै फिर्ता गरेका छन्। विदुर९ को कोलनी निवासी ३३ वर्षका श्रेष्ठले सोही स्थानको चौतारामा आइतबार भेट्टाएको तीन लाख सात सय ५० सहितको कागजात नुवाकोट प्रहरीमार्फत सम्बन्धित धनीलाई फिर्ता गरेका हुन्। झोलामा रहेको नगदसहित रसुवा घर भएका फुर्सुङ तामाङको नाममा रहेको लु ३ च ५९१३ नं को गाडीको बिलबुक र अन्य कागजात श्रेष्ठले जिल्ला प्रहरी कार्यालयमा बुझाएसगैँ सम्बन्धित धनी खोजी गरेर हस्तान्तरण गरेको जल्ला प्रहरी कार्यालय नुवाकोटका प्रमुख रमेश पण्डितले जानकारी दिए। रासस
राजमार्ग भासिने समस्या झन् जटिल,"तानसेन : सिद्धार्थ राजमार्गको बुटवलतानसेन सडकखण्डमा सडक भासिने समस्या जटिल बन्दै गएको छ। हरेक वर्ष सडक भासिदा यो राजमार्गको यात्रा असुरक्षित बन्दै गएको हो। तिनाउ गाउँपालिकामा चार दिनअघि भासिएको सडकको भित्तामा डाइभर्सन गरेर एकतर्फी रूपमा सडक सञ्चालनमा आएको छ। सिद्धार्थ राजमार्गको पाल्पाबुटवल सडकखण्डको विभिन्न स्थानमा सडक भासिने समस्या बढ्दो छ। पाल्पा बुटवल सडक खण्डको तिनाउँ गाउँपालिका५ हिउँदै खोलामा ६० मिटर सडक पूर्ण रूपमा भासिदा बुटबलतानसेनको यात्रा जोखिमपुर्ण बनेको छ। सडकको तल्लो भाग बग्ने समस्या छ। यसले अस्थायी रूपमा निर्माण भएको सडक पानी परेमा पुनः बग्ने खतरा रहेको छ। पाल्पाबुटवल सडकखण्डको चौबीस माइल, हिउँदे खोला, झुम्सा, र दोभान क्षेत्रमा विगत वर्षदेखि सडक भासिदै आएको छ। चुरेको कमजोर भूभाग र सडकमा क्षमताभन्दा बढी भारवहनयुक्त सवारीसाधन सञ्चालन हुँदा समयसमयमा पाल्पाबुटवल सडकखण्ड भासिदै आएको प्राविधिकहरू बताउँछन्। हिउँदेखोलामा भासिएको क्षेत्रको सडक पाँच सय मिटर तलदेखि नै भासिदै गएको छ। सडक भासिदा मानवीय क्षति नभए पनि यात्रुहरूले दुःख पाएका छन्। सिद्धार्थ राजमार्ग दक्षिणदेखि उत्तर जोड्ने प्रमुख राजमार्ग लुम्बिनी प्रदेशको अस्थामी मुकामदेखि गण्डकी प्रदेशको राजधानी जोड्ने सडक रहेकोले सवारीसाधनको चाप उच्च रहेको छ। सिद्धार्थ राजमार्गबाट पाल्पा, गुल्मी, स्याङजा, कास्की, पर्वत बाग्लुङ, म्याग्दी, मुस्ताङलगायत जिल्लासम्म आवतजावत तथा खाद्यान्न ढुवानी हुँदै आएको छ। भासिएको सडक क्षेत्रमा पानीको मूल रहेको, मूलको सही व्यवस्थापन गरेर मात्र सडक निर्माण दिगो हुने सडक व्यवस्थापनमा खटिएका तिनाउ गाउँपालिकाका अध्यक्ष प्रेम श्रेष्ठले बताए। सिद्धार्थ राजमार्गको बुटवल चिडियाखोलादेखि वृन्दावन बाँसटारीसम्म निकै जोखिम सडक क्षेत्र भएकोले जुनसुकै समयमा पनि दुर्घटनाको जोखिम रहेको सवारी चालकहरूको भनाइ छ। चालक केशरबहादुर थापाले आफूहरूले जोखिम मौलेर सवारी चलाउँदै आएको बताए। वर्षाको समयमा सडक भासिने, पहिरो खस्ने समस्यामा रहेको पाल्पाबुटवल सडकमा हिउँदको सिद्धबाबा क्षेत्रमा धुले पहिरो र ढुंगा खस्ने कारण यात्रा जोखिमपूर्ण रहेको हो। करिब १ महिनादेखि सामान्य रूपमा भासिदै गएको सडक केही दिनअघि अवरुद्ध भई सामान्य मर्मतपछि सञ्चालनमा आएको थियो। भासिएको सडकलाई पुनः सञ्चालनमा ल्याइएको डिभिजन सडक कार्यालय पाल्पाका सूचना अधिकारी महेश्वर लम्सालले बताए। गण्डकी र लुम्बिनी प्रदेशको राजधानी जोड्दै र नेपालको भारतीय प्रमुख व्यापारिक नाका सुनौली सडकलाई जोड्ने सिद्धार्थ राजमार्गको पाल्पाबुटवल खण्ड सबैभन्दा जोखिम रहेको छ । १२ महिना चिन्तित बनाउने सडकलाई सुरक्षित सडक बनाउन सुरुङमार्ग निर्माणको प्रक्रिया सुरु भएको छ। मुख्य जोखिम क्षेत्र सिद्धबाबा पहाडमा सुरुङ निर्माणका लागि निर्माण कम्पनीसमेत छनौट भइसकेको छ। निर्माणको काम भने अझै सुरु भएको छैन।"
नेताले नीति कथा पढ्ने कि ?,"देशभन्दा एकादेश स्वर्गजस्तो लाग्ने परिस्थिति छ। देश रावणको सुनको लंका होइन, राजपक्षहरूको लंकाजस्तै होला कि भन्ने भय व्याप्त छ। नेताहरूले नेपाललाई सिंगापुर बनाउने त भन्छन् तर कुन कालको सिंगापुर बनाउने नि ? अहम् प्रश्न हो, यहाँहरूले बनाउन खोज्नु भएको दोस्रो विश्वयुद्धकालको सिंगापुर कि ली क्वान यूको शासनकाल र त्यसपछिको सिंगापुर ? जहिर साहपछिको अफगानिस्तान बनाउन पो खोज्नु भएको हो कि ? ढंग नपुगेर पो यो भूस्वर्गको हालत दयनीय भएको। नेपाललाई नेपाल नै रहन दिए के बिग्रन्छ ? उत्तर आउन समय लाग्ला। देशलाई दोस्रो विश्वयुद्धकालीन सिंगापुर, राजपक्षकालीन श्रीलंका र जहिर शाहपछिको अफगानिस्तानको बीच बाटोमा खडा गरिएको भयावह यथार्थ बिर्सन एकैछिन भए पनि एकादेशको लाहुरतिर लागौं। ऊ बेलाको दक्षिणतिरको कुनै राज्यमा महिलारोप्य नामक नगर थियो रे। अब एकादेशका कुरा सबै रे का कुरा हुने भइगए। पाठकले पनि उपयुक्त स्थानहरूमा रे राखेरै यो कथा पढिदिनुहोला। ऊबेला राजा अमरशक्तिको सुशासन चलिरहेको थियो। शासक पनि कस्ता ! कल्पवृक्ष जस्ता ! तँ चिता म पुर्याउँछु भन्ने खालका। सबै कलामा निपुण। दानशील उस्तै। याचकहरूलाई खाली हात नफर्काउने। त्यस्ता शासकअन्तर्गत शासित उबेलाका जनता कति खुसी थिए होला ? भो कल्पना नगरम्, बित्थामा पीडा हुन्छ। हुन त ऊबेलाका ग्रन्थकारहरू प्रशस्ती गाउन पनि पोख्त हुन्छन्, यति कुरा मनमा राखेर पढ्दा यथार्थको धेरै नजिक पुगिएला। नेपालमा पनि त्यति खराब स्थिति त छैन नि, होइन ? यहाँ निर्धक्क हाँस्न, रुन पाइएको छ। यसका लागि दैवलाई र सिंहदरबारबाट शासन गर्ने शेर सरकार, त्यसअघिको सुखी नेपाली समृद्ध नेपाल मार्का सरकार र अन्य सरकारहरूलाई एकमुष्ट धन्यवाद छ। ऊ बेलाका सर्वगुण सम्पन्न शासकलाई त चैन थियो होला नि, होइन ? कहाँ हुनु नि बरिलै। अमरशक्ति वास्तवमा दुःखी थिए, क्षीणशक्ति भइसकेका थिए उनी दुःख, चिन्ताले गलेर। शास्त्र यही भन्छ। अमरशक्तिको दुःखको कारण के रहेछ त ? दुःखको कारण उनका तीन छोरा रहेछन्। शुभनामः बहुशक्ति, उग्रशक्ति, अनन्तशक्ति। राजकुमारहरू किन र कसरी राजाको दुःखको कारण भएछन् त ? अशिक्षित एवं अविवेकी भएकाले। मेरा ठूला दुःखले आज्र्याको विशाल साम्राज्य मेरा मूर्ख छोराहरूले कसरी सम्हाल्लान् ? यस्तै सोचेर राजा दिनरात पिरोलिन्थे। यसरी सधैं पिरोलिएर त भएन। राजाले मन्त्री र विद्वान्हरूलाई परामर्शका लागि बोलाए। त्यसो त राजाहरू त्यति खुल्दैनन् भनिन्छ तर त्यस बैठकमा राजाले खुलेरै बह पोखे। राजाको सम्बोधनको सार यस्तो छः तपाईंहरूलाई थाहै छ, मेरा छोराहरू अशिक्षित छन्, अविवेकी छन्। यसै कारण यस विशाल साम्राज्यमा पनि मलाई सुःख, चैन छैन। वास्तवमा भन्नुपर्दा मूर्ख छोरो जन्मिनुभन्दा नजन्मिएकै बेस। सुन्दर, धनवान्, भाग्यमानी हुँदाहुँदै पनि अविद्वान् छोरो जन्मिनु कदापि राम्रो होइन। मूर्ख छोराका कारण बाबुले विद्वान्हरूको सभामा लज्जित हुनुपर्छ, आमाको पनि कहाँ मान रहन्छ र ? यस सभामा मैले व्यवस्था गरेको तलब, सुविधा उपभोग गर्ने विद्वान्मध्ये पाँचजना उपस्थित हुनुहुन्छ। यहाँहरूले जसरी भए पनि मेरा छोराहरूको बुद्धिको विकास हुने उपाय गर्नुहोस्, उनीहरूलाई निष्ठात राजनीतिज्ञ बनाउनुहोस्। एक मन्त्रीले यसो भने ः हे राजन ! व्याकरणको ज्ञान हासिल गर्न १२ वर्ष लाग्छ। व्याकरण अध्ययनपछि धर्म, अर्थ, कामसम्बन्धी शास्त्रहरू पढ्नु, पढाउनुपर्छ। अध्ययन गरिएका, अध्यापन गराइएका विषयहरूको चिन्तन मनन गरी बुझ्नु पनि पर्यो। यति गरिसकेपछि बल्ल राजकुमारहरूको बुद्धिको विकास हुन सक्छ। सुमति नाम भएका मन्त्रीले यसो भने : व्याकरण ज्यादै गहन तथा विशाल हुन्छ, जीवन छोटो हुन्छ। क्षणभंगुर जीवनमा अनेक बिघ्नबाधाहरू आइलाग्छन्। त्यसैले लामालामा व्याख्यानहरू छाडेर सारको ज्ञान प्राप्त हुने चाँजो मिलाइनुपर्छ, राजहंसले जसरी दूधको दूध पानीको पानी छुट्ट्याउँछ ठीक त्यसैगरी। राजकुमारहरूलाई राजनीतिमा निपुण बनाउन सरल तथा संक्षिप्त शास्त्र आवश्यक छ। विष्णु शर्मा नामधारी विद्वान् यसै सभामा उपस्थित हुनुहुन्छ। उहाँ सबै शास्त्रका ज्ञाता हुनुहुन्छ, छात्र समुदायमा सुविख्यात हुनुहुन्छ। मलाई पूरा विश्वास छ, उहाँले राजकुमारहरूलाई ज्यादै छोटो समयमा सुशिक्षित गराउन सक्नुहुनेछ। राजाले विष्णु शर्मालाई बोलाएर विनम्रतापूर्वक भनेः हे देव, ममाथि कृपा गर्नुहोस्। जति सक्दो छिटो छोराहरूलाई नीतिशास्त्रका अद्वितीय ज्ञाता बनाइदिनुहोस्। छोराहरू नीतिज्ञ हुनासाथ सय गाउँको शासन म यहाँलाई सुम्पिनेछु। हे राजन, मेरो सत्य वचन ध्यान दिएर सुन्नुहोस्, विष्णु शर्माले भने। एक सय गाउँको लोभमा म विद्या बिक्री गर्दिनँ। मलाई धनको लोभ छैन, आवश्यकता पनि छैन। ८० कटिसकें, इन्द्रियसुखको लालसा छैन। तर यहाँको अभीष्ट पूरा गर्न विद्यादान गर्न चाहन्छु, यसै कर्ममार्फत आनन्द प्राप्त गर्न चाहन्छु। यहाँले आजको मिति टिपेर राख्नुहोस्। यदि ६ महिनाभित्र राजकुमारहरूलाई नीतिशास्त्रका अद्वितीय ज्ञाता बनाउन सकिनँ भने मृत्युदण्ड दिनुभए हुन्छ। राजा र मन्त्रीहरू ती विद्वान् ब्राह्मणको प्रतिज्ञा सुनेर आश्चर्यचकित भए। राजकुमारहरूलाई विष्णु शर्माको जिम्मा लगाएर राजा निश्चिन्त भए। विष्णु शर्माले राजकुमारहरूलाई नीतिज्ञ बनाउन मित्रभेद, मित्रसम्प्राप्ति, काकोलुकीय, लब्धप्रणाश र अपरीक्षितकारक शीर्षकका पाँच अध्यायको रचना गरे। ती अध्यायहरूको अध्यापन गराए। विष्णु शर्माले भनेजस्तै ६ महिनाभित्रै ती मूर्खशिरोमणि राजकुमारहरू विद्वान् भए रे। विष्णु शर्माविरचित त्यही शास्त्र हो, पञ्चतन्त्रम्। त्यसकालदेखि नै बालबालिकालाई बुद्धिमान् एवं व्यवहार कुशल बनाउन पञ्चतन्त्रलगायत नीतिशास्त्र पढाइन्छ। सरल र रोचक शैलीमा गुरु गम्भीर ज्ञान पस्किन्छन् नीतिकथाहरूले। वास्तवमा अमरशक्तिका छोराहरूका लागि मात्र होइन, गणतन्त्रका केन्द्र, प्रदेश तथा स्थानीय तहका सयौं छोटेबडे राजकुमार, राजकुमारीहरूका लागि पनि नीतिकथाहरू उपयोगी हुन सक्छन्। हुन त यहाँमध्ये कतिपयले देशविदेशका प्रतिष्ठित शैक्षिक, प्राज्ञिक संस्थाहरूमा अध्ययन गर्नुभएको, अध्यापन गराउनुभएकै होला। विषयगत ज्ञान, पेसागत सीप पनि प्रशस्त आर्जन गर्नुभएकै होला, अब्बल नै हुनुहुन्छ होला आआफ्ना क्षेत्रमा। यति हुँदाहुँदै पनि देश त गरिब र अविकसित छ, जनता सुखी छैनन्, खुसी छैनन्। विधिको शासन छैन, भ्रष्टाचार संस्थागत भएको छ, लुटतन्त्र छ, अर्थ राजनीतिक संकट गहिरिँदो छ। किन होला ? कतै नीति कथाहरूले पो बाटो देखाउँछन् कि ? यसो छुट्टी पाए मिलाएका बेला नीतिकथाहरू पनि पढ्ने गर्नु भए हुन्थ्यो कि ? गणतन्त्रका अधिपति, परमाधिपतिलाई सल्लाह दिने धृष्टता चाहिँ नगरिहालु। ती शास्त्रहरू तुरिसकेर यसो चिन्तनमनन् अनि विद्वान्हरूसँग विचारविमर्श गरे देश र जनताको प्रगति र समृद्धिको बाटो भेटिन्थ्यो कि त ? आगे यहाँहरूको जो मर्जी।"
झडपमा प्रहरीसहित ३ घाइते,सिमरा : जितपुरसिमरा उपमहानगरपालिका२३ भलुहीमा डकैती गर्न आएका समूह र प्रहरीबीच झडप भएको छ। भलुहीस्थित एरोटेक प्रालिमा डकैती गर्न आएको समूह र प्रहरीबीच झडप भएको हो। झडप एक प्रहरी अधिकृत र डकैती समूहका २ जना घाइते भएका छन्। घाइते हुनेमा इलाका प्रहरी कार्यालय जितपुरका प्रहरी वरिष्ठ नायब निरीक्षक कलमबहादुर शाही रहेका छन्। टाउकोमा चोट लागेका घाइते शाहीको वीरगन्ज हेल्थ केयरमा उपचार भइरहेको छ। डकैती समूहका घाइतेको भने प्रहरी निगरानीमा सिमरास्थित अल्पाइन अस्पतालमा उपचार भइरहेको छ। झडपकै क्रममा घाइते भएकालाई नियन्त्रणमा लिन सफल प्रहरीले आफ्नो निगरानीमा उपचार गराइरहेको हो। एरोटेक प्रालिमा राति साढे १२ बजे १०१२ जना समूहमा रहेका सो हतियारसहित उद्योगभित्र पसेको सूचना पाएपछि जितपुरबाट शाहीको नेतृत्वमा ६ जना प्रहरी घटनास्थल पुगेको थियो। प्रहरी पुगेलगत्तै दोहोरो झडप सुरु भएको थियो। झडपका क्रममा डकैती समूहले एक राउन्ड र प्रहरीले ३ राउन्ड हवाई फायरसमेत गरेको थियो। सोही क्रममा प्रहरी वरिष्ठ नायब निरीक्षक शाहीलाई डकैती समूहले हतियारको बिँडले टाउकोमा प्रहार गरेका थिए। प्रहरीले डकैती गर्न आएकामध्ये दुई जनालाई हतियारसहित नियन्त्रणमा लिन सफल भएको हो। प्रहरीले दुई थान बन्दुक र त्यसमा लाग्ने ३ थान गोलिसहित नियन्त्रणमा लिन सफल भएको हो। पक्राउ पर्नेमा जितपुरसिमरा९ का जयराम पासवान र जितपुरसिमरा१० का जवाहिर महतो छन्। पक्राउ परेकामध्ये महतोको अल्पाइन अस्पतालमा उपचार भइरहेको छ।
