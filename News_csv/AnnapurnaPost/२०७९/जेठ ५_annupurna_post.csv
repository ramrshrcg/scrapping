शीर्षक,विवरण
शुक्रबारदेखि अनलाइनबाट व्यक्तिगत श्रम स्वीकृति,काठमाडौं : वैदेशिक रोजगार कार्यालय काठमाडौँले शुक्रबारदेखि अनलाइनबाटै नयाँ व्यक्तिगत श्रम स्वीकृति प्रदान गर्ने भएको छ । वैदेशिक रोजगारीसँग सम्बन्धित सेवा अनलाइनबाट प्रवाह गर्ने उद्देश्यअनुसार व्यक्तिगत श्रम स्वीकृति पनि अनलाइनबाट दिन लागिएको कार्यालयले जनाएको छ । कार्यालयले २०७८ माघ २ गतेदेखि पुनः श्रम स्वीकृति र २०७९ वैशाख २ गतेदेखि संस्थागत श्रम स्वीकृतिको काम अनलाइनबाट प्रदान गर्न थालेको छ । सेवा प्रवाह व्यवस्थित बनाइएसँगै कार्यालयमा दैनिक हुने हजारौंको भीड हटेको छ । हाल भौतिक उपस्थितिमा भइरहेको नयाँ व्यक्तिगत श्रम स्वीकृति र वैधानिकीकरणमार्फत हुने श्रम स्वीकृतिको काम पनि अनलाइनबाट मात्र हुने व्यवस्थासँगै कार्यालयले पूर्णरूपमा अनलाइन प्रणालीबाट मात्र सेवा प्रवाह गर्ने भएको छ । आधुनिक प्रविधिको प्रयोग गरी सहज र सरल तरिकाबाट छिटो छरितोरूपमा गुनासोरहित सेवा प्रदान गर्न मन्त्रालयले निर्देशन गरेसँगै सबै किसिमका श्रम स्वीकृतिको काम अनलाइन प्रणालीबाट गर्न लागिएको कार्यालय प्रमुख रमेश अर्यालले बताए । गत आवमा वैदेशिक रोजगारीका लागि एक लाख ६७ हजार जनाको श्रम स्वीकृति भएकामा चालु आवको १० महिनामा पाँच लाख बढीको श्रम स्वीकृति जारी भएको कार्यालयले जनाएको छ । रासस
लोघेकर दामोदरकुण्डमा गाउँकार्यपालिका सर्वसम्मत,"जोमसोम : मुस्ताङको लोघेकर दामोदरकुण्ड गाउँपालिकामा गाउँकार्यपालिका निर्वाचन सर्वसम्मत भएको छ। स्थानीय तह सदस्य निर्वाचन २०७९ मा निर्वाचित ७५३ स्थानीय तहमध्ये कार्यपालिका निर्वाचन गर्ने लोघेकर दामोदरकुण्ड गाउँपालिका पहिलो बनेको हो। स्थानीय तह निर्वाचन ऐन २०७३ को दफा २४ को उपदफा १ बमोजिम कार्यपालिका सदस्यका लागि मनोनयनपत्र दर्ता गराएका ४ महिला सदस्य र २ जना दलित वा अल्पसंख्यक सदस्यबाट ६ जना कार्यपालिका सदस्य निर्विरोध निर्वाचित भएको निर्वाचन अधिकृत नेपालहरी रानभाटले जानकारी दिए। उनका अनुसार कार्यपालिका सदस्यमा निर्वाचित हुनेमा ५ जना नेकपा एमालेका र १ जना नेपाली कांग्रेसका छन्। बुधबार कार्यपालिका सदस्यका लागि मनोनयपत्र दर्ता गराएका नेकपा एमालेबाट निर्विरोध निर्वाचित वडासदस्यहरु कर्म केसोम गुरुङ, कृष्णप्रसाद विश्वकर्मा, छिरिङ विटीक गुरुङ,जिक्मी वाङ्दी बिष्ट र पासाङ भुटी गुरुङ छन्। यस्तै, नेपाली कांग्रेसबाट कचाङ छुटेन गुरुङ निर्विरोध कार्यपालिका सदस्य पदमा निर्विरोध निर्वाचित भएको निर्वाचन अधिकृत रानाभाटले बताए। स्थानीय तहको गाउँ कार्यपालिका सदस्यमा गाउँपालिका अध्यक्षउपाध्यक्ष र ५ वटै वडाका वडा सदस्य स्वतः कार्यपालिका सदस्य हुन पाउने व्यवस्था छ। यस्तै गाउँपालिकाका प्रमुख प्रशासकीय अधिकृत कार्यपालिकाको सदस्य सचिव रहन्छन्। लोघेकर दामोदरकुण्ड गाउँपालिकामा नेकपा एमालेको बहुमत सदस्य रहेपनि नेपाली कांग्रेसका १ जना सदस्यलाई कार्यपालिकामा समावेश गरिएको हो। स्थानीय तह सदस्य निर्वाचनमा निर्वाचित गाउँपालिका अध्यक्ष लोप्साङले मंगलबार मुख्य निर्वाचन अधिकृत रोमाकान्त ज्ञवाली समक्ष पद तथा गोपनीयताको शपथ ग्रहण गरेसँगै पालिका अध्यक्ष बिष्टले बुधबार निर्वाचित गाउँसभाका २३ जना सदस्यलाई पद तथा गोपनीयताको सपथ गराएका थिए। यस्तै,बिहिबार कार्यपालिका सदस्यहरुले समेत पदभार ग्रहण गरेका छन्। लोघेकर दामोदरकुण्डमा दलित सदस्य नहुँदा ४ वटा वडामा दलित सदस्य पद रिक्त रहेको थियो। स्थानीय तह सदस्य निर्वाचनमा निर्वाचित लोघेकर दामोदरकुण्ड गाउँपालिकाको अध्यक्षउपाध्यक्ष र ५ वटै वडाका वडाध्यक्षहरुले पदभार ग्रहण गरेको निर्वाचित गाउँपालिका अध्यक्ष लोप्साङ छोम्फेल बिष्टले जानकारी दिए। उनले भौगोलिक रुपले विकट लोघेकर दामोदरकुण्ड गाउँपालिकाको आर्थिक समृद्धि र विकासका लागि आफ्नो टिमले काम गर्ने बताए।"
सल्यानमा तीन दलका प्रमुख स्थानीय तहमा पराजित,"दाङ : सल्यानका तीन पार्टीका प्रमुखहरुले स्थानीय निर्वाचन हारेका छन्। जिल्लामा रहेर राजनैतिक दलको नेतृत्व गर्दै आएका नेपाली कांग्रेस, नेकपा एमाले, नेकपा माओवाली केन्द्रका जिल्ला नेतृत्वले हारेका छन्। जनताले नै ठूला दलका नेताहरुलाई विश्वास नगर्दा दोश्रो पुस्ताका नेताहरुसंग उनीहरु पराजित भएका हुन्। जनमैत्री एजेण्डा नहुँदा र जनताको नजरमा पर्न नसक्दा उनीहरु पराजित भएको तर्क हुन थालेको छ। आफ्नै क्षेत्रका जनतालेसमेत विश्वास गर्न नसक्दा कांग्रेसका जिल्ला सभापति केशवहादुर विष्टले छत्रेश्वरी गाउँपालिकाको अध्यक्ष पदमा पराजित भएका छन्। उनी नेकपा एमालेका जिल्ला सचिव ओज बहादुर बुढाथोकीसंग १ हजार २ सय ६९ मतान्तरले पराजित भएका छन्। बिष्ट निवर्तमान जिल्ला समन्वय समिति सल्यानको प्रमुखसमेत हुन्। बनगाड कुपिण्डे नगरपालिकामा नेकपा एमालेका जिल्ला अध्यक्ष गोविन्द कुमार पुन पराजित भए। २०७४ सालको स्थानीय तहको निर्वाचनमा कांग्रेससग गठबन्धन गरेर नगरपालिकाको मेयरमा विजयी भएका पुन यस पटक भने पराजित भएका छन्। उनलाई नेकपा माओवादी केन्द्रका कर्णाली प्रदेश उपाध्यक्ष कर्ण बहादुर वुढाथोकीले २ हजार ७ सय ४६ मतान्तरले पराजित गरे। नेकपा एमालेका कर्णाली प्रदेश कमिटी सदस्य मनोज प्रधान पनि पराजित भएका छन्। कांग्रेसका सल्यानका सचिव प्रकाश भण्डारीसग १ हजार १ सय ९० मतले प्रधान पराजित भएका छन्। नेकपा माओवादी केन्द्रका प्रदेश कमिटी सदस्य तथा जिल्ला संयोजक कृति बहादुर पुन बागचौर नगरमा कांग्रेसका सहसचिवसंग पराजित भएका छन्। कांग्रेसका जिल्ला सहसचिव जनकराज गौतमसंग ४ सय ३३ मतले पुन पराजित भएको हुन्। कांग्रेसकोतर्फबाट उम्मेदवार बनेका गौतमले ६ हजार २७ मत प्राप्त गरे भने माओवादी केन्द्रको तर्फवाट उम्मेदवार बनेका पुनले ५ हजार ५ सय ९४ मत प्राप्त गरेका हुन। बागचौर नगरपालिका जिल्लामा माओवादी केन्द्रको गढका रुपमा रहेको थियो। माओवादी कन्द्रका केन्द्रीयस्तरका जिम्मेवार नेताहरुसमेत बागचौरमै छन्। नेकपा आमोवादी केन्द्रका केन्दीय सदस्य टेकबहादुर बस्नेत र टिका बुढाथोकी प्रदेश कमिटी सदस्य भिमप्रकाश शर्मा, टिकाराम वली, लोकमान बुढाथोकी, रत्नबहादुर वली, ज्ञानबहादुर वली, सुम्नीमा डिसी भएको पालिकामा नै माओवादी केन्द्र पराजित भएको हो।"
सिन्धुलीको कमलामाई नगर प्रमुखमा कांग्रेस र उपप्रमुखमा एमाले विजयी,"सिन्धुली : सिन्धुलीको कमलामाई नगरपालिकाको मेयरमा नेपाली कांग्रेसका उपेन्द्र पोखरेल विजयी भएका छन। बिहीबार सम्पन्न मतगणना अनुसार पोखरेलले १४ हजार १८७ मत प्राप्त गर्दै मेयर पदमा विजयी भएका हुन्। उनी नेकपा एमालेका महेन्द्रदेव श्रेष्ठलाई १ हजार ६११ मतान्तरले पछि पार्दै विजयी भएका हुन्। श्रेष्ठले १२ हजार ५७६ मत पाए। नेपाली कांग्रेसका जिल्ला सभापति समेत रहेका पोखरेल सत्तारूढ दलका तर्फबाट साझा उम्मेदवार थिए। यस्तै कमलामाई नगरपालिकाको उप मेयरमा पुन मन्जु देबकोटा निर्वाचित भएकी छन् । नेकपा एमालेकी देबकोटाले गठबन्धनतर्फका उमेदवार नेकपा माओवादी केन्द्रका दिर्घराज श्रेष्ठलाई १ हजार ७ मत मत अन्तरले पराजित गरेका हुन्। देबकोटाले १२ हजार ६९४ मत पाइन् भने माओवादीका श्रेष्ठले ११ हजार ६८७ मत पाए। देबकोटा २०७४ सालको स्थानिय तहको निर्वाचनमा पनि उपमेयरमा विजयी भएकी थिइन्। १४ वटा वडा रहेको कमलामाई नगरमा १,४,५,६ र ९ नम्बर वडामा नेपाली कांग्रेस, वडा नम्बर २ र १० मा नेकपा माओवादी केन्द्र र वडा नम्बर ३, ७, ८,११,२२,१३ र १४ मा नेकपा एमालेका वडा अध्यक्षहरू निर्वाचित भएको मुख्य निर्वाचन अधिकृत ध्रुव प्रसाद सापकोटाले जानकारी दिए। सिन्धुलीमा माओवादी केन्द्र ४, नेपाली कांग्रेस ३ र नेकपा एमाले २ पालिका प्रमुखमा विजयी भएका छन्।"
"बालेनले २४ हजार मत कटाए, केशव र सिर्जनाको कति?",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले आफ्नो २४ हजार मत कटाउँदै निन्तर अग्रता कायम राखेका छन्। पछिल्लो मतपरिणामअनुसार बालेनले २४ हजार ३२४ मत प्राप्त गरेका छन्। अहिलेसम्म ६१ हजार ३१५ मतगणना भएको छ। दोस्रो स्थानमा रहेका एमालेका मेयरका उम्मेदवार केशव स्थापितले १२ हजार ५७३ मत प्राप्त गरेका छन्। बालेन स्थापितभन्दा ११ हजार ७५१ मतले अघि छन्। गठबन्धनबाट उम्मेदवार बनेकी कांग्रेसकी सिर्जना सिंहले १२ हजार ९३ मत प्राप्त गरेकी छन्।
"भरतपुरमा रेणु दाहाल १८ हजार मतनजिक, जगन्नाथले ७ हजार कटाउँदा विजयको कति ?",चितवन : भरतपुर महानगरपालिकाको मेयरमा नेकपा माओवादी केन्द्रकी उम्मेदवार रेणु दाहाल १८ हजार मतनजिक पुगेकी छन्। स्वतन्त्र उम्मेदवार जगन्नाथ पौडेलले सात हजार मत कटाएका छन्। प्रतिस्पर्धी एमालेका विजय सुवेदीलाई ३ हजार ३२५ मतान्तरले पछि पार्दै रेणु १८ हजार मतनजिक पुगेकी हुन्। राति ९:३० सम्म ४७ हजार ५११ मत गणना हुँदा रेणुले १७ हजार ९७२ मत प्राप्त गरेकी छन्। निकटम प्रतिद्वन्द्वी एमालेका सुवेदीले १४ हजार ६४७ मत प्राप्त गरेका छन्। स्वतन्त्र उम्मेदवार पौडेलले ७ हजार २२३ मत प्राप्त गरेका छन्। उपमेयरतर्फ कांग्रेसका चित्रसेन अधिकारी झण्डै दोब्बर मतले अग्रता लिइरहेका छन्। उनले २० हजार ५२१ मत पाउँदा प्रतिद्वन्द्वी राप्रपाकी हिमला गुरुङले ११ हजार ६७३ मत प्राप्त गरेकी छन्।
दैलेखका ११ तहमा नवनिर्वाचित जनप्रतिनिधिले लिए सपथ,"दैलेख : दैलेखको ११ वटै स्थानीय तहका नवनिर्वाचित प्रमुख र अध्यक्षले सपथ लिएका छन्। जिल्लाको ४ वटा नगरपालिकाका प्रमुख र ७ वटा गाउँपालिकाका अध्यक्षले पद तथा गोपनियतका सपथ लिएका हुन्। स्थानीय तहको प्रमुख र अध्यक्षले जिल्ला न्यायाधीशबाट सपथ ग्रहण लिनुपर्ने व्यवस्था छ। सोहि बमोजिम जिल्ला न्यायाधीश एवं मुख्य निर्वाचन अधिकृत दण्डपाणी लामिछानेले पालिका प्रमुख र अध्यक्षलाई सपथग्रहण गराएका हुन्। बिहीवार जिल्ला सदरमुकाममा आयोजित कार्यक्रममा पालिका प्रमुख र अध्यक्षले न्यायाधीशसमक्ष सपथ लिएका हुन्। ४ वटा नगरपालिका र ७ वटा गाउँपालिका रहेको दैलेखको नारायण नगरपालिकामा एमालेका लोमन शर्मा, दुल्लु नगरपालिकामा कांग्रेसका भरतप्रसाद रिजाल, आठबीस नगरपालिकामा एमालेका तर्कबहादुर बडुवाल र चामुण्डाविन्द्रासैनी नगरपालिकामा कांग्रेसका गणेशकुमार शाही नगरप्रमुखमा निर्वाचित भएका छन्। गुराँस गाउँपालिकामा एमालेका टोपबहादुर बिसी, डुङ्गेश्वर गाउँपालिकामा एमालेका सुन्दरकुमार केसी, भगवतीमाई गाउँपालिकामा माओवादी केन्द्रका गणेशबहादुर थापा, नौमूले गाउँपालिकामा माओवादी केन्द्रका छविराम सुवेदी, महाबु गाउँपालिकामा कांग्रेसका लछुमन गुरुङ्ग, भैरबी गाउँपालिकामा कांग्रेसका रिता शाही र ठाटीकाँध गाउँपालिकामा कांग्रेसकै रक्षबहादुर शाह निर्वाचित भएका छन्। वैशाख ३० गते एकै चरणमा सम्पन्न भएको स्थानीय तह निर्वाचनबाट निर्वाचित जनप्रतिनिधिको कार्यकाल भोलि जेठ ६ गतेबाट सुरु हुँदैछ। कार्यभार सम्हाल्नुअघि नवनिर्वाचित जनप्रतिनिधिहरूले शपथ दिनुपर्ने कानुनी व्यवस्था छ। जिल्ला न्यायाधीश एवं मुख्य निर्वाचन अधिकृतबाट शपथ लिएपछि प्रमुख र अध्यक्षले अरुलाई शपथ गराएका छन्। शपथ लिएपछि प्रमुख र अध्यक्षले उपप्रमुख वा उपाध्यक्षसहित वडा अध्यक्ष, महिला सदस्य, दलित सदस्य र अन्य सदस्यलाई शपथ गराएर कार्यभार सम्हाल्ने जिल्ला निर्वाचन कार्यालय दैलेखका निर्वाचन अधिकारी मनमाया काउचाले बताइन्। उनका अनुसार वैशाख ३० गते भएको मतदानबाट दैलेखमा ४ सय ७२ जना जनप्रतिनीधि निर्वाचित भएका छन्। पालिका प्रमुखउपप्रमुख, अध्यक्षउपाध्यक्ष २२ जना, वडाध्यक्ष ९० जना, महिला सदस्य ९०, दलित सदस्य ९० र अन्य सदस्य एक सय ८० जनागरी ४ सय ७२ जना जनप्रतिनीधि चुनिएका छन्"
सप्तरीमा माओवादीको पहिलो जित,"राजविराज : स्थानीय तहको निर्वाचनमा नेकपा (माओवादी केन्द्र) ले पहिलो पालिकामा नगर प्रमुख जित हात पारेको छ। कुल ११ वडा रहेको खडक नगरपालिकाको नगर प्रमुखमा विजयी भएको माओवादीले वडामा भने वडा नम्बर ६ को अध्यक्ष मात्र जित्न सकेको छ । नेकपा (एकिकृत समाजवादी) सँग गठबन्धन गरेर प्रमुखका उम्मेदवार बनेका जयप्रकाश चौधरी ५ हजार ८८२ मत ल्याई नगर प्रमुखमा निर्वाचित भएका हुन्। निर्वाचन अधिकृतको कार्यालय खडकले दिएको जानकारी अनुसार निकट्तम प्रतिद्वन्द्वी हेमायु हकले ५ हजार ६७ मत ल्याए । हक नगरपालिकाका निवर्तमान प्रमुख हुन् । गठबन्धन गरेको नेकपा (एस)का तर्फबाट उपप्रमुखको उम्मेदवार बनेका शत्रुघ्नप्रसाद साह भने २ हजार ९४३ मत ल्याएर तेस्रो स्थानमा रहे । उपप्रमुखमा भने जसपाकी रिताकुमारी चौधरीले ६ हजार २३१ मत ल्याएर निर्वाचित भएकी छिन् । उनका निकट्तम प्रतिद्वन्द्वी कांंग्रेसकी यसमिन सुल्तान खातुनले ३ हजार २१० मत ल्याइन् । पराजित खातुन पनि निवर्तमान उपाध्यक्ष हुन् । गत स्थानीय तहको निर्वाचनमा संघीय समाजवादी फोरमका हक नगर प्रमुखमा निर्वाचित हुँदा कांग्रेसकी खातुन उपप्रमुखमा निर्वाचित भएकी थिइन् । वडा अध्यक्षमा जसपाले वडा नम्बर २, ६, ९ र ११, कांग्रेसले ३, ८ र १०, नेकपा (एस)ले ४ र ५ तथा लोसपा र माओवादीले क्रमशः १ र ६ वडा अध्यक्षमा निर्वाचित भएका छन् । वडा नम्बर १ मा ८११ मत ल्याएर राजकुमार साह, २ मा ३६८ मत ल्याएर हरेराम मण्डल, ३ मा ६७२ मत ल्याएर देवनारायण चौधरी, ४ मा ७७२ मत ल्याएर गंगाराम चौधरी, ५ मा ५८९ मत ल्याएर विजयकुमार साह वडा अध्यक्षमा निर्वाचित भएका छन् । यसैगरी वडा नम्बर ६ मा ३१६ मत ल्याएर कमालुदिन मियाँ, ७ मा ३७१ मत ल्याएर राकेशकुमार साह, ८ मा ५५८ मत ल्याएर बिन्दुलाल चौधरी, ९ मा ११९२ मत ल्याएर इसारुल मियाँ, १० मा ८७५ मत ल्याएर राजेन्द्रप्रसाद चौधरी र ११ मा १२४२ मत ल्याएर रामकृष्ण चौधरी वडा अध्यक्ष भएका छन् । सप्तरीमा हालसम्म घोषित १२ स्थानीय तहको परिणाम अनुसार कांग्रेसले ४, एमाले र जनमतले २२, जसपा, लोसपा, नेकपा (एस) र माओवादीले ११ स्थानीय तहमा जित हासिल गरेको छ ।"
कांग्रेसबाट वागी भएका क्षेत्री भए बर्दिवासका मेयर,महोत्तरी : नेपाली कांग्रेसबाट वागी भई स्वतन्त्रबाट उम्मेदवारी दिएका प्रल्हाद क्षेत्री बर्दिवासको नगरप्रमुखमा निर्वाचित भएका छन्। १४ हजार २१० मत ल्याएर क्षेत्री वर्दिवास नगरपालिकाको प्रमुखमा निर्वाचित भएका हुन्। उनका निकटम प्रतिद्वन्द्वी नेपाल कम्युनिष्ट पार्टीका राजु खडकाले ८३२३ मत ल्याएका छन्। त्यस्तै नेकपा एमालेका उम्मेदवार टेकबहादुर वलम्पाकीले ३५२६ मत ल्याएका हुन्। यता नगर उपप्रमुखमा स्वतन्त्रतर्फकै तारादेवी महतो निर्वाचित भएकी छिन्। महतोले ९७३६ मत ल्याई उपप्रमुखमा विजयी भएकी हुन्। उनका निकटम प्रतिद्वन्द्वी कृष्णमाया गौतमले ८१८५ मत प्राप्त गरेकी हुन्। त्यस्तै नेकपा एमालेकी दुर्गा दाहालले ४८०३ मत ल्याएकी छन्। कांग्रेसका सक्रिय कार्यकर्ता रहेका क्षेत्री र तारादेवीलाई पार्टीले अन्तिम समयमा आएर टिकट नदिएपछि उनीहरु स्वतन्त्रबाट प्रमुख र उपप्रमुखतर्फ उम्मेदवारी दिएका थिए।
"काठमाडौं महानगरमा गगन थापाको वडाबाट कांग्रेसले खाता खोल्यो, वडाध्यक्षसहित प्यानलै दोब्बर मतले विजयी","काठमाडौं : स्थानीय तह निर्वाचनअन्तर्गत नेपाली कांग्रेसले काठमाडौं महानगरपालिकामा खाता खोलेको छ। काग्रेसले महामन्त्री गगन थापाको गृह वडा काठमाडौं ३० मा दोब्बर मतले विजयी हासिल गरेको हो। वडा नम्बर ३० मा कांग्रेसका दलबहादुर कार्की २ हजार ६१ मतसहित वडाध्यक्ष निर्वाचित भएका छन्। उनका निकटतम प्रतिद्वन्द्वी एमालेका उम्मेदवार एमालेका कृष्णभक्त खड्गी ९४८ मतसहित पराजित भएका छन्। कांग्रेसका कार्कीले १ हजार ११३ मतान्तरले एमालेका खड्गीलाई पराजित गरेका हुन्। यो दोब्बर बढी मतान्तर हो। त्यसैगरी राप्रपाका उम्मेदवारले ५२१ र एकीकृत समाजवादीका उम्मेदवारले ३४७ मत प्राप्त गरेका छन्। वडा महिला सदस्यमा कांग्रेसकी इन्दिरा श्रेष्ठ सिंहले १ हजार ९२७ मत प्राप्त गरेर विजयी हासिल गरेकी छन्। एमालेका उम्मेदवारले ८९५, राप्रपाले ५८९ र एकीकृत समाजवादीका उम्मेदवारले २७२ मत प्राप्त गरेका छन्। दलित महिला सदस्यमा पनि कांग्रेसले १ हजार ८९५ मत पाएर विजयी भएको छ। कांग्रेसकी शर्मिला श्रेष्ठ महतो निर्वाचित भएकी छन्। एमालेका उम्मेदवारले ९४०, राप्रपाका उम्मेदवारले ६२९ मत प्राप्त गरेका छन्। खुला दुई सदस्यमा पनि कांग्रेस नै विजयी भएको छ। दुबै वडा सदस्यमा कांग्रेसका मनोज कुमार डंगोलले १ हजार ८२९ र मिलन कुमार खड्का खत्रीले १ हजार ७२४ मत प्राप्त गरेका छन्। प्रतिद्वन्द्वी एमालेका उम्मेदवारले ९९० र ९३३ मत प्राप्त गरेका छन्। राप्रपाका उम्मेदवारले ५२४ र ६०१ मत प्राप्त गरेका छन्। एकीकृत समाजवादीका उम्मेदवारले २४१ र २२६ मत प्राप्त गरेका छन्। वडा नम्बर ३० महामन्त्री थापाले मतदान गरेको वडा हो। थापाले मैतिदेवी मतदान केन्द्रबाट मतदान गरेका थिए। थापाको बसोबास पनि यही वडामा रहेको छ। यही वडाबाट कांग्रेसले महानगरपालिकामा दोब्बरले विजयी सुरुवात गरेको हो। यसअघि एमालेले १ देखि ४ वडा प्यानल र ५ मा वडाध्यक्ष जितिसकेको छ। महानगरपालिकाको मेयरमा भने स्वतन्त्र उम्मेदवार बालेन शाहले निरन्तर अग्रता लिइरहेका छन्। एमालेका केशव स्थापित दोस्रो र कांग्रेसकी सिर्जना सिंह तेस्रो स्थानमा रहँदै पछ्याइरहेका छन्।"
"वीरगन्जका दुई वडामा कांग्रेसले हारको बदला लियो, ७ मा महर्जन र २७ मा कुर्मी विजयी",वीरगन्ज पर्साको वीरगन्ज महानगरपालिका वडा नम्बर ७ र २७ मा नेपाली कांग्रेसले कब्जा जमाएको छ। वीरगन्ज ७ मा यसअघिको निर्वाचनमा जसपासँग १८ मतको झिनो अन्तरले पराजित भएका कांग्रेसका हिराकाजी महर्जन यसपालि भने जसपाकै उम्मेदवार दिपक महतोलाई १०५ मतले पाखा लगाउँदै वडाध्यक्षमा निर्वाचित भएका छन्। महर्जन ५६३ मतका साथ वडाअध्यक्षमा निर्वाचित भएका हुन्। निकटतम प्रतिस्पर्धी जसपाका महतोले २४९ मत पाए भने एमालेका उम्मेदवार अरुण क्षेत्री ४५८ मतमै सीमित भए। वीरगन्जकै वडा नम्बर २७ मा पनि कांग्रेसका उम्मेदवार हृदयनारायण राउत कुर्मी विजयी भएका छन्। निवर्तमान वडाध्यक्ष एवं एमालेका उम्मेदवार प्रदीप कुमार यादवलाई ४०५ मतले पराजित गर्दै कुर्मी वडाध्यक्षमा निर्वाचित भएका हुन्। कुर्मी १५१६ मतका साथ वडाअध्यक्षमा विजयी हुँदा एमालेका प्रदीपले भने १११६ मत र जसपा उमेदवार नागेन्द्र यादवले ४३६ मत प्राप्त गरे।
नवलपरासीको बर्दघाटमा एमालेको गठबन्धन भत्काउँदै कांग्रेस गठबन्धन विजयी,"परासी : पश्चिम नवलपरासीको बर्दघाट नगरपालिकामा नेपाली कांग्रेस र माओवादी केन्द्रका गठबन्धन उम्मेदवार विजयी भएका छन्। यसअघ दुवै पदमा एमालेले जितेको नगरपालिकामा अहिले एमालेले राष्ट्रिय जनमुक्ती पार्टीसंग गठबन्धन गरेर चुनाव लडेको थियो। मेयरमा कांग्रेसका शम्भुलाल श्रेष्ठ र उपमेयरमा माओवादी केन्द्रका रुद्र प्रकाश उपाध्याय विजयी भएका छन्। निर्वाचित मेयर श्रेष्ठले एमालेका मेयर पदका उम्मेदवार धीरज शर्मा बस्याललाई ५१ सय ७१ को फराकिलो मतान्तरले पराजित गरे। श्रेष्ठले १८ हजार ४८९ मत ल्याउँदा शर्माले १३ हजार ३२७ मत ल्याएका छन्। उपमेयरमा राष्ट्रिय जनमुक्ति पार्टीकी उम्मेदवार तारा रानालाई ७ सय ८५ मतान्तरले पराजित गर्दै उपाध्याय विजयी भए। उपाध्यायको १४ हजार ५९५ र रानाको १३ हजार ८१० मत छ। १६ वडा रहेको नगरपालिकामा २ वडा एमालेबाहेक सबै वडामा गठबन्धनले जितेको छ। जसमा नेपाली कांग्रेसले ११, र नेकपा एस, माओवादी केन्द्र र स्वतन्त्रले ११ वडा जितेका छन्। निर्वाचित वडाध्यक्षमा वडा नं १ मा सन्दिप सापकोटा, वडा नं २ मा गणेशबहादुर क्षेत्री, वडा नं ३ मा प्रकाशचन्द्र अधिकारी, वडा नं ४ मा वेधविना तिवारी, वडा नं ५ मा विमला गुरुङ, वडा नं ६ मा रोहित थारु छन्। वडा नं ७ मा धु्व्र थारु, वडा नं ८ मा कविराज आचार्य, वडा नं ९ मा चन्द्रकान्त चापागाई, वडा नं १० मा राजु मिश्र, वडा नं ११ मा फडेन्द्र चौधरी, वडा नं १२ मा उमाशंकर चौधरी वडाध्यक्षमा विजयी भएका छन्। त्यसैगरी वडा नं १३ मा नरबहादुर चौधरी, वडा नं १४ मा सन्तुबहादुर गाहा, वडा नं १५ मा रुद्र आले र वडा नं १६ मा भीमकाजी गुरुङ वडाध्यक्षमा विजयी भएका छन्। ८ पालिका रहेको जिल्लामा पाल्हीनन्दन गाउँपालिकाको मात्र परिणाम आउन बाँकी छ।"
सल्यानको बागचौर नगरमा कांग्रेसका गौतम विजयी,"दाङ : सल्यानको बागचौर नगरपालिकामा नेपाली कांग्रेस विजयी भएको छ। नगरपालिकाको प्रमुखमा नेपाली कांग्रेसका जिल्ला सहसचिव जनकराज गौतम विजयी भएका छन्।सुरुवातीमा पछाडि रहेका गौतम मध्यविन्दुबाट अगाडि बढ्दै माओवादी केन्द्रका जिल्ला संयोजकलाई पराजित गराएका हुन्। नगरको उपप्रमुखमा भने माओवादी केन्द्र विजयी भएको भएको छ। उपमेयरमा नेकपा माओवादी केन्द्रकी सुम्निमा डिसी ओली निर्वाचित भएको निर्वाचन अधिकृतको कार्यालयले जनाएको छ। गौतमले ६ हजार २७ मत ल्याएर विजय हुँदा निकटतम प्रतिद्धन्द्धी माओवादी केन्द्रका कृतीबहादुर पुनले ५ हजार ५ सय ९४ मत प्राप्त गरे। गौतमले पुनलाई ४ सय ३३ मतान्तरले पराजित गरेका छन्। उपमेयरमा माओवादीकी सुम्निमा डिसी ओलीले ६ हजार ६ सय १४ मत प्राप्त गरिन्। उनले कांग्रेसकी दीपा बस्नेतलाई पराजित गरेकी हुन्। कांग्रेसकी बस्नेतले ५ हजार २ सय ३४ मत प्राप्त गरीन्। १२ वडा रहेको बागचौर नगरपालिकामा नेपाली कांग्रेसले ६ वटा वडा, माओवादी केन्द्रले ३, एमालेले २ र एकीकृत समाजवादीले १ वडा जितेको छ।"
चन्द्रागिरि नगरपालिकाको प्रमुखमा कांग्रेस र उपप्रमुखमा एमाले विजयी,काठमाडौँ : काठमाडौँको चन्द्रागिरि नगरपालिकाको प्रमुखमा गठबन्धनको तर्फबाट नेपाली कांग्रेसका उम्मेदवार घनश्याम गिरी विजयी भएका छन्। नेकपा (एमाले)का उम्मेदवार उत्तमबहादुर राउतलाई पराजित गर्दै गठबन्धनका उम्मेदवार गिरी निर्वाचित भएका हुन्। विजयी गिरीले १५ हजार ४७५ मत ल्याउँदा उनका प्रतिद्वन्द्वी राउतले १४ हजार ६५१ मत प्राप्त गरेको निर्वाचन अधिकृत सिर्जना थपलियाले जानकारी दिइन्। गिरी यसअघि पनि सोही नगरपालिकाको प्रमुख थिए। यस्तै राष्ट्रिय प्रजातन्त्र पार्टीका उम्मेदवार अजय श्रेष्ठले एक हजार २१४ मत प्राप्त गरेका छन्। उपप्रमुखमा नेकपा एमालेकी वसन्ती श्रेष्ठ निर्वाचित भएकी छन्। विजयी श्रेष्ठले १५ हजार ५६४ मत प्राप्त गर्दा उनका प्रतिद्वन्द्वी गठबन्धनका उम्मेदवार राष्ट्रिय जनमोर्चाका रोशन दानीले चार हजार ४५९ मत प्राप्त गरेका छन्। नगरपालिकाको उपप्रमुखमा १० हजारभन्दा बढी मत बदर भएको थियो। कूल १५ वडा रहेको चन्द्रागिरिमा कूल ४७ हजार २६४ मतदाता रहेकामा यो स्थानीय तहको निर्वाचनमा ३६ हजार ७०३ मत खसेको निर्वाचन कार्यालय चन्द्रागिरिले जनाएको छ। चन्द्रागिरि काठमाडौँ उपत्यकाभित्रकै सबैभन्दा ठूलो नगरपालिका हो। रासस
"बालेनले कटाए २५ हजार मत, १३ हजार पुर्याएका केशव १२ हजार मतले पछाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन शाहले आफ्नो २५ हजार मत कटाएका छन्। शाहले सुरुदेखि नै निन्तर अग्रता कायम राखेका छन्। राति ९:५५ बजेसम्म ६५ हजार ८१ मतगणना हुँदा बालेनले २५ हजार १८५ मत प्राप्त गरेका छन्। उनलाई पछ्याइरहेका एमालेका उम्मेदवार केशव स्थापितले १३ हजार ९८ मत प्राप्त गरेका छन्। बालेन स्थापितलाई १२ हजार ८७ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १२ हजार ४६० मत प्राप्त गरेकी छन्। अहिले ९ वटा वडाको मतगणना भइरहेको छ।
वर्दिवासमा गोलाप्रथाबाट वडाध्यक्ष चयन,"महोत्तरी : वर्दिवास नगरपालिका वडा नं ८ को वडाध्यक्षपदको निष्कर्ष गोलाप्रथाबाट लगाईएको छ। विहीबार दिउँसो भेटिएको एक थान शिलप्याक मटपेटिकाको मत गणना गर्ने क्रममा दुई जना वडाध्यक्ष मत बाँझिएपछि निर्वाचन अधिकृतको कार्यालय वर्दिवासले वडाध्यक्षको पद गोलाप्रथाबाट छुटयाएको हो। मतगणना गर्ने क्रममा सो वडाका वडाध्यक्षका उम्मेदवार नेकपा माओवादी केन्द्रका शमसेर सिंह लामा र नेकपा एमालेका रुद्र किङरिङको मत समान ७४४ रहेका थिए। पछि गोलाप्रथाबाट सो वडाको वडाध्यक्ष चयन गरिएको सहायक निर्वाचन अधिकृत शर्मिला तामाङले बताईन्। सहायक अधिकृत तामाङले भनिन्, भेटिएको सो मतपेटिकाभित्र ८४ रहेको थियो। सर्वदलीय सहमति अनुसार मतगणना गर्दा लामा र किङरिङ दुबैको पक्षमा ७ सय ६६ मत प्राप्त भईयो। पछि वडाध्यक्ष विजयी घोषणा गर्न गोला तान्न लगाएको थियो। सोही क्रममा किङरिङले गोला तान्दा नपरेपछि लामा विजयी भएको हो। सो समयमा लामा मतगणनास्थलमा उपस्थित थिएनन्। विहीबार दिउँसो वर्दिवास नगरपालिकाको अन्तिम नतिजा सार्वजानिक गर्ने क्रममा स्टोरमा सो शिलप्याक मतपेटिका भेटिएको थियो। तीन दिनअघि मतगणना गर्ने क्रममा बर्दिबास नगरपालिका८ का वडाध्यक्षमा लामालाई विजयी घोषणा गरिएको थियो। आफूले आधिकारिक रुपमा नै विजेता भएपछि उनले वडाभरिमा खुशियाली जुलुस निकालिसकेका छन्। निर्वाचन अधिकृतको कार्यालयले लामालाई ७५३ मतसहित निर्वाचित भएको घोषणा गरिएको थियो। त्यस्तै नेकपा (एमाले) का रुद्र किङरिङले ७४४ मत पाएको आधिकारिक रुपमै घोषित गरिएको थियो। भुलवश त्रृटी भएको हो : सहायक निर्वाचन अधिकृत तामाङ सहायक निर्वाचन अधिकृत शर्मिला तामाङले कर्मचारीको भुलवसले सो घटना घटेको बताईन्। उनले भनिन्, मतदान अधिकृतले दिएको जानकारी अनुसार आफूले रुजु गरेकी थिईन्। स्टोरमा सबै मतपेटिका एकै ठाउँमा राखिएकोले यस्तो त्रृटी भएको हो।"
तेमाल गाउँपालिकामा सत्ता गठबन्धन विजयी,"काभ्रे : जिल्लाको तेमाल गाउँपालिकाको अन्तिम मत परिणाम सार्वजनिक भएको छ। पालिका अध्यक्ष पदमा गठबन्धनबाट नेपाली कांग्रेसका चन्द्र लामा ७ हजार ७८ ल्याइ विजयी भएका छन्। प्रत्यासी एमालेबाट इन्द्र तामाङले ५ हजार ९ सय मतसहित पराजित भए। पालिका अध्यक्षको मत अन्तर १ हजार १७८ रहेको छ। तेमाल गाउँपालिकाको उपाध्यक्षमा गठबन्धनबाट माओवादी केन्द्रका दलमान थोकर ६ हजार ६६० मतले विजयी भए। प्रत्यासी एमालेकी सम्तेन लामाले ४ हजार ९७२ मत पाइन्। उपाध्यक्ष पदमा १ हजार ६८८ मतान्तर रहेको छ। पालिकामा ९ वडामध्ये १ मा एमालेका इन्द्र बहादुर अधिकारी, २ मा माओवादी केन्द्रका देवराज लामा, ३ मा कांग्रेसका बिष्णु बहादुर लामा निर्वाचित भएका छन्। वडा नम्बर ४ मा एमालेका पेम्बा तामाङ, ५ र ६ मा माओवादीका हजार सि तामाङ तथा प्रेमबहादुर लामा, ७ र ८ मा कांग्रेसका इन्द्रलाल तामाङ तथा तेमाल सि तामाङ र ९ मा माओवादीका चन्द्र बहादुर लामा वडाध्यक्षमा निर्वाचित भएका छन्।"
"५७० पालिकाको परिणाम सार्वजनिक, २९ हजार ३०३ प्रतिनिधि निर्वाचित",काठमाडौं : स्थानीय तह निर्वाचनअन्तर्गत बिहीबार दिउँसोसम्म ५७० पालिकाको परिणाम सार्वजनिक भएको छ। निर्वाचन आयोगले बिहीबार नियमित पत्रकार सम्मेलन गरेर ५७० तहको मतगणना सम्पन्न भएर नतिजा आएको जनाएको छ। आयोगका प्रवक्ता शालिग्राम शर्मा पौडेलले १७४१७४ मेयर र उपमेयर र ३९६३९६ अध्यक्ष र उपाध्यक्ष निर्वाचित भएको जानकारी दिए। उनकाअनुसार ५ हजार ६५९ वडाध्यक्ष निर्वाचित भएका छन्। महिला सदस्यमा ५ हजार ६५३ जना निर्वाचित भएका छन्। दलित महिला सदस्यमा ५ हजार ५५६ जना निर्वाचित भएका छन्। अन्य वडा सदस्य १ हजार २९५ जना निर्वाचित भइसकेका छन्। यो गरेर कुन २९ हजार ३०३ जना जनप्रतिनिधि निर्वाचित भएको आयोगले जनाएको छ। ७५३ स्थानीय तहमा कुल ३५ हजार २२१ जनप्रतिनिधि निर्वाचित हुनुपर्छ। अझै करिब ६ हजार जनप्रतिनिधि निर्वाचित गराउन मतगणना चलिरहेको छ। आयोगका प्रवक्ता पौडेलले ८० प्रतिशत हाराहारीको मतपरिणाम आइसकेको र साँझसम्म ८५ प्रतिशत पालिकाको नतिजा आउने बताए। विभिन्न कारणले सम्पन्न हुननसकेको मतगणना स्थलमा बढीभन्दा बढी गणक परिचालन गरेर गणना गर्न आयोगले मुख्य निर्वाचन अधिकृतलाई निर्देशन दिएको छ। पुन: चुनाव हुने र भएका स्थलमा मतपेटिका प्राप्त भएको चार दिनभित्र मतगणना सकिनेरी निर्देशन दिइएको प्रवक्ता पौडेलले जानकारी दिए।
प्रधानसेनापतिद्वारा माछाखोला बेलिब्रिज उद्घाटन,"गोरखा : नेपाली सेनाले माछाखोलामा निर्माण गरेको बेलिब्रिज उद्घाटन गरिएको छ। नेपाली सेनाले दुई करोड रुपैयाँ लागतमा निर्माण सम्पन्न गरेको माछाखोला पुलको बिहिबार एक समारोहका बीच प्रधानसेनापछि प्रभुराम शर्माले उद्घाटन गरेका हुन्। उद्घाटन समारोहमा रक्षा सचिव किरणराज शर्मा, भौतिक पूर्वाधार तथा यातायात मन्त्रालयका सचिव रवीन्द्रनाथ शर्मा, सडक विभागका निमित्त महानिर्देशक शिवप्रसाद नेपाल, पुल महशाखाका उपमहानिर्देशक उमेशविन्दु श्रेष्ठलगायत सहभागी थिए। बेनिघाट, आरुघाट लार्के सडक निर्माण गरिरहेको नेपाली सेनाले हालै माछाखोलामा १२० फिट बेलिब्रिज निर्माण गरेको थियो। २०७४ सालदेखि निर्माणको जिम्मा लिएको सेनाले अहिलेसम्म ३२ किलोमिटर सडकको ट्रयाक खोलिसकेको छ। दोभानसम्मको १८ किलोमिटर खण्डमा गाडी चल्न सुरु गरेको सडक निर्माण कार्यदलका प्रमुख मेजर विनोद भट्टले जानकारी दिए।"
"मुगुमा कांग्रेसले दुई, माओवादी र एकीकृत समाजवादीले ११ पालिका जित्दा एमाले निल","मुगु : चार पालिका रहेको मुगुमा दुई पालिका जित्दै नेपाली कांग्रेस पहिलो दल बनेको छ। नेकपा माओवादी केन्द्र र एकीकृत समाजवादीले एकएक पालिका जित्दा एमाले भने पालिकामा नेतृत्वविहीन बनेको छ। एमालेले एक उपाध्यक्षमा चित्त बुझाउनु परेको छ। कांग्रेसले एक मेयर र एक गाउँपालिका अध्यक्ष, दुई गाउँपालिका उपाध्यक्ष र एक उपमेयरसहित पाँच पदमा विजयी हासिल गरेको छ। कांग्रेसले छाँयानाथ रारा नगरपालिकामा मेयर र उपमेयर, मुगुम कार्मारोङ गाउँपालिकामा अध्यक्ष तथा सोरु गाउँपालिका र खत्याड गाउँपालिकामा उपाध्यक्ष जितेको छ। माओवादीले खत्याड गाउँपालिका तथा एकीकृत समाजवादीले सोरु गाउँपालिकामा अध्यक्ष जितेको छ। ०७४ को स्थानीय निर्वाचनमा पहिलो दल भएको एमालेले मुगुम कार्मारोङ गाउँपालिकामा उपाध्यक्षमा खुम्चिएको छ। छाँयानाथ रारा नगरपालिकामा कांग्रेस र एमालेले एकल उम्मेदवारी दिएका थिए भने माओवादी केन्द्र र एकीकृत समाजवादीले गठबन्धन गरी निर्वाचनमा उम्मेदवारी दर्ता गराएका थिए। मेयरमा कांग्रेसका बिष्णुकुमार भामले ४ हजार ५९९ मत प्राप्त गरी विजयी भएका हुन्। प्रतिद्वन्द्वी एमालेका डम्बरबहादुर रावलले ३ हजार ८६० मत प्राप्त गरे। उपमेयरमा कांग्रेसकी ऐश्वर्य मल्लले ४ हजार ३२५ मत ल्याई विजयी भइन्। प्रतिद्वन्द्वी एमालेकी टोमा लामाले ३ हजार ७३४ मत प्राप्त गरिन्। यो नगरपालिकामा माओवादी र एकीकृत समाजवादीले गठबन्धन गरेका थिए। मेयरमा माओवादीका सुर बुढाले १ हजार २८० र उपमेयरमा एकीकृत समाजवादीका बलराम साहनीले १ हजार २६४ मत पाएका थिए। मुगुम कार्मारोङ गाउँपालिकामा पाँच दलीय गठबन्धबाट कांग्रेसका अध्यक्ष उम्मेदवार छिरिङ क्याप्ने लामाले १ हजार ५७१ मत ल्याई विजयी भए। प्रतिद्वन्द्वी एमालेका सोनाम छिरिङ लामाले १ हजार ४८१ मत प्राप्त गरे। उपाध्यक्षमा एमालेकी छिरिङ्ग फुटिक लामाले माओवादीका गरु स्याग्याप लामालाई पराजित गरिन्। उपाध्यक्षमा एमालेले १ हजार ५१६ र गठबन्धनबाट माओवादीले १ हजार ३८५ मत पाएको छ। खत्याड गाउँपालिकामा कांग्रेस र माओवादीको संयुक्त गठबन्धनबाट माओवादीका अजबहादुर शाहीले ३ हजार ५२० मत प्राप्त गरी विजयी भए। एमालेका लालबहादुर मल्लले २ हजार ६२१ मत पाए। उपाध्यक्षमा गठबन्धनबाट कांग्रेसकी सरिता रोकायाले ४ हजार ५५७ मत प्राप्त गरी विजयी भइन्। प्रतिद्वन्दवी एमालेकी कविता गिरीले २ हजार ४९९ मत पाइन्। सोरु गाउँपालिकामा कांग्रेस, एकीकृत समाजवादी, माओवादी गठबन्धनबाट अध्यक्षमा समाजवादीका धर्मबहादुर शाहीले ४ हजार ४७ मत प्राप्त गरी विजयी भए। प्रतिद्वन्द्वी एमालेका डिल्लीप्रसाद भट्टले १ हजार ८८९ मत प्राप्त गरे। उपाध्यक्षमा गठबन्धबाट कांग्रेसका केशरबहादुर शाहीले ४ हजार २०३ मत ल्याई विजयी भए भने प्रतिद्वन्द्वी एमालेकी डिलकला शाहीले ९६८ मत ल्याइन्।"
तुलसीपुर उपमहानगरको मेयरका उम्मेदवार कांग्रेसका गेहेन्द्र गिरी मतान्तर बढाउँदै,"दाङ : दाङको तुलसीपुर उपमहानगरपालिकामा नेपाली कांग्रेसका उम्मेदवार गेहेन्द्र गिरीले अग्रता बढाउँदै लगेका छन् । १२ हजार ३ सय २४८ मत गणना हुँदा गिरीले ५ हजार ४ सय २ मत प्राप्त गरेका छन् । एमालेका उम्मेदवार टिकाराम खड्काले ५ हजार ६९ मत प्राप्त गरेका छन् । यी दुईको मतान्तर ३३३ रहेको छ । उपमेयर पदका उम्मेदवार स्थानी चौधरीले ४ हजार ८ सय १३ मत प्राप्त गर्दा एकीकृत समाजवादीका उपमेयरका उम्मेदवार जोगबहादुर रानाले ४ हजार ३ सय ८१ मत प्राप्त गरेका छन् । तुलसीपुरको वडा नं १ र २ को अन्तिम मतपरिणाम सार्वजनिक भइसकेको छ भने वडा नं ३, ४ र ५ को अहिले मतगणना भइरहेको छ ।"
कर्णालीको राजधानी वीरेन्द्रनगरमा एमाले विजयी,"सुर्खेत : कर्णालीमा दलहरुका लागि प्रतिष्ठाको लडाइँ बनेको वीरेन्द्रनगर नगरपालिकामा नेकपा एमाले विजयी भएको छ। कांग्रेस र माओवादी केन्द्रको गठबन्धनलाई हराउँदै वीरेन्द्रनगरको प्रमुखमा एमालेका मोहनमाया ढकाल र उपप्रमुखमा निलकण्ठ खनाल विजयी भएका हुन्। जितसँगै एमालेले वीरेन्द्रनगरमा यसअघि गुमेको आफ्नो साख फिर्ता गरेको छ। कर्णालीको राजधानी सहर भएको र प्रदेशको सबैभन्दा ठूलो नगरपालिका भएकाले पनि दलहरुका लागि वीरेन्द्रनगरको नेतृत्व हात पार्नु प्रतिष्ठाको विषय बनेको थियो। यहीकारण पनि दलहरुले वीरेन्द्रनगरको नेतृत्व हत्याउन निकै कसरत गरेका थिए। तर यसपटकको निर्वाचनमा जित हासिल गरेर एमालेले विगतमा गुमेको आफ्नो साख फिर्ता गरेको हो। २०५४ को निर्वाचनमा जितेको एमालेले २०७४ को निर्वाचनमा भने वीरेन्द्रनगरमा प्रमुखको पद गुमाएको थियो। पाँच वर्षअघि उपप्रमुख र केही वडाध्यक्षमा चित्त बुझाएको एमालेले यसपालि भने नगरका बहुमत वडासहित प्रमुख र उपप्रमुख पद नै हात पारेको छ। बिहीबार सम्पन्न मतगणनाअनुसार नगर प्रमुखमा एमालेकी मोहनमाया ढकालले १६ हजार ३८ मत प्राप्त गरेर विजयी भएकी हुन्। उनी अघिल्लो निर्वाचनमा उपप्रमुखमा निर्वाचित भएकी थिइन्। उपप्रमुख हुँदा लोकप्रिय काम गरेको भन्दै एमालेले ढकाललाई यसपालि सत्तारुढ गठबन्धनविरुद्ध उम्मेदवार बनाएको थियो। उनका निकटतम प्रतिस्पर्धी गठबन्धनको तर्फबाट कांग्रेसका उम्मेदवार उपेन्द्र खड्काले १५ हजार ४८४ मत ल्याए। राप्रपाका मुकुन्दश्याम गिरीले १० हजार ६ मत पाए। यस्तै नगरको उपप्रमुखमा एमालेकै निलकण्ठ खनाल २० हजार ३६४ मतसहित विजयी भएका छन्। निकटतम प्रतिस्पर्धी गठबन्धनको तर्फबाट माओवादीका उम्मेदवार शान्ति ढकालले ११ हजार ५३३ मत ल्याइन्। उपप्रमुखमा निर्वाचित खनाल यसअघि वीरेन्द्रनगर वडा नं ४ का वडाअध्यक्ष थिए। नगरका १६ वटा वडामध्ये एमालेले बहुमत वडामा विजय हासिल गरेको छ। एमालेले नगरका ११ वटा वडामा जितेको छ। कांग्रेसले पाँच वटा वडा जितेको छ। अघिल्लो निर्वाचनमा नगरमा एउटा वटा जितेको माओवादीले यसपालि एउटा पनि वडामा विजय हासिल गर्न सकेन। योसँगै सुर्खेतको ८ पालिकाको परिणाम टुंगो लागेको छ। जिल्लाका नौ वटा तहमध्ये एमालेले वीरेन्द्रनगर, भेरीगंगा नगरपालिका र चिङगाड गाउँपालिकामा जितेको छ। अघिल्लो निर्वाचनमा जिल्लाका ६ वटा तह जितेको कांग्रेसले यसपालि लेकबेशी नगरपालिका, गुर्भाकोट नगरपालिका, पञ्चपुरी नगरपालिका र बराहताल गाउँपालिका गरी चार वटा तहमात्र जितेको छ। यसपालि माओवादीले जिल्लाको चौकुने गाउँपालिकामा जित हासिल गरेको छ। जिल्लाको सिम्ता गाउँपालिकाको मतगणना भने जारी छ। जहाँ यो समाचार तयारपार्दासम्म एमाले अगाडि रहेको छ।"
पाल्पामा तीन पूर्वपत्रकार वडाध्यक्षमा निर्वाचित,"तानसेन : नेपाल पत्रकार महासंघका निवर्तमान अध्यक्षसहित एउटै संचारमाध्यममा कार्यरत रहिसकेका तीन जना पूर्वपत्रकार हालै सम्पन्न २०७९ सालको स्थानीय निर्वाचनबाट वडाध्यक्षमा निर्वाचित भएका छन्। पत्रकार महासंघ पाल्पाका निवर्तमान अध्यक्ष एवं सामुदायिक रेडियो मदनपोखराका स्टेशन प्रबन्धक पदमा कार्यरत रहिसकेका राजेशकुमार अर्याल एमालेबाट तानसेन नगरपालिका वडा नम्बर ९ को वडाध्यक्षमा निर्वाचित भएका छन्। अर्यालले स्वतन्त्रका उम्मेदवार विष्णुप्रसाद भण्डारीलाई ३२२ मतान्तरले पराजित गरी वडा अध्यक्ष निर्वाचित भएका हुन्। यसैगरी सामुदायिक रेडियो मदन पोखराका संचालक समिति सदस्य सोमनाथ अर्याल पनि एमालेबाट तानसेन नगरपालिका वडा नम्बर ८ को वडाध्यक्षमा निर्वाचित भएका छन्। नेपाल पत्रकार महासंघका साधारण सदस्यसमेत रहिसकेका सोमनाथले गठबन्धनबाट कांग्रेसका उम्मेदवार मोहनलाल कार्कीलाई २२९ मतान्तरले पराजित गरे। सामुदायिक रेडियो मदनपोखरामा स्थानीय संवाददाताको रुपमा कार्यरत रहिसकेका तथा पत्रकार महासंघ पाल्पाको सदस्य रहेर पत्रकारिता गरिसकेका पूर्वपत्रकार ओमप्रकाश गैरे बगनासकाली गाउँपालिका ५ को वडाध्यक्षमा निर्वाचित भएका छन्। एमालेबाट चुनाव लडेका गैरेले गठबन्धनका उम्मेदवार काग्रेसका धिरज गाँहालाई १९३ मत अन्तरले पराजित गरी वडाध्यक्षमा निर्वाचित भएका हुन्। वडाध्यक्षमा निर्वाचित पूर्वपत्रकारहरु राजेश कुमार अर्याल, सोमनाथ अर्याल र ओम गैरे ।"
सिल नतोडिएको मतपेटिका भेटिएपछि निर्वाचन अधिकृतको कार्यालयले भन्यो : स्टोरमा राख्ने क्रममा त्रुटी भयो,महोत्तरी : सिल नतोडिएको मतपेटिका भेटिएपछि वर्दिवासमा निर्वाचनको आयोगमाथि प्रश्नचिन्ह खडा भएको छ । वर्दिवास नगरपालिका वडा नं ८ को मतपरिमाण सार्वजानिक भएलगत्तै सिल नतोडिएको मतपेटिका भेटिएपछि थप शंका उब्जाएको छ । वडा नम्बर ८ को मतगणनामा धाँधली भएको एमालेले आरोप लगाएको थियो। वडा नम्बर ९ को मतगणना सकिएपछि अन्तिम मतपरिणाम सार्वजनिक हुने पर्खाइमा बसेका सर्वसाधारण वडा नम्बर ८ विवाद नसुल्झिएसम्म प्रतीक्षामा रहनुपर्ने देखिएको छ । निर्वाचन आयोगले घोषणा गरेको वडा नम्बर ८ को मतपरिणामअनुसार माओवादी केन्द्रका शमशेरसिंह लामाले ७५३ मत प्राप्त गरेका छन् । उनका निकटतम प्रतिद्वन्द्वी रुद्र किङरिङले ७४४ मत प्राप्त गरेका छन् । नखोलिएको मतपेटिकामा अझै ८० देखि ८५ मतपत्र हुनसक्ने आशंका गरिएको छ । एमालेले भने सिल नतोडिएको मतपेटिकाको मतगणना गर्नुपर्ने माग अघि सारेको छ। मतदान अधिकृतले दिएको जानकारी अनुसार रुजु गरिसकेको र सबै मतपेटिका एकै ठाउँमा राखिएको सहायक निर्वाचन अधिकृत शर्मिला तामाङले जानकारी दिइन्।उनले सर्वदलीय बैठक राखेर यसको समाधान खोजिने बताइन् यता निर्वाचन अधिकृतको कार्यालय बर्दिबासले स्टोरमा राख्ने क्रममा त्रुटि भएको जनाएको छ ।
अटोमेटिक पेस्तोलसहित पक्राउ,राजविराज : सप्तरीको हनुमाननगर कंकालिनी नगरपालिकास्थित कोशी नदी किनारबाट मेड इन युएसए लेखिएको अटोमेटिक पेस्तोलसहित बिहीबार एक युवा पक्राउ परेका छन्। सशस्त्र प्रहरीले हनुमाननगर ककांलिनी नगरपालिका१ भारदहस्थित कोशी व्यारेजदेखि उत्तर रहेको गोलघरबाट २६ वर्षीय रञ्जित मण्डललाई पक्राउ गरेको जानकारी दिएको छ। विशेष सुराकीका हनुमाननगर ककांलिनी नगरपालिका१ का मण्डललाई म्याग्जिनमा ६ राउण्ड लोड भएको अटोमेटिक पेस्तोलसहित पक्राउ गरिएको सशस्त्र प्रहरी बल नेपाल ६ नम्बर गण हेड क्वार्टरका एसपी प्रदिप खडकाले बताए। सशस्त्र प्रहरी बरिष्ठ हवल्दार बिनोदकुमार मण्डलको टोलीले आरोपित मण्डललाई नियन्त्रणमा लिएको हो। मेड इन युएसए ७६५ एमएम लेखेको राउण्ड लाग्ने ९ मिमि ब्राउनिङ्ग नाम नखुलेको अटोमेटिक पेस्तोल म्याग्जिनमा ६ राउण्ड लोड भएको अवस्थामा उनको साथबाट बरामद भएपछि नियन्त्रणमा लिइएको सशस्त्र प्रबह मण्डलले बताए। पक्राउ परेका मण्डललाई कारवाहीका लागि हतियारसहित जिल्ला प्रहरी कार्यालय सप्तरीमा बुझाइएको छ। पक्राउ परेका रञ्जित मण्डल । तस्विर : अन्नपूर्ण
जाजरकोटमा कांग्रेस र एमाले तीनतीन र माओवादी एक पालिकामा विजयी,"जाजरकोट : गत ३० वैशाखमा सम्पन्न स्थानीय तहको निर्वाचनमा जिल्लाका सबै पालिकाको अन्तिम मत परिणाम सार्वजनिक भएको छ। जाजरकोटमा नेपाली कांग्रेस र एमालेले समान तीनतीन पालिका जितेका छन् भने माओवादी केन्द्रले एक पालिकामा विजयी हासिल गरेको छ। अघिल्लो निर्वाचनभन्दा यसपटक कांग्रेसलाई फाइदा भएको छ भने एमालेले तीन पालिका प्रमुखअध्यक्ष कायम गरे पनि उपप्रमुखउपाध्यक्ष गुमाएको छ। अघिल्लो पटक दुई पालिका प्रमुख र तीन उपप्रमुख जितेको माओवादी यसपटक एक प्रमुखमा खुम्चिएको छ भने तीन उपप्रमुखउपाध्यक्ष जित निकालेको छ। दुई पालिकामा पुरानै दोहरिए भेरी नगरपालिकाको प्रमुखमा एमालेका चन्द्रप्रकाश घर्ती पुनः दोस्रो कार्यकालका लागि निर्वाचित भएका छन्। उनले सत्ता गठबन्धनका साझा उम्मेदवार माओवादी केन्द्रका गगनबहादुर खड्कालाई पराजित गदै जित निकालेका हुन्। त्यस्तै कुशे गाउँपालिकामा नेपाली कांग्रेसका हरिचन्द्र बस्नेत पनि दोस्रो कार्यकालका लागि निर्वाचित भएका छन्। उनले माओवादी र एकीकृत समाजवादीका साझा उम्मेदवार समाजवादीका तप्त हमाललाई पराजित गदै पुनः जित निकालेका हुन्। भेरीको उपप्रमुखमा कांग्रेसकी सीता जैसी र कुशेमा कांग्रेसकै देविका सिंह उपाध्यक्षमा निर्वाचित भएका छन्। दुई निवर्तमान अध्यक्ष पराजित छेडागाड नगरपालिकामा निवर्तमान नगरप्रमुख र बारेकोट गाउँपालिकाका निवर्तमान अध्यक्ष पराजित भएका छन्। एमालेबाट छेडागाड नगरपालिकाका प्रमुख लालबहादुर महतारा सत्ता गठबन्धनका साझा उम्मेदवार कांग्रेसका रत्नबहादुर खड्कासँग पराजित भएका हुन्। त्यस्तै नेपाली कांग्रेसबाट निर्वाचित बारेकोट गाउँपालिकाका निवर्तमान अध्यक्ष महेन्द्रबहादुर शाहलाई एमालेका वीरबहादुर गिरीले पराजित गरेका हुन्। सत्ता गठबन्धनका साझा उम्मेदवार भए पनि शाहले आफ्नो विरासत जोगाउन सकेनन्। छेडागाडको उपप्रमुखमा माओवादी केन्द्रका चन्द्रबहादुर थापा र बारेकोटको उपाध्यक्षमा माओवादी केन्द्रका नरबहादुर गिरी निर्वाचित भएका छन्। दुवै जना सत्ता गठबन्धनका साझा उम्मेदवार हुन्। १४ मध्ये चार जनामात्र महिला निर्वाचित जाजरकोटका सात पालिकामा प्रमुखउपप्रमुख र अध्यक्षउपाध्यक्ष गरी १४ जना निर्वाचित भएका छन्। जसमा चार जनामात्र महिला निर्वाचित हुन सफल भएका छन्। भेरीको उपप्रमुखमा नेपाली कांग्रेसकी सीता जैसी, नलगाडको उपप्रमुखमा कांग्रेसकै सरिता सिंह र कुशेको उपाध्यक्षमा नेपाली कांग्रेसकी देविका सिंह निर्वाचित भएका छन्। शिवालय गाउँपालिकामा माओवादी केन्द्रकी गीता शाही उपाध्यक्षमा निर्वाचित भएका छन्। अन्य तीन पालिकामा प्रमुखउपप्रमुख, अध्यक्षउपाध्यक्ष पुरुष उम्मेदवार निर्वाचित भएका छन्। गठबन्धनका कारण महिला निर्वाचित हुनबाट बञ्चित भएका हुन्। संविधानअनुसार एउटै पार्टीले पालिका प्रमुख वा उपप्रमुखमा महिला पुरुष चुनाव लडाउनु पर्ने ब्यवस्था छ। तर एमालेबाहेक अन्य सत्ता गठबन्धनको तालमेल भएका कारण महिलाको संख्या कम भएको हो। एमालेले सातै पालिकामा उपप्रमुखउपाध्यक्षका महिला उम्मेदवार बनाएको थियो भने कांग्रेसले चार पालिका, माओवादीले एक पालिकामा महिला उपाध्यक्ष र एक पालिकामा महिला अध्यक्षमा उम्मेदवार बनाएको थियो। तर जुनीचाँदे गाउँपालिका अध्यक्षका उम्मेदवार शिवा आचार्य पराजित भएकी छन्। उनी यसअघि सोही गाँउपालिकाकी उपाध्यक्ष थिइन्। कतै विरासत जोगियो, कतै खुस्कियो एमालेले भेरी, माओवादी केन्द्रले नलगाड र कांग्रेसले कुशेमा आफ्नो विरासत जोगाएका छन्। यसअघि जितेका ति पालिकामा पुनः सोही पार्टीका उम्मेदवार निर्वाचित भएका छन्। तर शिवालय र छेडागाड एमालेले, जुनीचाँदे माओवादी केन्द्रले र बारेकोट कांग्रेसले शाख गुमाएका छन्। यसअघि जितेका पालिका पुनः जित निकाल्न सकेनन्। शिवालय र छेडागाड कांग्रेसका उम्मेदवार निर्वाचित भएका छन् भने बारेकोट र जुनीचाँदे एमालेका उम्मेदवार निर्वाचित भएका छन्।"
"गोरखामा नारायणकाजी श्रेष्ठले जोगाउन सकेनन् आफ्नै वडा, गृह पालिका पनि गुम्यो",गोरखा : नेकपा माओवादीका शीर्ष नेता तथा पूर्वउपप्रधानमन्त्री नारायणकाजी श्रेष्ठको गृहपालिका सिरानचोक र गृह वडा ८ नम्बर वडामा माओवादी पराजित भएको छ। उनको घर रहेको सिरानचोक गाउँपालिकामा नेपाली कांग्रेसको तर्फबाट अध्यक्षका पदको उम्मदेवार ज्ञानेन्द्र गुरुङ र उपाध्यक्षमा कांग्रेसकै उम्मदेवार रिता देवकोटा विजयी भएका हुन्। अध्यक्ष गुरुङले ५ हजार ४३ मत प्राप्त गरेका छन् भने निटकतम प्रतिस्पर्धी माओवादी केन्द्रका नवराज पुडासैनीले ४ हजार १६८ मत प्राप्त गरे। अर्का प्रतिस्पर्धी एमालेका देवराज श्रेष्ठले १ हजार ५४५ मत प्राप्त गरे। उपाध्यक्षमा विजयी देवकोटाले ४ हजार ८४ प्राप्त गरी विजयी बनिन्। निकटतम प्रतिस्पर्धी माओवादी केन्द्रका उपाध्यक्ष उम्मेदवार पूर्णकुमारी ढकालले ३ हजार ९०२ प्राप्त गरिन्। नेता श्रेष्ठको गृहवडा सिरानचोक ८ मा कांग्रेसका दलमान गुरुङले वडाध्यक्षको चुनाव जित्न सफल भएका छन्। गुरुङले ७१६ मत प्राप्त गरे भने श्रेष्ठले उठाएका माओवादी उम्मेद्वार दीपक श्रेष्ठले ६६९ मत प्राप्त गरी पराजित भए।
वीरगन्जमा एमालेभन्दा जसपाका उम्मेदवार करिब ९ हजार मतले अगाडि,"वीरगन्ज : वीरगन्ज महानगरको मेयरमा सत्तागठबन्धनले एमालेसँगको अग्रता झण्डै ९ हजार पुर्याएको छ । बिहीबार अपरान्ह ४ बजेसम्म ३२७०१ मत गणना हुँदा मेयरमा गठबन्धनका उम्मेदवारले एमालेका उम्मेदवारभन्दा ८८८९ बढी मत प्राप्त गरेका छन् । गठबन्धनबाट जसपाका उम्मेदवार राजेशमान सिंहले १८३९३ मत प्राप्त गरेका छन् भने निकटम प्रतिद्वन्दवी एमालेका उम्मेदवार विजय कुमार सरावगीले ९५०४ मत पाएका छन् । सिंहले सरावगीसँगको मतान्तर निरन्तर बढाउँदै लगेका छन् । राप्रपाका उम्मेदवार गिरिश गिरीले भने ८२२ मत मात्रै पाएका छन् । यस्तै, उपमेयरमा गठबन्धनबाट कांग्रेसका उम्मेदवार इम्तियाज आलमले १३२७९ मतका साथ अग्रता कायम राखेका छन् । लोसपाका उम्मेदवार पुरुषोत्तमलाल झाले भने २६९४ मत पाएका छन् । उपमेयरमै स्वतन्त्र उम्मेदवार रम्भा मिश्रा भने १८७७ मतका साथ तेश्रो स्थानमा छिन् । राप्रपाकी उपमेयरकी उमेदवार विना जयसवालको भने १४४३ मत रहेको छ । ३२ वटा वडा रहेको वीरगन्ज महानगरपालिकामा शुक्रबार भएको मतदानमा ७३ प्रतिशत अर्थात् ९४ हजार ६ सय मत खसेको थियो ।"
सखुवानन्कारकट्टी गाउँपालिकामा एकीकृत समाजवादी विजयी,"सिरहा : सिरहाको सखुवानन्कारकट्टी गाउँपालिकामा नेकपा एकीकृत समाजवादी विजयी भएको छ। समाजवादीका केदार यादव अध्यक्षमा निर्वाचित भएका छन्। उपाध्यक्षमा कांग्रेसकी निलम यादव विजयी भएका छन्। अध्यक्ष यादव ०७४ मा नेकपा एमालेबाट गाउँपालिका अध्यक्ष निर्वाचित भएका थिए। पार्टी विभाजनपछि उनी एकीकृत समाजवादीमा गएका थिए। उनी २६ मत अन्तरले विजयी भएका हुन्। उनले ३ हजार ४०७ मत ल्याएका छन्। निकटतम प्रतिद्वन्द्वी नेपाली कांग्रेसका सत्रुधनप्रसाद साहले ३ हजार ३८१ मत प्राप्त गरे। यसैगरी उपाध्यक्षमा नेपाली कांग्रेसकी निलम यादव ३ हजार ४६२ मत ल्याएर विजयी भएकी छन्। उनका निकटतम प्रतिस्पर्धी एकीकृत समाजवादीकी प्रमिला यादवले ३ हजार २२६ मत पाइन्। यहाँ वडा १ र २ मा कांग्रेस, ३ र ५ एकीकृत समाजवादी र ४ जसपाका उम्मेदवार वडाध्यक्ष निर्वाचित भएका छन्।"
"६२ हजार मतगणनामा बालेनले ल्याए २३ हजार ५ सय,स्थापित ११ हजार मतले पछाडि",काठमाडौंः काठमाडौं महानगरपालिकाको मेयरमा स्वतन्त्र उम्मेदवार बालेन साहले निरन्तर अग्रता कायम राखेका छन् । पछिल्लो मतपरिणामअनुसार बालेनले २३ हजार ५७० मत प्राप्त गरेका छन् । अहिलेसम्म ६२ हजार ४२४ मतगणना भएको छ । दोस्रो स्थानमा रहेका एमालेका मेयरका उम्मेदवार केशव स्थापितले १२ हजार ६४३ मत प्राप्त गरेका छन् । बालेन स्थापितभन्दा १० हजार ९२७ मतले अघि छन् । गठबन्धनबाट उम्मेदवार बनेकी कांग्रेसकी सिर्जना सिंहले ११ हजार ६८३ मत प्राप्त गरेकी छन् ।
विष्णुपुर गाउँपालिका अध्यक्षमा एमाले र उपाध्यक्षमा जसपा विजयी,"सिरहा : सिरहाको विष्णुपुर गाउँपालिका अध्यक्षमा नेकपा एमालेका सत्यनारायण यादव निर्वाचित भएका छन्। अन्तिम मतपरिणामअनुसार ४१ मतान्तरले यादव अध्यक्षमा निर्वाचित भएका हुन्। उनले दुई हजार १५८ मत पाउँदा निकटतम् प्रतिद्वन्द्वी जसपाका जागेश्वर यादवले दुई हजार ११७ मत पाएका छन्। गाउँपालिका अध्यक्षमा निर्वाचित सत्यनारायण ०७४ को निर्वाचनमा जसपाका जागेश्वरसँग पराजित भएका थिए। अध्यक्षमा कांग्रेसका कुशेश्वर यादवले एक हजार ६६०, माओवादी केन्द्रका हजारी साहले एक हजार ८१२, जनमत पार्टीका सत्यनारायण यादवले ५८२ र एकीकृत समाजवादीका शत्रुधन यादवले १०७ मत प्राप्त गरेका छन्। उपाध्यक्षमा जसपाकी जिताकुमारी सिंह निर्वाचित भएकी छन्। सिंहले दुई हजार २७२ मत प्राप्त गर्दा कांग्रेसकी चन्द्रकला कुमारी यादवले एक हजार ९६९, एमालेकी शान्तिदेवी यादवले एक हजार ७६४, माओवादीकी रिंकुकुमारी यादवले एक हजार ३१६, जनमत पार्टीकी गंगाकुमारी यादवले ८७३ र एकीकृत समाजवादीकी ममताकुमारी सिंहले ११८ मत पाएका छन्। गाउँपालिकाको वडा नम्बर १ मा भोगेन्द्र यादव (जसपा), वडा नम्बर २ मा प्रमोदकुमार यादव (कांग्रेस), वडा नम्बर ३ मा जयकुमार यादव (जसपा), वडा नम्बर ४ मा रामबाबु यादव (कांग्रेस) र वडा नम्बर ५ मा जयनाथ यादव निर्वाचित भएका छन्।"
पूर्वीनवलपरासीमा एमाले ६ र कांग्रेस दुई पालिकामा विजयी,"नवलपुर : पूर्वीनवलपरासीका ८ स्थानीय तहमध्ये ६ वटामा एमाले र २ पालिकामा नेपाली कांग्रेस विजयी भएको छ । ०७४ को स्थानीय तह निर्वाचनभन्दा अहिले दलगत रुपमा ठिक उल्टो परिणाम आएको हो । २०७४ को निर्वाचनमा नेपाली कांग्रेसले ६ र एमालेले २ पालिकाको नेतृत्व पाएको थियो । अहिले कांग्रेसले जितेका पालिकामा हुप्सेकोट गाउँपालिकालाई यथावत राख्न सफल भएको हो । पहिला गुमाएको गैंडाकोट नगरपालिकालाई फिर्ता ल्याएर २ पालिकामा कांग्रेस विजयी भएको हो । यसअघि कांग्रेसले जितेका मध्यविन्दु र देवचुली नगरपालिकामा एमालेले जितेको छ । त्यस्तै बौदीकाली, बुलिङटार र विनयीत्रिवेणी गाउँपालिका पनि कांग्रेसको हातबाट एमालेमा गएको छ । यसअघि जितेको कावासोती नगरपालिका एमालेले यथावत राखेको छ । एमालेले जितेका पालिकामा मध्यविन्दु नगरपालिकाको मेयरमा भीमलाल अधिकारी र उपमेयरमा पूर्ण कुमारी चौधरी विजयी भएका छन् । कावासोती नगरपालिकाको मेयरमा विस्नु प्रसाद भुसाल र उपमेयरमा फुल कुमारी थनेत विजयी भएका छन् । देवचुली नगरपालिकाको मेयरमा हरि न्यौपाने र उपमेयरमा पार्वता तिवारी विजयी भएका छन् । उपमेयर तिवारी दोहारिएकी हुन् । एमालेबाट बौदीकाली गाउँपालिकाको अध्यक्षमा प्रकाश ओझा र उपाध्यक्षमा दिल कुमारी सारु विजयी भएका छन् । बुलिङटार गाउँपालिकाको अध्यक्षमा दीपेन्द्र सुनारी मगर र उपाध्यक्षमा दिल माया राना मगर विजयी भएका छन् । विनयीत्रिवेणी गाउँपालिकाको अध्यक्षमा घनश्याम गिरी र उपाध्यक्षमा भगवती बैदवार एमालेबाट विजयी भएका छन् । नेपाली कांग्रेसले जितेका पालिकामा गैंडाकोट नगरपालिकाको मेयरमा मदनभक्त अधिकारी र उपमेयरमा शान्ती कोइराला विजयी भएका छन् । हुप्सेकोटको अध्यक्षमा लक्ष्मी पाण्डे र उपाध्यक्षमा पूर्णसिंह राना विजयी भएका छन् । अध्यक्ष पाण्डे दोहोरिएकी हुन् ।"
"मेयरमा पुन: निर्वाचितपछि मण्डलले भने : गौरव महशुस भएको छ, मटिहानीमा विकासको लहर ल्याउँछु","मटिहानी : महोत्तरीको मटिहानी नगरपालिकाको मेयरमा निवर्तमान मेयर हरिप्रसाद मण्डल फेरि मेयरमा जितेका छन् । मटिहानीको पौराणीक, धार्मिक , ऐतिहासिक एवंम् पूरातात्विक वैभवलाई संरक्षण ,सम्बद्र्धन र विकास गर्न मतदाताले ५ वर्षका लागि अनुमोदित गरेका हुन् । यतिखेर मटिहानीमा जितेका उम्मेदवार विजयी जुलुस मनाइरहेका छन् । पछि परेका उम्मेदवारहरु हार्नुको समीक्षामा जुटेका छन् । लोकतान्त्रिक समाजवादी पार्टी (लोसपा)नेपालका हरि मण्डलले ४ हजार ३ मत ल्याएर विजयी भएको निर्वाचन अधिकृत कुलबहादुर फडेराले बताए। फडेराका अनुसार मटिहानी नगरपालिका मेयर मण्डल एक हजार ३२९ मतान्तरले विजयी भएका हुन्। उनका निकटतम प्रतिद्वन्द्वी जनता समाजवादी पार्टी (जसपा) नेपालका मोहम्मद मुजिबुल रहमानले २ हजार ६७४ मत ल्याए। उपमेयरमा लोसपाकै मंजुदेवी ३ हजार ८६४ मत ल्याएर विजयी भएको निर्वाचन अधिकृतको कार्यालय मटिहानीले जनाएको छ । उनको निकटतम प्रतिद्वन्द्वी जसपा नेपालका जिवछी देवी यादवले २ हजार ७ सय ५१ मत ल्याएकी हुन् । उपमेयरमा १ हजार ११३ मतान्तरले लोसपाकी मंजु विजयी भइन्। गौरव महशुस भइरहेको : मेयर मण्डल 'सर्वप्रथम मलाई मतदान गर्नुहुने सबै मतदाताप्रति आभार व्यक्त गर्दछु । शुभचिन्त, पार्टीका कार्यकर्ता, नेताहरुलाई धन्यवाद दिन्छु । उहाँहरुले मलाई सहयोग गरेर मेरो जित सुनिश्चित बनाइदिनुभयो,' जननिर्वाचित मेयर मण्डल भने, 'मलाई विश्वास थियो कि मैले पहिलो कार्यकालमा नेतृत्व गर्दा विकास गरेको छु । निश्चित रुपमा जनताले दोस्रो पटक पनि मौका दिनुहुन्छ । म यसमा सफल भएँ । काम गर्दा जनताले मुल्यांकन गर्छ भन्ने विश्वास थियो । जुन आज भोट गरेर जनताले प्रत्यक्ष रुपमा देखाएको छ । लगन, परिश्राम, सोच भयो भने जुनसुकै अवस्थालाई पनि चिरेर अगाडि बढ्न सकिने उनी सुनाउँछन् । मैले पनि त्यस्ता तमाम बाधाहरुलाई चिर्दै लक्ष्य प्राप्ति गर्नलाई सफल भएको छु । यो मलाई आफैमा गौरव महशुस भइरहेको छ,' निर्वाचित मेयर मण्डलले भने । यसअघि उनले मटिहानी नगरपालिकाको मेयर पद सम्हालेर चर्चा बटुलेका थिए । मटिहानीको साँढे पाँच वर्षको सिङ्गो युगलाई प्रतिनिधित्व गर्ने आधार र प्रभाव पार्ने शक्तिशाली इतिहास थियो । यी सबै वैभव र सिङ्गो इतिहास थियो । तर, ती सबै गुमनामजस्तै भए । मेयर मण्डल पहिलो पटक जितेर आउँदा गर्भिलो इतिहास, कमजोर वर्तमान र आशाले भरिएको भविष्य मटिहानी रहेको महसुस गर्दै काम थालेका थिए । विगतमा मेयर मण्डलले गरेको सकारात्मक प्रयासलाई मतदाताले रुचाएर फेरि जिताएका हुन्। उनले अबको कार्यकालमा अधुरा रहेका कामकाजलाई पुरा गर्ने योजनामा छन् । 'विशेष गरेर विकासकै कामलाई प्राथमिकतामा राख्छु । हाम्रो पालिका केही सहरी, धेरै ग्रामिण क्षेत्रमा पर्छ । सबै वडामा विकासको मोडेलको रुपमा अगाडि बढाउँछु । मधेश प्रदेशमै नमूना पालिकाको रुपमा विकास गर्न सबैको सहयोग लिएर अहोरात्र खटने छु,' उनी भन्छन् । कृषि क्षेत्रको विकासका लागि काम गर्ने मेयर मण्डल सुनाउँछन् । हरेक सडकलाई प्रदेश र संघीय सरकारको सहयोगमा दुई लेन, चारलेनको पक्की तथा कालोपत्रे सकड बनाउने बताए। मसँग भिजन छ, सोच छ अनि मनमा आँट छ। त्योसँगै आत्मविश्वास पनि छ। म आफ्नो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकासको लहर ल्याउछु,' उनी भन्छन् ।"
"सेयर बजारमा दोहोरो अंकको गिरावट, एक अर्बमा खुम्चियो कारोबार",काठमाडौं : सेयर बजारमा दोहोरो अंकको गिरावट आएको छ। साताको अन्तिम कारोबार दिन नेप्से परिसूचक २३५१ अंकले घटेर २२५०९१ विन्दुमा पुगेको छ। नेप्से ओरालो लागेसँगै कारोबार रकम पनि घटेको छ। यसदिन २१९ कम्पनीको ३७ लाख ९८ हजार २६३ कित्ता सेयर १ अर्ब ३० करोड ९ लाख मूल्य बराबरमा खरिदबिक्री भयो। अघिल्लो कारोबार दिन बुधबार १ अर्ब ३२ करोड बढीको सेयर कारोबार भएको थियो। आज सेन्सेटिभ इण्डेक्स पनि घटेको छ। सेन्सेटिभ इण्डेक्स ३८८ अंकले घटेर ४३७२१ विन्दुमा अडिएको छ। कारोबारमा आएका १३ समूहमध्ये १ को मात्र सूचक बढ्यो। बाँकी समूहको सूचक २४५ प्रतिशतसम्म घटेको छ। फाइनान्स समूहको २४५ र डेभलपमेन्ट बैंकको २०९ प्रतिशतसम्म सूचक ओरालो लाग्यो। १२ समूहको सूचक घट्दा म्युचुअल फण्डको ०७५ प्रतिशतले सेयर मूल्य बढेको हो। दोहोरो अंकले घटेको सेयर बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। कारोबार रकमका आधारमा यसदिन प्रभु बैंकको संस्थापक सेयर अग्रस्थानमा रह्यो। सो बैंकको १२ करोड बढी रुपैयाँको सेयर कारोबार भयो। यसैगरी एनआईसी एशिया लघुवित्तको संस्थापक सेयर ५ करोड बढी मूल्यमा किचबेच भयो।
सिरहाको कर्जन्हा नगरपालिकामा एमाले विजयी,"सिरहा : सिरहाको कर्जन्हा नगरपालिकाको मेयरमा नेकपा एमाले र उपमेयरमा जनता समाजवादी पार्टी (जसपा) विजयी भएको छ। मेयरमा एमालेका भोलाप्रसाद पोखरेल विजयी भएका हुन्। उनले ३ हजर ८३९ मत ल्याएको निर्वाचन अधिकृतको कार्यालयले जनाएको छ। उनका निकटतम प्रतिस्पर्धी जसपाका केशवप्रसाद साहले ३ हजर २२३ मत ल्याएका छन्। निवर्तमान मेयरसमेत रहेका माओवादीका उम्मेदवार गंगा पासवानले २ हजार ४८२ मत पाएर तेस्रो स्थानमै सीमित बने। यस्तै उपमेयरमा जसपाकी लक्ष्मीकुमारी श्रेष्ठ निर्वाचित भएकी छन्। उनले ३ हजार ४८७ मत ल्याउँदा निकटतम प्रतिस्पर्धी एमालेकी निर्मला पासवानले ३ हजार ९५ मत पाएकी छन्। यहाँ वडा १, २, ३, १० गरी ४ वटामा एमाले, ६, ८, ९, ११ मा जसपा, ४ मा माओवादी, ५ मा नेकपा एकीकृत समाजवादी र ७ मा स्वतन्त्र उम्मेदवार वडाध्यक्षमा जितेका छन्।"
कृष्णपुर २ मा माओवादी केन्द्रका साउद वडाध्यक्ष निर्वाचित,कञ्चनपुर : जिल्लाको कृष्णपुर नगरपालिका वडा नम्बर २ मा नेकपा माओवादी केन्द्र विजयी भएको छ। बिहीबार दिउँसो सम्पन्न वडा नम्बर २ को मतगणनामा यसअघि जितेको एमालेलाई पराजित गर्दै माओवादी केन्द्रले जित हासिल गरेको हो। यहाँ माओवादी केन्द्रका युवा नेता अर्जुन साउद वडाध्यक्षमा निर्वाचित भएका छन्। साउदले एमालेका जयनारायण जोशीलाई ३४५ मतान्तर र कांग्रेसका वीरबहादुर चन्दलाई ३५९ मतान्तरले पराजित गरे। साउदले १ हजार ३७५ मत प्राप्त गरे। त्यसैगरी एमालेका जोशीले १ हजार ३० मत प्राप्त गरे। कांग्रेसका चन्दले १ हजार १६ मत प्राप्त गरे। यसैगरी नगरको वडा नम्बर ३ मा माओवादीकै खेम चौधरीको पुरै प्यानल विजय भएको छ। चौधरीले ८४९ मत प्राप्त गरे। निकटम प्रतिद्वन्द्वी कांग्रेस उम्मेदवारले ६२४ मत र एमाले उम्मेदवारले ५१७ मत प्राप्त गरे। वडा नम्बर १ मा भने नेपाली कांग्रेसको प्यानल विजयी भएको छ।
थप १२ जनामा कोरोना संक्रमण पुष्टि,"काठमाडौं : पछिल्लो २४ घन्टामा थप १२ जनामा कोरोना संक्रमण पुष्टि भएको छ। देशभर गरिएको २ हजार ५ सय ८० पीसीआर परीक्षणमा १२ जनामा संक्रमण देखिएको स्वास्थ्य मन्त्रालयले जनाएको छ । कोरोनाका कारण बिहीबार कसैको मृत्यु भएको छैन । त्यस्तै, थप ९ जना कोरोनामुक्त भएका छन्। यो सहित नेपालमा निको हुनेको संख्या ९ लाख ६६ हजार ९ सय ३८ पुगेको छ। हाल नेपालमा १ सय ५० सक्रिय संक्रमित रहेको मन्त्रालयले जनाएको छ।"
सिंहदरबारभित्रको रुखको हाँगाले लागेर एकजनाको मृत्यु,काठमाडौं : सिंहदरबारभित्र रहेको रुखको हाँगा भाँचिदा पाल्पाका विजय कार्कीको मृत्यु भएको छ। रम्भा गाउँपालिका ५ ताहु घर भइ हाल राट्रिय अनुसनधान विभागमा सुचक पदमा कार्यरत २७ वर्षीय कार्कीको गएराती मृत्यु भएको हो। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार बुधबार राती पौने ८ बजे एक्कासी आएको हावाहुरीका कारण सिंहदरवार परिसरमा रहेको रुखको हाँगा भाँच्चिएको थियो। राट्रिय अनुसन्धान परिसरमा रहेको क्यान्टिनमा खाना खाएर सुत्न जाने क्रममा कार्कीलाई रुखको हाँगा भाँच्चिएर टाउकोमा लागेको थियो। एक्कासी टाउकोमा बजारिएको रुखको हाँगाको चोटले उनी गम्भीर घाइते भएका थिए। उनलाई तत्कालै बानेश्वरस्थित सिभिल अस्पताल पुर्याइएको थियो। उपचारको क्रममा राती सवा ११ बजे कार्कीको मृत्यु भएको हो। उनको शवलाई पोष्टमार्टमको लागि शिक्षण अस्पताल महाराजगन्जमा पठाइएको मैनालीले जानकारी दिए।
धनुषाको शहीदनगरको मेयरमा जसपा र उपमेयरमा कांग्रेस निर्वाचित,जनकपुरधाम : धनुषाको शहीदनगर नगरपालिकामा जनता समाजवादी पार्टीका मेयर र नेपाली कांग्रेसका उपमेयर निर्वाचित भएका छन् । मेयरमा जसपाका दिनेश प्रसाद यादब निर्वाचित भएका हुन् । उनले ५ हजार ७४३ मत प्राप्त गरेका हुन् भने उनको निकटतम प्रतिद्वन्दी नेपाली कांग्रेसका सुधिर कुमार गोईत ४ हजार १ सय ५ मत प्राप्त गरेका हुन् । यस्तै उपमेयरमा कांग्रेसकी सुनिता कुमारी सिंह निर्वाचित भएकी छन् । उनले ४ हजार ९३१ मत ल्याइन् भने उनको निकटतम प्रतिद्वन्दी जसपाकी लक्ष्मिनिया कुमारी मण्डल ४ हजार ७९१ मत ल्याइन् ।
नवलपरासीको प्रतापपुरमा कांग्रेसका उमेशचन्द्र यादव विजयी,"परासी : नवलपरासीको प्रतापपुर गाउँपालिकामा नेपाली कांग्रेसका उम्मेदवार विजयी भएका छन् । अध्यक्ष पदका उम्मेदवार उमेशचन्द्र यादवले जनता प्रगतिशिल पार्टी (जप्रपा) का उम्मेदवार करम हुसेन मियाँलाई २२ सयको फराकिलो मतअन्तरले पराजित गर्दै विजयी भएका हुन् । यादवले ६ हजार ८ र मियाँले ३८ सय ८ मत पाएका छन् । उपाध्यक्षमा निर्वाचित मानकुमारी चौधरीले जप्रपाकी उमेदवार अञ्जुकुमारी चौधरीलाई १६ सय ४६ अन्तरले पराजित गर्दै विजयी भएकी हुन् । निर्वाचित अध्यक्ष चौधरीको ५८ सय ५५ र पराजित चौधरीको ४२ सय ९ मत छ । पराजित चौधरी यसअघि कांग्रेसबाट उपाध्यक्षमा निर्वाचित भएकी हुन् । टिकट नपाएपछि चौधरी जप्रपामा गएर चुनाव लडेकी हुन् । यसैबीच, ९ वटा वडा रहेको प्रतापपुर गाउँपालिकामा नेपाली कांग्रेसले ४, राप्रपाले २ र एमाले, माओवादी केन्द्र र जप्रपाले ११ वडाध्यक्ष जितेका छन् । वडा नं १ को अध्यक्षमा नेपाली कांग्रेसका महेन्द्र चौधरी विजयी भएका छन् । वडा नं २ मा राप्रपाका रामनरेश अहिर, वडा नं ३ मा नेपाली कांग्रेसका ऋषिदेव दास र वडा नं ४ मा जप्रपाका जन्त्री प्रसाद बरई वडाध्यक्षमा विजयी भएका छन् । वडा नं ५ मा राप्रपाका रमेश कानु बनिया, वडा नं ६ मा नेपाली कांग्रेसका केशवप्रसाद अधिकारी र वडा नं ७ मा नेपाली कांग्रेसका हरेन्द्र यादव वडाध्यक्षमा विजयी भएका छन् । वडा नं ८ मा माओवादी केन्द्रका सन्तोष राजभर र वडा नं ९ मा एमालेका जयकिशुन चौधरी वडाध्यक्षमा विजयी भएका छन् ।"
भरतपुरमा रेणु दाहाल विजय सुवेदीभन्दा ३ हजार मतले अगाडि,"चितवनः भरतपुर महानगरपालीकाको मेयरमा निकै फराकिलो मतअन्तरले गठबन्धनका उम्मेदवार रेणु दाहालले अग्रता लिएकी छन् । माओवादी केन्द्रकी रेणुले १५ हजार ७४७ मत ल्याउँदा नेकपा एमालेका विजय सुवेदीले १२ हजार ६१९ मत प्राप्त गरेका छन् । सुवेदीलाई कांग्रेसका बागी उम्मेदवार जगन्नाथ पौडेलले पछ्याइरहेका छन् । पौडेलले ६ हजार ५१३ मत ल्याएका छन् । यस्तै, उपमेरतर्फ कांग्रेसका चित्रसेन अधिकारी १८ हजार २४० मतका साथ अग्रता ल्याएका छन् । उनलाई राप्रपाका हिमला गुरुङले पछ्याइरहेकी छिन् ।"
चित्रलेखा यादवका भाइ गाउँपालिकामा पराजित,"सिरहा : नेपाली कांग्रेसकी प्रभावशाली नेतृ चित्रलेखा यादवका भाइ सिरहाको नवराजपुर गाउँपालिका अध्यक्षमा पराजित भएका छन्। यहाँ गाउँपालिका अध्यक्षमा शिवउदगार यादव ९शिवा० र उपाध्यक्षमा पुनमकुमारी यादव जनता समाजवादी पार्टी (जसपा)बाट विजयी भएको छ। अध्यक्षमा जसपाका शिवउदगार यादव शिवा २ हजार बढी मतान्तरले विजयी भएका हुन्। उनले ४ हजार ५५४ मत ल्याएको निर्वाचन अधिकृतको कार्यालयले नवराजपुरले जनाएको छ। निकटतम प्रतिद्वन्द्वी नेपाली कांग्रेसका विश्वमोहन यादवले २ हजार ५२५ मत मात्र ल्याएका छन्। विश्वमोहन ०७४ को स्थानीय तह निर्वाचनमा गाउँपालिका अध्यक्षमा जितेको थियो। पराजित भएका उनी कांग्रेस नेतृ चित्रलेखा यादवका भाइ तथा कांग्रेस प्रतिनिधिसभा क्षेत्र २ को सभापति हुन्। यस्तै, उपाध्यक्षमा जसपाकै पुनमकुमारी यादव ४ हजार ३१८ मत ल्याएर विजयी भएकी छन्। निकटतम प्रतिद्वन्द्वी कांग्रेसकै शोभाकुमारी यादव २ हजार ३८५ मत ल्याएकी छिन्। शोभा ०७४ मा उपाध्यक्ष निर्वाचित भएका थिए। जसपा नवराजपुर गाउँपालिका १, २, ३, ५ र नेपाली कांग्रेस ४ नम्बर वडामा वडाध्यक्षमा निर्वाचित भएको छ।"
धनगढीमा कांग्रेसका नृप ओडभन्दा स्वतन्त्र उम्मेदवार गोपाल हमाल दोब्बर मतले अगाडि,"धनगढी : धनगढी उपमहानगरपालिकामा स्वतन्त्र उम्मेदवार गोपाल हमालले निरन्तर अग्रता कायम राखेका छन्। ३३ हजार ६५२ मत गणना हुँदा हमालले १५ हजार ४२८ मत प्राप्त गरेका छन्। उनका प्रतिद्वन्द्वी कांग्रेसका नृपबहादुर ओड दोब्बर मतले पछाडि छन्। सत्ता गठबन्धन एवं नेपाली कांग्रेसका उम्मेदवार नृपबहादुर ओडले ७५९६ मत ल्याएका छन् भने एमालेका रणबहादुर चन्दले ३५१३ मत ल्याएका छन्। हाल महानगरका ५, ६, १४, १५, १६ वडामा मतगणना भइरहेको छ। ७ वडाको मतगणना भने भइसकेको छ। जसमा ६ कांग्रेस र १ मा एमालेले जित हाँसिल गरेको छ। त्यस्तै उपमेयरतर्फ माओवादी उम्मेदवार शान्ति अधिकारिले ६९८१ मतका साथ अग्रस्थानमा छन्। एमालेकी कन्दकला रानाले ६०९६ मत ल्याएकी छन् भने स्वतन्त्र उम्मेदवार प्रभाकर भण्डारीले ३८४८ मत ल्याएका छन्।"
"देशकै कान्छो २१ वर्षीय जनप्रतिनिधि बने रणवीर : भन्छन्, राष्ट्रिय राजनीतिमा स्थापित हुन्छु","जनकपुरधाम : धनुषा कमला नगरपालिका ९ का रणबीर सिंह मण्डल सानैदेखि फरक सोचका थिए। विद्यालयमा पढ्ने बेलादेखि नै सामाजिक सेवामा लाग्न उनी उत्साहित हुन्थे। उनी पठनपाठनमा पनि मेहनती र लगनशील थिए। धनुषाधामको स्कुलबाट माध्यमिक शिक्षा हासिल गरेका उनले सिभिल इन्जियरिङ्गसम्मको शिक्षा प्राप्त गरेका छन्। झट्ट हेर्दा अपरिक्व उमेरका देखिने उनमा समाजप्रतिको जिम्मेवारी बोध भने एकदमै धेरै छ। २१ वर्षीय रणबीर सिंह मण्डल एकपछि अर्को जिम्मेवारी सम्हाल्दै आज धनुषा जिल्लाको कमला नगरपालिकाको वडा अध्यक्ष बन्न सफल भएका छन्। उनको हँसिलो स्वभाव र नेतृत्वदायी क्षमताका कारण उनी जनताबाट चुनिएका हुन्। उनको एक मात्र सपना दुवरकोट, हथिलेटवा, सुन्दरपुर र नरहा गाउँलाई देशमै अगाडि बढाउनु भएको उनी बताउँछन्। उनको नेतृत्वदायी क्षमताका कारण नै उनी साथीभाइ, छरछिमेक र गाउँबासी जनताका माझ लोकप्रिय छन्। इन्जिनियरिङ्ग अध्ययन गरेका उनी काठमाडौंका युवाजस्तै यहाँका युवा पनि सक्षम बन्न सक्छन् भन्ने सोच राख्दछन्। त्यसका लागि उनले भिजन समेत बनाएका छन् र भिजन भएकाले मिसन बनाएर काम गर्ने उनको ध्येय छ। देशकै कान्छो जनप्रतिनिधि निर्वाचन आयोगको रेकर्ड अनुसार देशभर भएको स्थानीय तह निर्वाचनमा ७७ जिल्लाका ७ सय ५३ स्थानीय तहमा २१ वर्ष पुगेका उनी एक मात्र कान्छो जनप्रतिनिधि हुन्। निर्वाचन कानुन अनुसार २१ वर्षका व्यक्तिले स्थानीय तहमा उम्मेदवार हुन पाउँछ। मण्डल ३५३ मत प्राप्त गरेर वडाअध्यक्षमा देशैभरमा निर्वाचित प्रमुखमध्ये सबैभन्दा कान्छो जनप्रतिनिधि बन्न पुगे। 'राजनीति फोहोरी होइन' उनका उमेर समूहका आम युवाले जस्तै उनी पनि पहिला राजनीति फोहोरी खेल हो भन्थे। तर अब राजनीतिप्रतिको उनको सोच फेरिएको छ। राजनीतिबाट मात्रै समाजको परिवर्तन र समृद्धि सम्भव छ भन्ने निष्कर्षमा पुगेको छन् २१ वर्षिय मण्डल। सिभिल इन्जियरिङ्ग विषयमा डिप्लोमा गरेको मण्डलको काँधमा एकाएक पढाइ भन्दा ठूलो जिम्मेवारी आइपुगेको छ। तर पनि उनले पढाइ, राजनीति र जनताको सेवासँगै अघि बढाउने निर्णय गरेका छन्। राजनीति नगर्ने निधो गरेको मभित्र अहिले राजनीतिले छुट्टै स्थान बनाइसकेको छ। अब सम्पूर्ण जीवन जनताको लागि समर्पित गर्ने भएँ, कुराकानीको क्रममा उनले आफ्नो मनको कुरा खोले। बिहेवारी केही वर्ष पारि वडा अध्यक्षको ५ वर्षे कार्यकाल पूरा गर्दा उनी २६ वर्ष पुग्ने छन्। जब कि आमयुवाले २५२६ वर्षको उमेरसम्म जीवनको लक्ष्य नै किटान गरिसकेका हुँदैनन्। तर, उनले भने त्यसपछिको योजना पनि बनाइसकेका छन्। त्योभन्दा माथि राष्ट्रिय राजनीतिमा स्थापित हुने उनको सोच छ। ५ वर्ष गाउँको सेवा गर्न कस्सिएका यी कान्छा जनप्रतिनिधिले बिवाहबारे ५६ वर्षपछि हेरौंला भन्छन्। बिहेबारीको कुरा अब ५६ वर्षका लागि स्थगित नै भयो। तन, मन र धन दिएर जनताको काम गर्ने हो, मण्डलले भने, विहे गर्ने उमेर पनि के भएको छ र ? आफ्नो कार्यकाल भित्रै नमूना वडा बनाउँछु अनि मात्र विहे गर्छु। भावी योजना म अहिले २१ वर्ष भएँ। सबैभन्दा कम उमेरको जनप्रतिनिधि बन्न सफल भएको छु। मैले सुनेअनुसार देशमा सबैभन्दा कान्छो जनप्रतिनिधि मध्येको सबैभन्दा कान्छो म पो भएछु। राजनीति अब मेरो भाग्य र भविष्य हो, भविष्यमा राजनीतिले कहाँ पुग्ने छु त्यो त भन्न सकिन्न तर गाउँबाट जिल्ला हुँदै राष्ट्रिय राजनीतिमा स्थापित हुन सक्छु भन्ने विश्वास छ, मण्डलले भने। 'मेरो उमेरका अरु साथीहरु जस्तै म पनि राजनितिप्रति निराश थिएँ। तर संयोग यस्तै पर्यो जनता समाजवादी पार्टीले पत्याएन अरुलाई नै टिकट दियो। जनताले पत्याएर मलाई नेपाल जनता पार्टीबाट चुनाव जिताए। अब त राजनीतिको नशा चढिसक्यो, यसैलाई निरन्तरता दिने हो।', उनले भने। उम्मेदवार बन्दै गर्दा धेरै साथीहरु र आफन्तले हारिस भने के गर्ने ? भन्ने प्रश्न तेर्स्याएको सम्झँदै उनी भन्छन्, 'मेरो उमेरको कारण उक्त प्रश्न उब्जिएको थियो। तर मैले त्यतिबेलै भनेको थिएँ, जिते पनि हारे पनि अब राजनीतिमा लागियो, चुनाव नजिते पार्टी र समाजमा काम गर्छु। राजनीतिको मैदान छाडेर भाग्दिनँ।' उनी आफूलाई राजनीतिबाट जनताले नै भाग्न नदिएको बताउँछन्। 'पहिले त राजनीति गरेका मान्छेहरु देख्दा राजनिति गर्दिन भन्थेँ। सामाजिक कामहरु लागियो त्यसपछि राजनीतिबिना केही पनि हुँदैन जस्तो लाग्न थाल्यो। हामी जस्ता युवाले राजनीतिलाई घृणा गर्ने होइन, बरु राजनीतिमा लागेर फोहोरले भरिएको राजनीतिलाई सफा बनाउनुपर्छ। करिअर र गाउँको सम्वृद्धिको चिन्ता अध्यक्ष जित्नुभन्दा पनि चुनौति अब कसरी काम गर्ने भन्ने चुनौति थपिएको उनको विचार छ। 'अब म जुनसुक्कै पार्टीको मान्छे भए पनि जनताको साझा प्रतिनिधि छु। त्यसमा पनि म एक्लो छैन। मेरो साथमा पार्टी छ, बुबा हुनुहुन्छ। जनताको साथ छ। पार्टीले जे निर्देशन दिन्छ, त्यहि अनुसार काम गर्ने हो। कतिपय कुरामा पार्टीको निर्देशन भन्दा जनताको भावना बुझेर काम गर्नुपर्छ।', उनले भने, 'मैले राम्रो काम गर्न सकेँ भने अरु युवालाई प्रेरणा हुनेछ। मैले राम्रो काम गर्नु भनेको आफ्नो राजनीतिक करिअर पनि सोच्ने हो। गाउँको सम्वृद्धि भयो भने, आफू पनि अघि बढ्न सकिन्छ। किनभने मेरो अगाडि त सिंगो जीवन बाँकी नै छ। सानो गल्तीले राजनीति र सामाजिक जीवन धरापमा पर्छ भन्नेमा म सचेत छु।' यस्तो ठिटो उमेरमा राजनीतिमा लागेको र अहिले नै कुनै ठूलो महत्वकांक्षा नराखेको उनी बताउँछन्। आफू राष्ट्रिय स्तरमा पुग्न सक्छु भन्ने लागेको बताउँदै उनले भने, 'यो ५ वर्ष मैले कसरी काम गर्न सक्छु, जनताको मन कत्तिको जीत्न सक्छु ? कुनै पनि लोभलालच नराखी मैले सोचेको स्थानसम्म पुग्न कसरी सक्छु भन्ने मात्र चिन्ता छ।' समस्याको थुप्रो धनुषा जिल्ला समथर भए पनि सदरमुकामबाट मोटरसाइकल चढेर जान करिब २ घण्टा लाग्ने बताउँदै उनले भने, ' साबिकको दुवरकोट, हथलेटवा, सुन्दरपुर नरहा जोडिएर बनेको यो नगरपालिकामा सडक, बिजुली, खानेपानी, शिक्षा र स्वास्थ्यको अवस्था दयनीय छ। गत अषाढ श्रावणमा आएको बाढीका कारण सडकहरु अस्त व्यस्त छन्। सडकहरुलाई मरम्त सम्भार गर्न हामी केही दिनमै लाग्छौं।' उनले खानेपानी, शिक्षा, स्वास्थ्यचौकी भए पनि औषधि र स्वास्थ्यकर्मी नभएको बताउँदै उनले भने, 'न्युनतम सुविधा पनि नभएको अवस्थामा हामीले काम थाल्नुपरेको छ। चुनौति धेरै छन् तर पार लगाउन सकिन्छ भन्ने आत्मविश्वास मैले लिएको छु।'"
हजार बढी मत ल्याएर लोसपाका हरिप्रसाद मण्डल बने मटिहानीको मेयर,महोत्तरी : महोत्तरीको मटिहानी नगरपालिकाको नगरप्रमुखमा हरिप्रसाद मण्डल विजयी भएका छन् । लोकतान्त्रिक समाजवादी पार्टी नेपालकोतर्फबाट उम्मेदवारी दिएका मण्डल दोस्रो पटक मटिहानीको लागि मेयरपदमा निर्वाचित भएका हुन । निर्वाचन अधिकृत कुलवहादुर फेडराका अनुसार मण्डलले ४ हजार ३ मत ल्याएर विजयी हुन् । त्यस्तै उनका निकटम प्रतिद्वन्दी जनता समाजवादी पार्टी नेपालका मोहम्मद मजिवुल रहमानले २ हजार ६७४ मत ल्याएका छन् । मण्डल १ हजार ३ सय २९ मतअन्तरले विजयी भएका हुन । त्यस्तै उपमेयरमा लोकतान्त्रिक समाजवादी पार्टी नेपालकी मंजुदेवी ३ हजार ८ सय ६४ मत ल्याएर विजयी भएका हुन् । उनको निकटतम प्रतिद्वन्दी जसपा नेपालका जिवछी देवी यादवले २ हजार ७ सय ५१ मत ल्याएकी हुन । उपमेयरमा १ हजार ११३ मतान्तरले लोसपाकी मंजु विजयी भएको निर्वाचन अधिकृत फडेराले बताएको छ ।
धनुषाधाममा कांगेसको मेयरउपमेयर निर्वाचित,जनकपुरधाम : धनुषाको धनुषाधाम नगरपालिकामा नेपाली कांग्रेसका उम्मेदवार निर्वाचित भएका छन्। मेयरमा मेयर बालेश्वर मण्डल निर्वाचित भएका हुन्। उनले ४ हजार ७ सय १८ मत ल्याएका छन् भने उनको निकटतम प्रतिद्वन्दी नेकपा एमालेका योग कुमार यादवले ४ हजार १ सय ७९ मत ल्याएका छन्। यस्तै उपमेयरमा कांग्रेसकै विद्यादेवी भुजेल निर्वाचित भएकी छन्। उनले ४ हजार १२५ मत ल्याइन् भने उनको निकटतम प्रतिद्वन्दी एमालेकी शान्तिदेवी सुडिन ३ हजार ६०३ मत ल्याइन्। यसअघि २०७४ सालको स्थानीय निर्वाचनमा समेत नेपाली कांग्रेसबाट बालेश्वर मण्डल विजयी भएका थिए।
मेयरमा पछि परेपछि सिर्जना सिंहले भनिन् : जनता दिएको मतको सम्मान गर्छु,"काठमाडौं : काठमाडौं महानगरपालिकाकी मेयर उम्मेदवार सिर्जना सिंहले आफूले जनताले दिएको मतको सम्मान गर्ने बताएकी छन्। राष्ट्रिय सभागृहमा भइरहेको मतगणनास्थलमा सञ्चारकर्मीसँग कुरा गर्दै सिंहले जति मत आएपनि जनताको मतको सम्मान गर्ने बताएकी हुन्। उनले भनिन्,' जत मत आए पनि जनताको मतको सम्मान गर्छु। परिणामलाई सहजरुपमा लिन्छु।' उनले महानगरमा अझै पनि धेरै मतगणना हुन बाँकी रहेको भन्दै अहिलेसम्मको परिणामलाई सहज रुपमा लिएको बताइन् । उनले केहि वडामा राम्रो परिणाम आउनुपर्ने भएपनि केहि वडामा सोचेजस्तो मत नआएको जिकिर गरिन्। उनले मतगणनापछि समीक्षा हुने र अहिले नै निष्कर्षमा पुग्दा हतार हुने उल्लेख गरिन्। काठमाडौं महानगरमा ६० हजार बढी मत गणना हुँदा स्वतन्त्र उम्मेदवार बालेन्द्र साह निकै अगाडि छन् भने एमालेका केशव स्थापित दोस्रो र सिंह तेस्रो स्थानमा छन्।"
महोत्तरीको गौशालामा माओवादीले खाता खोल्यो,"महोत्तरी : गौशाला नगरपालिका वडा नं ८ का वडा अध्यक्षमा नेकपा माओवादी केन्द्रका उम्मेदवार भोजबहादुर दर्लामी विजयी भएका छन् । ९३८ मत प्राप्त गरी दर्लामी वडा नं ८ को वडा अध्यक्षपदमा निर्वाचित भएका छन् । दर्लामीले आफना प्रतिद्वन्दवी नेपाली कांग्रेसका उम्मेदवार शम्भु श्रेष्ठसँग ९ मतले विजयी भएका हुन् । वडा नं ८ मा नेकपा माओवादीले ९३८ मत प्राप्त गरेका छन् । त्यस्तै, नेपाली कांग्रेसका उम्मेदवार शम्भु श्रेष्ठले ९३० मत ल्याएका थिए । नगरको १२ वटा वडा रहेको गौशाला नगरपालिकाको वडाअध्यक्षमा ४ वटामा जनता समाजवादी पार्टी, ३ वटामा नेपाली कांग्रेस र १ वटामा नेकपा माओवादी पार्टीले विजयी हाँसिल गरेका हुन् ।"
तनहुँको व्यास नगरपालिकामा दीपक जोशीलाई अग्रता,"तनहुँ : स्थानीय तहको निर्वाचन २०७९ अन्तरगत जिल्लाको व्यास नगरपालिकामा अहिले मतगणना भइरहेको छ। जारी मतगणनामा ३ हजार १७५ मत गणना हुँदा एमाले र जोशी समुहका दीपकराज जोशीले अग्रता लिएका छन्। जोशीले ५१० मतान्तरले अग्रता लिएका हुन्। उनले १ हजार ५९२ त ल्याउँदा काँग्रेसका बैकुण्ठ न्यौपानेले १ हजार ८२ मत पाएका छन्। न्यौपाने नगरपालिकाको निवर्तमान प्रमुख हुन्। त्यस्तै, उपप्रमुखमा नेपाली कांग्रेसकी इन्दिरा दरैले १ हजार २६६ पाएकी छन् भने एमाले जोशी गठबन्धनकी बसुन्धरा घर्तीले १ हजार २४६ मत ल्याएकी छन्। १४ वटा वडा रहेको व्यासमा कुल ४७ हजार ५४२ मतादाता छन्। त्यहाँ जम्मा ३० हजार १७४ मत मात्र खसेको छ। वडा नं ३ मा नेपाली कांग्रेसको प्यानल नै विजयी भएको छ। वडाध्यक्षमा अनुप राना विजयी भएका छन्। रानाले ६५७ मत प्राप्त गर्दा उनका निकटतम प्रत्याशी एमालेका बलराम श्रेष्ठले २५२ मत पाएका थिए।"
संसदमा उपस्थित हुन अर्थमन्त्रीलाई सभामुखको निर्देशन,काठमाडौं : संसदमा विनीयोजन विधेयकका सिद्धान्त र प्राथमिकतामाथि छलफल भइरहेको छ । छलफलमा अर्थमन्त्री जनार्दन शर्मा उपस्थित छैनन् । नेकपा एमालेले अर्थमन्त्रीको अनुपस्थितीमाथि प्रश्न उठाएको छ । नेकपा एमालेका प्रमुख सचेतक विशाल भट्टराईले अर्थमन्त्री सदनमा उपस्थिति नभएको भन्दै अन्यत्र कहिँ बसेर टिपोट गरेर बस्नु भएको त छैन भन्दै प्रश्न गरे । लगत्तै सभामुख अग्नी सापकोटाले सम्बन्धित मन्त्रालयका मन्त्रीहरु संसदमा उपस्थित हुन निर्देशन दिए । सांसद मिनेन्द्र रिजालले बजेटबारे छलफल हुँदा अर्थमन्त्री उपस्थित हुनुपर्ने बताए ।
सर्लाहीको गोडैता नगरपालिकाको मेयरमा देवेन्द्रकुमार यादव निर्वाचित,मलङ्वा : सर्लाहीको गोडैता नगरपालिकाको नगरप्रमुखमा लोकतान्त्रिक समाजवादी पार्टी नेपालका उम्मेदवार देवेन्द्र कुमार यादव निर्वाचित भएका छन् । नेपाली काङ्ग्रेसका उम्मेदवार उपेन्द्र प्रसाद कुशवाहालाई ५ सय ४४ मतले पछि पार्दै यादव निर्वाचित भएका हुन् । यादवले ५ हजार २ सय ९४ मत ल्याएका छन् भने कुशवाहाले ४ हजार ७ सय ५० मत ल्याएका छन् । उपप्रमुखमा लोसपाकै अन्जना कुशवाहा ५ हजार ३ सय १ मत ल्याएर विजयी बनेकी छन् । उनका निकटतम प्रतिद्वन्दी रामसखी देवीले ४ हजार ४ सय ९३ मत ल्याइन्। उपेन्द्र प्रसाद कुशवाहा प्रदेशसभा सदस्यबाट राजीनाम दिएर नगरप्रमुखमा चुनाव लडेका थिए ।
"पोखरा मेयरमा धनराज आचार्यको अग्रता कायमै, उमपेयरमा कांग्रेसकी कोपिला रानाभाट ९ मतले पछाडि",पोखरा : पोखरा महानगरपालिकामा सत्ता गठबन्धनका उम्मेदवार धनराज आचार्यले अग्रता कायमै लिएका छन्। मुख्य निर्वाचन अधिकृतको कार्यालयको पछिल्लो अद्यावधिक विवरणअनुसार सत्तागठबन्धनबाट उम्मेदवारी दिएका एकीकृत समाजवादीका धनराज आचार्यले २१ हजार ८८० मत प्राप्त गरेका छन्। ५२ हजार ८१७ मत गणना हुँदा आचार्यले २१ हजार ८८० मत प्राप्त गरेको मुख्य निर्वाचन अधिकृतको कार्यालयले जनाएको छ। उनका प्रतिद्वन्द्वी नेकपा एमालेका कृष्ण थापा दोस्रो स्थानमा छ। थापाले १९ हजार ३८८ मत प्राप्त गरेका छन्। उपमेयरतर्फ भने एमालेकी मञ्जुदेवी गुरुङ अगाडि छन्। उनले २२ हजार १३१ मत प्राप्त गरेकी छन्। गठबन्धनबाट नेपाली कांग्रेसकी उम्मेदवार कोपिला रानाभाटले २२ हजार १२२ मत प्राप्त गरेकी छन्।
एमाले सिरहाका अध्यक्ष गाउँपालिका अध्यक्षमा पराजित,"सिरहा : नेकपा एमालेका सिरहा जिल्ला अध्यक्ष चन्देश्वर मण्डल गाउँपालिका अध्यक्षमा पराजित भएका छन् । उनको गाउँपालिकामा जनता समाजवादी पार्टीका अशोक कुमार यादव विजयी भएको हुन्। विजयी भएका जसपाका अशोक यादव ३२३३ मत प्राप्त गरेका छन् । उनका निकटतम प्रतिद्वन्द्वी एमाले जिल्ला अध्यक्ष मण्डलले २८१० मत प्राप्त गरे। यसैगरी, माओवादी केन्द्रका ठकुर महतो २२२० मत ल्याएका छन् । उनी ०७४ मा गाउँपालिका अध्यक्ष निर्वाचित भएका थिए । नेपाली कांग्रेसका उम्मेदवार धर्मदेव कामती १९५१ मत प्राप्त गरेका छन् । यसैगरी, उपाध्यक्षमा जसपाका शोभाकुमारी साह विजयी भएका छन्। उनले ३१५९ मत प्राप्त गरेका छन् । उनका निकटतम प्रतिद्वन्द्वी एमालेकी रामपुकारीदेवी कोइरीनले २९५७ मत पाएन। माओवादी केन्द्रकी सियावती मुखिया २२३९ मत पाइन्। उनी ०७४ मा १ मतले गाउँपालिका उपाध्यक्षमा निर्वाचित भएका थिए । कांग्रेसकी नयनकुमारी यादव १९३३ मत प्राप्त गरे वडा १ माओवादी केन्द्रका गफार मियाँ, वडा २ मा एमालेका दिपेन्द्रकुमार यादव, वडा ३ मा जसपाका महेश कुमार यादव, वडा ४ मा एमालेका शिवशंकर यादव र वडा ५ मा जसपाका मनिकलाल यादव विजयी भए।"
सिरहा नगरपालिकाको मेयर र उपमेयरमा एमाले विजयी,"सिरहा : सिरहा नगरपालिकाको मेयर र उपमेयरमा नेकपा एमाले विजयी भएको छ । एमालेका जिल्ला उपाध्यक्षसमेत रहेका डानवीनकुमार यादव मेयर र बबिताकुमारी साह उपमेयरमा निर्वाचित भएका हुन् । मुख्य निर्वाचन अधिकृतको कार्यालय सिरहाले सार्वजनिक गरेको मत परिणामअनुसार मेयर डायादव दुई हजार दुई सय २३ मत अन्तरले विजयी भएका हुन् । उनले ११ हजार एक सय ४३ मत प्राप्त गरेका छन् । निकटतम् प्रतिद्वन्द्वी नेपाली कांग्रेसका मधेस प्रदेश महामन्त्री उपेन्द्रकुमार यादवले आठ हजार सात सय २० मत पाएका छन् । जनता समाजवादी पार्टीका नगर अध्यक्ष एवं निवर्तमान मेयर अशेश्वरप्रसाद यादवले सात हजार सात सय ३४ र नेकपा एकीकृत समाजवादी पार्टीका रिताकुमारी यादवले पाँच हजार नौ सय तीन मत प्राप्त गरेका छन् । रिता यादव मधेस प्रदेशका मन्त्री प्रमोद यादवको पत्नी हुन् । सुरु मन्त्री यादव आफै राजनीमा दिएर मेयरमा चुनाव लड्न आएको थियो । उनी पछि हटेर पत्नीलाई मेयरमा उठाएको थियो । मेयरमा निर्वाचित डा यादव स्थानीय तह निर्वाचन २०७४ मा जसपा नेपालका अशेश्वरप्रसाद यादवसँग एक सय ७१ मत अन्तरले पराजित भएका थिए । यस्तै उपमेयरमा निर्वाचित साहले १० हजार एक सय २६ मत प्राप्त गरेका छन् । उनी एक हजार पाँच सय ३७ मतअन्तरले विजयी भएकी छिन् । निकटतम् प्रतिद्वन्द्वी नेपाली कांग्रेसकी सरिताकुमारी यादवले आठ हजार पाँच ८९, जनता समाजवादी पार्टी नेपालकी शशि ऋषि मित्रा माझी मुसहरले सात हजार आठ सय ५५ र नेकपा एकीकृत समाजवादी पार्टीकी रवीन्द्रकुमार साहले ६ हजार सात सय ४२ मत प्राप्त गरेका छन् । मेयरमा निर्वाचित डा यादव ०७० मा दोस्रो संविधानसभा निर्वाचनमा मधेसी जनअधिकार फोरम लोकतान्त्रिकबाट सिराहा क्षेत्र नम्बर ३ बाट संविधानसभा निर्वाचनमा उम्मेदवारी दिएर पराजित भएका थिए । ०७४ सालमा भएको स्थानीय तह निर्वाचनमा सिरहा नगरपालिकाको मेयरमा एक सय ७१ मत अन्तरले पराजित भए पनि एमालेकी डा। नमिता यादव उपमेयरमा निर्वाचित भएकी थिइन् । यो नगरपालिकामा २२ वटा वडा मध्ये ३, ८, १०, १२, १३, १४, १६ गरी ७ वटामा एमाले, १, ९, १५, ११ गरी ४ वटामा जसपा, २, १७, १८, २० गरी ४ वटामा कांग्रेस, ४, ५, ६, ७, २२ गरी ५ वटामा एकिकृत समाजवादी, वडा १९ मा माओवादी केन्द्र र वडा २१ मा स्वतन्त्र उम्मेदवार वडाअध्यक्षमा विजयी भएका छन् ।"
पश्चिमी सेती आयोजना भारतलाई दिने प्रधानमन्त्रीको अभिव्यक्ति कूतर्क : भीम रावल,"काठमाडौं : सांसद भीमबहादुर रावलले नेपालका महत्वपूर्ण रणनीतिक नदीनाला विदेशीको हातमा सुम्पिने कुरा मान्य नहुने बताएका छन् । बिहीबार संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै नेता रावलले पश्चिम सेती जलविद्युत आयोजना भारतलाई दिने भन्ने प्रधानमन्त्री देउवाको भनाइ कूतर्क भएको बताए। 'नेपालको सार्वभौमसत्तामा आधारित आत्मनिर्णयको अधिकारको धज्जी उडाउँदै हालै प्रधानमन्त्री शेरबहादुर देउवाले डडेलधुरा जिल्लाको चुनावी सभामा भारत सरकारले चीनको लगानीमा उत्पादित जलविद्युत नकिन्ने र नेपालले बनाउन नसक्ने भएकाले पश्चिम सेती जलविद्युत आयोजना भारतलाई सुम्पिनुपर्ने कूतर्क सार्वजनिक रुपमा गर्नु भएको छ ,' उनले भने,' त्यसोभए नेपालको उर्जा उत्पादन नेपालले स्वतन्त्र राष्ट्रका रुपमा गर्न नसक्ने भयो त ?' उनले पश्चिम सेतीका साथै सरकारले अरुण चौथो जलविद्युत योजना निर्माण गर्न भारतसँग सेयर बिक्री गर्ने निर्णय राष्ट्रिय हितविपरितको कार्य रहेको बताए। नेता रावलले भने,' एकातर्फ देशले भारतीय उर्जा प्रति युनिट ३२ रुपैयाँ खर्च गरी किन्ने, वार्षिक ८०० मेगावाटसम्म भारतीय विद्युत उर्जा आयात गर्ने, अर्कोतर्फ देशमा विद्युत बढी भएको हल्ला फिजाएर नेपालको रणनीतिक महत्वका नदीनाला विदेशीको हातमा सुम्पिने नीतिमा परिवर्तन गर्ने कुरा प्रस्तुत नीति तथा कार्यक्रममा कहि कतै पनि भेटिएन ।' रावलले अर्थतन्त्रमा गम्भीर समस्या आउँदा पनि सरकार संवेदनशिल नभएको बताए । उनले भने, 'विदेशी मुद्राको सञ्चिती घट्दो छ । नेपाली व्यक्तिको प्रतिव्यक्ति ऋण ६० हजार रुपैयाँ छ । तर, सरकारसँग अर्थतन्त्रलाई सुरक्षित गर्ने कुनै योजना छैन । ' सिमित व्यक्तिको हातमा नेपालको वित्तिय प्रणाली गइरहेको बताए । उनले जनशक्तिको स्वदेशमै परिचालन गर्न के सरकार तयार छ ? भन्दै प्रश्न गरे । उनले भने, स्वदेशी लगानीलाई प्राथमिकता दिने बजेट आउन आवश्यक छ । कृषि उत्पादन र कृषि उत्पादकत्व बढाउने नीति पनि प्राथमिकतामा परेन । ' शिक्षामा वर्गीय विभाजन रोक्न सरकारले ध्यान नदिएको उनले आरोप लगाए।"
सप्तरीको शम्भुनाथमा एकीकृत समाजवादीको जीत,"राजविराज : गत निर्वाचनमा झिनो मतअन्तरले पराजित भएका जितेन्द्रप्रसाद गुप्ता कलवार शम्भुनाथ नगरपालिकामा नगर प्रमुखमा निर्वाचित भएका छन्। नेकपा एकीकृत समाजवादीतर्फबाट कलवारले ५ हजार ३९२ मत प्राप्त गरी नगर प्रमुखमा निर्वाचित भएको निर्वाचन अधिकृतको कार्यालय शम्भुनाथले जनाएको छ। निकटतम प्रतिद्वन्द्वी रहेका कांग्रेसका दिपेन्द्रकुमार चौधरीले ४ हजार १४३ मत ल्याएका छन्। यसअघि २०७४ को निर्वाचनमा नेकपा (एमाले)बाट चुनाव लडेका कलवार ४४ मत अन्तरले पराजित भएका थिए। गत स्थानीय तहको निर्वाचनमा कांग्रेसका योगेन्द्र चौधरीले २ हजार ७७८ मत ल्याई गुप्तालाई पराजित गरेका थिए। योगेन्द्र चौधरी अस्वस्थ्य रहने गरेपछि कांग्रेसले दिपेन्द्रलाई उम्मेदवार बनाएको हो। एकीकृत समाजवादीकी अनिताकुमारी चौधरीले उपप्रमुखमा ४ हजार ९९८ मत ल्याएर विजयी भएकी छन्। निकट्तम प्रतिद्वन्द्वी कांग्रेसकी जलपनाकुमार सरदारले ४ हजार २७१ मत ल्याइन्। कांग्रेसले उपप्रमुखमा जल्पनालाई उम्मेदवार बनाए पछि गत निर्वाचनमा कांग्रेसबाट निर्वाचित उपप्रमुख कविताकुमारी सरदार लोसपाबाट उम्मेदवार बनेकी थिइन्। कविता १ हजार १८८ मत ल्याएर छैठो स्थानमा रहिन्। वडा अध्यक्षमा एकीकृत समाजवादी र कांग्रेसले ५५, जसपा र लोसपाले ११ वडा अध्यक्षमा जीत हासिल गरेको छ। एकीकृत समाजवादीबाट वडा नम्बर ४ मा विजयकुमार साह, ८ मा इन्द्रकान्त चौधरी, ९ मा प्रभु मलाहा, ११ मा राजकुमार साह र १२ मा संजयकुमार साह वडा अध्यक्षमा निर्वाचित भएका छन्। यस्तै कांग्रेसबाट वडा नम्बर १ मा जिवछ साह, २ मा दुर्गानन्द भगत, ३ मा नविनकुमार चौधरी, ५ मा जामुनप्रसाद चौधरी र ६ मा सचेन्द्र प्रसाद चौधरी वडा अध्यक्ष निर्वाचित भएका छन्। वडा नम्बर ७ मा जसपाका गोपालप्रसाद चौधरी र वडा १० मा लोसपाका धर्मेन्द्र भनिने रामाकान्त मण्डल विजयी भएका छन्। सप्तरीमा हालसम्म घोषित परिणाम अनुसार सप्तरीमा कांग्रेसले ३, एमालेले २, लोसपा, जनमत र नेकपा (एकीकृत समाजवादी)ले ११ स्थानीय तहमा जीत हासिल गरेको छ।"
बहुदरमाइ नगरपालिकाको मेयरमा जसपा र उपमेयरमा एमाले विजयी,"वीरगन्ज : पर्साको बहुदरमाइ नगरपालिकाको मेयरमा जनता समाजवादी पार्टी (जसपा) विजयी भएको छ। बिहीबार दिउँसो सम्पन्न मत गणनाको अन्तिम परिणामअनुसार मेयरमा सिंगासन साह तेली ६ हजार ४ मतका साथ निर्वाचित भएका हुन्। तेली, निकटतम प्रतिद्वन्द्वी एमालेका उम्मेदवार शिव पटेललाई ३४६ मतले पराजित गर्दै मेयरमा विजयी भएका हुन्। पटेलले ५ हजार ६५८ मत पाएका हुन्। निवर्तमान मेयर एवं कांग्रेसका उम्मेदवार नितेन्द्र साह भने तेस्रो स्थानमा रहे। उनले ५ हजार ५१६ मतमात्रै पाए। मेयरमा निर्वाचित तेली, २०७४ सालको निर्वाचनमा भने स्वतन्त्र लडेर २ हजार ६३ मतका साथ चौथो स्थानमा सीमित भएका थिए। उपमेयरमा भने एमालेकी उम्मेदवार सुष्मा कुमारी कुशवाहा विजयी भएकी छन्। कुशवाहा ६ हजार ४४० मतका साथ उपमेयरमा निर्वाचित भएकी हुन्। उनकी निकटतम प्रतिस्पर्धी कांग्रेसकी सोनामति देवी यादवले ५ हजार ५२५ मत पाएकी छन्।"
"यसकारण बढाउनुपर्छ, सुर्तीजन्य पदार्थमा कर","सुर्तीजन्य पदार्थमा कर बढाउनुपर्ने विषयवस्तुले कसैकसैको रक्तचाप वृद्धि हुन सक्छ। तर, सुर्र्तीजन्य पदार्थले व्यक्तिसँगै राष्ट्रलाई क्षति पुर्याइरहेको तर्फ कसैले नजरअन्दाज गर्नु हुँदैन। केही दिनपहिले अन्नपूर्ण राष्ट्रिय दैनिकमार्फत मानव स्वास्थ्यका लागि हानिकारक सुर्तीजन्य वस्तुहरूमा अप्रत्यक्ष कर बढाउनुपर्ने विषय उठाएको थिएँ। समाजका धेरै मानिसलाई खुसी पार्न सक्ने आफ्नो विचार प्रकट गरेको थिए। त्यस सम्बन्धमा धेरै सकारात्मक र थोरै नकारात्मक टिप्पणीहरू शुभचिन्तकहरूबाट प्राप्त भएको थियो। मित्रहरूका तिनै टिप्पणीहरूले यी हरफहरू कोर्न थप ऊर्जा प्रदान गरेको हो। सुर्तीजन्य पदार्थमा अप्रत्यक्ष कर बढाएर महँगो बनाउनु पर्ने आवश्यकता छ। न्यून आयआर्जन गर्ने सर्वसाधारणको पहुँचभन्दा अथवा खरिद क्षमताभन्दा बाहिर पुर्याउनुपर्ने महत्त्वपूर्ण कारणहरू छन्। ती कारणहरूलाई यस लेखमा समेटिएको छ। सुर्तीजन्य पदार्थहरूको दीर्घकालसम्म सेवन गर्नेहरू क्यान्सरलगायतका घातक रोग लाग्ने विभिन्न अध्ययनहरूले पुष्टि गरेका छन्। व्यवहारमा पनि देखिएका छन्। चुरोट सेवन गर्नेलाई फोक्सो, श्वासनलीको क्यान्सर र खैनी, सुर्ती, जर्दा, गुट्काजस्ता वस्तुको सेवन गर्नेलाई मुख, घाँटी, आन्द्रालगायत शरीरका विभिन्न अंगहरूमा क्यान्सर हुने गरेको पुष्टि भइसकेको छ। चुरोट उत्पादकहरूले चुरोटको बट्टामा तथा खैनी, सुर्तीजस्ता वस्तुको पाउँचमा स्वास्थ्यका लागि हानिकारक छ भन्ने सन्देश र मनै तर्सिने प्रकृतिका तस्बिर राखेका हुन्छन्। यो नै प्रमाणित तथ्य हो। तर, ती वस्तुको सेवन गर्नु हुँदैन। यी हानिकारक वस्तुहरूमा अप्रत्यक्ष कर बढाएर महँगो पार्नु पर्छ। सामान्य आय भएका जनताले खरिद गर्न हिच्किचाउन पर्ने बनाउनु पर्छ। नेपालमा सुर्तीजन्य पदार्थको उपभोगबाट सिर्जित हुने क्यान्सर र नसर्ने रोगहरूको कारण बर्सेनि ३७ हजार ५ सयभन्दा बढी मानिसको जीवन लीला समाप्त हुने गरेको तथ्यांक छ। असामयिक जीवन समाप्तिको यो दरमा कमी ल्याउनु जरुरी छ। हानि गर्ने वस्तुहरूको उपभोगलाई निरुत्साहित पार्न ती उत्पादनहरूलाई महँगो बनाउनु पर्छ। स्वास्थ्यका लागि हानिकारक र महँगा वस्तुहरू कम खरिद एवं खपत हुन्छन् भन्ने विश्वव्यापी मान्यता अनुरूपको पूर्वानुमान हो। त्यस्ता वस्तुहरूमा कर बढाएर महँगो पार्ने विश्वव्यापी स्वीकृत उपाय पनि हो। अर्थशास्त्रका पिता मानिने एडम स्मिथले सुर्तीजन्य पदार्थलाई मानव जीवनमा कुनै आवश्यकताको वस्तुका रूपमा लिएका छन्। हित नगर्ने भएकोले सुर्र्तीजन्य पदार्थमा कर लगाउनु उपयुक्त छ भनेका छन्। वास्तवमै मानवीय जीवनयापनका लागि सुर्तीलगायत यसबाट बनेका उत्पादनको कुनै औषधीय वा पौष्टिक महत्त्व छैन। काँचो वा सुकेको सुर्ती कुनै पनि जीवजन्तुले नखाने र मानिसको जीवन निर्वाहको लागि आवश्यक नपर्ने ती पदार्थमा सरकारले अप्रत्यक्ष कर बढाउन हच्किनु पर्ने देखिँदैन। नेपाल विश्व स्वास्थ्य संगठन (डब्लूएचओ)को सदस्य राष्ट्र हो। डब्लूएचओले सुर्तीजन्य वस्तुको खुद्रा मूल्यमा ७० देखि ७५ प्रतिशतसम्मको अंश कर हुने गरी दरहरू कायम गर्न सिफारिस गरेको छ। डब्लूएचओका अनुसार, राजस्वको आवश्यकता र जनताको स्वास्थ्यप्रतिको जिम्मेवारीबोध गरेर करका दरहरू तोक्ने सम्बन्धमा सदस्य राष्ट्रहरू सार्वभौम छन्। डब्लूएचओको यो सिफारिस हुँदाहुँदै पनि नेपालमा यस्ता वस्तुहरूको खुद्रा मूल्यमा अप्रत्यक्षकरको अंश ४० प्रतिशत पनि पुगेको छैन। त्यसैले कर बढाउने प्रशस्त सम्भावना रहेको छ। नेपालका छिमेकी र दक्षिण एसियाली क्षेत्रका देशहरूमा चुरोट र सुर्तीजन्य वस्तुहरूमा लाग्ने अप्रत्यक्ष कर नेपालको भन्दा धेरै छ। यस क्षेत्रका मुलुकहरूमा श्रीलंकामा ७७ २ प्रतिशत, बंगलादेशमा ७३ प्रतिशत, पाकिस्तानमा ६०७८ प्रतिशत, भारतमा ५७६० प्रतिशत अप्रत्यक्ष कर रहेको छ। यसै गरी नेपालको उत्तरी छिमेकी मित्रराष्ट्र चीनमा पनि ५५ प्रतिशतभन्दा बढी कर रहेका छ। तर, नेपालमा भने ४० प्रतिशत पनि पुगेको छैन। त्यसैले यी वस्तुहरू सस्ता र सर्वसाधारण नेपालीको खरिद सामथ्र्यभित्र रहेका देखिन्छन्। स्वास्थ्य क्षेत्र सम्बद्ध अर्थशास्त्रीहरूका अनुसार नेपालमा सुर्तीजन्य वस्तुको उपभोगको कारण सिर्जित स्वास्थ्य समस्याका कारण मुलुकको कुल गार्हस्थ उत्पादनको करिब १०४ प्रतिशत आर्थिक नोक्सानी हुने गरेको छ। सुर्तीजन्य वस्तुको उपभोग नगरेमा यो आर्थिक नोक्सानी बचतमा परिणत हुन्छ। मुलुकको पूर्वाधार विकासमा अथवा उत्पादनमूलक कार्यमा प्रयोग गर्न सकिनेछ। सुर्तीजन्य वस्तुमा कर बढाउनुलाई गरिबोन्मुख नीति मानिन्छ। साथै, समाजमा सम्पन्न र विपन्न वर्गबीचको विभेद निराकरण र गरिबी निवारण उन्मुख नीति पनि हो। किनकि विपन्न वर्ग, सुर्तीजन्य पदार्थका सस्ता र तुलनात्मक रूपले बढी हानिकारक एवं गुणस्तरहीन उत्पादनहरूको उपभोग गर्ने कारण स्वास्थ्य जोखिम बढी हुने हुन्छ। महँगो उपचार खर्चले गर्दा झन्झन् गरिबीमा परिणत हुन्छन्। ती पदार्थहरूमा लाग्ने अप्रत्यक्ष कर बढाएर मूल्य बढ्न जाँदा विपन्न वर्गले उपभोग त्याग्ने वा कम गरेर सुस्वास्थ्यको लाभ लिन सक्छन्। त्यसैले यो नीतिलाई गरिबोन्मुख नीति मानिएको छ। डब्लूएचओको सिफारिसअनुसार नेपालमा सुर्र्तीजन्य वस्तुहरूको खुद्रा मूल्यमा अप्रत्यक्ष करको अंश ४० प्रतिशत पनि पुगेको छैन। त्यसैले कर बढाउने प्रशस्त सम्भावना छ। नेपालमा सुर्ती र सुर्तीजन्य उत्पादनमा परिमाणात्मक दरमा अन्तःशुल्क लगाउने प्रचलन रहेको छ। परिमाणमा आधारित राजस्वका दरमा बर्सेनि परिमार्जन गर्नु पर्छ। यदि परिमार्जन नगरिएमा अर्थतन्त्रमा हुने नियमित मूल्यवृद्धि तथा मुद्रास्फीतिको कारण राजस्वको दर घट्ने अवस्थाको सिर्जना हुन्छ। साथै आर्थिक वृद्धिबाट प्रतिव्यक्ति आयमा तथा उपभोक्ताको क्रयशक्तिमा हुने बढोत्तरीले ती वस्तुहरू झन् सस्तोमा परिणत हुन्छन्। तसर्थः त्यस्ता पदार्थहरूमा बर्सेनि अन्तःशुल्कका दरहरूमा नियमित बृद्धि गर्नै पर्छ। यस्तो बृद्धि ती वस्तुका उपभोक्ताले महसुस गर्ने गरी होस् भन्ने चाहना हामी अभियन्ताहरूको हो। मुलुकका विकास देख्न चाहने सहयोगी दाता निकायहरूमा विश्व स्वास्थ्य संगठन, विश्व बैंक र अन्तर्राष्ट्रिय मुद्रा कोषजस्ता वित्तीय संस्थाहरू पर्छन्। साथै, विभिन्न क्षेत्रमा अध्ययन र अनुसन्धान गर्ने सोच केन्द्रहरू पनि हुन्। यी संस्थाहरूले गरेका अध्ययन र अनुसन्धानपश्चात् सुर्तीजन्य पदार्थमा सरकारहरूले कर वृद्धि गर्नु उपयुक्त हुने सुझाव दिएको प्रतिवेदनहरूबाट देखिन्छ। नेपालकै अवस्थाको अध्ययन गरेको नभए तापनि विभिन्न मुलुकमा गरेका अध्ययनबाट दिइएका सुझावहरूको अनुसरण गर्नु मुलुकको लागि पनि लाभदायक हुने देखिन्छ। विश्वमा विकसित मुलुकहरूमा यस्ता वस्तुहरूमा लगाएको करको दर नेपालको भन्दा धेरै बढी रहेको देखिन्छ। आर्थिक रूपले सम्पन्न देशहरूले अन्य वस्तु तथा सेवामा करको दर कम राखेर जनतालाई सहुलियत दिएका छन्। तर सुर्तीजन्य वस्तुले प्रत्यक्ष वा अप्रत्यक्ष रूपमा देशका सबै वर्गका मानव स्वास्थ्यमा र देशकै अर्थतन्त्रमा नकारात्मक असर पारेको हुँदा पार्ने बुझेर नै बढी कर लगाएको पाइन्छ। भन्सार विभागबाट प्रकाशित चालू आर्थिक वर्षको पहिलो नौ महिनाको वैदेशिक व्यापारको तथ्यांकले सुर्ती र सुर्तीजन्य उत्पादनको व्यापार घाटा गत आर्थिक वर्षको सोही अवधिको तुलनामा २०९२ प्रतिशतले बढेको देखिन्छ। उक्त अवधिको आयात १८५३ प्रतिशतले वृद्धि भएको छ। तर निर्यात ४७२२ प्रतिशतले घटेको देखिँदा यस्ता वस्तुहरूको खपत कम गराउने उद्देश्यका साथ कर बढाएर महँगो पारेमा आयात कम हुन्छ। व्यापार घाटालाई कम गराउन मद्दत पुग्ने देखिन्छ। चालू आर्थिक वर्षको प्रथम नौ महिनाको नेपालको पैठारी तथ्यांक हेर्दा २ अर्ब ४२ करोड रुपैयाँभन्दा बढी मूल्यको सुर्ती र सुर्तीजन्य वस्तु विदेशबाट आयात गरिएको देखिन्छ। निर्यात बर्सेनि घट्दै गएर ३ करोड ७८ लाखमा सीमित हुन पुगेको देखिन्छ। यी वस्तुहरूको पैठारीमा जे जति दुर्लभ विदेशी विनिमय खर्च गरिएको छ। त्यसबाट जनस्वास्थ्य र मुलुकको अर्थतन्त्रमै नकारात्मक प्रभाव परेको देखिन्छ। ती वस्तुहरूमा कर वृद्धि गरी खपत कम हुँदा आयात स्वतः कम हुन गई व्यापार सन्तुलन सकारात्मक दिशामा मोडिन्छ। विदेशी विनिमयको सञ्चितिमा ह्रास पनि नहुने अवस्थाको सिर्जना हुने देखिन्छ। कर प्रणाली पुनरावलोकन आयोग, २०७२ अनुसार सुर्तीजन्य पदार्थका मूल्यमा दुई तिहाइ करको अंश हुनुपर्छ भन्दै त्यस्ता पदार्थमा अप्रत्यक्ष कर बढाउनु पर्छ भनेर सिफारिस गरेको छ। मानिसले अकालमा जीवन नगुमाओस् बाँच्न पाउने अधिकार सुरक्षित होस् भन्ने यस लेखको असल अभिप्राय हो। सुर्ती तथा सुर्तीजन्य उत्पादनमा अप्रत्यक्ष कर बढाउन सरकारलाई अनुरोध गरेका गरेको हुँ। यी वस्तुका उत्पादक तथा व्यवसायीलाई लाग्ने प्रत्यक्ष कर बढाउन वकालत गरिएको होइन। सुरुमा यसका उत्पादक तथा पैठारीकर्ताले अप्रत्यक्ष कर तिरे पनि यसको अन्तिम भार उपभोक्तामा सर्दछ। त्यसैले यस्ता वस्तुका उत्पादक, पैठारीकर्ता तथा व्यवसायीले यो कर वृद्धिको विरोध गर्नु तर्क संगत छैन। जनउत्तरदायी सरकारले जनताको स्वास्थ्य र देशको बृहत्तर आर्थिक स्वास्थ्यमा ध्यान दिनु पर्छ। नकारात्मक प्रभाव पार्ने सुर्तीलगायत सुर्तीजन्य उत्पादनहरूका प्रचलित अप्रत्यक्ष करका दरमा वृद्धि गर्नु पर्छ। सुर्र्तीजन्य वस्तुहरू महँगो बनाएर सरकारलाई आवश्यक स्रोत परिचलन गर्ने र बहुजन हिताय कार्य गर्नेछ भन्नेमा आशावादी बन्न सकिन्छ।"
पूर्वपश्चिम राजमार्गमा रेल,"तत्कालीन राजा महेन्द्र शाहले पूर्वपश्चिम राजमार्ग बनाए। त्यसले नेपाललाई पूर्वपश्चिम जोड्यो। तर, त्यो बाटो उनकै नाममा किन राख्नु पर्यो ? पूर्वपश्चिम राजमार्ग मात्र भन्दा हुन्छ। किनभने यो देशको शासन सत्तामा तेस्रो शासक अर्थात् राजा ज्ञानेन्द्रले पनि जनताको नासो नेपाली जनतालाई नै सुम्पिएको अवस्था छ। जनता भनेको सबै नेपाली नागरिक हुन्। यो देश वास्तवमा नेपाली जनताको हो। स्थानीय, क्षेत्रीय र राष्ट्रिय नेतालाई काम गर भन्ने र कराउने काम नेपाली नागरिकको हो। तर, नेताहरूबाट भने जनताको काम गर्ने भन्दा पनि नेता बन्नका लागि मात्रै तँछाडमछाड भइरहेको छ। साना टुक्रे योजना ल्याउने र अलपत्र पार्ने काम मात्र भइरहेको छ। यसैले सानासाना टुक्रे योजनालाई केही समय थाँती राखेर भए पनि थोरै राम्रो काम गरे भइहाल्छ। हाम्रा नेताहरूमा राम्रो काम गरौं भन्ने भावना नभएको पनि होइन। देशभरि नै पूर्वाधार विकासको लहर छ। यही कारण जिल्ला जिल्लामा टुक्रे योजनाहरू अघि सारिन्छ। क्षणिक आफ्नो नाम चल्छ कि भनी नेताहरूले सुरु पनि गर्छन्। ती सुरु भएका योजनाहरू मूल मान्छे अथवा काम थालनी गर्ने मान्छे नभएपछि टुहुरा हुने गर्छन्। स्थानीय नेताहरूलाई पनि यो ठाउँदेखि त्यो ठाउँसम्म काम गर्न पर्यो भनी माग आइरहन्छ। यसैले हाम्रा नेताहरूलाई भ्याइँनभ्याइ छ। यसै बखत दूधमा तर चोर्न पल्केकाहरू साम, दाम, दण्ड, भेदले नेतामै घुसी टोपलेका हुन्छन्। तिनले दूधको तर कुन सडक कुन सडकमा भनेर चोरेर खाइदिन्छन्। तर दूध घटेको अथवा पोखिएको दोष मुख्य जिम्मेवार र सज्जन नेतामा नै लाग्न बेर लाग्दैन। हाम्रो देश नजिकैको बर्माको रंगुनमा सैनिक सरकार सत्तामा छ। त्यहाँकी नेत्री आङसाङ सुकी जेलमा छिन्। यसैबेला उनलाई सैनिक सत्ताले भ्रष्टाचार गरेको आरोपमा थप पाँच वर्ष जेल सजाय सुनाएको छ। सैनिक सत्ताले सुकीका वकिललाई बोल्नसमेत प्रतिबन्ध लगाएको भन्ने समाचार आएको छ। नेपालमा भने जति नै भ्रष्टाचार गरे पनि दण्ड सजायको फितलो व्यवस्थाले गर्दा मौलाएको छ। यसैले नेताहरूलाई सोध्न मन छ कि अझै बाँडीचुँडीमा नै हुनुहुन्छ कि ? किनभने हाम्रो देशमा बाहिर नआएका भ्रष्टाचार पनि धेरै छन्। हैन भने माथि भनिएकै फेरि उही कुरा दोहोर्याउन मन छ, सत्ताको चाकडीमा नै हुनुहुन्छ कि ? आयोजनाका लागि भन्दै लाखौं करोडौंको बजेट छुट्ट्याएका छन््। योजनाहरूमा नेताले थोरै भए पनि काम गराए भने राम्रो हो। आफूले सुरु गराएको काम पछिसम्म स्थिर रहोस् भन्ने कुन नेतालाई लाग्दैन र ? प्रत्येक स्थानीय र क्षेत्रीय तथा राष्ट्रिय नेताहरूलाई यस्तो लाग्छ नै तैपनि यो काम ठूलो, मेरो पालामा भएको भन्न नपाइनु किन ? विडम्बना नै छ, पूर्वपश्चिम राजमार्गले पनि महेन्द्र राजमार्ग भन्न नपाउने भनेर दुःखमा पाएकै छ। टुक्रे बाटोमा पिच गराउनुभन्दा ठूलो कुरा मेची महाकाली अविछिन्न रेल चल्नु हो। नत्र भने पूर्वपश्चिम राजमार्ग अझै टुहुरो नै रहनेछ। नेपालीहरूमा पूर्वराजा महेन्द्रलाई गाली गर्नेको कमी छैन। उनैले पूर्व पश्चिम राजमार्गको अवधारणा ल्याएर २०२८ मा परमधाम भए। उनले ल्याएको अवधारणा अघि बढ्यो र राजमार्ग बन्यो। तर, त्यसपछिका सरकारले पूर्वपश्चिम राजमार्गको विकल्पको रूपमा रेल चलाउन सकेनन्। नेपाल भारतको सीमा नाकासम्म आइपुगे पनि पूरै मुलुकभर रेल चल्न अझै ५० वर्ष लाग्ने देखिन्छ। रेलका कुरा मात्रै सुन्न पाइन्छ। त नेपालीले वास्तवमा रेल कहिले चढ्न पाउने हुन् ? त्यो भने अझै भन्न सकिने अवस्था छैन। नजिकै छिमेकी मुलुक भारतमा अंग्रेजहरूको शासनकालमा रेल सेवा सञ्चालनमा आएको थियो। नेपालमा भने कुनै पनि सरकारले मेची महाकाली रेल चलाउने अवधारणा पनि ल्याउन सकेका छैनन्। सञ्चालनको कुरा त परै जाओस्। मेची महाकाली रेल ५० वर्षमा भए पनि योजनाबद्ध रूपले अघि बढाउन जरुरी छ। खण्डखण्ड गरी भए पनि निर्माणको काम जाँगर लगाएर अघि बढाउन आवश्यक छ। मेची महाकाली रेल चल्दै गरेको जनताले देख्ने अवसर पाउनै पर्दछ, हैन र ? रेलले मात्रै पूर्वपश्चिमका जनताको जीवनस्तर सुधार गर्नेछ। छिटो र सहज यात्रा हुनेछ। रेल भयो भने जनताले सस्तैमा पनि पूर्वपश्चिम यात्रा गर्ने अवसर पाउनेछन्।"
कञ्चनपुरको बेदकोटको मेयरमा कांग्रेसका भोजराज बोहरा निर्वाचित,"महेन्द्रनगर : यसपटकको निर्वाचनमा एमालेको गढ मानिने बेदकोट नगरपालिकामा नेपाली कांग्रेसले बर्चश्व जमाएको छ । ०७४ सालमा एक मात्रै वडा जितेको कांग्रेसले यसपटक मेयर उपमेयरसहित ५ वडामा विजयी हाँसिल गरेको छ। ०७४ सालको स्थानीय तह निर्वाचनमा मेयर उपमेयरसहित ८ वडामा जितेको नेकपा एमाले यसपटक २ वडामा मात्रै सिमित भएको छ । बेदकोट नगरपालिकाको मेयरका उम्मेदवार नेपाली कांग्रेसका भोजराज बोहराले ८ हजार ७८ मत प्राप्त गरे । उनका प्रतिस्पर्धी नेकपा एमालेकी सुसिला सिंहले ४ हजार ७४० मत प्राप्त गरिन् । माओवादी र समाजवादीको गठबन्धनबाट मेयरका उम्मेदवार समाजवादीका रामचन्द्र रेग्मीले ३ हजार ८९८ र राप्रपाका बमबहादुर बलले १ हजार ७५१ मत ल्याए । उपमेयरमा नेपाली कांग्रेसकी तुलशी जोशी ७ हजार २५४ मतसहित विजयी भइन् । उनका प्रतिस्पर्धी एमालेकी पार्वती भट्टले ५ हजार ७२७ मत प्राप्त गरिन् । गठबन्धनबाट माओवादीकी हिरा जैसीले ३ हजार ६५२ मत प्राप्त गरिन् । त्यसैगरी, महाकाली पारीको गाउँ भनेर चिनिने दोधारा चाँदनी नगरपालिकामा कांग्रेसले विरासत जोगाउन सकेन । २०४६ सालपछि पहिलो पटक एमालेले जीत हाँसिल गरेको छ । कांग्रेसको गढ मानिने दोधाराचाँदनीमा यसपटक एमालले वर्चश्व जमाएको छ । दोधाराचाँदनी नगरपालिकाको मेयरमा एमालेका किशोर लिम्बू निर्वाचित भएका छन् । लिम्बूले ७ हजार १०४ मत ल्याए । उनका निकटतम प्रतिद्वन्दवी नेपाली कांग्रेसका गोपालदत्त भट्टले ६ हजार १७२ ल्याए भने स्वतन्त्र उम्मेदवार भीमबहादुर कुमालले १ हजार ८५३ मत हाँसिल गरे । उपमेयरमा कांग्रेसकी गंगादेवी जोशी ६ हजार ३६५ मत सहित विजयी भइन् । उनकी निकटतम् प्रतिस्पर्धी एमालेकी खीमा चन्दले ५ हजार ८२६ मत प्राप्त गरिन् । ०७४ सालको चुनावमा कांग्रेसले मेयरसहित ५ वटा वडा जितेको थियो । यसपटक उपमेयर र एक वडाध्यक्षमा समिति भएको छ । नौ पालिका रहेको कञ्चनपुरमा भीमदत्त, शुक्लाफाँटा, कृष्णपुर र पुर्नबास नगरपालिकामा मतगणना जारी छ । अन्य दुई पालिकामा कांग्रेस,दुईपालिकामा एमाले र एक पालिकामा माओवादी विजयी भएको छ ।"
"पोखरामा ५० हजार बढी मतगणना, धनराज आचार्यको अग्रता कायमै",पोखरा : पोखरा महानगरपालिकामा सत्ता गठबन्धनका उम्मेदवारले अग्रता कायमै लिएका छन्। मुख्य निर्वाचन अधिकृतको कार्यालयको पछिल्लो अद्यावधिक विवरणअनुसार अहिलेसम्म सत्तागठबन्धनबाट उम्मेदवारी दिएका एकीकृत समाजवादीका धनराज आचार्यले २० हजार ७४९ मत प्राप्त गरेका छन्। महानगरमा ५० हजार ११७ मत गणना हुँदा आचार्यले २० हजार ७४९ मत प्राप्त गरेको मुख्य निर्वाचन अधिकृतको कार्यालयले जनाएको छ। उनका प्रतिद्वन्द्वी नेकपा एमालेका कृष्ण थापा दोस्रो स्थानमा छ। थापाले १८ हजार ३३६६ मत प्राप्त गरेका छन्। उपमेयरतर्फ भने एमालेकी मञ्जुदेवी गुरुङ अगाडि छन्। उनले २० हजार ९७७ मत प्राप्त गरेकी छन्। गठबन्धनबाट नेपाली कांग्रेसकी उम्मेदवार कोपिला रानाभाटले २० हजार ९६३ मत प्राप्त गरेकी छन्।
चुनावमा लापरबाही गर्ने कर्मचारी खोज्दै आयोग,"काठमाडौं : निर्वाचन आयोगले चुनावमा लापरबाही गर्ने कर्मचारीको विवरण माग गरेको छ। मतदान कार्यमा खटिएका मतदान अधिकृतबाट भएका गम्भीर गल्तीले विवाद भई निर्वाचन अवरुद्ध हुने, स्थगित हुने र मतगणनासमेत प्रभावित भइरहेको आयोगले बुधबार प्रेस विज्ञप्तिमा जनाएको छ। यस प्रकारका गम्भीर त्रुटिगल्ती गर्ने मतदान अधिकृत र संलग्न अन्य कर्मचारीको नाम, थर, पद, कार्यरत कार्यालयको नाम र ठेगाना, कर्मचारी संकेत नम्बर, खटिएको केन्द्रको नाम र ठेगाना सबै विवरण खुलाई आयोगमा पठाउन सम्बन्धित मुख्य निर्वाचन अधिकृत र निर्वाचन अधिकृतलाई आयोगले निर्देशन दिएको छ, विज्ञप्तिमा लेखिएको छ। मतदान अधिकृत तथा अन्य कर्मचारीले स्थानीय तह निर्वाचन निर्देशिका २०७८ तथा स्थानीय तह निर्वाचन (मतदान) निर्देशिका, २०७८ का व्यवस्थाको प्रतिकूल हुने कार्य गरेको जनाइएको छ। मतपत्रमा दस्तखत नगरी मतदातालाई दिने, अर्धकट्टीसहित मतपत्र दिने, अर्धकट्टीमा दस्तखत नगराउने, स्ट््याम्प प्याडको सट्टामा अर्कै मसी प्रयोग गराउनेलगायत गल्ती गरेको देखिएका जनाइएको छ।"
काभ्रेको चौरी देउराली गाउँपालिकामा माओवादी केन्द्र विजयी,"काभ्रे : जिल्लाको चौरी देउराली गाउँपालिकामा गठबन्धनका उम्मेदवार अध्यक्ष र उपाध्यक्षमा दुवैजना निर्वाचित भएका छन्। गठबन्धनबाट नेकपा माओवादी केन्द्रका उम्मेदवार रेणुका चौलागाई गाउँपालिका अध्यक्षमा निर्वाचित भएकी हुन्। उनले ६२२८ मत पाएर निर्वाचित भएकी हुन्। उनका प्रतिद्वन्दवी एमालेका जितराम लामाले ५४६३ मत प्राप्त गरे। त्यसैगरी गाउँपालिकाको उपाध्यक्षमा गठबन्धनबाट नेपाली कांग्रेसका उम्मेदवार शेरबहादुर लामा निर्वाचित भएका छन् । लामा ७२१९ मत पाएर निर्वाचित भए। उनका प्रतिद्वन्द्वी नेकपा एमालेकी बविता खरेल गौतमले ३५४९ मत प्राप्त गरिन्। चौरीदेउराली गाउँपालिकाको वडा नं १ मा नेपाली कांग्रेसका सुशिल लामा, २ मा एमालेका छत्रबहादुर प्रधान, ३ मा माओवादीका चित्र चौलागाई, ४ मा माओवादीका, रामप्रसाद चौलागाईं, ५ मा माओवादीका कृष्ण प्रसाद गौतम, ६ मा कांग्रेसका किशोर राज गिरि, ७ मा काङ्ग्रेसकै चन्द्र राज लामा, ८ मा माओवादीका धनबहादुर तामाङ र ९ मा माओवादीका रामबहादुर लामा वडा अध्यक्षमा निर्वाचित भएका छन् ।"
कैलालीको कैलारी गाउँपालिकामा राजसमझ चौधरीको प्यानल विजयी,धनगढी : कैलालीको कैलारी गाउँपालिकामा गठबन्धनबाट कारबाहीमा परेका कांग्रेसका उम्मेदवार राजसमझ चौधरी अध्यक्षमा विजयी भएका छन्। गठबन्धनको सिट बाँडफाँडमा माओवादी केन्द्रको भागमा परेको कैलारीमा उनले उम्मेदवारी दिएका थिए । उनले गठबन्धनका आधिकारिक उम्मेदवार माओवादीका लाजुराम चौधरीलाई पराजित गरेका हुन्। राजसमझले १० हजार ४ सय ९२ मत प्राप्त गरे भने लाजुरामले ६ हजार ४ सय ३० मत प्राप्त गरेका छन्। उपाध्यक्षमा कांग्रेसकी भागवतीकुमारी चौधरी विजयी भएकी छन्। उनले १० हजार ४ सय ८४ मत ल्याएर निर्वतमान उपाध्यक्ष माओवादी केन्द्रकी लक्ष्मी सत्गौवा थारुलाई पराजित गरेकी छन्। उम्मेवारी फिर्ता लिने बेलासम्म गठबन्धन दलमा सहमति नजुट्दा कांग्रेसका तर्फबाट अध्यक्षमा राजसमझको उम्मेदवारी कायम रहेको थियो। उनी रुख चिह्नबाटै चुनाव लडेका थिए। कैलारी गाउँपालिकामा कांग्रेसले १ देखि ९ वडासम्म पूरै प्यानलसहित जितेको छ ।
तुलसीपुर उपमहानगरपालिकामा कांग्रेसका गिरीले बढाए अग्रता,"दाङ : दाङको तुलसीपुर उपमहानगरपालिकामा नेपाली कांग्रेसका उम्मेदवार गेहेन्द्र गिरीले अग्रता बढाउँदै लगेका छन् । १० हजार ५ सय २५ मत गणना हुँदा गिरीले ४ हजार ६ सय १३ मत प्राप्त गरेका छन् । एमालेका उम्मेदवार टिकाराम खड्काले ४ हजार ४ सय ३ मत प्राप्त गरेका छन् । यी दुईको मतान्तर २ सय १० रहेको छ । दुबै उम्मेदवारबीच कडा टक्कर भइरहेको बेला गिरीले मतान्तर २ सय कटाएका हुन् । उपमेयर पदका उम्मेदवार स्थानी चौधरीले ४ हजार २ सय २६ मत प्राप्त गर्दा एकीकृत समाजवादीका उपमेयरका उम्मेदवार जोगबहादुर रानाले ३ हजार ७ सय ३८ मत प्राप्त गरेका छन् । तुलसीपुरको वडा नं। १ र २ को अन्तिम मतपरिणाम सार्वजनिक भइसकेको छ भने वडा नं ३, ४ र ५ को अहिले मतगणना भइरहेको छ ।"
ललितपुर महानगर प्रमुखमा कांग्रेस र उपप्रमुखमा एमालेको अग्रता,ललितपुर : ललितपुर महानगरपालिका प्रमुखमा नेपाली कांग्रेस र उपप्रमुखमा नेकपा एमाले अगाडि रहेको छ। पछिल्लो मतगणना अनुसार प्रमुखमा सत्ता गठबन्धनबाट कांग्रेसका उम्मेदवार चिरीबाबु महर्जनले १७ हजार २१० मत ल्याउँदा एमालेका हरिकृष्ण ब्यञ्जनकारले ९ हजार ६८८ मत पाएका छन् । यसैगरी उपप्रमुखमा नेकपा (एमाले)की उम्मेदवार मञ्जली शाक्यले ९ हजार ४८९ मत मत ल्याएकी छन् भने सत्ता गठबन्धनबाट नेकपा (माओवादी केन्द्र) का उम्मेदवार बाबुराजा बज्राचार्यले ६ हजार ९०३ मत पाएका छन्।
धरानमा गठबन्धनलाई पछि पार्दै स्वतन्त्रका हर्क सम्पाङको अग्रता,धरान : धरान उपमहानगरपालिका जारी मतगणनको परिणाम अनुसार मेयरमा स्वतन्त्र र उपमेयरमा गठबन्धनका उम्मेदवारले अग्रता लिएका छन्। मेयरमा स्वतन्त्र उम्मेदवार सामाजिक अभियन्ता हर्क साम्पाङ्ले ८६०६ मत प्राप्त गरी अग्रस्थान कायम गरेका छन्। कांग्रेसका मेयरका प्रत्यासी किशोर राइले ८४१५ मत प्राप्त गरी स्वतन्त्रका हर्कलाई पछ्याइरहेका छ्न्। तेस्रो स्थानमा रहेकी एमालेकी मेयरकी प्रत्यासी मन्जु भण्डारीले ६८९५ मत प्राप्त गरेका छन्। मतगणनाको रोचक प्रसंग के छ भने एमालेको पकड वाडमा वडाअध्यक्षले चुनाउ जित्दा मेयरमा एमालेको मेयर उम्मेदवारले भन्दा स्वतन्त्र उम्मेदवारले बढी भोट ल्याएका छ्न्। कांग्रेसको पकड वाडमा पनि स्वतन्त्र उम्मेदवारले समान भोट ल्याएपछि नतिजा अप्रत्याशित आउने अनुमान गरिएको छ। उपमेयरमा माओवादीका अइन्द्रबिक्रम बेघाले ९ हजार ५२० मत प्राप्त गरी अग्रस्थान कायम गरेका छ्न्। एमालेका पदम इस्बोले ९ हजार १६२ मत प्राप्त गरी बेघालाई पछ्याइरहेका छन्। धरान १९ को वडाअध्यक्षमा एमालेका पूर्णप्रसाद लिम्बूको प्यानल निर्वाचित भएको छ। उनले ९२८ ल्याउँदा कांग्रेसका राजकुमार थोप्राले ८१४ मत प्राप्त गरी उपविजेता बने।
कैलालीको घोडाघोडीको मेयरमा एकीकृत समाजवादीका खड्क रावत विजयी,"धनगढी : कैलालीको घोडाघोडी नगरपालिकाको मेयरमा सत्ता गठबन्धनका तर्फबाट नेकपा एकीकृत समाजवादीका खड्क रावत विजयी भएका छन् । उनले प्रतिद्वन्द्वीभन्दा चार हजार ८८७ बढी मत ल्याएर विजयी भएका हुन् । रावतले १३ हजार १२८ मत ल्याउँदा प्रतिद्वन्द्वी एमालेका ममताप्रसाद चौधरीले ८ हजार २४९ मत पाए । चौधरी निवर्तमान मेयरसमेत हुन् । यस्तै, उपप्रमुखका नेपाली कांग्रेसकी गुलिया चौधरी प्रतिद्वन्द्वीभन्दा पाँच हजार ३०७ बढी मत पाएर विजयी भएकी छन् । उनले १२ हजार २७० मत ल्याइन् । उनकी निकटतम प्रतिद्वन्द्वी एमालेकी करुणा बम वटालाले ६ हजार ९६३ मत पाइन् ।"
स्रोत व्यक्तिबाट राजीनामा दिएका भारत बने अन्नपूर्ण गाउँपालिकाको अध्यक्ष,"बेनी : म्याग्दीको अन्नपूर्ण गाउँपालिकाको शिक्षा शाखाको स्रोत व्यक्तिबाट राजीनामा दिएर उम्मेदवार बनेका भारतकुमार पुन सोही पालिकाको अध्यक्षमा निर्वाचित भएका छन् । स्थानीय तह निर्वाचनमा नेकपा एमालेबाट उम्मेदवार बनेका पुन अध्यक्षमा र दिवा तिलिजा पुन उपाध्यक्षमा निर्वाचित भएका हुन् । ४ वर्ष शिक्षा शाखा संयोजकको रुपमा काम पुन गाउँपालिका अध्यक्ष बनेका हुन् । तत्कालीन शिक्षा कार्यालयको स्रोत व्यक्तिको रुपमा १३ वर्ष काम गरेका पुनले गाउँपालिकाको शिक्षा शाखा संयोजक पदबाट राजीनामा दिएर चुनावी मैदानमा आएका थिए । अध्यक्षमा विजयी पुनले चार हजार ५८ र उपाध्यक्षमा निर्वाचित तिलिजाले चार हजार १५ मत पाएको निर्वाचन अधिकृतको कार्यालयले जनाएको छ । कांग्रेसका बलहादुर तिलिजाले गाउँपालिका अध्यक्षमा तीन हजार ३१६ र उपाध्यक्षमा ललिता तिलिजाले तीन हजार ३५८ मत पाएका छन् । उपाध्यक्षमा निर्वाचित अन्नपूर्ण गाउँपालिकाको वडा नम्बर ५ पाउद्धारकी ५१ वर्षीय तिलिजा पुन गैरसरकारी क्षेत्रबाट राजनीतिमा आएकी हुन् । ग्रामीण विकासमा स्नाकोत्तर गरेकी पुन गैरसरकारी संस्था मिलन म्याग्दीमा २०५८ देखि आवद्ध छिन् । एक पटक अध्यक्ष समेत भएकी पुन मिलनको कार्यकारी निर्देशकबाट राजीनामा दिएर गाउँपालिका उपाध्यक्षको उमेद्वार बनेकी थिइन् । १२ हजार २६ जना मतदाता रहेको अन्नपूर्ण गाउँपालिकामा ६४ प्रतिशत अथवा सात हजार ८०३ मत खसेको थियो । निर्वाचित हुने ४२ पदका लागि ९८ जना उम्मेदवार चुनावी मैदानमा उत्रिएका थिए । आठ वटा वडा रहेको अन्नपूर्णमा एमालेले पाँच र कांग्रेसले तीन वटा वडाको अध्यक्ष जितेका छन् । वडा नम्बर १ मा उमालेका दिलिपकुमार गर्बुजा, २ मा एमालेका ओम फगामी, ३ मा रमेश पुर्जा, ४ मा कांग्रेसका लोकबहादुर फगामी, ५ मा कांग्रेसका राजेश तिलिजा, ६ मा काँग्रेसका रामबहादुर खड्का, ७ मा एमालेका माइलन पुर्जा पुन र ८ मा एमालेका खम गर्बुजा निर्वाचित हुनुभएको सहायक निर्वाचन अधिकृत सुरणप्रसाद शर्मा पौडेलले बताए । म्याग्दीको अन्नपूर्ण गाउँपालिकाको अध्यक्षमा निर्वाचित भारतकुमार पुन र उपाध्यक्ष दिवाकुमारी तिलिजा पुन । तस्बिर : सौजन्य सुरेन गुरुङ"
सुनवलमा गठबन्धनलाई हराउँदै एमाले विजयी,"परासी : पश्चिम नवलपरासीको सुनवल नगरपालिकामा गठबन्धलाई पराजित गर्दै एमालेका उमेदवार विजयी भएका छन्। मेयरका उमेदवार विमला अर्यालले नेपाली कांग्रेसका उमेदवार अर्जुनकुमार पोखरेललाई ३२ सय १८ मत अन्तरले पराजित गरेर विजयी भएकी हुन्। अर्यालले १४ हजार ८३८ ल्याउँदा पोखरेलले ११ हजार ६२० मत ल्याए। पराजित पोखरेल कांग्रेसका जिल्ला सभापतिसमेत हुन्। उपमेयरमा सूर्यप्रसाद दुबे विजयी भएका छन्। दुबेले माओवादी केन्द्रका लेखनाथ खरेललाई ४ हजार ९०८ मत अन्तरले पराजित गरेर विजयी भएका हुन्। दुबेको १३ हजार ७९८ र खरेलको ८ हजार ८९० मत छ। त्यहाँ कांग्रेस र माओवादी केन्द्रले गठबन्धन गरेका थिए। यसअघिको निर्वाचनमा कांग्रेसले मेयर र एमालेले उपमेयर जितेको थियो। १३ वडा रहेको सुनवलका ७ वडा एमाले, ५ वडा नेपाली कांग्रेस र १ वडा माओवादी केन्द्रले जितेको छ। विजयी हुनेमा वडाध्यक्षमा वडा नं १ मा मानबहादुर थापा, वडा नं २ मा राजेन्द्र यादव, वडा नं ३ मा पविन गुरुङ, वडा नं ४ मा बालकृष्ण पंगेनी र वडा नं ५ मा नेत्रलाल शर्मा छन्। वडा नं ६ मा हिमलाल शर्मा, वडा नं ७ मा नारायणप्रसाद आचार्य, वडा नं ८ मा देउबहादुर गुरुङ, वडा नं ९ मा बिरबल चौधरी र वडा नं १० मा दिलबहादुर थापा विजयी भएका छन्। त्यस्तै वडा नं ११ मा कमलप्रसाद चुवाई, वडा नं १२ मा चुडामणि पौडेल र वडा नं १३ मा कृष्णप्रसाद वगाले वडाअध्यक्षमा विजयी भएका छन्।"
सप्तरीमा जनमतको दोस्रो पालिकामा जीत,"राजविराज : सप्तरी जिल्लाको सबैभन्दा दक्षिणपश्चिम रहेको बलान बिहुल गाउँपालिमा जनमत पार्टीले अध्यक्ष, उपाध्यक्ष जितेको छ। सप्तरीको दोस्रो पालिकामा जीत निकालेको जनमत पार्टीका तर्फबाट खेमचन्द्र यादव अध्यक्ष र रेणु यादव उपाध्यक्षमा निर्वाचित भएका छन्। जीतका लागि खेमचन्द्र यादवले २ हजार ९९४ मत ल्याएका छन्। निकटतम प्रतिद्वन्द्वी नेपाली कांग्रेसका नबीनकुमार झाले २ हजार २४७ मत ल्याए। यस अघि २०७४ मा कांग्रेसबाट टिकट नपाएपछि नेपाली जनता दलबाट उठेका झाले त्यसबेला १ हजार १२३ मत र झासँगै उपाध्यक्षमा उठेकी आशादेबी मण्डलले ९१४ मत ल्याएर चौथो स्थानमा रहेका थिए। त्यसपछि कांग्रेसमै सक्रिय रहेका नबिन झा र आशादेवी मण्डललाई पार्टी कार्यकर्ताबाटै असहयोग हुँदा पराजित हुनु परेको झाले बताए। गत निर्वाचनमा कांग्रेसले जितेन्द्र यादवलाई अध्यक्ष र अनितादेबी साहलाई उपाध्यक्षमा उम्मेदवारी दिएपछि झा र मण्डल जनता दलबाट टिकट लिएर उठेका थिए। गत निर्वाचनमा निर्वाचित जसपाका दयानन्द गोइत तेस्रो भएका छन्। मतदाता बढेकोमा उनले पुरानै मत सुरक्षित गर्न नसक्दा पराजय बेहोर्नुपरेको छ। दयानन्दले गत निर्वाचनमा २ हजार २३८ मत ल्याउँदा अध्यक्ष निर्वाचित भएका थिए। यसपटक उनले २ हजार २०३ मत मात्र ल्याए। एमालेबाट अरुणकुमार गोइतले २ हजार १७२ मत ल्याएर चौथो भए। गत वर्ष एमालेबाट उम्मेदवारी दिएका अशोककुमार यादवले एमालेबाट टिकट नपाएपछि मनोनयनको दिन एकीकृत समाजवादीमा प्रवेश गरेर उम्मेदवारी दिए। उनले गत निर्वाचनको भन्दा निकै कम ३१९ मत मात्र ल्याउन सके। गाउँपालिकाको उपाध्यक्षमा जनमतकै रेणु यादवले २ हजार ६९० मत ल्याएर विजयी भइन्। उनका निकटतम प्रतिद्वन्द्वी कांग्रेसकी आशादेवी मण्डलले २ हजार ३०४ मत ल्याइन्। वडा अध्यक्षमा कांग्रेसले ३, जनमतले २ र एमालेले १ वडा अध्यक्षमा जीत हासिल गरेको छ। कांग्रेसबाट वडा २ मा ५०५ मत ल्याएर इनद्रदेब यादव, वडा ४ मा ७४१ मत ल्याएर लक्ष्मीनारायण झा, वडा ५ मा ४३८ मत ल्याएर विन्देश्वर यादव वडा अध्यक्षमा विजयी भएका छन्। वडा अध्यक्ष झा अध्यक्षमा निकटतम प्रतिद्वन्द्वी रहेका कांग्रेसका नबिन झाका भाइ हुन्। जनमत पार्टीबाट वडा नम्बर १ मा ३९५ मत ल्याएर रामकुमार यादव र वडा नबर ३ मा ८१९ मत ल्याएर राजकिशोर यादव वडा अध्यक्ष निर्वाचित भएका छन्। एमालेबाट वडा ६ मा निर्वाचित वडा अध्यक्ष सुर्यकुमार दासले ६७१ मत ल्याए। गत स्थानीय तहको निर्वाचनमा समेत एमालेबाट दास ५६८ मत ल्याएर वडा अध्यक्षमा निर्वाचित भएका थिए। सप्तरीमा हालसम्म घोषित ११ स्थानीय तहको परिणाम अनुसार कांग्रेसले ४, एमाले र जनमतले २२, जसपा, लोसपा, नेकपा (एकिकृत समाजवादी)ले ११ स्थानीय तहमा जित हासिल गरेको छ। बाँकी रहेको ७ स्थानीय तहमा मतगणना भइरहेको छ।"
स्थानीय चुनावको राष्ट्रिय सन्देश,"स्थानीय निर्वाचन सम्पन्न भएको छ। मतपरिणाम आइरहेका छन्। यसपटक चुनाव प्रचारप्रसारमा भौतिक, अभौतिक, विद्युतीय माध्यम र सामाजिक सञ्जालको प्रयोग उच्च थियो। निर्वाचन उत्सव पृथक्, रोचक अनि संयमित थियो। लगभग १ करोड ७० लाख मतदाताहरूमध्ये १ करोड १८ लाखभन्दा बढीले मतदान गरेको तथ्यांक छ। छिटफुट घटनाबाहेक निर्वाचन सौहाद्र्र रूपमा सम्पन्न भयो। यसले प्रजातन्त्रको प्राथमिक उपादेयता जनाउँछ। प्राथमिक उपादेयता विख्यात राजनीतिशास्त्री तथा यसका शोधार्थीहरूको एउटा समान तर्क छ। उनीहरूका अनुसार प्रजातन्त्रका तीन विशिष्ट आयामहरू हुन्छन्। राजनीतिक, आर्थिक तथा सामाजिकनैतिक। तीमध्ये निर्वाचनले राजनीतिक आशयलाई पूर्ण परिभाषित र प्रतिविम्बित गर्छ। निर्वाचनकै कारण देशमा राजनीतिक दलको गठन तथा विघटन हुन्छ। प्रचारप्रसार, जुलुस, सभा समारोहलगायतका गतिविधि निरन्तर बन्छन्। दलहरू बीचका आरोपप्रत्यारोप अनि माथापच्चीका कारण देशमा राजनीतिक सक्रियताको आभाष हुन्छ। राजनीतिक सघनता देखिने धर्ना, आमसभा, आन्दोलन, नाराबाजी तथा भाषणहरू नियमित बन्छन्। दलहरूको नेतृत्व परिवर्तन भइरहन्छ। निर्वाचनको सफलता र दलीय नेृतत्वमाथि एकआपसमा तुलनात्मक मूल्यांकन हुन्छ। दलहरूको औचित्य र अस्तित्वसमेत निर्वाचनको परिणाममा आधारित हुन्छ। नेतृत्व र दलमाथिको नागरिक विश्वासको परीक्षणसमेत निर्वाचनमार्फत हुन्छ। तर राजनीतिक गतिविधिको प्रचुरताले मात्र नागरिकका आशा अनि अपेक्षा सार्थक बन्दैनन्। त्यसका लागि आर्थिक अनि सामाजिक तथा नैतिक आयाममाथि विशेष सफलता प्राप्त गर्नुपर्छ। द ग्रेट डिभाइड नामक पुस्तकका लेखक जोसेफ स्टिग्लिज फरक मत राख्छन्। उनी भन्छन्राजनीतिक चरित्रमात्र बोक्ने प्रजातन्त्र एक प्रतिशत नागरिकका लागि एक प्रतिशतको नागरिकको मनोखुसीमा एक प्रतिशतले सञ्चालन गरेको सरकार हुन्छ। बाँकी ९९ प्रतिशत नागरिकलाई खास खोजी हुने चाहिँ अन्य दुई पक्षहरू हुन्। सफल राष्ट्र निर्माणमा कलम चलाउने लेखकहरू फ्रान्सिस् फुकुयामा, स्यामुएल पी हन्टिङ्टनलगायतका अनुसार सफल राष्ट्र निर्माणका दुई चरणहरू हुन्छन्। एउटा सामान्य नियमित राजनीतिक कार्यसम्पादन र दोस्रो अपेक्षित अर्थ सामाजिक तथा नैतिक एवं मनोवैज्ञानिक कार्य सम्पादनका चरण। त्यस्ता अपेक्षित कार्यका लागि चाहिँ स्थानीय निर्वाचन सबैभन्दा सहज र सबल साध्य बन्न सक्छ। स्थानीय निर्वाचनको राष्ट्रिय महत्त्वसमेत बढी हुन्छ। त्यस्तो जिम्मेवारी सम्पादनमा अहिलेका निर्वाचित जनप्रतिनिधि कत्तिको सबल ठहरिएलान् भन्ने हेर्न चाहिँ केही वर्ष कुर्नुपर्छ। सम्पन्न तर स्थानीय निर्वाचनले केही अनुपम राष्ट्रिय सन्देश पनि दिएको छ। ती सन्देशलाई सबै दलहरू एवं अन्य सरोकारवालाहरूले सघन मनन गर्नुपर्छ। अनुपम सन्देश मतदाताहरूमा निर्वाचन मोह घटदो देखिन्छ। स्थानीय तह निर्वाचनमा जम्मा ६५ प्रतिशत मतदान भयो। राजधानीमै केवल ५२ प्रतिशतमा सीमित रह्यो। अघिल्लो निर्वाचनमा झन्डै ७४ प्रतिशत मत खसेको थियो। अस्ट्रेलिया, सिंगापुरजस्ता केही देशमा अनिवार्य मतदानको व्यवस्था छ। विश्वमा सामान्यतयाः ६० प्रतिशत हाराहारीमा मत खस्छ। सन् २००९ मा उरुग्वेमा भएको निर्वाचनमा ९६१ प्रतिशत मत खसेको थियो। सन् २०१५ मा इजिष्टमा २८३ प्रतिशत मात्रै मतदान भएको नजिर छन्। हाम्रा २० लाख आसपास मतदाता विदेशमा छन्। कर्मचारी, प्रहरीलगायत निर्वाचन सम्पादनमा संलग्न थुप्रैले मतदान गर्न पाउंदैनन। पेसा व्यवसायका कारण अन्यत्र भएकाहरु मतदान गर्न जन्मस्थान जान पनि सक्दैनन। अर्ली भोटिंग अथवा इन्टरनेट भोटिंगको सुविधासमेत छैन। त्यसैले यो मतदान प्रतिशत नराम्रो भने होइन। अन्तर्राष्ट्रिय प्रचलनमा ६० प्रतिशत मतदानलाई आधार मानेर निर्वाचन सफलताको व्याख्या गर्ने अघोषित पद्घति देखिन्छ। तर हामीमा निर्वाचनको घट्दो मोहलाई भने राजनीतिक दलले अब अध्ययनको विषय बनाउनुपर्छ। नागरिक मोह वा ममता निर्माणमा नयाँ कदम चाल्नुपर्छ। राजनीतिमाथि उदासीनतालाई रोक्न प्रयास गर्नुपर्छ। निर्वाचन सम्पन्न भएपछि मतगणनाका लागि लागेको समयमाथि आम नागरिकबाट निराशा पोखियो। कतिपय ठाउँमा त चरम आक्रोशसमेत व्यक्त भए। मतगणना सकिँदा अर्को निर्वाचन आउने रहेछ भन्दै व्यंग्य पनि गरिए। युवा नेताहरू मतगणना सकिँदा वृद्घ भइसक्ने भनेर कटाक्ष प्रहार भए। अब दल र निर्वाचन आयोग विद्युतीय मतदानमा जान ढिला गर्नु हुँदैन। थुपै्र देशमा विद्युतीय मतदानको व्यवस्था छ। अग्रिम मतदानको चलन छ। प्रथम पटक अमेरिकामा सन् १९६० मा विद्युतीय भोटिङको व्यवस्था गरियो। त्यसपछि भारतमा सन् १९९८, फिलिपिन्समा २०१०, नामिबिया र मंगोलियामा २०१४ बाट यो प्रणाली अभ्यासमा आयो। इस्टोनेसियाले त इन्टरनेटबाटै भोट दिन मिल्ने अभ्यास विकास गरेको छ। विद्युतीय मतदानले समय तथा खर्चको बचावट हुन्छ। मानव स्रोत साधनसमेत कम प्रयोग हुन्छ। बिना भीडभाडको निर्वाचन सम्भव बन्छ। सहज गणना अनि वातावरणीय हिसाबले पनि न्यून जोखिमका फाइदा हुनेछन्। बदर भोट पनि कम हुन्छ। प्रक्रियागत सहजतासमेत हुन्छ। पार्टीका भन्दा पनि दक्ष उम्मेदवारलाई जिताउनुपर्छ भन्ने भावना मतदातामा देखियो। प्रमुख दलहरूलाई एउटा अमूल्य सन्देश छाडेको छ राजनीतिमा अब युवा, क्षमतावान् अनि काबिल व्यत्तिाहरूको पदार्पण आवश्यक छ। अग्रिम मतदानका कारण निर्वाचनमा अधिक नागरिक सहभागिता हुन सक्छन्। उच्च मतदातामैत्री अभ्यासको अनुसरणका लाभ पाइन्छ। समयभावका कारण मतदानमा सहभागी हुन नपाउने जस्ता समस्याको पनि निराकरण हुन्छ। यस्ता प्रक्रियाले विदेशमा रहेका झन्डै २० लाख नेपाली मतदातालाई समेत न्याय गर्नेछ। त्यसैले निर्वाचनका प्रधान सरोकारवाला राजनीतिक दलहरू र निर्वाचन आयोगले यी पक्षहरूमा यथासम्भव प्रयास गर्नुपर्छ। यो निर्वाचनमा स्वतन्त्र उम्मेदवारको अधिक सघनता देखियो। आम मानिसमा राजनीतिको मुख्य धारप्रति वितृष्णा बढ्दै गरेको सत्य उजागर हुँदैछ। मुख्य दलबाहेक अन्य दलहरूले पनि राम्रै मत प्राप्त गरे। कतिपय स्थानमा दलभन्दा व्यक्तिगत सक्षमताका आधारमा फरकफरक दलका उम्मेदवार विजयी भए। राजधानी काठमाडौं महानगरपालिकाको प्रारम्भिक मत परिणामले त दलहरूलाई एकपटक होइन, पटकपटक आफ्नो अनुहार ऐनामा हेर्नुपर्ने बाध्यता सिर्जना गर्दैछ। विकल्पको बहारको सन्देश दिन खोज्दैछ। एउटै दल वा समूहबाट विजयी भएकामध्ये पनि विजयी प्रतिनिधिबीचको प्राप्त मतमा धेरै बेमेलतासमेत छन्। नागरिकमा दलीय उम्मेदवारभन्दा पनि मिलेसम्म आफ्नो क्षेत्रका अनि दक्ष उम्मेदवारलाई जिताउनु पर्छ भन्ने मान्यता बोकेको देखियो। दलहरूलाई एउटा अमूल्य सन्देश छाडेको छ कि अब राजनीतिमा युवा, क्षमतावान् अनि काबिल व्यक्तिहरूको पर्दापण आवश्यक छ। उम्मेदवार चयन गर्दा नागरिक मतलाई प्रक्षेपण गर्ने पद्घतिको विकास गर्नुपर्छ। ड्यानियल बेलको अनुसन्धान द चाइना मोडलबाट नयाँ पद्घति सिक्न सकिन्छ। यो निर्वाचनले गठबन्धनको संस्कृति नागरिकका लागि सहज, स्वीकार्य र स्वाभाविक नभएको स्पष्ट सन्देश प्रवाह भयो। गठबन्धनका दलहरू समग्र योगमा त अगाडि नै छन्। उनीहरूको दलगत अवस्था भने पूर्वानुमानभन्दा निकै कमजोर रह्यो। निर्वाचन अरूसँग मिलेर होइन, एक्लै लड्नुपर्छ। विभाजन तथा बिखण्डनकारी राजनीतिलाई नागरिकको विश्वास रहँदैन भन्ने पनि प्रस्ट पार्यो। बदर मतको संख्या पनि विगतभन्दा घट्न सकेन। मतदाता शिक्षाको प्रभावकारितामा समेत यसले शंका गर्ने ठाउँ दिएको छ। ३० वर्षमुनिका निकै उम्मेदवार प्रतिस्पर्धामा थिए। स्वतन्त्र मात्र नभएर हरेक मुख्य दलले एक हजारभन्दा बढी संख्यामा विभिन्न पदमा यो उमेर समूहलाई मैदानमा उतारेका थिए। नेपालको राजनीतिले युवा केन्द्रित र युवा नियन्त्रित अवस्थाको माग गरेको प्रस्ट्यायो। केही दलहरूले जसरी सतही विश्लेषण गरेका थिए उनीहरूको बुझाइलाई यो निर्वाचनले आत्मरती र भुलभुलैयामात्र बनाई दिएको छ। अस्वाभाविक आत्मप्रशंसा र स्वजयजयकार पनि राजनीतिमा धेरै टिक्दैन। यदि खोक्रो लोकप्रियताको पछि लागियो भने इजी कम एन्ड इजी गोको राजनीतिक संकटमा फसिन्छ भन्ने सन्देश पनि विचरण गर्यो। नागरिकसँग अनन्त कालसम्म एउटा दललाई कुर्ने धैर्यसमेत हँुदैन। अरूको सत्तोसरापबाट मात्र राजनीतिमा आफूलाई स्थापित गर्न सकिँदैन। लामो समय राजनीतिको मुख्य केन्द्रमा रहेका दलहरूको अकर्मण्यता त नागरिकलाई ज्ञात नै छ। तर अरू दलको पनि हविगतमाथि जनता जानकार नै रहेछन्। नयाँ भन्नेहरू साँच्चै नयाँ हुन खोजेका छन् कि उस्तै हुन् भन्ने मूल्यांकन नागरिकले राम्रै गरेका रहेछन्। अघिल्लो निर्वाचनमा राम्रै मत पाएको विवेकशील साझाको अविवेकीपनामाथि यसपालि नागरिकले गतिलो झापड दिए। वैकल्पिक शक्ति भन्ने दलहरूले यसलाई मनन गर्नुपर्छ। निर्वाचन आयोगले उम्मेदवारले खर्च गर्न पाउने सीमा तोकेको थियो। तर सामान्य गाउँपालिका सदस्यको निर्वाचनको प्रतिस्पर्धामा पनि १० लाखसम्म खर्च भएको अनुमान गर्न सकिन्छ। निर्वाचन कार्यक्रमहरू भड्किला र खर्चिला थिए। प्रमुख वा उपप्रमुखले त ३० लाखमाथि नै खर्च गरेको अनुमान छ। ठूला नगर अथवा महानगरमा त सायद आकलन पनि गर्न सकिँदैन होला। अब कि त निर्वाचन आयोगले खर्चको सीमा बढाउनुपर्यो कि प्रचारप्रचार शैली परिवर्तनको विकल्प तयार गर्नुपर्छ। समाजमा विस्तारै प्रभाव ल्याएको र कोरोनाका कारण सघनता बढाएको अभौतिक संसार मेटार्भसको पद्घतिलाई प्राथमिकता दिनुपर्छ। पछिल्लो पटक भएको गणतान्त्रिक आन्दोलनको सबैभन्दा सशक्त उपलब्धि चाहिँ स्वायत्त स्थानीय तह हो। प्रशान्त झाको पुस्तक ब्याटल अफ न्यु रिपब्लिकमा गणतन्त्र स्थापनाको इच्छाभित्र नागरिकको नजिकै समुन्नत र प्रभावकारी राज्यसंयन्त्रको आशय रहेको विश्लेषण छ। पूरै देशभर क्षेत्राधिकार भएका संघीय स्वरूपका संसद् अनि सरकार निर्माण त हामीले पहिले पनि गरेका थियौं। स्थानीय तहको यो प्रकारको स्वरूप र कल्पना चाहिँ विशुद्घ नयाँ हो। न्यायिक निरूपणको समेत अधिकार प्राप्त स्वायत्त स्थानीय निकायमा निर्वाचन सम्पन्न हुँदा गणतन्त्रको उपलव्धि झन् बढी संस्थागत भएको सन्देशसमेत निर्माण भएको छ। यो निर्वाचन स्थानीय तहको भए पनि थुप्रै राष्ट्रिय सन्देश विचरण गराएको छ। राष्ट्रिय महत्त्व र सौन्दर्य दर्शाएको छ। हरेक सरोकारवाला, राजनीतिका शुभचिन्तक, राजनीतिकशास्त्री, राजनीतिकर्मी सबैलाई धेरै कुरा सिकाएको छ। चुनाव स्थानीय थियो, शिक्षा चाहिँ राष्ट्रिय दिएको छ।"
पुराना पुस्तक र नयाँ पुस्ता,"नयाँ शैक्षिक सत्र सुरु भइसकेको छ। कोभिड१९ कारणले यस पटक शैक्षिक सत्र एक महिना पछाडि धकेलियो। नयाँ शैक्षिक सत्रको सुरुवातसँगै पुस्तक पसल, स्टेसनरी, जुत्ता पसल, झोला पसलहरूमा शैक्षिक सामग्री किन्न चहलपहल बढेको छ। अघिल्लो वर्षको तुलनामा सबै शैक्षिक सामग्रीको मूल्य पनि अकासिएको छ। सरकारी र सामुदायिक विद्यालयका पाठ्यसामग्री लगभग एकै प्रकारका हुन्छन्। निजी विद्यालयका पाठ्यसामग्री भने फरकफरक हुन्छन्। फरक पाठ्यसामग्रीका कारण अभिभावकहरूले सास्ती खेप्नुपर्छ। हाम्रो पुस्ता र छोराछोरीको सोचाइमा धेरै परिवर्तन भइसकेको छ। विज्ञान प्रविधि र सञ्चार क्षेत्रले फड्को मारेसँगै हाम्रा छोराछोरी पुस्ताको सोचाइमा धेरै नै भिन्नता छ। अझ कोभिड १९ को बेला सञ्चार र प्रविधिको क्षेत्रमा दोस्रो पुस्ताले प्रत्यक्ष अनुभव गर्न पायो। नयाँनयाँ सीप विकासदेखि आधुनिक प्रविधिसँग साक्षात्कार गर्ने सुअवसर पायो। हाम्रो पालामा अन्तिम परीक्षा (ठूलो जाँच) सकिनुभन्दा अगाडि नै अघिल्लो कक्षाका दाजुदिदीहरूसँग किताब सुरक्षित राखिदिन आग्रह गर्नुपथ्र्यो। एउटाले मात्र पढेको किताब पाइयो भने त ठूलो चिट्ठा परेजस्तो हुन्थ्यो। कहिलेकाहीँ त दुई, तीन ब्याच अगाडिदेखि नै पढिएको पुस्तक हात पथ्र्याे। अझ घरैमा आफूभन्दा अघि पास गर्ने दाजुदिदीको किताब पाए त त्योभन्दा अर्को खुसी हुन्नथ्यो। समय बदलियो, हाम्रा छोराछोरीले पुरानो किताब पढ्ने त के, एउटै कक्षामा दुई पटकसम्म किताब किनिदिनुपर्ने हुन्छ। किताब च्यातचुत पारेर। प्रख्यात अमेरिकी निबन्धकार, कवि तथा दार्शनिक थोरोकोे पुरानो कोट लगाऊ, नयाँ पुस्तक किन भन्ने युुक्ति संसारभर नै प्रख्यात छ। अहिले हाम्रा छोराछोरीहरूले न त पुरानो कोट नै लगाउँछन्, न त पुरानो किताबै नै पढ्छन्। बर्सेनि परिवर्तन हुने शैक्षिक सामग्री र विभिन्न लेखकका पुस्तक तथा प्रकाशन गृहका प्रकाशनले अभिभावकलाई अलमल गराउँछ। रोमन दार्शनिक मार्कस सिसेरोले पुस्तकबिनाको घर, आत्माबिनाको शरीर उस्तै हो भनेका थिए। सिसेरोले भने झै हामीभन्दा अघिल्लो र हाम्रा पुस्तालाई दराजभरि पुस्तकहरू राख्न मन लाग्थ्यो। कसैलाई जन्मदिनमा, विवाहमा वा कुनै प्रयोजनमा उपहार दिनु परेमा पनि पुस्तक उपहार दिने चलन थियो। यात्रा गर्दा पनि साथमा पुस्तक लिएर हिँड्ने अनि समय पाउनासाथ पुस्तकहरू अध्ययन गर्न जागर चल्थ्यो। तर अहिलेका पुस्तालाई पुस्तकमा खासै चासो देखिएन। न त भएका पुस्तकहरू नै अध्ययन गर्न इच्छा देखियो। केही खोज्नुपर्यो भने इन्टरनेटमा सर्च गर्न सजिलो हुन थाल्यो, अबको पुस्तालाई। शैक्षिक सत्र सुरु हुने बेलामा निजी विद्यालयहरूले सिफारिस गरेका पाठ्यसामग्री र अन्य कुरा जुटाउँदा आर्थिक रूपमा अभिभावकलाई धेरै नै भार पर्न जान्छ। त्यसरी नै कक्षाअनुसारका पोसाक र जुत्ताको कुरा अर्को पाटो भयो। यसरी हेर्दा व्यावसायिक रूपमा खुलेका निजी विद्यालयले विभिन्न बहानामा असुल्ने चर्को शुल्क र त्यसैअनुसारका अन्य कुराहरूले अभिभावकहरूलाई आर्थिक व्यवस्थापन गर्न मुस्किलै परेको यथार्थ सर्वविदितै छ। त्यसमा पनि निम्नदेखि उच्च मध्यम वर्गका परिवारका अभिभावकलाई यसले झनै पिरोलेको हुन्छ। एउटा बच्चाले पढिसकेपछि ती पाठ्यसामग्री पुनः प्रयोग गर्न नपाउँदा बाध्य भएर पुराना कागज पत्रिका खोज्दै हिँड्नेलाई दिनु बाध्यता नै बनेको छ। सहरी जीवनशैलीमा स्थानाभावका कारण चाहेर पनि पुराना किताबकापी संग्रह गरेर राख्न व्यावहारिक रूपमा सम्भव देखिँदैन। राखेर पनि के गर्नु अर्को बच्चाले ती काम लाग्ने नै भए पनि पढ्न मान्दैनन्। सबै साथीहरूको नयाँ हुन्छन् मेरो मात्र पुरानो हँुदा साथीहरूले जिस्क्याउँछन् भनेर प्रयोग गर्न मान्दैनन् भने विद्यालयले नै पनि नयाँ नै किन्न जोड दिन्छ।एक शैक्षिक सत्र पढेका किताबहरूलाई विद्यालयले नै व्यवस्थापन गरेर त्यही विद्यालयभित्रै पुनः प्रयोग गर्न व्यवस्था मिलाएको खण्डमा केही मात्रामा भए पनि अभिभावकलाई आर्थिक भार कम हुने थियो। फरक विद्यालयमा फरक लेखक र फरक प्रकाशन गृहका पाठ्यसामग्रीहरू प्रयोग हुने हँुदा व्यवस्थापनमा कठिनाइ हुन जान्छ। विद्यार्थीलाई नै स्वयं परिचालन गरेर पनि यो काम सजिलै गर्न सकिएला कि ! निजी विद्यालयले चलाउने किताबहरू प्रायः विदेशी लेखक र प्रकाशन गृहका नै हुन्छन्। बर्सेनि ठूलो रकम बाहिरिएको अवस्थामा नेपाली लेखकले लेखिएका पाठ्यसामग्री चलाउनु उपयुक्त हुन्छ होला। अबका दिनमा नेपालीले नै विद्यालय तहका सम्पूर्ण सामग्रीहरू तयार पार्न नसक्ने भन्ने अवस्था त नहोला कि ! जिम्मेवार निकायहरूले यस विषयमा गम्भीर भएर सोच्न कतै ढिला त भएको छैन। नेपाली विद्वान लेखकहरूले लेखेका किताबहरू संसारका राम्रा किताबमा चिनिन थालेको अवस्थामा अझै कहिलेसम्म हामी विद्यालय स्तरदेखि नै विदेशी लेखक र प्रकाशन गृहका किताबमा भर पर्ने ? वास्तवमा भन्नुपर्दा अहिलेको पुस्तालाई पुरानो किताब पढ्ने कुरा थाहै छैन। तर गुरुबा, गुरुमाले त पक्कै पनि पुराना किताब पढेको अनुभव हुनुपर्छ। गुरुबा, गुरुमा र विद्यार्थीबीच त अनुभव र सीप आदानप्रदान हुनुपर्ने हैन र ? हाम्रा पालामा बहुसंख्यक विद्यार्थी सरकारी विद्यालय जाने हुँदा मेचीदेखि महाकालीसम्मको पाठ्यसामग्री एउटै हुन्थ्यो। पूर्वी नेपालको विद्यार्थीको मामाघर बर्दिया छ भने ठूलो जाँच सकेर मामाघर जाँदा ल्याएको पुरानो किताब दिल खोलेर पढ्न पाइन्थ्यो। आजकलका अधिकांश बच्चाहरूमा पाठ्यसामग्रीको प्रयोगमा लापरबाहीको कुरा गरी साध्य नै छैन। चाहिनेभन्दा दोब्बर सामग्री दुरुपयोग गर्छन् अचेलका प्रायः बच्चाहरू। विद्यालयमा र घरमा दिनहुँ यस्ता कुराहरू सिकाइरहँदा पनि उनीहरूलाई खासै वास्ता हुँदैन। कतै हाम्रो सिकाइमै कमजोरी त भएको छैन ? बच्चाहरूलाई घरको भन्दा विद्यालयको सिकाइ प्रभावकारी हुने हँुदा विद्यालयमा मितव्ययिताका र अधिकतम सदुपयोगका कुराहरूमा केन्द्रित भएर गराएको सिकाइले अभिभावक र बालबच्चा दुवै पक्षलाई फाइदा हुने देखिन्छ।"
"बढैयातालको अध्यक्षमा माओवादीका त्रिपाठी, उपाध्यक्षमा एमालेकी अधिकारी विजयी","गुलरिया : बर्दिया बढैयाताल गाउँपालिकाको अध्यक्षमा नेकपा माओवादी केन्द्रका हिमालय त्रिपाठी र उपाध्यक्षमा नेकपा एमालेकी लक्ष्मी अधिकारी विजयी भएका छन्। अध्यक्षमा एमालेका लालबहादुर श्रेष्ठ र उपाध्यक्षमा कांग्रेसकी पवित्राकुमारी अर्याललाई पराजित गर्दै त्रिपाठी र अधिकारी विजयी बनेका हुन्। अध्यक्ष पदमा माओवादी केन्द्रका त्रिपाठीले ९ हजार ३६७ मत प्राप्त गरेका छन्। प्रतिस्पर्धी एमालेका लालबहादुर श्रेष्ठ ८ हजार ३०८ मतमा समेटिए। उपाध्यक्ष पदकी विजेता एमालेकी अधिकारीले ८ हजार ८८५ मत प्राप्त गरिन्। प्रतिस्पर्धी कांग्रेसकी अर्यालले ८ हजार ३१५ मत प्राप्त गरिन्। बढैयातालमा तेस्रो स्थानमा रहेका नेपाली कांग्रेसका भगतबहादुर नेपालीले ६ हजार ५५० र माओवादी केन्द्रकी कमला गुरुङले ६ हजार ७०२ मत ल्याउन सफल भए। बढैयाताल गाउँपालिकाका ९ वडामध्ये ७ वडा नेकपा एमाले एकएक वडा माओवादी र कांग्रेसले जितेका छन्। नेकपा एमालेबाट वडा नम्बर १ को अध्यक्षमा प्रेमबहादुर थापा क्षेत्री, २ मा डिलादेव गिरी, ३ मा लल्लन अहिर, ४ मा नरे थापा, ७ मा राधेश्याम थारु, ८ मा तेजनाथ पौडेल र वडा नम्बर ९ को अध्यक्षमा वीरबहादुर थारु विजयी भएका छन्। वडा नम्बर ५ मा माओवादीबाट तुलाराम चौधरी र वडा नम्बर ६ मा नेपाली कांग्रेसबाट शुक्रराज सापकोटा विजयी भएका हुन्। नेकपा एमालेबाट गाउँपालिका अध्यक्षका निकतम प्रतिद्वन्द्वी लालबहादुर श्रेष्ठ निवर्तमान बढैयाताल गाउँपालिकाका अध्यक्ष हुन्।"
यति चाँडै भोटरको बेवास्ता,"स्थानीय तह चुनावका केही दिन राजधानीका सडक सुनसान जस्तै भए । व्यापार, व्यवसाय, पेसामा संलग्न वा अवसर खोजीको सिलसिलामा राजधानीमा रहेकाहरु जिल्ला जिल्ला गएपछि राजधानी सुनसान जस्तै भयो । देशका अरु शहरबाट पनि ठूलो संख्यामा मतदाताहरु भोट हाल्न गाउँगाउँ गए । सबैजना आफंै गएनन्। पार्टीका नेता र उम्मेदवारले पालिका बाहिर रहेका मतदातालाई कहाँको बस्छ भनेर सूची नै बनाएर फोन गरेर जसरी पनि गाउँ फर्किन आग्रह गरे। अनेक प्रलोभन देखाए। फ्रिमा लगिदिन्छौं, फ्रिमै फर्कने व्यवस्था मिलाउँछौं भन्ने आश्वासन दिए। जाने र खाने फ्रि अफरपछि अधिकांश मतदाता पनि हौसिए। मतदाता लैजान उम्मेदवारबीच हारालुछ नै चल्यो। बस, माइक्रोबस, अटो, जिप, कार जेजे भेटिन्छ, त्यही रिजर्ब गरे। सानदार रूपमा पार्टीको झन्डा हल्लाउँदै राजधानीलगायत जिल्लाका सहर र सदरमुकाममा बसेका मतदातालाई घर ल्याए। उनीहरूलाई चुनावी अभियानमा पनि सहभागी गराए। छाकैपिच्छे मासु भात पनि खुवाए। मतदाताले उत्साहित हुँदै मतदान पनि गरे। तर, जब मत खस्यो, तब आश्वासन दिने दल र उम्मेदवार गायब भए। देशैभरिका धेरै बसपार्कमा अहिले यस्ता मतदाता यात्रुहरू अलपत्र परेर बिल्लीबाठ भएका खबरहरू आइरहेका छन्। आफैंले टिकट काटेर सहर फर्किन खोज्दा पनि गाडी नै नपाउने र गाडी पाउँदा साबिकको भन्दा धेरै गुणा महँगो भाडा तिनु पर्ने भएपछि अधिकांशले सास्ती भोगिरहेका छन्। जाँदा तानातान,फर्कंदा बिल्लिबाठ हरेक पाँचपाँच वर्षमा आउने चुनाव त मतदाताका लागि एउटा जात्रा, मेला, पर्व र महोत्सव अनि, उत्सव हो। तर, किन मतदानकै लागि घर फर्कने घटिरहेका छन् त ? यो सोचनीय विषय हो। दलका यस्तै ढाँट, छल, प्रलोभनका कारण मतदाता निराश बनेका छन्। उनीहरूका रवैयाले मतदान गर्न घर फर्कने क्रम घट्दो छ। मतदान गर्ने घटेका छन्। कुल मतदातामा खसेको मत दर हरेक निर्वाचनमा खस्कँदो अवस्थामा छ। मतदाताहरूलाई नेताहरूले यसरी नै झुक्याउने र दुःख दिने परिपाटी पुरानै हो। दलहरू हरेक निर्वाचनमा यसको पुनरावृत्ति भइरहेको छ। कोही निर्वाचन जितेर मक्ख पर्छन्। कोही मत बढाएर चित्त बुझाउँछन्। दलीय रवैयाप्रति जनताको विश्वास टुट्दै गइरहेको र दलका बारेमा वितृष्णा बढ्दै गइरहेको विषयमा कसैले ध्यान दिन सकेका छैनन्। दलीयतन्त्रविरुद्ध देशैभरि युवाले अटेरी अभियानको जेहाद छेडेका छन्। युवाले स्वतन्त्र उम्मेदवारी दिएका छन्। कतिले जितिसके। काठमाडौंमा गठबन्धन र प्रमुख दललाई बालेनको उम्मेदवारीले आच्छुआच्छु पारिरहेको छ। ठूला भनिएका दलको यस्तै रवैयाले भारतको दिल्लीमा जन्मिएको केजरिवालको आम आदमी पार्टी दिल्लीदेखि पञ्जाबमा राज गरिरहेको छ। नेपालको सहरी क्षेत्रमा पनि यस्तै संकेत देखिएको छ। मतदाता समयसापेक्ष परिवर्तन चाहिरहेका छन्। दलहरू पुरानै ढर्रामा छन्। निर्वाचनमा मतदाता आकर्षित गर्न दलले राम्रो काम गर्र्नुपर्छ। चुनावी एजेन्डा महत्वाकांक्षी बनाएर मतदाता ढाँट्नेभन्दा व्यवहारमुखी बनाएर जनताको मन जित्नुपर्छ। दलले जनताको सेवामा खटिने योग्य र मतदाताको भावनालाई सम्बोधन गर्ने उम्मेदवार खडा गर्नुपर्छ। न कि बढी पैसा खर्च गर्न सक्ने व्यक्ति। अनि मात्र गाउँटोल छोडेर सहर र सदरमुकाम पसेका व्यक्तिलाई भोट हाल्न जाउँजाउँ लाग्छ। भोट हालेकोमा गर्व लाग्छ । चुनावमा बढी खर्च गर्ने जनप्रतिनिधिले निर्वाचित भएपछि त्यो पैसा जनताकै करबाट असुल्ने हो। जनतालाई त्यस्तो जनप्रतिनिधि चाहिएको होइन। मतदाता ढाँटेर, प्रलोभनमा पारेर मत खसाल्ने गलत प्रवृत्ति लोकतन्त्रका लागि लज्जाको विषय हो। प्रलोभन देखाएर भोट माग्ने प्रवृत्तिको अन्त्य हुन जरुरी छ।"
पत्याएनन् दलका आश्वासन कर्णालीका मतदाताले,"सुर्खेत : राजनीतिक दलहरुको सत्ता, संगठन र शक्तिको घेरा तोड्दै स्वतन्त्र उम्मेदवारहरुले पनि जित हात पारेका छन् । राजनीतिक दलले नपत्याएका उम्मेदवारलाई मतदाताले पत्याउँदै निर्वाचित गरेका हुन् । दलहरुले टिकट नदिएपछि स्वतन्त्र उम्मेदवारी दिएकाहरुले नगर र गाउँपालिकाको नेतृत्वसमेत हात पारेका छन् । कर्णालीमा प्रदेश राजधानी वीरेन्द्रनगरपछि जुम्लाको चन्दननाथ नगरपालिकालाई दलहरुले प्रतिष्ठाको रुपमा लिन्छन् । तर, त्यही चन्दननाथ नगरपालिकाको मेयरमा स्वतन्त्र उम्मेदवारले बाजी मारेका छन् । अर्थात् प्रमुख दल कांग्रेस, एमाले र माओवादीका उम्मेदवारलाई हराउँदै स्वतन्त्र उम्मेदवार राजुसिंह कठायत विजयी भएका छन् । उनले दुई हजार चारसय तीन मत ल्याएर विजयी भएका हुन् । नेपाली कांग्रेसले टिकट नदिएपछि उनले स्वतन्त्र उम्मेदवारी दिएका थिए । टिकटका लागि कांग्रेसले नपत्याए पनि उनलाई मतदाताले पत्याउँदै पाँच वर्षका लागि नगरको नेतृत्व सुम्मेका हुन् । यस्तै, कालिकोटको खाँडाचक्र नगरपालिकाको मेयरमा पनि स्वतन्त्र उम्मेदवारी दिएका कमलबहादुर शाही विजयी भएका छन् । नेकपा एकीकृत समाजवादीका नेता उनी सुरुदेखि नै मेयरको उम्मेदवार बन्ने तयारीमा थिए । तर, उम्मेदवारका लागि उनले टिकट पाएनन् । आधिकारिक रुपमा टिकट नपाएपछि उनले स्वतन्त्र उम्मेदवारी दिएका थिए । उनलाई मतदाताले विश्वास गरेर मेयरमा जिताएका छन् । उनले दुई हजार नौ सय १९ मत ल्याउँदै मुख्य दलका उम्मेदवारलाई नै हराएका छन् । कालिकोटकै सान्नीत्रिवेणी गाउँपालिकाकाको अध्यक्षमा पनि स्वतन्त्र उम्मेदवार मोहनबहादुर केसी एकहजार आठसय २२ मत ल्याएर विजयी भएका छन् । उनी पनि आफ्नै पार्टी माओवादीले नपत्याएपछि स्वतन्त्र उम्मेदवार बनेका थिए । यस्तै, प्रदेशका विभिन्न जिल्लाका वडामा पनि स्वतन्त्र र बागी उम्मेदवारहरु विजयी भएका छन् । दलीय घेराबन्दी र दबदबा भएपनि यसपाली मतदाताले काम गर्न सक्ने र समुदायमा घुलमिल भएका स्वतन्त्र उम्मेदवारलाई नै मत दिएका छन् । कतिपय स्थानीय तहमा नेताका नजिकका व्यक्तिलाई टिकट दिइएका कारण असन्तुष्टहरुले स्वतन्त्र उम्मेदवारी दिएका थिए । उनीहरुलाई विजयी गराएर मतदाताले दलका उम्मेदवार भन्दा पनि आफूहरुसँग घुलमिल भएको उम्मेदवारलाई अनुमोदन गरिदिएका छन् । जुम्लाको कनकासुन्दरी गाउँपालिका वडा नम्बर ८ मा स्वतन्त्र उम्मेदवारी दिएको दलित समुदायको प्यानल नै विजयी भएको छ । दलहरुले सधैं आफूहरुलाई आश्वासन मात्र दिएको र भोटबैंकको रुपमा प्रयोग गरेको भन्दै स्थानीय दलित समुदायले यसपटक प्यानल नै बनाएर वडामा स्वतन्त्र उम्मेदवारी दिएका थिए । त्यहाँ दुईसय ८८ मत ल्याएर धनबहादुर कामी वडा अध्यक्षमा निर्वाचित भएका छन् । जहाँ दलहरुका उम्मेदवार पराजित हुन पुगे । यस्तै डोल्पाको शेफोक्सुण्डो गाउँपालिकाको उपाध्यक्षमा स्वतन्त्र उम्मेदवार पेमावाङछेन गुरुङ विजयी भएका छन् । उनले मुख्य दलका उम्मेदवारलाई पराजित गर्दै एक हजार एकसय १० मत ल्याएका हुन् । हुम्लामा पनि स्वतन्त्र उम्मेदवार वडाध्यक्षमा निर्वाचित भएका छन् । जिल्लाको चंखेली गाउँपालिका वडा नं ४ मा पदम शाही, ५ मा हर्कधन तामाङ र ६ मा जयबहादुर सिरा वडाध्यक्षमा विजयी भएका छन् । हुम्लाकै नाम्खा गाउँपालिकाको वडा नं २ मा सुनामक्याप लामा, वडा नं ३ मा ग्याम्जो लामा र वडा नं ६ मा पालजोर तामाङ विजयी भएका छन् । उनीहरु सबै स्वतन्त्र रुपमा चुनावी मैदानमा होमिएका थिए । दैलेखको भैरवी गाउँपालिका वडा नं ४ मा चक्रप्रसाद शर्मा वडाध्यक्षमा विजयी भएका छन् । उनले स्वतन्त्र उम्मेदवारी दिएका थिए । रुकुमपश्चिमको त्रिवेणी गाउँपालिका वडा नं १ मा पनि स्वतन्त्र उम्मेदवार सुन्दर ओली वडाध्यक्षमा विजयी भएका छन् । यस्तै जाजरकोटकाको कुशे गाउँपालिकाको वडा नं २ मा मानबहादुर सिंह, नलगाड नगरपालिकाको वडा नं ११ मा लालबहादुर बानियाँ र बारेकोट गाउँपालिकाको वडा नं ७ मा विशालकिरण बस्नेत दलीय उम्मेदवारहरुलाई हराउँदै वडाध्यक्षमा विजयी भएका छन् । जुम्लाको कनकासुन्दरी गाउँपालिका वडा नं ८ मा विजयी भएको स्वतन्त्र उम्मेदवारहरुको टोली ।"
काभ्रेको मण्डन देउपुरमा एमालेलाई पराजित गर्दै गठबन्धन विजयी,काभ्रे : मण्डन देउपुर नगरपालिका गठबन्धनको तर्फबाट प्रमुखमा एकीकृत समाजवादीका टोकबहादुर तामाङ निर्वाचित भएका छन्। वाइवाले ९ हजार ४०६ मत ल्याएर विजयी भएका छन् । उनका प्रतिद्वन्द्वी एमालेका बिदुर सापकोटाले ८ हजार ३५१ मत पाएका छन्। नगरको उपप्रमुख पदमा गठबन्धनबाटै नेपाली कांग्रेसको तर्फबाट बिष्णुमणि नेपाल विजयी भएका छन्। नेपालले ११ हजार ३०५ मत ल्याउँदा उनको प्रतिद्वन्द्वी एमालेबाट सरिता ढकालले ६ हजार ९२४ मत ल्याएकी छन्। नगर प्रमुखमा निर्वाचित तामाङ यस अघि पनि ०७४ मा एमालेबाट निर्वाचित भएका थिए। उपप्रमुखमा निर्वाचित नेपाल ०७४ मा नगरको १० नं वडामा अध्यक्ष निर्वाचित भएका थिए।
सुस्तामा कांग्रेस विजयी,परासी : पश्चिम नवलपरासीको सुस्ता गाउँपालिकामा नेपाली कांग्रेसले अध्यक्ष र उपाध्यक्ष जितेको छ। यसअघि त्यहाँ एमालले दुवै पद जितेको थियो। निर्वाचित अध्यक्ष टेकनारायण उपाध्यायले एमालेका रामप्रसाद पाण्डेलाई २ सय ७५ मत अन्तरले पराजित गरे। उपाध्यायले ६२ सय ७० ल्याउँदा पाण्डेले ५९ सय ९८ मत ल्याएका छन्। उपाध्यक्षमा गीता चौधरीले इन्द्रकुमारी थरुनीलाई ६ सय २१ मत अन्तरले पराजित गर्दै विजयी भइन्। गिताले ६६ सय ५ ल्याउँदा इन्द्रकुमारीले ५९ सय ८४ मत ल्याएकी छन्। ५ वटा वडा रहेको पालिकामा वडा नं १ मा नेपाली कांग्रेसका अशोककुमार चौधरी विजयी भएका छन्। वडा नं २ मा एमालेका कृष्णलाल मुखिया र वडा नं ३ मा एमालेका हरिलाल दुषाद वडाध्यक्षमा विजयी भएका छन्। वडा नं ४ मा नेपाली कांग्रेसका नलीबहादुर गुरुङ र वडा नं ५ मा नेपाली कांग्रेसका प्रभुनाथ अहिर वडाध्यक्षमा विजयी भएका छन्।
"स्थापितसँग मतान्तर बढाउँदै बालेन, यस्तो छ पछिल्लो मत परिणाम",काठमाडौं : काठमाडौं महानगरपालिकाका स्वतन्त्र मेयर उम्मेदवार बालेन्द्र (बालेन) साहले मतान्तर निरन्तर बढाउँदै लगेका छन्। बिहीबार साढे ९ बजेको मतपरिणामअनुसार बालेन्द्रले २१ हजार ८१५ मत प्राप्त गरेका छन्। उनका प्रतिद्वन्द्वी एमालेका केशव स्थापितले ११ हजार १२४ मत ल्याएका छन्। बालेन्द्र स्थापितभन्दा १० हजार ६९१ मतले अगाडि छन्। तेस्रोमा रहेकी कांग्रेसकी सिर्जना सिंहले १० हजार ३४१ मत ल्याएका छन्। हालसम्म ५६ हजार ४० मत गणना भएको छ।
गठबन्धनलाई हराउँदै सूर्यविनायक नगर प्रमुख र उपप्रमुखमा एमाले विजयी,"भक्तपुर : भक्तपुरको सूर्यविनायक नगरपालिकामा नेकपा (एमाले) विजयी भएको छ। नेपाली कांग्रेस र नेकपा (एकीकृत समाजवादी) गठबन्धनका उम्मेदवार एमालेसँग पराजित भएका छन्। प्रमुखमा वासुदेव थापा र उपप्रमुखमा सरिता भट्टराई निर्वाचित भएको सहायक निर्वाचन अधिकृत सरिता खतिवडाले जानकारी दिइन्। थापा १४ हजार ७५८ मतका साथ निर्वाचित भएका हुन्। उनका निकटतम प्रतिद्वन्द्वी कांग्रेसका निशान ढुङ्गेलले १३ हजार २३२ मत प्राप्त गरे। त्यसैगरी उपप्रमुखमा भट्टराई १४ हजार ४९० मतसहित निर्वाचित हुँदा उनका निकटम प्रतिद्वन्द्वी एकीकृत समाजवादीका श्याम बस्नेतले ६ हजार ६६१ मत प्राप्त गरे। एमालेका उम्मेदवार वडा नं १, ५, ७, ८ र १० वडामा तथा बाँकी ५ वडामा गठबन्धनका उम्मेदवारले जित हासिल गरेका छन्।"
"एमालेकी सुनिता डंगोलले कटाइन् १९ हजार मत, सत्तागठबन्धन १३ हजार बढी मतले पछाडि","काठमाडौं : काठमाडौं महानगरपालिकाको उपमेयरमा एमालेकी उम्मेदवार सुनिता डंगोलले १९ हजार मत कटाएकी छन्। बिहीबार बिहानको मतपरिणाम अनुसार डंगोलले १९ हजार ९५६ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले ६ हजार ३१६ मत प्राप्त गरेका छन्। काठमाडौं महानगरको वडा नम्बर १, २,३, ४ र ५ को मतगणना सकिएको छ। अहिले वडा नम्बर ६, ७, २६, २९, ३०, ३१ र ३२ को मतगणना कार्य जारी छ ।"
बागमतीका मेयरमा थापा दोहरिए,"मलंगवा : सर्लाहीको बागमती नगरपालिकाको मेयर र उपमेयरमा नेकपा माओवादी केन्द्रका भरतकुमार थापा र लिला कुमारी मोक्तान पूनः निर्वाचित भएका छन्। थापा प्रतिस्पर्धीभन्दा तीन हजार ९८९ बढी मत ल्याएर दोस्रो कार्यकालका लागि मेयरमा निर्वाचित भएका हुन्। ११ हजार ३५७ मतसहित विजयी हुँदा निकटतम् प्रतिद्वन्द्वी नेकपा एमालेका टंकबहादुर बस्नेत (गोकुल) ले सात हजार ३६८ मत मात्रै पाएका छन्। त्यस्तै, १० हजार ८७९ मतसहित मोक्तान पनि दोस्रोपटक उपमेयरमा निर्वाचित भइन्। निकटतम् प्रतिद्वन्द्वी एमालेकी सरिता घिसिङले सात हजार ७०५ मत मात्र पाइन्।"
"एमालेकी सुनिता डंगोलले कटाइन् १९ हजार मत, सत्तागठबन्धन १३ हजार बढी मतले पछाडि","काठमाडौं : काठमाडौं महानगरपालिकाको उपमेयरमा एमालेकी उम्मेदवार सुनिता डंगोलले १९ हजार मत कटाएकी छन्। बिहीबार बिहानको मतपरिणाम अनुसार डंगोलले १९ हजार ९५६ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले ६ हजार ३१६ मत प्राप्त गरेका छन्। काठमाडौं महानगरको वडा नम्बर १, २,३, ४ र ५ को मतगणना सकिएको छ। अहिले वडा नम्बर ६, ७, २६, २९, ३०, ३१ र ३२ को मतगणना कार्य जारी छ ।"
सप्तरीकी पहिलो नगरप्रमुख महिला बनिन् गीता चौधरी,"राजविराज : सप्तरी जिल्लामा गीता चौधरी पहिलोपटक महिला नगर प्रमुख बनेकी छन्। सुरुङ्गा नगरपालिकामा नेपाली कांग्रेसबाट गीता चौधरी तीन हजार ७५ मत अन्तरले निर्वाचित हुँदै नगर प्रमुख बनेकी हुन्। फराकिलो मत अन्तरले निर्वाचित चौधरीले ७ हजार २ सय ९२ मत ल्याएकी छन्। सप्तरीमा अहिलेसम्म निर्वाचित प्रमुखलाई प्राप्त यो मत पनि सबैभन्दा बढी हो। यसअघि २०७४ मा नेपाल लोकतान्त्रिक फोरमबाट उम्मेदवार बनेकी गीताले त्यसबेला २ हजार ७७४ मत ल्याएर तेस्रो भएकी थिइन्। योसँगै नेपाली कांग्रेसले सप्तरीमा अग्रता कायम राख्दै ४ वटा स्थानीय तहमा प्रमुख र ६ वटामा उपप्रमुख पदमा जीत हासिल गरेको छ। सुरुङ्गा नगरपालिकामा रामनारायण चौधरीले ४ हजार २१७ मत ल्याएर फेरि पनि निकटतम प्रतिद्वन्द्वीमा चित्त बुझाएका छन्। यसअघि २०७४ मा नेकपा (एमाले) बाट उम्मेदवार बन्दा ५ हजार ६९ मत ल्याएका रामनारायण चौधरीले यसपटक नेकपा (एकिकृत समाजवादी)बाट उम्मेदवार हुँदा ४ हजार २१७ मत मात्र ल्याए। उपाध्यक्षमा नेपाली कांग्रेसका रुद्रबहादुर कार्की ६ हजार २७५ मत ल्याएर निर्वाचित भएका छन्। उनी पनि सप्तरीबाट निर्वाचित हुने पहिलो पुरुष उपप्रमुख हुन्। यसअघि र हालसम्म निर्वाचित हुने उपप्रमुख र उपाध्यक्ष सप्तरीमा महिला मात्र छन्। उनको निकटम प्रतिद्वन्द्वी एकीकृत समाजवादीकी सुनिताकुमारी मुखियाले ३ हजार ९९८ मत ल्याएकी छिन्। यसअघि नेकपा (एमाले) की उपप्रमुख उम्मेदवार सबिना डोटेल ३२ मत अन्तरले मात्र पराजित भएकी थिइन्। वडा अध्यक्षमा एकीकृत समाजवादीले ४, जसपाले ३, कांग्रेसले र माओवादी केन्द्रले २२ वडा अध्यक्षमा जीत हासिल गरेका छन्। एकीकृत समाजवादीबाट वडा १ मा ६०१ मत ल्याएर छत्रबहादुर राउत, वडा ३ मा ६३४ मत ल्याएर किरणकुमार पोखरेल, वडा ४ मा ८६४ मत ल्याएर देबेन्द्रप्रसाद चौधरी, वडा ५ मा ७१८ मत ल्याएर दिलाराम चौधरी वडा अध्यक्ष बनेका छन्। जसपाबाट ४७५ मत ल्याएर सन्तकुमार यादव, ६२५ मत ल्याएर चन्द्रनारायण यादव र ५८० मत ल्याएरराजकुमार चौधरी क्रमशः ९, १० र ११ वडाको अध्यक्ष निर्वाचित भएका छन्। कांग्रेसबाट वडा ७ र ८ मा क्रमशः शिवनारायण चौधरी र श्यामप्रसाद साह विजयी भएका छन्। उनीहरुले क्रमः ९३७ र ७५० मत ल्याए। माओवादी केन्द्रबाट वडा २ मा ८०६ मत ल्याएर अर्जुनबहादुर खपाङ्गी मगर र वडा ६ मा २८० मत ल्याएर दिनेशकुमार राम वडा अध्यक्षमा निर्वाचित भएका छन्। सप्तरीमा हालसम्म घोषित १० स्थानीय तहको परिणाम अनुसार कांग्रेसले ४, एमालेले २, जसपा, लोसपा, जनमत, नेकपा (एकिकृत समाजवादी)ले ११ स्थानीय तहमा जित हासिल गरेको छ।"
धरानको मत गणना सुचारु,"धरान : बुधबार दिउँसोदेखि रोकिएको धरान उपमहानगरपालिकाको मत गणना सुचारु भएको छ। धरान २० मा १८ मत पत्रमा मतदान अधिकृतको हस्ताक्षर नभएको पाइए पश्चात् माओवादीले अवरोध गरेपछि मतगणना स्थगित भएको थियो। धरान २० को मत परिणामलाई यथास्थितिमा राखेर अन्य वडाको मत गणना सुचारु गर्ने राजनैतिक सहमती भएपछि मत गणना सुरु गरिएको सहायक निर्वाचन अधिकृत गणेश खतिवडाले जानकारी दिए। अहिले धरान ८, १२, १९, १४ र १३ नम्बर वडाको मत गणना गर्ने सहमती भएको माओवादीका नेता नवीन खत्रीले बताए।"
भरतपुर महानगरपालिकामा रेणु र विजयको मतान्तर कति छ ?,"भरतपुर : भरतपुर महानगरपालिकामा माओवादी केन्द्रकी रेणु दाहालले ३,०५७ मतले अग्रता लिएका छन्। पछिल्लो मत परिणामअनुसार दाहालले १५,१३४ मत प्राप्त गरेकी छन्। उनका प्रतिद्वन्द्वी एमालेका विजय सुवेदीले १२,०७७ मत पाएका छन्। कांग्रेसका बागी उम्मेदवार जगन्नाथ पौडेलले भने ६२५३ मत ल्याएका छन्। त्यस्तै उपप्रमुखतर्फ कांग्रेसका चित्रसेन अधिकारीले १७,५३५ मत ल्याएका छन् भने राप्रपाकी हिमला गुरुङले ९७३२ मत ल्याएकी छन्।"
११ दिनमै २ हिमाल आरोहण,"गोरखा : गोरखा आरुघाटकी पूर्णिमा श्रेष्ठले ११ दिनको फरकमा विश्वका तेस्रो र चौथो अग्लो शिखर चुमेकी छन्। वैशाख २३ गते कञ्चनजंघा (८,५८६ मि) र मंगलबार ल्होत्से (८,५१६ मि) हिमालको सफल आरोहण गरेकी हुन्। मुलुकको ध्यान स्थानीय चुनावमा केन्द्रित भइरहेका बेला फोटो पत्रकारसमेत रहेकी श्रेष्ठ भने हिमाल आरोहणमा व्यस्त छिन्। यसअघि उनले सर्वोच्च शिखर सगरमाथा (८,८४८ मि), धौलागिरी प्रथम (८,१६७ मि), मनास्लु (८,१६३ मि), अन्नपूर्ण प्रथम (८,०९१ मि) र अमदब्लम (६,८१२) हिमालको आरोहण गरिसकेकी छिन्। लगत्तै अरू दुईवटा हिमालसमेत यही सिजनमा आरोहण गर्ने योजना रहेको उनले सुनाइन्। यही सिजनमा ८ हजार मिटरभन्दा अग्लो अर्को हिमाल आरोहणको सपना बुन्दैछु, उनले भनिन्, त्यसपछि नेपालतर्फबाट चढ्ने सबै उच्च हिमालको आरोहण सकिनेछन्। तर हिम्मत र आँट मात्र भएर पनि नपुग्ने रहेछ। हिमाल आरोहण यात्रामा सहयोग गर्न उनले अनुरोध गरेकी छिन्।"
पालुङ्टारको मेयर र उपमेयर दुवैमा माओवादीका उम्मेद्वार विजयी,गोरखा : पालुङटार नगरपालिकाको मेयर र उपमेयर दुवै पदमा माओवादी केन्द्रले विजय हासिल गरेको छ। माओवादी केन्द्रकातर्फबाट मेयर पदका उम्मेदवार विवश चिन्तन (अजय)ले ६ हजार ७२ मत प्राप्त गरी विजयी भएका हुन्। त्यस्तै उपमेयरमा माओवादी केन्द्रबाट उम्मेद्वार बनेकी बन्दना पाण्डेले ५ हजार ५७९ मत प्राप्त गरी विजयी भएकी छन्। मेयरका निकटतम प्रतिद्वन्द्वी जसपाका उम्मेदवार प्रेम गुरुङले ५ हजार ७ सय १७ मत प्राप्त गरेका थिए। यसअघिका मेयर एवं नेपाली कांग्रेसका तर्फबाट यसपटक पनि उम्मेदवार बनेका दीपकबाबु कँडेलले ४ हजार ९ सय ९७ मत प्राप्त गरे। उपमेयरकी निकटतम प्रतिस्पर्धी कांग्रेसकी चेतकुमारी श्रेष्ठले ५ हजार ७७ मत पाएकी छन्। गठबन्धनकी उम्मेदवार एमालेकी पार्वतीदेवी पाठक भने ४ हजार २८१ मतका साथ तेस्रो भइन्। पालुङटारमा जनता समाजवादी पार्टी र नेकपा एमालेका बीच चुनावी गठबन्धन भएको थियो।
"यस्तो छ भरतपुरको नयाँ मत परिणाम, बागी उम्मेदवारले कटाए ६ हजार",भरतपुर : भरतपुर महानगरपालिकामा माओवादी केन्द्रकी रेणु दाहालले ३ हजार बढी मतले अग्रता लिएका छन्। पछिल्लो मत परिणामअनुसार दाहालले १४ हजार ७६६ मत प्राप्त गरेकी छन्। उना प्रतिद्वन्द्वी एमालेका विजय सुवेदीशले ११ हजार ७६५ मत पाएका छन्। दाहाल सुवेदीभन्दा ३ हजार १ मतले अघि छन्। कांग्रेसका बागी उम्मेदवार जगन्नाथ पौडेलले भने ६ हजार ९० मत ल्याएका छन्। त्यस्तै उपप्रमुखतर्फ कांग्रेसका चित्रसेन अधिकारीले १७ हजार ९६ मत ल्याएका छन् भने राप्रपाकी हिमला गुरुङले ९ हजार ५०१ मत ल्याएकी छन्। भरतपुरमा दुई गठबन्धनबीच प्रतिस्पर्भा रहेको छ।
"सिन्धुली सुनकोशीको अध्यक्षमा पुन: दिपा बोहोरा विजयी, उपाध्यक्षमा कोइराला","सिन्धुली : सिन्धुलीको सुनकोशी गाउँपालिकाको अध्यक्षमा पुन: दिपा बोहोरा दाहाल निर्वाचित भएकी छन्। कुल ५ हजार ३ सय ७६ मतसहित उनी दोस्रो कार्यकालको लागि अध्यक्ष पदमा निर्वाचित भएकी हुन्। दाहाल नेकपा माओवादी केन्द्रकी नेतृ हुन्। उनी संघीयतापछि २०७४ सालको पहिलो स्थानीय तहको निर्वाचनमा लोकप्रिय मतसहित गाउँपालिका अध्यक्षमा निर्वाचित भएकी थिइन्। उनका निकटतम प्रतिस्पर्धी नेकपा एमालेका रोमनराज गिरीले ५ हजार ९८ मत प्राप्त गरेका छन्। दाहाल र गिरीबीचमा २ सय ७८ मतान्तर छ। दाहाल लगातार दुई कार्यकाल अध्यक्षमा निर्वाचित हुने जिल्लामै पहिलो महिला नेतृ हुन्। सुनकोशी गाउँपालिकाको उपाध्यक्षमा भने नेपाली कांग्रेसका कपिल कोइराला निर्वाचित भएका छन्। योसँगै सिन्धुलीका ८ वटा पालिकाको मत गणना सम्पन्न भएको छ। हालसम्म जिल्लामा नेकपा माओवादी केन्द्रले चार, नेपाली कांग्रेस र एमालेले दुई दुई वटा पालिका जितेका छन्। कमलामाई नगरपालिकामा भने मत गणना जारी छ।"
बजेटको प्राथमिकतामा परेन कोरोना बिमा,"काठमाडौं : बजेटको अन्तिम तयारीमा जुटेको अर्थ मन्त्रालयले यस पटक पनि कोरोना बिमाको दाबी भुक्तानीलाई प्राथमिकतामा राखेकोे छैन। तर यसलाई भुक्तानी गर्न अरू नै स्रोतको खोजी भने भइरहेको बताएको छ। साढे दुई वर्ष बितिसक्दा पनि सर्वसाधारणको भुक्तानी कसरी गर्ने भन्नेबारे टुंगो लाग्न नसकेको हो। सरकार स्रोत जोहोमै अलमल्लिएको छ। बिमा समितिका अनुसार सरकारको दायित्वमा रहेको ११ अर्ब ८२ करोड २० लाख हाराहारी दाबी रकम भुक्तानी भएको छैन। यसलाई गत आवको बजेटले बेवास्ता गयो। सरकारले यसपटक पनि सम्बोधन नगरेको बताएको छ। अरू विषयमै बढी महŒव दिनुपर्ने भएकाले आगामी आवको बजेटमा यसले प्राथमिकता नपाएको अर्थका प्रवक्ता ढुण्डीप्रसाद निरौलाले बताए। आफूहरूले अर्थलाई भुक्तानी गर्न सकिने विकल्प दिएको बिमा समितिका कार्यकारी निर्देशक राजुरमण पौडेलले बताए। त्यसपछि अर्थ मन्त्रालयले मौखिक रूपमा हुन्छ भनेका छन्। अहिलेसम्म जवाफ आएको छैन। हामी पनि यसबारे अनविज्ञ छौं, कार्यकारी निर्देशक पौडेलले भने। अर्थ मन्त्रालयका सूचना अधिकारी कमल भट्टराई सो विषयबारे बिमा समितिले विकल्प तोके पनि काम अघि नबढेको बताउँछन्। मन्त्रालयले हालै सरोकारवालासँग सुझाव संकलन गरेको थियो। अधिकांशले कोरोना बिमाको बाँकी दाबी रकम भुक्तानी गर्ने व्यवस्था मिलाउन सुझाव दिएका छन्। सरकारलाई कोरोना बिमा दाबी भुक्तानीको दायित्व निल्नु न ओकाल्नु बनेको छ। पूर्वअर्थमन्त्री युवराज खतिवडा कोरोना बिमा पोलिसी बिमा समितिले मन्त्रालयलाई नसोधी ल्याएको तर्क गर्छन्। सो पोलिसी बिमा समिति आफैंले ल्याएको हो। यस्तो काम गर्दा हामीलाई सोधिएन, डा खतिवडाले अन्नपूर्णसँग भने,। पूर्वयोजना बिनै महामारीको बिमा गरेकाले यस्तो स्थिति आएको बिमा विज्ञ औंल्याउँछन्। कोरोना बिमा सुरुमा बिमा कम्पनीहरूले हौसिएर काम गरे तर यसमा घाटा लाग्ने देखिए पछि स्थगित गरे। तर यसलाई सरकारले नै निरन्तरता दिन र दायित्व पनि बाँडफाँट गर्ने भनेर कार्यविधि बनाएरै सम्झौता भएपछि फेरि सञ्चालनमा ल्याइएको नेपाल बिमक संघको भनाइ छ। सरकारले ३ अर्ब ५० करोडभन्दा बढीको दायित्व व्यहोर्ने लिखित कार्यविधि ल्याएको थियो। तर त्यो कार्यान्वयन भएको छैन। अर्थ मन्त्रालय उच्च स्रोतका अनुसार उक्त कार्यविधि सचिवस्तरीय भएकाले कार्यान्वयनमा चुनौती भएको हो। बिमा समितिले वक्यौता भुक्तानीका चार विकल्प पेस गरेको थियो। जसअन्तर्गत बिमा कम्पनीलाई राज्यले निश्चित समयसम्मका लागि कर छुट गर्ने, सरकारी बिमा कम्पनीले राष्ट्रसेवक कर्मचारीको बिमा गरेबापत प्राप्त हुने रकमबाट तिर्न सकिनेलगायत छन्। बिमा कम्पनीले असार मसान्तदेखि दाबीको निवेदन लिन छाडेका थिए। सो अवधिसम्म १ लाख ६१ हजार ५ सय ४९ जनाको दाबी परेको थियो। हालसम्म ४ अर्ब ७८ करोड ८१ लाख भुक्तानी भइसकेको छ। १७ लाख ५८ हजार ३ सय ४३ जनाले बिमा खरिद गरेका छन्। उक्त बिमा लेखबापत कम्पनीले १ अर्ब ५ करोड ५ लाख २७ हजार बिमाशुल्क संकलन गरेका थिए। तर दाबी भने बिमाशुल्क संकलनको तुलनामा अधिक परेको छ। असार मसान्तसम्म १५ अर्ब ३२ करोड २० लाख ९२ हजार रुपैयाँ हाराहारीमा दाबी परेको छ।"
तारजालीभित्र दलहरूको अनुशासन,"काठमाडौं : प्रदर्शनीमार्गस्थित राष्ट्रिय सभागृह परिसरमा स्थानीय निर्वाचनको मतगणना चलिरहेको छ। सभागृहको दोस्रो तलामा निकै कडा सुरक्षाबीच राजनीतिक दलका प्रतिनिधिको उपस्थितिमा मतगणनामा खटिएका कर्मचारीले निकै व्यवस्तापूर्वक मतगणना गरिरहेका छन्। सभागृहको गेटमै नेपाल प्रहरी तथा म्यादी प्रहरीको बाक्लो उपस्थिति छ। सशस्त्र प्रहरी र नेपाली सेनाको प्रतिनिधि पनि बेलाबेला देखापर्छन्। गेटबाट भित्र पस्नेले हाते ब्यागसमेत बाहिरै छाड्नुपर्छ। सभागृहको भित्रपट्टि अग्लो फलामे तारजालीले मतगणना स्थल घेरिएको छ। तारजाली बाहिर राखिएको बेन्चमा राजनीतिक दलका प्रतिनिधि छन् भने भित्रपट्टि भुइँमा रातो रङको कार्पेट बिच्छ्याइएको छ। कार्पेटमाथिको कुसनमा मतगणना गर्ने कर्मचारी खटिएका छन्। राजनीतिक दलका प्रतिनिधि तारजाली बाहिरै बसेर मतगणना हेरिरहेका छन्। धेरै मतगणनास्थलमा राजनीतिक दल र उम्मेदवारका प्रतिनिधिहरूलाई रोक्न लगाइएका छेकबारले दलको संस्कार र अनुशासनप्रति नै प्रश्न उब्जाएको छ। सुरक्षाको कारण देखाउँदै राजनीतिक दलका प्रतिनिधिलाई मतपत्र हेर्न दिने तर छुन नदिने व्यवस्था निर्वाचन आयोगले गरेको छ। तारजालीको सुरुआत २०७४ को स्थानीय निर्वाचनबाट भएको हो। सो निर्वाचनको मतगणनाका क्रममा भरतपुर महानगरमा दलका प्रतिनिधिले मतपत्र च्यातेपछि पुनः मतदान भएको थियो। उक्त मतदानपछि मत गन्ने स्थानमा तारजाली लगाएर मतगणना सुरु गरिएको थियो। स्थानीय निर्वाचन निर्देशिकामै दलका प्रतिनिधिले मतपत्र छुन वा समाउन नपाउने व्यवस्था छ। तर, निर्वाचनको क्रममा कतै उम्मेदवारबीच विवाद हुने, धाधली गर्न खोज्ने, मतपेटिका चोरेर भाग्ने जस्ता व्यवहार देखिएपछि मतगणनाको जिम्मा पाएका मतदान अधिकृतहरू दलका प्रतिनिधिलाई पूर्ण विश्वास गर्न सकेनन्। यो पटकको निर्वाचनमा धेरै पालिकाहरूमा पहिल्यै छेकबार लगाएर मात्रै मतगणना सुरु गरिएको छ। राजनीतिक विश्लेषक पुरन्जन आचार्य तारजालीले राजनीतिक दलको संस्कार र अनुशासनको धज्जी उडाइरहेको बताउँछन्। हेर्दा सामान्य र मतपत्रको सुरक्षाका लागि तारजाली लगाएको देखिए पनि मतपत्रलाई राजनीतिक दलबाटै खतरा छ है भनेर यो दृश्यले पुष्टि गरिरहेको छ, उनी भन्छन्, हाम्रो विगतको अनुभवले जुनसुकै उम्मेदवारले हार स्वीकार गर्न नसक्दा मतपत्र च्यात्ने, धाँधली गर्ने र अनैतिक कार्य गर्ने उदाहरण भएकाले यसपटक मतदान अधिकृतले जोखिम लिन चाहेनन् र तारजालीको व्यवस्था गरेका हुन्। उम्मेदवारले हार स्वीकार गर्न नसक्ने लोकतान्त्रिक अभ्यास भइरहेको बताउँदै आर्चायले मतगणना स्थलमा रहेको तारजालीले दलको प्रतिनिधिको खिल्ली उडाएको बताए। त्रिभुवन विश्वविद्यालयका पूर्वउपकुलपति प्राध्यापक केदारभक्त माथेमाले मतपत्रको सुरक्षाका गर्न तारजाली राख्नु बाध्यता भएको बताउँछन्। दलका उम्मेदवारलाई जसरी पनि जित्नुपर्छ भन्ने गलत संस्कृति विकास भएकोले जनताको प्रतिनिधित्व मानिने मतपत्र असुरक्षित हुने गरेको हो। जुन संस्कार गलत हो, उनी भन्छन्, नागरिक स्तरमा चेतना फैलाउन र राजनीतिक दलले अनुशासन र संयमता देखाउन जरुरी छ। निर्वाचन आयोगका सहायक प्रवक्ता सूर्यप्रसाद अर्यालका अनुसार निर्वाचन व्यवस्थामा तारजाली लगाउने प्रबन्ध नभएको बताए। उनी भन्छन्, पछिल्ला केही घटनाक्रम हेर्दा मतपेटिकाको असुरक्षा बढेको देखियो। मतगणना स्वस्थ, स्वतन्त्र, निष्पक्ष, विश्वसनीय बनाउन निर्वाचन अधिकृतले तारजालीको व्यवस्था गरेका हुन्। मतपत्र सुरक्षित हुन्छ भन्ने विश्वस्त हुन सकेनन्। गृह मन्त्रालयका प्रवक्ता फणीन्द्रमणि पोखरेलका अनुसार सरकारले पर्याप्त सुरक्षा दिएको छ। निर्वाचन तथा मतगणनाको सुरक्षाका सबै अंगको सहभागिता रहेको बताउँदै तारजाली किन लगाइएको विषयमा आफू जानकार नभएको बताए। उनले भने, मतपेटिकाको सुरक्षाको प्रत्याभूति मतदान अधिकृतले गर्न नसकेरै होला । राजनीतिक संस्कृतिको विकास नभएर नै होला।"
पर्वत विहादीको अध्यक्षमा कांग्रेसका गुरुङ र उपाध्यक्षमा एमालेका तिवारी विजयी,"कुश्मा : पर्वतको बिहादी गाउँपालिकाको अध्यक्षमा गठबन्धनको तर्फबाट उम्मेदवारी दिएका नेपाली कांग्रेसका परविन गुरुङ निर्वाचित भएका छन्। गुरुङ ३ हजार ४६९ मत ल्याएर विजयी भएका हुन्। उनले नेकपा एमालेका उम्मेदवार ओम कुँवरलाई ५३२ मतान्तरले पराजित गरेका छन्। पराजित ओम कुँवरले २ हजार ९ सय ३७ मत ल्याएका छन्। उपाध्यक्षमा भने नेकपा एमालेकी मिना तिवारी निर्वाचित भएकी छन्। तिवारीले ३ हजार २२७ मत ल्याएर विजयी हुँदा गठबन्धनको तर्फबाट उम्मेदवारी दिएका नेकपा माओवादीका सन्तबहादुर गुरुङले ३ हजार ५० मत ल्याएका छन्। ६ वडा रहेको विहादी गाउँपालिकामा ३ वडामा एमाले २ मा कांग्रेस र १ वडामा माओवादी विजयी भएको छ। वडा नं १, ३, ५ मा नेकपा एमाले, २, ४ मा कांग्रेस र वडा नं ६ मा माओवादी केन्द्रमा उम्मेदवार विजयी भएका हुन्। योसँगै पर्वतका ७ वटै स्थानीय तहको मतगणना सम्पन्न भएको छ।"
सर्लाहीको लालबन्दी नगरपालिकामा कांग्रेसका अधिकारी विजयी,मलंगवा : सर्लाहीको लालबन्दी नगरपालिकामा नेपाली कांग्रेसका वासुदेव अधिकारी नगरप्रमुखमा विजयी भएका छन्। अधिकारीले नेकपा एमालेका नगरप्रमुखको उम्मेदवार गोविन्द महतलाई १ हजार ६ सय ७८ मतले पछि पार्दै विजय हासिल गरेका छन्। अधिकारी ९ हजार ५ सय ६१ मत ल्याएका छन् भने उनका निकटतम प्रतिद्वन्द्वी नेकपा एमालेका उम्मेदवार महतले ७ हजार ८ सय ८३ मत ल्याएका छन्। यस्तै उपप्रमुखमा कांग्रेसकी कल्पनामाया पाख्रिनले ८ हजार ८ सय ५० मत ल्याएर विजयी बनेकी छन्। उनकी निकटतम प्रतिद्वन्द्वी नेकपा एमालेकी सन्सरीमाया थिङले ८ हजार १ सय ५९ मत प्राप्त गरेकी छिन्।
स्थानीय तहका नेतृत्वमा नयाँ पुस्ता,"पर्साका वशिष्टकुमार गुप्ता २१ वर्षका भए। उनी यही उमेरमा स्थानीय सरकारको नेतृत्वमा पुगेका छन्। जसपाबाट उम्मेदवार बनेका गुप्ता कालिकामाई गाउँपालिका अध्यक्ष निर्वाचित भएका हुन्। गुप्ताले निकटम प्रतिद्वन्द्वी कांग्रेसका अजयकुमार कुर्मीलाई १ सय १७ मतान्तरले पराजित गरे। गुप्ताले ३ हजार ७ सय ४३ र कुर्मीले ३ हजार ६ सय २६ मत पाए। पर्साकै जिराभवानी गाउँपालिका अध्यक्षमा ३२ वर्षीय अनोज चौधरी निर्वाचित भएका छन्। चौधरीले निवर्तमान गाउँपालिका अध्यक्षसमेत रहेका एमाले उम्मेदवार रामप्रित महतोलाई १ हजार २ सय ६१ मतान्तरले पराजित गरेका हुन्। उनले ४ हजार ५ सय ६० र महतोले ३ हजार २ सय ९९ मत पाए। पूर्वफर्मासिस्ट चौधरी बुवाको सपना साकार पार्न भन्दै नेसनल हेल्थ केयरको जागिर छोडेर राजनीतिमा प्रवेश गरेका हुन्। फार्मेसी पेसासँग आबद्ध भई मास्टर इन फार्मेसी गरेका चौधरीले आफ्नो पहिलो प्राथमिकता कृषिमा क्रान्ति ल्याउने रहेको बताए। धनुषाको कमला नगरपालिका९ का रणवीरसिंह मण्डल विद्यालय जीवनदेखि सामाजिक सेवामा संलग्न थिए। उनले सिभिल इन्जियरिङको पढाइ पूरा गरेका छन्। उनै २१ वर्षीय मण्डल नगर प्रमुख बन्न सफल भएका छन्। आफ्नो सपना दुवरकोट, हथिलेटवा, सुन्दरपुर र नरहा गाउँको शानलाई देशमै अगाडि बढाउनु रहेको उनले बताए। उनी पनि राजनीति फोहोरी खेल हो भन्थे। तर, उनको सोच फेरिएको छ। राजनीतिबाट मात्रै समाजको परिवर्तन र समृद्धि सम्भव छ भन्ने निष्कर्षमा पुगेका छन् उनी। त्यसैले विकासका काम गर्न उनले भिजन बनाएका छन्। भिजन भएकाले मिसन बनाएर काम गर्ने उनको ध्येय छ। अब म जुनसुकै पार्टीको मान्छे भए पनि जनताको साझा प्रतिनिधि छु। त्यसमा पनि म एक्लो छैन। मेरो साथमा पार्टी छ, बुबा हुनुहुन्छ। जनताको साथ छ, उनले भने। कतिपय कुरामा पार्टीको निर्देशनभन्दा जनताको भावना बुझेर काम गर्नुपर्ने उनको धारणा छ। डडेलधुराको परशुराम नगरपालिकामा कांग्रेसबाट २८ वर्षका भरत बडायर जोशी नगर प्रमुख निर्वाचित भएका छन्। जोशीले माओवादी केन्द्रका शेरसिंह माललाई पराजित गरेका हुन्। जोशीले ५ हजार ९ सय ४१ र मालले ५ हजार ८ सय ५ मत प्राप्त गरे। नेपाल विद्यार्थी संघका प्रारम्भिक कमिटीबाट सुरुवात गरेको राजनीतिक जीवन पार्टीको नगरसभापति हुँदै नगर प्रमुखसम्म पुगेको जोशीले बताए। उनले नगरमा युगसुहाउँदो विकास निर्माण गर्ने प्रतिबद्धता जनाउँदै उम्मेदवारी दिएका थिए। शिक्षा, स्वास्थ्य, कृषि, सडक, युवा स्वरोजगारलगायत कुरामा विकासको नमुना देखाउन उनले प्रतिबद्धतापत्रमा उल्लेख गरेका छन्। पर्सा र धनुषाका दुई युवा २१ वर्षमै बने पालिका प्रमुख थुप्रै युवा उम्मेदवार स्थानीय जनप्रतिनिधि निर्वाचित नवलपरासी पूर्वनवलपुरको बुलिङटार गाउँपालिका सधैं कांग्रेसको अखडा थियो। यो कांग्रेस नेता शशांक कोइरालाको निर्वाचन क्षेत्र हो। कांग्रेसको गढ भत्काउँदै २८ वर्षे युवा पालिकाको नेतृत्वमा आएका छन्। एमालेका तर्फबाट गाउँपालिका अध्यक्ष पदका उम्मेदवार २८ वर्षीय दीपेन्द्र सुनारी मगर निर्वाचित भएका छन्। मगर मेकानिकल इन्जिनियरिङमा स्नातकोत्तर हुन्। उनले कांग्रेस उम्मेदवार शशिकिरण बस्ताकोटीलाई १ सय ५९ मतले पराजित गरेका हुन्। गुल्मीको रुरु गाउँपालिकामा माओवादी केन्द्रबाट यदु ज्ञवालीले अध्यक्ष पदमा जित निकालेका छन्। उनी ३२ वर्षका हुन्। एमाले सचिव प्रदीप ज्ञवालीको निर्वाचन क्षेत्र रुरुमा एमालेले वर्षाैंदेखि नेतृत्व लिएको थियो। वडा तहमा एमालेकै उम्मेदवारले जित हासिल गरे पनि अध्यक्षमा ज्ञवालीले जितेका हुन्। एमालेबाट उम्मेदवारी दिएका हिमाल श्रेष्ठ १ हजार २ सय ७७ मतले पराजित भए। गत निर्वाचनमा ज्ञवाली एमाले उम्मेदवारसँग पराजित भएका थिए। यो वर्ष उनले गठबन्धनको साथ पाउँदै एमालेको गढ भत्काएका हुन्। सिंगल मत माग्दै ज्ञवाली पूर्वमुख्यसचिव लीलामणि पौडेललाई साथमा लिएर घरदैलोमा हिँडेका थिए। दैलेखको चामुण्डाविन्द्रासैनी नगरपालिकाको नेतृत्व युवाको हातमा परेको छ। नगर प्रमुखमा कांग्रेसका ३७ वर्षीय गणेशकुमार शाही निर्वाचित भएका छन्। उनले एमालेका ५९ वर्षीय सूर्यबहादुर शाहीलाई पराजित गरेका हुन्। यही नगरमा उपप्रमुखमा कांग्रेसकै २६ वर्षीया मनसराकुमारी शर्मा निर्वाचित भएकी छन्। उनले एमालेकी ५७ वर्षीया नन्दकुमारी विष्टलाई पराजित गरेकी हुन्। जिल्लाको आठबिस नगरपालिका उपप्रमुखमा एमालेकी ३० वर्षीय कल्पनाकुमारी थापा निर्वाचित भएकी छन्। यद्यपि, उनकी प्रतिस्पर्धी कांग्रेसकी २५ वर्षीय निशा थापा थिइन्। जनताको नजिकको स्थानीय तहमा युवाले नेतृत्व पाउँदा नयाँ र प्रभावकारी काम हुने मतदाताको बुझाइ छ। युवा जनप्रतिनिधिले गाउँमा शिक्षा, स्वास्थ्य र पूर्वाधार विकासमा प्रभावकारी काम गर्ने उनीहरूको अपेक्षा छ। ग्रामीण क्षेत्रका नागरिकको जीवनशैली परिवर्तन गर्न र विकासलाई दिगो बनाउन नयाँ र प्रभावकारी काम गर्ने युवालाई चुन्नु आवश्यक थियो, ठाटीकाँधका हिमाल खत्री भन्छन्, अहिले अधिकांश वडामा काम गर्न सक्ने युवा शक्ति चुनिएका छन्। यसबाट स्थानीय सरकारका नीति निर्माण र विकास योजनामा युवाको पहुँच बढेको उनको बुझाइ छ। जाजरकोटको शिवालय गाउँपालिका उपाध्यक्षमा २४ वर्षीय गीता शाही निर्वाचित भएकी छन्। माओवादी केन्द्रबाट उपाध्यक्ष उम्मेदवार बनेकी शाहीले एमालेकी नैनसरा शाहीलाई २ सय ४० मतकोे अन्तरले पराजित गरेकी हुन्। गीताले २ हजार ६ सय ५९ र नैनसराले २ हजार ४ सय २९ मत प्राप्त गरिन्। विद्यार्थी राजनीतिबाट राजनीतिमा सक्रिय शाही अखिल क्रान्तिकारी कर्णाली प्रदेश कमिटी सदस्य हुन्। विद्यार्थीकालदेखि राजनीतिमा सक्रिय शाही इन्द्रज्योति मावि थालारैकरमा अखिल क्रान्तिकारीको एकाइ अध्यक्ष भएर राजनीतिक यात्रालाई सुरु गरेकी थिइन्। उनले स्नातक तह महेन्द्र बहुमुखी क्याम्पस नेपालगन्जबाट पूरा गरेकी छन्। उनले जनताको पक्षमा इमान्दारीपूर्वक काम गर्ने बताइन्। जाजरकोटकै भेरी नगरपालिका उपप्रमुखमा ३० वर्षीया सीता जैसी निर्वाचित भएकी छन्। विद्यार्थीकालमै राजनीतिमा होमिएकी उनलाई कांग्रेसले टिकट दिएपछि गठबन्धनकी साझा उम्मेदवार बनेकी थिइन्। उनले ६ हजार ४ सय ६८ र निकटतम प्रतिद्वन्द्वी एमालेकी सावित्रा चन्दले ५ हजार ६ सय ३ मत प्राप्त गरे। बुवाकै राजनीतिक पदचाप पछ्याउँदै माध्यमिक तहमा अध्ययन गर्दै गर्दा नेपाल विद्यार्थी संघमा आबद्ध भएको उनले सुनाइन्। उनी महिला संघ भेरी नगरपालिका अध्यक्ष, कांग्रेस जिल्ला कार्यसम्पादन समिति सदस्य छिन्। शिक्षा शास्त्रमा स्नातक गरेकी उनी पार्टी र जनताले दिएको जिम्मेवारी कुशलतापूर्वक निर्वाह गर्ने बताउँछिन्। भन्छिन्, म नागरिकको सेवा गर्ने भनेर राजनीतिमा आएकी हुँ। मलाई कुनै कुराको लोभलालच छैन। नागरिकको पक्षमा इमानदारीपूर्वक काम गर्नेछु। इलामको चुलाचुली५ मा २२ वर्षीय बबिन राईले कांग्रेसका तर्फबाट वडाध्यक्ष पदमा विजयी भएका छन्। विद्यार्थी राजनीति गर्दै गरेका राईलाई पत्याएर पार्टीले टिकट दिएको थियो। स्नातक गरेका उनलाई समाजको अनुहार फेर्ने उत्साह छ अहिले। आफ्नो उम्मेदवारी र सफलतालाई युगको माग ठान्ने उनलाई भोट माग्ने क्रममा समाजको माग र आवश्यकता थाहा पाउने अवसरसमेत मिल्यो। भन्छन्, समाजको आवश्यकता पाँच वर्षमा पूरा गर्ने प्रयास गर्छु। उनले एमालेका पूर्ववडाध्यक्ष चन्द्रकुमार थापालाई ४० मतअन्तरले पराजित गरेका हुन्। इलामकै सूर्योदय नगरपालिका५ मा कांग्रेसबाट वडाध्यक्षमा २४ वर्षीय उर्गेन बम्जन विजयी भएका छन्। स्नातकसम्म अध्यायन गरेका उनले ७ सय ५१ मत प्राप्त गरे। उनका निकटतम प्रतिद्वन्द्वी एकीकृत समाजवादीका अनिल लिम्बूले ६ सय ६९ मत प्राप्त गरे। भन्छन्, मतदाताले पत्याउनेमा विश्वास गर्न गाह्रो भएको थियो। तर, माया गर्नुभयो। अब समाज रूपान्तरण गर्छु। दैलेखको गुराँस८ का वडाध्यक्षमा ३० वर्षीय दीपेन्द्र वली निर्वाचित भएका छन्। एमालेबाट चुनाव लडेका वलीको प्यानलले नै विजयी हासिल गरेको हो। लामो समय पत्रकारितामा रहेका वलीले कांग्रेसका उम्मेदवार ५७ वर्षीय भक्तबहादुर केसीलाई २३ मतअन्तरले पराजित गरे। नारायण नगरपालिका९ मा कांग्रेसका ३९ वर्षीय महेन्द्रविक्रम खड्काको प्यानलले विजयको झन्डा फहरायो। खड्काले एमालेका ६१ वर्षीय नन्दबहादुर रावललाई सय मतअन्तरले पराजित गरेका हुन्। नौमूले१ मा पनि कांग्रेसका ३२ वर्षीय रुपेशकुमार थापा मगर वडाध्यक्षमा निर्वाचित भएका छन्। मगरले एमालेका ५९ वर्षीय नामाखर शर्मालाई पराजित गरेका हुन्। वडा नम्बर २ मा २४ वर्षीय युवाले वडाको नेतृत्व हासिल गरेका छन्। मतदाताले कांग्रेसका दुर्गप्रसाद शर्मालाई भारी मतका साथ जिताएका हुन्। शर्मासँग एमालेका ४२ वर्षीय खगेन्द्रसिंह ठकुरी पराजित भए। यीसहित दैलेखका अधिकांश युवालाई मतदाताले पत्याएका छन्। सबै तहको मत परिणाम सार्वजनिक भइसकेको दैलेखका अधिकांश वडामा युवाकै वर्चश्व छ। नारायण६ मा एमालेका ३४ वर्षीय जनकप्रसाद न्यौपानेले जितेका छन्। आफ्नो जित समग्र युवावर्गका जित भएको उनले प्रतिक्रिया दिए। भगवतीमाई२ मा एकीकृत समाजवादीका ३३ वर्षीय दीपक रावत निर्वाचित भएका छन्। जिल्लामा ९० वडा छन्। मकवानपुरमा गाउँमा व्यावसायिक गाई पालन गरेर युवा कृषि उद्यमी बनेका २८ वर्षीय दिपेश दाहालको परिचय मंगलबारदेखि बदलिएको छ। मकवानपुरगढी गाउँपालिका ५ को अध्यक्षमा कांग्रेसबाट उनी विजयी भएका हुन्। स्नातकसम्म अध्ययन गरेका दाहालले नमुना वडा बनाउने अभियानमा अघि बढ्ने बताए। २ हजार २ सय २७ मत खसेकोमा दाहालको पक्षमा १ हजार १ सय ६९ पयो। उनका प्रतिस्पर्धी एमालेका जितबहादुर घिमिरेले ७ सय २१ मत ल्याए। उनी निवर्तमान वडाध्यक्ष हुन्। राक्सिराङ गाउँपालिका१ मा एमालेबाट २७ वर्षीय बाबीराम मोक्तान विजयी भएका छन्। ४ सय ४३ मत ल्याएर उनी विजयी हुँदा निकटतम प्रतिस्पर्धी कांग्रेसका ३२ वर्षीय सिंगराम ब्लोनले ३ सय ७७ मत प्राप्त गरे। इन्द्रसरोबर५ मा २९ वर्षीय दूधराज सिन्तान कांग्रेसबाट वडाध्यक्ष निर्वाचित भएका छन्। उनले ८ सय १७ र निकटतम प्रतिस्पर्धी एकीकृत समाजवादीका रामकृष्ण कार्कीले ३ सय ३० मत प्राप्त गरे। प्युठानको सरुमारानी६ को वडाअध्यक्ष पद २८ वर्षीय युवाले जितेका छन्। एमालेबाट २८ वर्षीय तिलबहादुर बुढा वडाअध्यक्षमा विजयी भएका हुन्। बुढाले ६ सय ९५ र प्रतिद्वन्द्वी माओवादी केन्द्रका बोमबहादुर पुनले ४ सय ४३ मत प्राप्त गरे। कहिलेकहीँ यस्तो संयोग पनि जुर्छ, जसले धेरै कुरालाई रोचक बनाउँछ। यसपटकको निर्वाचनबाट चुनिएका जनप्रतिनिधिको उमेर समूह केलाउँदा एउटा यस्तै रोचक सन्दर्भ मिलेको छ। गोरखाका चार पालिकाका वडा नम्बर ६ का वडाध्यक्ष ३० वर्ष नपुगेका छन्। चुमनुब्री, धार्चे, आरुघाट र सिरानचोकका ६ नम्बर वडाध्यक्षहरू २५ देखि ३० वर्ष उमेर समूहका छन्। सबैभन्दा कम उमेरका हुन्, चुमनुब्री६ का वडाध्यक्ष सरोज लामा। साविक चुम्चेत गाविसको लोक्पा गाउँका उनी निर्विरोध वडाअध्यक्ष पनि हुन्। नागरिकताअनुसार उनी बल्ल २७ वर्ष पुगेका छन्। यसअघि सो वडामा उनका बुबा लोप्साङ फुञ्जो वडाध्यक्ष थिए। गाउँलेबीच यसपटक उनलाई वडाध्यक्ष बनाउने, अरू कसैले पनि उम्मेदवारी नदिने सहमति जुटेको थियो। उनी माओवादी केन्द्रमा आबद्ध छन्। अर्का वडा नम्बर ६ का वडाध्यक्ष धनकुमार घले। उनी धार्चे गाउँपालिका६ का वडाध्यक्ष हुन्। यसअघि २३ वर्षको उमेरमा एमालेबाट वडाध्यक्ष बनेका घले दोस्रो कार्यकालका लागि पनि चुनिएका हुन्। अहिले २८ वर्षका भएका छन्। साविक काशीगाउँ गाविसको काशीगाउँका उनी कांग्रेसका उम्मेदवार मानबहादुर गुरुङलाई पछि कार्यकाल दोहोर्याउन सफल भएका हुन्। अर्काे वडा नं ६ का वडाध्यक्ष हुन्, आरुघाट गाउँपालिकाका। एमालेबाट ३८० मत प्राप्त गरी ६ नम्बर वडाका वडाध्यक्ष बनेका राजीव गुरुङ एमालेमा आबद्ध छन्। ६ नम्बर वडा हाँक्ने अर्का नौ जवान वडाअध्यक्ष हुन्, सिरानचोकका गाउँपालिकाका। ३० वर्षका प्रेमप्रसाद वस्ती नेकपा माओवादी केन्द्रबाट ६ सय ६३ मत प्राप्त गरी वडाअध्यक्ष बन्न सफल भएका हुन् । क्रान्ति शाहवीरगन्ज,गोविन्द महतोजनकपुरधाम, हिक्मतबहादुर नेपालीदैलेख, राजेन्द्र कार्कीजाजरकोट, धनबहादुर भण्डारीडडेलधुरा, कृष्ण सारू मगरमकवानपुर, लक्ष्मण पोखरेलबुटवल, तोयानाथ भट्टराईइलाम, शिव उप्रेतीगोरखा"
गठबन्धनमा उपलब्धि,"काठमाडौं : स्थानीय निर्वाचनमा आबद्ध सत्ता गठबन्धनका ५ दलहरूले तालमेल गरेर ६ महानगर र ११ उपमहानगरको भागबण्डा गरेका थिए। चुनावी नतिजा आउँदै गर्दा काठमाडौं महानगरबाहेक सबै महानगरमा गठबन्धन दलहरूले अग्रता लिएका छन्। निर्वाचनमा गठबन्धनको मुख्य दल नेपाली कांग्रेसले ३ महानगर र ७ उपमहानगर पालिकामा प्रमुख लिएको थियो। अन्ततः कांग्रेस यो समाचार तयार पार्दासम्म ललितपुर महानगरमा चिरीबाबु महर्जन र विराटनगर महानगरमा नागेश कोइराला फराकिलो मतान्तरले अगाडि छन्। काठमाडौंमा भने स्वतन्त्र उम्मेदवारले उछिनेका छन्। कांग्रेस तेस्रो दलमा सीमित भएको छ। उपमहानगरमा ४ वटा उपमहानगरमा कांग्रेस अगाडि छ। जसअन्तर्गत बुटवल, नेपालगञ्ज, धरान र इटहरीमा अगाडि छ। राजनीतिक विश्लेषक खिमलाल देवकोटा भने गठबन्धन भएका स्थानमा दलहरूको सकारात्मक अवस्था देखिएको बताउँछन्। २० प्रतिशत स्थानमा पनि गठबन्धन गरेका छैनन्। गठबन्धन गरेका ठाउँमा महानगर र उपमहानगरको नतिजा चित्त बुझ्दो देखिएको छ। गठबन्धन दल महानगर र उपमहानगरमा इमान्दर पनि देखिएका छन्, देवकोटाले भने, दलहरूले एक्लै जानुपर्छ भनेका स्थानमा गठबन्धन दलहरूको हविगत देखिएको छ। पाँच दल गठबन्धन गरेको ठाउँमा एक दुई ठाउँमा चित्त नबुझेर गठबन्धन दल पछि पर्नु स्वभाविक हो। यस्तै एक ढिक्का भएर जाने हो भने संघीय चुनावमा प्रतिपक्ष दललाई निकै पछाडि पार्ने देखिन्छ। काठमाडौं महानगर काठमाडौं महानगरमा २०७४ को निर्वाचनमा गठबन्धनमा आबद्ध दलहरू एक्लाएक्लै निर्वाचन लडेका थिए। यसपालि ५ दल एकै ठाउँमा होमिदा पनि अहिलेसम्मको नतिजामा मेयरमा कांग्रेसकी उम्मेदवार सिर्जना श्रेष्ठ तेस्रो स्थानमा सीमित भएकी छन्। उपमेयरमा पनि नेकपा एसका रामेश्वर श्रेष्ठ फराकिलो मतले पछि परेका छन्। २०७४ मा भने एमालेलाई राप्रपाले सहयोग गरेको थियो। ललितपुर महानगर ललितपुर महानगरमा एमालेभन्दा गठबन्धन बलियो हो। ललितपुरको प्रमुख कांग्रेसले पाउँदा उपप्रमुखमा माओवादी केन्द्रले पाएको छ। अघिल्लो निर्वाचनमा भने प्रमुख उपप्रमुख दुवै कांग्रेसले जितेको थियो। प्रमुखतर्फ कांग्रेसका चिरीबाबु महर्जनले एमालेका हरिकृष्ण व्यञ्जनकारलाई ३ सय ३२ मतले पराजित गरेका थिए। एमालेले भने त्यतिबेला पनि राप्रपासँग चुनावी गठबन्धन गरेको थियो। २०७४ को तथ्यांकलाई हिसाब गर्दा अहिलेको निर्वाचनमा ललितपुरमा गठबन्धनको ११ हजार ७ सय ७२ मत बढी छ। यसपटक पनि चिरिबाबु महर्जननै मेयरका प्रतिस्पर्धी छन्। उपमेयरमा भने माओवादीका बाबुराजा वज्राचार्य छन्। ललितपुरको उपमहानगरमा भने एमाले अगाडि देखिएको छ। भरतपुर महानगरपालिका अघिल्लो चुनावमा भरतपुर महानगरमा पनि माओवादी केन्द्र र कांग्रेसले गठबन्धनको माध्यमबाट प्रमुख र उपप्रमुख क्रमशः जितेको थियो। अहिले पनि भरतपुरकको मेयरमा माओवादी र उपमेयर कांग्रेसको भागमा परेको छ। माओवादीबाट रेणु दाहाल नै मेयरकी प्रतिस्र्धी छिन् भने उपमेयरमा कांग्रेसका चित्रसेन अधिकारी फराकिलो मतान्तरले अगाडि छन्। पोखरा महानगरपालिका २०७४ को स्थानीय निर्वाचनबाट पोखरामा एमालेले जितेको थियो। त्यतिबेला एमाले सिंगो थियो। अहिले एमाले विभाजित भएको छ र प्रतिस्पर्धी एमालेबाटै गएका धनराज आचार्य एकीकृत समाजवादीबाट मेयरमा प्रतिस्पर्धी छन्। उनी आफ्ना निकटतम प्रतिस्पर्धी एमालेका कृष्ण थापासँगको मतान्तर बढाउँदै लगेका छन्। वीरगन्ज महानगरपालिका अघिल्लो पटक पनि महानगर जित्न सफल जसपाले यसपटक पनि वीरगञ्ज महानगरमा प्रमुख पदमा भिडेको हो। अहिले राजेशमान सिंह मेयरका प्रतिस्पर्धी छन्। उनी फराकिलो मतले अगाडि छन्। २०७४ मा भने अहिलेका प्रमुख विजय सरावगी संघीय समाजवादी फोरमबाट निर्वाचित भएका हुन्। तर, अहिले सरावगी एमाले प्रवेश गरिसकेका छन्। यसपटक पनि उपप्रमुख भने कांग्रेसले नै पाएको छ। अहिले विपक्षी गठबन्धनबाट एमालेका सरावगी उम्मेदवार बनेका छन्। विराटनगर महानगरपालिका २०७४ को स्थानीय निर्वाचनमा विराटनगर महानगर प्रमुख, उपप्रमुख दुवै कांग्रेसले जितेको थियो। यसपालिको निर्वाचनमा मेयरमा नागेश कोइराला छन् भने उपमेयरमा कांग्रेसको भागबाट खोसिएको छ। विराटनगरको उपप्रमुख जसपाको भागमा परेको थियो। जसपा अध्यक्ष उपेन्द्र यादवकै छोरा अमरेन्द्र यादव उपप्रमुखमा उठेका छन्। मतान्तरमा भने उपप्रमुख पदमा नेकपाका उम्मेदवार अगाडि छन्।"
टीकापुरको मेयरमा नागरिक उन्मुक्तिका रामलाल डगौरा निर्वाचित,"टीकापुर : निलम्बित संसद रेशमलाल चौधरी समर्थित नागरिक उन्मुक्ति पार्टीले कैलालीको टीकापुर नगरपालिकाको मेयरमा जीत हासिल गरेको छ। नागरिक उन्मुक्ति पार्टीका रामलाल डगौरा थारु ३ हजार मतान्तरले विजयी भएका छन्। उनले प्रतिस्पर्धी गठबन्धनका तर्फबाट नेपाली कांग्रेसका नवराज रावलभन्दा ३ हजार मत बढी ल्याएका छन्। निर्वाचन अधिकृत पुष्कर खड्काका अनुसार थारुले ९ हजार ६ सय ४२ र रावलले ६ हजार ६ सय ४२ मत प्राप्त गरेका छन्। उनका अनुसार उपमेयरमा भने गठबन्धतर्फबाट नेकपा माओवादी केन्द्रका खडकबहादुर शाह विजयी भएका छन्। उनले ७ हजार ९ सय ५५ मत ल्याएका छन्। उनका प्रतिस्पर्धी नागरिक उन्मुक्तिका उल्कादेवी विकले ७ हजार ८ शय २ मत पाएकी छन्। टीकापुर नगरपालिकामा ३१ हजार ५ सय २३ मत खसेको थियो। सबैभन्दा बढी मत खसेको वडा नं १ मा नेकपा एमालेका मोहन विक विजयी भएका छन्। उनी प्रतिस्पर्धी नागरिक उन्मुक्तिका लक्ष्मण चौधरीभन्दा ३ मत बढी ल्याएर विजयी भएका निर्वाचन अधिकृत खड्काले जानकारी दिए। विकले २ हजार ४ सय ९८ र चौधरीले २ हजार ४ सय ९५ मत पाएका छन्। वडा नं १ मा ११ हजार ७९ मत खसेको थियो। कुल नौवटा वडामध्ये कांग्रेसले ३, माओवादी केन्द्रले ३, नागरिक उन्मुक्तिले २ र एमालेले एक वडाध्यक्ष जितेको छ। कांग्रेसतर्फबाट वडा नं २ मा दीपक चौधरी, वडा नं ३ मा ऋषी श्रीपाइली र वडा नं ६ मा बलिराम चौधरी विजयी भएका छन्। त्यस्तै माओवादी केन्द्रबाट वडा नं ७ मा यज्ञप्रसाद न्यौपाने, वडा नं ८ मा दीर्घबहादुर ठकुल्ला र वडा नं ९ मा लौटन चौधरी विजयी भएका छन्। ठकुल्ला र चौधरी यसअघि समेत वडाध्यक्ष थिए। नागरिक उन्मुक्तिका तर्फबाट वडा नं ४ मा लालविर चौधरी र वडा नं ५ मा बलबिर चौधरी विजयी भएका छन्। वडा नं ४ का लालविर यसअघि समेत वडाध्यक्ष थिए। यसअघि नागरिक उन्मुक्ति पार्टीले जोशीपुर गाउँपालिकामा समेत अध्यक्ष र उपाध्यक्षमा जीत हात पारेको थियो।"
विवादित कर धरौटीको विवरण बुझाउन ताकेता,"काठमाडौं : संसद्को सार्वजनिक लेखा समितिले सर्वोच्च अदालतका मुख्य रजिस्ट्रारलाई राजस्व न्यायाधिकरणको विवादित कर धरौटीको विवरण बुझाउन ताकेता गरेको छ। सबै राजस्व न्यायाधिकरण कार्यालयलाई बोधार्थ गर्दै बुधबार कर धरौटीको विवरण बुझाउन पुनः तीन दिनको समय दिइएको समिति सचिव रोजनाथ पाण्डेले बताए। समितिले वैशाख ७ गते न्यायाधिकरणहरूलाई विवरण सर्वोच्च अदालतमार्फत समितिमा बुझाउन सात दिनको अल्टिमेटम दिएको थियो। तर, न्यायाधिकरण कार्यालयहरूले समितिको चिठीको कुनै प्रतिक्रिया नदिएपछि ताकेता गरिएको पाण्डेको भनाइ छ। सम्बन्धित संस्था संसद्प्रति जवाफदेही हुनुपर्ने हो। तर, विवरण माग्दा पनि समयमै उपलब्ध गराएनन्। यो नेग्लिजेन्स हो, पाण्डेले भने। अब तीन दिनमा पनि जवाफ नआए प्रमुख रजिस्ट्रारलाई समितिमा उपस्थित गराइने पाण्डेले बताए। सो सम्बन्धमा राजस्व न्यायाधिकरण कार्यालय काठमाडौंका स्रेस्तेदार महेन्द्रबहादुर कार्कीलाई सोध्दा आफूलाई जानकारी नभएको बताए। राजस्व न्यायाधिकरण कार्यालयहरू काठमाडौं, पोखरा, विराटनगर र नेपालगन्जमा गत आर्थिक वर्षदेखि जिम्मेवारी सरेर आएका र चालू आर्थिक वर्षमा पुनरावेदन दर्ता भएका मुद्दाहरूको पुनरावेदन दर्ता गर्दा राख्नुपर्ने धरौटी रकमसम्बन्धी विवरण उपलब्ध गराउन निर्देशनुसार अनुरोध गरिएको थियो। समितिले अन्नपूर्ण पोस्ट्मा २०७८ चैत १६ गते प्रकाशित समाचार राजस्व न्यायाधिकरणमा राजस्व चलखेललाई आधार मानेर अध्ययन गरिरहेको उल्लेख गरेको छ। सञ्चारमाध्यममा प्रकाशित राजस्व न्यायाधिकरणमा धरौटी चलखेल भएको भन्ने समाचारमा उल्लेख भएअनुसार राजस्व न्यायाधिकरण ऐन, २०३१ को दफा ९ (१) अनुसार पुनरावेदन दर्ता गर्दा कर निर्धारण गर्ने अधिकृतको कार्यालयमा ऐनबमोजिमको धरौटी दाखिला नगराई पुनरावेदन दर्ता भएको भन्ने बुझिन आएकाले सो समितिमा अध्ययन भइरहेको छ, समितिले पठाएको चिठीमा लेखिएको छ। न्यायाधिकरण कार्यालय काठमाडौंले पुनरावलोकनका लागि पुगेका विवादास्पद करदातालाई धरौटी राख्ने बाध्यताबाट गैरकानुनी उन्मुक्ति दिँदै आएको पाइएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र पछिल्लो पालि किचलो उत्पन्न गराएको छ। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य पुष्पप्रसाद गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिए। सम्बन्धित संस्था संसद्प्रति जवाफदेही हुनुपर्ने हो । तर, विवरण माग्दा पनि समयमै उपलब्ध गराएनन् । यो बेवास्ता हो । रोजनाथ पाण्डे  सचिव, सार्वजनिक लेखा समिति त्यसअघि उक्त निर्णयमा गुरागाईंको पनि हस्ताक्षर भने थियो। उहाँहरू दुवै जनाले दर्तालाई विचाराधीन मुद्दाको आधार लिएर फिर्ताको निर्णय गर्नुभएकाले मेरो कुरा सुनुवाइ नभएको सुनिश्चित गरी मैले पनि सही गरी २ सय ३० थान मुद्दा फिर्ता गरियो, उनले टिप्पणी लेखेका छन्। कार्यालयमा पुनरावेदनका लागि दर्ता भएका मुद्दा फिर्ताका चरणमा न्यायाधिकरणका एक न्यायाधीश लेखा सदस्य गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्नुपथ्र्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भयो। २ सय ३० मध्ये ३० कम्पनीले धरौटी शीर्षकमा रकम दाखिला गरेका छन् भने ३ कम्पनी नोक्सानीमा गएको प्राप्त तथ्यांकमा छ। बाँकी १ सय ९७ कम्पनी वा करदाताले धरौटीबापतको रकम दर्ता नगरेको देखियो। यी कम्पनीहरूमा केहीले अग्रिम कर दाखिला नै बढी गरेको भनिएको छ भने प्रायःले धरौटीबापतको रकम धरौटी खातामा नराखी राजस्व खातामा राखेका थिए।"
"घोराही उपमहानगरमा गठबन्धन पराजित, प्रमुख र उपप्रमुखमा एमालेका नरुलाल र हुमा निर्वाचित",दाङ : घोराही उपमहानगरपालिकाको प्रमुखमा सत्ता गठबन्धनलाई पराजित गर्दै नेकपा एमालेका नरुलाल चौधरी निर्वाचित भएका छन्। उनी ३१ हजार ७२८ मत ल्याएर निर्वाचित भएका हुन्। उनका निकटतम प्रतिद्वन्द्वी गठबन्धनकातर्फबाट माओवादी केन्द्रका हेमराज शर्माले २६ हजार ३६८ मत ल्याए। त्यस्तै उपप्रमुखमा पनि एमालेकै हुमा डिसी ३० हजार ४०३ मत ल्याएर निर्वाचित भइन्। उनका निकटतम प्रतिद्वन्द्वी गठबन्धनका तर्फबाट नेपाली कांग्रेसका भुपबहादुर डाँगीले ३० हजार ३५४ मत ल्याए। सुरुवाती चरणमा शर्माले अग्रता लिएका थिए। तर पछि चौधरीले निरन्तर अग्रता लिँदै जित सुनिश्चित गरेका हुन्। चौधरी अघिल्लो चुनावमा पनि प्रमुखमा निर्वाचित भएका थिए।
जोशीपुर गाउँपालिकामा नागरिक उन्मुक्ति विजयी,"टीकापुर : रेशमलाल चौधरी समर्थित नागरिक उन्मुक्ति पार्टीले कैलालीको जोशीपुर गाउँपालिकामा विजयी शुरुवात गरेको छ । पार्टी दर्ता भएको तीन महिना मै उन्मुक्तिले जित हात पारेको हो । नागरिक उन्मुक्ति पार्टीले अध्यक्ष र उपाध्यक्ष सहित चार वडामा समेत जित हात पारेको छ । गाउँपालिकाको अध्यक्षमा नागरिक उन्मुक्तिका चित्रबहादुर चौधरीले १ हजार ५३५ मतको अन्तरमा विजयी भएका छन् । उनले ४ हजार ९०३ मत प्राप्त गरेको निर्वाचन अधिकृतको कार्यालयले जानकारी दिएको छ । उनका निकटतम प्रतिद्वन्दी नेपाली काँग्रेसका बन्सराम बडायकले ३ हजार ३६८ मत पाएका छन् । त्यस्तै उपाध्यक्षमा नागरिक उन्मुक्तिकै रेखादेवी कठरिया विजयी भएकी छन् । उनले ४ हजार ५८१ मत ल्याउँदा उनका प्रतिस्पर्धी नेकपा माओवादी केन्द्रका दीर्घराज बिनाडीको ३ हजार ३६८ मत ल्याए । नागरिक उन्मुक्तिले वडा नं १, ३, ४ र ५ मा वडाध्यक्षसहित पूरै प्यानल जितेको छ । वडा नं १ को वडाध्यक्षमा रामचन्द्र चौधरी, वडा नं ३ को वडाध्यक्षमा रेणुकुमारी डगौरा, वडा नं ४ को वडाध्यक्षमा राम जनम चौधरी र वडा नं ५ को वडाध्यक्षमा अनरकुमार चौधरी विजयी भएका छन्। त्यस्तै वडा नं २ मा भने जसपाका विष्णुप्रसाद डगौरा, वडा नं ६ मा माओवादी केन्द्रका भोजराज डगौरा र वडा नं ७ मा नेकपा एमालेका बमबहादुर शाह विजयी भएका छन् । जोशीपुर नेपाली काँग्रेसका केन्द्रिय सदस्य तथा पूर्वमन्त्री रामजनम चौधरी र नेपाली कांग्रेस सुदूरपश्चिम प्रदेशका उपसभापति तथा पूर्व राज्यमन्त्री जनक चौधरीको पालिका हो । यहाँ २०७४ को स्थानीय तहको निर्वाचनमा काँग्रेसले अध्यक्ष र उपाध्यक्षसहित अधिकांश वडामा जितेको थियो । नागरिक उन्मुक्तिले कैलालीका जोशीपुर गाउँपालिकालगायत टीकापुर र भजनी नगरपालिकाका साथै जानकी गाउँपालिका समेत जित्ने निश्चित छ । सबै पालिकामा दोब्बर मतको हाराहारीमा अग्रता लिइरहेको छ । जोशीपुर गापाका नवनिर्वाचित अध्यक्ष चित्रबहादुर चौधरी ।"
पृथ्वीसुब्बाको पालिका क्व्होलासोंथारमा एमालेको क्लिन स्वीप,"बेंसीसहर : लमजुङको क्व्होलासोंथार गाउँपालिकामा नेकपा एमालेले क्लिन स्वीप गरेको छ । एमालेका उपमहासचिव एवं गण्डकी प्रदेशका संस्थापक मुख्यमन्त्री पृथ्वीसुब्बा गुरुङको पालिका अध्यक्ष, उपाध्यक्ष, ९ वटै वडाका अध्यक्ष र सबै सदस्यमा एमाले विजयी भएको हो । बुधबार राति सकिएको मतगणना अनुसार गाउँपालिका अध्यक्षमा एमालेका सूर्यप्रसाद गुरुङ विजयी भएका छन् । प्रतिद्वन्द्वी कांग्रेसका टेकबहादुर गुरुङलाई १ हजार ३ सय ६७ मतले हराउँदै सूर्यप्रसाद गुरुङले जित हात पारेका हुन् । सूर्यप्रसादले ३ हजार ८ सय ५६ मत ल्याएका छन् । प्रतिद्वन्द्वी टेकबहादुर गुरुङले २ हजार ४ सय ८९ मत ल्याएका छन् । अध्यक्षमा मंगोल नेश्नल अर्गनाइजेशनमा भुवरजंग गुरुङले ५१ मत प्राप्त गरेका छन् । अध्यक्षमा निर्वाचित सूर्यप्रसाद पृथ्वीसुब्बा गुरुङ मुख्यमन्त्री हुँदा स्वकिय सचिव थिए । उपाध्यक्षमा गमीमाया गुरुङ निर्वाचित भएकी छन् । कांग्रेसकी उम्मेदवार सिर्जना गुरुङलाई १ हजार ६ सय ४९ मतान्तरमा उपाध्यक्ष हासिल गरेकी हुन् । गमीमायाले ३ हजार ९ सय ८९ मत पाएकी छन् । सिर्जनाले २ हजार ३ सय ४० मत पाइन् । वडाअध्यक्षतर्फ वडा नं १ मा पेमा गुरुङ, वडा नं २ मा खुसीमान गुरुङ, वडा नं ३ मा आसबीर गुरुङ, वडा नं ४ मा नारायण गुरुङ, वडा नं ५ मा गीतबहादुर गुरुङ, वडा नं ६ मा मनलाल गुरुङ, वडा नं ७ मा लक्षुमन गुरुङ, वडा नं ८ मा सन्तोष घले र वडा नं ९ मा हुमराज गुरुङसहित सबै सदस्य एमालेले जितेको निर्वाचन अधिकृत तुलसीप्रसाद घिमिरेले बताए । २०७४ को स्थानीय चुनावमा क्व्होलासोंथर २ र ८ को अध्यक्ष र केही सदस्य कांग्रेसले जितेको थियो । यसपटक पालिका अध्यक्ष, उपाध्यक्ष, वडाअध्यक्ष र सदस्य गरी ९ वटै वडाका ४७ जना जनप्रतिनिधि नै एमालेका उम्मेदवार निर्वाचित भएको सहायक निर्वाचन अधिकृत त्रिलोकचन्द्र गुरुङले बताए । सबै पदमा एउटै दलको क्लिन स्वीप भएको जिल्लामै यो एक मात्र पालिका हो ।"
प्रदूषणले भारतमा एकै वर्ष २३ लाखको मृत्यु,"नयाँ दिल्ली : भारतमा प्रदूषणका कारण सन् २०१९ मा मात्र २३ लाखभन्दा बढी व्यक्तिले ज्यान गुमाएका छन्। करिब १६ लाख जनाको वायु प्रदूषण र ५ लाखभन्दा बढीको प्रदूषित पानीका कारण मृत्यु भएको नयाँ ल्यान्सेट रिपोर्टले उल्लेख गरेको छ। प्रदूषण र स्वास्थ्यसम्बन्धी ल्यान्सेट आयोगको पछिल्लो प्रतिवेदनले विश्वव्यापी रूपमा ९० लाख वा प्रत्येक ६ जनामध्ये एकको मृत्युको दोष प्रदूषणलाई लगाएको छ। अध्ययनले भारतलाई सबैभन्दा बढी प्रभावित क्षेत्रका रूपमा तोकेको छ। भारतमा प्रदूषित हावाका कारण मात्रै प्रत्येक वर्ष १० लाखभन्दा बढीको ज्यान जाने गरेको छ। घरायसी वायु प्रदूषण र जल प्रदूषणजस्ता चरम गरिबीसँग सम्बन्धित प्रदूषणका कारण हुने मृत्युमा कमी आए पनि औद्योगिक, वातावरणीय वायु प्रदूषण र विषाक्त रासायनिक प्रदूषणका कारण हुने मृत्युमा भने कमी नआएको अध्ययनले देखाएको छ। विश्वव्यापी रूपमा हेर्दा वायु प्रदूषणका कारण मात्र सन् २०१९ मा ६७ लाख व्यक्तिको मृत्यु भएको अध्ययनले देखाएको छ। त्यसैगरी जल प्रदूषणका कारण १४ लाख र सीसा प्रदूषणले ९ लाखको अकालमा ज्यान गएको अध्ययनको निष्कर्ष छ। अध्ययनले प्रदूषणका कारण हुने मृत्युमध्ये ९० प्रतिशतभन्दा बढी कम आय र मध्यम आय भएका देशहरूमा भएको देखाएको छ। प्रदूषणकै कारण बढी मृत्यु हुने देशमध्ये भारत २३ लाख ६० हजार मृत्युका साथ पहिलो स्थानमा र चीन २१ लाखका साथ दोस्रो स्थानमा परेको छ। अध्ययन प्रतिवेदनले सन् २००० मा परम्परागत प्रदूषणका कारण भएको क्षति भारतको कुल गार्हस्थ्य उत्पादनको ३२ प्रतिशत रहेको उल्लेख गरेको छ। त्यसयता भने परम्परागत प्रदूषणको कारणले हुने मृत्युदर घटेको छ। आर्थिक नोक्सानीमा पनि उल्लेखनीय कमी आएको छ। तर, अझै क्षति भारतको कुल गार्हस्थ उत्पादनको एक प्रतिशत रहेको छ। सन् २००० देखि २०१९ को बीचमा आधुनिक प्रकारका प्रदूषणजस्तै रासायनिक, सीसा प्रदूषण आदिका कारणले हुने आर्थिक नोक्सानी बढेको छ। यो क्षति भारतमा कुल गार्हस्थ्य उत्पादनको एक प्रतिशत रहेको अनुमान गरिएको छ। वायु प्रदूषण नियन्त्रणको प्रयास स्वरूप सन् २०१६ मा भारतका प्रधानमन्त्री नरेन्द्र मोदीले प्रधानमन्त्री उज्ज्वला योजना नामक एक महत्वाकांक्षी कार्यक्रममार्फत ग्रामीण गरिब महिलालाई खाना पकाउन ग्यासमा सार्न मद्दत गर्ने योजना सुरु गरेका थिए। भारतले प्रदूषणका स्रोतहरू कम गर्न उपकरण र नियामक शक्तिहरू विकास गरेको छ। तर, पनि प्रदूषण नियन्त्रणका प्रयासहरू सञ्चालन गर्न र पर्याप्त सुधारहरू हासिल गर्न कुनै केन्द्रीकृत प्रणाली छैन, अध्ययनले जनाएको छ। अध्ययनका अनुसार विश्वका ९३ प्रतिशत राष्ट्रमा प्रदूषणको मात्रा विश्व स्वास्थ्य संगठनले तोकेको मापदण्डभन्दा माथि नै छ।"
"बनेपा नगरपालिकाको प्रमुखमा कांग्रेस, उपप्रमुखमा एमाले विजयी",काभ्रे : जिल्लाको बनेपा नगरपालिकाको अन्तिम नजिता सार्वजानिक भएको छ। नगरको प्रमुखमा नेपाली कांग्रेसबाट शान्ति रत्न शाक्य निर्वाचित भएका छन्। शाक्यले १३ हजार ७९३ मत ल्याएर विजयी भएका हुन्। प्रतिद्वन्द्वी नेकपा एमालेका रत्न कुश रंजितकारले ११ हजार ८३५ ल्याएका छन्। त्यसै गरी नगरको उपप्रमुखमा नेपका एमालेबाट बिमला सापकोटा दाहल निर्वाचित भएकी छन्। दाहलले ११ हजार ९९२ मत पाएका छन् भने उनका प्रतिद्वन्द्वी गठबन्धन एकीकृत समाजवादीबाट रगुबर चौ प्रधानले १० हजार ५१५ मत पाएका थिए। बनेपा नगरपालिका यसअघि २०७४ मा नेकपा एमालेले प्रमुख उपप्रमुख जितेका थिए।
रामेछापको दोरम्बा शैलुङ गाउँपालिकामा कांग्रेसमाओवादी गठबन्धन विजयी,काठमाडौं : रामेछापको दोरम्बा शैलुङ गाउँपालिकामा झिनो मतले कांग्रेसमाओवादीको गठबन्धन विजयी भएको छ। गाउँपालिका अध्यक्षमा एमालेका टंक चौलागाईंलाई हराउँदै माओवादी केन्द्रका मैनकुमार मोक्तान विजयी भएका छन्। गठबन्धनबाट मोक्तानले ६ हजार २७० मत प्राप्त गर्दा उनका निकटतम प्रतिद्वन्द्वी चौलागाईंले ६ हजार १५० मत प्राप्त गरे। मोक्तान माओवादी केन्द्र रामेछापका जिल्ला संयोजकसमेत हुन्। उपाध्यक्षमा गठबन्धनबाट कांग्रेसकी खमला मगर फराकिलो मतान्तरले निर्वाचित भएकी छन्। मगरले ६ हजार ७८१ मत प्राप्त गर्दा उनका निकटतम प्रतिद्वन्द्वी एमालेकी मुना कँडेल थापामगरलाईले ५ हजार ३१० मत प्राप्त गरिन्। दोरम्बा शैलुङ गाउँपालिका निर्वाचित वडा अध्यक्ष वडा नम्बर १ : प्रेम कुमार लामा (एमाले) वडा नम्बर २ : मेच मान योन्जन (माओवादी केन्द्र) वडा नम्बर ३ : सन्तलाल थापामगर (नेपाली काँग्रेस) वडा नम्बर ४ : श्याम लाल घिसिङ्ग (नेपाली काँग्रेस ) वडा नम्बर ५ : गंगा बहादुर तामाङ्ग (माओवादी केन्द्र) वडा नम्बर ६ : टिका प्रसाद गौतम (एमाले) वडा नम्बर ७ : प्रविन कुमार मोक्तान (माओवादी केन्द्र) रामेछापको पालिका अध्यक्षमा कांग्रेसले खोल्यो खाता रामेछापको सुनापती गाउँपालिकामा माओवादी केन्द्र विजयी रामेछाप नगरपालिकामा न्यौपानेको शानदार जित रामेछापको उमाकुण्ड गाउँपालिका अध्यक्षमा एमाले र उपाध्यक्षमा कांग्रेस विजयी रामेछापको लिखु तामाकोसी गाउँपालिका अध्यक्षमा कांग्रेस र उपाध्यक्षमा एमाले विजयी रामेछापको मन्थली नगरपालिका प्रमुख र उपप्रमुखमा एमाले विजयी
गठबन्धनलाई हराउँदै मौलापुरको मेयरमा रिना साह विजयी,रौतहट : मौलापुर नगरपालिकामा गठबन्धनलाई हराउँदै दोस्रो पटक मेयर पदमा नेकपा एमालेकी उम्मेद्वार रिना कुमारी साह विजयी भएकी छन्। २०७४ सालमा निर्वाचित मधेश प्रदेश कै एक मात्र मेयर रिना साह यसपटक पनि ५५ सय ६४ मतपाएर विजयी भएकी हुन् । उनका निकटतम प्रतिद्वन्द्वी गठबन्धनबाटनेकपा माओवादी केन्द्रका राम प्रवेश यादवले ३ हजार ६२ मत प्राप्त गरेका छन । यसैगरी उपमेयरमा पनि नेकपा एमालेकै उम्मेदवार नागेन्द्रप्रसाद साह ४५ सय १४ मतका साथ निर्वाचित हुँदा उनका निकटतम प्रतिद्वन्द्वी रिना कुमारी साह ( कानु ) ले ३४ सय ४ मत प्राप्त गरेकी छन्। मौलापुर नगरपालिकामा कुल मतदाता १४ हजार ७ सय ८४ रहेकोमा १२ हजार ७६० मत खसेको थियो । नगरपालिकाको ९ वडामध्ये वडा नम्बर १ मा नेकपा माओवादी केन्द्र र वडा नम्बर ६ मा एकीकृत समाजवादीले जितेको छ भने अन्य सवै वडाहरुमा नेकपा एमालेले जितेको छ ।
कांग्रेसको विरासत भत्काउँदै लोसपा विजयी,"वीरगन्ज : नेपाली कांग्रेसको गढ भनेर चिनिएको वीरगन्ज महानगरपालिकाको वडा नम्बर ६ मा यसपाली भने कांग्रेसको विरासत भत्किएको छ। कांग्रेसी वडा भनेर चिनिको वडा नम्बर ६ मा यसपालीको निर्वाचनमा कांग्रेसको लज्जास्पद पराजय व्यवहोर्नु परको छ। वडा नम्बर ६ को वडा अध्यक्षमा कांग्रेसलाई हराउँदै लोसपाले जित हात पारेको हो। वडा नम्बर ६ मा लोसपाका जयप्रकाश अग्रवाल (बाङ्गे) विजयी भएका हुन्। कांग्रेसका पूर्व जिल्ला उपसभापति एंव महाधिवेशन प्रतिनिधि समेत रहेका दिनाप्रसाद गुप्तालाई ३९१ मतले हराउँदै लोसपाका अग्रवाल वडा अध्यक्षमा निर्वाचित भएका हुन्। बिहीबार बिहान सकिएको उक्त वडाको मतगणनाको अन्तिम परिणाम अनुसार लोसपाका उम्मेदवार अग्रवालले ९९४ मत पाउदा कांग्रेसका गुप्ताले भने ६०३ मत मात्रै पाएका छन्। एमालेका ध्रुब लाठले ३५२ र जसपाकी रमितामाया गुप्ताले १९६ मत पाएकी छन्। वडा नम्बर ६ मा वडा अध्यक्षमा कांग्रेसका उम्मेदवार पराजित भएपनि बाँकी सबै वडा सदस्यहरु भने कांग्रेसले नै जितेको छ। महिला सदस्य , दलित महिला सदस्य र दुइ खुल्ला सदस्य गरि चार वटै सदस्यमा कांग्रेसका उम्मेदवारहरु निर्वाचित भएका हुन्। यसअघि २०७४ को निर्वाचनमा वडा नम्बर ६ मा कांग्रेसका ध्रुब नेपाल वडाअध्यक्षमा विजयी भएका थिए। वडा नम्बर ६ कांग्रेसका पुर्व जिल्ला सभापति एंव संविधानसभा सदस्य राजेन्द्र बहादुर अमात्य , नगरसभापति मणिन्द्रलाल नेपाली , पूर्व जिल्ला उपसभापति नरेन्द्र साह, नेता वीरेन्द्रलाल नेपाली लगायतका दिग्गज कांग्रेस नेताहरुको गृह वडा हो।"
विष्णुपुरबाट सप्तरीमा जसपाले खोल्यो खाता,"राजविराज : गत निर्वाचनमा तेस्रो रहेका उमेशप्रसाद यादवले निवर्तमान गाउँपालिका अध्यक्षलाई पराजित गरी सप्तरीको विष्णपुर गाउँपालिका अध्यक्ष बनेका छन् । सप्तरीमा विष्णपुरबाट विजयी सुरुवात गरेको जसपाको तर्फबाट यादवले ३ हजार १६४ मत ल्याएर अध्यक्षमा निर्वाचित भएको निर्वाचन अधिकृतको कार्यालय विष्णुपुरले जनाएको छ । निकटतम प्रतिद्वन्द्वी रहेका निवर्तमान अध्यक्ष कांग्रेसका लिलाम्बर यादवले २ हजार ८१९ मत ल्याएका छन् । यसअघि २०७४ को निर्वाचनमा संघीय समाजवादी फोरमबाट चुनाव लडेका उमेशले १ हजार ३९० मत मात्र ल्याएर तेस्रो भएका थिए । गत स्थानीय तहको निर्वाचनमा कांग्रेसका लिलाम्बरले २ हजार १२४ मत ल्याई अध्यक्षमा निर्वाचित भएका थिए । उपाध्यक्षमा भने नेपाली कांग्रेसकी रेणकुमारी यादव निर्वाचित भएकी छिन् । उनले ३ हजार ३६५ मत ल्याइन् । अध्यक्षमा जितेको जसपाले उपाध्यक्ष पद गुमाएको छ । जसपाकी उषाकुमारी साह फेरी पनि पराजित भएकी छिन् । गत निर्वाचनमा १ हजार ४८० मत ल्याएर निकटतम प्रतिद्वन्द्वी रहेकी साह यसपटक ३ हजार ४६ मत ल्याउँदा पनि निकटतम प्रतिद्वन्द्वी रहिन् । वडा अध्यक्षमा जसपाले ५, माओवादी केन्द्र र लोसपाले ११ वडा अध्यक्षमा जित हासिल गरेको छ । जसपाबाट वडा नम्बर २ मा ४१३ मत ल्याएर भोगेन्द्रप्रसाद यादव, ४ मा ७५९ मत ल्याएर श्रीचन साह, ५ मा ४९९ मत ल्याएर जिवछ मण्डल, ६ मा ४१५ मत ल्याएर परमानन्द यादव र ७ मा ५१४ मत ल्याएर लोचन साहु वडा अध्यक्ष निर्वाचित भएका छन् । वडा नम्बर १ मा माओवादी केन्द्रका बलराम यादवले १ हजार ७८ मत र वडा नम्बर ३ मा लोसपाका राजेन्द्रप्रसाद सदाले २५५ मत ल्याएर वडा अध्यक्षमा निर्वाचित भएका छन् । सप्तरीमा हालसम्म घोषित ९ स्थानीय तहको परिणाम अनुसार सप्तरीमा कांग्रेसले ३, एमालेले २, जसपा, लोसपा, जनमत, नेकपा (एकिकृत समाजवादी)ले ११ स्थानीय तहमा जित हासिल गरेको छ । निर्वाचित ९ वटै पालिकामा निर्वाचित हुने प्रमुखअध्यक्षहरुले निवर्तमान प्रमुखअध्यक्षलाई पराजित गरेका छन् । संयोग निर्वाचित हुनेहरु यसअघि २०७४ को निर्वाचनमा उनिहरुसँगै पराजित भएका थिए ।"
पर्वतको कुश्मा नगर प्रमुखमा कांग्रेस र उपप्रमुखमा एमालेका विजयी,"कुश्मा : पर्वतको कुश्मा नगरपालिकामा गठबन्धनको तर्फबाट उम्मेदवारी दिएका कांग्रेसका रामचन्द्र जोशी दोस्रो कार्यकालका लागि नगरप्रमुखमा निर्वाचित भएका छन्। जोशी ९ हजार ८६४ मत ल्याएर विजयी भएका हुन्। उनले नेकपा एमालेका उम्मेदवार गणेश शर्मा पौडेललाई ७७५ मतान्तरले पराजित गरेका छन्। पराजित गणेश शर्मा पौडेलले ९ हजार ८९ मत ल्याएका छन्। जोशी नेपाली कांग्रेसको गण्डकी प्रदेशका सहमहामन्त्रीसमेत हुन्। उपप्रमुखमा नेकपा एमालेकी स्वस्थानी रिजाल निर्वाचित भएकी छन्। रिजालले ९ हजार ९२ मत ल्याएर विजयी हुँदा गठबन्धनको तर्फबाट उम्मेदवारी दिएका नेकपा माओवादीका शंकर गिरीले ८ हजार २८२ मत ल्याए। १४ वडा रहेको कुश्मामा ८ वडामा कांग्रेसका उम्मेदवार विजयी भएका छन्। ५ वडामा नेकपा एमाले र एउटा वडामा स्वतन्त्र उम्मेदवार विजयी भएका छन्। वडा नम्बर १, २, ४, ५, ७, ८, ९ र १४ मा कांग्रेसका उम्मेदवार विजयी भएका हुन्। वडा नम्बर ३, ६, १०, ११ र १३ मा एमालेले जितेको छ। वडा नं १२ मा स्वतन्त्र उम्मेदवार विजयी भएका छन्। एमालेले अघिल्लोपटकको निर्वाचनमा जितेका वडा नम्बर १, ७, १२ र १४ गुमाएको छ।"
पोखरीया नगरपालिकाको मेयर र उपमेयरमा एमाले विजयी,"वीरगन्ज : पर्साको पोखरीया नगरपालिकामा नेकपा एमाले विजयी भएको छ । पोखरीया नगरपालिकाको मेयरमा एमालेका प्रधुम्न चौहान विजयी भएका हुन् । नेपाली कांग्रेसका उम्मेदवार एवम् निवर्तमान मेयर दिपनारायण रौनीयारलाई २४३३ मतको फराकिलो मत अन्तरले पराजित गर्दै चौहान मेयरमा निर्वाचित भएका हुन् । चौहानले ५५५४ मत पाउदा कांग्रेसका उम्मेदवार रौनीयारले भने ३१२१ मत पाएका छन् । मेयरमा नेपाल सुशासन पार्टीका शंकर राउत अहिरले २९०९ , लोसपाका निजामुदिन समानीले २६१५ र जसपाका राजीव कुमार तेलीले ८५८ मत पाएका हुन् । यस्तै पोखरीयाको उपमेयरमा पनि एमालेकै रुवी कुमारी ठाकुर ५१९५ मतका साथ विजयी भएकी छन् । उनकी निकटतम प्रतिस्पर्धी रेहना खातुनले ३९२९ , लोसपाकी आशाकुमारी चौहानले २४६५ र नेपाल सुशासन पार्टीकी विणा देवीले २२४९ मत पाएकी छन् ।"
काठमाडौं र ललितपुरलाई उपाधि,"काठमाडौं : काठमाडौं र ललितपुर पारा राष्ट्रिय खेलकुदअन्तर्गत राष्ट्रिय पारा गोलबल प्रतियोगितामा बुधबार पहिलो भएका छन्। ललितपुर पुरुष तथा काठमाडौं महिलामा पहिलो भएका हुन्। राष्ट्रिय दृष्टिविहीन खेलकुद संघको तत्वावधान तथा राष्ट्रिय खेलकुद परिषद्को आयोजनामा भएको प्रतियोगिताको पुरुष फाइनलमा ललितपुरले भक्तपुरलाई १७९ गोलले पराजित गर्यो। काठमाडौं तेस्रो भयो। बाग्डोलस्थित काठमाडौं फुटसलमा भएको महिलाको उपाधि भिडन्तमा काठमाडौंले ललितपुरलाई ५० गोलले हरायो। दुवै समूहका विजेता र उपविजेताले समान १०१० हजार नगद पुरस्कार प्राप्त गरे। पुरुषमा तेस्रो भएको काठमाडौंले पाँच हजार नगद पुरस्कार पायो। विजेतालाई दृष्टिविहीन कल्याण संघका महासचिव पवन घिमिरे, ललितपुर महानगरपालिका महिला विकास महाशाखाकी प्रमुख महेश्वरी विष्ट रावल,राष्ट्रिय दृष्टिविहीन खेलकुद संघका अध्यक्ष उपेन्द्र श्रेष्ठलगायतले पुरस्कृत गरे। पारा राष्ट्रिय खेलकुदमा विभिन्न १२ खेलको स्पर्धा समावेश गरिएको थियो। जेठ १५ गतेसम्म बाँकी ११ खेलका प्रतिस्पर्धा सम्पन्न हुने राखेपअन्तर्गत खेलकुद प्रतियोगिता तथा योजना विभागकी प्रशासकीय अधिकृत दीपा बाँस्तोलाले जानकारी दिइन्।"
अर्घाखाँची शितगंगाको मेयरमा कांग्रेस र उपमेयरमा एमाले विजयी,अर्घाखाँची : अर्घाखाँचीको शितगंगा नगरपालिकाको मेयर पदमा कांग्रेस र उपमेयरमा एमाले विजयी भएका छन्। गठबन्धनबाट कांग्रेसका छविलाल पौडेल मेयर पदमा १० हजार ७८ मतका साथ विजयी भएका हुन्। उनका निकटतम प्रतिद्वन्द्वी नेकपा एमालेका बसन्तकुमार श्रेष्ठले ९ हजार ८ सय ९२ मत लिएर पराजित भएका हुन्। यस्तै उपमेयरमा नेकपा एमालेकी गिता भाटले १० हजार २ सय ८८ मत लिएर विजयी भएकी छन्। उनका निकटमत प्रतिद्वन्द्वी माओवादी केन्द्रका टिकाबहादुर रेस्मीले ८ हजार ५७ मत प्राप्त गरेर पराजित भएका हुन्।
नमोबुद्ध नगरपालिकाको प्रमुखमा कांग्रेस र उपप्रमुखमा माओवादी केन्द्र विजयी,"काभ्रे : नमोबुद्ध नगरपालिकाको प्रमुख र उपप्रमुख पदमा गठबन्धनतर्फका उम्मेदवारहरु विजयी भएका छन् । प्रमुखमा कांग्रेसका कुन्साङ लामा र उपप्रमुखमा माओवादी केन्द्रका रत्नबहादुर लामा निर्वाचित भएका हुन् । प्रमुखमा विजयी लामाले निकटम प्रतिस्पर्धी एमालेका राजन भुर्तेललाई ५ हजार ३ सय ८९ मतको अन्तरले पराजित गरेका हुन् । लामाले ११ हजार २ सय ११ र भुर्तेलले ५ हजार ८ सय २२ मत प्राप्त गरेका छन् । उपप्रमुखमा निकटतम प्रतिस्पर्धीलाई १ हजार ६ सय ४४ मतले पछि पार्दै गठबन्धनतर्फबाट माओवादी केन्द्रका उम्मेदवार रत्नबहादुर लामा निर्वाचित भएका छन् । लामाले ८ हजार १ सय ८७ र एमालेकी सम्झना लामाले ६ हजार ५ सय ४३ मत प्राप्त गरेकी छन् । नगरमा निर्वाचित प्रमुख उप प्रमुख दुबै जना ०७४ को निर्वाचनमा प्रमुख पदमा उम्मेदवार थिए। ०७४ मा नमोबुद्ध नगरपालिकामा एमालेका उम्मेदवार निर्वाचित भएका हुन्। नगरमा कांग्रेसले वडा नं २, ३, ५, ६ र ९ गरी ५ वडा, एमालेले वडा नं ४, ८ र ११, माओवादी केन्द्रले वडा नं ७ र १० र वडा नं १ मा स्वतन्त्र उम्मेदवार विजयी भएका छन् ।"
चन्द्रपुर नगरपालिकामा कांग्रेसका विजयी,"रौतहट : चन्द्रपुर नगरपालिकामा नेपाली कांग्रेसका उम्मेदवार मेयरमा विजयी भएका छन् । मेयर पदमा सन्जयकुमार काफ्ले नगरप्रमुखमा जयमाला चौधरी निर्वाचित भएकी छन् । काफ्लेले ९ हजार १ सय ६३ मत ल्याएर निर्वाचित भएका छन् । उनले निकटतम प्रतिद्वन्द्वी एमालेका शिवप्रसाद आचार्यले ६ हजार ५ सय २४ मत पाएका छन् । उपप्रमुखमा नेपाली कांग्रेसकी चौधरीले ११ हजार ३ सय ७८ मत पाएकि छन् । उपप्रमुख चौधरीकी निकटतम प्रतिद्वन्द्वी नेकपा माओवादी केन्द्रकी देवकी नेपालले ७ हजार ६ सय ४० मत पाएकी छन् । चन्द्रपुर नगरपालिकामा १० वटा वडा छन् । कांग्रेसले १, ५, ७, ८ र ९ नम्बर वडा जितेको छ भने २, ३ र ६ नम्बर वडा माओवादीबाट निर्वाचित भएका छन् । नेकपा एमालेले ४ र १० नम्बर वडा जितेको छ ।"
"काठमाडौं महानगरमा बालेनले २१ हजार मत कटाए, स्थापित १० हजार बढी मतले पछाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले दोब्बर मतले अग्रता कायमै राखेका छन्। पछिल्लो मतपरिणामअनुसार बालेनले २१ हजार १११ मत प्राप्त गरेका छन्। दोस्रो स्थानमा रहेका एमालेका मेयरका उम्मेदवार केशव स्थापितले १० हजार ९९८ मत प्राप्त गरेका छन्। बालेन स्थापितभन्दा १० हजार ११३ मतले अघि छन्। गठबन्धनबाट उम्मेदवार बनेकी कांग्रेसकी सिर्जना सिंहले १० हजार १७३ मत प्राप्त गरेकी छन्।
"भद्रपुर नगरपालिका प्रमुखमा कांग्रेस, उपप्रमुखमा राप्रपा विजयी",भद्रपुर : भद्रपुर नगरपालिकाको नगर प्रमुखमा नेपाली कांग्रेसका उम्मेदवार गणेश पोखरेल निर्वाचित भएका छन् ।कांग्रेसका नेता कृष्णप्रसाद सिटौलाको गृह नगर भद्रपुर नगरपालिकाको मेयरमा गठबन्धनबाट कांग्रेसले करिब ३० वर्षपछि जित निकालेको हो । पोख्रेलले १२ हजार ५ सय २५ मतका साथ नेपाली कांग्रेसका उम्मेदवार गणेश पोखरेल निर्वाचित भएका हुन् । प्रमुख पदमा नेकपा एमालेका उम्मेदवार असारु राजवंशीलाई फराकिलो मतान्तरले पछि पारेका हुन् । गणेश पोखरेलले १२ हजार ५२५ हुँदा मत प्राप्त गर्दा ९ हजार ७५९ मत ल्याए। त्यसैगरी नगर उपप्रमुख पदमा राष्ट्रिय प्रजातन्त्र पार्टीका राधा कार्कीले ९ हजार २ सय ३० मत प्राप्त गरी विजयी भएकी छन् । उनले नेपाल कम्युनिष्ट पार्टी (माओवादी केन्द्र) का उम्मेदवार शिवकुमार राजभण्डारीलाई झिनो मतान्तरले उछिनेकी हुन् । कार्कीले ९ हजार २३० मत ल्याउँदा भण्डारीले ८४०३ मत प्राप्त गरे। ५१ हजार २ सय ६० जना कुल मतदाता रहेको भद्रपुर नगरपालिकामा ३४ हजार २८ मत खसेको छ । भद्रपुरमा काङ्ग्रेस र नेकपा (माओवादी केन्द्र)ले चुनावी तालमेल गरेका थिए ।
यति चाँडै भोटरको बेवास्ता,"स्थानीय तह चुनावका केही दिन राजधानीका सडक सुनसान जस्तै भए । व्यापार, व्यवसाय, पेसामा संलग्न वा अवसर खोजीको सिलसिलामा राजधानीमा रहेकाहरु जिल्ला जिल्ला गएपछि राजधानी सुनसान जस्तै भयो । देशका अरु शहरबाट पनि ठूलो संख्यामा मतदाताहरु भोट हाल्न गाउँगाउँ गए । सबैजना आफंै गएनन्। पार्टीका नेता र उम्मेदवारले पालिका बाहिर रहेका मतदातालाई कहाँको बस्छ भनेर सूची नै बनाएर फोन गरेर जसरी पनि गाउँ फर्किन आग्रह गरे। अनेक प्रलोभन देखाए। फ्रिमा लगिदिन्छौं, फ्रिमै फर्कने व्यवस्था मिलाउँछौं भन्ने आश्वासन दिए। जाने र खाने फ्रि अफरपछि अधिकांश मतदाता पनि हौसिए। मतदाता लैजान उम्मेदवारबीच हारालुछ नै चल्यो। बस, माइक्रोबस, अटो, जिप, कार जेजे भेटिन्छ, त्यही रिजर्ब गरे। सानदार रूपमा पार्टीको झन्डा हल्लाउँदै राजधानीलगायत जिल्लाका सहर र सदरमुकाममा बसेका मतदातालाई घर ल्याए। उनीहरूलाई चुनावी अभियानमा पनि सहभागी गराए। छाकैपिच्छे मासु भात पनि खुवाए। मतदाताले उत्साहित हुँदै मतदान पनि गरे। तर, जब मत खस्यो, तब आश्वासन दिने दल र उम्मेदवार गायब भए। देशैभरिका धेरै बसपार्कमा अहिले यस्ता मतदाता यात्रुहरू अलपत्र परेर बिल्लीबाठ भएका खबरहरू आइरहेका छन्। आफैंले टिकट काटेर सहर फर्किन खोज्दा पनि गाडी नै नपाउने र गाडी पाउँदा साबिकको भन्दा धेरै गुणा महँगो भाडा तिनु पर्ने भएपछि अधिकांशले सास्ती भोगिरहेका छन्। हरेक पाँचपाँच वर्षमा आउने चुनाव त मतदाताका लागि एउटा जात्रा, मेला, पर्व र महोत्सव अनि, उत्सव हो। तर, किन मतदानकै लागि घर फर्कने घटिरहेका छन् त ? यो सोचनीय विषय हो। दलका यस्तै ढाँट, छल, प्रलोभनका कारण मतदाता निराश बनेका छन्। उनीहरूका रवैयाले मतदान गर्न घर फर्कने क्रम घट्दो छ। मतदान गर्ने घटेका छन्। कुल मतदातामा खसेको मत दर हरेक निर्वाचनमा खस्कँदो अवस्थामा छ। मतदाताहरूलाई नेताहरूले यसरी नै झुक्याउने र दुःख दिने परिपाटी पुरानै हो। दलहरू हरेक निर्वाचनमा यसको पुनरावृत्ति भइरहेको छ। कोही निर्वाचन जितेर मक्ख पर्छन्। कोही मत बढाएर चित्त बुझाउँछन्। दलीय रवैयाप्रति जनताको विश्वास टुट्दै गइरहेको र दलका बारेमा वितृष्णा बढ्दै गइरहेको विषयमा कसैले ध्यान दिन सकेका छैनन्। दलीयतन्त्रविरुद्ध देशैभरि युवाले अटेरी अभियानको जेहाद छेडेका छन्। युवाले स्वतन्त्र उम्मेदवारी दिएका छन्। कतिले जितिसके। काठमाडौंमा गठबन्धन र प्रमुख दललाई बालेनको उम्मेदवारीले आच्छुआच्छु पारिरहेको छ। ठूला भनिएका दलको यस्तै रवैयाले भारतको दिल्लीमा जन्मिएको केजरिवालको आम आदमी पार्टी दिल्लीदेखि पञ्जाबमा राज गरिरहेको छ। नेपालको सहरी क्षेत्रमा पनि यस्तै संकेत देखिएको छ। मतदाता समयसापेक्ष परिवर्तन चाहिरहेका छन्। दलहरू पुरानै ढर्रामा छन्। निर्वाचनमा मतदाता आकर्षित गर्न दलले राम्रो काम गर्र्नुपर्छ। चुनावी एजेन्डा महत्वाकांक्षी बनाएर मतदाता ढाँट्नेभन्दा व्यवहारमुखी बनाएर जनताको मन जित्नुपर्छ। दलले जनताको सेवामा खटिने योग्य र मतदाताको भावनालाई सम्बोधन गर्ने उम्मेदवार खडा गर्नुपर्छ। न कि बढी पैसा खर्च गर्न सक्ने व्यक्ति। अनि मात्र गाउँटोल छोडेर सहर र सदरमुकाम पसेका व्यक्तिलाई भोट हाल्न जाउँजाउँ लाग्छ। भोट हालेकोमा गर्व लाग्छ । चुनावमा बढी खर्च गर्ने जनप्रतिनिधिले निर्वाचित भएपछि त्यो पैसा जनताकै करबाट असुल्ने हो। जनतालाई त्यस्तो जनप्रतिनिधि चाहिएको होइन। मतदाता ढाँटेर, प्रलोभनमा पारेर मत खसाल्ने गलत प्रवृत्ति लोकतन्त्रका लागि लज्जाको विषय हो। प्रलोभन देखाएर भोट माग्ने प्रवृत्तिको अन्त्य हुन जरुरी छ।"
तारजालीभित्र दलहरूको अनुशासन,"काठमाडौं : प्रदर्शनीमार्गस्थित राष्ट्रिय सभागृह परिसरमा स्थानीय निर्वाचनको मतगणना चलिरहेको छ। सभागृहको दोस्रो तलामा निकै कडा सुरक्षाबीच राजनीतिक दलका प्रतिनिधिको उपस्थितिमा मतगणनामा खटिएका कर्मचारीले निकै व्यवस्तापूर्वक मतगणना गरिरहेका छन्। सभागृहको गेटमै नेपाल प्रहरी तथा म्यादी प्रहरीको बाक्लो उपस्थिति छ। सशस्त्र प्रहरी र नेपाली सेनाको प्रतिनिधि पनि बेलाबेला देखापर्छन्। गेटबाट भित्र पस्नेले हाते ब्यागसमेत बाहिरै छाड्नुपर्छ। सभागृहको भित्रपट्टि अग्लो फलामे तारजालीले मतगणना स्थल घेरिएको छ। तारजाली बाहिर राखिएको बेन्चमा राजनीतिक दलका प्रतिनिधि छन् भने भित्रपट्टि भुइँमा रातो रङको कार्पेट बिच्छ्याइएको छ। कार्पेटमाथिको कुसनमा मतगणना गर्ने कर्मचारी खटिएका छन्। राजनीतिक दलका प्रतिनिधि तारजाली बाहिरै बसेर मतगणना हेरिरहेका छन्। धेरै मतगणनास्थलमा राजनीतिक दल र उम्मेदवारका प्रतिनिधिहरूलाई रोक्न लगाइएका छेकबारले दलको संस्कार र अनुशासनप्रति नै प्रश्न उब्जाएको छ। सुरक्षाको कारण देखाउँदै राजनीतिक दलका प्रतिनिधिलाई मतपत्र हेर्न दिने तर छुन नदिने व्यवस्था निर्वाचन आयोगले गरेको छ। तारजालीको सुरुआत २०७४ को स्थानीय निर्वाचनबाट भएको हो। सो निर्वाचनको मतगणनाका क्रममा भरतपुर महानगरमा दलका प्रतिनिधिले मतपत्र च्यातेपछि पुनः मतदान भएको थियो। उक्त मतदानपछि मत गन्ने स्थानमा तारजाली लगाएर मतगणना सुरु गरिएको थियो। स्थानीय निर्वाचन निर्देशिकामै दलका प्रतिनिधिले मतपत्र छुन वा समाउन नपाउने व्यवस्था छ। तर, निर्वाचनको क्रममा कतै उम्मेदवारबीच विवाद हुने, धाधली गर्न खोज्ने, मतपेटिका चोरेर भाग्ने जस्ता व्यवहार देखिएपछि मतगणनाको जिम्मा पाएका मतदान अधिकृतहरू दलका प्रतिनिधिलाई पूर्ण विश्वास गर्न सकेनन्। यो पटकको निर्वाचनमा धेरै पालिकाहरूमा पहिल्यै छेकबार लगाएर मात्रै मतगणना सुरु गरिएको छ। राजनीतिक विश्लेषक पुरन्जन आचार्य तारजालीले राजनीतिक दलको संस्कार र अनुशासनको धज्जी उडाइरहेको बताउँछन्। हेर्दा सामान्य र मतपत्रको सुरक्षाका लागि तारजाली लगाएको देखिए पनि मतपत्रलाई राजनीतिक दलबाटै खतरा छ है भनेर यो दृश्यले पुष्टि गरिरहेको छ, उनी भन्छन्, हाम्रो विगतको अनुभवले जुनसुकै उम्मेदवारले हार स्वीकार गर्न नसक्दा मतपत्र च्यात्ने, धाँधली गर्ने र अनैतिक कार्य गर्ने उदाहरण भएकाले यसपटक मतदान अधिकृतले जोखिम लिन चाहेनन् र तारजालीको व्यवस्था गरेका हुन्। उम्मेदवारले हार स्वीकार गर्न नसक्ने लोकतान्त्रिक अभ्यास भइरहेको बताउँदै आर्चायले मतगणना स्थलमा रहेको तारजालीले दलको प्रतिनिधिको खिल्ली उडाएको बताए। त्रिभुवन विश्वविद्यालयका पूर्वउपकुलपति प्राध्यापक केदारभक्त माथेमाले मतपत्रको सुरक्षाका गर्न तारजाली राख्नु बाध्यता भएको बताउँछन्। दलका उम्मेदवारलाई जसरी पनि जित्नुपर्छ भन्ने गलत संस्कृति विकास भएकोले जनताको प्रतिनिधित्व मानिने मतपत्र असुरक्षित हुने गरेको हो। जुन संस्कार गलत हो, उनी भन्छन्, नागरिक स्तरमा चेतना फैलाउन र राजनीतिक दलले अनुशासन र संयमता देखाउन जरुरी छ। निर्वाचन आयोगका सहायक प्रवक्ता सूर्यप्रसाद अर्यालका अनुसार निर्वाचन व्यवस्थामा तारजाली लगाउने प्रबन्ध नभएको बताए। उनी भन्छन्, पछिल्ला केही घटनाक्रम हेर्दा मतपेटिकाको असुरक्षा बढेको देखियो। मतगणना स्वस्थ, स्वतन्त्र, निष्पक्ष, विश्वसनीय बनाउन निर्वाचन अधिकृतले तारजालीको व्यवस्था गरेका हुन्। मतपत्र सुरक्षित हुन्छ भन्ने विश्वस्त हुन सकेनन्। गृह मन्त्रालयका प्रवक्ता फणीन्द्रमणि पोखरेलका अनुसार सरकारले पर्याप्त सुरक्षा दिएको छ। निर्वाचन तथा मतगणनाको सुरक्षाका सबै अंगको सहभागिता रहेको बताउँदै तारजाली किन लगाइएको विषयमा आफू जानकार नभएको बताए। उनले भने, मतपेटिकाको सुरक्षाको प्रत्याभूति मतदान अधिकृतले गर्न नसकेरै होला । राजनीतिक संस्कृतिको विकास नभएर नै होला।"
प्रदूषणले भारतमा एकै वर्ष २३ लाखको मृत्यु,"नयाँ दिल्ली : भारतमा प्रदूषणका कारण सन् २०१९ मा मात्र २३ लाखभन्दा बढी व्यक्तिले ज्यान गुमाएका छन्। करिब १६ लाख जनाको वायु प्रदूषण र ५ लाखभन्दा बढीको प्रदूषित पानीका कारण मृत्यु भएको नयाँ ल्यान्सेट रिपोर्टले उल्लेख गरेको छ। प्रदूषण र स्वास्थ्यसम्बन्धी ल्यान्सेट आयोगको पछिल्लो प्रतिवेदनले विश्वव्यापी रूपमा ९० लाख वा प्रत्येक ६ जनामध्ये एकको मृत्युको दोष प्रदूषणलाई लगाएको छ। अध्ययनले भारतलाई सबैभन्दा बढी प्रभावित क्षेत्रका रूपमा तोकेको छ। भारतमा प्रदूषित हावाका कारण मात्रै प्रत्येक वर्ष १० लाखभन्दा बढीको ज्यान जाने गरेको छ। घरायसी वायु प्रदूषण र जल प्रदूषणजस्ता चरम गरिबीसँग सम्बन्धित प्रदूषणका कारण हुने मृत्युमा कमी आए पनि औद्योगिक, वातावरणीय वायु प्रदूषण र विषाक्त रासायनिक प्रदूषणका कारण हुने मृत्युमा भने कमी नआएको अध्ययनले देखाएको छ। विश्वव्यापी रूपमा हेर्दा वायु प्रदूषणका कारण मात्र सन् २०१९ मा ६७ लाख व्यक्तिको मृत्यु भएको अध्ययनले देखाएको छ। त्यसैगरी जल प्रदूषणका कारण १४ लाख र सीसा प्रदूषणले ९ लाखको अकालमा ज्यान गएको अध्ययनको निष्कर्ष छ। अध्ययनले प्रदूषणका कारण हुने मृत्युमध्ये ९० प्रतिशतभन्दा बढी कम आय र मध्यम आय भएका देशहरूमा भएको देखाएको छ। प्रदूषणकै कारण बढी मृत्यु हुने देशमध्ये भारत २३ लाख ६० हजार मृत्युका साथ पहिलो स्थानमा र चीन २१ लाखका साथ दोस्रो स्थानमा परेको छ। अध्ययन प्रतिवेदनले सन् २००० मा परम्परागत प्रदूषणका कारण भएको क्षति भारतको कुल गार्हस्थ्य उत्पादनको ३२ प्रतिशत रहेको उल्लेख गरेको छ। त्यसयता भने परम्परागत प्रदूषणको कारणले हुने मृत्युदर घटेको छ। आर्थिक नोक्सानीमा पनि उल्लेखनीय कमी आएको छ। तर, अझै क्षति भारतको कुल गार्हस्थ उत्पादनको एक प्रतिशत रहेको छ। सन् २००० देखि २०१९ को बीचमा आधुनिक प्रकारका प्रदूषणजस्तै रासायनिक, सीसा प्रदूषण आदिका कारणले हुने आर्थिक नोक्सानी बढेको छ। यो क्षति भारतमा कुल गार्हस्थ्य उत्पादनको एक प्रतिशत रहेको अनुमान गरिएको छ। वायु प्रदूषण नियन्त्रणको प्रयास स्वरूप सन् २०१६ मा भारतका प्रधानमन्त्री नरेन्द्र मोदीले प्रधानमन्त्री उज्ज्वला योजना नामक एक महत्वाकांक्षी कार्यक्रममार्फत ग्रामीण गरिब महिलालाई खाना पकाउन ग्यासमा सार्न मद्दत गर्ने योजना सुरु गरेका थिए। भारतले प्रदूषणका स्रोतहरू कम गर्न उपकरण र नियामक शक्तिहरू विकास गरेको छ। तर, पनि प्रदूषण नियन्त्रणका प्रयासहरू सञ्चालन गर्न र पर्याप्त सुधारहरू हासिल गर्न कुनै केन्द्रीकृत प्रणाली छैन, अध्ययनले जनाएको छ। अध्ययनका अनुसार विश्वका ९३ प्रतिशत राष्ट्रमा प्रदूषणको मात्रा विश्व स्वास्थ्य संगठनले तोकेको मापदण्डभन्दा माथि नै छ।"
स्थानीय तहका नेतृत्वमा नयाँ पुस्ता,"पर्साका वशिष्टकुमार गुप्ता २१ वर्षका भए। उनी यही उमेरमा स्थानीय सरकारको नेतृत्वमा पुगेका छन्। जसपाबाट उम्मेदवार बनेका गुप्ता कालिकामाई गाउँपालिका अध्यक्ष निर्वाचित भएका हुन्। गुप्ताले निकटम प्रतिद्वन्द्वी कांग्रेसका अजयकुमार कुर्मीलाई १ सय १७ मतान्तरले पराजित गरे। गुप्ताले ३ हजार ७ सय ४३ र कुर्मीले ३ हजार ६ सय २६ मत पाए। पर्साकै जिराभवानी गाउँपालिका अध्यक्षमा ३२ वर्षीय अनोज चौधरी निर्वाचित भएका छन्। चौधरीले निवर्तमान गाउँपालिका अध्यक्षसमेत रहेका एमाले उम्मेदवार रामप्रित महतोलाई १ हजार २ सय ६१ मतान्तरले पराजित गरेका हुन्। उनले ४ हजार ५ सय ६० र महतोले ३ हजार २ सय ९९ मत पाए। पूर्वफर्मासिस्ट चौधरी बुवाको सपना साकार पार्न भन्दै नेसनल हेल्थ केयरको जागिर छोडेर राजनीतिमा प्रवेश गरेका हुन्। फार्मेसी पेसासँग आबद्ध भई मास्टर इन फार्मेसी गरेका चौधरीले आफ्नो पहिलो प्राथमिकता कृषिमा क्रान्ति ल्याउने रहेको बताए। धनुषाको कमला नगरपालिका९ का रणवीरसिंह मण्डल विद्यालय जीवनदेखि सामाजिक सेवामा संलग्न थिए। उनले सिभिल इन्जियरिङको पढाइ पूरा गरेका छन्। उनै २१ वर्षीय मण्डल नगर प्रमुख बन्न सफल भएका छन्। आफ्नो सपना दुवरकोट, हथिलेटवा, सुन्दरपुर र नरहा गाउँको शानलाई देशमै अगाडि बढाउनु रहेको उनले बताए। उनी पनि राजनीति फोहोरी खेल हो भन्थे। तर, उनको सोच फेरिएको छ। राजनीतिबाट मात्रै समाजको परिवर्तन र समृद्धि सम्भव छ भन्ने निष्कर्षमा पुगेका छन् उनी। त्यसैले विकासका काम गर्न उनले भिजन बनाएका छन्। भिजन भएकाले मिसन बनाएर काम गर्ने उनको ध्येय छ। डडेलधुराको परशुराम नगरपालिकामा कांग्रेसबाट २८ वर्षका भरत बडायर जोशी नगर प्रमुख निर्वाचित भएका छन्। जोशीले माओवादी केन्द्रका शेरसिंह माललाई पराजित गरेका हुन्। जोशीले ५ हजार ९ सय ४१ र मालले ५ हजार ८ सय ५ मत प्राप्त गरे। नेपाल विद्यार्थी संघका प्रारम्भिक कमिटीबाट सुरुवात गरेको राजनीतिक जीवन पार्टीको नगरसभापति हुँदै नगर प्रमुखसम्म पुगेको जोशीले बताए। उनले नगरमा युगसुहाउँदो विकास निर्माण गर्ने प्रतिबद्धता जनाउँदै उम्मेदवारी दिएका थिए। शिक्षा, स्वास्थ्य, कृषि, सडक, युवा स्वरोजगारलगायत कुरामा विकासको नमुना देखाउन उनले प्रतिबद्धतापत्रमा उल्लेख गरेका छन्। नवलपरासी पूर्वनवलपुरको बुलिङटार गाउँपालिका सधैं कांग्रेसको अखडा थियो। यो कांग्रेस नेता शशांक कोइरालाको निर्वाचन क्षेत्र हो। कांग्रेसको गढ भत्काउँदै २८ वर्षे युवा पालिकाको नेतृत्वमा आएका छन्। एमालेका तर्फबाट गाउँपालिका अध्यक्ष पदका उम्मेदवार २८ वर्षीय दीपेन्द्र सुनारी मगर निर्वाचित भएका छन्। मगर मेकानिकल इन्जिनियरिङमा स्नातकोत्तर हुन्। उनले कांग्रेस उम्मेदवार शशिकिरण बस्ताकोटीलाई १ सय ५९ मतले पराजित गरेका हुन्। गुल्मीको रुरु गाउँपालिकामा माओवादी केन्द्रबाट यदु ज्ञवालीले अध्यक्ष पदमा जित निकालेका छन्। उनी ३२ वर्षका हुन्। एमाले सचिव प्रदीप ज्ञवालीको निर्वाचन क्षेत्र रुरुमा एमालेले वर्षाैंदेखि नेतृत्व लिएको थियो। वडा तहमा एमालेकै उम्मेदवारले जित हासिल गरे पनि अध्यक्षमा ज्ञवालीले जितेका हुन्। एमालेबाट उम्मेदवारी दिएका हिमाल श्रेष्ठ १ हजार २ सय ७७ मतले पराजित भए। गत निर्वाचनमा ज्ञवाली एमाले उम्मेदवारसँग पराजित भएका थिए। यो वर्ष उनले गठबन्धनको साथ पाउँदै एमालेको गढ भत्काएका हुन्। सिंगल मत माग्दै ज्ञवाली पूर्वमुख्यसचिव लीलामणि पौडेललाई साथमा लिएर घरदैलोमा हिँडेका थिए। दैलेखको चामुण्डाविन्द्रासैनी नगरपालिकाको नेतृत्व युवाको हातमा परेको छ। नगर प्रमुखमा कांग्रेसका ३७ वर्षीय गणेशकुमार शाही निर्वाचित भएका छन्। उनले एमालेका ५९ वर्षीय सूर्यबहादुर शाहीलाई पराजित गरेका हुन्। यही नगरमा उपप्रमुखमा कांग्रेसकै २६ वर्षीया मनसराकुमारी शर्मा निर्वाचित भएकी छन्। उनले एमालेकी ५७ वर्षीया नन्दकुमारी विष्टलाई पराजित गरेकी हुन्। जिल्लाको आठबिस नगरपालिका उपप्रमुखमा एमालेकी ३० वर्षीय कल्पनाकुमारी थापा निर्वाचित भएकी छन्। यद्यपि, उनकी प्रतिस्पर्धी कांग्रेसकी २५ वर्षीय निशा थापा थिइन्। जनताको नजिकको स्थानीय तहमा युवाले नेतृत्व पाउँदा नयाँ र प्रभावकारी काम हुने मतदाताको बुझाइ छ। युवा जनप्रतिनिधिले गाउँमा शिक्षा, स्वास्थ्य र पूर्वाधार विकासमा प्रभावकारी काम गर्ने उनीहरूको अपेक्षा छ। ग्रामीण क्षेत्रका नागरिकको जीवनशैली परिवर्तन गर्न र विकासलाई दिगो बनाउन नयाँ र प्रभावकारी काम गर्ने युवालाई चुन्नु आवश्यक थियो, ठाटीकाँधका हिमाल खत्री भन्छन्, अहिले अधिकांश वडामा काम गर्न सक्ने युवा शक्ति चुनिएका छन्। यसबाट स्थानीय सरकारका नीति निर्माण र विकास योजनामा युवाको पहुँच बढेको उनको बुझाइ छ। जाजरकोटको शिवालय गाउँपालिका उपाध्यक्षमा २४ वर्षीय गीता शाही निर्वाचित भएकी छन्। माओवादी केन्द्रबाट उपाध्यक्ष उम्मेदवार बनेकी शाहीले एमालेकी नैनसरा शाहीलाई २ सय ४० मतकोे अन्तरले पराजित गरेकी हुन्। गीताले २ हजार ६ सय ५९ र नैनसराले २ हजार ४ सय २९ मत प्राप्त गरिन्। विद्यार्थी राजनीतिबाट राजनीतिमा सक्रिय शाही अखिल क्रान्तिकारी कर्णाली प्रदेश कमिटी सदस्य हुन्। विद्यार्थीकालदेखि राजनीतिमा सक्रिय शाही इन्द्रज्योति मावि थालारैकरमा अखिल क्रान्तिकारीको एकाइ अध्यक्ष भएर राजनीतिक यात्रालाई सुरु गरेकी थिइन्। उनले स्नातक तह महेन्द्र बहुमुखी क्याम्पस नेपालगन्जबाट पूरा गरेकी छन्। उनले जनताको पक्षमा इमान्दारीपूर्वक काम गर्ने बताइन्। जाजरकोटकै भेरी नगरपालिका उपप्रमुखमा ३० वर्षीया सीता जैसी निर्वाचित भएकी छन्। विद्यार्थीकालमै राजनीतिमा होमिएकी उनलाई कांग्रेसले टिकट दिएपछि गठबन्धनकी साझा उम्मेदवार बनेकी थिइन्। उनले ६ हजार ४ सय ६८ र निकटतम प्रतिद्वन्द्वी एमालेकी सावित्रा चन्दले ५ हजार ६ सय ३ मत प्राप्त गरे। बुवाकै राजनीतिक पदचाप पछ्याउँदै माध्यमिक तहमा अध्ययन गर्दै गर्दा नेपाल विद्यार्थी संघमा आबद्ध भएको उनले सुनाइन्। उनी महिला संघ भेरी नगरपालिका अध्यक्ष, कांग्रेस जिल्ला कार्यसम्पादन समिति सदस्य छिन्। शिक्षा शास्त्रमा स्नातक गरेकी उनी पार्टी र जनताले दिएको जिम्मेवारी कुशलतापूर्वक निर्वाह गर्ने बताउँछिन्। भन्छिन्, म नागरिकको सेवा गर्ने भनेर राजनीतिमा आएकी हुँ। मलाई कुनै कुराको लोभलालच छैन। नागरिकको पक्षमा इमानदारीपूर्वक काम गर्नेछु। इलामको चुलाचुली५ मा २२ वर्षीय बबिन राईले कांग्रेसका तर्फबाट वडाध्यक्ष पदमा विजयी भएका छन्। विद्यार्थी राजनीति गर्दै गरेका राईलाई पत्याएर पार्टीले टिकट दिएको थियो। स्नातक गरेका उनलाई समाजको अनुहार फेर्ने उत्साह छ अहिले। आफ्नो उम्मेदवारी र सफलतालाई युगको माग ठान्ने उनलाई भोट माग्ने क्रममा समाजको माग र आवश्यकता थाहा पाउने अवसरसमेत मिल्यो। भन्छन्, समाजको आवश्यकता पाँच वर्षमा पूरा गर्ने प्रयास गर्छु। उनले एमालेका पूर्ववडाध्यक्ष चन्द्रकुमार थापालाई ४० मतअन्तरले पराजित गरेका हुन्। इलामकै सूर्योदय नगरपालिका५ मा कांग्रेसबाट वडाध्यक्षमा २४ वर्षीय उर्गेन बम्जन विजयी भएका छन्। स्नातकसम्म अध्यायन गरेका उनले ७ सय ५१ मत प्राप्त गरे। उनका निकटतम प्रतिद्वन्द्वी एकीकृत समाजवादीका अनिल लिम्बूले ६ सय ६९ मत प्राप्त गरे। भन्छन्, मतदाताले पत्याउनेमा विश्वास गर्न गाह्रो भएको थियो। तर, माया गर्नुभयो। अब समाज रूपान्तरण गर्छु। दैलेखको गुराँस८ का वडाध्यक्षमा ३० वर्षीय दीपेन्द्र वली निर्वाचित भएका छन्। एमालेबाट चुनाव लडेका वलीको प्यानलले नै विजयी हासिल गरेको हो। लामो समय पत्रकारितामा रहेका वलीले कांग्रेसका उम्मेदवार ५७ वर्षीय भक्तबहादुर केसीलाई २३ मतअन्तरले पराजित गरे। नारायण नगरपालिका९ मा कांग्रेसका ३९ वर्षीय महेन्द्रविक्रम खड्काको प्यानलले विजयको झन्डा फहरायो। खड्काले एमालेका ६१ वर्षीय नन्दबहादुर रावललाई सय मतअन्तरले पराजित गरेका हुन्। नौमूले१ मा पनि कांग्रेसका ३२ वर्षीय रुपेशकुमार थापा मगर वडाध्यक्षमा निर्वाचित भएका छन्। मगरले एमालेका ५९ वर्षीय नामाखर शर्मालाई पराजित गरेका हुन्। वडा नम्बर २ मा २४ वर्षीय युवाले वडाको नेतृत्व हासिल गरेका छन्। मतदाताले कांग्रेसका दुर्गप्रसाद शर्मालाई भारी मतका साथ जिताएका हुन्। शर्मासँग एमालेका ४२ वर्षीय खगेन्द्रसिंह ठकुरी पराजित भए। यीसहित दैलेखका अधिकांश युवालाई मतदाताले पत्याएका छन्। सबै तहको मत परिणाम सार्वजनिक भइसकेको दैलेखका अधिकांश वडामा युवाकै वर्चश्व छ। नारायण६ मा एमालेका ३४ वर्षीय जनकप्रसाद न्यौपानेले जितेका छन्। आफ्नो जित समग्र युवावर्गका जित भएको उनले प्रतिक्रिया दिए। भगवतीमाई२ मा एकीकृत समाजवादीका ३३ वर्षीय दीपक रावत निर्वाचित भएका छन्। जिल्लामा ९० वडा छन्। मकवानपुरमा गाउँमा व्यावसायिक गाई पालन गरेर युवा कृषि उद्यमी बनेका २८ वर्षीय दिपेश दाहालको परिचय मंगलबारदेखि बदलिएको छ। मकवानपुरगढी गाउँपालिका ५ को अध्यक्षमा कांग्रेसबाट उनी विजयी भएका हुन्। स्नातकसम्म अध्ययन गरेका दाहालले नमुना वडा बनाउने अभियानमा अघि बढ्ने बताए। २ हजार २ सय २७ मत खसेकोमा दाहालको पक्षमा १ हजार १ सय ६९ पयो। उनका प्रतिस्पर्धी एमालेका जितबहादुर घिमिरेले ७ सय २१ मत ल्याए। उनी निवर्तमान वडाध्यक्ष हुन्। राक्सिराङ गाउँपालिका१ मा एमालेबाट २७ वर्षीय बाबीराम मोक्तान विजयी भएका छन्। ४ सय ४३ मत ल्याएर उनी विजयी हुँदा निकटतम प्रतिस्पर्धी कांग्रेसका ३२ वर्षीय सिंगराम ब्लोनले ३ सय ७७ मत प्राप्त गरे। इन्द्रसरोबर५ मा २९ वर्षीय दूधराज सिन्तान कांग्रेसबाट वडाध्यक्ष निर्वाचित भएका छन्। उनले ८ सय १७ र निकटतम प्रतिस्पर्धी एकीकृत समाजवादीका रामकृष्ण कार्कीले ३ सय ३० मत प्राप्त गरे। प्युठानको सरुमारानी६ को वडाअध्यक्ष पद २८ वर्षीय युवाले जितेका छन्। एमालेबाट २८ वर्षीय तिलबहादुर बुढा वडाअध्यक्षमा विजयी भएका हुन्। बुढाले ६ सय ९५ र प्रतिद्वन्द्वी माओवादी केन्द्रका बोमबहादुर पुनले ४ सय ४३ मत प्राप्त गरे। कहिलेकहीँ यस्तो संयोग पनि जुर्छ, जसले धेरै कुरालाई रोचक बनाउँछ। यसपटकको निर्वाचनबाट चुनिएका जनप्रतिनिधिको उमेर समूह केलाउँदा एउटा यस्तै रोचक सन्दर्भ मिलेको छ। गोरखाका चार पालिकाका वडा नम्बर ६ का वडाध्यक्ष ३० वर्ष नपुगेका छन्। चुमनुब्री, धार्चे, आरुघाट र सिरानचोकका ६ नम्बर वडाध्यक्षहरू २५ देखि ३० वर्ष उमेर समूहका छन्। सबैभन्दा कम उमेरका हुन्, चुमनुब्री६ का वडाध्यक्ष सरोज लामा। साविक चुम्चेत गाविसको लोक्पा गाउँका उनी निर्विरोध वडाअध्यक्ष पनि हुन्। नागरिकताअनुसार उनी बल्ल २७ वर्ष पुगेका छन्। यसअघि सो वडामा उनका बुबा लोप्साङ फुञ्जो वडाध्यक्ष थिए। गाउँलेबीच यसपटक उनलाई वडाध्यक्ष बनाउने, अरू कसैले पनि उम्मेदवारी नदिने सहमति जुटेको थियो। उनी माओवादी केन्द्रमा आबद्ध छन्।अर्का वडा नम्बर ६ का वडाध्यक्ष धनकुमार घले। उनी धार्चे गाउँपालिका६ का वडाध्यक्ष हुन्। यसअघि २३ वर्षको उमेरमा एमालेबाट वडाध्यक्ष बनेका घले दोस्रो कार्यकालका लागि पनि चुनिएका हुन्। अहिले २८ वर्षका भएका छन्। साविक काशीगाउँ गाविसको काशीगाउँका उनी कांग्रेसका उम्मेदवार मानबहादुर गुरुङलाई पछि कार्यकाल दोहोर्याउन सफल भएका हुन्। अर्काे वडा नं ६ का वडाध्यक्ष हुन्, आरुघाट गाउँपालिकाका। एमालेबाट ३८० मत प्राप्त गरी ६ नम्बर वडाका वडाध्यक्ष बनेका राजीव गुरुङ एमालेमा आबद्ध छन्। ६ नम्बर वडा हाँक्ने अर्का नौ जवान वडाअध्यक्ष हुन्, सिरानचोकका गाउँपालिकाका। ३० वर्षका प्रेमप्रसाद वस्ती नेकपा माओवादी केन्द्रबाट ६ सय ६३ मत प्राप्त गरी वडाअध्यक्ष बन्न सफल भएका हुन् । क्रान्ति शाहवीरगन्ज,गोविन्द महतोजनकपुरधाम, हिक्मतबहादुर नेपालीदैलेख, राजेन्द्र कार्कीजाजरकोट, धनबहादुर भण्डारीडडेलधुरा, कृष्ण सारू मगरमकवानपुर, लक्ष्मण पोखरेलबुटवल, तोयानाथ भट्टराईइलाम, शिव उप्रेतीगोरखा"
पूर्वपश्चिम राजमार्गमा रेल,"तत्कालीन राजा महेन्द्र शाहले पूर्वपश्चिम राजमार्ग बनाए। त्यसले नेपाललाई पूर्वपश्चिम जोड्यो। तर, त्यो बाटो उनकै नाममा किन राख्नु पर्यो ? पूर्वपश्चिम राजमार्ग मात्र भन्दा हुन्छ। किनभने यो देशको शासन सत्तामा तेस्रो शासक अर्थात् राजा ज्ञानेन्द्रले पनि जनताको नासो नेपाली जनतालाई नै सुम्पिएको अवस्था छ। जनता भनेको सबै नेपाली नागरिक हुन्। यो देश वास्तवमा नेपाली जनताको हो। स्थानीय, क्षेत्रीय र राष्ट्रिय नेतालाई काम गर भन्ने र कराउने काम नेपाली नागरिकको हो। तर, नेताहरूबाट भने जनताको काम गर्ने भन्दा पनि नेता बन्नका लागि मात्रै तँछाडमछाड भइरहेको छ। साना टुक्रे योजना ल्याउने र अलपत्र पार्ने काम मात्र भइरहेको छ। यसैले सानासाना टुक्रे योजनालाई केही समय थाँती राखेर भए पनि थोरै राम्रो काम गरे भइहाल्छ। हाम्रा नेताहरूमा राम्रो काम गरौं भन्ने भावना नभएको पनि होइन। देशभरि नै पूर्वाधार विकासको लहर छ। यही कारण जिल्ला जिल्लामा टुक्रे योजनाहरू अघि सारिन्छ। क्षणिक आफ्नो नाम चल्छ कि भनी नेताहरूले सुरु पनि गर्छन्। ती सुरु भएका योजनाहरू मूल मान्छे अथवा काम थालनी गर्ने मान्छे नभएपछि टुहुरा हुने गर्छन्। स्थानीय नेताहरूलाई पनि यो ठाउँदेखि त्यो ठाउँसम्म काम गर्न पर्यो भनी माग आइरहन्छ। यसैले हाम्रा नेताहरूलाई भ्याइँनभ्याइ छ। यसै बखत दूधमा तर चोर्न पल्केकाहरू साम, दाम, दण्ड, भेदले नेतामै घुसी टोपलेका हुन्छन्। तिनले दूधको तर कुन सडक कुन सडकमा भनेर चोरेर खाइदिन्छन्। तर दूध घटेको अथवा पोखिएको दोष मुख्य जिम्मेवार र सज्जन नेतामा नै लाग्न बेर लाग्दैन। हाम्रो देश नजिकैको बर्माको रंगुनमा सैनिक सरकार सत्तामा छ। त्यहाँकी नेत्री आङसाङ सुकी जेलमा छिन्। यसैबेला उनलाई सैनिक सत्ताले भ्रष्टाचार गरेको आरोपमा थप पाँच वर्ष जेल सजाय सुनाएको छ। सैनिक सत्ताले सुकीका वकिललाई बोल्नसमेत प्रतिबन्ध लगाएको भन्ने समाचार आएको छ। नेपालमा भने जति नै भ्रष्टाचार गरे पनि दण्ड सजायको फितलो व्यवस्थाले गर्दा मौलाएको छ। यसैले नेताहरूलाई सोध्न मन छ कि अझै बाँडीचुँडीमा नै हुनुहुन्छ कि ? किनभने हाम्रो देशमा बाहिर नआएका भ्रष्टाचार पनि धेरै छन्। हैन भने माथि भनिएकै फेरि उही कुरा दोहोर्याउन मन छ, सत्ताको चाकडीमा नै हुनुहुन्छ कि ? आयोजनाका लागि भन्दै लाखौं करोडौंको बजेट छुट्ट्याएका छन््। योजनाहरूमा नेताले थोरै भए पनि काम गराए भने राम्रो हो। आफूले सुरु गराएको काम पछिसम्म स्थिर रहोस् भन्ने कुन नेतालाई लाग्दैन र ? प्रत्येक स्थानीय र क्षेत्रीय तथा राष्ट्रिय नेताहरूलाई यस्तो लाग्छ नै तैपनि यो काम ठूलो, मेरो पालामा भएको भन्न नपाइनु किन ? विडम्बना नै छ, पूर्वपश्चिम राजमार्गले पनि महेन्द्र राजमार्ग भन्न नपाउने भनेर दुःखमा पाएकै छ।टुक्रे बाटोमा पिच गराउनुभन्दा ठूलो कुरा मेची महाकाली अविछिन्न रेल चल्नु हो। नत्र भने पूर्वपश्चिम राजमार्ग अझै टुहुरो नै रहनेछ। नेपालीहरूमा पूर्वराजा महेन्द्रलाई गाली गर्नेको कमी छैन। उनैले पूर्व पश्चिम राजमार्गको अवधारणा ल्याएर २०२८ मा परमधाम भए। उनले ल्याएको अवधारणा अघि बढ्यो र राजमार्ग बन्यो। तर, त्यसपछिका सरकारले पूर्वपश्चिम राजमार्गको विकल्पको रूपमा रेल चलाउन सकेनन्। नेपाल भारतको सीमा नाकासम्म आइपुगे पनि पूरै मुलुकभर रेल चल्न अझै ५० वर्ष लाग्ने देखिन्छ। रेलका कुरा मात्रै सुन्न पाइन्छ। त नेपालीले वास्तवमा रेल कहिले चढ्न पाउने हुन् ? त्यो भने अझै भन्न सकिने अवस्था छैन। नजिकै छिमेकी मुलुक भारतमा अंग्रेजहरूको शासनकालमा रेल सेवा सञ्चालनमा आएको थियो। नेपालमा भने कुनै पनि सरकारले मेची महाकाली रेल चलाउने अवधारणा पनि ल्याउन सकेका छैनन्। सञ्चालनको कुरा त परै जाओस्। मेची महाकाली रेल ५० वर्षमा भए पनि योजनाबद्ध रूपले अघि बढाउन जरुरी छ। खण्डखण्ड गरी भए पनि निर्माणको काम जाँगर लगाएर अघि बढाउन आवश्यक छ। मेची महाकाली रेल चल्दै गरेको जनताले देख्ने अवसर पाउनै पर्दछ, हैन र ? रेलले मात्रै पूर्वपश्चिमका जनताको जीवनस्तर सुधार गर्नेछ। छिटो र सहज यात्रा हुनेछ। रेल भयो भने जनताले सस्तैमा पनि पूर्वपश्चिम यात्रा गर्ने अवसर पाउनेछन्।"
बजेटको प्राथमिकतामा परेन कोरोना बिमा,"काठमाडौं : बजेटको अन्तिम तयारीमा जुटेको अर्थ मन्त्रालयले यस पटक पनि कोरोना बिमाको दाबी भुक्तानीलाई प्राथमिकतामा राखेकोे छैन। तर यसलाई भुक्तानी गर्न अरू नै स्रोतको खोजी भने भइरहेको बताएको छ। आफूहरूले अर्थलाई भुक्तानी गर्न सकिने विकल्प दिएको बिमा समितिका कार्यकारी निर्देशक राजुरमण पौडेलले बताए। त्यसपछि अर्थ मन्त्रालयले मौखिक रूपमा हुन्छ भनेका छन्। अहिलेसम्म जवाफ आएको छैन। हामी पनि यसबारे अनविज्ञ छौं, कार्यकारी निर्देशक पौडेलले भने। अर्थ मन्त्रालयका सूचना अधिकारी कमल भट्टराई सो विषयबारे बिमा समितिले विकल्प तोके पनि काम अघि नबढेको बताउँछन्। मन्त्रालयले हालै सरोकारवालासँग सुझाव संकलन गरेको थियो। अधिकांशले कोरोना बिमाको बाँकी दाबी रकम भुक्तानी गर्ने व्यवस्था मिलाउन सुझाव दिएका छन्। सरकारलाई कोरोना बिमा दाबी भुक्तानीको दायित्व निल्नु न ओकाल्नु बनेको छ। पूर्वअर्थमन्त्री युवराज खतिवडा कोरोना बिमा पोलिसी बिमा समितिले मन्त्रालयलाई नसोधी ल्याएको तर्क गर्छन्। सो पोलिसी बिमा समिति आफैंले ल्याएको हो। यस्तो काम गर्दा हामीलाई सोधिएन, डा खतिवडाले अन्नपूर्णसँग भने,। पूर्वयोजना बिनै महामारीको बिमा गरेकाले यस्तो स्थिति आएको बिमा विज्ञ औंल्याउँछन्। कोरोना बिमा सुरुमा बिमा कम्पनीहरूले हौसिएर काम गरे तर यसमा घाटा लाग्ने देखिए पछि स्थगित गरे। तर यसलाई सरकारले नै निरन्तरता दिन र दायित्व पनि बाँडफाँट गर्ने भनेर कार्यविधि बनाएरै सम्झौता भएपछि फेरि सञ्चालनमा ल्याइएको नेपाल बिमक संघको भनाइ छ। सरकारले ३ अर्ब ५० करोडभन्दा बढीको दायित्व व्यहोर्ने लिखित कार्यविधि ल्याएको थियो। तर त्यो कार्यान्वयन भएको छैन। अर्थ मन्त्रालय उच्च स्रोतका अनुसार उक्त कार्यविधि सचिवस्तरीय भएकाले कार्यान्वयनमा चुनौती भएको हो। बिमा समितिले वक्यौता भुक्तानीका चार विकल्प पेस गरेको थियो। जसअन्तर्गत बिमा कम्पनीलाई राज्यले निश्चित समयसम्मका लागि कर छुट गर्ने, सरकारी बिमा कम्पनीले राष्ट्रसेवक कर्मचारीको बिमा गरेबापत प्राप्त हुने रकमबाट तिर्न सकिनेलगायत छन्। बिमा कम्पनीले असार मसान्तदेखि दाबीको निवेदन लिन छाडेका थिए। सो अवधिसम्म १ लाख ६१ हजार ५ सय ४९ जनाको दाबी परेको थियो। हालसम्म ४ अर्ब ७८ करोड ८१ लाख भुक्तानी भइसकेको छ। १७ लाख ५८ हजार ३ सय ४३ जनाले बिमा खरिद गरेका छन्। उक्त बिमा लेखबापत कम्पनीले १ अर्ब ५ करोड ५ लाख २७ हजार बिमाशुल्क संकलन गरेका थिए। तर दाबी भने बिमाशुल्क संकलनको तुलनामा अधिक परेको छ। असार मसान्तसम्म १५ अर्ब ३२ करोड २० लाख ९२ हजार रुपैयाँ हाराहारीमा दाबी परेको छ।"
विवादित कर धरौटीको विवरण बुझाउन ताकेता,"काठमाडौं : संसद्को सार्वजनिक लेखा समितिले सर्वोच्च अदालतका मुख्य रजिस्ट्रारलाई राजस्व न्यायाधिकरणको विवादित कर धरौटीको विवरण बुझाउन ताकेता गरेको छ। सबै राजस्व न्यायाधिकरण कार्यालयलाई बोधार्थ गर्दै बुधबार कर धरौटीको विवरण बुझाउन पुनः तीन दिनको समय दिइएको समिति सचिव रोजनाथ पाण्डेले बताए। सम्बन्धित संस्था संसद्प्रति जवाफदेही हुनुपर्ने हो। तर, विवरण माग्दा पनि समयमै उपलब्ध गराएनन्। यो नेग्लिजेन्स हो, पाण्डेले भने। राजस्व न्यायाधिकरण कार्यालयहरू काठमाडौं, पोखरा, विराटनगर र नेपालगन्जमा गत आर्थिक वर्षदेखि जिम्मेवारी सरेर आएका र चालू आर्थिक वर्षमा पुनरावेदन दर्ता भएका मुद्दाहरूको पुनरावेदन दर्ता गर्दा राख्नुपर्ने धरौटी रकमसम्बन्धी विवरण उपलब्ध गराउन निर्देशनुसार अनुरोध गरिएको थियो। समितिले अन्नपूर्ण पोस्ट्मा २०७८ चैत १६ गते प्रकाशित समाचार राजस्व न्यायाधिकरणमा राजस्व चलखेललाई आधार मानेर अध्ययन गरिरहेको उल्लेख गरेको छ। सञ्चारमाध्यममा प्रकाशित राजस्व न्यायाधिकरणमा धरौटी चलखेल भएको भन्ने समाचारमा उल्लेख भएअनुसार राजस्व न्यायाधिकरण ऐन, २०३१ को दफा ९ (१) अनुसार पुनरावेदन दर्ता गर्दा कर निर्धारण गर्ने अधिकृतको कार्यालयमा ऐनबमोजिमको धरौटी दाखिला नगराई पुनरावेदन दर्ता भएको भन्ने बुझिन आएकाले सो समितिमा अध्ययन भइरहेको छ, समितिले पठाएको चिठीमा लेखिएको छ। न्यायाधिकरण कार्यालय काठमाडौंले पुनरावलोकनका लागि पुगेका विवादास्पद करदातालाई धरौटी राख्ने बाध्यताबाट गैरकानुनी उन्मुक्ति दिँदै आएको पाइएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र पछिल्लो पालि किचलो उत्पन्न गराएको छ। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य पुष्पप्रसाद गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिए। सम्बन्धित संस्था संसद्प्रति जवाफदेही हुनुपर्ने हो । तर, विवरण माग्दा पनि समयमै उपलब्ध गराएनन् । यो बेवास्ता हो ।रोजनाथ पाण्डे  सचिव, सार्वजनिक लेखा समिति त्यसअघि उक्त निर्णयमा गुरागाईंको पनि हस्ताक्षर भने थियो। उहाँहरू दुवै जनाले दर्तालाई विचाराधीन मुद्दाको आधार लिएर फिर्ताको निर्णय गर्नुभएकाले मेरो कुरा सुनुवाइ नभएको सुनिश्चित गरी मैले पनि सही गरी २ सय ३० थान मुद्दा फिर्ता गरियो, उनले टिप्पणी लेखेका छन्। कार्यालयमा पुनरावेदनका लागि दर्ता भएका मुद्दा फिर्ताका चरणमा न्यायाधिकरणका एक न्यायाधीश लेखा सदस्य गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्नुपथ्र्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भयो। २ सय ३० मध्ये ३० कम्पनीले धरौटी शीर्षकमा रकम दाखिला गरेका छन् भने ३ कम्पनी नोक्सानीमा गएको प्राप्त तथ्यांकमा छ। बाँकी १ सय ९७ कम्पनी वा करदाताले धरौटीबापतको रकम दर्ता नगरेको देखियो। यी कम्पनीहरूमा केहीले अग्रिम कर दाखिला नै बढी गरेको भनिएको छ भने प्रायःले धरौटीबापतको रकम धरौटी खातामा नराखी राजस्व खातामा राखेका थिए।"
सिन्धुलीको कमलामाई नगर प्रमुखमा कांग्रेस र उपप्रमुखमा एमाले विजयी,"सिन्धुली : सिन्धुलीको कमलामाई नगरपालिकाको मेयरमा नेपाली कांग्रेसका उपेन्द्र पोखरेल विजयी भएका छन। बिहीबार सम्पन्न मतगणना अनुसार पोखरेलले १४ हजार १८७ मत प्राप्त गर्दै मेयर पदमा विजयी भएका हुन्। उनी नेकपा एमालेका महेन्द्रदेव श्रेष्ठलाई १ हजार ६११ मतान्तरले पछि पार्दै विजयी भएका हुन्। श्रेष्ठले १२ हजार ५७६ मत पाए। नेपाली कांग्रेसका जिल्ला सभापति समेत रहेका पोखरेल सत्तारूढ दलका तर्फबाट साझा उम्मेदवार थिए। यस्तै कमलामाई नगरपालिकाको उप मेयरमा पुन मन्जु देबकोटा निर्वाचित भएकी छन् । नेकपा एमालेकी देबकोटाले गठबन्धनतर्फका उमेदवार नेकपा माओवादी केन्द्रका दिर्घराज श्रेष्ठलाई १ हजार ७ मत मत अन्तरले पराजित गरेका हुन्। देबकोटाले १२ हजार ६९४ मत पाइन् भने माओवादीका श्रेष्ठले ११ हजार ६८७ मत पाए। देबकोटा २०७४ सालको स्थानिय तहको निर्वाचनमा पनि उपमेयरमा विजयी भएकी थिइन्। १४ वटा वडा रहेको कमलामाई नगरमा १,४,५,६ र ९ नम्बर वडामा नेपाली कांग्रेस, वडा नम्बर २ र १० मा नेकपा माओवादी केन्द्र र वडा नम्बर ३, ७, ८,११,२२,१३ र १४ मा नेकपा एमालेका वडा अध्यक्षहरू निर्वाचित भएको मुख्य निर्वाचन अधिकृत ध्रुव प्रसाद सापकोटाले जानकारी दिए। सिन्धुलीमा माओवादी केन्द्र ४, नेपाली कांग्रेस ३ र नेकपा एमाले २ पालिका प्रमुखमा विजयी भएका छन्।"
सप्तरीमा माओवादीको पहिलो जित,"राजविराज : स्थानीय तहको निर्वाचनमा नेकपा (माओवादी केन्द्र) ले पहिलो पालिकामा नगर प्रमुख जित हात पारेको छ। कुल ११ वडा रहेको खडक नगरपालिकाको नगर प्रमुखमा विजयी भएको माओवादीले वडामा भने वडा नम्बर ६ को अध्यक्ष मात्र जित्न सकेको छ । नेकपा (एकिकृत समाजवादी) सँग गठबन्धन गरेर प्रमुखका उम्मेदवार बनेका जयप्रकाश चौधरी ५ हजार ८८२ मत ल्याई नगर प्रमुखमा निर्वाचित भएका हुन्। निर्वाचन अधिकृतको कार्यालय खडकले दिएको जानकारी अनुसार निकट्तम प्रतिद्वन्द्वी हेमायु हकले ५ हजार ६७ मत ल्याए । हक नगरपालिकाका निवर्तमान प्रमुख हुन् । गठबन्धन गरेको नेकपा (एस)का तर्फबाट उपप्रमुखको उम्मेदवार बनेका शत्रुघ्नप्रसाद साह भने २ हजार ९४३ मत ल्याएर तेस्रो स्थानमा रहे । उपप्रमुखमा भने जसपाकी रिताकुमारी चौधरीले ६ हजार २३१ मत ल्याएर निर्वाचित भएकी छिन् । उनका निकट्तम प्रतिद्वन्द्वी कांंग्रेसकी यसमिन सुल्तान खातुनले ३ हजार २१० मत ल्याइन् । पराजित खातुन पनि निवर्तमान उपाध्यक्ष हुन् । गत स्थानीय तहको निर्वाचनमा संघीय समाजवादी फोरमका हक नगर प्रमुखमा निर्वाचित हुँदा कांग्रेसकी खातुन उपप्रमुखमा निर्वाचित भएकी थिइन् । वडा अध्यक्षमा जसपाले वडा नम्बर २, ६, ९ र ११, कांग्रेसले ३, ८ र १०, नेकपा (एस)ले ४ र ५ तथा लोसपा र माओवादीले क्रमशः १ र ६ वडा अध्यक्षमा निर्वाचित भएका छन् । वडा नम्बर १ मा ८११ मत ल्याएर राजकुमार साह, २ मा ३६८ मत ल्याएर हरेराम मण्डल, ३ मा ६७२ मत ल्याएर देवनारायण चौधरी, ४ मा ७७२ मत ल्याएर गंगाराम चौधरी, ५ मा ५८९ मत ल्याएर विजयकुमार साह वडा अध्यक्षमा निर्वाचित भएका छन् । यसैगरी वडा नम्बर ६ मा ३१६ मत ल्याएर कमालुदिन मियाँ, ७ मा ३७१ मत ल्याएर राकेशकुमार साह, ८ मा ५५८ मत ल्याएर बिन्दुलाल चौधरी, ९ मा ११९२ मत ल्याएर इसारुल मियाँ, १० मा ८७५ मत ल्याएर राजेन्द्रप्रसाद चौधरी र ११ मा १२४२ मत ल्याएर रामकृष्ण चौधरी वडा अध्यक्ष भएका छन् । सप्तरीमा हालसम्म घोषित १२ स्थानीय तहको परिणाम अनुसार कांग्रेसले ४, एमाले र जनमतले २२, जसपा, लोसपा, नेकपा (एस) र माओवादीले ११ स्थानीय तहमा जित हासिल गरेको छ ।"
"भरतपुरमा रेणु दाहाल १८ हजार मतनजिक, जगन्नाथले ७ हजार कटाउँदा विजयको कति ?",चितवन : भरतपुर महानगरपालिकाको मेयरमा नेकपा माओवादी केन्द्रकी उम्मेदवार रेणु दाहाल १८ हजार मतनजिक पुगेकी छन्। स्वतन्त्र उम्मेदवार जगन्नाथ पौडेलले सात हजार मत कटाएका छन्। प्रतिस्पर्धी एमालेका विजय सुवेदीलाई ३ हजार ३२५ मतान्तरले पछि पार्दै रेणु १८ हजार मतनजिक पुगेकी हुन्। राति ९:३० सम्म ४७ हजार ५११ मत गणना हुँदा रेणुले १७ हजार ९७२ मत प्राप्त गरेकी छन्। निकटम प्रतिद्वन्द्वी एमालेका सुवेदीले १४ हजार ६४७ मत प्राप्त गरेका छन्। स्वतन्त्र उम्मेदवार पौडेलले ७ हजार २२३ मत प्राप्त गरेका छन्। उपमेयरतर्फ कांग्रेसका चित्रसेन अधिकारी झण्डै दोब्बर मतले अग्रता लिइरहेका छन्। उनले २० हजार ५२१ मत पाउँदा प्रतिद्वन्द्वी राप्रपाकी हिमला गुरुङले ११ हजार ६७३ मत प्राप्त गरेकी छन्।
"वीरगन्जका दुई वडामा कांग्रेसले हारको बदला लियो, ७ मा महर्जन र २७ मा कुर्मी विजयी",वीरगन्ज पर्साको वीरगन्ज महानगरपालिका वडा नम्बर ७ र २७ मा नेपाली कांग्रेसले कब्जा जमाएको छ। वीरगन्ज ७ मा यसअघिको निर्वाचनमा जसपासँग १८ मतको झिनो अन्तरले पराजित भएका कांग्रेसका हिराकाजी महर्जन यसपालि भने जसपाकै उम्मेदवार दिपक महतोलाई १०५ मतले पाखा लगाउँदै वडाध्यक्षमा निर्वाचित भएका छन्। महर्जन ५६३ मतका साथ वडाअध्यक्षमा निर्वाचित भएका हुन्। निकटतम प्रतिस्पर्धी जसपाका महतोले २४९ मत पाए भने एमालेका उम्मेदवार अरुण क्षेत्री ४५८ मतमै सीमित भए। वीरगन्जकै वडा नम्बर २७ मा पनि कांग्रेसका उम्मेदवार हृदयनारायण राउत कुर्मी विजयी भएका छन्। निवर्तमान वडाध्यक्ष एवं एमालेका उम्मेदवार प्रदीप कुमार यादवलाई ४०५ मतले पराजित गर्दै कुर्मी वडाध्यक्षमा निर्वाचित भएका हुन्। कुर्मी १५१६ मतका साथ वडाअध्यक्षमा विजयी हुँदा एमालेका प्रदीपले भने १११६ मत र जसपा उमेदवार नागेन्द्र यादवले ४३६ मत प्राप्त गरे।
सल्यानको बागचौर नगरमा कांग्रेसका गौतम विजयी,"दाङ : सल्यानको बागचौर नगरपालिकामा नेपाली कांग्रेस विजयी भएको छ। नगरपालिकाको प्रमुखमा नेपाली कांग्रेसका जिल्ला सहसचिव जनकराज गौतम विजयी भएका छन्।सुरुवातीमा पछाडि रहेका गौतम मध्यविन्दुबाट अगाडि बढ्दै माओवादी केन्द्रका जिल्ला संयोजकलाई पराजित गराएका हुन्। गौतमले ६ हजार २७ मत ल्याएर विजय हुँदा निकटतम प्रतिद्धन्द्धी माओवादी केन्द्रका कृतीबहादुर पुनले ५ हजार ५ सय ९४ मत प्राप्त गरे। गौतमले पुनलाई ४ सय ३३ मतान्तरले पराजित गरेका छन्। उपमेयरमा माओवादीकी सुम्निमा डिसी ओलीले ६ हजार ६ सय १४ मत प्राप्त गरिन्। उनले कांग्रेसकी दीपा बस्नेतलाई पराजित गरेकी हुन्। कांग्रेसकी बस्नेतले ५ हजार २ सय ३४ मत प्राप्त गरीन्। १२ वडा रहेको बागचौर नगरपालिकामा नेपाली कांग्रेसले ६ वटा वडा, माओवादी केन्द्रले ३, एमालेले २ र एकीकृत समाजवादीले १ वडा जितेको छ।"
लोघेकर दामोदरकुण्डमा गाउँकार्यपालिका सर्वसम्मत,"जोमसोम : मुस्ताङको लोघेकर दामोदरकुण्ड गाउँपालिकामा गाउँकार्यपालिका निर्वाचन सर्वसम्मत भएको छ। स्थानीय तह सदस्य निर्वाचन २०७९ मा निर्वाचित ७५३ स्थानीय तहमध्ये कार्यपालिका निर्वाचन गर्ने लोघेकर दामोदरकुण्ड गाउँपालिका पहिलो बनेको हो। स्थानीय तह निर्वाचन ऐन २०७३ को दफा २४ को उपदफा १ बमोजिम कार्यपालिका सदस्यका लागि मनोनयनपत्र दर्ता गराएका ४ महिला सदस्य र २ जना दलित वा अल्पसंख्यक सदस्यबाट ६ जना कार्यपालिका सदस्य निर्विरोध निर्वाचित भएको निर्वाचन अधिकृत नेपालहरी रानभाटले जानकारी दिए। उनका अनुसार कार्यपालिका सदस्यमा निर्वाचित हुनेमा ५ जना नेकपा एमालेका र १ जना नेपाली कांग्रेसका छन्। बुधबार कार्यपालिका सदस्यका लागि मनोनयपत्र दर्ता गराएका नेकपा एमालेबाट निर्विरोध निर्वाचित वडासदस्यहरु कर्म केसोम गुरुङ, कृष्णप्रसाद विश्वकर्मा, छिरिङ विटीक गुरुङ,जिक्मी वाङ्दी बिष्ट र पासाङ भुटी गुरुङ छन्। यस्तै, नेपाली कांग्रेसबाट कचाङ छुटेन गुरुङ निर्विरोध कार्यपालिका सदस्य पदमा निर्विरोध निर्वाचित भएको निर्वाचन अधिकृत रानाभाटले बताए। स्थानीय तहको गाउँ कार्यपालिका सदस्यमा गाउँपालिका अध्यक्षउपाध्यक्ष र ५ वटै वडाका वडा सदस्य स्वतः कार्यपालिका सदस्य हुन पाउने व्यवस्था छ। यस्तै गाउँपालिकाका प्रमुख प्रशासकीय अधिकृत कार्यपालिकाको सदस्य सचिव रहन्छन्। लोघेकर दामोदरकुण्ड गाउँपालिकामा नेकपा एमालेको बहुमत सदस्य रहेपनि नेपाली कांग्रेसका १ जना सदस्यलाई कार्यपालिकामा समावेश गरिएको हो। स्थानीय तह सदस्य निर्वाचनमा निर्वाचित गाउँपालिका अध्यक्ष लोप्साङले मंगलबार मुख्य निर्वाचन अधिकृत रोमाकान्त ज्ञवाली समक्ष पद तथा गोपनीयताको शपथ ग्रहण गरेसँगै पालिका अध्यक्ष बिष्टले बुधबार निर्वाचित गाउँसभाका २३ जना सदस्यलाई पद तथा गोपनीयताको सपथ गराएका थिए। यस्तै,बिहिबार कार्यपालिका सदस्यहरुले समेत पदभार ग्रहण गरेका छन्। लोघेकर दामोदरकुण्डमा दलित सदस्य नहुँदा ४ वटा वडामा दलित सदस्य पद रिक्त रहेको थियो। स्थानीय तह सदस्य निर्वाचनमा निर्वाचित लोघेकर दामोदरकुण्ड गाउँपालिकाको अध्यक्षउपाध्यक्ष र ५ वटै वडाका वडाध्यक्षहरुले पदभार ग्रहण गरेको निर्वाचित गाउँपालिका अध्यक्ष लोप्साङ छोम्फेल बिष्टले जानकारी दिए। उनले भौगोलिक रुपले विकट लोघेकर दामोदरकुण्ड गाउँपालिकाको आर्थिक समृद्धि र विकासका लागि आफ्नो टिमले काम गर्ने बताए।"
दैलेखका ११ तहमा नवनिर्वाचित जनप्रतिनिधिले लिए सपथ,"दैलेख : दैलेखको ११ वटै स्थानीय तहका नवनिर्वाचित प्रमुख र अध्यक्षले सपथ लिएका छन्। जिल्लाको ४ वटा नगरपालिकाका प्रमुख र ७ वटा गाउँपालिकाका अध्यक्षले पद तथा गोपनियतका सपथ लिएका हुन्। स्थानीय तहको प्रमुख र अध्यक्षले जिल्ला न्यायाधीशबाट सपथ ग्रहण लिनुपर्ने व्यवस्था छ। सोहि बमोजिम जिल्ला न्यायाधीश एवं मुख्य निर्वाचन अधिकृत दण्डपाणी लामिछानेले पालिका प्रमुख र अध्यक्षलाई सपथग्रहण गराएका हुन्। बिहीवार जिल्ला सदरमुकाममा आयोजित कार्यक्रममा पालिका प्रमुख र अध्यक्षले न्यायाधीशसमक्ष सपथ लिएका हुन्। ४ वटा नगरपालिका र ७ वटा गाउँपालिका रहेको दैलेखको नारायण नगरपालिकामा एमालेका लोमन शर्मा, दुल्लु नगरपालिकामा कांग्रेसका भरतप्रसाद रिजाल, आठबीस नगरपालिकामा एमालेका तर्कबहादुर बडुवाल र चामुण्डाविन्द्रासैनी नगरपालिकामा कांग्रेसका गणेशकुमार शाही नगरप्रमुखमा निर्वाचित भएका छन्। गुराँस गाउँपालिकामा एमालेका टोपबहादुर बिसी, डुङ्गेश्वर गाउँपालिकामा एमालेका सुन्दरकुमार केसी, भगवतीमाई गाउँपालिकामा माओवादी केन्द्रका गणेशबहादुर थापा, नौमूले गाउँपालिकामा माओवादी केन्द्रका छविराम सुवेदी, महाबु गाउँपालिकामा कांग्रेसका लछुमन गुरुङ्ग, भैरबी गाउँपालिकामा कांग्रेसका रिता शाही र ठाटीकाँध गाउँपालिकामा कांग्रेसकै रक्षबहादुर शाह निर्वाचित भएका छन्। वैशाख ३० गते एकै चरणमा सम्पन्न भएको स्थानीय तह निर्वाचनबाट निर्वाचित जनप्रतिनिधिको कार्यकाल भोलि जेठ ६ गतेबाट सुरु हुँदैछ। कार्यभार सम्हाल्नुअघि नवनिर्वाचित जनप्रतिनिधिहरूले शपथ दिनुपर्ने कानुनी व्यवस्था छ। जिल्ला न्यायाधीश एवं मुख्य निर्वाचन अधिकृतबाट शपथ लिएपछि प्रमुख र अध्यक्षले अरुलाई शपथ गराएका छन्। शपथ लिएपछि प्रमुख र अध्यक्षले उपप्रमुख वा उपाध्यक्षसहित वडा अध्यक्ष, महिला सदस्य, दलित सदस्य र अन्य सदस्यलाई शपथ गराएर कार्यभार सम्हाल्ने जिल्ला निर्वाचन कार्यालय दैलेखका निर्वाचन अधिकारी मनमाया काउचाले बताइन्। उनका अनुसार वैशाख ३० गते भएको मतदानबाट दैलेखमा ४ सय ७२ जना जनप्रतिनीधि निर्वाचित भएका छन्। पालिका प्रमुखउपप्रमुख, अध्यक्षउपाध्यक्ष २२ जना, वडाध्यक्ष ९० जना, महिला सदस्य ९०, दलित सदस्य ९० र अन्य सदस्य एक सय ८० जनागरी ४ सय ७२ जना जनप्रतिनीधि चुनिएका छन्"
"बालेनले कटाए २५ हजार मत, १३ हजार पुर्याएका केशव १२ हजार मतले पछाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन शाहले आफ्नो २५ हजार मत कटाएका छन्। शाहले सुरुदेखि नै निन्तर अग्रता कायम राखेका छन्। राति ९:५५ बजेसम्म ६५ हजार ८१ मतगणना हुँदा बालेनले २५ हजार १८५ मत प्राप्त गरेका छन्। उनलाई पछ्याइरहेका एमालेका उम्मेदवार केशव स्थापितले १३ हजार ९८ मत प्राप्त गरेका छन्। बालेन स्थापितलाई १२ हजार ८७ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १२ हजार ४६० मत प्राप्त गरेकी छन्। अहिले ९ वटा वडाको मतगणना भइरहेको छ।
चन्द्रागिरि नगरपालिकाको प्रमुखमा कांग्रेस र उपप्रमुखमा एमाले विजयी,काठमाडौँ : काठमाडौँको चन्द्रागिरि नगरपालिकाको प्रमुखमा गठबन्धनको तर्फबाट नेपाली कांग्रेसका उम्मेदवार घनश्याम गिरी विजयी भएका छन्। नेकपा (एमाले)का उम्मेदवार उत्तमबहादुर राउतलाई पराजित गर्दै गठबन्धनका उम्मेदवार गिरी निर्वाचित भएका हुन्। विजयी गिरीले १५ हजार ४७५ मत ल्याउँदा उनका प्रतिद्वन्द्वी राउतले १४ हजार ६५१ मत प्राप्त गरेको निर्वाचन अधिकृत सिर्जना थपलियाले जानकारी दिइन्। गिरी यसअघि पनि सोही नगरपालिकाको प्रमुख थिए। यस्तै राष्ट्रिय प्रजातन्त्र पार्टीका उम्मेदवार अजय श्रेष्ठले एक हजार २१४ मत प्राप्त गरेका छन्। उपप्रमुखमा नेकपा एमालेकी वसन्ती श्रेष्ठ निर्वाचित भएकी छन्। विजयी श्रेष्ठले १५ हजार ५६४ मत प्राप्त गर्दा उनका प्रतिद्वन्द्वी गठबन्धनका उम्मेदवार राष्ट्रिय जनमोर्चाका रोशन दानीले चार हजार ४५९ मत प्राप्त गरेका छन्। नगरपालिकाको उपप्रमुखमा १० हजारभन्दा बढी मत बदर भएको थियो। कूल १५ वडा रहेको चन्द्रागिरिमा कूल ४७ हजार २६४ मतदाता रहेकामा यो स्थानीय तहको निर्वाचनमा ३६ हजार ७०३ मत खसेको निर्वाचन कार्यालय चन्द्रागिरिले जनाएको छ। चन्द्रागिरि काठमाडौँ उपत्यकाभित्रकै सबैभन्दा ठूलो नगरपालिका हो। रासस
"काठमाडौं महानगरमा गगन थापाको वडाबाट कांग्रेसले खाता खोल्यो, वडाध्यक्षसहित प्यानलै दोब्बर मतले विजयी","काठमाडौं : स्थानीय तह निर्वाचनअन्तर्गत नेपाली कांग्रेसले काठमाडौं महानगरपालिकामा खाता खोलेको छ। काग्रेसले महामन्त्री गगन थापाको गृह वडा काठमाडौं ३० मा दोब्बर मतले विजयी हासिल गरेको हो। वडा नम्बर ३० मा कांग्रेसका दलबहादुर कार्की २ हजार ६१ मतसहित वडाध्यक्ष निर्वाचित भएका छन्। उनका निकटतम प्रतिद्वन्द्वी एमालेका उम्मेदवार एमालेका कृष्णभक्त खड्गी ९४८ मतसहित पराजित भएका छन्। कांग्रेसका कार्कीले १ हजार ११३ मतान्तरले एमालेका खड्गीलाई पराजित गरेका हुन्। यो दोब्बर बढी मतान्तर हो। त्यसैगरी राप्रपाका उम्मेदवारले ५२१ र एकीकृत समाजवादीका उम्मेदवारले ३४७ मत प्राप्त गरेका छन्। वडा महिला सदस्यमा कांग्रेसकी इन्दिरा श्रेष्ठ सिंहले १ हजार ९२७ मत प्राप्त गरेर विजयी हासिल गरेकी छन्। एमालेका उम्मेदवारले ८९५, राप्रपाले ५८९ र एकीकृत समाजवादीका उम्मेदवारले २७२ मत प्राप्त गरेका छन्। दलित महिला सदस्यमा पनि कांग्रेसले १ हजार ८९५ मत पाएर विजयी भएको छ। कांग्रेसकी शर्मिला श्रेष्ठ महतो निर्वाचित भएकी छन्। एमालेका उम्मेदवारले ९४०, राप्रपाका उम्मेदवारले ६२९ मत प्राप्त गरेका छन्। खुला दुई सदस्यमा पनि कांग्रेस नै विजयी भएको छ। दुबै वडा सदस्यमा कांग्रेसका मनोज कुमार डंगोलले १ हजार ८२९ र मिलन कुमार खड्का खत्रीले १ हजार ७२४ मत प्राप्त गरेका छन्। प्रतिद्वन्द्वी एमालेका उम्मेदवारले ९९० र ९३३ मत प्राप्त गरेका छन्। राप्रपाका उम्मेदवारले ५२४ र ६०१ मत प्राप्त गरेका छन्। एकीकृत समाजवादीका उम्मेदवारले २४१ र २२६ मत प्राप्त गरेका छन्। वडा नम्बर ३० महामन्त्री थापाले मतदान गरेको वडा हो। थापाले मैतिदेवी मतदान केन्द्रबाट मतदान गरेका थिए। थापाको बसोबास पनि यही वडामा रहेको छ। यही वडाबाट कांग्रेसले महानगरपालिकामा दोब्बरले विजयी सुरुवात गरेको हो। यसअघि एमालेले १ देखि ४ वडा प्यानल र ५ मा वडाध्यक्ष जितिसकेको छ। महानगरपालिकाको मेयरमा भने स्वतन्त्र उम्मेदवार बालेन शाहले निरन्तर अग्रता लिइरहेका छन्। एमालेका केशव स्थापित दोस्रो र कांग्रेसकी सिर्जना सिंह तेस्रो स्थानमा रहँदै पछ्याइरहेका छन्।"
"गोरखामा नारायणकाजी श्रेष्ठले जोगाउन सकेनन् आफ्नै वडा, गृह पालिका पनि गुम्यो",गोरखा : नेकपा माओवादीका शीर्ष नेता तथा पूर्वउपप्रधानमन्त्री नारायणकाजी श्रेष्ठको गृहपालिका सिरानचोक र गृह वडा ८ नम्बर वडामा माओवादी पराजित भएको छ। उनको घर रहेको सिरानचोक गाउँपालिकामा नेपाली कांग्रेसको तर्फबाट अध्यक्षका पदको उम्मदेवार ज्ञानेन्द्र गुरुङ र उपाध्यक्षमा कांग्रेसकै उम्मदेवार रिता देवकोटा विजयी भएका हुन्। अध्यक्ष गुरुङले ५ हजार ४३ मत प्राप्त गरेका छन् भने निटकतम प्रतिस्पर्धी माओवादी केन्द्रका नवराज पुडासैनीले ४ हजार १६८ मत प्राप्त गरे। अर्का प्रतिस्पर्धी एमालेका देवराज श्रेष्ठले १ हजार ५४५ मत प्राप्त गरे। उपाध्यक्षमा विजयी देवकोटाले ४ हजार ८४ प्राप्त गरी विजयी बनिन्। निकटतम प्रतिस्पर्धी माओवादी केन्द्रका उपाध्यक्ष उम्मेदवार पूर्णकुमारी ढकालले ३ हजार ९०२ प्राप्त गरिन्। नेता श्रेष्ठको गृहवडा सिरानचोक ८ मा कांग्रेसका दलमान गुरुङले वडाध्यक्षको चुनाव जित्न सफल भएका छन्। गुरुङले ७१६ मत प्राप्त गरे भने श्रेष्ठले उठाएका माओवादी उम्मेद्वार दीपक श्रेष्ठले ६६९ मत प्राप्त गरी पराजित भए।
तेमाल गाउँपालिकामा सत्ता गठबन्धन विजयी,"काभ्रे : जिल्लाको तेमाल गाउँपालिकाको अन्तिम मत परिणाम सार्वजनिक भएको छ। पालिका अध्यक्ष पदमा गठबन्धनबाट नेपाली कांग्रेसका चन्द्र लामा ७ हजार ७८ ल्याइ विजयी भएका छन्। प्रत्यासी एमालेबाट इन्द्र तामाङले ५ हजार ९ सय मतसहित पराजित भए। पालिका अध्यक्षको मत अन्तर १ हजार १७८ रहेको छ। तेमाल गाउँपालिकाको उपाध्यक्षमा गठबन्धनबाट माओवादी केन्द्रका दलमान थोकर ६ हजार ६६० मतले विजयी भए। प्रत्यासी एमालेकी सम्तेन लामाले ४ हजार ९७२ मत पाइन्। उपाध्यक्ष पदमा १ हजार ६८८ मतान्तर रहेको छ। पालिकामा ९ वडामध्ये १ मा एमालेका इन्द्र बहादुर अधिकारी, २ मा माओवादी केन्द्रका देवराज लामा, ३ मा कांग्रेसका बिष्णु बहादुर लामा निर्वाचित भएका छन्। वडा नम्बर ४ मा एमालेका पेम्बा तामाङ, ५ र ६ मा माओवादीका हजार सि तामाङ तथा प्रेमबहादुर लामा, ७ र ८ मा कांग्रेसका इन्द्रलाल तामाङ तथा तेमाल सि तामाङ र ९ मा माओवादीका चन्द्र बहादुर लामा वडाध्यक्षमा निर्वाचित भएका छन्।"
तुलसीपुर उपमहानगरको मेयरका उम्मेदवार कांग्रेसका गेहेन्द्र गिरी मतान्तर बढाउँदै,"दाङ : दाङको तुलसीपुर उपमहानगरपालिकामा नेपाली कांग्रेसका उम्मेदवार गेहेन्द्र गिरीले अग्रता बढाउँदै लगेका छन् । १२ हजार ३ सय २४८ मत गणना हुँदा गिरीले ५ हजार ४ सय २ मत प्राप्त गरेका छन् । एमालेका उम्मेदवार टिकाराम खड्काले ५ हजार ६९ मत प्राप्त गरेका छन् । यी दुईको मतान्तर ३३३ रहेको छ । उपमेयर पदका उम्मेदवार स्थानी चौधरीले ४ हजार ८ सय १३ मत प्राप्त गर्दा एकीकृत समाजवादीका उपमेयरका उम्मेदवार जोगबहादुर रानाले ४ हजार ३ सय ८१ मत प्राप्त गरेका छन् । तुलसीपुरको वडा नं १ र २ को अन्तिम मतपरिणाम सार्वजनिक भइसकेको छ भने वडा नं ३, ४ र ५ को अहिले मतगणना भइरहेको छ ।"
"बालेनले २४ हजार मत कटाए, केशव र सिर्जनाको कति?",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले आफ्नो २४ हजार मत कटाउँदै निन्तर अग्रता कायम राखेका छन्। पछिल्लो मतपरिणामअनुसार बालेनले २४ हजार ३२४ मत प्राप्त गरेका छन्। अहिलेसम्म ६१ हजार ३१५ मतगणना भएको छ। दोस्रो स्थानमा रहेका एमालेका मेयरका उम्मेदवार केशव स्थापितले १२ हजार ५७३ मत प्राप्त गरेका छन्। बालेन स्थापितभन्दा ११ हजार ७५१ मतले अघि छन्। गठबन्धनबाट उम्मेदवार बनेकी कांग्रेसकी सिर्जना सिंहले १२ हजार ९३ मत प्राप्त गरेकी छन्।
वीरगन्जमा एमालेभन्दा जसपाका उम्मेदवार करिब ९ हजार मतले अगाडि,"वीरगन्ज : वीरगन्ज महानगरको मेयरमा सत्तागठबन्धनले एमालेसँगको अग्रता झण्डै ९ हजार पुर्याएको छ । बिहीबार अपरान्ह ४ बजेसम्म ३२७०१ मत गणना हुँदा मेयरमा गठबन्धनका उम्मेदवारले एमालेका उम्मेदवारभन्दा ८८८९ बढी मत प्राप्त गरेका छन् । गठबन्धनबाट जसपाका उम्मेदवार राजेशमान सिंहले १८३९३ मत प्राप्त गरेका छन् भने निकटम प्रतिद्वन्दवी एमालेका उम्मेदवार विजय कुमार सरावगीले ९५०४ मत पाएका छन् । सिंहले सरावगीसँगको मतान्तर निरन्तर बढाउँदै लगेका छन् । राप्रपाका उम्मेदवार गिरिश गिरीले भने ८२२ मत मात्रै पाएका छन् । यस्तै, उपमेयरमा गठबन्धनबाट कांग्रेसका उम्मेदवार इम्तियाज आलमले १३२७९ मतका साथ अग्रता कायम राखेका छन् । लोसपाका उम्मेदवार पुरुषोत्तमलाल झाले भने २६९४ मत पाएका छन् । उपमेयरमै स्वतन्त्र उम्मेदवार रम्भा मिश्रा भने १८७७ मतका साथ तेश्रो स्थानमा छिन् । राप्रपाकी उपमेयरकी उमेदवार विना जयसवालको भने १४४३ मत रहेको छ । ३२ वटा वडा रहेको वीरगन्ज महानगरपालिकामा शुक्रबार भएको मतदानमा ७३ प्रतिशत अर्थात् ९४ हजार ६ सय मत खसेको थियो ।"
विष्णुपुर गाउँपालिका अध्यक्षमा एमाले र उपाध्यक्षमा जसपा विजयी,"सिरहा : सिरहाको विष्णुपुर गाउँपालिका अध्यक्षमा नेकपा एमालेका सत्यनारायण यादव निर्वाचित भएका छन्। अन्तिम मतपरिणामअनुसार ४१ मतान्तरले यादव अध्यक्षमा निर्वाचित भएका हुन्। उनले दुई हजार १५८ मत पाउँदा निकटतम् प्रतिद्वन्द्वी जसपाका जागेश्वर यादवले दुई हजार ११७ मत पाएका छन्। गाउँपालिका अध्यक्षमा निर्वाचित सत्यनारायण ०७४ को निर्वाचनमा जसपाका जागेश्वरसँग पराजित भएका थिए। अध्यक्षमा कांग्रेसका कुशेश्वर यादवले एक हजार ६६०, माओवादी केन्द्रका हजारी साहले एक हजार ८१२, जनमत पार्टीका सत्यनारायण यादवले ५८२ र एकीकृत समाजवादीका शत्रुधन यादवले १०७ मत प्राप्त गरेका छन्। उपाध्यक्षमा जसपाकी जिताकुमारी सिंह निर्वाचित भएकी छन्। सिंहले दुई हजार २७२ मत प्राप्त गर्दा कांग्रेसकी चन्द्रकला कुमारी यादवले एक हजार ९६९, एमालेकी शान्तिदेवी यादवले एक हजार ७६४, माओवादीकी रिंकुकुमारी यादवले एक हजार ३१६, जनमत पार्टीकी गंगाकुमारी यादवले ८७३ र एकीकृत समाजवादीकी ममताकुमारी सिंहले ११८ मत पाएका छन्। गाउँपालिकाको वडा नम्बर १ मा भोगेन्द्र यादव (जसपा), वडा नम्बर २ मा प्रमोदकुमार यादव (कांग्रेस), वडा नम्बर ३ मा जयकुमार यादव (जसपा), वडा नम्बर ४ मा रामबाबु यादव (कांग्रेस) र वडा नम्बर ५ मा जयनाथ यादव निर्वाचित भएका छन्।"
कर्णालीको राजधानी वीरेन्द्रनगरमा एमाले विजयी,"सुर्खेत : कर्णालीमा दलहरुका लागि प्रतिष्ठाको लडाइँ बनेको वीरेन्द्रनगर नगरपालिकामा नेकपा एमाले विजयी भएको छ। कांग्रेस र माओवादी केन्द्रको गठबन्धनलाई हराउँदै वीरेन्द्रनगरको प्रमुखमा एमालेका मोहनमाया ढकाल र उपप्रमुखमा निलकण्ठ खनाल विजयी भएका हुन्। जितसँगै एमालेले वीरेन्द्रनगरमा यसअघि गुमेको आफ्नो साख फिर्ता गरेको छ। कर्णालीको राजधानी सहर भएको र प्रदेशको सबैभन्दा ठूलो नगरपालिका भएकाले पनि दलहरुका लागि वीरेन्द्रनगरको नेतृत्व हात पार्नु प्रतिष्ठाको विषय बनेको थियो। यहीकारण पनि दलहरुले वीरेन्द्रनगरको नेतृत्व हत्याउन निकै कसरत गरेका थिए। तर यसपटकको निर्वाचनमा जित हासिल गरेर एमालेले विगतमा गुमेको आफ्नो साख फिर्ता गरेको हो। २०५४ को निर्वाचनमा जितेको एमालेले २०७४ को निर्वाचनमा भने वीरेन्द्रनगरमा प्रमुखको पद गुमाएको थियो। पाँच वर्षअघि उपप्रमुख र केही वडाध्यक्षमा चित्त बुझाएको एमालेले यसपालि भने नगरका बहुमत वडासहित प्रमुख र उपप्रमुख पद नै हात पारेको छ। बिहीबार सम्पन्न मतगणनाअनुसार नगर प्रमुखमा एमालेकी मोहनमाया ढकालले १६ हजार ३८ मत प्राप्त गरेर विजयी भएकी हुन्। उनी अघिल्लो निर्वाचनमा उपप्रमुखमा निर्वाचित भएकी थिइन्। उपप्रमुख हुँदा लोकप्रिय काम गरेको भन्दै एमालेले ढकाललाई यसपालि सत्तारुढ गठबन्धनविरुद्ध उम्मेदवार बनाएको थियो। उनका निकटतम प्रतिस्पर्धी गठबन्धनको तर्फबाट कांग्रेसका उम्मेदवार उपेन्द्र खड्काले १५ हजार ४८४ मत ल्याए। राप्रपाका मुकुन्दश्याम गिरीले १० हजार ६ मत पाए। यस्तै नगरको उपप्रमुखमा एमालेकै निलकण्ठ खनाल २० हजार ३६४ मतसहित विजयी भएका छन्। निकटतम प्रतिस्पर्धी गठबन्धनको तर्फबाट माओवादीका उम्मेदवार शान्ति ढकालले ११ हजार ५३३ मत ल्याइन्। उपप्रमुखमा निर्वाचित खनाल यसअघि वीरेन्द्रनगर वडा नं ४ का वडाअध्यक्ष थिए। नगरका १६ वटा वडामध्ये एमालेले बहुमत वडामा विजय हासिल गरेको छ। एमालेले नगरका ११ वटा वडामा जितेको छ। कांग्रेसले पाँच वटा वडा जितेको छ। अघिल्लो निर्वाचनमा नगरमा एउटा वटा जितेको माओवादीले यसपालि एउटा पनि वडामा विजय हासिल गर्न सकेन। योसँगै सुर्खेतको ८ पालिकाको परिणाम टुंगो लागेको छ। जिल्लाका नौ वटा तहमध्ये एमालेले वीरेन्द्रनगर, भेरीगंगा नगरपालिका र चिङगाड गाउँपालिकामा जितेको छ। अघिल्लो निर्वाचनमा जिल्लाका ६ वटा तह जितेको कांग्रेसले यसपालि लेकबेशी नगरपालिका, गुर्भाकोट नगरपालिका, पञ्चपुरी नगरपालिका र बराहताल गाउँपालिका गरी चार वटा तहमात्र जितेको छ। यसपालि माओवादीले जिल्लाको चौकुने गाउँपालिकामा जित हासिल गरेको छ। जिल्लाको सिम्ता गाउँपालिकाको मतगणना भने जारी छ। जहाँ यो समाचार तयारपार्दासम्म एमाले अगाडि रहेको छ।"
सिरहाको कर्जन्हा नगरपालिकामा एमाले विजयी,"सिरहा : सिरहाको कर्जन्हा नगरपालिकाको मेयरमा नेकपा एमाले र उपमेयरमा जनता समाजवादी पार्टी (जसपा) विजयी भएको छ। मेयरमा एमालेका भोलाप्रसाद पोखरेल विजयी भएका हुन्। उनले ३ हजर ८३९ मत ल्याएको निर्वाचन अधिकृतको कार्यालयले जनाएको छ। उनका निकटतम प्रतिस्पर्धी जसपाका केशवप्रसाद साहले ३ हजर २२३ मत ल्याएका छन्। निवर्तमान मेयरसमेत रहेका माओवादीका उम्मेदवार गंगा पासवानले २ हजार ४८२ मत पाएर तेस्रो स्थानमै सीमित बने। यस्तै उपमेयरमा जसपाकी लक्ष्मीकुमारी श्रेष्ठ निर्वाचित भएकी छन्। उनले ३ हजार ४८७ मत ल्याउँदा निकटतम प्रतिस्पर्धी एमालेकी निर्मला पासवानले ३ हजार ९५ मत पाएकी छन्। यहाँ वडा १, २, ३, १० गरी ४ वटामा एमाले, ६, ८, ९, ११ मा जसपा, ४ मा माओवादी, ५ मा नेकपा एकीकृत समाजवादी र ७ मा स्वतन्त्र उम्मेदवार वडाध्यक्षमा जितेका छन्।"
"५७० पालिकाको परिणाम सार्वजनिक, २९ हजार ३०३ प्रतिनिधि निर्वाचित",काठमाडौं : स्थानीय तह निर्वाचनअन्तर्गत बिहीबार दिउँसोसम्म ५७० पालिकाको परिणाम सार्वजनिक भएको छ। निर्वाचन आयोगले बिहीबार नियमित पत्रकार सम्मेलन गरेर ५७० तहको मतगणना सम्पन्न भएर नतिजा आएको जनाएको छ। आयोगका प्रवक्ता शालिग्राम शर्मा पौडेलले १७४१७४ मेयर र उपमेयर र ३९६३९६ अध्यक्ष र उपाध्यक्ष निर्वाचित भएको जानकारी दिए। उनकाअनुसार ५ हजार ६५९ वडाध्यक्ष निर्वाचित भएका छन्। महिला सदस्यमा ५ हजार ६५३ जना निर्वाचित भएका छन्। दलित महिला सदस्यमा ५ हजार ५५६ जना निर्वाचित भएका छन्। अन्य वडा सदस्य १ हजार २९५ जना निर्वाचित भइसकेका छन्। यो गरेर कुन २९ हजार ३०३ जना जनप्रतिनिधि निर्वाचित भएको आयोगले जनाएको छ। ७५३ स्थानीय तहमा कुल ३५ हजार २२१ जनप्रतिनिधि निर्वाचित हुनुपर्छ। अझै करिब ६ हजार जनप्रतिनिधि निर्वाचित गराउन मतगणना चलिरहेको छ। आयोगका प्रवक्ता पौडेलले ८० प्रतिशत हाराहारीको मतपरिणाम आइसकेको र साँझसम्म ८५ प्रतिशत पालिकाको नतिजा आउने बताए। विभिन्न कारणले सम्पन्न हुननसकेको मतगणना स्थलमा बढीभन्दा बढी गणक परिचालन गरेर गणना गर्न आयोगले मुख्य निर्वाचन अधिकृतलाई निर्देशन दिएको छ। पुन: चुनाव हुने र भएका स्थलमा मतपेटिका प्राप्त भएको चार दिनभित्र मतगणना सकिनेरी निर्देशन दिइएको प्रवक्ता पौडेलले जानकारी दिए।
पूर्वीनवलपरासीमा एमाले ६ र कांग्रेस दुई पालिकामा विजयी,"नवलपुर : पूर्वीनवलपरासीका ८ स्थानीय तहमध्ये ६ वटामा एमाले र २ पालिकामा नेपाली कांग्रेस विजयी भएको छ । ०७४ को स्थानीय तह निर्वाचनभन्दा अहिले दलगत रुपमा ठिक उल्टो परिणाम आएको हो । २०७४ को निर्वाचनमा नेपाली कांग्रेसले ६ र एमालेले २ पालिकाको नेतृत्व पाएको थियो । अहिले कांग्रेसले जितेका पालिकामा हुप्सेकोट गाउँपालिकालाई यथावत राख्न सफल भएको हो । पहिला गुमाएको गैंडाकोट नगरपालिकालाई फिर्ता ल्याएर २ पालिकामा कांग्रेस विजयी भएको हो । यसअघि कांग्रेसले जितेका मध्यविन्दु र देवचुली नगरपालिकामा एमालेले जितेको छ । त्यस्तै बौदीकाली, बुलिङटार र विनयीत्रिवेणी गाउँपालिका पनि कांग्रेसको हातबाट एमालेमा गएको छ । यसअघि जितेको कावासोती नगरपालिका एमालेले यथावत राखेको छ । एमालेले जितेका पालिकामा मध्यविन्दु नगरपालिकाको मेयरमा भीमलाल अधिकारी र उपमेयरमा पूर्ण कुमारी चौधरी विजयी भएका छन् । कावासोती नगरपालिकाको मेयरमा विस्नु प्रसाद भुसाल र उपमेयरमा फुल कुमारी थनेत विजयी भएका छन् । देवचुली नगरपालिकाको मेयरमा हरि न्यौपाने र उपमेयरमा पार्वता तिवारी विजयी भएका छन् । उपमेयर तिवारी दोहारिएकी हुन् । एमालेबाट बौदीकाली गाउँपालिकाको अध्यक्षमा प्रकाश ओझा र उपाध्यक्षमा दिल कुमारी सारु विजयी भएका छन् । बुलिङटार गाउँपालिकाको अध्यक्षमा दीपेन्द्र सुनारी मगर र उपाध्यक्षमा दिल माया राना मगर विजयी भएका छन् । विनयीत्रिवेणी गाउँपालिकाको अध्यक्षमा घनश्याम गिरी र उपाध्यक्षमा भगवती बैदवार एमालेबाट विजयी भएका छन् । नेपाली कांग्रेसले जितेका पालिकामा गैंडाकोट नगरपालिकाको मेयरमा मदनभक्त अधिकारी र उपमेयरमा शान्ती कोइराला विजयी भएका छन् । हुप्सेकोटको अध्यक्षमा लक्ष्मी पाण्डे र उपाध्यक्षमा पूर्णसिंह राना विजयी भएका छन् । अध्यक्ष पाण्डे दोहोरिएकी हुन् ।"
वर्दिवासमा गोलाप्रथाबाट वडाध्यक्ष चयन,"महोत्तरी : वर्दिवास नगरपालिका वडा नं ८ को वडाध्यक्षपदको निष्कर्ष गोलाप्रथाबाट लगाईएको छ। विहीबार दिउँसो भेटिएको एक थान शिलप्याक मटपेटिकाको मत गणना गर्ने क्रममा दुई जना वडाध्यक्ष मत बाँझिएपछि निर्वाचन अधिकृतको कार्यालय वर्दिवासले वडाध्यक्षको पद गोलाप्रथाबाट छुटयाएको हो। मतगणना गर्ने क्रममा सो वडाका वडाध्यक्षका उम्मेदवार नेकपा माओवादी केन्द्रका शमसेर सिंह लामा र नेकपा एमालेका रुद्र किङरिङको मत समान ७४४ रहेका थिए। पछि गोलाप्रथाबाट सो वडाको वडाध्यक्ष चयन गरिएको सहायक निर्वाचन अधिकृत शर्मिला तामाङले बताईन्। सहायक अधिकृत तामाङले भनिन्, भेटिएको सो मतपेटिकाभित्र ८४ रहेको थियो। सर्वदलीय सहमति अनुसार मतगणना गर्दा लामा र किङरिङ दुबैको पक्षमा ७ सय ६६ मत प्राप्त भईयो। पछि वडाध्यक्ष विजयी घोषणा गर्न गोला तान्न लगाएको थियो। सोही क्रममा किङरिङले गोला तान्दा नपरेपछि लामा विजयी भएको हो। सो समयमा लामा मतगणनास्थलमा उपस्थित थिएनन्। विहीबार दिउँसो वर्दिवास नगरपालिकाको अन्तिम नतिजा सार्वजानिक गर्ने क्रममा स्टोरमा सो शिलप्याक मतपेटिका भेटिएको थियो। तीन दिनअघि मतगणना गर्ने क्रममा बर्दिबास नगरपालिका८ का वडाध्यक्षमा लामालाई विजयी घोषणा गरिएको थियो। आफूले आधिकारिक रुपमा नै विजेता भएपछि उनले वडाभरिमा खुशियाली जुलुस निकालिसकेका छन्। निर्वाचन अधिकृतको कार्यालयले लामालाई ७५३ मतसहित निर्वाचित भएको घोषणा गरिएको थियो। त्यस्तै नेकपा (एमाले) का रुद्र किङरिङले ७४४ मत पाएको आधिकारिक रुपमै घोषित गरिएको थियो। भुलवश त्रृटी भएको हो : सहायक निर्वाचन अधिकृत तामाङसहायक निर्वाचन अधिकृत शर्मिला तामाङले कर्मचारीको भुलवसले सो घटना घटेको बताईन्। उनले भनिन्, मतदान अधिकृतले दिएको जानकारी अनुसार आफूले रुजु गरेकी थिईन्। स्टोरमा सबै मतपेटिका एकै ठाउँमा राखिएकोले यस्तो त्रृटी भएको हो।"
कृष्णपुर २ मा माओवादी केन्द्रका साउद वडाध्यक्ष निर्वाचित,कञ्चनपुर : जिल्लाको कृष्णपुर नगरपालिका वडा नम्बर २ मा नेकपा माओवादी केन्द्र विजयी भएको छ। बिहीबार दिउँसो सम्पन्न वडा नम्बर २ को मतगणनामा यसअघि जितेको एमालेलाई पराजित गर्दै माओवादी केन्द्रले जित हासिल गरेको हो। यहाँ माओवादी केन्द्रका युवा नेता अर्जुन साउद वडाध्यक्षमा निर्वाचित भएका छन्। साउदले एमालेका जयनारायण जोशीलाई ३४५ मतान्तर र कांग्रेसका वीरबहादुर चन्दलाई ३५९ मतान्तरले पराजित गरे। साउदले १ हजार ३७५ मत प्राप्त गरे। त्यसैगरी एमालेका जोशीले १ हजार ३० मत प्राप्त गरे। कांग्रेसका चन्दले १ हजार १६ मत प्राप्त गरे। यसैगरी नगरको वडा नम्बर ३ मा माओवादीकै खेम चौधरीको पुरै प्यानल विजय भएको छ। चौधरीले ८४९ मत प्राप्त गरे। निकटम प्रतिद्वन्द्वी कांग्रेस उम्मेदवारले ६२४ मत र एमाले उम्मेदवारले ५१७ मत प्राप्त गरे। वडा नम्बर १ मा भने नेपाली कांग्रेसको प्यानल विजयी भएको छ।
कांग्रेसबाट वागी भएका क्षेत्री भए बर्दिवासका मेयर,महोत्तरी : नेपाली कांग्रेसबाट वागी भई स्वतन्त्रबाट उम्मेदवारी दिएका प्रल्हाद क्षेत्री बर्दिवासको नगरप्रमुखमा निर्वाचित भएका छन्। १४ हजार २१० मत ल्याएर क्षेत्री वर्दिवास नगरपालिकाको प्रमुखमा निर्वाचित भएका हुन्। उनका निकटम प्रतिद्वन्द्वी नेपाल कम्युनिष्ट पार्टीका राजु खडकाले ८३२३ मत ल्याएका छन्। त्यस्तै नेकपा एमालेका उम्मेदवार टेकबहादुर वलम्पाकीले ३५२६ मत ल्याएका हुन्। यता नगर उपप्रमुखमा स्वतन्त्रतर्फकै तारादेवी महतो निर्वाचित भएकी छिन्। महतोले ९७३६ मत ल्याई उपप्रमुखमा विजयी भएकी हुन्। उनका निकटम प्रतिद्वन्द्वी कृष्णमाया गौतमले ८१८५ मत प्राप्त गरेकी हुन्। त्यस्तै नेकपा एमालेकी दुर्गा दाहालले ४८०३ मत ल्याएकी छन्। कांग्रेसका सक्रिय कार्यकर्ता रहेका क्षेत्री र तारादेवीलाई पार्टीले अन्तिम समयमा आएर टिकट नदिएपछि उनीहरु स्वतन्त्रबाट प्रमुख र उपप्रमुखतर्फ उम्मेदवारी दिएका थिए।
"मेयरमा पुन: निर्वाचितपछि मण्डलले भने : गौरव महशुस भएको छ, मटिहानीमा विकासको लहर ल्याउँछु","मटिहानी : महोत्तरीको मटिहानी नगरपालिकाको मेयरमा निवर्तमान मेयर हरिप्रसाद मण्डल फेरि मेयरमा जितेका छन् । मटिहानीको पौराणीक, धार्मिक , ऐतिहासिक एवंम् पूरातात्विक वैभवलाई संरक्षण ,सम्बद्र्धन र विकास गर्न मतदाताले ५ वर्षका लागि अनुमोदित गरेका हुन् । यतिखेर मटिहानीमा जितेका उम्मेदवार विजयी जुलुस मनाइरहेका छन् । पछि परेका उम्मेदवारहरु हार्नुको समीक्षामा जुटेका छन् । लोकतान्त्रिक समाजवादी पार्टी (लोसपा)नेपालका हरि मण्डलले ४ हजार ३ मत ल्याएर विजयी भएको निर्वाचन अधिकृत कुलबहादुर फडेराले बताए। फडेराका अनुसार मटिहानी नगरपालिका मेयर मण्डल एक हजार ३२९ मतान्तरले विजयी भएका हुन्। उनका निकटतम प्रतिद्वन्द्वी जनता समाजवादी पार्टी (जसपा) नेपालका मोहम्मद मुजिबुल रहमानले २ हजार ६७४ मत ल्याए। उपमेयरमा लोसपाकै मंजुदेवी ३ हजार ८६४ मत ल्याएर विजयी भएको निर्वाचन अधिकृतको कार्यालय मटिहानीले जनाएको छ । उनको निकटतम प्रतिद्वन्द्वी जसपा नेपालका जिवछी देवी यादवले २ हजार ७ सय ५१ मत ल्याएकी हुन् । उपमेयरमा १ हजार ११३ मतान्तरले लोसपाकी मंजु विजयी भइन्। गौरव महशुस भइरहेको : मेयर मण्डल 'सर्वप्रथम मलाई मतदान गर्नुहुने सबै मतदाताप्रति आभार व्यक्त गर्दछु । शुभचिन्त, पार्टीका कार्यकर्ता, नेताहरुलाई धन्यवाद दिन्छु । उहाँहरुले मलाई सहयोग गरेर मेरो जित सुनिश्चित बनाइदिनुभयो,' जननिर्वाचित मेयर मण्डल भने, 'मलाई विश्वास थियो कि मैले पहिलो कार्यकालमा नेतृत्व गर्दा विकास गरेको छु । निश्चित रुपमा जनताले दोस्रो पटक पनि मौका दिनुहुन्छ । म यसमा सफल भएँ । काम गर्दा जनताले मुल्यांकन गर्छ भन्ने विश्वास थियो । जुन आज भोट गरेर जनताले प्रत्यक्ष रुपमा देखाएको छ । लगन, परिश्राम, सोच भयो भने जुनसुकै अवस्थालाई पनि चिरेर अगाडि बढ्न सकिने उनी सुनाउँछन् । मैले पनि त्यस्ता तमाम बाधाहरुलाई चिर्दै लक्ष्य प्राप्ति गर्नलाई सफल भएको छु । यो मलाई आफैमा गौरव महशुस भइरहेको छ,' निर्वाचित मेयर मण्डलले भने । यसअघि उनले मटिहानी नगरपालिकाको मेयर पद सम्हालेर चर्चा बटुलेका थिए । मटिहानीको साँढे पाँच वर्षको सिङ्गो युगलाई प्रतिनिधित्व गर्ने आधार र प्रभाव पार्ने शक्तिशाली इतिहास थियो । यी सबै वैभव र सिङ्गो इतिहास थियो । तर, ती सबै गुमनामजस्तै भए । मेयर मण्डल पहिलो पटक जितेर आउँदा गर्भिलो इतिहास, कमजोर वर्तमान र आशाले भरिएको भविष्य मटिहानी रहेको महसुस गर्दै काम थालेका थिए । विगतमा मेयर मण्डलले गरेको सकारात्मक प्रयासलाई मतदाताले रुचाएर फेरि जिताएका हुन्। उनले अबको कार्यकालमा अधुरा रहेका कामकाजलाई पुरा गर्ने योजनामा छन् । 'विशेष गरेर विकासकै कामलाई प्राथमिकतामा राख्छु । हाम्रो पालिका केही सहरी, धेरै ग्रामिण क्षेत्रमा पर्छ । सबै वडामा विकासको मोडेलको रुपमा अगाडि बढाउँछु । मधेश प्रदेशमै नमूना पालिकाको रुपमा विकास गर्न सबैको सहयोग लिएर अहोरात्र खटने छु,' उनी भन्छन् । कृषि क्षेत्रको विकासका लागि काम गर्ने मेयर मण्डल सुनाउँछन् । हरेक सडकलाई प्रदेश र संघीय सरकारको सहयोगमा दुई लेन, चारलेनको पक्की तथा कालोपत्रे सकड बनाउने बताए। मसँग भिजन छ, सोच छ अनि मनमा आँट छ। त्योसँगै आत्मविश्वास पनि छ। म आफ्नो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकासको लहर ल्याउछु,' उनी भन्छन् ।"
पाल्पामा तीन पूर्वपत्रकार वडाध्यक्षमा निर्वाचित,"तानसेन : नेपाल पत्रकार महासंघका निवर्तमान अध्यक्षसहित एउटै संचारमाध्यममा कार्यरत रहिसकेका तीन जना पूर्वपत्रकार हालै सम्पन्न २०७९ सालको स्थानीय निर्वाचनबाट वडाध्यक्षमा निर्वाचित भएका छन्। पत्रकार महासंघ पाल्पाका निवर्तमान अध्यक्ष एवं सामुदायिक रेडियो मदनपोखराका स्टेशन प्रबन्धक पदमा कार्यरत रहिसकेका राजेशकुमार अर्याल एमालेबाट तानसेन नगरपालिका वडा नम्बर ९ को वडाध्यक्षमा निर्वाचित भएका छन्। अर्यालले स्वतन्त्रका उम्मेदवार विष्णुप्रसाद भण्डारीलाई ३२२ मतान्तरले पराजित गरी वडा अध्यक्ष निर्वाचित भएका हुन्। यसैगरी सामुदायिक रेडियो मदन पोखराका संचालक समिति सदस्य सोमनाथ अर्याल पनि एमालेबाट तानसेन नगरपालिका वडा नम्बर ८ को वडाध्यक्षमा निर्वाचित भएका छन्। नेपाल पत्रकार महासंघका साधारण सदस्यसमेत रहिसकेका सोमनाथले गठबन्धनबाट कांग्रेसका उम्मेदवार मोहनलाल कार्कीलाई २२९ मतान्तरले पराजित गरे। सामुदायिक रेडियो मदनपोखरामा स्थानीय संवाददाताको रुपमा कार्यरत रहिसकेका तथा पत्रकार महासंघ पाल्पाको सदस्य रहेर पत्रकारिता गरिसकेका पूर्वपत्रकार ओमप्रकाश गैरे बगनासकाली गाउँपालिका ५ को वडाध्यक्षमा निर्वाचित भएका छन्। एमालेबाट चुनाव लडेका गैरेले गठबन्धनका उम्मेदवार काग्रेसका धिरज गाँहालाई १९३ मत अन्तरले पराजित गरी वडाध्यक्षमा निर्वाचित भएका हुन्। वडाध्यक्षमा निर्वाचित पूर्वपत्रकारहरु राजेश कुमार अर्याल, सोमनाथ अर्याल र ओम गैरे ।"
"मुगुमा कांग्रेसले दुई, माओवादी र एकीकृत समाजवादीले ११ पालिका जित्दा एमाले निल","मुगु : चार पालिका रहेको मुगुमा दुई पालिका जित्दै नेपाली कांग्रेस पहिलो दल बनेको छ। नेकपा माओवादी केन्द्र र एकीकृत समाजवादीले एकएक पालिका जित्दा एमाले भने पालिकामा नेतृत्वविहीन बनेको छ। एमालेले एक उपाध्यक्षमा चित्त बुझाउनु परेको छ। कांग्रेसले एक मेयर र एक गाउँपालिका अध्यक्ष, दुई गाउँपालिका उपाध्यक्ष र एक उपमेयरसहित पाँच पदमा विजयी हासिल गरेको छ। कांग्रेसले छाँयानाथ रारा नगरपालिकामा मेयर र उपमेयर, मुगुम कार्मारोङ गाउँपालिकामा अध्यक्ष तथा सोरु गाउँपालिका र खत्याड गाउँपालिकामा उपाध्यक्ष जितेको छ। माओवादीले खत्याड गाउँपालिका तथा एकीकृत समाजवादीले सोरु गाउँपालिकामा अध्यक्ष जितेको छ। ०७४ को स्थानीय निर्वाचनमा पहिलो दल भएको एमालेले मुगुम कार्मारोङ गाउँपालिकामा उपाध्यक्षमा खुम्चिएको छ। छाँयानाथ रारा नगरपालिकामा कांग्रेस र एमालेले एकल उम्मेदवारी दिएका थिए भने माओवादी केन्द्र र एकीकृत समाजवादीले गठबन्धन गरी निर्वाचनमा उम्मेदवारी दर्ता गराएका थिए। मेयरमा कांग्रेसका बिष्णुकुमार भामले ४ हजार ५९९ मत प्राप्त गरी विजयी भएका हुन्। प्रतिद्वन्द्वी एमालेका डम्बरबहादुर रावलले ३ हजार ८६० मत प्राप्त गरे। उपमेयरमा कांग्रेसकी ऐश्वर्य मल्लले ४ हजार ३२५ मत ल्याई विजयी भइन्। प्रतिद्वन्द्वी एमालेकी टोमा लामाले ३ हजार ७३४ मत प्राप्त गरिन्। यो नगरपालिकामा माओवादी र एकीकृत समाजवादीले गठबन्धन गरेका थिए। मेयरमा माओवादीका सुर बुढाले १ हजार २८० र उपमेयरमा एकीकृत समाजवादीका बलराम साहनीले १ हजार २६४ मत पाएका थिए। मुगुम कार्मारोङ गाउँपालिकामा पाँच दलीय गठबन्धबाट कांग्रेसका अध्यक्ष उम्मेदवार छिरिङ क्याप्ने लामाले १ हजार ५७१ मत ल्याई विजयी भए। प्रतिद्वन्द्वी एमालेका सोनाम छिरिङ लामाले १ हजार ४८१ मत प्राप्त गरे। उपाध्यक्षमा एमालेकी छिरिङ्ग फुटिक लामाले माओवादीका गरु स्याग्याप लामालाई पराजित गरिन्। उपाध्यक्षमा एमालेले १ हजार ५१६ र गठबन्धनबाट माओवादीले १ हजार ३८५ मत पाएको छ। खत्याड गाउँपालिकामा कांग्रेस र माओवादीको संयुक्त गठबन्धनबाट माओवादीका अजबहादुर शाहीले ३ हजार ५२० मत प्राप्त गरी विजयी भए। एमालेका लालबहादुर मल्लले २ हजार ६२१ मत पाए। उपाध्यक्षमा गठबन्धनबाट कांग्रेसकी सरिता रोकायाले ४ हजार ५५७ मत प्राप्त गरी विजयी भइन्। प्रतिद्वन्दवी एमालेकी कविता गिरीले २ हजार ४९९ मत पाइन्। सोरु गाउँपालिकामा कांग्रेस, एकीकृत समाजवादी, माओवादी गठबन्धनबाट अध्यक्षमा समाजवादीका धर्मबहादुर शाहीले ४ हजार ४७ मत प्राप्त गरी विजयी भए। प्रतिद्वन्द्वी एमालेका डिल्लीप्रसाद भट्टले १ हजार ८८९ मत प्राप्त गरे। उपाध्यक्षमा गठबन्धबाट कांग्रेसका केशरबहादुर शाहीले ४ हजार २०३ मत ल्याई विजयी भए भने प्रतिद्वन्द्वी एमालेकी डिलकला शाहीले ९६८ मत ल्याइन्।"
"६२ हजार मतगणनामा बालेनले ल्याए २३ हजार ५ सय,स्थापित ११ हजार मतले पछाडि",काठमाडौंः काठमाडौं महानगरपालिकाको मेयरमा स्वतन्त्र उम्मेदवार बालेन साहले निरन्तर अग्रता कायम राखेका छन् । पछिल्लो मतपरिणामअनुसार बालेनले २३ हजार ५७० मत प्राप्त गरेका छन् । अहिलेसम्म ६२ हजार ४२४ मतगणना भएको छ । दोस्रो स्थानमा रहेका एमालेका मेयरका उम्मेदवार केशव स्थापितले १२ हजार ६४३ मत प्राप्त गरेका छन् । बालेन स्थापितभन्दा १० हजार ९२७ मतले अघि छन् । गठबन्धनबाट उम्मेदवार बनेकी कांग्रेसकी सिर्जना सिंहले ११ हजार ६८३ मत प्राप्त गरेकी छन् ।
सल्यानमा तीन दलका प्रमुख स्थानीय तहमा पराजित,"दाङ : सल्यानका तीन पार्टीका प्रमुखहरुले स्थानीय निर्वाचन हारेका छन्। जिल्लामा रहेर राजनैतिक दलको नेतृत्व गर्दै आएका नेपाली कांग्रेस, नेकपा एमाले, नेकपा माओवाली केन्द्रका जिल्ला नेतृत्वले हारेका छन्। जनताले नै ठूला दलका नेताहरुलाई विश्वास नगर्दा दोश्रो पुस्ताका नेताहरुसंग उनीहरु पराजित भएका हुन्। जनमैत्री एजेण्डा नहुँदा र जनताको नजरमा पर्न नसक्दा उनीहरु पराजित भएको तर्क हुन थालेको छ। बिष्ट निवर्तमान जिल्ला समन्वय समिति सल्यानको प्रमुखसमेत हुन्। बनगाड कुपिण्डे नगरपालिकामा नेकपा एमालेका जिल्ला अध्यक्ष गोविन्द कुमार पुन पराजित भए। २०७४ सालको स्थानीय तहको निर्वाचनमा कांग्रेससग गठबन्धन गरेर नगरपालिकाको मेयरमा विजयी भएका पुन यस पटक भने पराजित भएका छन्। उनलाई नेकपा माओवादी केन्द्रका कर्णाली प्रदेश उपाध्यक्ष कर्ण बहादुर वुढाथोकीले २ हजार ७ सय ४६ मतान्तरले पराजित गरे। नेकपा एमालेका कर्णाली प्रदेश कमिटी सदस्य मनोज प्रधान पनि पराजित भएका छन्। कांग्रेसका सल्यानका सचिव प्रकाश भण्डारीसग १ हजार १ सय ९० मतले प्रधान पराजित भएका छन्। नेकपा माओवादी केन्द्रका प्रदेश कमिटी सदस्य तथा जिल्ला संयोजक कृति बहादुर पुन बागचौर नगरमा कांग्रेसका सहसचिवसंग पराजित भएका छन्। कांग्रेसका जिल्ला सहसचिव जनकराज गौतमसंग ४ सय ३३ मतले पुन पराजित भएको हुन्। कांग्रेसकोतर्फबाट उम्मेदवार बनेका गौतमले ६ हजार २७ मत प्राप्त गरे भने माओवादी केन्द्रको तर्फवाट उम्मेदवार बनेका पुनले ५ हजार ५ सय ९४ मत प्राप्त गरेका हुन। बागचौर नगरपालिका जिल्लामा माओवादी केन्द्रको गढका रुपमा रहेको थियो। माओवादी कन्द्रका केन्द्रीयस्तरका जिम्मेवार नेताहरुसमेत बागचौरमै छन्। नेकपा आमोवादी केन्द्रका केन्दीय सदस्य टेकबहादुर बस्नेत र टिका बुढाथोकी प्रदेश कमिटी सदस्य भिमप्रकाश शर्मा, टिकाराम वली, लोकमान बुढाथोकी, रत्नबहादुर वली, ज्ञानबहादुर वली, सुम्नीमा डिसी भएको पालिकामा नै माओवादी केन्द्र पराजित भएको हो।"
नवलपरासीको बर्दघाटमा एमालेको गठबन्धन भत्काउँदै कांग्रेस गठबन्धन विजयी,"परासी : पश्चिम नवलपरासीको बर्दघाट नगरपालिकामा नेपाली कांग्रेस र माओवादी केन्द्रका गठबन्धन उम्मेदवार विजयी भएका छन्। यसअघ दुवै पदमा एमालेले जितेको नगरपालिकामा अहिले एमालेले राष्ट्रिय जनमुक्ती पार्टीसंग गठबन्धन गरेर चुनाव लडेको थियो। मेयरमा कांग्रेसका शम्भुलाल श्रेष्ठ र उपमेयरमा माओवादी केन्द्रका रुद्र प्रकाश उपाध्याय विजयी भएका छन्। निर्वाचित मेयर श्रेष्ठले एमालेका मेयर पदका उम्मेदवार धीरज शर्मा बस्याललाई ५१ सय ७१ को फराकिलो मतान्तरले पराजित गरे। श्रेष्ठले १८ हजार ४८९ मत ल्याउँदा शर्माले १३ हजार ३२७ मत ल्याएका छन्। उपमेयरमा राष्ट्रिय जनमुक्ति पार्टीकी उम्मेदवार तारा रानालाई ७ सय ८५ मतान्तरले पराजित गर्दै उपाध्याय विजयी भए। उपाध्यायको १४ हजार ५९५ र रानाको १३ हजार ८१० मत छ। १६ वडा रहेको नगरपालिकामा २ वडा एमालेबाहेक सबै वडामा गठबन्धनले जितेको छ। जसमा नेपाली कांग्रेसले ११, र नेकपा एस, माओवादी केन्द्र र स्वतन्त्रले ११ वडा जितेका छन्। निर्वाचित वडाध्यक्षमा वडा नं १ मा सन्दिप सापकोटा, वडा नं २ मा गणेशबहादुर क्षेत्री, वडा नं ३ मा प्रकाशचन्द्र अधिकारी, वडा नं ४ मा वेधविना तिवारी, वडा नं ५ मा विमला गुरुङ, वडा नं ६ मा रोहित थारु छन्। वडा नं ७ मा धु्व्र थारु, वडा नं ८ मा कविराज आचार्य, वडा नं ९ मा चन्द्रकान्त चापागाई, वडा नं १० मा राजु मिश्र, वडा नं ११ मा फडेन्द्र चौधरी, वडा नं १२ मा उमाशंकर चौधरी वडाध्यक्षमा विजयी भएका छन्। त्यसैगरी वडा नं १३ मा नरबहादुर चौधरी, वडा नं १४ मा सन्तुबहादुर गाहा, वडा नं १५ मा रुद्र आले र वडा नं १६ मा भीमकाजी गुरुङ वडाध्यक्षमा विजयी भएका छन्। ८ पालिका रहेको जिल्लामा पाल्हीनन्दन गाउँपालिकाको मात्र परिणाम आउन बाँकी छ।"
सखुवानन्कारकट्टी गाउँपालिकामा एकीकृत समाजवादी विजयी,"सिरहा : सिरहाको सखुवानन्कारकट्टी गाउँपालिकामा नेकपा एकीकृत समाजवादी विजयी भएको छ। समाजवादीका केदार यादव अध्यक्षमा निर्वाचित भएका छन्। उपाध्यक्षमा कांग्रेसकी निलम यादव विजयी भएका छन्। अध्यक्ष यादव ०७४ मा नेकपा एमालेबाट गाउँपालिका अध्यक्ष निर्वाचित भएका थिए। पार्टी विभाजनपछि उनी एकीकृत समाजवादीमा गएका थिए। उनी २६ मत अन्तरले विजयी भएका हुन्। उनले ३ हजार ४०७ मत ल्याएका छन्। निकटतम प्रतिद्वन्द्वी नेपाली कांग्रेसका सत्रुधनप्रसाद साहले ३ हजार ३८१ मत प्राप्त गरे। यसैगरी उपाध्यक्षमा नेपाली कांग्रेसकी निलम यादव ३ हजार ४६२ मत ल्याएर विजयी भएकी छन्। उनका निकटतम प्रतिस्पर्धी एकीकृत समाजवादीकी प्रमिला यादवले ३ हजार २२६ मत पाइन्। यहाँ वडा १ र २ मा कांग्रेस, ३ र ५ एकीकृत समाजवादी र ४ जसपाका उम्मेदवार वडाध्यक्ष निर्वाचित भएका छन्।"
मेयरमा पछि परेपछि सिर्जना सिंहले भनिन् : जनता दिएको मतको सम्मान गर्छु,"काठमाडौं : काठमाडौं महानगरपालिकाकी मेयर उम्मेदवार सिर्जना सिंहले आफूले जनताले दिएको मतको सम्मान गर्ने बताएकी छन्। राष्ट्रिय सभागृहमा भइरहेको मतगणनास्थलमा सञ्चारकर्मीसँग कुरा गर्दै सिंहले जति मत आएपनि जनताको मतको सम्मान गर्ने बताएकी हुन्। उनले भनिन्,' जत मत आए पनि जनताको मतको सम्मान गर्छु। परिणामलाई सहजरुपमा लिन्छु।' उनले महानगरमा अझै पनि धेरै मतगणना हुन बाँकी रहेको भन्दै अहिलेसम्मको परिणामलाई सहज रुपमा लिएको बताइन् । उनले केहि वडामा राम्रो परिणाम आउनुपर्ने भएपनि केहि वडामा सोचेजस्तो मत नआएको जिकिर गरिन्। उनले मतगणनापछि समीक्षा हुने र अहिले नै निष्कर्षमा पुग्दा हतार हुने उल्लेख गरिन्। काठमाडौं महानगरमा ६० हजार बढी मत गणना हुँदा स्वतन्त्र उम्मेदवार बालेन्द्र साह निकै अगाडि छन् भने एमालेका केशव स्थापित दोस्रो र सिंह तेस्रो स्थानमा छन्।"
सर्लाहीको गोडैता नगरपालिकाको मेयरमा देवेन्द्रकुमार यादव निर्वाचित,मलङ्वा : सर्लाहीको गोडैता नगरपालिकाको नगरप्रमुखमा लोकतान्त्रिक समाजवादी पार्टी नेपालका उम्मेदवार देवेन्द्र कुमार यादव निर्वाचित भएका छन् । नेपाली काङ्ग्रेसका उम्मेदवार उपेन्द्र प्रसाद कुशवाहालाई ५ सय ४४ मतले पछि पार्दै यादव निर्वाचित भएका हुन् । यादवले ५ हजार २ सय ९४ मत ल्याएका छन् भने कुशवाहाले ४ हजार ७ सय ५० मत ल्याएका छन् । उपप्रमुखमा लोसपाकै अन्जना कुशवाहा ५ हजार ३ सय १ मत ल्याएर विजयी बनेकी छन् । उनका निकटतम प्रतिद्वन्दी रामसखी देवीले ४ हजार ४ सय ९३ मत ल्याइन्। उपेन्द्र प्रसाद कुशवाहा प्रदेशसभा सदस्यबाट राजीनाम दिएर नगरप्रमुखमा चुनाव लडेका थिए ।
नवलपरासीको प्रतापपुरमा कांग्रेसका उमेशचन्द्र यादव विजयी,"परासी : नवलपरासीको प्रतापपुर गाउँपालिकामा नेपाली कांग्रेसका उम्मेदवार विजयी भएका छन् । अध्यक्ष पदका उम्मेदवार उमेशचन्द्र यादवले जनता प्रगतिशिल पार्टी (जप्रपा) का उम्मेदवार करम हुसेन मियाँलाई २२ सयको फराकिलो मतअन्तरले पराजित गर्दै विजयी भएका हुन् । यादवले ६ हजार ८ र मियाँले ३८ सय ८ मत पाएका छन् । उपाध्यक्षमा निर्वाचित मानकुमारी चौधरीले जप्रपाकी उमेदवार अञ्जुकुमारी चौधरीलाई १६ सय ४६ अन्तरले पराजित गर्दै विजयी भएकी हुन् । निर्वाचित अध्यक्ष चौधरीको ५८ सय ५५ र पराजित चौधरीको ४२ सय ९ मत छ । पराजित चौधरी यसअघि कांग्रेसबाट उपाध्यक्षमा निर्वाचित भएकी हुन् । टिकट नपाएपछि चौधरी जप्रपामा गएर चुनाव लडेकी हुन् । यसैबीच, ९ वटा वडा रहेको प्रतापपुर गाउँपालिकामा नेपाली कांग्रेसले ४, राप्रपाले २ र एमाले, माओवादी केन्द्र र जप्रपाले ११ वडाध्यक्ष जितेका छन् । वडा नं १ को अध्यक्षमा नेपाली कांग्रेसका महेन्द्र चौधरी विजयी भएका छन् । वडा नं २ मा राप्रपाका रामनरेश अहिर, वडा नं ३ मा नेपाली कांग्रेसका ऋषिदेव दास र वडा नं ४ मा जप्रपाका जन्त्री प्रसाद बरई वडाध्यक्षमा विजयी भएका छन् । वडा नं ५ मा राप्रपाका रमेश कानु बनिया, वडा नं ६ मा नेपाली कांग्रेसका केशवप्रसाद अधिकारी र वडा नं ७ मा नेपाली कांग्रेसका हरेन्द्र यादव वडाध्यक्षमा विजयी भएका छन् । वडा नं ८ मा माओवादी केन्द्रका सन्तोष राजभर र वडा नं ९ मा एमालेका जयकिशुन चौधरी वडाध्यक्षमा विजयी भएका छन् ।"
पश्चिमी सेती आयोजना भारतलाई दिने प्रधानमन्त्रीको अभिव्यक्ति कूतर्क : भीम रावल,"काठमाडौं : सांसद भीमबहादुर रावलले नेपालका महत्वपूर्ण रणनीतिक नदीनाला विदेशीको हातमा सुम्पिने कुरा मान्य नहुने बताएका छन् । बिहीबार संसदमा विनियोजन विधेयकका सिद्धान्त र प्राथमिकतामाथि छलफलमा भाग लिँदै नेता रावलले पश्चिम सेती जलविद्युत आयोजना भारतलाई दिने भन्ने प्रधानमन्त्री देउवाको भनाइ कूतर्क भएको बताए। 'नेपालको सार्वभौमसत्तामा आधारित आत्मनिर्णयको अधिकारको धज्जी उडाउँदै हालै प्रधानमन्त्री शेरबहादुर देउवाले डडेलधुरा जिल्लाको चुनावी सभामा भारत सरकारले चीनको लगानीमा उत्पादित जलविद्युत नकिन्ने र नेपालले बनाउन नसक्ने भएकाले पश्चिम सेती जलविद्युत आयोजना भारतलाई सुम्पिनुपर्ने कूतर्क सार्वजनिक रुपमा गर्नु भएको छ ,' उनले भने,' त्यसोभए नेपालको उर्जा उत्पादन नेपालले स्वतन्त्र राष्ट्रका रुपमा गर्न नसक्ने भयो त ?' उनले पश्चिम सेतीका साथै सरकारले अरुण चौथो जलविद्युत योजना निर्माण गर्न भारतसँग सेयर बिक्री गर्ने निर्णय राष्ट्रिय हितविपरितको कार्य रहेको बताए। नेता रावलले भने,' एकातर्फ देशले भारतीय उर्जा प्रति युनिट ३२ रुपैयाँ खर्च गरी किन्ने, वार्षिक ८०० मेगावाटसम्म भारतीय विद्युत उर्जा आयात गर्ने, अर्कोतर्फ देशमा विद्युत बढी भएको हल्ला फिजाएर नेपालको रणनीतिक महत्वका नदीनाला विदेशीको हातमा सुम्पिने नीतिमा परिवर्तन गर्ने कुरा प्रस्तुत नीति तथा कार्यक्रममा कहि कतै पनि भेटिएन ।' रावलले अर्थतन्त्रमा गम्भीर समस्या आउँदा पनि सरकार संवेदनशिल नभएको बताए । उनले भने, 'विदेशी मुद्राको सञ्चिती घट्दो छ । नेपाली व्यक्तिको प्रतिव्यक्ति ऋण ६० हजार रुपैयाँ छ । तर, सरकारसँग अर्थतन्त्रलाई सुरक्षित गर्ने कुनै योजना छैन । ' सिमित व्यक्तिको हातमा नेपालको वित्तिय प्रणाली गइरहेको बताए । उनले जनशक्तिको स्वदेशमै परिचालन गर्न के सरकार तयार छ ? भन्दै प्रश्न गरे । उनले भने, स्वदेशी लगानीलाई प्राथमिकता दिने बजेट आउन आवश्यक छ । कृषि उत्पादन र कृषि उत्पादकत्व बढाउने नीति पनि प्राथमिकतामा परेन । ' शिक्षामा वर्गीय विभाजन रोक्न सरकारले ध्यान नदिएको उनले आरोप लगाए।"
धनुषाधाममा कांगेसको मेयरउपमेयर निर्वाचित,जनकपुरधाम : धनुषाको धनुषाधाम नगरपालिकामा नेपाली कांग्रेसका उम्मेदवार निर्वाचित भएका छन्। मेयरमा मेयर बालेश्वर मण्डल निर्वाचित भएका हुन्। उनले ४ हजार ७ सय १८ मत ल्याएका छन् भने उनको निकटतम प्रतिद्वन्दी नेकपा एमालेका योग कुमार यादवले ४ हजार १ सय ७९ मत ल्याएका छन्। यस्तै उपमेयरमा कांग्रेसकै विद्यादेवी भुजेल निर्वाचित भएकी छन्। उनले ४ हजार १२५ मत ल्याइन् भने उनको निकटतम प्रतिद्वन्दी एमालेकी शान्तिदेवी सुडिन ३ हजार ६०३ मत ल्याइन्। यसअघि २०७४ सालको स्थानीय निर्वाचनमा समेत नेपाली कांग्रेसबाट बालेश्वर मण्डल विजयी भएका थिए।
सिल नतोडिएको मतपेटिका भेटिएपछि निर्वाचन अधिकृतको कार्यालयले भन्यो : स्टोरमा राख्ने क्रममा त्रुटी भयो,महोत्तरी : सिल नतोडिएको मतपेटिका भेटिएपछि वर्दिवासमा निर्वाचनको आयोगमाथि प्रश्नचिन्ह खडा भएको छ । वर्दिवास नगरपालिका वडा नं ८ को मतपरिमाण सार्वजानिक भएलगत्तै सिल नतोडिएको मतपेटिका भेटिएपछि थप शंका उब्जाएको छ । वडा नम्बर ८ को मतगणनामा धाँधली भएको एमालेले आरोप लगाएको थियो। वडा नम्बर ९ को मतगणना सकिएपछि अन्तिम मतपरिणाम सार्वजनिक हुने पर्खाइमा बसेका सर्वसाधारण वडा नम्बर ८ विवाद नसुल्झिएसम्म प्रतीक्षामा रहनुपर्ने देखिएको छ । निर्वाचन आयोगले घोषणा गरेको वडा नम्बर ८ को मतपरिणामअनुसार माओवादी केन्द्रका शमशेरसिंह लामाले ७५३ मत प्राप्त गरेका छन् । उनका निकटतम प्रतिद्वन्द्वी रुद्र किङरिङले ७४४ मत प्राप्त गरेका छन् । नखोलिएको मतपेटिकामा अझै ८० देखि ८५ मतपत्र हुनसक्ने आशंका गरिएको छ । एमालेले भने सिल नतोडिएको मतपेटिकाको मतगणना गर्नुपर्ने माग अघि सारेको छ। मतदान अधिकृतले दिएको जानकारी अनुसार रुजु गरिसकेको र सबै मतपेटिका एकै ठाउँमा राखिएको सहायक निर्वाचन अधिकृत शर्मिला तामाङले जानकारी दिइन्।उनले सर्वदलीय बैठक राखेर यसको समाधान खोजिने बताइन् यता निर्वाचन अधिकृतको कार्यालय बर्दिबासले स्टोरमा राख्ने क्रममा त्रुटि भएको जनाएको छ ।
चित्रलेखा यादवका भाइ गाउँपालिकामा पराजित,"सिरहा : नेपाली कांग्रेसकी प्रभावशाली नेतृ चित्रलेखा यादवका भाइ सिरहाको नवराजपुर गाउँपालिका अध्यक्षमा पराजित भएका छन्। यहाँ गाउँपालिका अध्यक्षमा शिवउदगार यादव ९शिवा० र उपाध्यक्षमा पुनमकुमारी यादव जनता समाजवादी पार्टी (जसपा)बाट विजयी भएको छ। अध्यक्षमा जसपाका शिवउदगार यादव शिवा २ हजार बढी मतान्तरले विजयी भएका हुन्। उनले ४ हजार ५५४ मत ल्याएको निर्वाचन अधिकृतको कार्यालयले नवराजपुरले जनाएको छ। निकटतम प्रतिद्वन्द्वी नेपाली कांग्रेसका विश्वमोहन यादवले २ हजार ५२५ मत मात्र ल्याएका छन्। विश्वमोहन ०७४ को स्थानीय तह निर्वाचनमा गाउँपालिका अध्यक्षमा जितेको थियो। पराजित भएका उनी कांग्रेस नेतृ चित्रलेखा यादवका भाइ तथा कांग्रेस प्रतिनिधिसभा क्षेत्र २ को सभापति हुन्। यस्तै, उपाध्यक्षमा जसपाकै पुनमकुमारी यादव ४ हजार ३१८ मत ल्याएर विजयी भएकी छन्। निकटतम प्रतिद्वन्द्वी कांग्रेसकै शोभाकुमारी यादव २ हजार ३८५ मत ल्याएकी छिन्। शोभा ०७४ मा उपाध्यक्ष निर्वाचित भएका थिए। जसपा नवराजपुर गाउँपालिका १, २, ३, ५ र नेपाली कांग्रेस ४ नम्बर वडामा वडाध्यक्षमा निर्वाचित भएको छ।"
धनगढीमा कांग्रेसका नृप ओडभन्दा स्वतन्त्र उम्मेदवार गोपाल हमाल दोब्बर मतले अगाडि,"धनगढी : धनगढी उपमहानगरपालिकामा स्वतन्त्र उम्मेदवार गोपाल हमालले निरन्तर अग्रता कायम राखेका छन्। ३३ हजार ६५२ मत गणना हुँदा हमालले १५ हजार ४२८ मत प्राप्त गरेका छन्। उनका प्रतिद्वन्द्वी कांग्रेसका नृपबहादुर ओड दोब्बर मतले पछाडि छन्। सत्ता गठबन्धन एवं नेपाली कांग्रेसका उम्मेदवार नृपबहादुर ओडले ७५९६ मत ल्याएका छन् भने एमालेका रणबहादुर चन्दले ३५१३ मत ल्याएका छन्। हाल महानगरका ५, ६, १४, १५, १६ वडामा मतगणना भइरहेको छ। ७ वडाको मतगणना भने भइसकेको छ। जसमा ६ कांग्रेस र १ मा एमालेले जित हाँसिल गरेको छ। त्यस्तै उपमेयरतर्फ माओवादी उम्मेदवार शान्ति अधिकारिले ६९८१ मतका साथ अग्रस्थानमा छन्। एमालेकी कन्दकला रानाले ६०९६ मत ल्याएकी छन् भने स्वतन्त्र उम्मेदवार प्रभाकर भण्डारीले ३८४८ मत ल्याएका छन्।"
जाजरकोटमा कांग्रेस र एमाले तीनतीन र माओवादी एक पालिकामा विजयी,"जाजरकोट : गत ३० वैशाखमा सम्पन्न स्थानीय तहको निर्वाचनमा जिल्लाका सबै पालिकाको अन्तिम मत परिणाम सार्वजनिक भएको छ। जाजरकोटमा नेपाली कांग्रेस र एमालेले समान तीनतीन पालिका जितेका छन् भने माओवादी केन्द्रले एक पालिकामा विजयी हासिल गरेको छ। अघिल्लो निर्वाचनभन्दा यसपटक कांग्रेसलाई फाइदा भएको छ भने एमालेले तीन पालिका प्रमुखअध्यक्ष कायम गरे पनि उपप्रमुखउपाध्यक्ष गुमाएको छ। अघिल्लो पटक दुई पालिका प्रमुख र तीन उपप्रमुख जितेको माओवादी यसपटक एक प्रमुखमा खुम्चिएको छ भने तीन उपप्रमुखउपाध्यक्ष जित निकालेको छ। दुई पालिकामा पुरानै दोहरिए भेरी नगरपालिकाको प्रमुखमा एमालेका चन्द्रप्रकाश घर्ती पुनः दोस्रो कार्यकालका लागि निर्वाचित भएका छन्। उनले सत्ता गठबन्धनका साझा उम्मेदवार माओवादी केन्द्रका गगनबहादुर खड्कालाई पराजित गदै जित निकालेका हुन्। त्यस्तै कुशे गाउँपालिकामा नेपाली कांग्रेसका हरिचन्द्र बस्नेत पनि दोस्रो कार्यकालका लागि निर्वाचित भएका छन्। उनले माओवादी र एकीकृत समाजवादीका साझा उम्मेदवार समाजवादीका तप्त हमाललाई पराजित गदै पुनः जित निकालेका हुन्। भेरीको उपप्रमुखमा कांग्रेसकी सीता जैसी र कुशेमा कांग्रेसकै देविका सिंह उपाध्यक्षमा निर्वाचित भएका छन्। दुई निवर्तमान अध्यक्ष पराजित छेडागाड नगरपालिकामा निवर्तमान नगरप्रमुख र बारेकोट गाउँपालिकाका निवर्तमान अध्यक्ष पराजित भएका छन्। एमालेबाट छेडागाड नगरपालिकाका प्रमुख लालबहादुर महतारा सत्ता गठबन्धनका साझा उम्मेदवार कांग्रेसका रत्नबहादुर खड्कासँग पराजित भएका हुन्। त्यस्तै नेपाली कांग्रेसबाट निर्वाचित बारेकोट गाउँपालिकाका निवर्तमान अध्यक्ष महेन्द्रबहादुर शाहलाई एमालेका वीरबहादुर गिरीले पराजित गरेका हुन्। सत्ता गठबन्धनका साझा उम्मेदवार भए पनि शाहले आफ्नो विरासत जोगाउन सकेनन्। छेडागाडको उपप्रमुखमा माओवादी केन्द्रका चन्द्रबहादुर थापा र बारेकोटको उपाध्यक्षमा माओवादी केन्द्रका नरबहादुर गिरी निर्वाचित भएका छन्। दुवै जना सत्ता गठबन्धनका साझा उम्मेदवार हुन्। १४ मध्ये चार जनामात्र महिला निर्वाचित जाजरकोटका सात पालिकामा प्रमुखउपप्रमुख र अध्यक्षउपाध्यक्ष गरी १४ जना निर्वाचित भएका छन्। जसमा चार जनामात्र महिला निर्वाचित हुन सफल भएका छन्। भेरीको उपप्रमुखमा नेपाली कांग्रेसकी सीता जैसी, नलगाडको उपप्रमुखमा कांग्रेसकै सरिता सिंह र कुशेको उपाध्यक्षमा नेपाली कांग्रेसकी देविका सिंह निर्वाचित भएका छन्। शिवालय गाउँपालिकामा माओवादी केन्द्रकी गीता शाही उपाध्यक्षमा निर्वाचित भएका छन्। अन्य तीन पालिकामा प्रमुखउपप्रमुख, अध्यक्षउपाध्यक्ष पुरुष उम्मेदवार निर्वाचित भएका छन्। गठबन्धनका कारण महिला निर्वाचित हुनबाट बञ्चित भएका हुन्। संविधानअनुसार एउटै पार्टीले पालिका प्रमुख वा उपप्रमुखमा महिला पुरुष चुनाव लडाउनु पर्ने ब्यवस्था छ। तर एमालेबाहेक अन्य सत्ता गठबन्धनको तालमेल भएका कारण महिलाको संख्या कम भएको हो। एमालेले सातै पालिकामा उपप्रमुखउपाध्यक्षका महिला उम्मेदवार बनाएको थियो भने कांग्रेसले चार पालिका, माओवादीले एक पालिकामा महिला उपाध्यक्ष र एक पालिकामा महिला अध्यक्षमा उम्मेदवार बनाएको थियो। तर जुनीचाँदे गाउँपालिका अध्यक्षका उम्मेदवार शिवा आचार्य पराजित भएकी छन्। उनी यसअघि सोही गाँउपालिकाकी उपाध्यक्ष थिइन्। कतै विरासत जोगियो, कतै खुस्कियो एमालेले भेरी, माओवादी केन्द्रले नलगाड र कांग्रेसले कुशेमा आफ्नो विरासत जोगाएका छन्। यसअघि जितेका ति पालिकामा पुनः सोही पार्टीका उम्मेदवार निर्वाचित भएका छन्। तर शिवालय र छेडागाड एमालेले, जुनीचाँदे माओवादी केन्द्रले र बारेकोट कांग्रेसले शाख गुमाएका छन्। यसअघि जितेका पालिका पुनः जित निकाल्न सकेनन्। शिवालय र छेडागाड कांग्रेसका उम्मेदवार निर्वाचित भएका छन् भने बारेकोट र जुनीचाँदे एमालेका उम्मेदवार निर्वाचित भएका छन्।"
धनुषाको शहीदनगरको मेयरमा जसपा र उपमेयरमा कांग्रेस निर्वाचित,जनकपुरधाम : धनुषाको शहीदनगर नगरपालिकामा जनता समाजवादी पार्टीका मेयर र नेपाली कांग्रेसका उपमेयर निर्वाचित भएका छन् । मेयरमा जसपाका दिनेश प्रसाद यादब निर्वाचित भएका हुन् । उनले ५ हजार ७४३ मत प्राप्त गरेका हुन् भने उनको निकटतम प्रतिद्वन्दी नेपाली कांग्रेसका सुधिर कुमार गोईत ४ हजार १ सय ५ मत प्राप्त गरेका हुन् । यस्तै उपमेयरमा कांग्रेसकी सुनिता कुमारी सिंह निर्वाचित भएकी छन् । उनले ४ हजार ९३१ मत ल्याइन् भने उनको निकटतम प्रतिद्वन्दी जसपाकी लक्ष्मिनिया कुमारी मण्डल ४ हजार ७९१ मत ल्याइन् ।
सप्तरीको शम्भुनाथमा एकीकृत समाजवादीको जीत,"राजविराज : गत निर्वाचनमा झिनो मतअन्तरले पराजित भएका जितेन्द्रप्रसाद गुप्ता कलवार शम्भुनाथ नगरपालिकामा नगर प्रमुखमा निर्वाचित भएका छन्। नेकपा एकीकृत समाजवादीतर्फबाट कलवारले ५ हजार ३९२ मत प्राप्त गरी नगर प्रमुखमा निर्वाचित भएको निर्वाचन अधिकृतको कार्यालय शम्भुनाथले जनाएको छ। यस्तै कांग्रेसबाट वडा नम्बर १ मा जिवछ साह, २ मा दुर्गानन्द भगत, ३ मा नविनकुमार चौधरी, ५ मा जामुनप्रसाद चौधरी र ६ मा सचेन्द्र प्रसाद चौधरी वडा अध्यक्ष निर्वाचित भएका छन्। वडा नम्बर ७ मा जसपाका गोपालप्रसाद चौधरी र वडा १० मा लोसपाका धर्मेन्द्र भनिने रामाकान्त मण्डल विजयी भएका छन्। सप्तरीमा हालसम्म घोषित परिणाम अनुसार सप्तरीमा कांग्रेसले ३, एमालेले २, लोसपा, जनमत र नेकपा (एकीकृत समाजवादी)ले ११ स्थानीय तहमा जीत हासिल गरेको छ।"
सिरहा नगरपालिकाको मेयर र उपमेयरमा एमाले विजयी,"सिरहा : सिरहा नगरपालिकाको मेयर र उपमेयरमा नेकपा एमाले विजयी भएको छ । एमालेका जिल्ला उपाध्यक्षसमेत रहेका डानवीनकुमार यादव मेयर र बबिताकुमारी साह उपमेयरमा निर्वाचित भएका हुन् । मुख्य निर्वाचन अधिकृतको कार्यालय सिरहाले सार्वजनिक गरेको मत परिणामअनुसार मेयर डायादव दुई हजार दुई सय २३ मत अन्तरले विजयी भएका हुन् । उनले ११ हजार एक सय ४३ मत प्राप्त गरेका छन् । निकटतम् प्रतिद्वन्द्वी नेपाली कांग्रेसका मधेस प्रदेश महामन्त्री उपेन्द्रकुमार यादवले आठ हजार सात सय २० मत पाएका छन् । जनता समाजवादी पार्टीका नगर अध्यक्ष एवं निवर्तमान मेयर अशेश्वरप्रसाद यादवले सात हजार सात सय ३४ र नेकपा एकीकृत समाजवादी पार्टीका रिताकुमारी यादवले पाँच हजार नौ सय तीन मत प्राप्त गरेका छन् । रिता यादव मधेस प्रदेशका मन्त्री प्रमोद यादवको पत्नी हुन् । सुरु मन्त्री यादव आफै राजनीमा दिएर मेयरमा चुनाव लड्न आएको थियो । उनी पछि हटेर पत्नीलाई मेयरमा उठाएको थियो । मेयरमा निर्वाचित डा यादव स्थानीय तह निर्वाचन २०७४ मा जसपा नेपालका अशेश्वरप्रसाद यादवसँग एक सय ७१ मत अन्तरले पराजित भएका थिए । यस्तै उपमेयरमा निर्वाचित साहले १० हजार एक सय २६ मत प्राप्त गरेका छन् । उनी एक हजार पाँच सय ३७ मतअन्तरले विजयी भएकी छिन् । निकटतम् प्रतिद्वन्द्वी नेपाली कांग्रेसकी सरिताकुमारी यादवले आठ हजार पाँच ८९, जनता समाजवादी पार्टी नेपालकी शशि ऋषि मित्रा माझी मुसहरले सात हजार आठ सय ५५ र नेकपा एकीकृत समाजवादी पार्टीकी रवीन्द्रकुमार साहले ६ हजार सात सय ४२ मत प्राप्त गरेका छन् । मेयरमा निर्वाचित डा यादव ०७० मा दोस्रो संविधानसभा निर्वाचनमा मधेसी जनअधिकार फोरम लोकतान्त्रिकबाट सिराहा क्षेत्र नम्बर ३ बाट संविधानसभा निर्वाचनमा उम्मेदवारी दिएर पराजित भएका थिए । ०७४ सालमा भएको स्थानीय तह निर्वाचनमा सिरहा नगरपालिकाको मेयरमा एक सय ७१ मत अन्तरले पराजित भए पनि एमालेकी डा। नमिता यादव उपमेयरमा निर्वाचित भएकी थिइन् । यो नगरपालिकामा २२ वटा वडा मध्ये ३, ८, १०, १२, १३, १४, १६ गरी ७ वटामा एमाले, १, ९, १५, ११ गरी ४ वटामा जसपा, २, १७, १८, २० गरी ४ वटामा कांग्रेस, ४, ५, ६, ७, २२ गरी ५ वटामा एकिकृत समाजवादी, वडा १९ मा माओवादी केन्द्र र वडा २१ मा स्वतन्त्र उम्मेदवार वडाअध्यक्षमा विजयी भएका छन् ।"
बहुदरमाइ नगरपालिकाको मेयरमा जसपा र उपमेयरमा एमाले विजयी,"वीरगन्ज : पर्साको बहुदरमाइ नगरपालिकाको मेयरमा जनता समाजवादी पार्टी (जसपा) विजयी भएको छ। बिहीबार दिउँसो सम्पन्न मत गणनाको अन्तिम परिणामअनुसार मेयरमा सिंगासन साह तेली ६ हजार ४ मतका साथ निर्वाचित भएका हुन्। तेली, निकटतम प्रतिद्वन्द्वी एमालेका उम्मेदवार शिव पटेललाई ३४६ मतले पराजित गर्दै मेयरमा विजयी भएका हुन्। पटेलले ५ हजार ६५८ मत पाएका हुन्। निवर्तमान मेयर एवं कांग्रेसका उम्मेदवार नितेन्द्र साह भने तेस्रो स्थानमा रहे। उनले ५ हजार ५१६ मतमात्रै पाए। मेयरमा निर्वाचित तेली, २०७४ सालको निर्वाचनमा भने स्वतन्त्र लडेर २ हजार ६३ मतका साथ चौथो स्थानमा सीमित भएका थिए। उपमेयरमा भने एमालेकी उम्मेदवार सुष्मा कुमारी कुशवाहा विजयी भएकी छन्। कुशवाहा ६ हजार ४४० मतका साथ उपमेयरमा निर्वाचित भएकी हुन्। उनकी निकटतम प्रतिस्पर्धी कांग्रेसकी सोनामति देवी यादवले ५ हजार ५२५ मत पाएकी छन्।"
हजार बढी मत ल्याएर लोसपाका हरिप्रसाद मण्डल बने मटिहानीको मेयर,महोत्तरी : महोत्तरीको मटिहानी नगरपालिकाको नगरप्रमुखमा हरिप्रसाद मण्डल विजयी भएका छन् । लोकतान्त्रिक समाजवादी पार्टी नेपालकोतर्फबाट उम्मेदवारी दिएका मण्डल दोस्रो पटक मटिहानीको लागि मेयरपदमा निर्वाचित भएका हुन । निर्वाचन अधिकृत कुलवहादुर फेडराका अनुसार मण्डलले ४ हजार ३ मत ल्याएर विजयी हुन् । त्यस्तै उनका निकटम प्रतिद्वन्दी जनता समाजवादी पार्टी नेपालका मोहम्मद मजिवुल रहमानले २ हजार ६७४ मत ल्याएका छन् । मण्डल १ हजार ३ सय २९ मतअन्तरले विजयी भएका हुन । त्यस्तै उपमेयरमा लोकतान्त्रिक समाजवादी पार्टी नेपालकी मंजुदेवी ३ हजार ८ सय ६४ मत ल्याएर विजयी भएका हुन् । उनको निकटतम प्रतिद्वन्दी जसपा नेपालका जिवछी देवी यादवले २ हजार ७ सय ५१ मत ल्याएकी हुन । उपमेयरमा १ हजार ११३ मतान्तरले लोसपाकी मंजु विजयी भएको निर्वाचन अधिकृत फडेराले बताएको छ ।
तनहुँको व्यास नगरपालिकामा दीपक जोशीलाई अग्रता,तनहुँ : स्थानीय तहको निर्वाचन २०७९ अन्तरगत जिल्लाको व्यास नगरपालिकामा अहिले मतगणना भइरहेको छ। जारी मतगणनामा ३ हजार १७५ मत गणना हुँदा एमाले र जोशी समुहका दीपकराज जोशीले अग्रता लिएका छन्। जोशीले ५१० मतान्तरले अग्रता लिएका हुन्। उनले १ हजार ५९२ त ल्याउँदा काँग्रेसका बैकुण्ठ न्यौपानेले १ हजार ८२ मत पाएका छन्। न्यौपाने नगरपालिकाको निवर्तमान प्रमुख हुन्। वडा नं ३ मा नेपाली कांग्रेसको प्यानल नै विजयी भएको छ। वडाध्यक्षमा अनुप राना विजयी भएका छन्। रानाले ६५७ मत प्राप्त गर्दा उनका निकटतम प्रत्याशी एमालेका बलराम श्रेष्ठले २५२ मत पाएका थिए।
संसदमा उपस्थित हुन अर्थमन्त्रीलाई सभामुखको निर्देशन,काठमाडौं : संसदमा विनीयोजन विधेयकका सिद्धान्त र प्राथमिकतामाथि छलफल भइरहेको छ । छलफलमा अर्थमन्त्री जनार्दन शर्मा उपस्थित छैनन् । नेकपा एमालेले अर्थमन्त्रीको अनुपस्थितीमाथि प्रश्न उठाएको छ । नेकपा एमालेका प्रमुख सचेतक विशाल भट्टराईले अर्थमन्त्री सदनमा उपस्थिति नभएको भन्दै अन्यत्र कहिँ बसेर टिपोट गरेर बस्नु भएको त छैन भन्दै प्रश्न गरे । लगत्तै सभामुख अग्नी सापकोटाले सम्बन्धित मन्त्रालयका मन्त्रीहरु संसदमा उपस्थित हुन निर्देशन दिए । सांसद मिनेन्द्र रिजालले बजेटबारे छलफल हुँदा अर्थमन्त्री उपस्थित हुनुपर्ने बताए ।
एमाले सिरहाका अध्यक्ष गाउँपालिका अध्यक्षमा पराजित,"सिरहा : नेकपा एमालेका सिरहा जिल्ला अध्यक्ष चन्देश्वर मण्डल गाउँपालिका अध्यक्षमा पराजित भएका छन् । उनको गाउँपालिकामा जनता समाजवादी पार्टीका अशोक कुमार यादव विजयी भएको हुन्। विजयी भएका जसपाका अशोक यादव ३२३३ मत प्राप्त गरेका छन् । उनका निकटतम प्रतिद्वन्द्वी एमाले जिल्ला अध्यक्ष मण्डलले २८१० मत प्राप्त गरे। यसैगरी, माओवादी केन्द्रका ठकुर महतो २२२० मत ल्याएका छन् । उनी ०७४ मा गाउँपालिका अध्यक्ष निर्वाचित भएका थिए । नेपाली कांग्रेसका उम्मेदवारधर्मदेव कामती १९५१ मत प्राप्त गरेका छन् । यसैगरी, उपाध्यक्षमा जसपाका शोभाकुमारी साह विजयी भएका छन्। उनले ३१५९ मत प्राप्त गरेका छन् । उनका निकटतम प्रतिद्वन्द्वी एमालेकी रामपुकारीदेवी कोइरीनले २९५७ मत पाएन। माओवादी केन्द्रकी सियावती मुखिया २२३९ मत पाइन्। उनी ०७४ मा १ मतले गाउँपालिका उपाध्यक्षमा निर्वाचित भएका थिए । कांग्रेसकी नयनकुमारी यादव १९३३ मत प्राप्त गरे वडा १ माओवादी केन्द्रका गफार मियाँ, वडा २ मा एमालेका दिपेन्द्रकुमार यादव, वडा ३ मा जसपाका महेश कुमार यादव, वडा ४ मा एमालेका शिवशंकर यादव र वडा ५ मा जसपाका मनिकलाल यादव विजयी भए।"
"पोखरा मेयरमा धनराज आचार्यको अग्रता कायमै, उमपेयरमा कांग्रेसकी कोपिला रानाभाट ९ मतले पछाडि",पोखरा : पोखरा महानगरपालिकामा सत्ता गठबन्धनका उम्मेदवार धनराज आचार्यले अग्रता कायमै लिएका छन्। मुख्य निर्वाचन अधिकृतको कार्यालयको पछिल्लो अद्यावधिक विवरणअनुसार सत्तागठबन्धनबाट उम्मेदवारी दिएका एकीकृत समाजवादीका धनराज आचार्यले २१ हजार ८८० मत प्राप्त गरेका छन्। ५२ हजार ८१७ मत गणना हुँदा आचार्यले २१ हजार ८८० मत प्राप्त गरेको मुख्य निर्वाचन अधिकृतको कार्यालयले जनाएको छ। उनका प्रतिद्वन्द्वी नेकपा एमालेका कृष्ण थापा दोस्रो स्थानमा छ। थापाले १९ हजार ३८८ मत प्राप्त गरेका छन्। उपमेयरतर्फ भने एमालेकी मञ्जुदेवी गुरुङ अगाडि छन्। उनले २२ हजार १३१ मत प्राप्त गरेकी छन्। गठबन्धनबाट नेपाली कांग्रेसकी उम्मेदवार कोपिला रानाभाटले २२ हजार १२२ मत प्राप्त गरेकी छन्।
"देशकै कान्छो २१ वर्षीय जनप्रतिनिधि बने रणवीर : भन्छन्, राष्ट्रिय राजनीतिमा स्थापित हुन्छु","जनकपुरधाम : धनुषा कमला नगरपालिका ९ का रणबीर सिंह मण्डल सानैदेखि फरक सोचका थिए। विद्यालयमा पढ्ने बेलादेखि नै सामाजिक सेवामा लाग्न उनी उत्साहित हुन्थे। उनी पठनपाठनमा पनि मेहनती र लगनशील थिए। धनुषाधामको स्कुलबाट माध्यमिक शिक्षा हासिल गरेका उनले सिभिल इन्जियरिङ्गसम्मको शिक्षा प्राप्त गरेका छन्। झट्ट हेर्दा अपरिक्व उमेरका देखिने उनमा समाजप्रतिको जिम्मेवारी बोध भने एकदमै धेरै छ। २१ वर्षीय रणबीर सिंह मण्डल एकपछि अर्को जिम्मेवारी सम्हाल्दै आज धनुषा जिल्लाको कमला नगरपालिकाको वडा अध्यक्ष बन्न सफल भएका छन्। उनको हँसिलो स्वभाव र नेतृत्वदायी क्षमताका कारण उनी जनताबाट चुनिएका हुन्। उनको एक मात्र सपना दुवरकोट, हथिलेटवा, सुन्दरपुर र नरहा गाउँलाई देशमै अगाडि बढाउनु भएको उनी बताउँछन्। उनको नेतृत्वदायी क्षमताका कारण नै उनी साथीभाइ, छरछिमेक र गाउँबासी जनताका माझ लोकप्रिय छन्। इन्जिनियरिङ्ग अध्ययन गरेका उनी काठमाडौंका युवाजस्तै यहाँका युवा पनि सक्षम बन्न सक्छन् भन्ने सोच राख्दछन्। त्यसका लागि उनले भिजन समेत बनाएका छन् र भिजन भएकाले मिसन बनाएर काम गर्ने उनको ध्येय छ। देशकै कान्छो जनप्रतिनिधि निर्वाचन आयोगको रेकर्ड अनुसार देशभर भएको स्थानीय तह निर्वाचनमा ७७ जिल्लाका ७ सय ५३ स्थानीय तहमा २१ वर्ष पुगेका उनी एक मात्र कान्छो जनप्रतिनिधि हुन्। निर्वाचन कानुन अनुसार २१ वर्षका व्यक्तिले स्थानीय तहमा उम्मेदवार हुन पाउँछ। मण्डल ३५३ मत प्राप्त गरेर वडाअध्यक्षमा देशैभरमा निर्वाचित प्रमुखमध्ये सबैभन्दा कान्छो जनप्रतिनिधि बन्न पुगे। 'राजनीति फोहोरी होइन' उनका उमेर समूहका आम युवाले जस्तै उनी पनि पहिला राजनीति फोहोरी खेल हो भन्थे। तर अब राजनीतिप्रतिको उनको सोच फेरिएको छ। राजनीतिबाट मात्रै समाजको परिवर्तन र समृद्धि सम्भव छ भन्ने निष्कर्षमा पुगेको छन् २१ वर्षिय मण्डल। सिभिल इन्जियरिङ्ग विषयमा डिप्लोमा गरेको मण्डलको काँधमा एकाएक पढाइ भन्दा ठूलो जिम्मेवारी आइपुगेको छ। तर पनि उनले पढाइ, राजनीति र जनताको सेवासँगै अघि बढाउने निर्णय गरेका छन्। राजनीति नगर्ने निधो गरेको मभित्र अहिले राजनीतिले छुट्टै स्थान बनाइसकेको छ। अब सम्पूर्ण जीवन जनताको लागि समर्पित गर्ने भएँ, कुराकानीको क्रममा उनले आफ्नो मनको कुरा खोले। बिहेवारी केही वर्ष पारि वडा अध्यक्षको ५ वर्षे कार्यकाल पूरा गर्दा उनी २६ वर्ष पुग्ने छन्। जब कि आमयुवाले २५२६ वर्षको उमेरसम्म जीवनको लक्ष्य नै किटान गरिसकेका हुँदैनन्। तर, उनले भने त्यसपछिको योजना पनि बनाइसकेका छन्। त्योभन्दा माथि राष्ट्रिय राजनीतिमा स्थापित हुने उनको सोच छ। ५ वर्ष गाउँको सेवा गर्न कस्सिएका यी कान्छा जनप्रतिनिधिले बिवाहबारे ५६ वर्षपछि हेरौंला भन्छन्। बिहेबारीको कुरा अब ५६ वर्षका लागि स्थगित नै भयो। तन, मन र धन दिएर जनताको काम गर्ने हो, मण्डलले भने, विहे गर्ने उमेर पनि के भएको छ र ? आफ्नो कार्यकाल भित्रै नमूना वडा बनाउँछु अनि मात्र विहे गर्छु। भावी योजना म अहिले २१ वर्ष भएँ। सबैभन्दा कम उमेरको जनप्रतिनिधि बन्न सफल भएको छु। मैले सुनेअनुसार देशमा सबैभन्दा कान्छो जनप्रतिनिधि मध्येको सबैभन्दा कान्छो म पो भएछु। राजनीति अब मेरो भाग्य र भविष्य हो, भविष्यमा राजनीतिले कहाँ पुग्ने छु त्यो त भन्न सकिन्न तर गाउँबाट जिल्ला हुँदै राष्ट्रिय राजनीतिमा स्थापित हुन सक्छु भन्ने विश्वास छ, मण्डलले भने। 'मेरो उमेरका अरु साथीहरु जस्तै म पनि राजनितिप्रति निराश थिएँ। तर संयोग यस्तै पर्यो जनता समाजवादी पार्टीले पत्याएन अरुलाई नै टिकट दियो। जनताले पत्याएर मलाई नेपाल जनता पार्टीबाट चुनाव जिताए। अब त राजनीतिको नशा चढिसक्यो, यसैलाई निरन्तरता दिने हो।', उनले भने। उम्मेदवार बन्दै गर्दा धेरै साथीहरु र आफन्तले हारिस भने के गर्ने ? भन्ने प्रश्न तेर्स्याएको सम्झँदै उनी भन्छन्, 'मेरो उमेरको कारण उक्त प्रश्न उब्जिएको थियो। तर मैले त्यतिबेलै भनेको थिएँ, जिते पनि हारे पनि अब राजनीतिमा लागियो, चुनाव नजिते पार्टी र समाजमा काम गर्छु। राजनीतिको मैदान छाडेर भाग्दिनँ।' उनी आफूलाई राजनीतिबाट जनताले नै भाग्न नदिएको बताउँछन्। 'पहिले त राजनीति गरेका मान्छेहरु देख्दा राजनिति गर्दिन भन्थेँ। सामाजिक कामहरु लागियो त्यसपछि राजनीतिबिना केही पनि हुँदैन जस्तो लाग्न थाल्यो। हामी जस्ता युवाले राजनीतिलाई घृणा गर्ने होइन, बरु राजनीतिमा लागेर फोहोरले भरिएको राजनीतिलाई सफा बनाउनुपर्छ। करिअर र गाउँको सम्वृद्धिको चिन्ता अध्यक्ष जित्नुभन्दा पनि चुनौति अब कसरी काम गर्ने भन्ने चुनौति थपिएको उनको विचार छ। 'अब म जुनसुक्कै पार्टीको मान्छे भए पनि जनताको साझा प्रतिनिधि छु। त्यसमा पनि म एक्लो छैन। मेरो साथमा पार्टी छ, बुबा हुनुहुन्छ। जनताको साथ छ। पार्टीले जे निर्देशन दिन्छ, त्यहि अनुसार काम गर्ने हो। कतिपय कुरामा पार्टीको निर्देशन भन्दा जनताको भावना बुझेर काम गर्नुपर्छ।', उनले भने, 'मैले राम्रो काम गर्न सकेँ भने अरु युवालाई प्रेरणा हुनेछ। मैले राम्रो काम गर्नु भनेको आफ्नो राजनीतिक करिअर पनि सोच्ने हो। गाउँको सम्वृद्धि भयो भने, आफू पनि अघि बढ्न सकिन्छ। किनभने मेरो अगाडि त सिंगो जीवन बाँकी नै छ। सानो गल्तीले राजनीति र सामाजिक जीवन धरापमा पर्छ भन्नेमा म सचेत छु।' यस्तो ठिटो उमेरमा राजनीतिमा लागेको र अहिले नै कुनै ठूलो महत्वकांक्षा नराखेको उनी बताउँछन्। आफू राष्ट्रिय स्तरमा पुग्न सक्छु भन्ने लागेको बताउँदै उनले भने, 'यो ५ वर्ष मैले कसरी काम गर्न सक्छु, जनताको मन कत्तिको जीत्न सक्छु ? कुनै पनि लोभलालच नराखी मैले सोचेको स्थानसम्म पुग्न कसरी सक्छु भन्ने मात्र चिन्ता छ।' समस्याको थुप्रो धनुषा जिल्ला समथर भए पनि सदरमुकामबाट मोटरसाइकल चढेर जान करिब २ घण्टा लाग्ने बताउँदै उनले भने, ' साबिकको दुवरकोट, हथलेटवा, सुन्दरपुर नरहा जोडिएर बनेको यो नगरपालिकामा सडक, बिजुली, खानेपानी, शिक्षा र स्वास्थ्यको अवस्था दयनीय छ। गत अषाढ श्रावणमा आएको बाढीका कारण सडकहरु अस्त व्यस्त छन्। सडकहरुलाई मरम्त सम्भार गर्न हामी केही दिनमै लाग्छौं।' उनले खानेपानी, शिक्षा, स्वास्थ्यचौकी भए पनि औषधि र स्वास्थ्यकर्मी नभएको बताउँदै उनले भने, 'न्युनतम सुविधा पनि नभएको अवस्थामा हामीले काम थाल्नुपरेको छ। चुनौति धेरै छन् तर पार लगाउन सकिन्छ भन्ने आत्मविश्वास मैले लिएको छु।'"
महोत्तरीको गौशालामा माओवादीले खाता खोल्यो,"महोत्तरी : गौशाला नगरपालिका वडा नं ८ का वडा अध्यक्षमा नेकपा माओवादी केन्द्रका उम्मेदवार भोजबहादुर दर्लामी विजयी भएका छन् । ९३८ मत प्राप्त गरी दर्लामी वडा नं ८ को वडा अध्यक्षपदमा निर्वाचित भएका छन् । दर्लामीले आफना प्रतिद्वन्दवी नेपाली कांग्रेसका उम्मेदवार शम्भु श्रेष्ठसँग ९ मतले विजयी भएका हुन् । वडा नं ८ मा नेकपा माओवादीले ९३८ मत प्राप्त गरेका छन् । त्यस्तै, नेपाली कांग्रेसका उम्मेदवार शम्भु श्रेष्ठले ९३० मत ल्याएका थिए । नगरको १२ वटा वडा रहेको गौशाला नगरपालिकाको वडाअध्यक्षमा ४ वटामा जनता समाजवादी पार्टी, ३ वटामा नेपाली कांग्रेस र १ वटामा नेकपा माओवादी पार्टीले विजयी हाँसिल गरेका हुन् ।"
चुनावमा लापरबाही गर्ने कर्मचारी खोज्दै आयोग,"काठमाडौं : निर्वाचन आयोगले चुनावमा लापरबाही गर्ने कर्मचारीको विवरण माग गरेको छ। मतदान कार्यमा खटिएका मतदान अधिकृतबाट भएका गम्भीर गल्तीले विवाद भई निर्वाचन अवरुद्ध हुने, स्थगित हुने र मतगणनासमेत प्रभावित भइरहेको आयोगले बुधबार प्रेस विज्ञप्तिमा जनाएको छ। यस प्रकारका गम्भीर त्रुटिगल्ती गर्ने मतदान अधिकृत र संलग्न अन्य कर्मचारीको नाम, थर, पद, कार्यरत कार्यालयको नाम र ठेगाना, कर्मचारी संकेत नम्बर, खटिएको केन्द्रको नाम र ठेगाना सबै विवरण खुलाई आयोगमा पठाउन सम्बन्धित मुख्य निर्वाचन अधिकृत र निर्वाचन अधिकृतलाई आयोगले निर्देशन दिएको छ, विज्ञप्तिमा लेखिएको छ। मतदान अधिकृत तथा अन्य कर्मचारीले स्थानीय तह निर्वाचन निर्देशिका २०७८ तथा स्थानीय तह निर्वाचन (मतदान) निर्देशिका, २०७८ का व्यवस्थाको प्रतिकूल हुने कार्य गरेको जनाइएको छ। मतपत्रमा दस्तखत नगरी मतदातालाई दिने, अर्धकट्टीसहित मतपत्र दिने, अर्धकट्टीमा दस्तखत नगराउने, स्ट््याम्प प्याडको सट्टामा अर्कै मसी प्रयोग गराउनेलगायत गल्ती गरेको देखिएका जनाइएको छ।"
"एमालेकी सुनिता डंगोलले कटाइन् १९ हजार मत, सत्तागठबन्धन १३ हजार बढी मतले पछाडि","काठमाडौं : काठमाडौं महानगरपालिकाको उपमेयरमा एमालेकी उम्मेदवार सुनिता डंगोलले १९ हजार मत कटाएकी छन्। बिहीबार बिहानको मतपरिणाम अनुसार डंगोलले १९ हजार ९५६ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले ६ हजार ३१६ मत प्राप्त गरेका छन्। काठमाडौं महानगरको वडा नम्बर १, २,३, ४ र ५ को मतगणना सकिएको छ। अहिले वडा नम्बर ६, ७, २६, २९, ३०, ३१ र ३२ को मतगणना कार्य जारी छ ।"
बागमतीका मेयरमा थापा दोहरिए,"मलंगवा : सर्लाहीको बागमती नगरपालिकाको मेयर र उपमेयरमा नेकपा माओवादी केन्द्रका भरतकुमार थापा र लिला कुमारी मोक्तान पूनः निर्वाचित भएका छन्। थापा प्रतिस्पर्धीभन्दा तीन हजार ९८९ बढी मत ल्याएर दोस्रो कार्यकालका लागि मेयरमा निर्वाचित भएका हुन्। ११ हजार ३५७ मतसहित विजयी हुँदा निकटतम् प्रतिद्वन्द्वी नेकपा एमालेका टंकबहादुर बस्नेत (गोकुल) ले सात हजार ३६८ मत मात्रै पाएका छन्। त्यस्तै, १० हजार ८७९ मतसहित मोक्तान पनि दोस्रोपटक उपमेयरमा निर्वाचित भइन्। निकटतम् प्रतिद्वन्द्वी एमालेकी सरिता घिसिङले सात हजार ७०५ मत मात्र पाइन्।"
सप्तरीमा जनमतको दोस्रो पालिकामा जीत,"राजविराज : सप्तरी जिल्लाको सबैभन्दा दक्षिणपश्चिम रहेको बलान बिहुल गाउँपालिमा जनमत पार्टीले अध्यक्ष, उपाध्यक्ष जितेको छ। जीतका लागि खेमचन्द्र यादवले २ हजार ९९४ मत ल्याएका छन्। निकटतम प्रतिद्वन्द्वी नेपाली कांग्रेसका नबीनकुमार झाले २ हजार २४७ मत ल्याए। यस अघि २०७४ मा कांग्रेसबाट टिकट नपाएपछि नेपाली जनता दलबाट उठेका झाले त्यसबेला १ हजार १२३ मत र झासँगै उपाध्यक्षमा उठेकी आशादेबी मण्डलले ९१४ मत ल्याएर चौथो स्थानमा रहेका थिए। त्यसपछि कांग्रेसमै सक्रिय रहेका नबिन झा र आशादेवी मण्डललाई पार्टी कार्यकर्ताबाटै असहयोग हुँदा पराजित हुनु परेको झाले बताए। गत निर्वाचनमा कांग्रेसले जितेन्द्र यादवलाई अध्यक्ष र अनितादेबी साहलाई उपाध्यक्षमा उम्मेदवारी दिएपछि झा र मण्डल जनता दलबाट टिकट लिएर उठेका थिए। गत निर्वाचनमा निर्वाचित जसपाका दयानन्द गोइत तेस्रो भएका छन्। मतदाता बढेकोमा उनले पुरानै मत सुरक्षित गर्न नसक्दा पराजय बेहोर्नुपरेको छ। दयानन्दले गत निर्वाचनमा २ हजार २३८ मत ल्याउँदा अध्यक्ष निर्वाचित भएका थिए। यसपटक उनले २ हजार २०३ मत मात्र ल्याए। एमालेबाट अरुणकुमार गोइतले २ हजार १७२ मत ल्याएर चौथो भए। गत वर्ष एमालेबाट उम्मेदवारी दिएका अशोककुमार यादवले एमालेबाट टिकट नपाएपछि मनोनयनको दिन एकीकृत समाजवादीमा प्रवेश गरेर उम्मेदवारी दिए। उनले गत निर्वाचनको भन्दा निकै कम ३१९ मत मात्र ल्याउन सके। गाउँपालिकाको उपाध्यक्षमा जनमतकै रेणु यादवले २ हजार ६९० मत ल्याएर विजयी भइन्। उनका निकटतम प्रतिद्वन्द्वी कांग्रेसकी आशादेवी मण्डलले २ हजार ३०४ मत ल्याइन्। वडा अध्यक्षमा कांग्रेसले ३, जनमतले २ र एमालेले १ वडा अध्यक्षमा जीत हासिल गरेको छ। कांग्रेसबाट वडा २ मा ५०५ मत ल्याएर इनद्रदेब यादव, वडा ४ मा ७४१ मत ल्याएर लक्ष्मीनारायण झा, वडा ५ मा ४३८ मत ल्याएर विन्देश्वर यादव वडा अध्यक्षमा विजयी भएका छन्। वडा अध्यक्ष झा अध्यक्षमा निकटतम प्रतिद्वन्द्वी रहेका कांग्रेसका नबिन झाका भाइ हुन्। जनमत पार्टीबाट वडा नम्बर १ मा ३९५ मत ल्याएर रामकुमार यादव र वडा नबर ३ मा ८१९ मत ल्याएर राजकिशोर यादव वडा अध्यक्ष निर्वाचित भएका छन्। एमालेबाट वडा ६ मा निर्वाचित वडा अध्यक्ष सुर्यकुमार दासले ६७१ मत ल्याए। गत स्थानीय तहको निर्वाचनमा समेत एमालेबाट दास ५६८ मत ल्याएर वडा अध्यक्षमा निर्वाचित भएका थिए। सप्तरीमा हालसम्म घोषित ११ स्थानीय तहको परिणाम अनुसार कांग्रेसले ४, एमाले र जनमतले २२, जसपा, लोसपा, नेकपा (एकिकृत समाजवादी)ले ११ स्थानीय तहमा जित हासिल गरेको छ। बाँकी रहेको ७ स्थानीय तहमा मतगणना भइरहेको छ।"
"सिन्धुली सुनकोशीको अध्यक्षमा पुन: दिपा बोहोरा विजयी, उपाध्यक्षमा कोइराला","सिन्धुली : सिन्धुलीको सुनकोशी गाउँपालिकाको अध्यक्षमा पुन: दिपा बोहोरा दाहाल निर्वाचित भएकी छन्। कुल ५ हजार ३ सय ७६ मतसहित उनी दोस्रो कार्यकालको लागि अध्यक्ष पदमा निर्वाचित भएकी हुन्। दाहाल नेकपा माओवादी केन्द्रकी नेतृ हुन्। उनी संघीयतापछि २०७४ सालको पहिलो स्थानीय तहको निर्वाचनमा लोकप्रिय मतसहित गाउँपालिका अध्यक्षमा निर्वाचित भएकी थिइन्। उनका निकटतम प्रतिस्पर्धी नेकपा एमालेका रोमनराज गिरीले ५ हजार ९८ मत प्राप्त गरेका छन्। दाहाल र गिरीबीचमा २ सय ७८ मतान्तर छ। दाहाल लगातार दुई कार्यकाल अध्यक्षमा निर्वाचित हुने जिल्लामै पहिलो महिला नेतृ हुन्। सुनकोशी गाउँपालिकाको उपाध्यक्षमा भने नेपाली कांग्रेसका कपिल कोइराला निर्वाचित भएका छन्। योसँगै सिन्धुलीका ८ वटा पालिकाको मत गणना सम्पन्न भएको छ। हालसम्म जिल्लामा नेकपा माओवादी केन्द्रले चार, नेपाली कांग्रेस र एमालेले दुई दुई वटा पालिका जितेका छन्। कमलामाई नगरपालिकामा भने मत गणना जारी छ।"
कैलालीको घोडाघोडीको मेयरमा एकीकृत समाजवादीका खड्क रावत विजयी,"धनगढी : कैलालीको घोडाघोडी नगरपालिकाको मेयरमा सत्ता गठबन्धनका तर्फबाट नेकपा एकीकृत समाजवादीका खड्क रावत विजयी भएका छन् । उनले प्रतिद्वन्द्वीभन्दा चार हजार ८८७ बढी मत ल्याएर विजयी भएका हुन् । रावतले १३ हजार १२८ मत ल्याउँदा प्रतिद्वन्द्वी एमालेका ममताप्रसाद चौधरीले ८ हजार २४९ मत पाए । चौधरी निवर्तमान मेयरसमेत हुन् । यस्तै, उपप्रमुखका नेपाली कांग्रेसकी गुलिया चौधरी प्रतिद्वन्द्वीभन्दा पाँच हजार ३०७ बढी मत पाएर विजयी भएकी छन् । उनले १२ हजार २७० मत ल्याइन् । उनकी निकटतम प्रतिद्वन्द्वी एमालेकी करुणा बम वटालाले ६ हजार ९६३ मत पाइन् ।"
पत्याएनन् दलका आश्वासन कर्णालीका मतदाताले,"सुर्खेत : राजनीतिक दलहरुको सत्ता, संगठन र शक्तिको घेरा तोड्दै स्वतन्त्र उम्मेदवारहरुले पनि जित हात पारेका छन् । राजनीतिक दलले नपत्याएका उम्मेदवारलाई मतदाताले पत्याउँदै निर्वाचित गरेका हुन् । दलहरुले टिकट नदिएपछि स्वतन्त्र उम्मेदवारी दिएकाहरुले नगर र गाउँपालिकाको नेतृत्वसमेत हात पारेका छन् । कर्णालीमा प्रदेश राजधानी वीरेन्द्रनगरपछि जुम्लाको चन्दननाथ नगरपालिकालाई दलहरुले प्रतिष्ठाको रुपमा लिन्छन् । तर, त्यही चन्दननाथ नगरपालिकाको मेयरमा स्वतन्त्र उम्मेदवारले बाजी मारेका छन् । अर्थात् प्रमुख दल कांग्रेस, एमाले र माओवादीका उम्मेदवारलाई हराउँदै स्वतन्त्र उम्मेदवार राजुसिंह कठायत विजयी भएका छन् । उनले दुई हजार चारसय तीन मत ल्याएर विजयी भएका हुन् । नेपाली कांग्रेसले टिकट नदिएपछि उनले स्वतन्त्र उम्मेदवारी दिएका थिए । टिकटका लागि कांग्रेसले नपत्याए पनि उनलाई मतदाताले पत्याउँदै पाँच वर्षका लागि नगरको नेतृत्व सुम्मेका हुन् । यस्तै, कालिकोटको खाँडाचक्र नगरपालिकाको मेयरमा पनि स्वतन्त्र उम्मेदवारी दिएका कमलबहादुर शाही विजयी भएका छन् । नेकपा एकीकृत समाजवादीका नेता उनी सुरुदेखि नै मेयरको उम्मेदवार बन्ने तयारीमा थिए । तर, उम्मेदवारका लागि उनले टिकट पाएनन् । आधिकारिक रुपमा टिकट नपाएपछि उनले स्वतन्त्र उम्मेदवारी दिएका थिए । उनलाई मतदाताले विश्वास गरेर मेयरमा जिताएका छन् । उनले दुई हजार नौ सय १९ मत ल्याउँदै मुख्य दलका उम्मेदवारलाई नै हराएका छन् । कालिकोटकै सान्नीत्रिवेणी गाउँपालिकाकाको अध्यक्षमा पनि स्वतन्त्र उम्मेदवार मोहनबहादुर केसी एकहजार आठसय २२ मत ल्याएर विजयी भएका छन् । उनी पनि आफ्नै पार्टी माओवादीले नपत्याएपछि स्वतन्त्र उम्मेदवार बनेका थिए । यस्तै, प्रदेशका विभिन्न जिल्लाका वडामा पनि स्वतन्त्र र बागी उम्मेदवारहरु विजयी भएका छन् । दलीय घेराबन्दी र दबदबा भएपनि यसपाली मतदाताले काम गर्न सक्ने र समुदायमा घुलमिल भएका स्वतन्त्र उम्मेदवारलाई नै मत दिएका छन् । कतिपय स्थानीय तहमा नेताका नजिकका व्यक्तिलाई टिकट दिइएका कारण असन्तुष्टहरुले स्वतन्त्र उम्मेदवारी दिएका थिए । उनीहरुलाई विजयी गराएर मतदाताले दलका उम्मेदवार भन्दा पनि आफूहरुसँग घुलमिल भएको उम्मेदवारलाई अनुमोदन गरिदिएका छन् । जुम्लाको कनकासुन्दरी गाउँपालिका वडा नम्बर ८ मा स्वतन्त्र उम्मेदवारी दिएको दलित समुदायको प्यानल नै विजयी भएको छ । दलहरुले सधैं आफूहरुलाई आश्वासन मात्र दिएको र भोटबैंकको रुपमा प्रयोग गरेको भन्दै स्थानीय दलित समुदायले यसपटक प्यानल नै बनाएर वडामा स्वतन्त्र उम्मेदवारी दिएका थिए । त्यहाँ दुईसय ८८ मत ल्याएर धनबहादुर कामी वडा अध्यक्षमा निर्वाचित भएका छन् । जहाँ दलहरुका उम्मेदवार पराजित हुन पुगे । यस्तै डोल्पाको शेफोक्सुण्डो गाउँपालिकाको उपाध्यक्षमा स्वतन्त्र उम्मेदवार पेमावाङछेन गुरुङ विजयी भएका छन् । उनले मुख्य दलका उम्मेदवारलाई पराजित गर्दै एक हजार एकसय १० मत ल्याएका हुन् । हुम्लामा पनि स्वतन्त्र उम्मेदवार वडाध्यक्षमा निर्वाचित भएका छन् । जिल्लाको चंखेली गाउँपालिका वडा नं ४ मा पदम शाही, ५ मा हर्कधन तामाङ र ६ मा जयबहादुर सिरा वडाध्यक्षमा विजयी भएका छन् । हुम्लाकै नाम्खा गाउँपालिकाको वडा नं २ मा सुनामक्याप लामा, वडा नं ३ मा ग्याम्जो लामा र वडा नं ६ मा पालजोर तामाङ विजयी भएका छन् । उनीहरु सबै स्वतन्त्र रुपमा चुनावी मैदानमा होमिएका थिए । दैलेखको भैरवी गाउँपालिका वडा नं ४ मा चक्रप्रसाद शर्मा वडाध्यक्षमा विजयी भएका छन् । उनले स्वतन्त्र उम्मेदवारी दिएका थिए । रुकुमपश्चिमको त्रिवेणी गाउँपालिका वडा नं १ मा पनि स्वतन्त्र उम्मेदवार सुन्दर ओली वडाध्यक्षमा विजयी भएका छन् । यस्तै जाजरकोटकाको कुशे गाउँपालिकाको वडा नं २ मा मानबहादुर सिंह, नलगाड नगरपालिकाको वडा नं ११ मा लालबहादुर बानियाँ र बारेकोट गाउँपालिकाको वडा नं ७ मा विशालकिरण बस्नेत दलीय उम्मेदवारहरुलाई हराउँदै वडाध्यक्षमा विजयी भएका छन् । जुम्लाको कनकासुन्दरी गाउँपालिका वडा नं ८ मा विजयी भएको स्वतन्त्र उम्मेदवारहरुको टोली ।"
काभ्रेको मण्डन देउपुरमा एमालेलाई पराजित गर्दै गठबन्धन विजयी,काभ्रे : मण्डन देउपुर नगरपालिका गठबन्धनको तर्फबाट प्रमुखमा एकीकृत समाजवादीका टोकबहादुर तामाङ निर्वाचित भएका छन्। वाइवाले ९ हजार ४०६ मत ल्याएर विजयी भएका छन् । उनका प्रतिद्वन्द्वी एमालेका बिदुर सापकोटाले ८ हजार ३५१ मत पाएका छन्। नगरको उपप्रमुख पदमा गठबन्धनबाटै नेपाली कांग्रेसको तर्फबाट बिष्णुमणि नेपाल विजयी भएका छन्। नेपालले ११ हजार ३०५ मत ल्याउँदा उनको प्रतिद्वन्द्वी एमालेबाट सरिता ढकालले ६ हजार ९२४ मत ल्याएकी छन्। नगर प्रमुखमा निर्वाचित तामाङ यस अघि पनि ०७४ मा एमालेबाट निर्वाचित भएका थिए। उपप्रमुखमा निर्वाचित नेपाल ०७४ मा नगरको १० नं वडामा अध्यक्ष निर्वाचित भएका थिए।
स्रोत व्यक्तिबाट राजीनामा दिएका भारत बने अन्नपूर्ण गाउँपालिकाको अध्यक्ष,"बेनी : म्याग्दीको अन्नपूर्ण गाउँपालिकाको शिक्षा शाखाको स्रोत व्यक्तिबाट राजीनामा दिएर उम्मेदवार बनेका भारतकुमार पुन सोही पालिकाको अध्यक्षमा निर्वाचित भएका छन् । स्थानीय तह निर्वाचनमा नेकपा एमालेबाट उम्मेदवार बनेका पुन अध्यक्षमा र दिवा तिलिजा पुन उपाध्यक्षमा निर्वाचित भएका हुन् । ४ वर्ष शिक्षा शाखा संयोजकको रुपमा काम पुन गाउँपालिका अध्यक्ष बनेका हुन् । तत्कालीन शिक्षा कार्यालयको स्रोत व्यक्तिको रुपमा १३ वर्ष काम गरेका पुनले गाउँपालिकाको शिक्षा शाखा संयोजक पदबाट राजीनामा दिएर चुनावी मैदानमा आएका थिए । अध्यक्षमा विजयी पुनले चार हजार ५८ र उपाध्यक्षमा निर्वाचित तिलिजाले चार हजार १५ मत पाएको निर्वाचन अधिकृतको कार्यालयले जनाएको छ । कांग्रेसका बलहादुर तिलिजाले गाउँपालिका अध्यक्षमा तीन हजार ३१६ र उपाध्यक्षमा ललिता तिलिजाले तीन हजार ३५८ मत पाएका छन् । उपाध्यक्षमा निर्वाचित अन्नपूर्ण गाउँपालिकाको वडा नम्बर ५ पाउद्धारकी ५१ वर्षीय तिलिजा पुन गैरसरकारी क्षेत्रबाट राजनीतिमा आएकी हुन् । ग्रामीण विकासमा स्नाकोत्तर गरेकी पुन गैरसरकारी संस्था मिलन म्याग्दीमा २०५८ देखि आवद्ध छिन् । एक पटक अध्यक्ष समेत भएकी पुन मिलनको कार्यकारी निर्देशकबाट राजीनामा दिएर गाउँपालिका उपाध्यक्षको उमेद्वार बनेकी थिइन् । १२ हजार २६ जना मतदाता रहेको अन्नपूर्ण गाउँपालिकामा ६४ प्रतिशत अथवा सात हजार ८०३ मत खसेको थियो । निर्वाचित हुने ४२ पदका लागि ९८ जना उम्मेदवार चुनावी मैदानमा उत्रिएका थिए । आठ वटा वडा रहेको अन्नपूर्णमा एमालेले पाँच र कांग्रेसले तीन वटा वडाको अध्यक्ष जितेका छन् । वडा नम्बर १ मा उमालेका दिलिपकुमार गर्बुजा, २ मा एमालेका ओम फगामी, ३ मा रमेश पुर्जा, ४ मा कांग्रेसका लोकबहादुर फगामी, ५ मा कांग्रेसका राजेश तिलिजा, ६ मा काँग्रेसका रामबहादुर खड्का, ७ मा एमालेका माइलन पुर्जा पुन र ८ मा एमालेका खम गर्बुजा निर्वाचित हुनुभएको सहायक निर्वाचन अधिकृत सुरणप्रसाद शर्मा पौडेलले बताए । म्याग्दीको अन्नपूर्ण गाउँपालिकाको अध्यक्षमा निर्वाचित भारतकुमार पुन र उपाध्यक्ष दिवाकुमारी तिलिजा पुन । तस्बिर : सौजन्य सुरेन गुरुङ"
सुनवलमा गठबन्धनलाई हराउँदै एमाले विजयी,"परासी : पश्चिम नवलपरासीको सुनवल नगरपालिकामा गठबन्धलाई पराजित गर्दै एमालेका उमेदवार विजयी भएका छन्। मेयरका उमेदवार विमला अर्यालले नेपाली कांग्रेसका उमेदवार अर्जुनकुमार पोखरेललाई ३२ सय १८ मत अन्तरले पराजित गरेर विजयी भएकी हुन्। अर्यालले १४ हजार ८३८ ल्याउँदा पोखरेलले ११ हजार ६२० मत ल्याए। पराजित पोखरेल कांग्रेसका जिल्ला सभापतिसमेत हुन्। उपमेयरमा सूर्यप्रसाद दुबे विजयी भएका छन्। दुबेले माओवादी केन्द्रका लेखनाथ खरेललाई ४ हजार ९०८ मत अन्तरले पराजित गरेर विजयी भएका हुन्। दुबेको १३ हजार ७९८ र खरेलको ८ हजार ८९० मत छ। त्यहाँ कांग्रेस र माओवादी केन्द्रले गठबन्धन गरेका थिए। यसअघिको निर्वाचनमा कांग्रेसले मेयर र एमालेले उपमेयर जितेको थियो। १३ वडा रहेको सुनवलका ७ वडा एमाले, ५ वडा नेपाली कांग्रेस र १ वडा माओवादी केन्द्रले जितेको छ। विजयी हुनेमा वडाध्यक्षमा वडा नं १ मा मानबहादुर थापा, वडा नं २ मा राजेन्द्र यादव, वडा नं ३ मा पविन गुरुङ, वडा नं ४ मा बालकृष्ण पंगेनी र वडा नं ५ मा नेत्रलाल शर्मा छन्। वडा नं ६ मा हिमलाल शर्मा, वडा नं ७ मा नारायणप्रसाद आचार्य, वडा नं ८ मा देउबहादुर गुरुङ, वडा नं ९ मा बिरबल चौधरी र वडा नं १० मा दिलबहादुर थापा विजयी भएका छन्। त्यस्तै वडा नं ११ मा कमलप्रसाद चुवाई, वडा नं १२ मा चुडामणि पौडेल र वडा नं १३ मा कृष्णप्रसाद वगाले वडाअध्यक्षमा विजयी भएका छन्।"
"पोखरामा ५० हजार बढी मतगणना, धनराज आचार्यको अग्रता कायमै",पोखरा : पोखरा महानगरपालिकामा सत्ता गठबन्धनका उम्मेदवारले अग्रता कायमै लिएका छन्। मुख्य निर्वाचन अधिकृतको कार्यालयको पछिल्लो अद्यावधिक विवरणअनुसार अहिलेसम्म सत्तागठबन्धनबाट उम्मेदवारी दिएका एकीकृत समाजवादीका धनराज आचार्यले २० हजार ७४९ मत प्राप्त गरेका छन्। महानगरमा ५० हजार ११७ मत गणना हुँदा आचार्यले २० हजार ७४९ मत प्राप्त गरेको मुख्य निर्वाचन अधिकृतको कार्यालयले जनाएको छ। उनका प्रतिद्वन्द्वी नेकपा एमालेका कृष्ण थापा दोस्रो स्थानमा छ। थापाले १८ हजार ३३६६ मत प्राप्त गरेका छन्। उपमेयरतर्फ भने एमालेकी मञ्जुदेवी गुरुङ अगाडि छन्। उनले २० हजार ९७७ मत प्राप्त गरेकी छन्। गठबन्धनबाट नेपाली कांग्रेसकी उम्मेदवार कोपिला रानाभाटले २० हजार ९६३ मत प्राप्त गरेकी छन्।
कैलालीको कैलारी गाउँपालिकामा राजसमझ चौधरीको प्यानल विजयी,धनगढी : कैलालीको कैलारी गाउँपालिकामा गठबन्धनबाट कारबाहीमा परेका कांग्रेसका उम्मेदवार राजसमझ चौधरी अध्यक्षमा विजयी भएका छन्। गठबन्धनको सिट बाँडफाँडमा माओवादी केन्द्रको भागमा परेको कैलारीमा उनले उम्मेदवारी दिएका थिए । उनले गठबन्धनका आधिकारिक उम्मेदवार माओवादीका लाजुराम चौधरीलाई पराजित गरेका हुन्। राजसमझले १० हजार ४ सय ९२ मत प्राप्त गरे भने लाजुरामले ६ हजार ४ सय ३० मत प्राप्त गरेका छन्। उपाध्यक्षमा कांग्रेसकी भागवतीकुमारी चौधरी विजयी भएकी छन्। उनले १० हजार ४ सय ८४ मत ल्याएर निर्वतमान उपाध्यक्ष माओवादी केन्द्रकी लक्ष्मी सत्गौवा थारुलाई पराजित गरेकी छन्। उम्मेवारी फिर्ता लिने बेलासम्म गठबन्धन दलमा सहमति नजुट्दा कांग्रेसका तर्फबाट अध्यक्षमा राजसमझको उम्मेदवारी कायम रहेको थियो। उनी रुख चिह्नबाटै चुनाव लडेका थिए। कैलारी गाउँपालिकामा कांग्रेसले १ देखि ९ वडासम्म पूरै प्यानलसहित जितेको छ ।
तुलसीपुर उपमहानगरपालिकामा कांग्रेसका गिरीले बढाए अग्रता,"दाङ : दाङको तुलसीपुर उपमहानगरपालिकामा नेपाली कांग्रेसका उम्मेदवार गेहेन्द्र गिरीले अग्रता बढाउँदै लगेका छन् । १० हजार ५ सय २५ मत गणना हुँदा गिरीले ४ हजार ६ सय १३ मत प्राप्त गरेका छन् । एमालेका उम्मेदवार टिकाराम खड्काले ४ हजार ४ सय ३ मत प्राप्त गरेका छन् । यी दुईको मतान्तर २ सय १० रहेको छ । दुबै उम्मेदवारबीच कडा टक्कर भइरहेको बेला गिरीले मतान्तर २ सय कटाएका हुन् । उपमेयर पदका उम्मेदवार स्थानी चौधरीले ४ हजार २ सय २६ मत प्राप्त गर्दा एकीकृत समाजवादीका उपमेयरका उम्मेदवार जोगबहादुर रानाले ३ हजार ७ सय ३८ मत प्राप्त गरेका छन् । तुलसीपुरको वडा नं। १ र २ को अन्तिम मतपरिणाम सार्वजनिक भइसकेको छ भने वडा नं ३, ४ र ५ को अहिले मतगणना भइरहेको छ ।"
स्थानीय तहका नेतृत्वमा नयाँ पुस्ता,"पर्साका वशिष्टकुमार गुप्ता २१ वर्षका भए। उनी यही उमेरमा स्थानीय सरकारको नेतृत्वमा पुगेका छन्। जसपाबाट उम्मेदवार बनेका गुप्ता कालिकामाई गाउँपालिका अध्यक्ष निर्वाचित भएका हुन्। गुप्ताले निकटम प्रतिद्वन्द्वी कांग्रेसका अजयकुमार कुर्मीलाई १ सय १७ मतान्तरले पराजित गरे। गुप्ताले ३ हजार ७ सय ४३ र कुर्मीले ३ हजार ६ सय २६ मत पाए। पर्साकै जिराभवानी गाउँपालिका अध्यक्षमा ३२ वर्षीय अनोज चौधरी निर्वाचित भएका छन्। चौधरीले निवर्तमान गाउँपालिका अध्यक्षसमेत रहेका एमाले उम्मेदवार रामप्रित महतोलाई १ हजार २ सय ६१ मतान्तरले पराजित गरेका हुन्। उनले ४ हजार ५ सय ६० र महतोले ३ हजार २ सय ९९ मत पाए। पूर्वफर्मासिस्ट चौधरी बुवाको सपना साकार पार्न भन्दै नेसनल हेल्थ केयरको जागिर छोडेर राजनीतिमा प्रवेश गरेका हुन्। फार्मेसी पेसासँग आबद्ध भई मास्टर इन फार्मेसी गरेका चौधरीले आफ्नो पहिलो प्राथमिकता कृषिमा क्रान्ति ल्याउने रहेको बताए। धनुषाको कमला नगरपालिका९ का रणवीरसिंह मण्डल विद्यालय जीवनदेखि सामाजिक सेवामा संलग्न थिए। उनले सिभिल इन्जियरिङको पढाइ पूरा गरेका छन्। उनै २१ वर्षीय मण्डल नगर प्रमुख बन्न सफल भएका छन्। आफ्नो सपना दुवरकोट, हथिलेटवा, सुन्दरपुर र नरहा गाउँको शानलाई देशमै अगाडि बढाउनु रहेको उनले बताए। उनी पनि राजनीति फोहोरी खेल हो भन्थे। तर, उनको सोच फेरिएको छ। राजनीतिबाट मात्रै समाजको परिवर्तन र समृद्धि सम्भव छ भन्ने निष्कर्षमा पुगेका छन् उनी। त्यसैले विकासका काम गर्न उनले भिजन बनाएका छन्। भिजन भएकाले मिसन बनाएर काम गर्ने उनको ध्येय छ। डडेलधुराको परशुराम नगरपालिकामा कांग्रेसबाट २८ वर्षका भरत बडायर जोशी नगर प्रमुख निर्वाचित भएका छन्। जोशीले माओवादी केन्द्रका शेरसिंह माललाई पराजित गरेका हुन्। जोशीले ५ हजार ९ सय ४१ र मालले ५ हजार ८ सय ५ मत प्राप्त गरे। नेपाल विद्यार्थी संघका प्रारम्भिक कमिटीबाट सुरुवात गरेको राजनीतिक जीवन पार्टीको नगरसभापति हुँदै नगर प्रमुखसम्म पुगेको जोशीले बताए। उनले नगरमा युगसुहाउँदो विकास निर्माण गर्ने प्रतिबद्धता जनाउँदै उम्मेदवारी दिएका थिए। शिक्षा, स्वास्थ्य, कृषि, सडक, युवा स्वरोजगारलगायत कुरामा विकासको नमुना देखाउन उनले प्रतिबद्धतापत्रमा उल्लेख गरेका छन्। नवलपरासी पूर्वनवलपुरको बुलिङटार गाउँपालिका सधैं कांग्रेसको अखडा थियो। यो कांग्रेस नेता शशांक कोइरालाको निर्वाचन क्षेत्र हो। कांग्रेसको गढ भत्काउँदै २८ वर्षे युवा पालिकाको नेतृत्वमा आएका छन्। एमालेका तर्फबाट गाउँपालिका अध्यक्ष पदका उम्मेदवार २८ वर्षीय दीपेन्द्र सुनारी मगर निर्वाचित भएका छन्। मगर मेकानिकल इन्जिनियरिङमा स्नातकोत्तर हुन्। उनले कांग्रेस उम्मेदवार शशिकिरण बस्ताकोटीलाई १ सय ५९ मतले पराजित गरेका हुन्। गुल्मीको रुरु गाउँपालिकामा माओवादी केन्द्रबाट यदु ज्ञवालीले अध्यक्ष पदमा जित निकालेका छन्। उनी ३२ वर्षका हुन्। एमाले सचिव प्रदीप ज्ञवालीको निर्वाचन क्षेत्र रुरुमा एमालेले वर्षाैंदेखि नेतृत्व लिएको थियो। वडा तहमा एमालेकै उम्मेदवारले जित हासिल गरे पनि अध्यक्षमा ज्ञवालीले जितेका हुन्। एमालेबाट उम्मेदवारी दिएका हिमाल श्रेष्ठ १ हजार २ सय ७७ मतले पराजित भए। गत निर्वाचनमा ज्ञवाली एमाले उम्मेदवारसँग पराजित भएका थिए। यो वर्ष उनले गठबन्धनको साथ पाउँदै एमालेको गढ भत्काएका हुन्। सिंगल मत माग्दै ज्ञवाली पूर्वमुख्यसचिव लीलामणि पौडेललाई साथमा लिएर घरदैलोमा हिँडेका थिए। दैलेखको चामुण्डाविन्द्रासैनी नगरपालिकाको नेतृत्व युवाको हातमा परेको छ। नगर प्रमुखमा कांग्रेसका ३७ वर्षीय गणेशकुमार शाही निर्वाचित भएका छन्। उनले एमालेका ५९ वर्षीय सूर्यबहादुर शाहीलाई पराजित गरेका हुन्। यही नगरमा उपप्रमुखमा कांग्रेसकै २६ वर्षीया मनसराकुमारी शर्मा निर्वाचित भएकी छन्। उनले एमालेकी ५७ वर्षीया नन्दकुमारी विष्टलाई पराजित गरेकी हुन्। जिल्लाको आठबिस नगरपालिका उपप्रमुखमा एमालेकी ३० वर्षीय कल्पनाकुमारी थापा निर्वाचित भएकी छन्। यद्यपि, उनकी प्रतिस्पर्धी कांग्रेसकी २५ वर्षीय निशा थापा थिइन्। जनताको नजिकको स्थानीय तहमा युवाले नेतृत्व पाउँदा नयाँ र प्रभावकारी काम हुने मतदाताको बुझाइ छ। युवा जनप्रतिनिधिले गाउँमा शिक्षा, स्वास्थ्य र पूर्वाधार विकासमा प्रभावकारी काम गर्ने उनीहरूको अपेक्षा छ। ग्रामीण क्षेत्रका नागरिकको जीवनशैली परिवर्तन गर्न र विकासलाई दिगो बनाउन नयाँ र प्रभावकारी काम गर्ने युवालाई चुन्नु आवश्यक थियो, ठाटीकाँधका हिमाल खत्री भन्छन्, अहिले अधिकांश वडामा काम गर्न सक्ने युवा शक्ति चुनिएका छन्। यसबाट स्थानीय सरकारका नीति निर्माण र विकास योजनामा युवाको पहुँच बढेको उनको बुझाइ छ। जाजरकोटको शिवालय गाउँपालिका उपाध्यक्षमा २४ वर्षीय गीता शाही निर्वाचित भएकी छन्। माओवादी केन्द्रबाट उपाध्यक्ष उम्मेदवार बनेकी शाहीले एमालेकी नैनसरा शाहीलाई २ सय ४० मतकोे अन्तरले पराजित गरेकी हुन्। गीताले २ हजार ६ सय ५९ र नैनसराले २ हजार ४ सय २९ मत प्राप्त गरिन्। विद्यार्थी राजनीतिबाट राजनीतिमा सक्रिय शाही अखिल क्रान्तिकारी कर्णाली प्रदेश कमिटी सदस्य हुन्। विद्यार्थीकालदेखि राजनीतिमा सक्रिय शाही इन्द्रज्योति मावि थालारैकरमा अखिल क्रान्तिकारीको एकाइ अध्यक्ष भएर राजनीतिक यात्रालाई सुरु गरेकी थिइन्। उनले स्नातक तह महेन्द्र बहुमुखी क्याम्पस नेपालगन्जबाट पूरा गरेकी छन्। उनले जनताको पक्षमा इमान्दारीपूर्वक काम गर्ने बताइन्। जाजरकोटकै भेरी नगरपालिका उपप्रमुखमा ३० वर्षीया सीता जैसी निर्वाचित भएकी छन्। विद्यार्थीकालमै राजनीतिमा होमिएकी उनलाई कांग्रेसले टिकट दिएपछि गठबन्धनकी साझा उम्मेदवार बनेकी थिइन्। उनले ६ हजार ४ सय ६८ र निकटतम प्रतिद्वन्द्वी एमालेकी सावित्रा चन्दले ५ हजार ६ सय ३ मत प्राप्त गरे। बुवाकै राजनीतिक पदचाप पछ्याउँदै माध्यमिक तहमा अध्ययन गर्दै गर्दा नेपाल विद्यार्थी संघमा आबद्ध भएको उनले सुनाइन्। उनी महिला संघ भेरी नगरपालिका अध्यक्ष, कांग्रेस जिल्ला कार्यसम्पादन समिति सदस्य छिन्। शिक्षा शास्त्रमा स्नातक गरेकी उनी पार्टी र जनताले दिएको जिम्मेवारी कुशलतापूर्वक निर्वाह गर्ने बताउँछिन्। भन्छिन्, म नागरिकको सेवा गर्ने भनेर राजनीतिमा आएकी हुँ। मलाई कुनै कुराको लोभलालच छैन। नागरिकको पक्षमा इमानदारीपूर्वक काम गर्नेछु। इलामको चुलाचुली५ मा २२ वर्षीय बबिन राईले कांग्रेसका तर्फबाट वडाध्यक्ष पदमा विजयी भएका छन्। विद्यार्थी राजनीति गर्दै गरेका राईलाई पत्याएर पार्टीले टिकट दिएको थियो। स्नातक गरेका उनलाई समाजको अनुहार फेर्ने उत्साह छ अहिले। आफ्नो उम्मेदवारी र सफलतालाई युगको माग ठान्ने उनलाई भोट माग्ने क्रममा समाजको माग र आवश्यकता थाहा पाउने अवसरसमेत मिल्यो। भन्छन्, समाजको आवश्यकता पाँच वर्षमा पूरा गर्ने प्रयास गर्छु। उनले एमालेका पूर्ववडाध्यक्ष चन्द्रकुमार थापालाई ४० मतअन्तरले पराजित गरेका हुन्। इलामकै सूर्योदय नगरपालिका५ मा कांग्रेसबाट वडाध्यक्षमा २४ वर्षीय उर्गेन बम्जन विजयी भएका छन्। स्नातकसम्म अध्यायन गरेका उनले ७ सय ५१ मत प्राप्त गरे। उनका निकटतम प्रतिद्वन्द्वी एकीकृत समाजवादीका अनिल लिम्बूले ६ सय ६९ मत प्राप्त गरे। भन्छन्, मतदाताले पत्याउनेमा विश्वास गर्न गाह्रो भएको थियो। तर, माया गर्नुभयो। अब समाज रूपान्तरण गर्छु। दैलेखको गुराँस८ का वडाध्यक्षमा ३० वर्षीय दीपेन्द्र वली निर्वाचित भएका छन्। एमालेबाट चुनाव लडेका वलीको प्यानलले नै विजयी हासिल गरेको हो। लामो समय पत्रकारितामा रहेका वलीले कांग्रेसका उम्मेदवार ५७ वर्षीय भक्तबहादुर केसीलाई २३ मतअन्तरले पराजित गरे। नारायण नगरपालिका९ मा कांग्रेसका ३९ वर्षीय महेन्द्रविक्रम खड्काको प्यानलले विजयको झन्डा फहरायो। खड्काले एमालेका ६१ वर्षीय नन्दबहादुर रावललाई सय मतअन्तरले पराजित गरेका हुन्। नौमूले१ मा पनि कांग्रेसका ३२ वर्षीय रुपेशकुमार थापा मगर वडाध्यक्षमा निर्वाचित भएका छन्। मगरले एमालेका ५९ वर्षीय नामाखर शर्मालाई पराजित गरेका हुन्। वडा नम्बर २ मा २४ वर्षीय युवाले वडाको नेतृत्व हासिल गरेका छन्। मतदाताले कांग्रेसका दुर्गप्रसाद शर्मालाई भारी मतका साथ जिताएका हुन्। शर्मासँग एमालेका ४२ वर्षीय खगेन्द्रसिंह ठकुरी पराजित भए। यीसहित दैलेखका अधिकांश युवालाई मतदाताले पत्याएका छन्। सबै तहको मत परिणाम सार्वजनिक भइसकेको दैलेखका अधिकांश वडामा युवाकै वर्चश्व छ। नारायण६ मा एमालेका ३४ वर्षीय जनकप्रसाद न्यौपानेले जितेका छन्। आफ्नो जित समग्र युवावर्गका जित भएको उनले प्रतिक्रिया दिए। भगवतीमाई२ मा एकीकृत समाजवादीका ३३ वर्षीय दीपक रावत निर्वाचित भएका छन्। जिल्लामा ९० वडा छन्। मकवानपुरमा गाउँमा व्यावसायिक गाई पालन गरेर युवा कृषि उद्यमी बनेका २८ वर्षीय दिपेश दाहालको परिचय मंगलबारदेखि बदलिएको छ। मकवानपुरगढी गाउँपालिका ५ को अध्यक्षमा कांग्रेसबाट उनी विजयी भएका हुन्। स्नातकसम्म अध्ययन गरेका दाहालले नमुना वडा बनाउने अभियानमा अघि बढ्ने बताए। २ हजार २ सय २७ मत खसेकोमा दाहालको पक्षमा १ हजार १ सय ६९ पयो। उनका प्रतिस्पर्धी एमालेका जितबहादुर घिमिरेले ७ सय २१ मत ल्याए। उनी निवर्तमान वडाध्यक्ष हुन्। राक्सिराङ गाउँपालिका१ मा एमालेबाट २७ वर्षीय बाबीराम मोक्तान विजयी भएका छन्। ४ सय ४३ मत ल्याएर उनी विजयी हुँदा निकटतम प्रतिस्पर्धी कांग्रेसका ३२ वर्षीय सिंगराम ब्लोनले ३ सय ७७ मत प्राप्त गरे। इन्द्रसरोबर५ मा २९ वर्षीय दूधराज सिन्तान कांग्रेसबाट वडाध्यक्ष निर्वाचित भएका छन्। उनले ८ सय १७ र निकटतम प्रतिस्पर्धी एकीकृत समाजवादीका रामकृष्ण कार्कीले ३ सय ३० मत प्राप्त गरे। प्युठानको सरुमारानी६ को वडाअध्यक्ष पद २८ वर्षीय युवाले जितेका छन्। एमालेबाट २८ वर्षीय तिलबहादुर बुढा वडाअध्यक्षमा विजयी भएका हुन्। बुढाले ६ सय ९५ र प्रतिद्वन्द्वी माओवादी केन्द्रका बोमबहादुर पुनले ४ सय ४३ मत प्राप्त गरे। कहिलेकहीँ यस्तो संयोग पनि जुर्छ, जसले धेरै कुरालाई रोचक बनाउँछ। यसपटकको निर्वाचनबाट चुनिएका जनप्रतिनिधिको उमेर समूह केलाउँदा एउटा यस्तै रोचक सन्दर्भ मिलेको छ। गोरखाका चार पालिकाका वडा नम्बर ६ का वडाध्यक्ष ३० वर्ष नपुगेका छन्। चुमनुब्री, धार्चे, आरुघाट र सिरानचोकका ६ नम्बर वडाध्यक्षहरू २५ देखि ३० वर्ष उमेर समूहका छन्। सबैभन्दा कम उमेरका हुन्, चुमनुब्री६ का वडाध्यक्ष सरोज लामा। साविक चुम्चेत गाविसको लोक्पा गाउँका उनी निर्विरोध वडाअध्यक्ष पनि हुन्। नागरिकताअनुसार उनी बल्ल २७ वर्ष पुगेका छन्। यसअघि सो वडामा उनका बुबा लोप्साङ फुञ्जो वडाध्यक्ष थिए। गाउँलेबीच यसपटक उनलाई वडाध्यक्ष बनाउने, अरू कसैले पनि उम्मेदवारी नदिने सहमति जुटेको थियो। उनी माओवादी केन्द्रमा आबद्ध छन्।अर्का वडा नम्बर ६ का वडाध्यक्ष धनकुमार घले। उनी धार्चे गाउँपालिका६ का वडाध्यक्ष हुन्। यसअघि २३ वर्षको उमेरमा एमालेबाट वडाध्यक्ष बनेका घले दोस्रो कार्यकालका लागि पनि चुनिएका हुन्। अहिले २८ वर्षका भएका छन्। साविक काशीगाउँ गाविसको काशीगाउँका उनी कांग्रेसका उम्मेदवार मानबहादुर गुरुङलाई पछि कार्यकाल दोहोर्याउन सफल भएका हुन्। अर्काे वडा नं ६ का वडाध्यक्ष हुन्, आरुघाट गाउँपालिकाका। एमालेबाट ३८० मत प्राप्त गरी ६ नम्बर वडाका वडाध्यक्ष बनेका राजीव गुरुङ एमालेमा आबद्ध छन्। ६ नम्बर वडा हाँक्ने अर्का नौ जवान वडाअध्यक्ष हुन्, सिरानचोकका गाउँपालिकाका। ३० वर्षका प्रेमप्रसाद वस्ती नेकपा माओवादी केन्द्रबाट ६ सय ६३ मत प्राप्त गरी वडाअध्यक्ष बन्न सफल भएका हुन् । क्रान्ति शाहवीरगन्ज,गोविन्द महतोजनकपुरधाम, हिक्मतबहादुर नेपालीदैलेख, राजेन्द्र कार्कीजाजरकोट, धनबहादुर भण्डारीडडेलधुरा, कृष्ण सारू मगरमकवानपुर, लक्ष्मण पोखरेलबुटवल, तोयानाथ भट्टराईइलाम, शिव उप्रेतीगोरखा"
"बढैयातालको अध्यक्षमा माओवादीका त्रिपाठी, उपाध्यक्षमा एमालेकी अधिकारी विजयी","गुलरिया : बर्दिया बढैयाताल गाउँपालिकाको अध्यक्षमा नेकपा माओवादी केन्द्रका हिमालय त्रिपाठी र उपाध्यक्षमा नेकपा एमालेकी लक्ष्मी अधिकारी विजयी भएका छन्। अध्यक्षमा एमालेका लालबहादुर श्रेष्ठ र उपाध्यक्षमा कांग्रेसकी पवित्राकुमारी अर्याललाई पराजित गर्दै त्रिपाठी र अधिकारी विजयी बनेका हुन्। अध्यक्ष पदमा माओवादी केन्द्रका त्रिपाठीले ९ हजार ३६७ मत प्राप्त गरेका छन्। प्रतिस्पर्धी एमालेका लालबहादुर श्रेष्ठ ८ हजार ३०८ मतमा समेटिए। उपाध्यक्ष पदकी विजेता एमालेकी अधिकारीले ८ हजार ८८५ मत प्राप्त गरिन्। प्रतिस्पर्धी कांग्रेसकी अर्यालले ८ हजार ३१५ मत प्राप्त गरिन्। बढैयातालमा तेस्रो स्थानमा रहेका नेपाली कांग्रेसका भगतबहादुर नेपालीले ६ हजार ५५० र माओवादी केन्द्रकी कमला गुरुङले ६ हजार ७०२ मत ल्याउन सफल भए। बढैयाताल गाउँपालिकाका ९ वडामध्ये ७ वडा नेकपा एमाले एकएक वडा माओवादी र कांग्रेसले जितेका छन्। नेकपा एमालेबाट वडा नम्बर १ को अध्यक्षमा प्रेमबहादुर थापा क्षेत्री, २ मा डिलादेव गिरी, ३ मा लल्लन अहिर, ४ मा नरे थापा, ७ मा राधेश्याम थारु, ८ मा तेजनाथ पौडेल र वडा नम्बर ९ को अध्यक्षमा वीरबहादुर थारु विजयी भएका छन्। वडा नम्बर ५ मा माओवादीबाट तुलाराम चौधरी र वडा नम्बर ६ मा नेपाली कांग्रेसबाट शुक्रराज सापकोटा विजयी भएका हुन्। नेकपा एमालेबाट गाउँपालिका अध्यक्षका निकतम प्रतिद्वन्द्वी लालबहादुर श्रेष्ठ निवर्तमान बढैयाताल गाउँपालिकाका अध्यक्ष हुन्।"
काभ्रेको चौरी देउराली गाउँपालिकामा माओवादी केन्द्र विजयी,"काभ्रे : जिल्लाको चौरी देउराली गाउँपालिकामा गठबन्धनका उम्मेदवार अध्यक्ष र उपाध्यक्षमा दुवैजना निर्वाचित भएका छन्। गठबन्धनबाट नेकपा माओवादी केन्द्रका उम्मेदवार रेणुका चौलागाई गाउँपालिका अध्यक्षमा निर्वाचित भएकी हुन्। उनले ६२२८ मत पाएर निर्वाचित भएकी हुन्। उनका प्रतिद्वन्दवी एमालेका जितराम लामाले ५४६३ मत प्राप्त गरे। त्यसैगरी गाउँपालिकाको उपाध्यक्षमा गठबन्धनबाट नेपाली कांग्रेसका उम्मेदवार शेरबहादुर लामा निर्वाचित भएका छन् । लामा ७२१९ मत पाएर निर्वाचित भए। उनका प्रतिद्वन्द्वी नेकपा एमालेकी बविता खरेल गौतमले ३५४९ मत प्राप्त गरिन्। चौरीदेउराली गाउँपालिकाको वडा नं १ मा नेपाली कांग्रेसका सुशिल लामा, २ मा एमालेका छत्रबहादुर प्रधान, ३ मा माओवादीका चित्र चौलागाई, ४ मा माओवादीका, रामप्रसाद चौलागाईं, ५ मा माओवादीका कृष्ण प्रसाद गौतम, ६ मा कांग्रेसका किशोर राज गिरि, ७ मा काङ्ग्रेसकै चन्द्र राज लामा, ८ मा माओवादीका धनबहादुर तामाङ र ९ मा माओवादीका रामबहादुर लामा वडा अध्यक्षमा निर्वाचित भएकाछन् ।"
धरानमा गठबन्धनलाई पछि पार्दै स्वतन्त्रका हर्क सम्पाङको अग्रता,धरान : धरान उपमहानगरपालिका जारी मतगणनको परिणाम अनुसार मेयरमा स्वतन्त्र र उपमेयरमा गठबन्धनका उम्मेदवारले अग्रता लिएका छन्। मेयरमा स्वतन्त्र उम्मेदवार सामाजिक अभियन्ता हर्क साम्पाङ्ले ८६०६ मत प्राप्त गरी अग्रस्थान कायम गरेका छन्। कांग्रेसका मेयरका प्रत्यासी किशोर राइले ८४१५ मत प्राप्त गरी स्वतन्त्रका हर्कलाई पछ्याइरहेका छ्न्। तेस्रो स्थानमा रहेकी एमालेकी मेयरकी प्रत्यासी मन्जु भण्डारीले ६८९५ मत प्राप्त गरेका छन्। मतगणनाको रोचक प्रसंग के छ भने एमालेको पकड वाडमा वडाअध्यक्षले चुनाउ जित्दा मेयरमा एमालेको मेयर उम्मेदवारले भन्दा स्वतन्त्र उम्मेदवारले बढी भोट ल्याएका छ्न्। कांग्रेसको पकड वाडमा पनि स्वतन्त्र उम्मेदवारले समान भोट ल्याएपछि नतिजा अप्रत्याशित आउने अनुमान गरिएको छ। उपमेयरमा माओवादीका अइन्द्रबिक्रम बेघाले ९ हजार ५२० मत प्राप्त गरी अग्रस्थान कायम गरेका छ्न्। एमालेका पदम इस्बोले ९ हजार १६२ मत प्राप्त गरी बेघालाई पछ्याइरहेका छन्। धरान १९ को वडाअध्यक्षमा एमालेका पूर्णप्रसाद लिम्बूको प्यानल निर्वाचित भएको छ। उनले ९२८ ल्याउँदा कांग्रेसका राजकुमार थोप्राले ८१४ मत प्राप्त गरी उपविजेता बने।
भरतपुरमा रेणु दाहाल विजय सुवेदीभन्दा ३ हजार मतले अगाडि,"चितवनः भरतपुर महानगरपालीकाको मेयरमा निकै फराकिलो मतअन्तरले गठबन्धनका उम्मेदवार रेणु दाहालले अग्रता लिएकी छन् । माओवादी केन्द्रकी रेणुले १५ हजार ७४७ मत ल्याउँदा नेकपा एमालेका विजय सुवेदीले १२ हजार ६१९ मत प्राप्त गरेका छन् । सुवेदीलाई कांग्रेसका बागी उम्मेदवार जगन्नाथ पौडेलले पछ्याइरहेका छन् । पौडेलले ६ हजार ५१३ मत ल्याएका छन् । यस्तै, उपमेरतर्फ कांग्रेसका चित्रसेन अधिकारी १८ हजार २४० मतका साथ अग्रता ल्याएका छन् । उनलाई राप्रपाका हिमला गुरुङले पछ्याइरहेकी छिन् ।"
ललितपुर महानगर प्रमुखमा कांग्रेस र उपप्रमुखमा एमालेको अग्रता,ललितपुर : ललितपुर महानगरपालिका प्रमुखमा नेपाली कांग्रेस र उपप्रमुखमा नेकपा एमाले अगाडि रहेको छ। पछिल्लो मतगणना अनुसार प्रमुखमा सत्ता गठबन्धनबाट कांग्रेसका उम्मेदवार चिरीबाबु महर्जनले १७ हजार २१० मत ल्याउँदा एमालेका हरिकृष्ण ब्यञ्जनकारले ९ हजार ६८८ मत पाएका छन् । यसैगरी उपप्रमुखमा नेकपा (एमाले)की उम्मेदवार मञ्जली शाक्यले ९ हजार ४८९ मत मत ल्याएकी छन् भने सत्ता गठबन्धनबाट नेकपा (माओवादी केन्द्र) का उम्मेदवार बाबुराजा बज्राचार्यले ६ हजार ९०३ मत पाएका छन्।
कञ्चनपुरको बेदकोटको मेयरमा कांग्रेसका भोजराज बोहरा निर्वाचित,"महेन्द्रनगर : यसपटकको निर्वाचनमा एमालेको गढ मानिने बेदकोट नगरपालिकामा नेपाली कांग्रेसले बर्चश्व जमाएको छ । ०७४ सालमा एक मात्रै वडा जितेको कांग्रेसले यसपटक मेयर उपमेयरसहित ५ वडामा विजयी हाँसिल गरेको छ। ०७४ सालको स्थानीय तह निर्वाचनमा मेयर उपमेयरसहित ८ वडामा जितेको नेकपा एमाले यसपटक २ वडामा मात्रै सिमित भएको छ । बेदकोट नगरपालिकाको मेयरका उम्मेदवार नेपाली कांग्रेसका भोजराज बोहराले ८ हजार ७८ मत प्राप्त गरे । उनका प्रतिस्पर्धी नेकपा एमालेकी सुसिला सिंहले ४ हजार ७४० मत प्राप्त गरिन् । माओवादी र समाजवादीको गठबन्धनबाट मेयरका उम्मेदवार समाजवादीका रामचन्द्र रेग्मीले ३ हजार ८९८ र राप्रपाका बमबहादुर बलले १ हजार ७५१ मत ल्याए । उपमेयरमा नेपाली कांग्रेसकी तुलशी जोशी ७ हजार २५४ मतसहित विजयी भइन् । उनका प्रतिस्पर्धी एमालेकी पार्वती भट्टले ५ हजार ७२७ मत प्राप्त गरिन् । गठबन्धनबाट माओवादीकी हिरा जैसीले ३ हजार ६५२ मत प्राप्त गरिन् । त्यसैगरी, महाकाली पारीको गाउँ भनेर चिनिने दोधारा चाँदनी नगरपालिकामा कांग्रेसले विरासत जोगाउन सकेन । २०४६ सालपछि पहिलो पटक एमालेले जीत हाँसिल गरेको छ । कांग्रेसको गढ मानिने दोधाराचाँदनीमा यसपटक एमालले वर्चश्व जमाएको छ । दोधाराचाँदनी नगरपालिकाको मेयरमा एमालेका किशोर लिम्बू निर्वाचित भएका छन् । लिम्बूले ७ हजार १०४ मत ल्याए । उनका निकटतम प्रतिद्वन्दवी नेपाली कांग्रेसका गोपालदत्त भट्टले ६ हजार १७२ ल्याए भने स्वतन्त्र उम्मेदवार भीमबहादुर कुमालले १ हजार ८५३ मत हाँसिल गरे । उपमेयरमा कांग्रेसकी गंगादेवी जोशी ६ हजार ३६५ मत सहित विजयी भइन् । उनकी निकटतम् प्रतिस्पर्धी एमालेकी खीमा चन्दले ५ हजार ८२६ मत प्राप्त गरिन् । ०७४ सालको चुनावमा कांग्रेसले मेयरसहित ५ वटा वडा जितेको थियो । यसपटक उपमेयर र एक वडाध्यक्षमा समिति भएको छ । नौ पालिका रहेको कञ्चनपुरमा भीमदत्त, शुक्लाफाँटा, कृष्णपुर र पुर्नबास नगरपालिकामा मतगणना जारी छ । अन्य दुई पालिकामा कांग्रेस,दुईपालिकामा एमाले र एक पालिकामा माओवादी विजयी भएको छ ।"
गठबन्धनलाई हराउँदै सूर्यविनायक नगर प्रमुख र उपप्रमुखमा एमाले विजयी,"भक्तपुर : भक्तपुरको सूर्यविनायक नगरपालिकामा नेकपा (एमाले) विजयी भएको छ। नेपाली कांग्रेस र नेकपा (एकीकृत समाजवादी) गठबन्धनका उम्मेदवार एमालेसँग पराजित भएका छन्। प्रमुखमा वासुदेव थापा र उपप्रमुखमा सरिता भट्टराई निर्वाचित भएको सहायक निर्वाचन अधिकृत सरिता खतिवडाले जानकारी दिइन्। थापा १४ हजार ७५८ मतका साथ निर्वाचित भएका हुन्। उनका निकटतम प्रतिद्वन्द्वी कांग्रेसका निशान ढुङ्गेलले १३ हजार २३२ मत प्राप्त गरे। त्यसैगरी उपप्रमुखमा भट्टराई १४ हजार ४९० मतसहित निर्वाचित हुँदा उनका निकटम प्रतिद्वन्द्वी एकीकृत समाजवादीका श्याम बस्नेतले ६ हजार ६६१ मत प्राप्त गरे। एमालेका उम्मेदवार वडा नं १, ५, ७, ८ र १० वडामा तथा बाँकी ५ वडामा गठबन्धनका उम्मेदवारले जित हासिल गरेका छन्।"
अर्घाखाँची शितगंगाको मेयरमा कांग्रेस र उपमेयरमा एमाले विजयी,अर्घाखाँची : अर्घाखाँचीको शितगंगा नगरपालिकाको मेयर पदमा कांग्रेस र उपमेयरमा एमाले विजयी भएका छन्। गठबन्धनबाट कांग्रेसका छविलाल पौडेल मेयर पदमा १० हजार ७८ मतका साथ विजयी भएका हुन्। उनका निकटमत प्रतिद्वन्द्वी माओवादी केन्द्रका टिकाबहादुर रेस्मीले ८ हजार ५७ मत प्राप्त गरेर पराजित भएका हुन्।
कांग्रेसको विरासत भत्काउँदै लोसपा विजयी,"वीरगन्ज : नेपाली कांग्रेसको गढ भनेर चिनिएको वीरगन्ज महानगरपालिकाको वडा नम्बर ६ मा यसपाली भने कांग्रेसको विरासत भत्किएको छ। कांग्रेसी वडा भनेर चिनिको वडा नम्बर ६ मा यसपालीको निर्वाचनमा कांग्रेसको लज्जास्पद पराजय व्यवहोर्नु परको छ। वडा नम्बर ६ को वडा अध्यक्षमा कांग्रेसलाई हराउँदै लोसपाले जित हात पारेको हो। वडा नम्बर ६ मा लोसपाका जयप्रकाश अग्रवाल (बाङ्गे) विजयी भएका हुन्। कांग्रेसका पूर्व जिल्ला उपसभापति एंव महाधिवेशन प्रतिनिधि समेत रहेका दिनाप्रसाद गुप्तालाई ३९१ मतले हराउँदै लोसपाका अग्रवाल वडा अध्यक्षमा निर्वाचित भएका हुन्। बिहीबार बिहान सकिएको उक्त वडाको मतगणनाको अन्तिम परिणाम अनुसार लोसपाका उम्मेदवार अग्रवालले ९९४ मत पाउदा कांग्रेसका गुप्ताले भने ६०३ मत मात्रै पाएका छन्। एमालेका ध्रुब लाठले ३५२ र जसपाकी रमितामाया गुप्ताले १९६ मत पाएकी छन्। वडा नम्बर ६ मा वडा अध्यक्षमा कांग्रेसका उम्मेदवार पराजित भएपनि बाँकी सबै वडा सदस्यहरु भने कांग्रेसले नै जितेको छ। महिला सदस्य , दलित महिला सदस्य र दुइ खुल्ला सदस्य गरि चार वटै सदस्यमा कांग्रेसका उम्मेदवारहरु निर्वाचित भएका हुन्। यसअघि २०७४ को निर्वाचनमा वडा नम्बर ६ मा कांग्रेसका ध्रुब नेपाल वडाअध्यक्षमा विजयी भएका थिए। वडा नम्बर ६ कांग्रेसका पुर्व जिल्ला सभापति एंव संविधानसभा सदस्य राजेन्द्र बहादुर अमात्य , नगरसभापति मणिन्द्रलाल नेपाली , पूर्व जिल्ला उपसभापति नरेन्द्र साह, नेता वीरेन्द्रलाल नेपाली लगायतका दिग्गज कांग्रेस नेताहरुको गृह वडा हो।"
"यस्तो छ भरतपुरको नयाँ मत परिणाम, बागी उम्मेदवारले कटाए ६ हजार",भरतपुर : भरतपुर महानगरपालिकामा माओवादी केन्द्रकी रेणु दाहालले ३ हजार बढी मतले अग्रता लिएका छन्। पछिल्लो मत परिणामअनुसार दाहालले १४ हजार ७६६ मत प्राप्त गरेकी छन्। उना प्रतिद्वन्द्वी एमालेका विजय सुवेदीशले ११ हजार ७६५ मत पाएका छन्। दाहाल सुवेदीभन्दा ३ हजार १ मतले अघि छन्। कांग्रेसका बागी उम्मेदवार जगन्नाथ पौडेलले भने ६ हजार ९० मत ल्याएका छन्। त्यस्तै उपप्रमुखतर्फ कांग्रेसका चित्रसेन अधिकारीले १७ हजार ९६ मत ल्याएका छन् भने राप्रपाकी हिमला गुरुङले ९ हजार ५०१ मत ल्याएकी छन्। भरतपुरमा दुई गठबन्धनबीच प्रतिस्पर्भा रहेको छ।
चन्द्रपुर नगरपालिकामा कांग्रेसका विजयी,"रौतहट : चन्द्रपुर नगरपालिकामा नेपाली कांग्रेसका उम्मेदवार मेयरमा विजयी भएका छन् । मेयर पदमा सन्जयकुमार काफ्ले नगरप्रमुखमा जयमाला चौधरी निर्वाचित भएकी छन् । काफ्लेले ९ हजार १ सय ६३ मत ल्याएर निर्वाचित भएका छन् । उनले निकटतम प्रतिद्वन्द्वी एमालेका शिवप्रसाद आचार्यले ६ हजार ५ सय २४ मत पाएका छन् । उपप्रमुखमा नेपाली कांग्रेसकी चौधरीले ११ हजार ३ सय ७८ मत पाएकि छन् । उपप्रमुख चौधरीकी निकटतम प्रतिद्वन्द्वी नेकपा माओवादी केन्द्रकी देवकी नेपालले ७ हजार ६ सय ४० मत पाएकी छन् । चन्द्रपुर नगरपालिकामा १० वटा वडा छन् । कांग्रेसले १, ५, ७, ८ र ९ नम्बर वडा जितेको छ भने २, ३ र ६ नम्बर वडा माओवादीबाट निर्वाचित भएका छन् । नेकपा एमालेले ४ र १० नम्बर वडा जितेको छ ।"
सर्लाहीको लालबन्दी नगरपालिकामा कांग्रेसका अधिकारी विजयी,मलंगवा : सर्लाहीको लालबन्दी नगरपालिकामा नेपाली कांग्रेसका वासुदेव अधिकारी नगरप्रमुखमा विजयी भएका छन्। अधिकारीले नेकपा एमालेका नगरप्रमुखको उम्मेदवार गोविन्द महतलाई १ हजार ६ सय ७८ मतले पछि पार्दै विजय हासिल गरेका छन्। अधिकारी ९ हजार ५ सय ६१ मत ल्याएका छन् भने उनका निकटतम प्रतिद्वन्द्वी नेकपा एमालेका उम्मेदवार महतले ७ हजार ८ सय ८३ मत ल्याएका छन्। यस्तै उपप्रमुखमा कांग्रेसकी कल्पनामाया पाख्रिनले ८ हजार ८ सय ५० मत ल्याएर विजयी बनेकी छन्। उनकी निकटतम प्रतिद्वन्द्वी नेकपा एमालेकी सन्सरीमाया थिङले ८ हजार १ सय ५९ मत प्राप्त गरेकी छिन्।
११ दिनमै २ हिमाल आरोहण,"गोरखा : गोरखा आरुघाटकी पूर्णिमा श्रेष्ठले ११ दिनको फरकमा विश्वका तेस्रो र चौथो अग्लो शिखर चुमेकी छन्। वैशाख २३ गते कञ्चनजंघा (८,५८६ मि) र मंगलबार ल्होत्से (८,५१६ मि) हिमालको सफल आरोहण गरेकी हुन्। मुलुकको ध्यान स्थानीय चुनावमा केन्द्रित भइरहेका बेला फोटो पत्रकारसमेत रहेकी श्रेष्ठ भने हिमाल आरोहणमा व्यस्त छिन्। यसअघि उनले सर्वोच्च शिखर सगरमाथा (८,८४८ मि), धौलागिरी प्रथम (८,१६७ मि), मनास्लु (८,१६३ मि), अन्नपूर्ण प्रथम (८,०९१ मि) र अमदब्लम (६,८१२) हिमालको आरोहण गरिसकेकी छिन्। लगत्तै अरू दुईवटा हिमालसमेत यही सिजनमा आरोहण गर्ने योजना रहेको उनले सुनाइन्। यही सिजनमा ८ हजार मिटरभन्दा अग्लो अर्को हिमाल आरोहणको सपना बुन्दैछु, उनले भनिन्, त्यसपछि नेपालतर्फबाट चढ्ने सबै उच्च हिमालको आरोहण सकिनेछन्। तर हिम्मत र आँट मात्र भएर पनि नपुग्ने रहेछ। हिमाल आरोहण यात्रामा सहयोग गर्न उनले अनुरोध गरेकी छिन्।"
विष्णुपुरबाट सप्तरीमा जसपाले खोल्यो खाता,"राजविराज : गत निर्वाचनमा तेस्रो रहेका उमेशप्रसाद यादवले निवर्तमान गाउँपालिका अध्यक्षलाई पराजित गरी सप्तरीको विष्णपुर गाउँपालिका अध्यक्ष बनेका छन् । सप्तरीमा विष्णपुरबाट विजयी सुरुवात गरेको जसपाको तर्फबाट यादवले ३ हजार १६४ मत ल्याएर अध्यक्षमा निर्वाचित भएको निर्वाचन अधिकृतको कार्यालय विष्णुपुरले जनाएको छ । निकटतम प्रतिद्वन्द्वी रहेका निवर्तमान अध्यक्ष कांग्रेसका लिलाम्बर यादवले २ हजार ८१९ मत ल्याएका छन् । यसअघि २०७४ को निर्वाचनमा संघीय समाजवादी फोरमबाट चुनाव लडेका उमेशले १ हजार ३९० मत मात्र ल्याएर तेस्रो भएका थिए । गत स्थानीय तहको निर्वाचनमा कांग्रेसका लिलाम्बरले २ हजार १२४ मत ल्याई अध्यक्षमा निर्वाचित भएका थिए । उपाध्यक्षमा भने नेपाली कांग्रेसकी रेणकुमारी यादव निर्वाचित भएकी छिन् । उनले ३ हजार ३६५ मत ल्याइन् । अध्यक्षमा जितेको जसपाले उपाध्यक्ष पद गुमाएको छ । जसपाकी उषाकुमारी साह फेरी पनि पराजित भएकी छिन् । गत निर्वाचनमा १ हजार ४८० मत ल्याएर निकटतम प्रतिद्वन्द्वी रहेकी साह यसपटक ३ हजार ४६ मत ल्याउँदा पनि निकटतम प्रतिद्वन्द्वी रहिन् । वडा अध्यक्षमा जसपाले ५, माओवादी केन्द्र र लोसपाले ११ वडा अध्यक्षमा जित हासिल गरेको छ । जसपाबाट वडा नम्बर २ मा ४१३ मत ल्याएर भोगेन्द्रप्रसाद यादव, ४ मा ७५९ मत ल्याएर श्रीचन साह, ५ मा ४९९ मत ल्याएर जिवछ मण्डल, ६ मा ४१५ मत ल्याएर परमानन्द यादव र ७ मा ५१४ मत ल्याएर लोचन साहु वडा अध्यक्ष निर्वाचित भएका छन् । वडा नम्बर १ मा माओवादी केन्द्रका बलराम यादवले १ हजार ७८ मत र वडा नम्बर ३ मा लोसपाका राजेन्द्रप्रसाद सदाले २५५ मत ल्याएर वडा अध्यक्षमा निर्वाचित भएका छन् । सप्तरीमा हालसम्म घोषित ९ स्थानीय तहको परिणाम अनुसार सप्तरीमा कांग्रेसले ३, एमालेले २, जसपा, लोसपा, जनमत, नेकपा (एकिकृत समाजवादी)ले ११ स्थानीय तहमा जित हासिल गरेको छ । निर्वाचित ९ वटै पालिकामा निर्वाचित हुने प्रमुखअध्यक्षहरुले निवर्तमान प्रमुखअध्यक्षलाई पराजित गरेका छन् । संयोग निर्वाचित हुनेहरु यसअघि २०७४ को निर्वाचनमा उनिहरुसँगै पराजित भएका थिए ।"
पालुङ्टारको मेयर र उपमेयर दुवैमा माओवादीका उम्मेद्वार विजयी,गोरखा : पालुङटार नगरपालिकाको मेयर र उपमेयर दुवै पदमा माओवादी केन्द्रले विजय हासिल गरेको छ। माओवादी केन्द्रकातर्फबाट मेयर पदका उम्मेदवार विवश चिन्तन (अजय)ले ६ हजार ७२ मत प्राप्त गरी विजयी भएका हुन्। त्यस्तै उपमेयरमा माओवादी केन्द्रबाट उम्मेद्वार बनेकी बन्दना पाण्डेले ५ हजार ५७९ मत प्राप्त गरी विजयी भएकी छन्। मेयरका निकटतम प्रतिद्वन्द्वी जसपाका उम्मेदवार प्रेम गुरुङले ५ हजार ७ सय १७ मत प्राप्त गरेका थिए। यसअघिका मेयर एवं नेपाली कांग्रेसका तर्फबाट यसपटक पनि उम्मेदवार बनेका दीपकबाबु कँडेलले ४ हजार ९ सय ९७ मत प्राप्त गरे। उपमेयरकी निकटतम प्रतिस्पर्धी कांग्रेसकी चेतकुमारी श्रेष्ठले ५ हजार ७७ मत पाएकी छन्। गठबन्धनकी उम्मेदवार एमालेकी पार्वतीदेवी पाठक भने ४ हजार २८१ मतका साथ तेस्रो भइन्। पालुङटारमा जनता समाजवादी पार्टी र नेकपा एमालेका बीच चुनावी गठबन्धन भएको थियो।
"बनेपा नगरपालिकाको प्रमुखमा कांग्रेस, उपप्रमुखमा एमाले विजयी",काभ्रे : जिल्लाको बनेपा नगरपालिकाको अन्तिम नजिता सार्वजानिक भएको छ। नगरको प्रमुखमा नेपाली कांग्रेसबाट शान्ति रत्न शाक्य निर्वाचित भएका छन्। शाक्यले १३ हजार ७९३ मत ल्याएर विजयी भएका हुन्। प्रतिद्वन्द्वी नेकपा एमालेका रत्न कुश रंजितकारले ११ हजार ८३५ ल्याएका छन्। त्यसै गरी नगरको उपप्रमुखमा नेपका एमालेबाट बिमला सापकोटा दाहल निर्वाचित भएकी छन्। दाहलले ११ हजार ९९२ मत पाएका छन् भने उनका प्रतिद्वन्द्वी गठबन्धन एकीकृत समाजवादीबाट रगुबर चौ प्रधानले १० हजार ५१५ मत पाएका थिए। बनेपा नगरपालिका यसअघि २०७४ मा नेकपा एमालेले प्रमुख उपप्रमुख जितेका थिए।
सुस्तामा कांग्रेस विजयी,परासी : पश्चिम नवलपरासीको सुस्ता गाउँपालिकामा नेपाली कांग्रेसले अध्यक्ष र उपाध्यक्ष जितेको छ। यसअघि त्यहाँ एमालले दुवै पद जितेको थियो। निर्वाचित अध्यक्ष टेकनारायण उपाध्यायले एमालेका रामप्रसाद पाण्डेलाई २ सय ७५ मत अन्तरले पराजित गरे। उपाध्यायले ६२ सय ७० ल्याउँदा पाण्डेले ५९ सय ९८ मत ल्याएका छन्। उपाध्यक्षमा गीता चौधरीले इन्द्रकुमारी थरुनीलाई ६ सय २१ मत अन्तरले पराजित गर्दै विजयी भइन्। गिताले ६६ सय ५ ल्याउँदा इन्द्रकुमारीले ५९ सय ८४ मत ल्याएकी छन्। ५ वटा वडा रहेको पालिकामा वडा नं १ मा नेपाली कांग्रेसका अशोककुमार चौधरी विजयी भएका छन्। वडा नं २ मा एमालेका कृष्णलाल मुखिया र वडा नं ३ मा एमालेका हरिलाल दुषाद वडाध्यक्षमा विजयी भएका छन्। वडा नं ४ मा नेपाली कांग्रेसका नलीबहादुर गुरुङ र वडा नं ५ मा नेपाली कांग्रेसका प्रभुनाथ अहिर वडाध्यक्षमा विजयी भएका छन्।
धरानको मत गणना सुचारु,"धरान : बुधबार दिउँसोदेखि रोकिएको धरान उपमहानगरपालिकाको मत गणना सुचारु भएको छ। धरान २० मा १८ मत पत्रमा मतदान अधिकृतको हस्ताक्षर नभएको पाइए पश्चात् माओवादीले अवरोध गरेपछि मतगणना स्थगित भएको थियो। धरान २० को मत परिणामलाई यथास्थितिमा राखेर अन्य वडाको मत गणना सुचारु गर्ने राजनैतिक सहमती भएपछि मत गणना सुरु गरिएको सहायक निर्वाचन अधिकृत गणेश खतिवडाले जानकारी दिए। अहिले धरान ८, १२, १९, १४ र १३ नम्बर वडाको मत गणना गर्ने सहमती भएको माओवादीका नेता नवीन खत्रीले बताए।"
तारजालीभित्र दलहरूको अनुशासन,"काठमाडौं : प्रदर्शनीमार्गस्थित राष्ट्रिय सभागृह परिसरमा स्थानीय निर्वाचनको मतगणना चलिरहेको छ। सभागृहको दोस्रो तलामा निकै कडा सुरक्षाबीच राजनीतिक दलका प्रतिनिधिको उपस्थितिमा मतगणनामा खटिएका कर्मचारीले निकै व्यवस्तापूर्वक मतगणना गरिरहेका छन्। सभागृहको गेटमै नेपाल प्रहरी तथा म्यादी प्रहरीको बाक्लो उपस्थिति छ। सशस्त्र प्रहरी र नेपाली सेनाको प्रतिनिधि पनि बेलाबेला देखापर्छन्। गेटबाट भित्र पस्नेले हाते ब्यागसमेत बाहिरै छाड्नुपर्छ। सभागृहको भित्रपट्टि अग्लो फलामे तारजालीले मतगणना स्थल घेरिएको छ। तारजाली बाहिर राखिएको बेन्चमा राजनीतिक दलका प्रतिनिधि छन् भने भित्रपट्टि भुइँमा रातो रङको कार्पेट बिच्छ्याइएको छ। कार्पेटमाथिको कुसनमा मतगणना गर्ने कर्मचारी खटिएका छन्। राजनीतिक दलका प्रतिनिधि तारजाली बाहिरै बसेर मतगणना हेरिरहेका छन्। धेरै मतगणनास्थलमा राजनीतिक दल र उम्मेदवारका प्रतिनिधिहरूलाई रोक्न लगाइएका छेकबारले दलको संस्कार र अनुशासनप्रति नै प्रश्न उब्जाएको छ। सुरक्षाको कारण देखाउँदै राजनीतिक दलका प्रतिनिधिलाई मतपत्र हेर्न दिने तर छुन नदिने व्यवस्था निर्वाचन आयोगले गरेको छ। तारजालीको सुरुआत २०७४ को स्थानीय निर्वाचनबाट भएको हो। सो निर्वाचनको मतगणनाका क्रममा भरतपुर महानगरमा दलका प्रतिनिधिले मतपत्र च्यातेपछि पुनः मतदान भएको थियो। उक्त मतदानपछि मत गन्ने स्थानमा तारजाली लगाएर मतगणना सुरु गरिएको थियो। स्थानीय निर्वाचन निर्देशिकामै दलका प्रतिनिधिले मतपत्र छुन वा समाउन नपाउने व्यवस्था छ। तर, निर्वाचनको क्रममा कतै उम्मेदवारबीच विवाद हुने, धाधली गर्न खोज्ने, मतपेटिका चोरेर भाग्ने जस्ता व्यवहार देखिएपछि मतगणनाको जिम्मा पाएका मतदान अधिकृतहरू दलका प्रतिनिधिलाई पूर्ण विश्वास गर्न सकेनन्। यो पटकको निर्वाचनमा धेरै पालिकाहरूमा पहिल्यै छेकबार लगाएर मात्रै मतगणना सुरु गरिएको छ। राजनीतिक विश्लेषक पुरन्जन आचार्य तारजालीले राजनीतिक दलको संस्कार र अनुशासनको धज्जी उडाइरहेको बताउँछन्। हेर्दा सामान्य र मतपत्रको सुरक्षाका लागि तारजाली लगाएको देखिए पनि मतपत्रलाई राजनीतिक दलबाटै खतरा छ है भनेर यो दृश्यले पुष्टि गरिरहेको छ, उनी भन्छन्, हाम्रो विगतको अनुभवले जुनसुकै उम्मेदवारले हार स्वीकार गर्न नसक्दा मतपत्र च्यात्ने, धाँधली गर्ने र अनैतिक कार्य गर्ने उदाहरण भएकाले यसपटक मतदान अधिकृतले जोखिम लिन चाहेनन् र तारजालीको व्यवस्था गरेका हुन्। उम्मेदवारले हार स्वीकार गर्न नसक्ने लोकतान्त्रिक अभ्यास भइरहेको बताउँदै आर्चायले मतगणना स्थलमा रहेको तारजालीले दलको प्रतिनिधिको खिल्ली उडाएको बताए। त्रिभुवन विश्वविद्यालयका पूर्वउपकुलपति प्राध्यापक केदारभक्त माथेमाले मतपत्रको सुरक्षाका गर्न तारजाली राख्नु बाध्यता भएको बताउँछन्। दलका उम्मेदवारलाई जसरी पनि जित्नुपर्छ भन्ने गलत संस्कृति विकास भएकोले जनताको प्रतिनिधित्व मानिने मतपत्र असुरक्षित हुने गरेको हो। जुन संस्कार गलत हो, उनी भन्छन्, नागरिक स्तरमा चेतना फैलाउन र राजनीतिक दलले अनुशासन र संयमता देखाउन जरुरी छ। निर्वाचन आयोगका सहायक प्रवक्ता सूर्यप्रसाद अर्यालका अनुसार निर्वाचन व्यवस्थामा तारजाली लगाउने प्रबन्ध नभएको बताए। उनी भन्छन्, पछिल्ला केही घटनाक्रम हेर्दा मतपेटिकाको असुरक्षा बढेको देखियो। मतगणना स्वस्थ, स्वतन्त्र, निष्पक्ष, विश्वसनीय बनाउन निर्वाचन अधिकृतले तारजालीको व्यवस्था गरेका हुन्। मतपत्र सुरक्षित हुन्छ भन्ने विश्वस्त हुन सकेनन्। गृह मन्त्रालयका प्रवक्ता फणीन्द्रमणि पोखरेलका अनुसार सरकारले पर्याप्त सुरक्षा दिएको छ। निर्वाचन तथा मतगणनाको सुरक्षाका सबै अंगको सहभागिता रहेको बताउँदै तारजाली किन लगाइएको विषयमा आफू जानकार नभएको बताए। उनले भने, मतपेटिकाको सुरक्षाको प्रत्याभूति मतदान अधिकृतले गर्न नसकेरै होला । राजनीतिक संस्कृतिको विकास नभएर नै होला।"
भरतपुर महानगरपालिकामा रेणु र विजयको मतान्तर कति छ ?,"भरतपुर : भरतपुर महानगरपालिकामा माओवादी केन्द्रकी रेणु दाहालले ३,०५७ मतले अग्रता लिएका छन्। पछिल्लो मत परिणामअनुसार दाहालले १५,१३४ मत प्राप्त गरेकी छन्। उनका प्रतिद्वन्द्वी एमालेका विजय सुवेदीले १२,०७७ मत पाएका छन्। कांग्रेसका बागी उम्मेदवार जगन्नाथ पौडेलले भने ६२५३ मत ल्याएका छन्। त्यस्तै उपप्रमुखतर्फ कांग्रेसका चित्रसेन अधिकारीले १७,५३५ मत ल्याएका छन् भने राप्रपाकी हिमला गुरुङले ९७३२ मत ल्याएकी छन्।"
गठबन्धनमा उपलब्धि,"काठमाडौं : स्थानीय निर्वाचनमा आबद्ध सत्ता गठबन्धनका ५ दलहरूले तालमेल गरेर ६ महानगर र ११ उपमहानगरको भागबण्डा गरेका थिए। चुनावी नतिजा आउँदै गर्दा काठमाडौं महानगरबाहेक सबै महानगरमा गठबन्धन दलहरूले अग्रता लिएका छन्। निर्वाचनमा गठबन्धनको मुख्य दल नेपाली कांग्रेसले ३ महानगर र ७ उपमहानगर पालिकामा प्रमुख लिएको थियो। अन्ततः कांग्रेस यो समाचार तयार पार्दासम्म ललितपुर महानगरमा चिरीबाबु महर्जन र विराटनगर महानगरमा नागेश कोइराला फराकिलो मतान्तरले अगाडि छन्। काठमाडौंमा भने स्वतन्त्र उम्मेदवारले उछिनेका छन्। कांग्रेस तेस्रो दलमा सीमित भएको छ। उपमहानगरमा ४ वटा उपमहानगरमा कांग्रेस अगाडि छ। जसअन्तर्गत बुटवल, नेपालगञ्ज, धरान र इटहरीमा अगाडि छ। राजनीतिक विश्लेषक खिमलाल देवकोटा भने गठबन्धन भएका स्थानमा दलहरूको सकारात्मक अवस्था देखिएको बताउँछन्। २० प्रतिशत स्थानमा पनि गठबन्धन गरेका छैनन्। गठबन्धन गरेका ठाउँमा महानगर र उपमहानगरको नतिजा चित्त बुझ्दो देखिएको छ। गठबन्धन दल महानगर र उपमहानगरमा इमान्दर पनि देखिएका छन्, देवकोटाले भने, दलहरूले एक्लै जानुपर्छ भनेका स्थानमा गठबन्धन दलहरूको हविगत देखिएको छ। पाँच दल गठबन्धन गरेको ठाउँमा एक दुई ठाउँमा चित्त नबुझेर गठबन्धन दल पछि पर्नु स्वभाविक हो। यस्तै एक ढिक्का भएर जाने हो भने संघीय चुनावमा प्रतिपक्ष दललाई निकै पछाडि काठमाडौं महानगरमा २०७४ को निर्वाचनमा गठबन्धनमा आबद्ध दलहरू एक्लाएक्लै निर्वाचन लडेका थिए। यसपालि ५ दल एकै ठाउँमा होमिदा पनि अहिलेसम्मको नतिजामा मेयरमा कांग्रेसकी उम्मेदवार सिर्जना श्रेष्ठ तेस्रो स्थानमा सीमित भएकी छन्। उपमेयरमा पनि नेकपा एसका रामेश्वर श्रेष्ठ फराकिलो मतले पछि परेका छन्। २०७४ मा भने एमालेलाई राप्रपाले सहयोग गरेको थियो। ललितपुर महानगरमा एमालेभन्दा गठबन्धन बलियो हो। ललितपुरको प्रमुख कांग्रेसले पाउँदा उपप्रमुखमा माओवादी केन्द्रले पाएको छ। अघिल्लो निर्वाचनमा भने प्रमुख उपप्रमुख दुवै कांग्रेसले जितेको थियो। प्रमुखतर्फ कांग्रेसका चिरीबाबु महर्जनले एमालेका हरिकृष्ण व्यञ्जनकारलाई ३ सय ३२ मतले पराजित गरेका थिए। एमालेले भने त्यतिबेला पनि राप्रपासँग चुनावी गठबन्धन गरेको थियो। २०७४ को तथ्यांकलाई हिसाब गर्दा अहिलेको निर्वाचनमा ललितपुरमा गठबन्धनको ११ हजार ७ सय ७२ मत बढी छ। यसपटक पनि चिरिबाबु महर्जननै मेयरका प्रतिस्पर्धी छन्। उपमेयरमा भने माओवादीका बाबुराजा वज्राचार्य छन्। ललितपुरको उपमहानगरमा भने एमाले अगाडि देखिएको छ। अघिल्लो चुनावमा भरतपुर महानगरमा पनि माओवादी केन्द्र र कांग्रेसले गठबन्धनको माध्यमबाट प्रमुख र उपप्रमुख क्रमशः जितेको थियो। अहिले पनि भरतपुरकको मेयरमा माओवादी र उपमेयर कांग्रेसको भागमा परेको छ। माओवादीबाट रेणु दाहाल नै मेयरकी प्रतिस्र्धी छिन् भने उपमेयरमा कांग्रेसका चित्रसेन अधिकारी फराकिलो मतान्तरले अगाडि छन्। २०७४ को स्थानीय निर्वाचनबाट पोखरामा एमालेले जितेको थियो। त्यतिबेला एमाले सिंगो थियो। अहिले एमाले विभाजित भएको छ र प्रतिस्पर्धी एमालेबाटै गएका धनराज आचार्य एकीकृत समाजवादीबाट मेयरमा प्रतिस्पर्धी छन्। उनी आफ्ना निकटतम प्रतिस्पर्धी एमालेका कृष्ण थापासँगको मतान्तर बढाउँदै लगेका छन्। अघिल्लो पटक पनि महानगर जित्न सफल जसपाले यसपटक पनि वीरगञ्ज महानगरमा प्रमुख पदमा भिडेको हो। अहिले राजेशमान सिंह मेयरका प्रतिस्पर्धी छन्। उनी फराकिलो मतले अगाडि छन्। २०७४ मा भने अहिलेका प्रमुख विजय सरावगी संघीय समाजवादी फोरमबाट निर्वाचित भएका हुन्। तर, अहिले सरावगी एमाले प्रवेश गरिसकेका छन्। यसपटक पनि उपप्रमुख भने कांग्रेसले नै पाएको छ। अहिले विपक्षी गठबन्धनबाट एमालेका सरावगी उम्मेदवार बनेका छन्। २०७४ को स्थानीय निर्वाचनमा विराटनगर महानगर प्रमुख, उपप्रमुख दुवै कांग्रेसले जितेको थियो। यसपालिको निर्वाचनमा मेयरमा नागेश कोइराला छन् भने उपमेयरमा कांग्रेसको भागबाट खोसिएको छ। विराटनगरको उपप्रमुख जसपाको भागमा परेको थियो। जसपा अध्यक्ष उपेन्द्र यादवकै छोरा अमरेन्द्र यादव उपप्रमुखमा उठेका छन्। मतान्तरमा भने उपप्रमुख पदमा नेकपाका उम्मेदवार अगाडि छन्।"
सप्तरीकी पहिलो नगरप्रमुख महिला बनिन् गीता चौधरी,"राजविराज : सप्तरी जिल्लामा गीता चौधरी पहिलोपटक महिला नगर प्रमुख बनेकी छन्। सुरुङ्गा नगरपालिकामा नेपाली कांग्रेसबाट गीता चौधरी तीन हजार ७५ मत अन्तरले निर्वाचित हुँदै नगर प्रमुख बनेकी हुन्। योसँगै नेपाली कांग्रेसले सप्तरीमा अग्रता कायम राख्दै ४ वटा स्थानीय तहमा प्रमुख र ६ वटामा उपप्रमुख पदमा जीत हासिल गरेको छ। सुरुङ्गा नगरपालिकामा रामनारायण चौधरीले ४ हजार २१७ मत ल्याएर फेरि पनि निकटतम प्रतिद्वन्द्वीमा चित्त बुझाएका छन्। यसअघि २०७४ मा नेकपा (एमाले) बाट उम्मेदवार बन्दा ५ हजार ६९ मत ल्याएका रामनारायण चौधरीले यसपटक नेकपा (एकिकृत समाजवादी)बाट उम्मेदवार हुँदा ४ हजार २१७ मत मात्र ल्याए। उपाध्यक्षमा नेपाली कांग्रेसका रुद्रबहादुर कार्की ६ हजार २७५ मत ल्याएर निर्वाचित भएका छन्। उनी पनि सप्तरीबाट निर्वाचित हुने पहिलो पुरुष उपप्रमुख हुन्। यसअघि र हालसम्म निर्वाचित हुने उपप्रमुख र उपाध्यक्ष सप्तरीमा महिला मात्र छन्। उनको निकटम प्रतिद्वन्द्वी एकीकृत समाजवादीकी सुनिताकुमारी मुखियाले ३ हजार ९९८ मत ल्याएकी छिन्। यसअघि नेकपा (एमाले) की उपप्रमुख उम्मेदवार सबिना डोटेल ३२ मत अन्तरले मात्र पराजित भएकी थिइन्। वडा अध्यक्षमा एकीकृत समाजवादीले ४, जसपाले ३, कांग्रेसले र माओवादी केन्द्रले २२ वडा अध्यक्षमा जीत हासिल गरेका छन्। एकीकृत समाजवादीबाट वडा १ मा ६०१ मत ल्याएर छत्रबहादुर राउत, वडा ३ मा ६३४ मत ल्याएर किरणकुमार पोखरेल, वडा ४ मा ८६४ मत ल्याएर देबेन्द्रप्रसाद चौधरी, वडा ५ मा ७१८ मत ल्याएर दिलाराम चौधरी वडा अध्यक्ष बनेका छन्। जसपाबाट ४७५ मत ल्याएर सन्तकुमार यादव, ६२५ मत ल्याएर चन्द्रनारायण यादव र ५८० मत ल्याएरराजकुमार चौधरी क्रमशः ९, १० र ११ वडाको अध्यक्ष निर्वाचित भएका छन्। कांग्रेसबाट वडा ७ र ८ मा क्रमशः शिवनारायण चौधरी र श्यामप्रसाद साह विजयी भएका छन्। उनीहरुले क्रमः ९३७ र ७५० मत ल्याए। माओवादी केन्द्रबाट वडा २ मा ८०६ मत ल्याएर अर्जुनबहादुर खपाङ्गी मगर र वडा ६ मा २८० मत ल्याएर दिनेशकुमार राम वडा अध्यक्षमा निर्वाचित भएका छन्। सप्तरीमा हालसम्म घोषित १० स्थानीय तहको परिणाम अनुसार कांग्रेसले ४, एमालेले २, जसपा, लोसपा, जनमत, नेकपा (एकिकृत समाजवादी)ले ११ स्थानीय तहमा जित हासिल गरेको छ।"
पर्वत विहादीको अध्यक्षमा कांग्रेसका गुरुङ र उपाध्यक्षमा एमालेका तिवारी विजयी,"कुश्मा : पर्वतको बिहादी गाउँपालिकाको अध्यक्षमा गठबन्धनको तर्फबाट उम्मेदवारी दिएका नेपाली कांग्रेसका परविन गुरुङ निर्वाचित भएका छन्। गुरुङ ३ हजार ४६९ मत ल्याएर विजयी भएका हुन्। उनले नेकपा एमालेका उम्मेदवार ओम कुँवरलाई ५३२ मतान्तरले पराजित गरेका छन्। पराजित ओम कुँवरले २ हजार ९ सय ३७ मत ल्याएका छन्। उपाध्यक्षमा भने नेकपा एमालेकी मिना तिवारी निर्वाचित भएकी छन्। तिवारीले ३ हजार २२७ मत ल्याएर विजयी हुँदा गठबन्धनको तर्फबाट उम्मेदवारी दिएका नेकपा माओवादीका सन्तबहादुर गुरुङले ३ हजार ५० मत ल्याएका छन्। ६ वडा रहेको विहादी गाउँपालिकामा ३ वडामा एमाले २ मा कांग्रेस र १ वडामा माओवादी विजयी भएको छ। वडा नं १, ३, ५ मा नेकपा एमाले, २, ४ मा कांग्रेस र वडा नं ६ मा माओवादी केन्द्रमा उम्मेदवार विजयी भएका हुन्। योसँगै पर्वतका ७ वटै स्थानीय तहको मतगणना सम्पन्न भएको छ।"
टीकापुरको मेयरमा नागरिक उन्मुक्तिका रामलाल डगौरा निर्वाचित,"टीकापुर : निलम्बित संसद रेशमलाल चौधरी समर्थित नागरिक उन्मुक्ति पार्टीले कैलालीको टीकापुर नगरपालिकाको मेयरमा जीत हासिल गरेको छ। नागरिक उन्मुक्ति पार्टीका रामलाल डगौरा थारु ३ हजार मतान्तरले विजयी भएका छन्। उनले प्रतिस्पर्धी गठबन्धनका तर्फबाट नेपाली कांग्रेसका नवराज रावलभन्दा ३ हजार मत बढी ल्याएका छन्। निर्वाचन अधिकृत पुष्कर खड्काका अनुसार थारुले ९ हजार ६ सय ४२ र रावलले ६ हजार ६ सय ४२ मत प्राप्त गरेका छन्। उनका अनुसार उपमेयरमा भने गठबन्धतर्फबाट नेकपा माओवादी केन्द्रका खडकबहादुर शाह विजयी भएका छन्। उनले ७ हजार ९ सय ५५ मत ल्याएका छन्। उनका प्रतिस्पर्धी नागरिक उन्मुक्तिका उल्कादेवी विकले ७ हजार ८ शय २ मत पाएकी छन्। टीकापुर नगरपालिकामा ३१ हजार ५ सय २३ मत खसेको थियो। सबैभन्दा बढी मत खसेको वडा नं १ मा नेकपा एमालेका मोहन विक विजयी भएका छन्। उनी प्रतिस्पर्धी नागरिक उन्मुक्तिका लक्ष्मण चौधरीभन्दा ३ मत बढी ल्याएर विजयी भएका निर्वाचन अधिकृत खड्काले जानकारी दिए। विकले २ हजार ४ सय ९८ र चौधरीले २ हजार ४ सय ९५ मत पाएका छन्। वडा नं १ मा ११ हजार ७९ मत खसेको थियो। कुल नौवटा वडामध्ये कांग्रेसले ३, माओवादी केन्द्रले ३, नागरिक उन्मुक्तिले २ र एमालेले एक वडाध्यक्ष जितेको छ। कांग्रेसतर्फबाट वडा नं २ मा दीपक चौधरी, वडा नं ३ मा ऋषी श्रीपाइली र वडा नं ६ मा बलिराम चौधरी विजयी भएका छन्। त्यस्तै माओवादी केन्द्रबाट वडा नं ७ मा यज्ञप्रसाद न्यौपाने, वडा नं ८ मा दीर्घबहादुर ठकुल्ला र वडा नं ९ मा लौटन चौधरी विजयी भएका छन्। ठकुल्ला र चौधरी यसअघि समेत वडाध्यक्ष थिए। नागरिक उन्मुक्तिका तर्फबाट वडा नं ४ मा लालविर चौधरी र वडा नं ५ मा बलबिर चौधरी विजयी भएका छन्। वडा नं ४ का लालविर यसअघि समेत वडाध्यक्ष थिए। यसअघि नागरिक उन्मुक्ति पार्टीले जोशीपुर गाउँपालिकामा समेत अध्यक्ष र उपाध्यक्षमा जीत हात पारेको थियो।"
"काठमाडौं महानगरमा बालेनले २१ हजार मत कटाए, स्थापित १० हजार बढी मतले पछाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले दोब्बर मतले अग्रता कायमै राखेका छन्। पछिल्लो मतपरिणामअनुसार बालेनले २१ हजार १११ मत प्राप्त गरेका छन्। दोस्रो स्थानमा रहेका एमालेका मेयरका उम्मेदवार केशव स्थापितले १० हजार ९९८ मत प्राप्त गरेका छन्। बालेन स्थापितभन्दा १० हजार ११३ मतले अघि छन्। गठबन्धनबाट उम्मेदवार बनेकी कांग्रेसकी सिर्जना सिंहले १० हजार १७३ मत प्राप्त गरेकी छन्।
"स्थापितसँग मतान्तर बढाउँदै बालेन, यस्तो छ पछिल्लो मत परिणाम",काठमाडौं : काठमाडौं महानगरपालिकाका स्वतन्त्र मेयर उम्मेदवार बालेन्द्र (बालेन) साहले मतान्तर निरन्तर बढाउँदै लगेका छन्। बिहीबार साढे ९ बजेको मतपरिणामअनुसार बालेन्द्रले २१ हजार ८१५ मत प्राप्त गरेका छन्। उनका प्रतिद्वन्द्वी एमालेका केशव स्थापितले ११ हजार १२४ मत ल्याएका छन्। बालेन्द्र स्थापितभन्दा १० हजार ६९१ मतले अगाडि छन्। तेस्रोमा रहेकी कांग्रेसकी सिर्जना सिंहले १० हजार ३४१ मत ल्याएका छन्। हालसम्म ५६ हजार ४० मत गणना भएको छ।
पोखरीया नगरपालिकाको मेयर र उपमेयरमा एमाले विजयी,"वीरगन्ज : पर्साको पोखरीया नगरपालिकामा नेकपा एमाले विजयी भएको छ । पोखरीया नगरपालिकाको मेयरमा एमालेका प्रधुम्न चौहान विजयी भएका हुन् । नेपाली कांग्रेसका उम्मेदवार एवम् निवर्तमान मेयर दिपनारायण रौनीयारलाई २४३३ मतको फराकिलो मत अन्तरले पराजित गर्दै चौहान मेयरमा निर्वाचित भएका हुन् । चौहानले ५५५४ मत पाउदा कांग्रेसका उम्मेदवार रौनीयारले भने ३१२१ मत पाएका छन् । मेयरमा नेपाल सुशासन पार्टीका शंकर राउत अहिरले २९०९ , लोसपाका निजामुदिन समानीले २६१५ र जसपाका राजीव कुमार तेलीले ८५८ मत पाएका हुन् । यस्तै पोखरीयाको उपमेयरमा पनि एमालेकै रुवी कुमारी ठाकुर ५१९५ मतका साथ विजयी भएकी छन् । उनकी निकटतम प्रतिस्पर्धी रेहना खातुनले ३९२९ , लोसपाकी आशाकुमारी चौहानले २४६५ र नेपाल सुशासन पार्टीकी विणा देवीले २२४९ मत पाएकी छन् ।"
पर्वतको कुश्मा नगर प्रमुखमा कांग्रेस र उपप्रमुखमा एमालेका विजयी,कुश्मा : पर्वतको कुश्मा नगरपालिकामा गठबन्धनको तर्फबाट उम्मेदवारी दिएका कांग्रेसका रामचन्द्र जोशी दोस्रो कार्यकालका लागि नगरप्रमुखमा निर्वाचित भएका छन्। जोशी ९ हजार ८६४ मत ल्याएर विजयी भएका हुन्। उनले नेकपा एमालेका उम्मेदवार गणेश शर्मा पौडेललाई ७७५ मतान्तरले पराजित गरेका छन्। पराजित गणेश शर्मा पौडेलले ९ हजार ८९ मत ल्याएका छन्। जोशी नेपाली कांग्रेसको गण्डकी प्रदेशका सहमहामन्त्रीसमेत हुन्। उपप्रमुखमा नेकपा एमालेकी स्वस्थानी रिजाल निर्वाचित भएकी छन्। रिजालले ९ हजार ९२ मत ल्याएर विजयी हुँदा गठबन्धनको तर्फबाट उम्मेदवारी दिएका नेकपा माओवादीका शंकर गिरीले ८ हजार २८२ मत ल्याए। १४ वडा रहेको कुश्मामा ८ वडामा कांग्रेसका उम्मेदवार विजयी भएका छन्। ५ वडामा नेकपा एमाले र एउटा वडामा स्वतन्त्र उम्मेदवार विजयी भएका छन्।
जोशीपुर गाउँपालिकामा नागरिक उन्मुक्ति विजयी,"टीकापुर : रेशमलाल चौधरी समर्थित नागरिक उन्मुक्ति पार्टीले कैलालीको जोशीपुर गाउँपालिकामा विजयी शुरुवात गरेको छ । पार्टी दर्ता भएको तीन महिना मै उन्मुक्तिले जित हात पारेको हो । नागरिक उन्मुक्ति पार्टीले अध्यक्ष र उपाध्यक्ष सहित चार वडामा समेत जित हात पारेको छ । गाउँपालिकाको अध्यक्षमा नागरिक उन्मुक्तिका चित्रबहादुर चौधरीले १ हजार ५३५ मतको अन्तरमा विजयी भएका छन् । उनले ४ हजार ९०३ मत प्राप्त गरेको निर्वाचन अधिकृतको कार्यालयले जानकारी दिएको छ । उनका निकटतम प्रतिद्वन्दी नेपाली काँग्रेसका बन्सराम बडायकले ३ हजार ३६८ मत पाएका छन् । त्यस्तै उपाध्यक्षमा नागरिक उन्मुक्तिकै रेखादेवी कठरिया विजयी भएकी छन् । उनले ४ हजार ५८१ मत ल्याउँदा उनका प्रतिस्पर्धी नेकपा माओवादी केन्द्रका दीर्घराज बिनाडीको ३ हजार ३६८ मत ल्याए । त्यस्तै वडा नं २ मा भने जसपाका विष्णुप्रसाद डगौरा, वडा नं ६ मा माओवादी केन्द्रका भोजराज डगौरा र वडा नं ७ मा नेकपा एमालेका बमबहादुर शाह विजयी भएका छन् । जोशीपुर नेपाली काँग्रेसका केन्द्रिय सदस्य तथा पूर्वमन्त्री रामजनम चौधरी र नेपाली कांग्रेस सुदूरपश्चिम प्रदेशका उपसभापति तथा पूर्व राज्यमन्त्री जनक चौधरीको पालिका हो । यहाँ २०७४ को स्थानीय तहको निर्वाचनमा काँग्रेसले अध्यक्ष र उपाध्यक्षसहित अधिकांश वडामा जितेको थियो । नागरिक उन्मुक्तिले कैलालीका जोशीपुर गाउँपालिकालगायत टीकापुर र भजनी नगरपालिकाका साथै जानकी गाउँपालिका समेत जित्ने निश्चित छ । सबै पालिकामा दोब्बर मतको हाराहारीमा अग्रता लिइरहेको छ । जोशीपुर गापाका नवनिर्वाचित अध्यक्ष चित्रबहादुर चौधरी ।"
प्रदूषणले भारतमा एकै वर्ष २३ लाखको मृत्यु,"नयाँ दिल्ली : भारतमा प्रदूषणका कारण सन् २०१९ मा मात्र २३ लाखभन्दा बढी व्यक्तिले ज्यान गुमाएका छन्। करिब १६ लाख जनाको वायु प्रदूषण र ५ लाखभन्दा बढीको प्रदूषित पानीका कारण मृत्यु भएको नयाँ ल्यान्सेट रिपोर्टले उल्लेख गरेको छ। प्रदूषण र स्वास्थ्यसम्बन्धी ल्यान्सेट आयोगको पछिल्लो प्रतिवेदनले विश्वव्यापी रूपमा ९० लाख वा प्रत्येक ६ जनामध्ये एकको मृत्युको दोष प्रदूषणलाई लगाएको छ। अध्ययनले भारतलाई सबैभन्दा बढी प्रभावित क्षेत्रका रूपमा तोकेको छ। भारतमा प्रदूषित हावाका कारण मात्रै प्रत्येक वर्ष १० लाखभन्दा बढीको ज्यान जाने गरेको छ। घरायसी वायु प्रदूषण र जल प्रदूषणजस्ता चरम गरिबीसँग सम्बन्धित प्रदूषणका कारण हुने मृत्युमा कमी आए पनि औद्योगिक, वातावरणीय वायु प्रदूषण र विषाक्त रासायनिक प्रदूषणका कारण हुने मृत्युमा भने कमी नआएको अध्ययनले देखाएको छ। विश्वव्यापी रूपमा हेर्दा वायु प्रदूषणका कारण मात्र सन् २०१९ मा ६७ लाख व्यक्तिको मृत्यु भएको अध्ययनले देखाएको छ। त्यसैगरी जल प्रदूषणका कारण १४ लाख र सीसा प्रदूषणले ९ लाखको अकालमा ज्यान गएको अध्ययनको निष्कर्ष छ। अध्ययनले प्रदूषणका कारण हुने मृत्युमध्ये ९० प्रतिशतभन्दा बढी कम आय र मध्यम आय भएका देशहरूमा भएको देखाएको छ। प्रदूषणकै कारण बढी मृत्यु हुने देशमध्ये भारत २३ लाख ६० हजार मृत्युका साथ पहिलो स्थानमा र चीन २१ लाखका साथ दोस्रो स्थानमा परेको छ। अध्ययन प्रतिवेदनले सन् २००० मा परम्परागत प्रदूषणका कारण भएको क्षति भारतको कुल गार्हस्थ्य उत्पादनको ३२ प्रतिशत रहेको उल्लेख गरेको छ। त्यसयता भने परम्परागत प्रदूषणको कारणले हुने मृत्युदर घटेको छ। आर्थिक नोक्सानीमा पनि उल्लेखनीय कमी आएको छ। तर, अझै क्षति भारतको कुल गार्हस्थ उत्पादनको एक प्रतिशत रहेको छ। सन् २००० देखि २०१९ को बीचमा आधुनिक प्रकारका प्रदूषणजस्तै रासायनिक, सीसा प्रदूषण आदिका कारणले हुने आर्थिक नोक्सानी बढेको छ। यो क्षति भारतमा कुल गार्हस्थ्य उत्पादनको एक प्रतिशत रहेको अनुमान गरिएको छ। वायु प्रदूषण नियन्त्रणको प्रयास स्वरूप सन् २०१६ मा भारतका प्रधानमन्त्री नरेन्द्र मोदीले प्रधानमन्त्री उज्ज्वला योजना नामक एक महत्वाकांक्षी कार्यक्रममार्फत ग्रामीण गरिब महिलालाई खाना पकाउन ग्यासमा सार्न मद्दत गर्ने योजना सुरु गरेका थिए। भारतले प्रदूषणका स्रोतहरू कम गर्न उपकरण र नियामक शक्तिहरू विकास गरेको छ। तर, पनि प्रदूषण नियन्त्रणका प्रयासहरू सञ्चालन गर्न र पर्याप्त सुधारहरू हासिल गर्न कुनै केन्द्रीकृत प्रणाली छैन, अध्ययनले जनाएको छ। अध्ययनका अनुसार विश्वका ९३ प्रतिशत राष्ट्रमा प्रदूषणको मात्रा विश्व स्वास्थ्य संगठनले तोकेको मापदण्डभन्दा माथि नै छ।"
नमोबुद्ध नगरपालिकाको प्रमुखमा कांग्रेस र उपप्रमुखमा माओवादी केन्द्र विजयी,"काभ्रे : नमोबुद्ध नगरपालिकाको प्रमुख र उपप्रमुख पदमा गठबन्धनतर्फका उम्मेदवारहरु विजयी भएका छन् । प्रमुखमा कांग्रेसका कुन्साङ लामा र उपप्रमुखमा माओवादी केन्द्रका रत्नबहादुर लामा निर्वाचित भएका हुन् । नगरमा निर्वाचित प्रमुख उप प्रमुख दुबै जना ०७४ को निर्वाचनमा प्रमुख पदमा उम्मेदवार थिए। ०७४ मा नमोबुद्ध नगरपालिकामा एमालेका उम्मेदवार निर्वाचित भएका हुन्।नगरमा कांग्रेसले वडा नं २, ३, ५, ६ र ९ गरी ५ वडा, एमालेले वडा नं ४, ८ र ११, माओवादी केन्द्रले वडा नं ७ र १० र वडा नं १ मा स्वतन्त्र उम्मेदवार विजयी भएका छन् ।"
पृथ्वीसुब्बाको पालिका क्व्होलासोंथारमा एमालेको क्लिन स्वीप,"बेंसीसहर : लमजुङको क्व्होलासोंथार गाउँपालिकामा नेकपा एमालेले क्लिन स्वीप गरेको छ । एमालेका उपमहासचिव एवं गण्डकी प्रदेशका संस्थापक मुख्यमन्त्री पृथ्वीसुब्बा गुरुङको पालिका अध्यक्ष, उपाध्यक्ष, ९ वटै वडाका अध्यक्ष र सबै सदस्यमा एमाले विजयी भएको हो । बुधबार राति सकिएको मतगणना अनुसार गाउँपालिका अध्यक्षमा एमालेका सूर्यप्रसाद गुरुङ विजयी भएका छन् । प्रतिद्वन्द्वी कांग्रेसका टेकबहादुर गुरुङलाई १ हजार ३ सय ६७ मतले हराउँदै सूर्यप्रसाद गुरुङले जित हात पारेका हुन् । सूर्यप्रसादले ३ हजार ८ सय ५६ मत ल्याएका छन् । प्रतिद्वन्द्वी टेकबहादुर गुरुङले २ हजार ४ सय ८९ मत ल्याएका छन् । अध्यक्षमा मंगोल नेश्नल अर्गनाइजेशनमा भुवरजंग गुरुङले ५१ मत प्राप्त गरेका छन् । अध्यक्षमा निर्वाचित सूर्यप्रसाद पृथ्वीसुब्बा गुरुङ मुख्यमन्त्री हुँदा स्वकिय सचिव थिए । उपाध्यक्षमा गमीमाया गुरुङ निर्वाचित भएकी छन् । कांग्रेसकी उम्मेदवार सिर्जना गुरुङलाई १ हजार ६ सय ४९ मतान्तरमा उपाध्यक्ष हासिल गरेकी हुन् । गमीमायाले ३ हजार ९ सय ८९ मत पाएकी छन् । सिर्जनाले २ हजार ३ सय ४० मत पाइन् । वडाअध्यक्षतर्फ वडा नं १ मा पेमा गुरुङ, वडा नं २ मा खुसीमान गुरुङ, वडा नं ३ मा आसबीर गुरुङ, वडा नं ४ मा नारायण गुरुङ, वडा नं ५ मा गीतबहादुर गुरुङ, वडा नं ६ मा मनलाल गुरुङ, वडा नं ७ मा लक्षुमन गुरुङ, वडा नं ८ मा सन्तोष घले र वडा नं ९ मा हुमराज गुरुङसहित सबै सदस्य एमालेले जितेको निर्वाचन अधिकृत तुलसीप्रसाद घिमिरेले बताए । २०७४ को स्थानीय चुनावमा क्व्होलासोंथर २ र ८ को अध्यक्ष र केही सदस्य कांग्रेसले जितेको थियो । यसपटक पालिका अध्यक्ष, उपाध्यक्ष, वडाअध्यक्ष र सदस्य गरी ९ वटै वडाका ४७ जना जनप्रतिनिधि नै एमालेका उम्मेदवार निर्वाचित भएको सहायक निर्वाचन अधिकृत त्रिलोकचन्द्र गुरुङले बताए । सबै पदमा एउटै दलको क्लिन स्वीप भएको जिल्लामै यो एक मात्र पालिका हो ।"
"भद्रपुर नगरपालिका प्रमुखमा कांग्रेस, उपप्रमुखमा राप्रपा विजयी",भद्रपुर : भद्रपुर नगरपालिकाको नगर प्रमुखमा नेपाली कांग्रेसका उम्मेदवार गणेश पोखरेल निर्वाचित भएका छन् ।कांग्रेसका नेता कृष्णप्रसाद सिटौलाको गृह नगर भद्रपुर नगरपालिकाको मेयरमा गठबन्धनबाट कांग्रेसले करिब ३० वर्षपछि जित निकालेको हो । पोख्रेलले १२ हजार ५ सय २५ मतका साथ नेपाली कांग्रेसका उम्मेदवार गणेश पोखरेल निर्वाचित भएका हुन् । प्रमुख पदमा नेकपा एमालेका उम्मेदवार असारु राजवंशीलाई फराकिलो मतान्तरले पछि पारेका हुन् । गणेश पोखरेलले १२ हजार ५२५ हुँदा मत प्राप्त गर्दा ९ हजार ७५९ मत ल्याए। त्यसैगरी नगर उपप्रमुख पदमा राष्ट्रिय प्रजातन्त्र पार्टीका राधा कार्कीले ९ हजार २ सय ३० मत प्राप्त गरी विजयी भएकी छन् । उनले नेपाल कम्युनिष्ट पार्टी (माओवादी केन्द्र) का उम्मेदवार शिवकुमार राजभण्डारीलाई झिनो मतान्तरले उछिनेकी हुन् । कार्कीले ९ हजार २३० मत ल्याउँदा भण्डारीले ८४०३ मत प्राप्त गरे। ५१ हजार २ सय ६० जना कुल मतदाता रहेको भद्रपुर नगरपालिकामा ३४ हजार २८ मत खसेको छ । भद्रपुरमा काङ्ग्रेस र नेकपा (माओवादी केन्द्र)ले चुनावी तालमेल गरेका थिए ।
गठबन्धनलाई हराउँदै मौलापुरको मेयरमा रिना साह विजयी,रौतहट : मौलापुर नगरपालिकामा गठबन्धनलाई हराउँदै दोस्रो पटक मेयर पदमा नेकपा एमालेकी उम्मेद्वार रिना कुमारी साह विजयी भएकी छन्। २०७४ सालमा निर्वाचित मधेश प्रदेश कै एक मात्र मेयर रिना साह यसपटक पनि ५५ सय ६४ मतपाएर विजयी भएकी हुन् । उनका निकटतम प्रतिद्वन्द्वी गठबन्धनबाटनेकपा माओवादी केन्द्रका राम प्रवेश यादवले ३ हजार ६२ मत प्राप्त गरेका छन । यसैगरी उपमेयरमा पनि नेकपा एमालेकै उम्मेदवार नागेन्द्रप्रसाद साह ४५ सय १४ मतका साथ निर्वाचित हुँदा उनका निकटतम प्रतिद्वन्द्वी रिना कुमारी साह ( कानु ) ले ३४ सय ४ मत प्राप्त गरेकी छन्। मौलापुर नगरपालिकामा कुल मतदाता १४ हजार ७ सय ८४ रहेकोमा १२ हजार ७६० मत खसेको थियो । नगरपालिकाको ९ वडामध्ये वडा नम्बर १ मा नेकपा माओवादी केन्द्र र वडा नम्बर ६ मा एकीकृत समाजवादीले जितेको छ भने अन्य सवै वडाहरुमा नेकपा एमालेले जितेको छ ।
रामेछापको दोरम्बा शैलुङ गाउँपालिकामा कांग्रेसमाओवादी गठबन्धन विजयी,काठमाडौं : रामेछापको दोरम्बा शैलुङ गाउँपालिकामा झिनो मतले कांग्रेसमाओवादीको गठबन्धन विजयी भएको छ। गाउँपालिका अध्यक्षमा एमालेका टंक चौलागाईंलाई हराउँदै माओवादी केन्द्रका मैनकुमार मोक्तान विजयी भएका छन्। गठबन्धनबाट मोक्तानले ६ हजार २७० मत प्राप्त गर्दा उनका निकटतम प्रतिद्वन्द्वी चौलागाईंले ६ हजार १५० मत प्राप्त गरे। मोक्तान माओवादी केन्द्र रामेछापका जिल्ला संयोजकसमेत हुन्। उपाध्यक्षमा गठबन्धनबाट कांग्रेसकी खमला मगर फराकिलो मतान्तरले निर्वाचित भएकी छन्। मगरले ६ हजार ७८१ मत प्राप्त गर्दा उनका निकटतम प्रतिद्वन्द्वी एमालेकी मुना कँडेल थापामगरलाईले ५ हजार ३१० मत प्राप्त गरिन्। दोरम्बा शैलुङ गाउँपालिका निर्वाचित वडा अध्यक्ष वडा नम्बर १ : प्रेम कुमार लामा (एमाले) वडा नम्बर २ : मेच मान योन्जन (माओवादी केन्द्र)वडा नम्बर ३ : सन्तलाल थापामगर (नेपाली काँग्रेस) वडा नम्बर ४ : श्याम लाल घिसिङ्ग (नेपाली काँग्रेस )वडा नम्बर ५ : गंगा बहादुर तामाङ्ग (माओवादी केन्द्र)वडा नम्बर ६ : टिका प्रसाद गौतम (एमाले)वडा नम्बर ७ : प्रविन कुमार मोक्तान (माओवादी केन्द्र)
"घोराही उपमहानगरमा गठबन्धन पराजित, प्रमुख र उपप्रमुखमा एमालेका नरुलाल र हुमा निर्वाचित",दाङ : घोराही उपमहानगरपालिकाको प्रमुखमा सत्ता गठबन्धनलाई पराजित गर्दै नेकपा एमालेका नरुलाल चौधरी निर्वाचित भएका छन्। उनी ३१ हजार ७२८ मत ल्याएर निर्वाचित भएका हुन्। उनका निकटतम प्रतिद्वन्द्वी गठबन्धनकातर्फबाट माओवादी केन्द्रका हेमराज शर्माले २६ हजार ३६८ मत ल्याए। त्यस्तै उपप्रमुखमा पनि एमालेकै हुमा डिसी ३० हजार ४०३ मत ल्याएर निर्वाचित भइन्। उनका निकटतम प्रतिद्वन्द्वी गठबन्धनका तर्फबाट नेपाली कांग्रेसका भुपबहादुर डाँगीले ३० हजार ३५४ मत ल्याए। सुरुवाती चरणमा शर्माले अग्रता लिएका थिए। तर पछि चौधरीले निरन्तर अग्रता लिँदै जित सुनिश्चित गरेका हुन्। चौधरी अघिल्लो चुनावमा पनि प्रमुखमा निर्वाचित भएका थिए।
सिंहदरबारभित्रको रुखको हाँगाले लागेर एकजनाको मृत्यु,काठमाडौं : सिंहदरबारभित्र रहेको रुखको हाँगा भाँचिदा पाल्पाका विजय कार्कीको मृत्यु भएको छ। रम्भा गाउँपालिका ५ ताहु घर भइ हाल राट्रिय अनुसनधान विभागमा सुचक पदमा कार्यरत २७ वर्षीय कार्कीको गएराती मृत्यु भएको हो। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार बुधबार राती पौने ८ बजे एक्कासी आएको हावाहुरीका कारण सिंहदरवार परिसरमा रहेको रुखको हाँगा भाँच्चिएको थियो। राट्रिय अनुसन्धान परिसरमा रहेको क्यान्टिनमा खाना खाएर सुत्न जाने क्रममा कार्कीलाई रुखको हाँगा भाँच्चिएर टाउकोमा लागेको थियो। एक्कासी टाउकोमा बजारिएको रुखको हाँगाको चोटले उनी गम्भीर घाइते भएका थिए। उनलाई तत्कालै बानेश्वरस्थित सिभिल अस्पताल पुर्याइएको थियो। उपचारको क्रममा राती सवा ११ बजे कार्कीको मृत्यु भएको हो। उनको शवलाई पोष्टमार्टमको लागि शिक्षण अस्पताल महाराजगन्जमा पठाइएको मैनालीले जानकारी दिए।
प्रधानसेनापतिद्वारा माछाखोला बेलिब्रिज उद्घाटन,"गोरखा : नेपाली सेनाले माछाखोलामा निर्माण गरेको बेलिब्रिज उद्घाटन गरिएको छ। नेपाली सेनाले दुई करोड रुपैयाँ लागतमा निर्माण सम्पन्न गरेको माछाखोला पुलको बिहिबार एक समारोहका बीच प्रधानसेनापछि प्रभुराम शर्माले उद्घाटन गरेका हुन्। उद्घाटन समारोहमा रक्षा सचिव किरणराज शर्मा, भौतिक पूर्वाधार तथा यातायात मन्त्रालयका सचिव रवीन्द्रनाथ शर्मा, सडक विभागका निमित्त महानिर्देशक शिवप्रसाद नेपाल, पुल महशाखाका उपमहानिर्देशक उमेशविन्दु श्रेष्ठलगायत सहभागी थिए। बेनिघाट, आरुघाट लार्के सडक निर्माण गरिरहेको नेपाली सेनाले हालै माछाखोलामा १२० फिट बेलिब्रिज निर्माण गरेको थियो। २०७४ सालदेखि निर्माणको जिम्मा लिएको सेनाले अहिलेसम्म ३२ किलोमिटर सडकको ट्रयाक खोलिसकेको छ। दोभानसम्मको १८ किलोमिटर खण्डमा गाडी चल्न सुरु गरेको सडक निर्माण कार्यदलका प्रमुख मेजर विनोद भट्टले जानकारी दिए।"
अटोमेटिक पेस्तोलसहित पक्राउ,राजविराज : सप्तरीको हनुमाननगर कंकालिनी नगरपालिकास्थित कोशी नदी किनारबाट मेड इन युएसए लेखिएको अटोमेटिक पेस्तोलसहित बिहीबार एक युवा पक्राउ परेका छन्। सशस्त्र प्रहरीले हनुमाननगर ककांलिनी नगरपालिका१ भारदहस्थित कोशी व्यारेजदेखि उत्तर रहेको गोलघरबाट २६ वर्षीय रञ्जित मण्डललाई पक्राउ गरेको जानकारी दिएको छ। विशेष सुराकीका हनुमाननगर ककांलिनी नगरपालिका१ का मण्डललाई म्याग्जिनमा ६ राउण्ड लोड भएको अटोमेटिक पेस्तोलसहित पक्राउ गरिएको सशस्त्र प्रहरी बल नेपाल ६ नम्बर गण हेड क्वार्टरका एसपी प्रदिप खडकाले बताए। सशस्त्र प्रहरी बरिष्ठ हवल्दार बिनोदकुमार मण्डलको टोलीले आरोपित मण्डललाई नियन्त्रणमा लिएको हो। मेड इन युएसए ७६५ एमएम लेखेको राउण्ड लाग्ने ९ मिमि ब्राउनिङ्ग नाम नखुलेको अटोमेटिक पेस्तोल म्याग्जिनमा ६ राउण्ड लोड भएको अवस्थामा उनको साथबाट बरामद भएपछि नियन्त्रणमा लिइएको सशस्त्र प्रबह मण्डलले बताए। पक्राउ परेका मण्डललाई कारवाहीका लागि हतियारसहित जिल्ला प्रहरी कार्यालय सप्तरीमा बुझाइएको छ। पक्राउ परेका रञ्जित मण्डल । तस्विर : अन्नपूर्ण
