शीर्षक,विवरण
आइतबार देशका चार प्रदेशमा वर्षाको सम्भावना,"काठमाडौं : आइतबार दिउँसो देशका चारवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, गण्डकी, कर्णाली र सुदूरपश्चिम प्रदेशका पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। ती क्षेत्रबाहेक केही पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। शनिबार रातको समयमा गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ। साथै देशका बाँकी पहाडी भूभागहरूमा आंशिक बदली रही बाँकी भूभागमा मौसम सामान्यतया सफा विभागको अनुमान छ।"
प्रदेश १ एमालेको २६ बुँदे प्रतिबद्धता : चिडियाघर सञ्चालनदेखि निःशूल्क बीमासम्म,"विराटनगर : आगामी संसदीय निर्वाचनलाई दृष्टिगत गर्दै नेकपा एमाले १ नम्बर प्रदेश कमिटीले आफ्नो प्रतिबद्धता पत्र सार्वजनिक गरेको छ। शनिबार विराटनगरमा एमाले प्रदेश कमिटीले २८ पृष्ठको प्रतिबद्धता पत्र सार्वजनिक गरेको हो। प्रतिबद्धता पत्रमा प्रादेशिक विकासका मुख्य एजेण्डाहरू २६ बुँदामा समेटिएका छन्। प्रदेशलाई आत्मनिर्भर बनाउने, संविधान प्रदत्त अधिकारहरूको प्रदेश अन्तर्गत ल्याउने, प्रदेशको नामकरण र प्रादेशिक संरचना निर्माण गर्ने, विराटनगरलाई आर्थिक राजनीतिमा रूपान्तरण गर्ने, पहाडी र हिमाली जिल्लामा विभिन्न अवसर सिर्जना गरी बसाइँसराई दर घटाउने, प्रदेशस्तरीय खुल्ला चिडियाघर सञ्चालन गर्ने, जलवायु परिवर्तन र अनुकुलनका योजनाहरू सञ्चालन गर्ने, कृषिमा आधुनिकीकरण गर्ने तथा बृहत् विराट क्षेत्र सम्बन्धी ऐन सञ्चालनमा ल्याउने लगायतका योजनाहरू प्रतिबद्धता पत्रमा अटाईएका छन्। प्रतिबद्धता पत्रमा विराटनगर शासन प्रणालीमा सुधार, पहाडी व्यापारिक केन्द्र निमार्ण र आर्थिक विकासका योजनाहरूलाई प्राथमिकता प्रदान गरिएको छ। प्रतिबद्धता पत्रमा आर्थिक अनुशासन र भ्रष्ट्राचारमा शून्य सहनशीलता लगायतका विषयलाई पनि प्राथमिकतामा राखिएको प्रतिबद्धता पत्र तयारी समितिका सचिव यज्ञराज शर्माले बताए। आफ्नो ३ वर्षे कार्यकालमा गरेका कार्यहरूलाई प्रमुख उपलब्धिको रूपमा बिश्लेषण गरेको एमालेले पुरा हुन नसकेको केही योजनाहरूलाई समेत आगामी कार्यकालमा पूर्णता प्रदान गर्ने प्रतिबद्धता गरेको छ। धार्मिक एवं सांस्कृतिक सर्किटको विकास, विद्युत् उत्पादन तथा पर्यटन प्रर्वद्धन, पहाडी जिल्लामा नियमित हवाई सेवा सञ्चालन, गरिबीको रेखामुनि रहेका नागरिकलाई परिचयपत्र वितरण, डिनजिटल साक्षरता, मानव संशाधन विकास बैंक स्थापना, विपन्न परिवारका छोरीको निरन्तर शिक्षाका निम्त्ति छोरी शिक्षा बिमा र बाढीग्रस्त क्षेत्रहरूमा तटबन्धन निमार्णका योजनाहरू समेत एमालेले अघि सारेको छ। एमालेले मध्यपहाडी लोकमार्गका क्षेत्रमा अर्गानिक कृषि उत्पादन र हाइ अल्टिच्युड खेल सञ्चालनका निम्त्ति पूर्वाधार निर्माणको प्रतिबद्धता समेत गरेको छ। एमाले प्रदेश कमिटीका सहइन्चार्ज जीवन घिमिरेले प्रतिबद्धता मार्फत् एमालेले प्रदेशलाई विकास र समृद्धिको बाटोतर्फ डोर्याउन खोजेको बताए। पछिल्लो ५ वर्षको समीक्षा गर्दै उहाँले शुन्यबाट सुरु भएको प्रदेश सरकारले एउटा आकार ग्रहण गर्नु उपलब्धिमुलक भएको जिकिर गरे। एमालेको प्रतिबद्धता पत्रमा रोजगारी बैंकमार्फत बेरोजगार यूवाहरूलाई रोजगारी प्रदान र वैदेशिक रोजगारीमा जान चाहने नागरिकका लागि 'मेरो पसिना, मेरो प्रदेश' कार्यक्रम सञ्चालन गर्ने विषय समेत उल्लेख गरिएको छ। एमालेले सूचना प्रविधिमा आधारित आधुनिक सुरक्षा व्यवस्था र तथ्यांक केन्द्र अर्थात् डाटा बैंक स्थापनाको विषयलाई समेट समेटेको छ। कार्यक्रममा एमालेका स्थायी कमिटी सदस्य गुरु बराल, केन्द्रीय सदस्य रामलाल साह र प्रदेश कमिटी अध्यक्ष तुलसी न्यौपाने लगायतका नेताहरू सहभागी थिए।"
कोमल वलीलाई स्पष्टीकरण,"काठमाडौं : निर्वाचन आयोगले प्रतिनिधिसभा सदस्य दाङ क्षेत्र नं ३ का नेकपा (एमाले)का उम्मेदवार कोमल वलीलाई निर्वाचन प्रचारप्रसारका लागि बालबालिकाको प्रयोग गरेको विषयमा स्पष्टीकरण सोधेको छ। निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले पालना गर्नुपर्ने आचरणअन्तर्गत उपदफा (१)को खण्ड (ट) मा 'निर्वाचन प्रचारप्रसार, आमसभा तथा जुलुसमा बालबालिकाको प्रयोग गर्न वा गराउन नहुने', व्यवस्था छ। 'तपाईँले निर्वाचन आचारसंहिताको दफा १३ को उपदफा (१)को खण्ड (ट)को प्रतिकूल हुने गरी निर्वाचन प्रचारप्रसार गर्नु भएको होइन भन्ने आधार, प्रमाण के छ? निर्वाचनका प्रक्रिया अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईँले किन जानाजानरूपमा निर्वाचन आचारसंहिताको उल्लङ्घन हुने कार्य गर्नुभएको हो?', आयोगको स्पष्टीकरणमा भनिएको छ। आयोगले निर्वाचन प्रचारप्रसारमा बालबालिकाको प्रयोग गर्नु हुँदैन भन्ने जानकारी हुँदाहुँदै सो कार्य गरेको देखिएकाले आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारबाही किन हुनु नपर्ने हो? भनी पत्र प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय दाङमा प्राप्त हुने गरी जवाफ पठाउन उम्मेदवार वलीलाई भनेको छ।"
स्वतन्त्र नागरिक समूहले निर्वाचन बहिस्कार गर्ने,"बुटवल : स्वतन्त्र नागरिक समूहले आगामी मंसिर ४ गते हुने निर्वाचन बहिष्कार गर्ने भएको छ। संविधानसभाबाट जारी भएको संविधान नै गलत रहेको भन्दै नयाँ संविधान जारी गर्न मागसहित समूहले शान्तिपूर्ण आन्दोलनका रूपमा निर्वाचन बहिष्कार गर्ने जनाएको हो। शनिबार बुटवलमा पत्रकार सम्मेलनको आयोजना गरी समूहका अध्यक्ष विश्वराज गैरेले गलत बाटाबाट ल्याइएको धर्मनिरपेक्षता, आवश्यकता नभएको संघीयता तथा एमसीसी परियोजना देशको राष्ट्रियता र स्वाधिनता माथिको कलंक भएको भन्दै आसन्न प्रतिनिधिसभा र प्रदेशसभा निर्वाचन बहिष्कार गर्ने जनाएका हुन्। यो समूह ३६ जिल्लामा रहेको छ।"
नेता बहिष्कार क्षेत्रमा एमालेको प्रवेश,"विराटनगर : विराटनगर महानगरपालिका४ र ५ को सिमानामा पर्ने जामुनगाछी एक वर्षदेखि राजनीतिक दल र नेता बहिष्कार अभियान चलाइएको क्षेत्र हो। दल र नेताका कारण विकास निर्माणमा पछाडि पारिएको भन्दै नेताहरुको फोटोसहितको ब्यानर टाँगेरै स्थानीयले बहिष्कार अभियान चलाएका छन्। त्यही कारण आगामी प्रतिनिधि तथा प्रदेशसभा निर्वाचनको माहोल तातेर जाँदा पनि मोरङको निर्वाचन क्षेत्र नम्बर ६ अन्तर्गत पर्ने जामुगाछी भने चुनावी कार्यक्रमविहीन बनेको थियो। चुनावको मिति नजिकिँदै जाँदा पनि स्थानीयको बहिष्कारका कारण दल तथा उम्मेदवारहरु जामुनगाछी क्षेत्रमा जान सकेका थिएनन्। जामुनगाछी विगतका चुनावमा दलका नेता, कार्यकर्ता र उम्मेदवारको जमघट धेरै हुने स्थानभित्र पर्छ। बहिष्कार अभियान चलाएर स्थानीयले आन्दोलन जारी राखेपछि गत स्थानीय तह निर्वाचनमा पनि जामुगाछी क्षेत्रमा चुनावी कार्यक्रम आयोजना भएनन्। आगामी निर्वाचनका लागि विभिन्न ठाउँमा मतदाता भेटघाट, घरदैलो, कोणसभा लगायतका चुनावी कार्यक्रम गरिरहेका दल र उम्मेदवारहरु जामुनगाछी प्रवेश गर्न सकिरहेका थिएनन्। राजनीतिक गतिविधि शून्य रहेको जामुनगाछीमा नेकपा (एमाले)ले भने शनिबार बिहान कोणसभा गरेको छ। स्थानीयको मागलाई सम्बोधन गर्ने प्रतिबद्धता जनाउँदै सार्वजनिक हिसाबको चुनावी एवं राजनीतिक कार्यक्रम लिएर आफ्ना उम्मेदवारसहित एमाले जामुनगाछी प्रवेश गरेको हो। कोणसभामा प्रतिनिधिसभा सदस्यका उम्मेदवार एवं एमाले स्थायी कमिटी सदस्य लालबाबु पण्डित, क्षेत्र नम्बर ६ 'क'की प्रदेशसभा उम्मेदवार रीता न्यौपाने र ६ 'ख'का पर्शुराम बस्नेत (कृष्ण) लगायत उपस्थित थिए। स्थानीयको मागलाई सम्बोधन गर्ने प्रतिबद्धता जनाएका कारण एमालेलाई चुनावी कोणसभा आयोजना गर्न दिइएको बहिष्कार अभियानका संयोजक उत्तम दाहालले बताए। 'राजनैतिक दल र नेताहरुकै कारण कोसी राजमार्ग पश्चिमको क्षेत्र विकास निर्माणबाट पछि पर्यो। समान विकासको माग राखेर हामीले आन्दोलन थालेका थियौं। दल र नेतालाई लक्षित गरेर बहिष्कार अभियान चलायौं,' उनले भने, 'चुनावका बेला बहिष्कारमै परेपछि भने स्थानीयको मागलाई सम्बोधन गर्ने आश्वासन आएको छ। एमालेले विकास निर्माणलाई तीव्र गतिमा अघि बढाउने प्रतिवद्धता जनाएको छ। त्यही भएकाले कार्यक्रम गर्न दिइएको हो।' राजमार्ग पश्चिम क्षेत्रको विकासमा चासो नदिने दल र नेतालाई भने जामुनगाछी प्रवेश गर्न नदिइने दाहालको भनाइ छ। कोणसभापछि स्थानीयको प्रतिनिधित्व गर्दै अगुवा महिला लक्ष्मी थापाले एमालेका उम्मेदवारलाई २३ बुँदे मागपत्र बुझाएकी छन्। विकास निर्माण, शिक्षा, स्वास्थ्य, रोजगारी लगायतसँग सम्बन्धित विषयलाई समेटेर मागपत्र बुझाइएको संयोजक दाहालले बताए। उनका अनुसार एमाले उम्मेदवारले स्थानीयको माग पूरा गर्ने प्रतिबद्धता जनाएका छन्। कोणसभालाई सम्बोधन गर्दै नेता लालबाबु पण्डितले विकासका लागि राजनीतिक स्थायित्व आवश्यक रहेको बताए। 'अहिलेको सत्ता गठबन्धन विकास विरोधी हो। गठबन्धनबाट राजनीतिक स्थायित्व हुँदैन,' उनले भने, 'नेकपा एमालेको सरकार हुँदा विकासका धेरै कामहरु भएका थिए। मैले पनि मेरो क्षेत्रमा अन्य क्षेत्रको भन्दा धेरै विकासका योजना र बजेट ल्याउन पाएँ।' आफूले निशंकोच स्रोत जुटाइदिएको बताउँदै पण्डितले स्थानीय तहहरुले प्रभावकारी भूमिका निर्वाह नगर्दा बजेट फ्रिज भएको गुनासो पोखे। 'धेरै अधिकार स्थानीय तह र वडालाई हुन्छ। मैले त स्रोत जुटाउन पहल गर्ने हो,' उनले भने, 'कार्यान्वयन स्थानीय तहबाट हुने हो। तर काम नभइकन आयोजनाको बजेट फ्रिज हुँदा जनताको गाली चैँ मैले खानु परिरहेको छ।' आफ्नो क्षेत्रमा बजेट धेरै ल्याउन सफल भए पनि फ्रिज भएर जाँदा दुःख लागेको उनले बताए। क्षेत्रीय विमानस्थलका रूपमा निर्माण अघि बढेको विराटनगर विमानस्थलको काम गठबन्धन सरकारले रोकेको पण्डितको आरोप छ। विकासका लागि एकल बहुमत आवश्यक रहेको बताउँदै उनले एमाले नेतृत्वमा सरकार बन्नेवित्तिकै विमानस्थलको काम अघि बढ्ने उल्लेख गरे। जामुनगाछीको सडक निर्माण बजेटका कारण नभइकन ठेकेदारले काम नगर्दा रोकिएको उनले बताए। विराटनगरको वीरेन्द्र सभागृहका लागि ल्याएको करोडौं बजेट एक रुपैयाँ पनि खर्च नभइकन फिर्ता गएको जानकारी पण्डितले दिए। अपूरा काम पूरा गर्न फेरि आफू उम्मेदवार बनेर जनतासमक्ष आएको उनको भनाइ छ। बूढी खोला नियन्त्रण, खनारनेता चोक मूल नहरको सडक कालोपत्रे लगायतका काम र विकासका लागि आफूलाई पुनः चुनाव जिताउन पण्डितले आग्रह गरेका छन्। क्षेत्र नम्बर ६ 'ख'तर्फ प्रदेशसभाका उम्मेदवार पर्शुराम बस्नेत (कृष्ण)ले आफ्नो क्षेत्रमा पर्ने ६ वटै वडाका आधारभूत स्वास्थ्य केन्द्रमा दक्ष चिकित्सकको व्यवस्था गर्ने प्रतिबद्धता जनाएका छन्। 'महानगरभित्रका धेरै वडाका स्वाथ्य केन्द्रहरु नर्सको भरमा सञ्चालन भइरहेका छन्,' उनले भने, 'म निर्वाचित भइसकेपछि सबै केन्द्रमा डाक्टरको व्यवस्था गर्ने प्रतिबद्धता जनाउँछु।' बस्नेतले जनताको साथ पाएर नै आफू उम्मेदवार बनेकाले जनताको अपेक्षा र आशामा कहिल्यै चोट पुग्न नदिने बताए। आफ्नो क्षेत्रका बारेमा आफू परिचित रहेकाले पनि जनताको काम गर्न कुनै समस्या नहुने उनको भनाइ छ। चुनावमा निर्वाचित भएपछि जामुनगाछी सडकको समस्या समाधानमा आफू केन्द्रित हुने प्रतिबद्धता बस्नेतले जनाएका छन्। साथै प्रत्येक वडामा वृद्धवृद्धाका लागि ज्येष्ठ नागरिक भवन निर्माण, तिर्थाटन लगायतका काम आफूले गर्ने उनले बताए। 'जनप्रतिनिधि भएपछि आफूले गर्न सक्ने काम मात्र भन्दै आएको छु,' उनले भने, 'म आश्वासन मात्र बाँड्दिन गर्न सक्ने काम मात्र बोल्छु र गरेर देखाउँछु। भोलिका दिनमा जनताले गुनासो गर्ने ठाउँ राख्दिन।' ६ 'क' की उम्मेदवार रीता न्यौपानेले आफूले जिते स्वरोजगारलाई नितिगत रुपमा अगाडि बढाउने बताइन्। आफ्नो क्षेत्रमा साना तथा मझौला उद्योग स्थापना गरेर युवाहरुलाई रोजगारी दिने योजना रहेको उनको भनाइ छ। आफूले महिलालाई मनमा, वृद्धवृद्धालाई शीरमा र युवालाई साथसाथै लिएर हिँडेको न्यौपानेले बताइन्। यसअघि जामुनगाछीमा बिहीबार रवि लामिछाने नेतृत्वको राष्ट्रिय स्वतन्त्र पार्टीले पनि चुनावी कोणसभाको आयोजना गरेको थियो। लामिछानेले सम्बोधन गरेको कोणसभामा स्थानीयले कुनै अवरोध गरेनन्। टेलिभिजन कार्यक्रममार्फत स्थानीयको आन्दोलनलाई राष्ट्रिय मुद्दा बनाउन सहयोग गरेका कारण लामिछानेको चुनावी कोणसभामा असहयोग नगरिएको संयोजक दाहालको भनाइ छ।"
'सामाजिक धरोहर संरक्षण गर्न सबैको भूमिका आवश्यक',"महोत्तरी : सामाजिक धरोहर संरक्षणका निम्ति सबैको भूमिका महत्वपूर्ण हुने मधेस प्रदेशका गृह तथा सञ्चारमन्त्री भरतप्रसाद साहले बताएका छन्। शनिबार रेडियो रूपान्तरणले गौशालामा आयोजना गरेको समा चकेवा प्रतियोगितालाई सम्बोधन गर्दै मन्त्री साहले सो कुरा बताएका हुन्। उनले भने, 'सामाजिक तत्वको संरक्षणको जिम्मेवारी सबैले निर्वाह गर्नुपर्ने आवश्यकता छ। यो कार्य एकजनाले मात्र सम्भव छैन। हाम्रा पौराणिक सांस्कृतिक तत्वहरू समाजबाट लोप भइरहेको छ। यसलाई बचाउनु आवश्यक छ।' नगरप्रमुख डा दिपेन्द्र महतोले समाज परिवर्तनका निम्ति छोरी बुहारीलाई नै सम्वाहकको भूमिकामा प्रस्तुत गर्दा समयमै परिवर्तन सम्भव रहेको धारणा राखेका छन्।"
'निर्वाचन आचारसंहिता उल्लघंन भइरहे आयोग चुप लागेर बस्दैन',"काठमाडौं: निर्वाचन आयोगका आयुक्त सगुन शम्शेर जबराले मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनलाई स्वच्छ, स्वतन्त्र, निष्पक्ष र विश्वसनीय बनाउन राजनीतिक दल, उम्मेदवार, सञ्चारमाध्यम, सुरक्षाकर्मीलगायत सबै सरोकारवालाहरूको हातोमालो आवश्यक भएको बताएका छन् । निर्वाचन आयोग र नेपाल कानुन समाजद्वारा जनकपुरधाममा आयोजित प्रतिनिधि सभा तथा प्रदेशसभा निर्वाचन, २०७९: निर्वाचन आचारसंहिताको प्रभावकारी कार्यान्वयन र सरोकारवालाको भूमिका विषयक अन्तरक्रिया कार्यक्रममा आयुक्त जबराले निर्वाचन आयोगको एक्लो प्रयासबाट मात्र निर्वाचन स्वच्छ, स्वतन्त्र, निष्पक्ष र विश्वसनीय रुपमा सम्पन्न हुन नसक्ने भएकाले यसमा सबै पक्षको सहयोग आवश्यक रहेको बताएका हुन् । निर्वाचन आयोगले मात्र भयरहित वातारणमा स्वच्छ, स्वतन्त्र, निष्पक्ष र विश्वसनीय निर्वाचन गराउन सक्दैन, आयुक्त जबराले भने, यसमा राजनीतिक दल, उम्मेदवार, सञ्चारमाध्यम, सुरक्षाकर्मीलगायत सबै सरोकारवालाहरूको हातोमालो जरुरी छ । उनले निर्वाचन आचारसंहिता पालन गर्न सबैपक्ष गम्भीर हुनुपर्नेमा जोड दिए । निर्वाचन आयोग कसैलाई पनि कारबाही गर्न इच्छुक छैन, आयुक्त जबराले भने, तर निर्वाचन आचारसंहिता उल्लघंन भइरहे आयोग चुप लागेर बस्दैन, अब स्पष्टीकरण मात्र सोधिने होइन जरिवाना पनि गर्ने तयारी गरेका छौँ । निर्वाचन क्षेत्रमा मतदाता, मतदान केन्द्र र भूगोललाई आधार बनाएर उम्मेदवारहरूको खर्च सीमा तोकेको स्पष्ट पार्दै आयुक्त जबराले चुनाव लड्ने, खर्च गर्ने तर आयोगमा खर्च विवरण नबुझाउनेहरूमाथि आयोगले कारबाही गरेको बताए ।"
धादिङमा बस दुर्घटना हुँदा २१ जना घाइते,चितवन : काठमाडौंबाट रुकुम जाँदै गरेको बस धादिङमा दुर्घटना भएको छ। बस दुर्घटना हुँदा २१ जना घाइते भएका छन्। घाइतेको अवस्था सामान्य र मध्यम रहेको छ। बा ४ ख ५७९० नम्बरको बस धादिङको जोगिमारास्थित त्रिशूली नदीमा खसेको हो। प्रहरीका अनुसार बस सडकबाट करिब ७५ मिटर तल खसेको छ।
पाल्पामा मतपत्र प्याकेजिङको काम सम्पन्न,"तानसेन : पाल्पामा मतपत्र प्याकेजिङको काम सम्पन्न भएको छ। आगामी मंसिर ४ गते हुने प्रतिनिधिसभा र प्रदेशसभा निर्वाचनका लागि मतपत्र प्याकेजिङ गरिएको हो। मुख्य निर्वाचन अधिकृतको कार्यालय र निर्वाचन अधिकृतको कार्यालयले निर्वाचन सामग्री मिलाउने, मतदाता संख्या अनुसार मतपत्र मिलाउने, रुजु गर्ने, बिग्रेको मतपत्र हटाउने, मतदानस्थलमा पठाएका मतपत्रको रेकर्ड राख्ने, सिलबन्दी गर्ने, प्याकेजिङ गर्ने काम गरिरहेका छन्। पाल्पा २ को ६६ वटा मतदानस्थलका १३१ वटा मतदान केन्द्रका १ लाख ५ हजार २ सय ९३ मतदाताका लागि समानुपातिक र प्रत्यक्ष तर्फको मतपत्र रुजु गरी प्याकेजिङको काम सकिएको मुख्य निर्वाचन अधिकृत कमलराज विष्टले बताए। पाल्पा क्षेत्र नम्बर २ प्रतिनिधिसभाको समानुपातिकतर्फ १ लाख १६ हजार, प्रदेशसभातर्फ २ को १ मा ६४ हजार र २ को २ मा ५६ हजार, प्रत्यक्षतर्फ १ लाख १६ हजार, प्रदेशसभातर्फ २ को १ मा ६२ हजार र २ को २ मा ५५ हजार, अस्थायी मतदाताका लागि ९ हजार मतपत्र प्राप्त भएको मुख्य निर्वाचन अधिकृतको कार्यालयले जनाएको छ। पाल्पा क्षेत्र नम्बर १ निर्वाचन अधिकृतको कार्यालय रामपुरले ५२ मतदानस्थलको ११५ मतदान केन्द्रका ९६ हजार ३३ जना मतदाताका लागि मतपत्र रुजु गरी मिलाउने, प्याकेजिङको काम सकिएको निर्वाचन अधिकृत गोपाल प्रसाद ढकालले बताए। पाल्पामा २ लाख १ हजार ३ सय २६ जना मतदाता रहेका छन। जसमा १ लाख ३ हजार १ सय १८ जना महिला र ९८ हजार २ सय ८ जना पुरुष मतदाता रहेका छन। निर्वाचन सुरक्षाका लागि भर्ना भएका म्यादी प्रहरीहरू पनि तालिमपछि गाउँ गाउँमा पुगेका छन ।"
आचारसंहिता उल्लंघन गर्नेलाई आयोगले थाल्यो आर्थिक जरिवानासहितको कारबाही,"काठमाडौं: निर्वाचन आयोगले आचारसंहिता विपरीत काम गर्नेलाई आर्थिक जरिवानासहितको कारबाही थालेको छ। जस अन्तर्गत आयोगले काठमाडौं महानगरपालिका वडा नं १६ का वडाध्यक्ष मुकुन्द रिजाललाई पाँच हजार रुपैयाँ जरिवाना गरेको छ । वडाअध्यक्ष रिजालले निर्वाचन आचारसंहिता विपरीत काठमाडौँ जिल्ला क्षेत्र नं ६ मा नेपाली काँग्रेसको प्रचारप्रसारमा स्वयं संलग्न भएको पुष्टी भएपछि आयोगले जरिवानासहितको कारबाही गर्ने निर्णय गरेको हो । रिजालले निर्वाचन प्रचारप्रसारमा संलग्न भई आफ्नो फेसबुक पेजमार्फत फोटो सार्वजनिक गरेको पाइएको थियो । रिजालले निर्वाचन आचारसंहिता २०७९ को दफा ५ खण्ड (क)को प्रतिबन्धात्मक वाक्याशं (४) प्रतिकुल हुनेगरी निर्वाचन आचारसंहिता, २०७९को उल्लंघन गरेको कार्य पुष्टी भएकोले निर्वाचन आयोग ऐन, २०७९ को दफा २३ को उपदफा (३) बमोजिम जरिवाना गरिएको छ ।"
बैतडीमा १६८४ जनशक्ति परिचालन गरिने,"बैतडी : मंसिर ४ गते हुने प्रदेश तथा प्रतिनिधिसभा सदस्यको निर्वाचनका लागि बैतडीमा तयारी तीव्र पारिएको छ। जिल्ला प्रशासन कार्यालय बैतडीले सुरक्षा समितिको बैठकबाट सुरक्षा योजना तयार पारिएको छ। भारतसँग सिमाना जोडिएको जिल्ला भएकाले सुरक्षा सतर्कता पनि अपनाइएको छ। निर्वाचन कार्यालयले पनि आन्तरिक तयारी तीव्र पारेको छ। निर्वाचनका लागि आवश्यक सामग्रीहरू आइपुगेका छन् भने निर्वाचनमा खटिने कर्मचारीको विवरण तयार भएको छ। मंसिर ४ गतेको निर्वाचनका लागि जिल्लामा १६ सय ८४ जनशक्ती परिचालन गरिने भएको छ। निर्वाचन कार्यालय बैतडीका प्रमुख माधवप्रसाद फुयालका अनुसार मतदान अधिकृत, सहायक मतदान अधिकृत, सहायक कर्मचारी, स्वयंसेवक र कार्यालय सहयोगी गरी १६८४ जनशक्ति परिचालन गरिने भएको हो। जिल्लामा २१० मतदान केन्द्र रहेका छन् भने जिल्ला कारागारमा एक अस्थायी मतदान केन्द्रसमेत स्थापना गरिएको छ। यी केन्द्रमा १६८४ जना जनशक्ती परिचालन गरिने छन्। पाँच सयसम्म मतदाता भएको केन्द्रमा मतदान अधिकृत, सहायक मतदान अधिकृत, चार जना सहायक कर्मचारी तीन जना स्वयंसेवक र १ जना कार्यालय सहयोगी खटिने छन्। एक हजारसम्म मतदाता भएको केन्द्रमा मतदान अधिकृत, सहायक मतदान अधिकृत, पाँच जना सहायक कर्मचारी, चार जना स्वयंसेवक र एक जना कार्यालय सहयोगी खटिने निर्वाचन कार्यालय बैतडीका प्रमुख फुयालले जानकारीले दिए। जिल्ला कारागारमा स्थापना गरिएको अस्थायी मतदान केन्द्रमा मतदान अधिकृत, सहायक मतदान अधिकृत, सहायक कर्मचारी र कार्यालय सहयोगी खटिने छन्। सिमानामा गस्ती बढाइयो भारतसँग सिमाना जोडिएको बैतडीमा सिमानाका गस्ती बढाइएको छ। महत्वपुर्ण प्रतिष्ठान तथा ठाउँमा नेपाली सेनाले सुरक्षा दिने भएको छ। जिल्ला सुरक्षा समितिको बैठकले सीमा क्षेत्रमा रहेका बिओपीबाट गस्ती बढाउने निर्णय गरेको जिल्ला प्रशासन कार्यालय बैतडीका प्रशासकीय अधिकृत शंकरबहादुर बोहराले जानकारी दिए। बुधबारदेखि निर्वाचन सकिएको एक हप्तासम्म जिल्लामा रहेका महत्वपुर्ण प्रतिष्ठान तथा ठाउँहरूको सुरक्षा नेपाली सेनाले गर्ने निर्णय भएको पनि उनले बताए। केन्द्रीय सुरक्षा नीतिअनुरूप जिल्लामा सुरक्षाकर्मी परिचालन गरिएको जिल्ला प्रहरी कार्यालय बैतडीका प्रमुख प्रहरी नायब उपरीक्षक प्रेमबहादुर शाहीले जानकारी दिए। 'सबै ठाउँमा सुरक्षाकर्मी परिचालन हुन्छन्, केन्द्रीय नीति निर्देशन अनुसार यहाँ पनि म्यादी प्रहरीसहित सुरक्षाकर्मी परिचालन गरिन्छ,' उनले भने। बैतडीमा निर्वाचनलाई लक्षित गर्दै ११ सय ९१ म्यादी प्रहरी भर्ना गरिएको छ। यसैगरी सशस्त्र प्रहरीले पनि सिमाक्षेत्रमा गस्ती बढाएको छ। भारतसँग सिमाना जोडिएको क्षेत्रमा स्थापना गरिएका बिओपीबाट नियमित गस्ती भइरहेको सशस्त्र प्रहरी बल नपाल गुल्म ५१ नं बैतडीका सशस्त्र प्रहरी नायब उपरीक्षक गंगादत्त पन्तले जानकारी दिए। 'हामीले मतपेटीका ढुवानी गरिने क्षेत्रको समेत सर्वेक्षण गरिरहेका छौँ, सीमामा गस्ती पनि बढाएका छौँ, सुरक्षा योजना अनुसार अघि बढेका छौँ,' पन्तले भने। भारतसँग सिमाना जोडिएको बैतडीको झुलाघाट, पञ्चेश्वर गाउँपालिका र शिवनाथ गाउँपालिकामा सशस्त्र प्रहरीको बिओपी रहेका छन्। जिल्लाका १० वटै पालिकामा मतदाता शिक्षा कार्यक्रम पनि सुरु गरिएको छ। स्थानीय तहहरूले नै मतदाता शिक्षा कार्यक्रम सञ्चालन गरेको निर्वाचन कार्यालय बैतडीका प्रमुख फुयालले जानकारी दिए। कक्षा १० उत्तीर्ण महिला स्वास्थ्य स्वयंसेविकाहरूलाई परिचालन गरिएको उनले बताए।"
भाषण गरेर मात्रै भूमि फिर्ता आउँदैन : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले भाषण गरेर मिचेको भूमि फिर्ता नआउने बताएका छन्। भूमि फिर्ता ल्याउन र सीमा विवाद मिलाउन कूटनीतिक सम्बन्ध र वार्ताबाट मात्रै सम्भव रहेको उनले बताए। 'भाषणले भूमि फिर्ता हुँदैन, त्यसका लागि कूटनीतिक पहल आवश्यक हुन्छ त्यो हामीले गरिरहेका छौं', प्रधानमन्त्री देउवाले भने। डडेल्धुराको अजयमेरु गाउँपालिका२ भद्रपुरमा आयोजित संयुक्त लोकतान्त्रिक वाम गठवन्धनको चुनावी सभालाई सम्बोधन गर्ने क्रममा प्रधानमन्त्री देउवाले एमाले अध्यक्ष केपी ओलीलाई लक्षित गर्दै भाषणले सीमा विवाद समाधान नहुने बताएका हुन्। एमाले अध्यक्ष ओलीले दार्चुलामा आयोजित चुनावी सभामा लिपुलेक र लिम्पियाधुरा फिर्ता ल्याउने कुराका बारेमा बोलेका थिए। तर, देउवाले भने भारत र चीनसँगका सीमा विवाद वार्ता र कूटनीतिक पहलका आधारमा समाधान हुने बताए। बिहीबारदेखि गृह जिल्लामा रहेका देउवाले शनिबार पनि जिल्लाका दुईवटा चुनावी सभालाई सम्बोधन गरेका छन्। जिल्लाको अजयमेरु गाउँपालिकाको भद्रपुर र भागेश्वरको रूपालका चुनावी सभालाई सम्बोधनका क्रममा देउवाले ओलीले हावादारी गफ मात्र दिने गरेको बताए। यसै क्रममा देउवाले आफू सुदूरपश्चिमको स्थायीवासी भएकाले पनि यहाँको भूमि, विकास निर्माण, आर्थिक समृद्धिका बारेमा आफूलाई मात्र थाहा भएको ठोकुवा गरे। यसका साथै डडेल्धुरासहित सुदूरपश्चिमको सम्पूर्ण विकासका लागि पहल गरिरहेको उनको भनाइ छ। प्रधानमन्त्री देउवाले आइतबार आलितालको गगोदाम र परशुराम नगरपालिकाका दुई चुनावी कार्यक्रमलाई सम्बोधन गर्ने कार्यक्रम छ।"
एमालेका नगर कमिटी उपाध्यक्षसहित ३ सय नेता कार्यकर्ता नेकपा एसमा प्रवेश,"वीरगन्ज : बारामा जीतरपुर सिमरा उपमहानगरका नेकपा एमालेका नगर कमिटी उपाध्यक्षसहित झण्डै तीन सय नेता कार्यकर्ता नेकपा (एकीकृत समाजवादी) मा प्रवेश गरेका छन्। जीतपुर सिमरा नगर कमिटीका उपाध्यक्ष वीरेन्द्र गिरीसहित २९३ जना एमालेका नेता कार्यकर्ता नेकपा (एकीकृत समाजवादी) मा प्रवेश गरेका हुन्। जीतपुरसिमरा उपमहानगरपालिका७ जीतपुरमा शनिबार आयोजित पार्टी प्रवेश कार्यक्रममा एमालेका प्रभावशाली नेता गिरी सहित २९३ जना एमालेका नेता कार्यकर्ता नेकपा एकीकृत समाजवादीमा प्रवेश गरेका हुन्। नगर कमिटी उपाध्यक्ष गिरी, नेताहरू नेता कपुर राज पुरी, मिरा पुरी, विष्णु अधिकारी, मोजाहिर अन्सारी, कविता देवी चौधरी, कृष्ण प्रसाद गुप्ता लगायत छन्। उनीहरूलाई पाँच दलीय सत्ता गठबन्धनका तर्फबाट बारा क्षेत्र नम्बर ४ का प्रतिनिधिसभा सदस्य उम्मेदवार कृष्ण कुमार श्रेष्ठ (किसान) ले टिका र खादा लगाएर पार्टीमा स्वागत गरे। कार्यक्रममा बोल्दै नेकपा एसका नेता एंव पूर्वमन्त्री समेत रहेका श्रेष्ठले एमालेबाट देश विकास नहुने ठोकुवा गरे। एमाले मधेसको मात्र नभइ देशकै विकास विरोधी पार्टी भएको आरोप लगाउदै श्रेष्ठले बाराको क्षेत्र नम्बर ४ को विकासमा आफु गंभिर भएर लाग्ने प्रतिवद्धता पनिा जनाए। पार्टी प्रवेश कार्यक्रममा बोल्दै गिरीले एमालेभित्र गुण्डागर्दी हाबि भएको र एमालेबाट देशको विकास सम्भव नभएको बताए।"
अन्नपूर्ण समाचार प्रभाव : कालाभैरव प्राविमा बन्ने भयो पक्की भवन,"हेटौंडा : मकवानपुरको बकैया गाउँपालिका१२ धेत्रे दमारस्थित कालाभैरव प्राविमा दुई कोठे पक्की भवन बन्ने भएको छ। इस्थर बेन्जामिन्स मेमोरियल संस्थाको सहयोगमा विद्यालय व्यवस्थापन समितिले बनाउन लागेको भवनको शनिबार एक कार्यक्रमकाबीच शिलान्यास गरिएको हो। विद्यालयको जीर्ण भवनका कारण शिक्षक एवम् बालबालिका जोखिममा रहेका विषयमा अन्नपूर्ण पोस्टले असोज ४ गते समाचार प्रकाशन गरेपछि सहयोगी संस्थाको ध्यान विद्यालयतर्फ केन्द्रित भएको थियो। विद्यालयका प्रधानाध्यापक चेतबहादुर घलेले जीर्ण भवनका विषयमा अन्नपूर्ण पोस्ट् राष्ट्रिय दैनिकले समाचार सम्प्रेषण गरिदिएका कारण सहयोगी संस्था आइपुगेको र आज भवनको शिलान्यास गर्न पाउँदा निकै खुसी लागेको बताए। सहयोगी संस्थाले भवन निर्माणका लागि पहिलो किस्ता स्वरूप १० लाख रुपैयाँ विद्यालयको बैंक खातामा उपलब्ध गराइसकेको विद्यालय व्यवस्थापन समितिका अध्यक्ष अध्यक्ष विजय घिसिङले जानकारी दिए। भवन निर्माणको कूल लागत साँढे २१ लाख अनुमान गरिएको पूरा रकम सोही सहयोगी संस्थाबाट प्राप्त हुने अध्यक्ष घिसिङले बताए। ३ महिनाभित्र भवन निर्माण गरिसक्ने योजना लिएर काम अघि बढाइएको उनले बताए। उनले नजिकै सिमात खोला रहेको कारण बालबालिकाहरु वर्षायाममा ज्यान जोखिममा राखेर विद्यालय आउनुपर्ने बाध्यता रहेको गुनासो गर्दै झोलुङ्गे पुल निर्माणका लागि सहयोगीहरूलाई आह्वान गरेका छन्। विद्यालयमा हाल धेत्रे, गोदाम डाँडा, ढिस्कापाखा, चुवार पाखा र अजिंगरेका २७ जना विद्यार्थीहरु अध्ययनरत छन्। २०५३ सालमा प्लान नेपालले स्थापना गरिदिएको उक्त विद्यालय २०६१ मा जिल्ला शिक्षा कार्यालयबाट अनुमति लिई सञ्चालनमा छ।"
पाँच पटकसम्म प्रधानमन्त्री हुँदा देश नबनाउनेले अब पनि बनाउँदैनन् : लिङ्देन,"गोरखा : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पाँच पटक प्रधानमन्त्री भइसकेका शेरबहादुर देउवाले अहिलेसम्म देशका लागि केही नगरेको आरोप लगाएका छन्। उनले पाँच पटकसम्म देउवा प्रधानमन्त्री हुँदा देश विकास नगरेको र अब पनि नगर्ने बताएका हुन्। गोरखा २ को पालुङ्टारमा आयोजित चुनावी सभामा बोल्दै उनले यिनीहरूबाट देश बन्दैन भन्ने जान्दाजान्दै अमूल्य मत खेर नफाल्न आग्रह गरे। 'गठबन्धनले सरकार बनाउने मौका पाएछन् भने प्रधानमन्त्री बनाउने को हो भन्नुस् त ? शेरबहादुर देउवा होइन ?', उनले भने, 'उहाँ ७९ वर्षको उमेरमा अहिले पाँचौचोटी प्रधानमन्त्री हुनुहुन्छ। के अब ८० वर्षको भएपछि छैठौंचोटी प्रधानमन्त्री बन्दा यो देश बन्छ त,' उनले प्रश्न गरे। अहिलेको व्यवस्थाले परिवर्तनको नाममा एउटा राजा हटाएर सयौँ राजाहरू जन्माएको उनको तर्क थियो।"
"भक्तपुर २ 'ख' : पहिला सहकर्मी, अहिले प्रतिस्पर्धी","भक्तपुर : भक्तपुरको प्रदेश सभा 'ख' मा दुई जना पूर्व सहकर्मीबीच प्रतिस्पर्धा हुने देखिएको छ। भक्तपुर क्षेत्र नं २ 'ख' मध्यपुर थिमिमा नेकपा एमालेका तर्फबाट प्रदेशसभा सदस्यका उम्मेदवार चन्दनकृष्ण श्रेष्ठ र नेपाली कांग्रेस सहितको संयुक्त सता गठबन्धनको तर्फबाट नेकपा एसका उम्मेदवार डा राजेन्द्रमान श्रेष्ठबीच कडा प्रतिस्पर्धा हुने देखिएको हो। यो क्षेत्रमा बलियो उम्मेदवारका रूपमा चन्दनकृष्ण र राजेन्द्रमान नै हुन्। उनीहरू दुवै पूर्व एमाले थिए। तर डा राजेन्द्रमान पछिल्लो पटक नेकपा एसमा प्रवेश गरेका थिए। यी दुईको प्रतिस्पर्धामा यो क्षेत्रमा नेपाल मजदुर किसान पार्टी (नेमकिपा) का तर्फबाट उम्मेदवार बनेका रमेश वैद्य पनि प्रतिस्पर्धामा छन्। कांग्रेस र एमाले बीचको दुईवटा गठबन्धन बीचको प्रतिस्पर्धामा उनी पनि अगाडि आउने देखिन्छ। मध्यपुर थिमि नगरपालिका नेपाली कांग्रेसको गढ हो। स्थानीय निकायको निर्वाचनमा पनि मेयर पद नेपाली कांग्रेसले नै जितेको थियो। एमालेका उम्मेदवार मदनसुन्दर श्रेष्ठलाई चार हजार ६३ मतले पछि पार्दै नेपाली कांग्रेसका सुरेन्द्र श्रेष्ठ मेयरमा विजयी भएका थिए। उनले १५ हजार ९८ मत प्राप्त गरे भने मदनसुन्दरले ११ हजार ३५ मत प्राप्त गरेका थिए। त्यो बेला मध्यपुर थिमिको उपप्रमुखमा नेकपा माओवादी केन्द्रका विजयकृष्ण श्रेष्ठ विजयी भएका थिए। कांग्रेससँगको गठबन्धनबाट माओवादी केन्द्रका विजयकृष्ण विजयी भएका थिए। नगर उपप्रमुखमा विजय श्रेष्ठले १२ हजार १ सय २ मत प्राप्त गरेका थिए। श्रेष्ठले निकटतम प्रतिद्वन्द्वी एमालेका उम्मेदवार उत्तरा नेपाललाई ३ हजार एक सय ३९ मतले पराजित गरे। नेपालले आठ हजार नौ सय ६३ मत पाएकी थिइन्। मध्यपुर थिमि नगरको वडा नम्बर १,२,३, ५, ६ र ९ मा कांग्रेस, ४ र ७ एमाले र ८ वडामा नेपाल मजदुर किसान पार्टी (नेमकिपा) का उम्मेदवारले वडाध्यक्षमा विजयी हासिल गरेका थिए। यस हिसावले पनि यो क्षेत्रमा मुख्य प्रतिस्पर्धा एमाले र नेकपा एसबीच हुने निश्चित देखिएको छ। तर कांग्रेसको गढमा कांग्रेसको मत नेकपा एसले कति तान्न सक्छन् त्यस आधारमा परिणाम निर्भर हुने देखिन्छ। नेकपा एसका नेता डा श्रेष्ठ एमालेका जिल्लाका पुराना नेता हुन्। उनले धेरै अगाडि एमाले जिल्लाको पनि नेतृत्व गरिसकेका छन्। बौद्धिक व्यक्तित्वका रूपमा चिनिने डा राजेन्द्रमान पछिल्लो पटक एमाले फुटेर नेकपा एस बनेपछि नेकपा एसमा पुगेका थिए। एमालेकातर्फबाट उम्मेदवार बनेका चन्दनकृष्ण भने पूर्व पञ्च हुन्। राष्टिय प्रजातन्त्र पार्टी त्यागेर उनी एमालेमा प्रवेश गरेका थिए। उनी राजाको पालामा भएको स्थानीय निकायको निर्वाचनमा राप्रपाबाट मध्यपुर थिमि नगरपालिकाको उपप्रमुखमा रहेका थिए। भक्तपुर क्षेत्र नं २ 'क' सूर्यविनायक र ख मध्यपुर थिमिबाट एमालेका दुवैजना उम्मेदवार पूर्व राष्टिय प्रजातन्त्र पार्टी (राप्रपा) हुन्। भक्तपुर क्षेत्र नं २ 'क' सूर्यविनायकमा एमालेकातर्फबाट उम्मेदवार बनेका किरण थापाले पनि पूर्व राप्रपा नेता थिए। यो क्षेत्रमा सता गठबन्धन, एमाले, नेमकिपासहित अन्य साना तथा स्वतन्त्र उम्मेदवारहरू पनि प्रतिस्पर्धामा छन्।"
वाचापत्र सार्वजनिक,"नेपालगन्ज : राष्ट्रिय स्वतन्त्र पार्टीको बाँके क्षेत्र नं २ का प्रतिनिधिसभा सदस्यका उम्मेदवार विनोद अग्रहरिले समृद्ध बाँकेको लागि वाचापत्र सार्वजनिक गरेका छन्। शनिबार नेपालगन्जमा आयोजित पत्रकार सम्मेलनमा उम्मेदवार अग्रहरिले शिक्षा, स्वास्थ्य, सूचना प्रविधि, सुन्दर सहर, पर्यटन र औद्योगिक क्षेत्रको सुधारमा आफूले गर्नसक्ने काम मात्र समेटेर चार पृष्ठको वाचापत्र सार्वजनिक गरेका हुन्। 'मैले आफूले गर्नसक्ने काम मात्र वाचापत्रमा समेटेको छु। यो मेरो आश्वासन होइन, निर्वाचित भएको एक वर्षभित्रै अधिकांश वाचा पूरा हुनेछन्', समस्या मात्र देखाएर मैले जनतासँग साथ नमागेको छैन। समस्याको समाधानसहित जनतामाझ पुगिरहेको छु।' उनले विद्यालय स्तरबाट सूचना प्रविधि सम्बन्धी औपचारिक शिक्षा दिने र युवालाई सूचना प्रविधिसम्बन्धी अन्तर्राष्ट्रिय मापदण्डको व्यवसायिक तालिमबाट दक्ष जनशक्ति उत्पादन गरेर अमेरिका, अष्ट्रेलिया, क्यानडा, युरोप लगायतका देशमा नेपालबाटै पीआर र वर्किङ भीषामा पठाउने व्यवस्था गरिने बताएका छन्। प्राविधिक शिक्षा तथा व्यवसायिक तालिम परिषद्सँगको सहकार्यमा बाँके क्षेत्र नं २ का युवालाई इलेक्ट्रिसियन, प्लम्बर, कारपेन्टर, मिस्त्री, टेलर, शैलुन र सुनारलाई डिप्लोमा स्तरको व्यवसायिक सीप सम्बन्धी तालिम दिएर प्रमाणपत्र उपलब्ध गराइनेछ। त्यही प्रमाणपत्रलाई व्यवसाय वा सेवा सञ्चालनको अनुमति पत्र (लाइसेन्स) दिने व्यवस्था गरिने युवा आत्मनिर्भर बनाउने व्यवहारिक योजना पनि अघि सारेका छन्। उनले नेपालगन्जमा दैनिक ३० मिनेट इन्टरनेट सेवा निःशुल्क गरिने पनि बताएका छन्।"
बेलबारी गोल्डकपबाट बाहिरियो पोखरा,"विराटनगर : पोखराको सहारा क्लब मोरङको लक्ष्मीमार्गमा जारी पाँचौं संस्करणको बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताबाट बाहिरिएको छ। विभागी टिम सशस्त्र प्रहरी बल (एपीएफ) काठमाडौंसँग शनिबार टाइब्रेकरमा ५४ गोल अन्तरको पराजय बेहोर्दै पोखरा प्रतियोगिताबाट बिदा भएको हो। पोखरालाई स्तब्ध बनाएको एपीएफ भने प्रतियोगिताको सेमिफाइनलमा प्रवेश गरेको छ। टाइब्रेकरमा सनिश श्रेष्ठ, नवीन लामा, सुदीप शिखरकार, दिपेश धिमाल र राजु नगरकोटीको प्रहारले जाली चुम्दा एपीएफ अन्तिम चारमा स्थान सुरक्षित गर्न सफल भयो। पोखराका तर्फबाट दिपेश आलेमगर, सरोज योन्जन, जय गुरुङ र अजित भण्डारीको प्रहारले मात्रै पोस्टको बाटो देख्यो। आशिष गुरुङको प्रहार विपक्षी गोलरक्षक राजु नगरकोटीको हातमा पुग्नु पोखराका लागि दुर्भाग्य बन्यो। खेलमा उत्कृष्ट प्रदर्शन गरे पनि नतिजा आफ्नो पक्षमा पार्न नसक्दा पोखरा निराश बनेर फर्किनु परेको छ। निर्धारित समय ११ गोलको बराबरीमा सकिएपछि खेलको छिनोफानो टाइब्रेकरबाट गरिएको थियो। खेलको २३ औँ मिनेटमा नवीन लामाले गोल गरेर एपीएफलाई अग्रता दिलाएका थिए। करिब २५ यार्ड टाढाबाट उनले हानेको फ्रिकिकले 'फ्रेम'को बाटो तय गर्दा पोखराका गोलरक्षक टेकेन्द्र थापाले कुनै मौका पाएनन्। तर एपीएफको अग्रता १५ मिनेटसम्म पनि टिकेन। एपीएफको अग्रतालाई तोड्दै पोखराका दिपेश आलेमगरले टिमलाई खेलमा फर्काए। आशिष गुरुङले ४० औँ मिनेटमा दिएको हेड पासलाई सदुपयोग गर्दै दिपेशले हेडमार्फत नै दर्शनीय गोल गरेका हुन्। पहिलो हाफ ११ को बराबरीमा सकियो। मध्यान्तरपछि पनि दुवै टिमबाट थप गोल हुन नसक्दा खेल टाइब्रेकरमा धकेलिएको हो। आकर्षक प्रदर्शन गर्दै खेललाई नियन्त्रणमा राखे पनि फिनिसिङ फितलो हुँदा पोखराले नतिजा भने विपिक्षीलाई सुम्पियो। २७ औँ मिनेटमा सन्तराम गुरुङ वान भर्सेस वानको अवस्थामा चुक्नुले पनि पोखरालाई धक्का लाग्यो। उनको प्रहारलाई एपीएफका गोलरक्षक राजु नगरकोटीले उत्कृष्ट बचाउ गरे। खेलको म्यान अफ दी म्याच घोषित भएका नगरकोटीले ५ हजार नगद पुरस्कार प्राप्त गरे। आइतबारको प्रतिस्पर्धा भारतको युनाइटेड ब्रदर्श कालिङम्पोङ र धनकुटाको राजारानी फुटबल क्लबबीच हुने गोल्डकपका प्रवक्ता नरेन्द्र बस्नेतले बताए।"
कोमल वलीलाई २४ घण्टे स्पष्टीकरण,"काठमाडौं: निर्वाचन आयोगले प्रतिनिधिसभा सदस्य दाङ क्षेत्र नं ३ का नेकपा (एमाले)का उम्मेदवार कोमल वलीलाई निर्वाचन प्रचारप्रसारका लागि बालबालिकाको प्रयोग गरेको विषयमा स्पष्टीकरण सोधेको छ । निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले पालना गर्नुपर्ने आचरणअन्तर्गत उपदफा (१)को खण्ड (ट) मा निर्वाचन प्रचारप्रसार, आमसभा तथा जुलुसमा बालबालिकाको प्रयोग गर्न वा गराउन नहुने, व्यवस्था छ । 'तपाईँले निर्वाचन आचारसंहिताको दफा १३ को उपदफा (१)को खण्ड (ट)को प्रतिकूल हुने गरी निर्वाचन प्रचारप्रसार गर्नु भएको होइन भन्ने आधार, प्रमाण के छ ? निर्वाचनका प्रक्रिया अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईँले किन जानाजानरूपमा निर्वाचन आचारसंहिताको उल्लङ्घन हुने कार्य गर्नुभएको हो ?', आयोगको स्पष्टीकरणमा भनिएको छ । आयोगले निर्वाचन प्रचारप्रसारमा बालबालिकाको प्रयोग गर्नु हुँदैन भन्ने जानकारी हुँदाहुँदै सो कार्य गरेको देखिएकाले आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारबाही किन हुनु नपर्ने हो ? भनी पत्र प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय दाङमा प्राप्त हुने गरी जवाफ पठाउन उम्मेदवार वलीलाई भनेको छ ।"
अटो दुर्घटनामा एक जनाको मृत्यु,काठमाडौं : महोत्तरीको बर्दिबास नगरपालिका ३ गौरीडाँडामा गएराति भएको अटो रिक्सा दुर्घटनामा गम्भीर घाइते भएका पुरुषको उपचारका क्रममा आज मृत्यु भएको छ। पाटुबाट बिरामी लिएर बर्दिबासतर्फ जाँदै गरेको प्रदेश २०२००१ ह ०९१८ नम्बरको अटो रिक्सा गएराति १० बजे अनियन्त्रित भएर पल्टिएको थियो। रिक्सामा सवार रहेका विरामी बर्दिबास नगरपालिका३ राजाबासका ५० वर्षीय बल बहादुर भण्डारी र उनकी ४५ वर्षीया श्रीमती निर्मला घाइते भएका थिए। उपचारको क्रममा बल बहादुरको काठमाडौँको महांकालस्थित राष्ट्रिय ट्रमा सेन्टरमा आज बिहान ५ बजे मृत्यु भएको हो। निर्मलाको सोही अस्पतालमा उपचार भइरहेको छ। अटो रिक्सासहित चालकलाई महोत्तरी प्रहरीले नियन्त्रणमा लिइसकेको छ।
दाह्री महिमा,"हलिउड अभिनेता जिम क्यारीले महामारीबीच २०२० मार्चदेखि केही समयसम्म ह्यस्ट्याग लेट्स ग्रो टुगेदर नाम दिएर आफ्नो ट्विटर ह्यान्डलमार्फत दाह्री स्टन्टको मनोरञ्जन दिए। कतिले लकडाउनका कारण खुम्चिएको दैनिकीमा सामाजिक सञ्जालहरूमा क्वारेन्टाइन दाह्री सार्वजनिक गरे। लामो दाह्रीका कारण प्रविधिको दुनियाँमा छुट्टै पहिचान बनाए, ट्विटरका सहसंस्थापक ज्याक डोर्सीले। सिलिकन भ्यालीको कर्पोरेट जगत्मा आफ्नो अनौठो व्यक्तित्व र हिप्पीलुक्सका कारणले बेलाबखत चर्चामा आइरहन्थे डोर्सी। लामो दाह्रीका कारण बेलाबखत हाँस्यास्पद इन्टरनेट मीम र सामाजिक सञ्जालहरूमा ट्रोलको सिकार हुने गरेका डोर्सी भने आफ्नो दाह्री नितान्त व्यक्तिगत भएकाले यो विषयमा सार्वजनिक रूपमा बोल्न पन्छिँदै आएका छन्। प्रविधिको क्षेत्रमा म्याक कम्प्युटरदेखि आइफोनको उदयसम्म महत्त्वपूर्ण भूमिका खेलेका सिलिकन भ्यालीका अर्का हिप्पी हुन्, स्टिभ जब्स। उनको दाह्रीको सम्बन्ध भने उनको पूर्वीय अध्यात्ममा अति गहिरो लगाव र हिप्पी अभियानसँग थियो। हुन त जब्स जस्तै डोर्सी पनि पूर्वीय आध्यात्मसित जोडिइसकेका पात्रमध्ये एक हुन्। यद्यपि, आफ्नो पूर्वीय अध्यात्मसितको यो सम्बन्ध र दाह्रीका विषयमा भने उनले अहिलेसम्म आफ्नो धारणा सार्वजनिक गरेका छैनन्। डोर्सीको सन्दर्भ नसेलाउँदै अर्का युवा दाह्रीवाल अन्तर्राष्ट्रिय सञ्चारमाध्यमहरूमा छाउन थाले। दक्षिण अमेरिकी देश चिलीमा वामपन्थी पृष्ठभूमिका ३५ वर्षीय दाह्रीवाल गेब्रियल बोरिक गत डिसेम्बरमा राष्ट्रपतिमा निर्वाचित भएका थिए। चिलीलाई नवउदारवादको चिहानमा परिणत गर्ने धारणा अघि सारेपछि उनी भाइरल बनेका हुन्। सिन्धु घाँटीको सभ्यतासम्म दाह्रीको सन्दर्भ टेलिभिजनको पर्दामा रामायण धारावाहिकका अन्य पात्रको तुलनामा मिथिला राज्यका राजा जनक शासक कम र दार्शनिक बढीजस्ता देखिन्थे। मानव समाजको थालनीसँगै उदाएका प्रारम्भिक सभ्यताहरूको व्यवस्थापनका क्रममा पुरुषहरूले आफूलाई न्यानो राख्न दाह्री पाल्ने गरेको पाइन्छ। यस्तै आध्यात्मिक झुकावलाई अक्षुग्ण राख्ने क्रममा दाह्री पाल्ने सस्ंकृतिको विकास भएको पाइन्छ। पश्चिमी संस्कृति र सभ्यताको विकासमा उल्लेखनीय भूमिका खेलेको यहुदी धर्म र प्राचीन इजिप्टदेखि पूर्वमा सिन्धु घाँटीको सभ्यतासम्म दाह्रीको सन्दर्भ र महत्त्व भेटाइन्छ। नेपालमा प्रधानमन्त्रीको पदमा रहँदा दाह्रीसहितको सार्वजनिक छवि बनाएका व्यक्तित्वहरूमा मनमोहन अधिकारी र सुशील कोइराला पर्छन्। रुसी क्रान्तिकारी राजनीतिज्ञ भ्लादिमिर लेनिनको जस्तो मिल्दोजुल्दो फ्रेन्च कट दाह्री नेपालका पहिलो वामपन्थी प्रधानमन्त्री मनमोहन अधिकारीले पाल्ने गरेका थिए। फ्रेन्च कट युवामाझ लोकप्रिय छ। करिब चार हजार वर्ष पुरानो यहुदी धार्मिक परम्पराको उत्पत्तिको समयदेखि नै दाह्री पाल्ने चलन रहेको पाइन्छ। जसको सम्बन्ध आध्यात्मिकतासँग गहिरो छ भन्ने मान्यता छ। प्राचीन इजिप्टमा आफूलाई दैवीय राजा घोषणा गरी लामो समय शासन गरेका फारोहरूले अनुहार लामो दाह्रीजस्तो देखिने धातुले सजाउने गर्थे। इजिप्टमा जीवित देवताको रूपमा आफ्नो हैसियतलाई संकेत गर्न फारोहरूले नक्कली दाह्री लगाउने गरेको भन्ने मान्यता भेटिन्छ। इजिप्टमा करिब ९० प्रतिशत जनसंख्या इस्लाम धर्ममा आस्था राख्छन्। जहाँ केही वर्षयता भने लामो दाह्रीलाई इस्लामवादी कट्टरपन्थीहरूको प्रतीकको रूपमा हेर्न थालिएको छ। फिरन्ते र तपस्वी जीवनशैलीको द्योतक सिन्धु घाँटीको सबैभन्दा ठूलो बस्तीमध्येको एक मोहनजोदारो सहरका हजारौं वर्ष पुरानो भग्नावशेषहरूमा लामो दाह्री भएको र आंशिक रूपमा आँखा बन्द गरेर ध्यानस्थ मुद्रामा हजारौंं वर्ष पुराना मूर्तिहरू भेट्टाइन्छ। जसले पूर्वीय सभ्यताको प्राचीन समयमा यो क्षेत्रका पुरुषले लामो दाह्री पाल्ने प्रचलन रहेको पुष्टि गर्छन्। सिन्धु घाँटीबाटै उत्पत्ति भएको मानिने हिन्दू धार्मिक परम्पराअनुसार वैदिक ग्रन्थहरूमा निपुण कठोर तपस्वीहरूको समूह ऋषिहरूले पनि लामो दाह्री पालेको चित्रण गरिन्छ। हिन्दू परम्परामा लामो दाह्री आध्यात्मिक झुकावका साथै फिरन्ते र तपस्वी जीवनशैलीको द्योतक मानिन्छ। जसअनुसार योगी र ऋषिहरूमा आफ्नो लामो दाह्रीका माध्यमले मस्तिष्कमा आध्यात्मिक ऊर्जा आकर्षित हुन्छ भन्ने मान्यता छ। साधुहरूका हकमा भने अपरिग्रह अर्थात् निजी स्वामित्वमा केही पनि नराख्ने प्रचलन छ। जसका कारण र व्यवस्थित देखिन नियमित रूपमा दाह्री सम्हाल्नुपर्ने रेजर र कैंचीजस्ता सामान राख्दैनन्। त्यसको प्रतीकात्मक सन्देश दिन लामो दाह्री पाल्ने परम्परा छ। दार्शनिक दाह्री र शासक दाह्री प्रागैतिहासिक समयका ऋषिहरूको जस्तो झल्को स्पष्ट देखिने मिथिलाका राजा हुन्, जनक। पश्चिमी सभ्यता र पश्चिमी दर्शनको जननी ग्रीसमा दार्शनिक प्लेटोले परिकल्पना गरेजस्तो दार्शनिकराजाको सजीव उदाहरण जनकमा भेटिन्थ्यो। प्राचीन ग्रीसका प्रख्यात दार्शनिक सुकरातदेखि अरस्तुसम्म र आधुनिक युगमा आइपुग्दा जर्मनीका अर्थसमाजशास्त्री चिन्तक कार्लमाक्र्सदेखि पश्चिमी परम्परामा आधारित मनोचिकित्साका प्रणेता सिग्मन्ड फ्रायडसम्म आआफ्नै मौलिक प्रतीकात्मक चिह्न दाह्रीका कारण सहजै चिन्न सकिने भए। अर्थव्यवस्था, विश्व राजनीति र सामाजिक विज्ञानका धेरै क्षेत्रमा वैचारिक दृष्टिकोणका माध्यमले गहिरो प्रभाव पार्न सफल भए, माक्र्स। उनले जीवनको अन्तिम वर्षमा आफ्नो प्रसिद्ध दाह्री खौरन लगाए। अल्जेरियन हजामलाई माक्र्सले आफूलाई चिन्नै नसकिने गरी दाह्री सफा चट पार्न अह्राएका थिए। त्यसपछि माक्र्सको फोटो कतै सार्वजनिक भएन। ल्याटिन अमेरिकी देश क्युबाका राष्ट्रपतिका रूपमा लामो समय शासन गरेका वामपन्थी राजनीतिज्ञ फिडेल कास्ट्रो पनि लामो दाह्रीका कारण सहजै चिनिने ऐतिहासिक पात्रमध्ये पर्छन्। सन् १९६० को दशकमा कास्ट्रोले क्युबाको बागडोर सम्हाल्दै गर्दा अमेरिकाको लोकप्रिय मिडिया सीबीएसमा उनको दाह्रीको चर्चा चल्यो। दाह्रीसम्बन्धी प्रश्नमा आफूले क्युबाली जनतासित गरेको वाचा पूरा गरेपछि मात्र दाह्री काट्ने भनेर दिएको प्रतिक्रिया चर्चित थियो। कास्ट्रोले जीवनको अन्तिम घडी ९० वर्षको उमेरसम्म लामो दाह्री पालेका थिए। पूर्वीय दर्शन, दाह्री र दार्शनिक ऐतिहासिक पात्र चे ग्वेभारा पनि प्रतीकात्मक दाह्रीकै कारण चिनिए। विशेषगरी, पश्चिमा युवामाझ क्रान्ति र विद्रोहको प्रेरक प्रतीक मानिने अर्जेन्टिनाका ग्वेभारा। उनको क्युबामा खिचिएको दाह्रीसहितको फोटो संसारकै लोकप्रिय आइकन फोटोग्राफमध्ये पर्छ। पूर्वीय आध्यात्मिक परम्परासित सम्बन्धित सन्त र ऋषिहरूमा जस्तै प्राचीन ग्रीसमा पनि पुरुष दार्शनिकहरू दाह्रीलाई बुद्धिमता र ज्ञानसित जोडे हेर्न थालियो। अझ रोचक पक्ष त के भने पश्चिमी चिन्तन प्रणालीको जग बसाल्न सफल ग्रीसमा सुकरातको समयमा पुरुष दार्शनिकहरूको दाह्रीको लम्बाइलाई उसको दर्शनको गहिराइ र ज्ञानको फराकिलो दायरासित दाँजिन्थ्यो। दाह्री नराख्ने पुरुषहरूलाई उनीहरूले कुनै पनि दर्शन स्वीकार गरिनसकेको संकेतका रूपमा लिने गरिन्थ्यो। ऐतिहासिक दृष्टिकोणले सुकरातका समकालीन र चिनियाँ दर्शनका प्रणेता कन्फ्युसियस पनि आफ्नो प्रतीकात्मक दाह्रीका माध्यमले चिनिन्छन्। उनले अनुयायीहरूलाई आफ्नो मौलिक रूप जोगाउन कपाल, दाह्री र नङसमेत नकाट्न आग्रह गर्थे। कन्फ्युसियसको दाह्रीसित मेल खाने प्रतीकात्मक व्यक्तित्व भएका अर्का एसियाली व्यक्तित्व हुन्, हो ची मिह्न। आधुनिक भियतनामका पिता मिह्न आफ्नो समयका भियतनामी समाजका एक प्रगतिशील राजनीतिज्ञ थिए। सुकरातको समयमा पुरुष दार्शनिकहरूको दाह्रीको लम्बाइलाई उसको दर्शनको गहिराइ र ज्ञानको फराकिलो दायरासित दाँजिन्थ्यो। दाह्री नराख्ने पुरुषहरूलाई उनीहरूले कुनै पनि दर्शन स्वीकार गरिनसकेको संकेतका रूपमा लिने गरिन्थ्यो। परम्परागत भियतनामी संस्कारअनुसार पनि गाउँको वरिष्ठ अभिभावकका रूपमा त्यहाँको प्रचलनबमोजिम दाह्री पाल्ने चलन थियो। भारतको पञ्जाब क्षेत्रमा उत्पत्ति भएको सिख धर्मका अनुयायीले दाह्री पाल्नुलाई पुरुषत्वको मर्यादा र निष्ठाको महत्त्वपूर्ण हिस्सा मान्छन्। दाह्री र कपाललाई भगवान्ले दिएको वरदान मानिने हुँदा सिख धर्मका ऐतिहासिक पात्र दसौं सिख गुरु, गुरु गोविन्द सिंहले सिखहरूलाई कपाल र दाह्री नकाट्न आदेश दिए। सोही कारण यस्तो आस्था समूहमै दाह्री पाल्ने परम्परा छ। दाह्रीमा नेपाली शासक नेपालको पनि शाहवंशीय राजामध्येका ऐतिहासिक पात्र युवराज त्रैलोक्य र युवराज दीपेन्द्रबाहेक कसैले पनि दाह्रीसहितको सार्वजनिक छवि बनाएनन्। यद्यपि १०४ वर्षे जहानियाँ राणाशासकमध्ये जंगबहादुर राणालगायत वीरशमसेर जबरा, चन्द्रशमशेर र भीमशमशेर सबै दाह्रीसहितका श्री ३ प्रधानमन्त्री थिए। अझ भीमशमशेर त कोरोना महामारीको लकडाउनका समयमा छिमेकी देश भारतका प्रधानमन्त्री नरेन्द्र मोदीको जस्तो लामो दाह्रीमा जस्तो देखिन्थे। भारतीय प्रधानमन्त्री मोदीको दाह्री र उनको जवानी उमेरमा जोगी बन्ने उत्कट चाहनाका साथै उनको आध्यात्मिक झुकावको गहिरो सम्बन्ध छ भनिन्छ। आश्रमका प्रमुखले मोदीलाई दाह्री पाल्न सल्लाह दिएकाले त्यसयता उनले दाह्री पाल्न थालेको मानिन्छ। नेपालमा प्रधानमन्त्रीको पदमा रहँदा दाह्रीसहितको सार्वजनिक छवि बनाएका व्यक्तित्वहरूमा मनमोहन अधिकारी र सुशील कोइराला पर्छन्। रुसी क्रान्तिकारी राजनीतिज्ञ भ्लादिमिर लेनिनको जस्तो मिल्दोजुल्दो फ्रेन्च कट दाह्री नेपालका पहिलो वामपन्थी प्रधानमन्त्री मनमोहन अधिकारीले पाल्ने गरेका थिए। फ्रेन्च कट युवामाझ लोकप्रिय छ। बालिकाको पत्रले लिंकनको दाह्री अमेरिकाका १६औं राष्ट्रपति अब्राहम लिंकनको दाह्री किस्सा पनि कम रोचक छैन। अमेरिकामा दासप्रथा अन्त्य गर्ने राष्ट्रपतिको श्रेय पाएका र संघर्षपूर्ण प्रेरणादायी जीवनका कारण उनले विश्वव्यापी सम्मान र श्रद्धा पाए। उनै ऐतिहासिक पात्र लिंकनको दाह्रीका बारेमा वास्तविक घटनामा आधारित कथा छ। सन् १८६० मा अमेरिकाको राष्ट्रपतिमा निर्वाचित हुनुअघि लिंकनले न्युयोर्कबाट बालिकाको पत्र प्राप्त गरे। लिंकनको पातलो बान्की र सामान्यभन्दा दुब्लो आकारको अनुहार परेका उनले दाह्री पाल्नाले उनको व्यक्तित्वमा निखार आउने ती बालिकाको सुझाव पाए। पत्रले कन्भिन्स भएका लिंकनले दाह्री पाल्न थालेका थिए। विशेषगरी पश्चिमा मुलुकहरूमा फेसनयुक्त र सामान्य मानिन्छ, दाह्री र ट्याटु। तर त्यही संस्कृतिलाई एसियाली मुलुक जापानमा भने नकारात्मक रूपमा हेरिन्छ। इतिहासको एउटा कालखण्डमा जापानलाई सामन्ती राज्यबाट आधुनिक र औद्योगिक शक्तिका रूपमा द्रुत रूपान्तरणको नेतृत्व गरेका सम्राट् मैजीले भने शासनकालमा लामो दाह्रीपाले। आधुनिक जापानको एउटा महत्त्वपूर्ण पक्ष त्यहाँको कर्पोरेट संस्कृति र जापानी कम्पनीहरूले कर्मचारीलाई दाह्री पाल्न प्रतिबन्ध नै लगाएको छ। सामुराई जातीहरूले जापानको सामन्तीयुगीन हिंसाको प्रतिनिधित्व गर्ने हुँदा दाह्रीलाई त्यहाँको हिंस्रक र विद्रोही छविसित जोडेर हेर्ने गरिन्छ। फेसनदार र कट्टर परम्परावादी देखिन दाह्री यहुदी धर्मका कट्टर अनुयायीहरू (अर्थोडक्स यहुदी)ले परम्परा कायम राख्न दाह्री बढाउन रुचाउँछन्। यहुदी उपदेशक जिसस क्राइस्ट लामो दाह्रीसहितको व्यक्तित्वका रूपमा चित्रण गरिन्छ। केही वर्षअघि स्वास्थ्यसम्बन्धी अनुसन्धान निकायले गरेको अध्ययनले पुरुषहरूले दाह्री पाल्नु अर्थको व्यक्तिगत स्वतन्त्रता, वैचारिक दृढता र केही हदसम्म धैर्यको अभिव्यक्ति हो भन्ने निचोड निकालेको थियो। कलाकार र साहित्यकार दाह्री युरोपेली पुनर्जागरण रेनेसाँ युगमा उल्लेखनीय भूमिका निर्वाह गरेका पुरुष पात्रहरू अनि प्रतिभाशाली कलाकारहरू लामो दाह्रीकै कारण चिनिए। लियोनार्दो दा भिन्ची र माइकल एन्जेलो, खगोलविद् ग्यालिलियो ग्यालिली, आधुनिक प्रिन्टिङ प्रेसका आविष्कारक योहानस गुटेनवर्ग पनि आफ्नो प्रतीकात्मक लामो दाह्रीका कारण सजिलै पहिचान गर्न सकिने सूचीमा पर्छन्। प्रख्यात वैज्ञानिक चाल्स डार्बिनदेखि विश्व प्रसिद्ध साहित्यकारहरू भिक्टर ह्युगो र रवीन्द्रनाथ टैगोरको चिनो दाह्री नै भयो। अभिनयको क्षेत्रमा लागेका कलाकारहरूले पर्दामा वा पर्दा बाहिर दाह्री पाल्नुलाई सामान्य मानिन्छ। यस्तो अवस्थाको हलिउडबाहेक केही वर्षयता बलिउडमा पनि कलाकारहरू दाह्रीसहित अन स्क्रिन देखिन थाले। हलिउडको सिनेमा जगत्मा नाम चलेका अधिकांश पुरुष अभिनेतालाई अफ स्क्रिन दाह्रीबिना देख्नै मुस्किल पर्छ। विश्वप्रसिद्ध पुरुष लेखकमध्ये रुसी साहित्यकारहरू लियो टल्सटोय, एन्टोन चेखव, अमेरिकी सर्जकहरू अर्नेस्ट हेमिङ्वे र कवि वाल्ट विट्मेन, बेलायती नाटककार विलियम शेक्सपियरदेखि नेपाली राजनीतिज्ञ तथा साहित्यकार विश्वेश्वरप्रसाद कोइरालासमेतले दाह्रीसहितको पहिचान बनाए। कतै अनिवार्य, कतै प्रतिबन्ध एक वर्ष अघिसम्म अमेरिकी सेनाको बहिर्गमनसँगै अफगानिस्तानको बागडोर सम्हालेको इस्लामिक धार्मिक कट्टरपन्थी समूह तालिबानले केही अफगान प्रान्तमा पुरुषलाई दाह्री काट्न प्रतिबन्ध नै लगायो। उता अमेरिकाको एउटा विश्वविद्यालय ब्रिङ्गहम योङ युनिभर्सिटीले विद्यार्थीलाई दाह्री पाल्न प्रतिबन्ध लगाएको छ। हिप्पी आन्दोलनको अभियान जोडिएकाले कपाल र दाह्री पाल्ने चलनलाई निरुत्साहित गर्ने उद्देश्यले विद्यार्थीलाई दाह्री पाल्न रोक लगाएको हो। इस्वी १७औं शताब्दीमा रूसका सम्राट् पिटर प्रथमले रुसी समाजलाई पश्चिमी युरोपेली मोडेलअनुरूप ल्याउने प्रयासस्वरूप दाह्री करको स्थापना गरे। दाह्रीमा प्रतिबन्ध लागू गर्न उनले त्यहाँको प्रहरीलाई कर तिर्न अस्वीकार गर्नेहरूको दाह्री जबर्जस्ती र सार्वजनिक रूपमै खौरने अधिकार दिएका थिए। सचेतना अभियानका लागि दाह्री सन् २००९ मा लोकप्रिय सामाजिक सञ्जाल फेसबुकमा क्यान्सरसम्बन्धी सचेतना जगाउन अंग्रेजी क्यालेन्डरअनुसार हरेक नोभेम्बरमा नो सेभ नोभेम्बर अर्थात् नोभेम्बर महिनाभरिदाह्री नकाट्ने अभियान नै सुरु भयो। अमेरिकाको सिकागोमा बसोबास गरिरहेको एउटा परिवारले क्यान्सरका कारण गुमाएको अभिभावकको सम्झनामा क्यान्सरको अनुसन्धानलाई सहयोग पुग्ने लक्ष्य राखेर नो सेभ नोभेम्बर थालनी गरे। नोभेम्बर महिनामा दाह्री काट्न र सेभिङ क्रिम, रेजर आदि सामग्रीमा खर्च हुने रकम जोगाएर क्यान्सर रोगबारे सचेतना कार्यक्रम, अनुसन्धान र रोकथामबारे शिक्षा अभियानहरू सञ्चालन गर्न सुरु गरियो। नो सेभ नोभेम्बरमा हाल विश्वभरि उक्त अभियानमा ऐक्यबद्धता जनाउनेको संख्या बढ्दो छ। सुरुमा ५० जना फेसबुक फ्लोअरबाट थालिएको यो अभियानमा हाल तीन लाखभन्दा बढी सदस्य छन्। तिनबाट हजारौंं क्यान्सरका रोगीले सेवा प्राप्त गरेको र दर्जनौं अनुसन्धान कार्यलाई सहयोग पुगेको जनाइएको छ। केही वर्षयता नोभेम्बर अभियानमा पनि विश्वभरि समर्थन र सहयोग जुट्दै आएको छ। अस्ट्रेलियाबाट सुरु भएको यो अभियानमा पुरुषहरूले नोभेम्बर महिना जुँगाको हेरचाहमा गर्ने खर्चलाई बचाएर प्रोस्टेट क्यान्सर, अण्डकोषको क्यान्सर र पुरुषहरूको मानसिक स्वास्थ्यसम्बन्धी रोगको अनुसन्धानका लागि स्रोत जुटाउँदै आएका छन्। कोरोनाले निम्त्याएको क्वारेन्टाइन दाह्री सन् २०१९ को उत्तराद्र्धमा कोरोना भाइरसले निम्त्याएको वैश्विक महामारीको संकट र महामारी नियन्त्रण गर्न लगाइएको लकडाउनको समयमा धेरै पुरुषले लामो दाह्री पाल्ने चलन चलाए। दाह्री पाल्ने र सामाजिक सञ्जालहरूमा पोस्ट गर्ने दाह्री स्टन्टहरूमा धेरै पुरुषले उपस्थिति जनाए। हलिउड अभिनेता जिम क्यारीले महामारीबीच २०२० मार्चदेखि केही समयसम्म ह्यस्ट्याग लेट्स ग्रो टुगेदर नाम दिएर आफ्नो ट्विटर ह्यान्डलमार्फत दाह्री स्टन्टको मनोरञ्जन दिए। कतिले लकडाउनका कारण खुम्चिएको दैनिकीमा सामाजिक सञ्जालहरूमा क्वारेन्टाइन दाह्री सार्वजनिक गरे। महामारीका समयमा लामो दाह्री पालेर चर्चा कमाएका क्यानडाका प्रधानमन्त्री जस्टिन ट्रुडले प्रधानमन्त्री हुनुपूर्व लामो समय नोभेम्बर अभियानमा सरिक भए।"
बालुवाका थुम्काहरू,"देशदेशान्तरबाट आएका परपरबाट आएका एकपटक आएपछि एकपछि अर्को गरेर आएका कहिले मिलेर, कहिले पालैपालो गरेर अनवरत आइरहेका हावाका झोक्काहरूबाट जब मुलुक बालुवाको सागर बन्छ मरुभूमितुल्य बन्दै गएर त्यहाँ अग्ला थुम्काहरू देखिन्छन् यस्तो अग्ला थुम्काहरू बन्न वनजंगल निल्न सक्नु पर्छ। आफ्नो माटो बाँझो पार्न सक्नुपर्छ अन्तका झोक्काहरू रोक्ने तागत सखाप पार्नुपर्छ अनिअन्तबाट बहेका हावाले बनाइएका ठिंग उभिएका यी अग्ला थुम्काहरू अझै पर नियालिरहेका छन् बचेका ती हरियाली फाँटहरूमा त्यसलाई पनि सकेर अझ अग्लो हुन हो, बालुवाका थुम्काहरूले जति हरियाली निल्न सक्यो त्यति परिपक्व बन्दै जाने जति परिपक्व बन्न सक्यो त्यति अग्लो अग्लो हुँदै जाने बालुवाका थुम्काहरूले खोजेको अझ अग्लो उचाइ सिर्फ एउटा टार हो। बालुवाटार मुकुन्डोधारीहरूको लाखे नाच झुट, फरेब र बेइमानीको आकाशको तारा हरेकको पोल्टोमा हालिदिने दिव्य दृष्टिका रंगीचंगी सपनाहरू बडो तामझामसँग देखाइन्छ भोटो देखाइको जस्तो गरी मिथकीय शैलीमा पाँच वर्षमा एकपटक हावाको कोण, मोड र वेगमा।"
तनहुँमा डेङ्गु सङ्क्रमित बढ्दै,"तनहुँ : चिसो मौसम सुरु हुँदा पनि तनहुँमा डेङ्गुको सङ्क्रमण बढ्दो क्रममा छ। डेङ्गु सङ्क्रमितको सङ्ख्या बढेपछि सदरमुकामस्थित अस्पतालहरुमा सङ्क्रमितको भिड लागेको छ। कात्तिकमा मात्रै ८८ जनामा सङ्क्रमण देखिएको दमौली अस्पतालका प्रमुख डा दिवस ढकालले जानकारी दिए। उनका अनुसार २१५ जनाको नमूना परीक्षणमा सबैमा डेङ्गु सङ्क्रमण देखिएको हो। जिल्लामा भदौको अन्तिम सातादेखि डेङ्गुको सङ्क्रमण फैलिएको थियो भने असोजमा मात्रै एक सय एक जनामा सङ्क्रमण पुष्टि भएको डा ढकालले बताए। डेङ्गुको सङ्क्रमण हुँदा उच्च ज्वरो आउने, जोर्नी र मांसपेशी दुख्ने, आँखाको गेडी र टाउको दुख्ने जस्ता लक्षण देखिने उहाँको भनाइ छ। डेङ्गुको सङ्क्रमण बढ्दै गएपछि नियन्त्रणको प्रयास भइरहेको स्वास्थ्य कार्यालय तनहुँका प्रमुख शङ्करबाबु अधिकारीले जानकारी दिए। डेङ्गुबाट बच्न जिल्लाका १० वटै स्थानीय तहले लामखुट्टेको बासस्थान मास्ने, सरसफाई लगायतको सचेतनात्मक कार्यक्रम समेत सञ्चालन भइरहेको अधिकारीले बताए। डेङ्गु लामखुट्टेको टोकाइबाट सर्ने भएकाले आफ्नो घर वरिपरी पानी जम्न नदिने, सफा राख्न स्वास्थ्य कार्यालयले सबैसँग आग्रह गरेको छ। साथै डेङ्गुसँग मिल्दाजुल्दा लक्षण देखिने बित्तिकै चेक जाँच गराउन कार्यालयले अनुरोध गरेको छ। 'रोग नियन्त्रण, न्यूनिकरण र रोकथामका लागि लामखुट्टेले फूल पार्ने ठाउँहरु खोजौं र नष्ट गरौं भन्ने नारा सहित अभियान सञ्चालन गरिएको छ,' अधिकारीले भने, 'लामखुट्टेको बासस्थान नष्ट पार्नु नै सबैभन्दा प्रमुख रोकथामको उपाय हो।' एडिस एजिप्टाई जातको पोथी लामखुट्टेको टोकाइबाट मानिसमा डेङ्गु सङ्क्रमण हुने चिकित्सकहरू बताउँछन्। एडिस लामखुट्टेले मानिसलाई दिउँसो मात्र टोक्छ। रासस"
निसाना साँध्दै कार्टुनिस्ट,"लोकतन्त्रको सौन्दर्य भनेकै सुशासन हो। भ्रष्टाचारमुक्त समाज निर्माण गर्नु र आमनागरिकलाई असल शासनको प्रत्याभूति दिलाउन सक्नु लोकतान्त्रिक मुलुकको पहिलो कर्तव्य हुन आउँछ। भ्रष्टाचारले मानिसमा खराब मनोवृत्तिको विकास गर्दछ। वास्तवमा आमनागरिकले आफ्नै घरबाट आफ्नो आर्थिक हैसियत कसरी विकास भयो ? यस विषयमा चासो दिँदै लामो हात गर्दा त्यसले सामाजिक रूपमा कलंकको रूप लिन सक्ने बनाउँछ भन्ने बोध गराउन सक्नु पर्दछ। साथै विद्यमान राज्यका कानुनको पनि सही ढंगले कार्यान्वयन हुनु पर्छ। समाजमा मौलाउँदै गएको भ्रष्टाचारलाई अन्त्य गर्न सचेत पहलकदमी, जागरुक नागरिक, सञ्चारमाध्यम र नागरिक समाजको निरन्तरको खबरदारी भइरहनुपर्छ। निसाना भ्रष्टाचारविरोधी अभियानले समाजमा व्याप्त भ्रष्टाचारको तह र त्यसका आयामलाई बुझ्न सघाएको छ। त्यसको अन्त्यका लागि पहलकदमीको आवश्यकता रहेको महसुस पनि गराएको छ। भ्रष्टाचार अन्त्यका लागि कार्टुनिस्ट र क्लबको अभियानले समाजमा सकारात्मक सन्देश दिएको छ। साथै अभियानले खराब प्रवृत्तिविरुद्ध सशक्त आवाज उठाउन सफल भएको छ। प्रदर्शनीले समाजमा झाँगिदै गएको भ्रष्टाचारलाई उदांगो पार्दै सचेतना जगाउन महत्त्ववपूर्ण भूमिका खेल्ने आशा राख्न सकिन्छ। कार्टुन प्रदर्शनीमा सहभागी कार्टुनिस्टले भ्रष्टाचारका विभिन्न पक्षमा केन्द्रित रही कला बनाएका थिए। भ्रष्टाचार मूलतः अख्तियारको दुरुपयोग, नीतिगत र घुसखोरी गरेरै हुने गरेको पाइन्छ। यसले समाजलाई विस्तारै भ्रष्ट संस्कृतितर्फ लग्छ। नजिकका मान्छेलाई अवसर दिँदै तीबाटै राज्यको स्रोत दोहन गर्ने प्रवृत्तिलाई कार्टुनिस्टले कार्टुनमार्फत गरेको सशक्त प्रहार नै निसाना को शक्ति रह्यो। भ्रष्टाचार अन्त्य गर्न समाजका सबैले सरोकारी पक्षले पहलकदमी लिनुपर्छ। कार्टुन त त्यसका निम्ति झक्झकाउने एउटा सशक्त दृश्यभाषा मात्रै हो। कार्टुनमा समाजमा देखिएका विकृति विसंगति तथा खराब मनोवृत्तिलाई व्यंग्यात्मक रूपमा प्रहार गरिन्छ। राजनीतिक दल र नेता सतर्क रहँदै देश र जनताका निम्ति भ्रष्टाचार नगर्ने संकल्प लिनु पर्छ। समाजलाई गतिशील, सभ्य र समृद्ध बनाउन राजनीतिक दल र तिनको नेतृत्व सदैव सदाचारप्रति प्रतिबद्ध रहनु पर्छ। भ्रष्टाचार सभ्य समाज र विकासको बाधक हो। प्रदर्शनीमा राखिएका कार्टुनमा हाम्रो समाजमा मौलाएको खराब मनोवृत्ति र आचरणलाई कलात्मक रूपमा उधिनिएको थियो। कार्टुनमा उठाइएका विषयवस्तु मूलतः नीतिगत भ्रष्टाचार, पदको दुरुपयोग र आर्थिक लेनदेनसँग सम्बन्धित थिए। यी विषय दीर्घकालीन रूपमै प्रभाव पार्ने खालका छन्। भ्रष्टाचार एक हिसाबले सामाजिक अपराध हो। यो अपराधमा सलंग्न जोकोहीलाई बहिष्कार गरिनु पर्छ। यसको अन्त्यका लागि कलाकार, साहित्यकार, सञ्चारमाध्यम, राजनीतिक दल, नागरिक समाज, आमजनता लगायतका समाजका सबै पक्षले सचेतनापूर्वक खबरदारी गरिरहनु पर्छ। भ्रष्टाचार अन्त्य गर्न सरोकारवाला सबै पक्षले पहलकदमी लिनुपर्छ। कार्टुन त झक्झकाउने एउटा सशत्ता दृश्यभाषा मात्रै हो। राजनीतिक दल र नेताले भ्रष्टाचार नगर्ने संकल्प लिनैपर्छ। कार्टुनिस्टले आफ्नो कर्मद्वारा रङ र रेखाका माध्यमबाट समाजमा व्याप्त विकृति, विसंगति तथा भ्रष्ट मनोवृत्तिका विरुद्ध आवाज उठाइरहेका छन्। यही कारण त कार्टुनिस्टलाई सधैं सत्ताविरोधी कित्तामा उभ्याएको पाइन्छ। क्लबको भ्रष्टाचारविरोधी अभियानमा देखिएको नागरिकको चासोेको सम्बोधन राज्यले बेलैमा गर्नुपर्छ। नत्र व्यवस्था र नेतृत्वमाथि बारम्बार प्रश्न उठिरहन्छ। आमनागरिकप्रति सकारात्मक भाव पैदा गर्न र असल शासनको प्रत्याभूति दिलाउन राजनीतिक दल, कर्मचारीतन्त्र लगायतका संरचनाले विशेष ख्याल गर्नुपर्छ। भ्रष्टाचारकै कारण देश र सर्वसाधारणको जीवन बर्बाद भएको छ। राज्यले यसको नियन्त्रणमा निर्ममतापूर्वक लाग्नु पर्छ। प्रदर्शनीमा घुसखोरी, शिक्षामा हुने भ्रष्टाचार, प्राकृतिक स्रोतको दोहन, स्वास्थ्य क्षेत्रमा रहेका विकृति, कृषिक्षेत्रका समस्या, न्यायालयका विकृतिलगायतका पक्षमा केन्द्रित रही नेपालका ३६ जना कार्टुनिस्टले तयार पारेका ५० वटा कार्टुन राखिएको थियो। लोकतन्त्रको यही मर्मलाई आत्मसात् गर्दै नेपाली समाजमा व्याप्त भ्रष्टाचारविरुद्ध कार्टुनिस्ट क्लब अफ नेपालको आयोजनामा नेपालका सातै प्रदेशमा निसाना शीर्षकमा कार्टुन प्रदर्शनी सम्पन्न भएको हो। पाठकले सधैं पत्रपत्रिकामा मात्रै कार्टुन हेर्दै आए पनि प्रदर्शनीका रूपमा क्लबको तर्फबाट पहिलोपटक कार्टुनलाई देशका सातै प्रदेशमा लगिएको हो। पत्रपत्रिकामा मात्रै नभएर प्रत्यक्ष देखाउने चाहना पनि हो यो। भ्रष्टाचारको जरो समाजको तलसम्म फैलिए झैं भ्रष्टाचारविरोधी अभियान कार्टुनमार्फत सोही स्थानसम्म पुर्याउने लक्ष्यका साथ क्लबले प्रदर्शनी आयोजना गरेको हो। कार्टुन कलाको माध्यमले समाजमा व्याप्त भ्रष्टाचारलाई बाहिर ल्याउनु प्रदर्शनीको मुख्य उद्देश्य पनि हो। काठमाडौंको बबरमहलस्थित नेपाल आर्ट काउन्सिलबाट वैशाख ४ गते सुरु भएको यो अभियान गण्डकीको पोखरामा भयो। मधेसको जनकपुर र प्रदेश १ को इटहरी, लुम्बिनीको बुटवल, कर्णालीको सुर्खेत र सुदूरपश्चिमको धनगढीमा भयो। जसको समापन भदौ २५ गते भयो। प्रदर्शनीको मुख्य लक्ष्य भनेको समाजमा जरा गाडेर रहेको भ्रष्ट संस्कृतिलाई उजागर गर्दै सुशासनका निम्ति नागरिकलाई जागरुक बनाउनु हो। कार्टुनमार्फत सरोकारीलाई घच्घचाउनु, उनीहरूको आचरणमा सुधारका निम्ति पहल गर्नु र आमनागरिकलाई भ्रष्टाचारका विभिन्न रूपबारेजानकारी दिनु पनि प्रदर्शनीको लक्ष्य थियो। सात प्रदेश घुम्ने क्रममा प्रायःजसो युवा पुस्ताले प्रदर्शनीका बारेमा बढी नै चासो राखेर समाजका बारेमा चिन्तन गरेको अनुभव पनि बटुल्न पायौं। हुन त नेपाली समाजमा मानिसको वैभवतालाई आर्थिक सम्पन्नतासँग जोडेर हेर्ने संस्कृतिको विकास पछिल्लो समय व्यापक रूपमा भइरहेको छ। तर उनीहरूको त्यो आर्थिक सम्पन्नता कसरी भयो भनेर सोचेको देखिँदैन। मानिसको कर्मअनुसारको उसको आर्थिक हैसियतलाई प्रश्न उठाउने समाज भएको भए भ्रष्टाचारले अहिलेको जस्तो विकराल रूप लिने थिएन होला। अन्त्यमा, निसाना ले समाजको भ्रष्ट यथार्थलाई कडा रूपमा प्रहार गरेको छ। विकृति विसंगतिविरुद्ध कार्टुनले शक्तिशाली सन्देश दिन सकेको छ। साथै पछिल्लो समय विकाससँगै भ्रष्टाचार पनि तल्लो तहसम्म पुगेको छ। कुनै न कुनै रूपमा जनप्रतिनिधिमूलक संस्थाबाट यस्ता किसिमका हर्कत भएका छन्। यसले जनप्रतिनिधि र नागरिकलाई सतर्क बनाउनसमेत घच्घचाएको छ। कार्टुनमार्फत कलाकारले आग्रह पूर्वाग्रहबिना गरिएको तीखो प्रहारले गल्ती गर्नेलाई सच्चिन बाध्य पारेको छ। भ्रष्टाचारविरुद्ध र सदाचारको पक्षमा सन्देश प्रवाह गर्न निसाना सफल भएको छ। सेन्टर फर मिडिया रिसर्चको सहकार्यमा भएको प्रदर्शनीमा दुर्गा बराल वात्स्सायन, मोहनश्याम महर्जन खोकना, गेहेन्द्रमान अमात्य,नारदमणि हार्तम्छाली, जीवन राजोपाध्याय, अशोकमान सिंह, रविन सायमी, अविन श्रेष्ठको कार्टुन राखिएको थियो। यस्तै, राजेश केसी, सुषमा राजभण्डारी, वासु क्षितिज, देवेन्द्र थुम्केली, रवि मिश्र, भानु भट्टराई, रवीन्द्र मानन्धर, योगेशकुमार खपांगी, केशवराज खनाल, राजेश मानन्धर, कृष्णगोपाल श्रेष्ठको राखिएको थियो। प्रदर्शनीमा सुजिता महर्जन, रामकृष्ण थापा, सागर शाह, सुदर्शन सिग्देल, उमेशचन्द्र अधिकारी, अनुप गुरुङ, सानुराज डंगोल, अकृन अधिकारी, विरोचन मल्ल, आशिष खनालको पनि कार्टुन थियो। विष्णु अथकमनु, विश्व थापा, देव कोइमी, वामन चालिसे, महेश बस्ताकोटी, पानसिंह तमोर, रामहरि रिमाललगायत कार्टुनिस्टको कार्टुन दर्शकमाझ पुर्याइएको थियो।"
"गठबन्धनले जनमत पाए लुटतन्त्र मच्चिन्छ, देश कंगाल हुन्छ: केपी ओली","काठमाडौं: नेकपा एमाले अध्यक्ष केपी शर्मा ओलीले गठबन्धनले जनमत पाए देशमा लुटतन्त्र मच्चिने र देश कंगाल हुने बताएका छन् । काठमाडौंमा आयोजित कार्यक्रममा ओलीले गठबन्धनसँग मिसन र भिजन नभएको बताए । ओलीले भने, दिशाहिन सरकार बनार देशलाई बर्बाद पार्ने कि भिजनसहितको ठोस गन्तव्य र गन्तव्यमा पुग्ने मार्गचित्र भएको पार्टीलाई जिताउने ? परमादेशबाट प्रधानमन्त्री नियुक्ती गर्नु संविधान संशोधन जस्तो काम भएको बताए । ओलीले अनाधिकृत, असंसदीय सरकारले देशलाई कंगाल बनाइसकेको बताए । ओलीले भने, देशमा ५० औँ अर्व घाटा छ । निर्वाचनमा पैंसा बाड्ने काम भयो । नेपाली जनताका ओइलाएका सपनाहरुलाई आफ्नो पार्टीले पुर्नजागरित गरेको बताए । ओलीले भने,स्वार्थले बनेको कठपुतली सरकार हो । स्वभिमान नभएको कठपुतली सरकार हो यो । यो अहिलेको गठबन्धन रियल्ली डेड हो । तर, यो ककसले पम्पिङ गरिरहेको छ । ६ तिर मुख फर्किएको छ । चिउँडोले चपाइराखेका छन् । खन्चुवा, नीति, थीतिहिन गठबन्धन हो । दे ह्याभ अलरेडी डेथ । गठबन्धनले जनमत पाए लुटतन्त्र मच्चीने र देश कंगाल हुने बताए । उनले जहाँ नेपाली त्यहाँ एमाले रहेको बताए । ओलीले भने,नेकपा एमाले एकातीर, अर्को तीर सय भाइ कौरव । ४ गतेको कुरु क्षेत्रमा स्वाहा हुन्छन् । गठबन्धनसँग नीतिनै नरहेको बताए ।"
३० प्रतिशत नागरिक मताधिकारबाट वञ्चित,"काठमाडौं : मंसिर ४ गतेको निर्वाचनका लागि १ करोड ७९ लाख ८८ हजार ५ सय ७० मतदाता छन्। तर, ३० प्रतिशतभन्दा बढीले आफ्नो अधिकार प्रयोग गर्नबाट बञ्चित हुने देखिएको छ। वैदेशिक रोजगारीमा रहेका, निजी तथा सहकारी क्षेत्रमा काम गर्ने र गृहजिल्ला (मतदाता सूची भएको ठाउँ) जान नपाउनेहरू मतदानमा बञ्चित हुने देखिएको छ। सरकारी कर्मचारीले भने यसपटक समानुपातिकतर्फ भोट हाल्न पाउने छन्। सर्वोच्च अदालतले हालैमात्र सरकारी कर्मचारी, सुरक्षाकर्मी र कैदी बन्दीलाई पनि प्रतिनिधिसभा र प्रदेशसभा निर्वाचनमा मतदान गर्न पाउने व्यवस्था गर्न आदेश दिएको थियो। अस्थायी मतदाता नामावली संकलन गरी प्रतिनिधिसभा र प्रदेशसभा निर्वाचनमा समानुपातिकतर्फ मतदान गर्न पाउने व्यवस्था गर्न अन्तरिम आदेश दिएको थियो। अदालतको आदेशअनुरूप नै अघिल्लो निर्वाचनमा रोकिएको सरकारी कर्मचारीलाई समानुपातिकतर्फको मतदान दिन आयोग सहमत भएको हो। निर्वाचन आयोगका प्रवक्ता शालिकराम शर्मा पौडेलले सरकारी कर्मचारीलाई समानुपातिकमा मतदान गर्ने व्यवस्था गरिएको बताए। ०७४ मा भने सरकारी कर्मचारी पनि समानुपातिकमा मतदान गर्नबाट बञ्चित थिए। निजामती, सुरक्षा निकाय (सेना, सशस्त्र र प्रहरी) गरी करिब ४ लाख सरकारी कर्मचारी छन्। उनीहरूले आफ्नो क्षेत्रको प्रतिनिधिसभातर्फको उम्मेदवार चुन्न नपाए पनि आफूलाई मन पर्ने दल चुन्न पाउने छन्। केन्द्रीय तथ्यांक विभागको पछिल्लो तथ्यांकअनुसार २२ लाख नेपाली वैदेशिक रोजगारीमा छन्। गैरआवासीय नेपाली संघका अनुसार करिब ८० लाख नेपाली देश बाहिर बसोबास गर्छन्। तीमध्ये अधिकांश मतदाता नामावलीमा सूचीकृत छन्। अनुकूल मिल्ने केही मतदाता निर्वाचनको समयमा नेपाल आएर मतदान गरे पनि धेरैजसो आउन पाउँदैनन्। पूर्वप्रमुख निर्वाचन आयुक्त सूर्यप्रसाद श्रेष्ठले सबैले मतदान गर्न सम्भव नहुने बताउँछन्। अनुकूल मिल्नेले मतदान गर्ने हो, मतदान गर्नका लागि सरकारले कर्मचारीलाई बिदा दिन सक्दैन, विदेशमा बस्ने नेपालीलाई मताधिकार दिन सक्दैन, उनले भने। वैदेशिक रोजगारीमा रहेकालाई यस वर्ष मतदान गराउन संभव नभएको उनले बताए। रेमिट्यान्स नै ठूलो योगदान हो, श्रेष्ठ भन्छन्, यस वर्ष विदेशमा बस्ने नेपालीलाई मतदान दिन सम्भव छैन। आगामी दिनमा विद्युतीय माध्यमबाट मतदानको व्यवस्था गर्न सकिने श्रेष्ठ बताउँछन्। श्रेष्ठका अनुसार प्रायःजसो निर्वाचनमा ६० देखि ७० प्रतिशत मत खस्ने गरेको छ। यस वर्ष पनि यहीँ वरिपरि मत खस्न सक्ने आकलन हुन थालेको छ। अनिवार्य मतदान गर्नुपर्ने, नगरे कारवाही हुने व्यवस्था नभएकाले अनुकूल नमिल्नेले भोट हाल्दैनन्, श्रेष्ठ भन्छन्, विदेशमा बस्ने नेपालीलाई मतदानको अधिकार दिन सके राम्रो तर त्यसका लागि गृहकार्य हुन सकेको छैन। वैदेशिक रोजगार विभागका अनुसार ५६ लाखभन्दा बढी श्रम स्वीकृति लिएर वैदेशिक रोजगारीमा गएका छन्। त्यसमध्ये कति युवा स्वदेश फर्के र कति कार्यस्थलमै छन् भन्ने यकिन तथ्यांक सरकारसँग छैन। वैदेशिक रोजगारीमा जाने अधिकांश पुरुष छन्। यता, निर्वाचन आयोगका अनुसार पुरुषभन्दा महिला मतदाता ३ लाख बढी छन्। ९१ लाख ४० हजार ८ सय ६ महिला मतदाता सूचनमा छन्। आयोगका अनुसार ८८ लाख ४७ हजार ५ सय ७९ जना पुरुष र १ सय ८५ जना अन्य मतदाता छन्। संविधानले सबै नागरिकको मताधिकार सुनिश्चित गरेको छ। तर, निर्वाचन आयोग प्रविधिमैत्री बन्न नसक्दा करिब ४० प्रतिशत उम्मेदवार मतदाताबाट वञ्चित हुँदै आएका छन्। विश्वले सूचना र प्रविधिको क्षेत्रमा चमत्कार गरिसके पनि निर्वाचन आयोगले विदेशमा रहेका नेपालीलाई मतदान गर्ने प्रविधिको विकास गर्न सकेको छैन। विदेशमा बस्ने नेपालीलाई मतदानको अधिकार दिने राजनीतिक दलले प्रतिबद्धता जनाए पनि ठोस निष्कर्षमा पुग्न सकेका छैनन्। यद्यपि, केही दलले आउँदो निर्वाचनमा मताधिकार दिने गरी घोषणापत्रमा समेटेका छन्। सर्वोच्च अदालतले सन् २०१८ मै आवश्यक कानुन बनाएर मुलुकबाहिर रहेका नेपाली नागरिकलाई मताधिकार दिन निर्देशनात्मक आदेश जारी गरेको थियो। तर, सर्वोच्चको उक्त आदेशलाई सरकार र आयोगले बेवास्ता गरिरहेका छन्। निर्वाचन आयोगले भने कानुनको अभावमा विदेशमा रहेका नेपालीलाई मतदानमा सहभागी गराउन नसकेको जनाउँदै आएको छ। आयोगका सहायक प्रवक्ता सूर्यप्रसाद अर्यालले यससम्बन्धी ऐनको गृहकार्य भइरहेको बताउँछन्। राजनीतिक दलको प्रतिबद्धता आयो भने ऐनको मस्यौदा बनाएर छिट्टै संसद्मा पेस गर्न सकिने अर्याल बताउँछन्। विश्वका १५० देशले मुलुकबाहिर रहेका आफ्ना नागरिकको मताधिकार सुनिश्चित गर्ने कानुनी संयन्त्र बनाइसकेका छन्। तर, नेपाल भने परम्परागत ढंगबाटै निर्वाचन गराइरहेको छ। नेपाल पोलिसी इन्स्टिच्युट(एनपीआई) का अध्यक्ष खगेन्द्र ढकालले विदेशमा रहेका नेपालीका लागि आईभोटिङ अर्थात् इन्टरनेटमा आधारित मतदानको व्यवस्था गर्नुपर्ने बताउँछन्। उनका अनुसार यस्तो अभ्यास इन्डोनेसिया, एस्टोनिया र फ्रान्सले गरेका छन्। आर्थिक र प्रभावकारिताको दृष्टिले पनि नेपाललाई आईभोटिङ उपयुक्त हुन्छ, ढकाल भन्छन्। इलेक्ट्रोनिक (विद्युतीय) भोटिङ गर्न पनि असुरक्षा, आर्थिक र प्रशासिनक रूपमा अड्चन हुने, दूतावासमा भोटिङ गर्ने व्यवस्था गर्न सहज नहुने भएकाले आई भोटिङ प्रभावकारी हुने एनपीआईको निष्कर्ष छ। एनपीआईले सार्वजनिक गरेको अध्ययन प्रतिवेदनअनुसार श्रम, रोजगार तथा सामाजिक सुरक्षा मन्त्रालय, परराष्ट्र मन्त्रालय र निर्वाचन आयोगबीच समन्वय गरी वैदेशिक रोजगार सूचना व्यवस्थापन प्रणाली (फेमिस)मार्फत मताधिकार दिन सकिने सरकारलाई सुझाव दिएको थियो। गैरआवासीय नेपाली संघ(एनआरएनए)का अध्यक्ष डा बद्री केसीले विदेशमा बस्ने नेपालीलाई मताधिकार दिन पहल गरिरहेको बताउँछन्। यस पटक संभव नभए पनि आउँदो निर्वाचनमा मतदान सुनिश्चित हुने गरी पहल गरिरहेको उनले बताए।"
प्रधानमन्त्री देउवाले आज डडेलधुरामा दुई चुनावी सभालाई सम्बोधन गर्ने,"डडेलधुरा : प्रधानमन्त्री शेरबहादुर देउवाले आज पनि दुई वटा चुनावी सभालाई सम्बोधन गर्ने भएका छन्। देउवा चुनावी प्रचारप्रसारका क्रममा बुधबार काठमाडौंबाट धनगढी हुँदै बिहीबार डडेलधुरा पुगेका हुन्। देउवाले बिहीबार अमरगढी र शुक्रबार गन्यापधुरा र नवदुर्गा गाउँपालिकामा आयोजित चुनावी सभालाई सम्बोधन गरेका थिए। नेपाली कांग्रेस डडेल्धुराका सभापति भीमबहादुर साउँदका अनुसार देउवाले आज बिहान ११ बजे अजयमेरू गाउँपालिकाको भद्रपुर र दिउँसो २ बजे भागेश्वर गाउँपालिकाको रूपालमा हुने चुनावी सभामा सम्बोधन गर्नेछन्। देउवाले कात्तिक २० गते बिहान ११ बजे आलिताल गाउँपालिकाको गोदाम र दिउँसो २ बजे परशुराम नगरपालिकाको जोगबुडामा हुने चुनावी सभालाई सम्बोधन गर्ने साउँदले जानकारी दिनुभए। देउवा कात्तिक २० गते काठमाडौं फर्कने र सात वटै प्रदेशमा हुने चुनावीसभामा पुग्ने कार्यक्रम छ। डडेल्धुरामा प्रतिनिधिसभा सदस्यका लागि देउवाका साथै कांग्रेस बिपीका कर्णबहादुर मल्लका साथै स्वतन्त्र उम्मेदवारहरु सागर ढकाल, विक्रम शाही, लाल कठायत र कर्णसिंह रावल उम्मेदवार छन्। रासस"
देश बोक्ने कविता,"कवि सोझो गाउँलेको कविता संग्रह मरुभूमिमा हिमपात ले एउटा नौलो दृष्टिकोण प्रस्तुत गरेको छ। गाउँलेको कविता संग्रहभित्र दृष्टिकोणको मियो बडो सुरिलो छ। देश, परिवेश, जीवन र प्रेम गरी कविता संग्रहलाई चार खण्डमा प्रस्तुत गरेका छन् कविले। व्यक्ति, व्यक्ति, हुँदै परिवार, परिवार हुँदै छिमेक, छिमेक हुँदै गाउँ, गाउँ हुँदै समाज र समाज समाजबीचको मिलनबाट राष्ट्र बनेको हुन्छ। पुर्खाहरूको मेहनतको उपज हो आजको विश्व व्यवस्था। देशअनुसारको परिवेश हुन्छ। परिवेशअनुसार जीवनशैली बन्छ। जीवनशैलीअनुसार प्रेम हुन्छ। देश र परिवेशको परिभाषा दिन सकिएला तर जीवन र प्रेमको ठ्याक्कै परिभाषा दिन गाह्रो छ। कविका विचारमा देश त्यो हो जहाँ सामाजिक मूल्य मान्यताको सँगालो हुन्छ। त्यसकारण देश आँखाले हेर्नेभन्दा पनि अनुभूत गर्ने कुरा हो। देशको भूगोल बोकेर हिँड्न सकिँदैन तर देशको पहिचान बोकेर संसार डुल्न सकिन्छ। देश देख्नमा सानो होस् या ठूलो त्यसले महत्त्व राख्दैन तर देशको पहिचान के हो ? भन्ने कुराले सदा महत्त्व राख्छ। नेपाल आउने जोकोहीलाई यही स्वर्ग लाग्छ। पर्यटक भएर घुम्न आएकाहरू यहाँको प्राकृतिक रमणीयता र सांस्कृतिक वैभव देखेर मक्ख पर्छन्। कति त पर्यटक बनेर नेपाल भित्रिएकाहरू नेपालीलाई नेपालको विशेषता सिकाउन अग्रसर हुन्छन्। इन्द्रलाई अरूले नसम्झाएसम्म आफू देवराज भएको र आफूले प्रयोग गर्नुपर्ने विवेक आफैं भुल्ने गर्थे। त्यही कुरा यहाँ भएको छ। यहाँको विविधतामय परम्परा समाज, सांस्कृतिक परम्परा र मौलिक रहनसहनको महत्त्वको निकै बढी छ। यस्तै यस्तै कुराहरू कविले कविताको पहिलो खण्डमा प्रस्तुत गरेका छन्। मरुभूमिमा हिमपात को दैलो उघार्दा पहिलो कविता कविहरूको देशमा कवितामा देशप्रतिको उच्च आदर झल्किन्छ। नेपालीपनलाई कविले खुब सुरिलो ढंगबाट चित्रण गरेका छन्। यहाँका मान्छेहरू सुनमा सुगन्ध भर्न सिपालु छन्। हुन पनि हो मेहनतले कमाएको एक दाना चामल सुनसरह हुन्छ र मेहनतले फुलाएको फूलमा सुनमा नभेटिने सुगन्ध भेटिन्छ। यहाँका बस्तीहरू हेर्ने हो भने संसारभरका कविहरूले चित्रण गर्ने विम्बभन्दा सुन्दर छन्। संसारका सुन्दर स्त्रीहरूभन्दा यहाँका पहाडहरू नै बढी सुन्दर छन्। पहाडीमाथि दुलाहा सजिएजस्तै सजिएको हिमालको वर्णन के गर्नु ? यसैखण्डमा भनेका छन कविले नाङ्गो आँखाले मात्र देखिँदैन। देश आँखाले हेर्ने वस्तु होइन, हृदयले स्पर्श गर्ने चिज हो। देश पुर्खाको नासो हो भनेर पनि कविले भनेका छन्। देश भूत, वर्तमान र भविष्यको पहिचान हो। यस्तै कुरा लेखेका छन् कविले कविताको देश खण्डमा। देशलाई कवितामा उद्धरण गरिसकेपछि कविले देशको परिवेशलाई लेखेका छन्। परिवेशमा यहाँका नागरिकको जीवन संघर्षको कथाको सुन्दर चित्रण गरिएको छ। किसुनजीको मुस्कानका साथ सपनाको सहरमा महाकविको महिमा गाउँदै डोको बुन्ने दाइको डोकोमाथि काफल बेच्ने केटीले काफल बेचिरहेको परिवेशलाई विम्ब र लयमा उतारेका छन्। प्रकृति र समयबीचको तालमेलमा चलाखी देखाउँदै बाटुला शब्दमा चिटिक्कमा विम्ब उतार्न सिपालु कवि गाउँले संग्रहको यस खण्डमा कविताको शृंगारका रूपमा रसहरू भर्दैभर्दै सारंगीको र्याइँर्याइँ सुनाउनसमेत सफल भएका छन्। परिवेश खण्डमा चाखलाग्दो कुरा त के छ भने कविले सामाजिक स्थिति र परिस्थितिलाई सरल ढंगमा लेखेता पनि कविताभित्र विम्बको पुल बाँधेका छन्। समय, समस्या, स्थान र पहिचानलाई कविले कवितामा बढी कोरेका छन्। यस खण्डका कविताहरूमा कोरिएको छ नेपाली समाजको चित्र। बाँच्नलाई कुनै न कुनै कर्मको जरुरत पर्छ। नाटकरूपी जीवनमा अलिकति आनन्द आर्जन गर्नसके धार्मिक भइजान्छ। धार्मिक बन्नु भनेको आफू र आफ्ना कर्मलाई सन्तुलित राखेर जीवन निर्वाह गर्नु हो। हुन त जीवन आफैंमा एक जागिर हो। जीवनले अह्राएको गर्नैपर्छ। जीवन आफैँमा वैज्ञानिक छ; आफैंमा आध्यात्मिक छ किनकि आध्यात्मको अर्को परिभाषा सन्तुलित मनोविज्ञान हो। जीवनलाई परिवेशले गतिशील बनाउँछ। परिवेशको जन्म देशबाट हुन्छ। कविले जीवन खण्डमा यहीँ कुरा भन्न खोजेका छन् कि देशअनुसारको परिवेश र परिवेशअनुसारको जीवनशैली हुन्छ भनेर। कविताको अन्तिम खण्डमा प्रेमको कुरा छ। प्रेमको परिभाषा समय र भूगोलअनुसार फरक हुन्छ। नेपालमा बस्दा झगडा गरिरहेका दुई जना दाजुभाइ अर्को भूमिमा पुग्नेबित्तिकै एकअर्कालाई प्रेम गर्न थाल्छन्। प्रेमकै परागले मानव जीवनलाई सरस बनाएको छ। प्रेमपूर्ण व्यवहारले नै देशको अस्तित्व जीवित रहन्छ। प्रेमले नै परिवार बन्छ। कविका अनुसार आजका मान्छेहरू प्रेमभन्दा पनि घृणा गर्नमा उद्वेलित छन्। मानौं एक पटकलाई संसारभरका मनुष्यमा एकअर्काप्रति प्रेमभाव उत्पन्न हुने हो भने सायद कुनै युद्धै नै हुने थिएनन्। चारैतिर शान्ति नै शान्त अर्थात् चारैतिर बुद्ध नै बुद्ध। चारैतिर सुन्दर सपना, सपनाका साथमा नौला नौला कल्पना। कल्पना, सिर्जना अनि सिर्जनामय जीवन। यसरी चार खण्डमा प्रस्तुत गरिएको कवि गाउँलेको कविता संग्रहमा गाउँ बोलेको छ। सहर बोलेको छ। देश बोलेको छ। परिवेश बोलेको छ। जीवन बोलेको छ। प्रेम बोलेको छ। कविताभित्र राजनीतिक एवं समाजशास्त्रीय धर्काहरू पनि प्रशस्त भेटिन्छन्; जहाँ लोकतान्त्रिक मूल्य मान्यताहरूको वकालत गरिएको छ। मानवीय मूल्यका लागि पैरवी गरिएको छ। मूलरूपमा कविता संग्रहभित्र मोतीका दाना जस्ता विम्बहरू बटुलेर कविले कविताहरूलाई रोचक, आकर्षक र संवेद्य बनाएका छन्। सरल शैलीमा गहन कविता लेख्न सिपालु कवि सोझो गाउँले कविताका लागि गाउँले मात्रै नभएर सहरिया पनि ठहरिन पुगेका छन्।"
४० वर्ष कांग्रेसको राजनीति गरेर स्वतन्त्र उम्मेदवार बनेका पाण्डे भन्छन्: मेरो उम्मेदवारी असंवैधानिक गठबन्धनविरुद्ध,"इलाम: इलाममा लामो समय नेपाली कांग्रेसको राजनीति गरेका विक्रम पाण्डे यति बेला नेपाली कांग्रेसले नै नेतृत्व गरेको गठबन्धनको बागी बनेका छन् । इलाम क्षेत्र नम्बर १ बाट स्वतन्त्र उम्मेदवारी दिएका पाण्डेले आफ्नो उम्मेदवारी राजनीतिक विकृतिविरुद्ध भएको बताए । ४० वर्षसम्म नेपाली कांग्रेसको राजनीति गरेका पाण्डेले स्वतन्त्र उम्मेदवारीसहित जनतासँग मत माग्दै यस्तो बताएका हुन् । उनको प्रतिस्प्रर्धा नेकपा एकीकृत समाजवादीका सम्मानीत नेता झलनाथ खनालसँग मात्रै भएको पाण्डेले अन्नपुर्ण पोष्ठसँगको संवादमा बताए । काग्रेससँग भएको २५ हजारभन्दा बढि मत आफुलाई आउने उनको दावी छ । उनले भने, मेरो उम्मेदवारी असंवैधानिक र अल्पायु चुनावी गठबन्धनका विरुद्धमा हो। हामी मुलुकमा स्थिरता चाहन्छौँ भने क्षणिक लाभकालागि अस्थायी मित्रतामा अल्मलिनु हुँदैन। उनले भने, आजीवनगाली गरेको पार्टीको भलो गर्दैनन् भन्ने कुरा बुझेर नागरिकहरूको प्रजातान्त्रिकमतको सम्मानहोस् भनेर म उम्मेदवार भएको हुँ । उनले भने, दुर्भाग्यवश, तीनदशकदेखि हाम्रा जनप्रतिनिधि भए तर इलामले निराशा बाहेक केही पाएन । उनले पूर्वप्रधानमन्त्री झलनाथ खनालतर्फ लक्षित गर्दै भने सरकारसँग यस क्षेत्रका नाममा पोलिटेक्निक इन्स्टिच्युट मागेर आफ्नै गाउँमा, आफ्नै सँग राख्ने हेभी वेट उम्मेदवारलाई ''भयो, तपाईँहरूजस्ता राजनीतिक अस्थिरताका नाइकेलाई अब हामीभोट दिँदैनौँ भन्न चाहने इलाम क्षेत्र नं १ का नागरिकहरूलाई मत हाल्ने ठाउँ होस् भनेर म उम्मेदवार भएको हुँ। इलामका दुई निर्वाचन क्षेत्रलाई माई खोलाले छुट्याउने गर्दछ । अहिलेसम्म ठूला दलले इलाम क्षेत्र न १ मा गत निर्वाचनमा भुपेन्द्र कट्टेललाई नेपाली कांग्रेसले उम्मेदवार बनाएको बाहेक अधिकांस निर्वाचनमा इलाम क्षेत्र न २ का उम्मेदवारले टिकट पाउने गरेका छन् । पाण्डेले भने खोलापारीबाट नेता ल्याएर थोपर्ने र यस क्षेत्रको राजनीतिक भविष्यलाई हेला गर्ने केन्द्रीय नेतृत्वप्रति असहमति जनाउन चाहने सबै दलका मतदाताको मतको सम्मान होस् भनेर म उम्मेदवार भएको हुँ। पण्डेले सार्वजनिक गरेको १० बुँदे प्रतिवद्धतामासमेत संसद चलेका बेला सम्पूर्ण रूपमा संसदमै उपस्थित हुने र आफ्नो क्षेत्रका लागि काम र कुरालाई सँधै प्राथमिकतामा राख्ने बताए । इलाम क्षेत्र १ मा सत्ता गठबन्धनका खनाल र बागी पाण्डेसहित नेकपा एमालेका जिल्ला अध्यक्ष महेश बस्नेत, जनता समाजवादीका कमलकुमार राई, नेपाली कांग्रेस (बिपी)का गणेशप्रसाद पौडेल, संघीय लोकतान्त्रिक राष्ट्रिय मञ्चका जितकुमार मुखिया, राष्ट्रिय प्रजातन्त्र पार्टीका तोयानाथ शर्मा सापकोटा, मंगोल नेसनल अर्गनाइजेसनका बुद्धलाल मेचे, राष्ट्रिय जनमुक्ति पार्टीका पदमबहादुर लिम्बू तथा स्वतन्त्र उम्मेदवारद्वय निमातेञ्जिङ शेर्पा र नेत्रप्रसाद रेग्मी उम्मेदवार छन् ।"
खोजी खोजी कुकुरको स्थायी बन्ध्याकरण गरिँदै,"अर्घाखाँचीः सन्धिखर्क नगरपालिकाले छाडा कुकुरको स्थायी बन्ध्याकरण अभियान थालेको छ । बिहान, बेलुकाको समयमा मानिस आवातजावत गर्दा कुकुरले टोक्ने तथा बिहान विद्यालय तथा कलेजमा जाने विद्यार्थीलाई टोक्ने, लखेट्ने समस्या बढ्न थालेपछि नगरले कुकुर नियन्त्रण अभियान थालेको हो । यसको उपयुक्त विकल्पका रुपमा स्थायी बन्ध्याकरणको काम थालिएको सन्धिखर्क नगरपालिकाका प्रमुख कृष्णप्रसाद श्रेष्ठले बताए । सनि्धखर्क नगरपालिका भित्रका मुख्य सडक तथा शाखा सडकहरुमा छाडा कुकुरहरुको आतंक बढेको तथा कुकुरले पशु चौपायलाई हमाला गर्ने घटना धेरै भएकाले बन्ध्याकरण शिविर सञ्चालन गर्नु नगरपालिकाका प्रमुख प्रशासकीय अधिकृत खुमलाल भुसालले बताए । यस शविरिमा नगर भित्रका १ सय २० कुकुरको बन्ध्याकरण गर्ने योजना नगरपालिकाको छ । सन्धिखर्क नगरपालिकाका आर्थिक सहयोगमा वातावरण तथा सामाजिक रुपान्तरणका लागि युवा, सिद्धार्थ नगर रुपन्देहीको आयोजनामा पशु चिकितसक डाक्टर अभिनेस क्षेत्री, डाक्टर सन्दिप भट्टराईलगायतका पशु प्राविधिकको टोलीले कुकुरको स्थायी बन्ध्याकरण भइरहेको छ । टोलीले नगरभित्रका कुकुरको खोजी खोजी बन्ध्याकरण गराउने अभियानमा जुटेका छन् । शनिबारदेखि शुरु भएको बन्ध्याकरण तथा रेबिज खोप लगाउने शिविर ३ दिन चल्नेछ ।"
स्वतन्त्र भारतका प्रथम मतदाता श्याम शरण नेगीको मृत्यु,"नयाँ दिल्ली : स्वतन्त्र भारतको पहिलो मतदाता श्याम शरण नेगीको शनिबार बिहान निधन भएको छ। हिमाचल प्रदेशको किन्नौरमा बस्ने नेगीको १०५ वर्षको उमेरमा मृत्यु भएको हो। उनले नोभेम्बर २ मा हिमाचल विधानसभा चुनावमा पनि मतदान गरेका थिए। उनको मृत्युमा शोक व्यक्त गर्दै हिमाचल प्रदेशका मुख्यमन्त्री जयराम ठाकुरले ट्वीट गरेका छन्। उनले ट्विटमा भनेका छन्, 'स्वतन्त्र भारतका प्रथम मतदाता किन्नौरका श्याम शरण नेगी जीको निधनको खबर सुनेर दुःखी छु। आफ्नो कर्तव्य निर्वाह गर्दै उनले नोभेम्बर २ मा ३४ औं पटक विगतको विधानसभा चुनावमा हुलाक भोट हालेका थिए, यो सम्झनाले सधैं भावुक गर्नेछ।' स्वतन्त्र भारतको पहिलो मतदाताको रूपमा परिचित नेगीलाई भारतीय लोकतन्त्रको जीवित किंवदंती पनि भनिन्छ। स्वतन्त्र भारतको पहिलो चुनावमा किन्नौरले २५ अक्टोबर १९५१ मा मतदान गरेका थिए। बीबीसीसँगको कुराकानीमा उनले एकपटक भनेका थिए, अक्टोबर १९५१ मा मैले पहिलो पटक संसदीय निर्वाचनमा मतदान गरेको थिएँ, त्यसपछि मैले एउटा पनि चुनावमा मतदान गर्न छुटाइनँ। मलाई मेरो भोटको महत्व थाहा छ। अहिले मेरो शरीरले पनि साथ दिएको छैन, तर आत्मबलले भोट हाल्न लागेको छु।' पेशाले शिक्षक श्याम शरण नेगीको जन्म सन् १९१७ जुलाई १ मा भएको थियो। बीबीसी"
"प्रचारमा २ गाडी, ४ घोडा मात्र","काठमाडौं :निर्वाचन आयोगले प्रचारप्रसारमा कडाइ गरेको छ। निर्वाचन आचारसंहिता कसिलो बनाउँदै उम्मेदवारले २५ जनाभन्दा बढीको समूहमा घरदैलो गर्न नपाउने नियम बनाएको छ। हुलका हुल कार्यकर्ता लिएर घरदैलो जाने प्रवृत्ति रोक्न आयोगले सीमा तय गरेको हो। यसैगरी उम्मेदवारले प्रचारमा दुई वटा सवारीमात्रै प्रयोग गर्न पाउनेछन्। दुईवटा सवारी तथा चार वटा घोडा प्रयोग गर्न पाउने आयोगका सहायक प्रवक्ता ऋषिराम भुसालले बताए। त्यसका लागि पनि स्थानीय प्रशासनको अनुमति लिनुपर्छ। गाडी वा मोटरसाइकल र्याली आयोजना गर्न पाइँदैन, उनले भने। उम्मेदवारले १५ दिनमात्र निर्वाचन प्रचारप्रसार गर्न पाउने छन्। निर्वाचनलाई भड्किलो हुनबाट रोक्न मतदानको १७ दिन अघिबाट मात्र प्रचार गर्न समय दिइएको हो। दुई दिनअघि मौन अवधि हुने भएकाले १५ दिनमात्रै उम्मेदवारले आमसभा गर्न पाउँछन्। निर्वाचन आचारसंहिता २०७९ को दफा १३ मा मतदानको दिनभन्दा १७ दिन अघिदेखि मात्र जुलुस, आमसभा, कोणसभा गर्न वा सञ्चारमाध्यममा प्रचार सामग्री प्रकाशन वा प्रसारण गर्न पाइने व्यवस्था छ। त्यसैले बिहीबारदेखि मात्रै उम्मेदवारले जुलुस, आमसभा, कोणसभाजस्ता कार्यक्रम तथा सञ्चारमाध्यमबाट प्रचारप्रसार सामग्री प्रकाशन वा प्रसारण गर्न पाउँछन्। तर, बिहान ७ बजेअघि र साँझ ७ बजेपछि प्रचारप्रसार गर्न पनि बन्देज लगाइएको छ। र्याली वा सभा गर्दा १० वटाभन्दा बढी राष्ट्रिय झन्डा प्रयोग गर्न नपाउने व्यवस्था छ। कुनै पनि दल वा उम्मेदवारको निर्वाचन चिह्न भएका ज्याकेट, भेस्ट, मास्क वा टोपीलगायतका सामग्री प्रदर्शनी गर्न नपाइने आयोगले जनाएको छ। सामाजिक सञ्जालमामा पनि कडाइ गरिएको छ। निर्वाचन आयोग ऐन २०७३ ले आचारसंहिताको गम्भीर उल्लंघन गर्ने उम्मेदवारको उम्मेदवारी रद्द हुन सक्ने व्यवस्था छ। आयोगको आदेश अटेर गर्ने उम्मेदवारलाई एक लाख रुपैयाँसम्म जरिबाना हुन्छ। लाभको पदमा रहेका राजनीतिक व्यक्तिले सरकारी स्रोत साधन उपयोग गरी निर्वाचन प्रचार गर्ने, घरदैलोको कार्यक्रममा सुरक्षाकर्मीसहित २५ जनाभन्दा बढीको जुलुस लिई हिँड्ने, राजनीतिक दलले जुलुस, आमसभा, कोणसभा वा भेला आयोजना गर्ने, अनुमति नलिई निर्वाचन प्रचारप्रसारको लागि सवारीसाधन प्रयोग गरेको भन्दै सचेत गराएको छ। आयोगले सातबुँदे निर्देशन जारी गर्दै निर्वाचनलाई स्वच्छ, स्वतन्त्र तथा निष्पक्ष ढंगले सञ्चालन गर्न राजनीतिक दल तथा उम्मेदवारलाई आचारसंहिता कार्यान्वयन गर्न ध्यानकर्षण गराएको हो। निर्वाचन आचारसंहिता २०७५ को दफा ५ मा संघ तथा प्रदेश सरकारका मन्त्रीले आफू उम्मेदवार भएको क्षेत्रमा प्रचार गर्न बाहेक निर्वाचन आयोगको सहमति नलिई अन्यत्र कुनै दल वा उम्मेदवारको प्रचार गर्न नपाइने उल्लेख छ। यस्तै प्रचार गर्दा सरकारी स्रोत साधनको प्रयोग गर्न नपाइने व्यवस्था छ। मन्त्री उम्मेदवार भएको निर्वाचन क्षेत्रसम्म निर्वाचन आचारसंहिताको प्रतिकूल नहुने गरी प्रचार गर्ने, सरकारीसाधन स्रोत तथा जनशक्तिको उपयोग नगर्ने, सरकारी कामको सिलसिलामा यात्रा गर्दा बाहेक निर्वाचन प्रचारका लागि आफ्नो निर्वाचन क्षेत्रतर्फ जाँदा सरकारी स्रोतको उपयोग नगर्न आयोगले निर्देशन जारी गरेको छ। यसैगरी कार्यपालिकाका पदाधिकारीले आफू बहाल रहेको स्थानीय तहमा निर्वाचन प्रचार नगर्ने, प्रचारमा सरकारी साधनस्रोत तथा जनशक्ति उपयोग नगर्न भनेको छ। उम्मेदवारले निजी सञ्चारमाध्यमबाट नियमानुसार प्रचारप्रसार गर्न पाउँछन्। त्यस्तै बैंक तथा वित्तीय संस्थामा खाता खोली आर्थिक सहयोग लिन पाउने आयोगले जनाको छ। तर, निर्वाचन चिह्न भएको पहिरन, मास्क लगाउन वा झोला बोक्न, अर्को दलको प्रचारप्रसारमा अवरोध पुर्याउन, अनुमति नलिई निजी सम्पत्तिमा प्रचार सामग्री राख्न र सार्वजनिक स्थानमा प्रचार सामग्री राख्न बन्देज लगाएको छ। क्लब, सामाजिक संस्था, तथा समूहलाई चन्दा, पुरस्कार वा अनुदान दिन दलको कार्यालय बाहेकका स्थानमा माइकिङ गर्न वा श्रव्य सामग्री बजाउन, विद्यालयलगायतका सार्वजनिक स्थलमा निर्वाचन लक्षित भेला गर्न पनि रोक लगाइएको छ।"
निर्वाचन सुरक्षामा बढ्दो खर्च,"विसं २०५६ सालको निर्वाचनमा सरकारी ढुकुटीबाट २ अर्ब ७५ करोड रुपैयाँ खर्च भएको थियो। त्यसमा सुरक्षा निकायका लागि मात्रै १ अर्ब ३७ करोड बजेट थियो। गृह मन्त्रालयका अनुसार २०६४ सालको पहिलो संविधानसभा निर्वाचनमा ७ अर्ब ५० करोड खर्च भएको थियो। जसमध्ये सुरक्षा निकायका लागि पाँच अर्ब रुपैयाँभन्दा खर्च प्रदान गरिएको थियो। यस्तै २०७० सालको निर्वाचनमा ११ अर्ब १० करोड बजेट विनियोजन गरिएको थियो। जसमध्ये ६ अर्ब ८४ करोड रुपैयाँ सुरक्षा निकायलाई प्रदान गरिएको थियो। यस्तै २०७४ सालको निर्वाचनमा २० अर्बको कुल बजेटमध्ये १० अर्ब सुरक्षा निकायलाई प्रदान गरिएको थियो। यस्तै हालै सम्पन्न स्थानीय तह निर्वाचनमा ६ अर्ब ७८ करोड रुपैयाँ सुरक्षामा खर्च भएको थियो। आसन्न निर्वाचनमा २४ अर्ब ११ करोड खर्च हुने अनुमान गरिएको छ। सुरक्षा निकायले १६ अर्ब माग गरेका छन्। जसमध्ये अर्थ मन्त्रालयले सुरक्षाका लागि ८ अर्ब ८२ करोड २१ लाख रुपैयाँँ खर्च गर्ने सहमति दिएको छ। म्यादी प्रहरीका लागि मात्रै ५ अर्ब ८६ करोड ३९ लाख रुपैयाँँ खर्च हुनेछ। अर्थले निर्वाचन आयोगलाई १० अर्ब र सुरक्षातर्फ ८ अर्ब ८२ करोड २१ लाख गरी १८ अर्ब ८२ करोड २१ लाख रुपैयाँँ खर्च गर्न सहमति दिएको हो। सुरक्षा खर्चका कारण निर्वाचन महँगो बन्दै गएको छ। प्रत्येक निर्वाचनमा सुरक्षा खर्चको ग्राफमा उक्लिएको छ। आर्थिक मन्दीका कारण संकटमा पर्दै गएको नेपालको अर्थतन्त्र एउटै वर्ष दुई वटा निर्वाचन गर्दा अझ बढी आर्थिक भारमा फसेको छ। विकास निर्माणमा लगाउनुपर्ने बजेट निर्वाचनका लागि छुट्ट्याउनु पर्दा कतिपय सुरु गरिएका विकास निर्माण तथा परियोजना समयमा नै सम्पन्न हुन सकेको छैन जसले गर्दा लागत बढेको देखिन्छ। निर्वाचनमा सुरक्षा चुनौती बढेको भन्दै सुरक्षा निकायले सकेसम्म बढी बजेट माग गरेको देखिन्छ। तर विश्लेषक भने पछिल्लो दशकमा नेपालमा खासै सुरक्षा चुनौती नरहेको बताउँछन्। सुरक्षा खर्च बढ्दै गए पनि यसलाई कसरी न्यून गर्न सकिन्छ भन्नेतर्फ सरकारको चासो नभएको सरोकारवाला बताउँछन्। गृह मन्त्रालयका प्रवक्ता फणीन्द्रमणि पोखरेलले आवश्यकताअनुसार नै सुरक्षा खर्च प्रदान गरिएको बताए। भन्छन्, प्रत्यक्ष र समानुपातिक गरी चार वटा मतपेटिका हुनेछन्। एक मतपेटिकाको सुरक्षामा कम्तीमा एक सुरक्षाकर्मी राख्ने गरिएको छ। चार किसिमका मतपेटिका व्यवस्थापन गर्न कम्तीमा पनि चार जना सुरक्षाकर्मी चाहिन्छ। सुरक्षा खर्चका कारण निर्वाचन महँगो बन्दै सुरक्षा निकायद्धारा प्रत्येक निर्वाचनमा बढी बजेट माग जनताकै सुरक्षाका लागि हुने खर्चलाई धेरै भयो भन्न नहुने प्रहरीको तर्क मतदानस्थलको सुरक्षा पनि नेपाल प्रहरी र म्यादी प्रहरीको जिम्मामा भएका कारण जनशक्ति धेरै आवश्यक परेको हो। निर्वाचनमा जति बढी जनशक्तिको आवश्यकता पर्छ उनीहरूको व्यवस्थापनका लागि उति बढी रकम आवश्यकता पर्छ। नेपाल प्रहरी, सशस्त्र प्रहरी, म्यादी प्रहरी, नेपाली सेनाबाहेक सरकारी कर्मचारी र पर्यवेक्षक पनि निर्वाचन सुरक्षाका लागि सहभागी हुनेछन्। निर्वाचन सुरक्षाका लागि मागेअनुसार बजेट प्राप्त नभएको प्रहरी प्रवक्ता टेकप्रसाद राई बताउँछन्। प्रजातन्त्र रक्षाका लागि स्वच्छ र निष्पक्ष निर्वाचन प्रमुख आधार हो। निर्वाचनलाई भयरहित वातावरणमा सम्पन्न गर्न सुरक्षा निकायको व्यवस्थित परिचालन गर्नुपर्छ, राई भन्छन्, सुरक्षाको ग्यारेन्टी नहँुदासम्म निर्वाचन हुन सक्दैन। पहिलेका चुनावमा जस्तो बम पड्काउने, गोली हान्ने, मतपेटिका च्यात्ने तथा लुट्नेजस्ता कार्य पछिल्लो समय नदेखिएको उनको भनाइ छ। तर, लापरबाही गर्ने अवस्था पनि त छैन। एउटै पार्टीभित्र पनि द्वन्द्व हुन सक्छ, आवश्यक सुरक्षा जनशक्ति भएन भने के गर्ने ? सहरदेखि गाउँसम्म सबैतिर सुरक्षा निकायलाई तयारी अवस्थामा राख्नुपर्छ। निर्वाचनमा खटिने म्यादी प्रहरीदेखि अन्य सबै सुरक्षा कर्मचारीलाई आवश्यक तालिम प्रदान गर्ने जिम्मेवारी छ। ब्यारेक बनाउने, टेन्ट तयार गर्ने, यातायात खर्च, गाडी तथा सवारीसाधन व्यवस्थापन, आवश्यक हातहतियार तयारी अवस्थामा राख्ने तथा आवश्यक निर्वाचन सामग्रीको उपलब्ध गराउनेलगायत विषयमा खर्च हुन्छ। नेपालमा निर्वाचनका लागि पञ्चायतकालदेखि नै म्यादी प्रहरी खटाइने प्रवक्ता राईले जानकारी दिए। पछिल्लो समय म्यादी प्रहरीको खर्चसमेत नेपाल प्रहरीबाट हुने हुँदा खर्च बढी देखिएको उनले बताए। आगामी निर्वाचनका क्रममा ४० दिनका लागि १ लाख १५ हजार म्यादी प्रहरी खटाइनेछ। यसपटक म्यादी प्रहरीको तलब पनि पहिलाभन्दा १५ प्रतिशतले बढाइएको छ। १ लाख १५ हजार म्यादीका लागि १ महिनाको पारिश्रमिक मात्रै ३ अर्ब १२ करोड रुपैयाँँभन्दा बढी हुन्छ। रासन, लत्ताकपडा, सवारीसाधन, यातायात, तालिमलगायतका लागि म्यादी प्रहरीलाई मात्रै ४० दिनका लागि साढे ५ अर्ब हाराहारी खर्च हुने देखिन्छ। दोस्रो संविधानसभा निर्वाचनमा ४५ हजार म्यादी प्रहरी परिचालन गरिएको थियो। २०७४ सालको प्रतिनिधिसभा र प्रदेशसभा निर्वाचनमा ९८ हजार र स्थानीय तह निर्वाचनमा ७५ हजार म्यादी परिचालन गरिएको थियो। वैशाखमा सम्पन्न स्थानीय तह निर्वाचनमा ७१ हजार सेना, ६२ हजार प्रहरी, ३२ हजार सशस्त्र प्रहरी र १ लाख म्यादी प्रहरी खटाइएको थियो। २२ हजार ६ सय ६० रुपैयाँँ तलबमानका आधारमा पोसाक भत्ता, रासन भत्ता र यातायात भाडा उपलब्ध गराइएको थियो। स्थानीय तह निर्वाचनमा कतिपय मतदानस्थलमा सुरक्षाकर्मी कम भएको थियो। त्यसैले आउँदो निर्वाचनमा खटिने प्रहरीको संख्या बढ्ने प्रवक्ता राईले बताए। सुरक्षा निकायले गर्ने खर्चलाई अनावश्यक ठान्न नहुने उनको भनाइ छ। अन्तर्राष्ट्रिय स्तरको मापदण्डअनुसारको निर्वाचन सुरक्षा प्रदान गर्नका लागि बजेट अभाव रहेको प्रहरीको भनाइ छ। प्रहरी प्रवक्ता राई भन्छन्, हामी अभावमा पनि जिम्मेवारी निर्वाह गर्न पछि हट्दैनौं। विकासको प्रमुख आधार नै राष्ट्रिय सुरक्षा भएको बताउँदै सरकारले सुरक्षा निकायका लागि खर्च गर्नुपर्ने हुन्छ। अर्थविद् रामेश्वर खनाल पनि यसमा सहमत छन्। अहिले निर्वाचनको सुरक्षा खर्च स्थायी प्रकृतिको हैन। ४५ वर्षमा हुने खर्च हो। यसले राज्यकै अर्थतन्त्रमा गहिरो प्रभाव पार्छ भन्ने छैन, खनाल भन्छन्, निर्वाचनमा म्यादी प्रहरी भर्ना गर्दा नागरिकले रोजगार पाउँछन्। स्थानीय सामग्रीको उपयोग हुन्छ। यसले गर्दा सकारात्मक प्रभाव पर्छ। जनताकै सुरक्षाका लागि हुने खर्चलाई धेरै भयो भन्न नहुने उनको तर्क छ। निर्वाचनको प्रक्रिया महँगो भएको हो। पद्धति नै परिवर्तन गर्ने, खर्च गर्ने शैली परिवर्तन गर्ने विषयमा सोच्न सकिएला तर सुरक्षा खर्चले अर्थतन्त्र ओरालो लाग्यो भन्न नमिल्ला। चुनाव नै गर्न नसक्ने अवस्थामा सरकार पुग्यो भन्नु चाहिँ गलत हो, उनले भने, आर्थिक अवस्था ऋणात्मक नै भएको अवस्था पनि हैन। निर्वाचनमा गृह मन्त्रालय र प्रहरीले समेत विलासी सवारीसाधनसहितका सामग्री किन्ने कार्यले पनि खर्च बढाएको जानकार बताउँछन्। निर्वाचनमा खटिने कर्मचारीको भत्तामा पनि सरकारको रकम खर्च भइरहेको छ। कर्मचारी खटिएको स्थान हेरेर दैनिक दुई हजार पाँच सयदेखि सय प्रतिशत बढीका हिसाबले कर्मचारीले भत्ता पाउँदै आएका छन्। देशको अर्थतन्त्र ओरालो लागिरहेको अवस्थामा तलब खाएर काम गर्ने कर्मचारी तथा सुरक्षा निकायलाई अतिरिक्त भत्ता दिन आवश्यक नरहेको जानकार बताउँछन्। निर्वाचनका लागि भारत सरकारले दुई सय वटा गाडी सहयोग गरेको छ। तर पनि गृह मन्त्रालय प्रहरी, सशस्त्र तथा नेपाली सेना निर्वाचनलाई लक्षित गरेर सवारी किन्ने तयारीमा रहेका छन्। अन्नपूर्णलाई प्राप्त जानकारी अनुसार, सशस्त्र प्रहरी २५ करोड बराबरका सवारीसाधन किन्ने तयारीमा छ। यस्तै, निर्वाचनका लागि गृह मन्त्रालयले २५ वटा गाडी किन्नका लागि अर्थ मन्त्रालयले १२ करोड ५० लाख छुट्ट्याएको छ। अर्थ मन्त्रालयका एक उच्च अधिकारी भन्छन्, निर्वाचनका लागि भनेर सुरक्षा निकायलाई पठाएको रकम फिर्ता आउँदैन। निर्वाचन आयोगले भने फिर्ता गर्ने गरेको छ। पूर्वसचिव शारदाप्रसाद त्रिताल चुनाव आउनासाथ यसबाट कसरी फाइदा लिन सकिन्छ भन्नेतिर सबै लाग्ने गरेकाले चुनाव महगिँदै गएको बताउछन्। सुरक्षा चुनौती भन्दै भीआईपी सवारीसाधन खरिददेखि निर्वाचन अनुगमनका लागि हेलिकप्टर प्रयोग गर्ने जस्ता अस्वाभाविक व्यवहार देख्न र सुन्न पाइन्छ, त्रितालले भने, खर्च नियन्त्रण गर्ने विषयमा सरकार संवेदनशील भएको पाइँदैन। निर्वाचन आयोगले आचारसंहिता तोके पनि मतदातादेखि उम्मेदवार र दल कसैले पनि आचारसंहिता पालना गरेको देखिँदैन। आयोगको अनुगमन पनि फितलो छ।"
भारतीय क्रिकेटर विराट कोहली ३४ वर्षको जन्मदिन मनाउँदै,"नयाँ दिल्ली : भारतीय क्रिकेट टोलीका पूर्व कप्तान विराट कोहली आज ३४ वर्षका भएका छन् । उनको जन्म ५ नोभेम्बर १९८८ मा दिल्लीमा भएको थियो । विराटको जन्मदिनमा उनकी पत्नी तथा भारतीय अभिनेत्री अनुष्का शर्माले उनलाई विशेष तरिकाले शुभकामना दिएकी छन् । अनुष्काले सामाजिक सञ्जालमा आफ्ना मायालु श्रीमानका केही तस्विर शेयर गर्दै उनलाई जन्मदिनको शुभकामना दिएकी छिन् । अनुष्काले आफ्नो आधिकारिक इन्स्टाग्राममा विराट कोहलीको गुफी तस्बिरहरूको श्रृंखला पोस्ट गरेकी छिन्। यी तस्बिरमा विराट कोहलीको अनुहारको भाव हेर्न लायक छ । तस्बिर पोस्ट गर्दै अभिनेत्रीले क्याप्सनमा लेखेकी छिन्, तपाईको जन्मदिन हो मेरो माया त्यसैले यो पोस्टको लागि मैले तपाईको उत्कृष्ट पोजका तस्विरहरू रोजेकी छु । हरेक अवस्था, रूप र बाटोमा माया गर्छु।' ३४ वर्षीय विराट कोहली हालै पाकिस्तानसँगको खेलपछि लगातार चर्चामा छन् । टी२० विश्वकपमा पाकिस्तानविरुद्धको खेलमा उनले आफ्नो शानदार इनिङ्सको बलमा भारतलाई जित दिलाएका थिए । विश्वकपमा उनको प्रदर्शनको निकै तारिफ भइरहेको छ । बंगलादेशविरुद्धको खेलमा विराट पुरुष टी२० विश्वकपमा सर्वाधिक रन बनाउने खेलाडी बनेका छन् । यसअघि श्रीलंकाका क्रिकेटर महेला जयवर्धनेले १०१६ रन बनाएका थिए भने कोहलीले १०६५ रन बनाएका छन्। एजेन्सी।"
निर्वाचन विथोल्न २३ समूह सक्रिय : गृह मन्त्रालय,"विराटनगर : आगामी निर्वाचन विथोल्न मुलुकभर विभिन्न २३ वटा समूह सक्रिय रहेको जानकारी गृह मन्त्रालयले दिएको छ। प्रदेश १ को राजधानी विराटनगरमा शनिबार आयोजित निर्वाचन लक्षित प्रदेशस्तरीय सुरक्षा गोष्ठीमा मन्त्रालयले साना तथा ठूला २३ वटा समूहले चुनावलाई असर पुग्ने गतिविधि गरिरहेको जनाएको हो। गृह प्रवक्ता एवं सुरक्षा समन्वय महाशाखा प्रमुख फणिन्द्रमणि पोखरेलले निर्वाचन विरोधी समूहलाई नियन्त्रणमा लिएर उनीहरुका गतिविधि रोक्न तथा निष्तेज पार्न र निर्वाचनलाई मर्यादित, शान्तिपूर्ण, भयरहित, स्वच्छ एवं निष्पक्ष रूपमा सम्पन्न गर्न विशेष सुरक्षा योजना बनाएर लागू गरिएको जानकारी दिए। निर्वाचन सम्पन्न गराउन सबै तयारी पूरा भइसकेको छ। तर बहिष्कारदेखि लिएर चुनावलाई शान्तिपूर्ण रूपमा सम्पन्न गर्न नदिन विभिन्न २३ वटा समूह सक्रिय छन्, उनले भने, एउटा समूहमा ५७ जना मात्रै पनि छन्। कुनै समूह अलि धेरै संख्याको पनि छ। सुरक्षाका दृष्टिकोणले मतदानस्थलाई अति संवेदनशील, संवेदनशील र सामान्य भनेर वर्गीकरण गर्दै त्यही हिसाबको सुरक्षा व्यवस्था मिलाउने तयारी गरिएको उनको भनाइ छ। निर्वाचनमा खटिने कर्मचारी, उम्मेदवार, मतदाता, निर्वाचन सामग्रीसमेतको सुरक्षालाई सरकारले प्राथमिकतामा राखेको पोखरेल बताउँछन्। उनका अनुसार मतदातामा त्रास उत्पन्न नहुने हिसाबले सुरक्षा व्यवस्था मिलाइएको छ। साथै समयमा हतियार नबुझाउनेलाई कारबाहीको दायरामा ल्याउन सम्बन्धित जिल्ला प्रशासन कार्यालयलाई गृहले निर्देशनसमेत दिएको छ। मतदानका दिन ३ घेराको सुरक्षा प्रबन्ध गरिने मन्त्रालयले जनाएको छ। पहिलो घेरामा नेपाल तथा म्यादी प्रहरी, दोस्रोमा सशस्त्र प्रहरी र तेस्रो घेरामा नेपाली सेनालाई परिचालन गरिने छ। निर्वाचन सुरक्षाका लागि म्यादीसहित २ लाख ९८ हजार ५ सय ८९ जना सुरक्षाकर्मी परिचालन गरिने जानकारी मन्त्रालयले दिएको छ। गृह प्रवक्ता पोखरेलले निर्वाचनका लागि राज्यका सबै स्रोत साधनको प्रयोग गरिएको जानकारी दिए। अहिले मतपत्रसहितका निर्वाचन सामग्री ढुवानीको काम भइरहेको उनको भनाइ छ। निर्वाचनका बेला कुनै पनि समस्या आउन नदिन आचारसंहिताको पालना र राजनैतिक दलसँगको समन्वयलाई जिल्ला सुरक्षा समितिले ध्यान दिनुपर्ने पोखरेलले बताए। एकै चरणमा निर्वाचन सम्पन्न गराउँदा ठूलो मात्रामा सुरक्षा जनशक्ति परिचालन गर्नुपर्ने भएकाले व्यक्तिगत सुरक्षा सम्भव नहुने उनको भनाइ छ। प्रदेशस्तरीय गोष्ठीको उद्घाटन आन्तरिक मामिला तथा कानुनमन्त्री केदार कार्कीले गरेका हुन्। उनले प्रदेशको सुरक्षा व्यवस्था मजवुत बनाउन सरकार गम्भीर रहेको जानकारी दिए। प्रदेश १ ले शान्ति सुरक्षामा महत्वपूर्ण योगदान गरेको छ, उनले भने, निर्वाचन सफल बनाउन सुरक्षा निकाय सक्रिय बनेका छन्। दैनिक काम कारबाहीसँगै निर्वाचनलाई सफल बनाउन शान्ति सुरक्षालाई खलल पुयाउने समूहको पहिचान गरेर नियन्त्रण गर्न सुरक्षा संयन्त्रले काम गरिरहेको कार्कीले बताए। निर्वाचनलाई लक्षित गरेर अवरोध पुर्याउने सम्भावित स्थानको रेकी गर्ने काम भइरहेको जानकारी उनले दिए। निर्वाचनमा एम्बुलेन्स र चिकित्सकसहितको व्यवस्था गरिने र अन्य साधन स्रोतको व्यवस्थापनमा सरकार प्रतिबद्ध रहेको कार्कीले बताए। द्वन्द्व व्यवस्थापनका लागि राजनीतिक दलसँग समन्वय गरेर शान्ति सुरक्षा मजवुत बनाउने विषयमा कुनै सम्झौता नगरिने उनले स्पष्ट पारे। शान्तिपूर्ण निर्वाचन सम्पन्न गरेर नयाँ जनप्रतिनिधिलाई जिम्मेवारी हस्तान्तरण गर्न प्रदेश सरकार प्रतिबद्ध रहेको मन्त्री कार्कीको भनाइ छ। गृह मन्त्रालय र प्रदेशको आन्तरिक मामिला तथा कानुन मन्त्रालयको संयुक्त आयोजनामा भएको गोष्ठीमा गृह सचिव विनोदप्रकाश सिंह, प्रदेश १ का निमित्त सचिव किशोरकुमार चौधरी, नेपाली सेनाको बलाधिकृत विभागका रथी सरोजप्रताप राणा, नेपाल प्रहरीका महानिरीक्षक धीरजप्रताप सिंह, सशस्त्रका महानिरीक्षक राजु अर्याल, राष्ट्रिय अनुसन्धान विभागका मुख्य अनुसन्धान निर्देशक हुतराज थापा लगायत सहभागी छन्। त्यस्तै गृहका सहसचिव प्रदीपकुमार कोइराला, प्रदेशको आन्तरिक मामिला तथा कानुन मन्त्रालयका सचिव उमेश बस्नेत, नेपाली सेनाको पूर्वी पृतनापति उपरथी सहदेव खड्का, प्रदेश प्रहरी प्रमुख डीआईजी सुदीप गिरी, सशस्त्र प्रहरी प्रमुख डीआईजी कमल गिरी एवं १४ वटै जिल्लाका प्रमुख जिल्ला अधिकारी र सुरक्षा निकायका प्रमुखहरु गोष्ठीमा सहभागी छन्। गोष्ठीमा प्रमुख जिल्ला अधिकारीहरुले जिल्लाको सुरक्षा अवस्था, निर्वाचनका चुनौती तथा आगामी दिनमा अपनाउनुपर्ने सुरक्षा तयारी लगायतका विषयमा जानकारी गराउने छन्। मोरङका प्रमुख जिल्ला अधिकारी काशीराज दाहालले गोष्ठीमा निर्वाचनको सुरक्षा, तयारी अवस्था, समस्या र समाधानका उपाय तथा निर्वाचनलाई शान्तिपूर्ण, भयरहित, स्वच्छ र निष्पक्ष बनाउने विषयमा छलफल हुने जानकारी दिए। निर्वाचन आचारसंहिता परिपालनाको अवस्था, सुरक्षा चुनौती, सीमा सुरक्षा, आवश्यक सुरक्षा रणनीति, सुरक्षा योजनामा गर्नुपर्ने परिमार्जनसमेतका विषयमा छलफल हुने उनले बताए। निर्वाचनलाई लिएर सम्भावित परिस्थितिको आंकलन, राजनीतिक दलका गतिविधि, उनीहरुसँगको समन्वय, सेवा प्रवाह, स्रोत साधनको अवस्था, आगामी दिनमा अपनाउनुपर्ने रणनीति, सुरक्षा निकायमा भौतिक पूर्वाधारको अवस्था लगायतका बारेमा पनि छलफल हुने दाहालको भनाइ छ। यसअघि बाग्मती, लुम्बिनी र मधेसमा प्रदेशस्तरीय सुरक्षा गोष्ठी भइसकेको छ।"
मतदाता शिक्षा दिँदै स्वास्थ्य स्वयंसेविका,"बागलुङ : आगामी मंसिर ४ गते हुने प्रतिनिधिसभा तथा प्रदेशसभा निर्वाचनको मतदाता शिक्षा कार्यक्रमको लागि महिला स्वास्थ्य स्वयंसेविकालाई परिचालन गरिएको छ। जिल्ला निर्वाचन कार्यालय बागलुङका अनुसार निर्वाचन आयोगको निर्देशिका अनुसार वडामै कार्यरत स्वास्थ्य स्वंयसेविकालाई मतदाता शिक्षाको जिम्मा दिइएको हो। बागलुङमा शुक्रबारदेखि ८५ वटा वडामा महिला स्वास्थ्य स्वंयसेविकाहरुले मतदातालाई कसरी मतदान गर्ने बारेमा जानकारी गराउन सुरु गरेका छन्। जिल्ला निर्वाचन कार्यालय बागलुङका प्रमुख यज्ञ रिजालले स्वास्थ्य स्वंयसेविकाहरुले मतदाता शिक्षाको काम सुरु गरेको बताए। मतदाता शिक्षाको लागि छनोट भएका महिला स्वास्थ्य स्वंयसेविकालाई मतदाता शिक्षा सहजीकरण तालिम प्रदान गरिएको छ, प्रमुख रिजालले भने, स्वंयसेविकालाई सिकाइ सामाग्री सहित जिल्लाका ८५ वटै वडाका टोलटोलमा तालिमको लागि खटाइएको छ। प्रमुख रिजालले मतदान गर्न सिकाउने र बदर मत कम गर्न मतदाता शिक्षाले सहयोग पुर्याउने बताए। ४ मंसिरमा हुने प्रतिनिधिसभा तथा प्रदेशसभा निर्वाचनका लागि मतदाताहरुले हालेको मतदान बदर नहोस् भनेर मतदाता शिक्षा दिइएको हो', प्रमुख रिजालले भने, महिला स्वास्थ्य स्वंयसेविकाहरुले घरघरमा पुगेर स्वास्थ्यको काम गरिरिहेकोले पनि मतदाता शिक्षा पनि घरघरमै पुगेर सिकाउन सक्ने भएकाले उहाँहरुलाई परिचालन गरिएको हो। मतदाता शिक्षा कार्यक्रम संचालन गर्दा लाग्ने खर्च तथा आवश्यक साधन स्रोत र जनशक्तिको व्यस्थापन सम्बन्धित स्थानीय तहले व्यवस्था गर्नुपर्ने आयोगले जनाएको छ। मतदाता शिक्षा कार्यक्रम निर्देशिका अनुसार स्थानीय तहका वडाहरुमा १५ दिनसम्म कार्यक्रम संचालन हुने जिल्ला निर्वाचन कार्यालयका प्रमुख रिजालले बताए। उनले आयोगको निर्देशिका अनुसार मतदाता शिक्षा कार्यक्रमको समन्वय गर्न जिल्ला स्तरीय समिति, मतदाता शिक्षा समन्वय समिति (स्थानीय तहस्तर) र मतदाता शिक्षा संचालन समिति (वडा स्तर)को व्यवस्था गरिएको बताए। निर्वाचन कार्यालय प्रमख रिजालका अनुसार जिल्लामा प्रमुख जिल्ला अधिकारीको संयोजकत्वमा पाँच सदस्यीय समिति छ। जसको सदस्यमा जिल्ला समन्वय समितिको सदस्य, सदरमुकाम स्थित स्थानीय तहको प्रमुख प्रशासकीय अधिकृत, पत्रकार महासंघको प्रतिनिधि र जिल्ला निर्वाचन अधिकारी सदस्य सचिव रहने व्यवस्था छ। यस्तै स्थानीय तहमा सम्बन्धीयत स्थानीय तहको प्रमुख प्रशासकीय अधिकृत संयोजकमा चार सदस्यीय र वडा तहमा वडा सचिवको संयोजकत्वमा तीन सदस्य समन्वय समिति गठन गरिएको छ। समितिले निर्वाचन शिक्षाको लागि आवश्यक समन्वय तथा अनुगमनको काम गर्नेछ। स्वयसेवकहरुले मतदान गर्ने, मतपत्र मतपेटिकामा खसाल्ने, मतदान केन्द्रसम्म पुग्ने लगायतका निर्वाचन प्रक्रियाको बारेमा मतदातालाई जानकारी दिनेछन्। निर्वाचन कार्यक्रम अनुसार बागलुङका दश वटै स्थानीय तहले निर्वाचन सम्पर्क व्यक्ति तोकिएको छ। सम्पर्क व्यक्तिमा काठेखोला गाउँपालिकाले मनोज कार्की, बागलुङ नगरपालिकाले ससबहादुर पुन, निसीखोला गाउँपालिकाले पुरुषोत्तम गौतम, तमानखोला गाउँपालिकाले मुना विश्वकर्मा, ढोरपाटन नगरपालिकाले चण्डरीराज पौडेललाई तोकिएको छ। यस्तै बडिगाड गाउँपालिकाले पूर्णबहादुर घर्ती, ताराखोला गाउँपालिकाले जितबहादुर सुनार, गलकोट नगरपालिकाले रुद्र नारायण सापकोटा, बरेङ गाउँपालिकाले सूर्यप्रसाद शर्मा र जैमिनी नगरपालिकाले पृथी बहादुर थापालाई निर्वाचन सम्पर्क व्यक्ति तोकिएको जिल्ला निर्वाचन कार्यालय बागलुङका प्रमुख रिजालले बताए।"
डोटीमा चुनाव अवधिभर मदिरा बिक्री र सेवन गर्न नपाइने,"डोटी : आगामी मङ्सिर ४ गते हुन गइरहेको प्रतिनिधिसभा र प्रदेशसभा सदस्यहरुको निर्वाचनलाई लक्षित गरी डोटीमा मदिरा बिक्री वितरण तथा सेवनमा रोक लगाइएको छ । निर्वाचनलाई स्वच्छ, निष्पक्ष, भयरहित एवम् शान्तिपूर्ण वातावरणमा सम्पन्न गर्न जिल्लामा मदिरा ओसारपसारदेखि सेवनमा समेत पूर्णरुपमा निषेध गरिएको डोटीका प्रमुख जिल्ला अधिकारी कल्पना श्रेष्ठले बताए। शुक्रबार जिल्ला प्रशासन कार्यालय डोटीका प्रशासकीय अधिकृत दीपा जोशीले जारी गरेको सूचनामा मदिरा ओसारपसार, बिक्री वितरण र सेवन निषेध गरिएको छ । 'डोटी जिल्लाको सम्पूर्ण सुरक्षालाई दृष्टिगत गर्दै कात्तिक १७ गते प्रमुख जिल्ला अधिकारीको अध्यक्षतामा बसेको निर्वाचन सुरक्षा समितिको बैठकको निर्णयअनुसार २०७९ कात्तिक १९ गते राति १२ बजेदेखि पहिलो हुने निर्वाचित प्रणाली बमोजिम अन्तिम परिणाम घोषणा नभएसम्म मदिराको ओसारपसार, बिक्री बितरण र सेवनमा पूर्णरुपमा निषेध गरिएको कोही कसैले सूचनाको बर्खिलाप गरी मदिरा ओसारपसार, बिक्री बितरण र सेवन गरेको पाइएमा प्रचलित कानून बमोजिम कारबाही गरिने छ', सूचनामा भनिएको छ । आसन्न निर्वाचनलाई भएरहित वातावरणमा सम्पन्न गर्न मतदाता, राजनीतिक दल जिल्लाबासी, सरोकारवाला निकायले आआफ्नो क्षेत्रबाट सबैले सहयोग गर्नुपर्ने प्रजिअ श्रेष्ठको भनाइ छ । रासस"
बागीले मार्लान् त बाजी ?,"बागी अर्थात् पार्टीको आधिकारिक निर्णयविरुद्ध असन्तुष्ट भई आफैं मैदानमा उत्रिनु। ठूला साना सबै पार्टीबाट मंसिर ४ को निर्वाचनमा बागी उम्मेदवार छन्। प्रमुख दलका केन्द्रीय तहका नेता पनि बागी उम्मेदवार बनेका छन्। कोही पार्टीको राम्रो उपस्थित भएर पनि गठबन्धनका नाममा अर्को पार्टीको नेताले टिकट पाएपछि बागी बनेका छन् त कोही पार्टीले अन्याय गरेको भन्दै बागी खडा भएका छन्। केही यस्ता बागी उम्मेदवार पनि छन, जसले सम्बन्धित क्षेत्रको चुनावी नतिजालाई नै तलमाथि पार्न सक्ने अवस्था छ। पूर्वमन्त्री नै बागी काठमाडौं ७ मा पूर्वमन्त्री रामवीर मानन्धर बागी उम्मेदवार छन्। २०७० को दोस्रो संविधानसभा र २०७४ को आमनिर्वाचनमा जितेकै क्षेत्रमा मानन्धर बागी उठेका छन्। पार्टी नेतृत्व उनीप्रति सकारात्मक नभएपछि यस पटक टिकट पाएनन्। यो क्षेत्रमा एमालेले पुराना नेता श्यामप्रसाद घिमिरेलाई उम्मेदवार बनाएको छ। एमालेको राम्रै प्रभाव भएको यस क्षेत्रमा मानन्धरको उम्मेदवारीले एमालेलाई असर पर्ने नेताहरू बताउँछन्। यस क्षेत्रमा गठबन्धनका तर्फबाट माओवादी केन्द्रको चुनाव चिह्नमा डा बाबुराम भट्टराईकी छोरी अस्मिता सिंह (मानुषी) यमी भट्टराई मैदानमा छिन्। जसपाका राजेन्द्रप्रसाद श्रेष्ठसहित २९ जनाको उम्मेदवारी छ। जसमा १३ जना दलबाट र १६ जना स्वतन्त्र उम्मेदवार छन्। पौडेल बलिया धादिङ क्षेत्र नम्बर १ (क) मा एमालेका नेत्रराज पौडेल (स्वतन्त्र) हैसियतमा चुनावी मैदानमा छन्। पार्टीले टिकट नदिएपछि उनी स्वतन्त्र उम्मेदवार बनेका हुन्। एमाले केन्द्रीय नेतृत्वले रमेश आचार्यलाई टिकट दियो। पार्टीका संस्थापकदेखि स्थानीय कार्यकर्ताको समर्थनमा पौडेलले उम्मेदवारी दिएका हुन्। पार्टीको तल्लो कमिटीले एक नम्बरमा पौडेलको नाम सिफारिस गरेर केन्द्रमा पठाएको थियो। पार्टीको बागमती प्रदेश कमिटीले पनि पौडेलको नाम नै एक नम्बरमा सिफारिस गरेर पठाएको थियो। तर, उनले टिकट पाएनन्। शिक्षकको स्थायी जागिर छाडेर २०५४ मा जिविस सदस्य भएका पौडेल अवसर नपाउने नेतामा पर्छन्। इमान्दार र स्वच्छ छविका पौडेलको उम्मेदवारीले धादिङ १ (क) को चुनावी परिणाम पार्टीले सोचेभन्दा फरक आउने एमालेका एक स्थानीय नेता बताउँछन्। यो क्षेत्रमा गठबन्धनका तर्फबाट कांग्रेसका मदुकुमार श्रेष्ठ उम्मेदवार छन्। धनगढीमा ओझा कैलाली ५ मा कांग्रेसका पुष्करनाथ ओझाले स्वतन्त्र उम्मेदवारी दिएका छन्। ओझा कैलाली कांग्रेसका स्थापित नेता हुन्। उनले २०७० सालको उपनिर्वाचन पनि जितेका थिए। २०७४ सालमा आरजु देउवाले टिकट पाएपछि ओझाले विद्रोह गरेका थिए। त्यतिबेला आरजुलाई हराउन भूमिका खेलेको भन्दै पार्टीले साधारण सदस्यसमेत नरहने गरी उनलाई कारबाही गरेको थियो। पार्टीको कारबाही फुकुवा हुने र यसपटक टिकट पाउने आसमा ओझा थिए। तर, उनले सोचेजस्तो भएन। कांग्रेसका डिल्लीराज पन्तले टिकट पाए। उनलाई सत्ता गठबन्धनको समर्थन छ। एमालेका तर्फबाट नारदमुनि राना उम्मेदवार छन्। डोटीमा खड्का डोटीमा कांग्रेसका नरेन्द्रबहादुर खड्का बागी उम्मेदवार छन्। सत्ता गठबन्धनको तर्फबाट नेकपा एकीकृत समाजवादीका प्रेम आलेले टिकट पाएका छन्। त्यसप्रति असन्तुष्टि जनाउँदै खड्का मैदानमा उत्रेका छन्। खड्का प्रदेश राजधानी दिपायल हुनुपर्छ भन्ने अभियन्ता हुन्। नेपाली शब्दकोशअनुसार आफू असन्तुष्ट भई विद्रोह गर्दै उम्मेदवारी दिने नै बागी उम्मेदवार हो। पछिल्ला निर्वाचनमा बागी उम्मेदवारीको चर्चा धेरै हुने गरेको छ। यस्ता उम्मेदवार चुनावी मैदानमा बढ्दैछन्। पार्टीभित्रको असन्तुष्टिका कारण मंसिर ४ को निर्वाचनमा पनि बागी उम्मेदवारको संख्या धेरै छ। प्रमुख दलका केन्द्रीय तहका नेतादेखि नयाँ अनुहारसम्म यसपटक बागी उम्मेदवार छन्। उनले यही एजेन्डा बोकेर मत मागिरहेका छन्। बागी नभई आफूलाई स्वतन्त्र उम्मेदवार भनिदिन खड्काको आग्रह छ। एमालेबाट प्रतिनिधिसभा सदस्यमा गौरी वली चुनावी मैदानमा छिन्। एमालेका केही पुराना नेता पनि उनको पक्षमा खुलेर लागेकाले एमालेका मतसमेत खड्काले तान्न सक्ने स्थानीय रणबहादुर बम बताउँछन्। कास्कीमा महादेव कास्की२ को मतपत्रमा नेपाली कांग्रेसको चुनाव चिह्न रुख छैन। कांग्रेस नेता महादेव गुरुङ कांग्रेसको भोट कांग्रेसलाई भन्ने नारा दिइरहेका छन्। आफ्नो पार्टीले चुनावको टिकट नदिए पछि उनले उम्मेदवारी दर्ता गरेर त्यो नारा दिइरहेका छन्। सत्ता गठबन्धनका तर्फबाट कास्की२ मा नेकपा एकीकृत समाजवादीका श्रीनाथ बराल उम्मेदवार छन्। एमालेका तर्फबाट विद्या भट्टराई उम्मेदवार छिन्। पार्टीले आफूलाई टिकट नदिएको मात्रै नभई मूल्यमान्यता र आदर्श बिर्सेर गठबन्धन गरेको भन्दै कांग्रेसका पुराना नेता महादेवले बागी उम्मेदवारी दर्ता गरेका हुन्। कास्की ३ मा पनि गठबन्धनबाट माओवादी उम्मेदवार रामजी बरालविरुद्ध जनयुद्धका सहिद पुत्री अनिता भुर्तेलको उम्मेदवारी परेको छ। त्यहाँ एमालेका दामोदर बैरागी प्रतिस्पर्धामा छन्। जनयुद्धमा आमा र बाबु नै गुमाएकी अनिताले पार्टीले आफूहरूलाई सधैं अपमान मात्रै गरेकाले बागी उम्मेदवारी दिनु परेको बताएकी छिन्। सुनसरीमा बागी हावी सुनसरी१ मा दुवै गठबन्धनका उम्मेदवारभन्दा बागी उम्मेदवार हाबी देखिएका छन्। यो क्षेत्र यसअघि एमालेले जितेको थियो। सत्ता गठबन्धन र एमालेजसपा गठबन्धनका उम्मेदवारभन्दा बागी बनेका धरान उपमहानगरपालिकाका पूर्वमेयर मनोजकुमार मेन्याङ्बो चुनावी प्रतिस्पर्धामा अब्बल देखिएका छन्। सत्ता गठबन्धनका तर्फबाट माओवादी केन्द्रका मुक्साहाङ मेन्याङबो र एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिस्पर्धामा छन्। सत्ता गठबन्धनका तर्फबाट माओवादीका मुक्साहाङले टिकट पाएपछि यहाँका कांग्रेसी नेताहरू असन्तुष्ट छन्। धरानका राजनीतिक विश्लेषक राजेन्द्र शर्मा राम्रो व्यक्तिलाई पार्टीहरूले टिकट नदिएका कारण मतदाताहरू पार्टीका उम्मेदवार असन्तुष्ट बनेको बताउँछन्। द्विवेदी बागी कांग्रेसका नेता अजय द्विवेदी पार्टीको टिकट नपाएपछि स्वतन्त्र उम्मेदवार बनेका छन्। सत्तारूढ गठबन्धनबीचको सहमतिमा पर्सा १ कांग्रेसको भागमा परेन। यो क्षेत्र लोसपाको भागमा पर्यो। अघिल्लो पटक पर्सा ४ बाट चुनाव जितेका लोसपाका लक्ष्मणलाल कर्ण सत्ता गठबन्धनका उम्मेदवार बने। त्यसप्रति असन्तुष्ट जनाउँदै द्विवेदी बागी बनेर मैदानमा उत्रिएका हुन्। सत्ता प्राप्तिका लागि गठबन्धन गर्ने, सिद्धान्तबिनाको गठबन्धन गरेर लोकतन्त्रको अपहरण गर्ने काम भएको छ, द्विवेदी भन्छन्, त्यस्ता गलत कार्यविरुद्ध मेरो उम्मेदवारी हो। अपहरित लोकतन्त्रको रक्षाका लागि म मैदानमा उत्रेको हुँ। यो क्षेत्रमा एमाले र जसपाबीचको तालमेलबाट पूर्वमन्त्री एवम् जसपाका नेता प्रदीप यादव उम्मेदवार छन्। बागी कोइरालालाई एमालेको समर्थन सत्ता गठबन्धनको भागबण्डामा चितवन ३ कांग्रेसको भागमा परेन। माओवादी केन्द्रका डा भोजराज अधिकारी सत्ता गठबन्धनका उम्मेदवार बने। त्यसविरुद्ध असन्तुष्ट कांग्रेसका दिनेश कोइराला स्वतन्त्र उम्मेदवार बने। उनले पार्टीको केन्द्रीय सदस्य पद पनि त्यागे। कोइरालालाई एमालेले समर्थन जनाएको छ। एमालेको साथ पाएपछि उनी कांग्रेसको असन्तुष्ट भोट तान्न केन्द्रित छन्। लुम्बिनीमा पनि बागी लुम्बिनी प्रदेशका तीन निर्वाचन क्षेत्रमा (बागी) उम्मेदवार सशक्त देखिएका छन्। एमालेले टिकट नदिएपछि घनश्याम भुसालले पार्टी परित्याग गरे। रूपन्देही१ मा एमाले उम्मेदवारविरुद्ध भुसालले स्वतन्त्र उम्मेदवारी दिए। उनलाई सत्ता गठबन्धनको समर्थन छ। त्यस क्षेत्रमा पूर्वमन्त्री एवं एमाले नेता छविलाल विश्वकर्मा मैदानमा छन्। रुकुम पूर्वमा सत्ता गठबन्धनका तर्फबाट माओवादी केन्द्रका पूर्णबहादुर घर्तीले टिकट पाए। घर्ती लुम्बिनी प्रदेशसभाका निवर्तमान सभामुख पनि हुन्। उनका विरुद्धमा माओवादीबाटै विद्रोह गरी जिल्लामा स्थापित पार्टीका नेता चन्द्रराज झाँक्रीमगरले बागी उम्मेदवारी दर्ता गराएका छन्। उनी जिल्लामा रहेको नेपाल मगर संघको अध्यक्ष हुन्। रुकुम पूर्वकै प्रदेश१ मा सत्ता गठबन्धनका तर्फबाट उम्मेदवार बनेका माओवादी केन्द्रका तेजबहादुर ओलीविरुद्ध माओवादी केन्द्रका सुरुल पुनमगर (अजय शक्ति)ले उम्मेदवारी दिएका छन्। सोही क्षेत्रमा कांग्रेसबाट विद्रोह गरी दूतकुमार पुनमगर (गुमाने) ले पनि बागी उम्मेदवारी दिएका छन्। सो क्षेत्रमा एमालेले आफ्नो उम्मेदवारी निष्क्रिय बनाएर माओवादीका बागी उम्मेदवार सुरुल पुनमगरलाई समर्थन गर्ने निर्णय गरेको छ। त्यस्तै, निर्वाचन क्षेत्र नं २ मा पनि सत्ता गठबन्धनबाट नेपाली कांग्रेसका धनबहादुर केसीको विरुद्धमा माओवादी केन्द्र निकट अनेरास्ववियु क्रान्तिकारीका केन्द्रीय उपाध्यक्ष केशव रावलले बागी उम्मेदवारी दिएका छन्। रोल्पामा माओवादी बागी रोल्पा माओवादीको बलियो संगठन भएको क्षेत्र हो। माओवादीले संघ र प्रदेश दुवैमा आफूले मात्रै टिकट पाउनुपर्ने अडान राख्दै आएको छ। जिल्ला नेतृत्वले सबै क्षेत्र नपाए बागी उठेर भए पनि माओवादी नेतालाई नै चुनाव जिताउने निर्णय लिएको थियो। तर सत्ता गठबन्धनको भागबन्डामा प्रदेश२ कांग्रेसको भागमा पर्यो। कांग्रेसका प्रदेश सभापति अमरसिंह पुनले उक्त क्षेत्रमा उम्मेदवारी दिए। तर उनको विरुद्धमा माओवादीबाट प्रदेश सांसद बनेका दीपेन्द्र पुनले उम्मेदवारी दिए। दीपेन्द्रको उम्मेदवारीले रोल्पाको चुनावी गणित नै फेरिन सक्ने आंकलन गरिएको छ। बागीकै चुनौती कर्णालीका पूर्वमुख्यमन्त्री महेन्द्रबहादुर शाहीविरुद्ध उनकै सहयात्री काशीचन्द्र बरालले बागी उम्मेदवारी दिएका छन्। गठबन्धनको तर्फबाट कालीकोटमा उम्मेदवार बनेका शाहीलाई आफ्नै पार्टीका नेता बरालको बागी उम्मेदवारी भारी पर्ने देखिएको छ। जिल्लाको रास्कोट नगरपालिकाका पूर्वमेयरसमेत रहेका बरालको उम्मेदवारीका कारण नेता शाहीको मत काटिने सत्ता गठबन्धनलाई त्रास छ। यस्तै, गठबन्धनको तर्फबाट जुम्लाको प्रदेशसभा (क) का उम्मेदवार ललितजंग शाहीविरुद्ध उनकै दलबाट बागी उम्मेदवारी परेको छ। कांग्रेसको कर्णाली प्रदेश समितिका सभापति रहेका ललितजंग सत्ता गठबन्धनको तर्फबाट आधिकारिक उम्मेदवार हुन्। तर उनीविरुद्ध कांग्रेसकै नेता देवेन्द्र शाहीले बागी उम्मेदवारी दिए। देवेन्द्र २०७४ मा प्रतिनिधिसभामा कांग्रेसबाट उम्मेदवार बने पनि पराजित भएका थिए। सल्यानबाट प्रतिनिधिसभाका लागि गठबन्धनको तर्फबाट उम्मेदवार बनेका एकीकृत समाजवादीका नेता प्रकाश ज्वालाविरुद्ध कांग्रेसका राजेन्द्रबहादुर शाहले बागी उम्मेदवारी दिएका छन्। पूर्वराज्यमन्त्रीसमेत रहेका कांग्रेस नेता शाहले बागी उम्मेदवारी दिएपछि गठबन्धन त्रासमा छ। रुकुम पश्चिमबाट प्रतिनिधिसभा उम्मेदवार बनेका माओवादी नेता तथा अर्थमन्त्री जनार्दन शर्माविरुद्ध कांग्रेसका तारक केसीले बागी उम्मेदवारी दिएका छन्। शर्मा गठबन्धनको आधिकारिक उम्मेदवार भए पनि कांग्रेसलाई टिकट नदिइएको भन्दै केसीले बागी उम्मेदवारी दिएका छन्। पार्टीको राम्रो उपस्थित भएर पनि गठबन्धनका नाममा अर्को पार्टीको नेताले टिकट पाएपछि बागी उम्मेदवार बन्नेको संख्या बढ्दै। कोही स्थानमा पार्टीले अन्याय गरेको भन्दै बागी खडा गर्ने क्रम पनि बढेको छ। केही यस्ता बागी उम्मेदवार पनि छन, जसले सम्बन्धित क्षेत्रको चुनावी नतिजालाई नै तलमाथि पार्न सक्ने अवस्था छ। हुम्लामा गठबन्धनको तर्फबाट प्रदेशसभा (क) का उम्मेदवार रणसिंह परियारविरुद्ध कांग्रेसका मंगल शाही र एकीकृत समाजवादीका हस्त शाहीले उम्मेदवारी दिएका छन्। यद्यपि यहाँ पाँच दलीय गठबन्धनले उम्मेदवारीबारे छलफल जारी रहेको जनाएको छ। जुम्लाको प्रदेशसभा (ख) मा गठबन्धनका पदम रोकायाविरुद्ध कांग्रेसका धनबहादुर बस्नेतको बागी परेको छ। मुगुमा एमालेका आधिकारिक उम्मेदवारविरुद्ध एमालेकै दुई जनाले बागी उम्मेदवारी दिएका छन्। मुगुमा एमालेले राजु कार्कीलाई उम्मेदवार बनाएपछि एमालेकै कृष्ण सेजुवाल र भीमचन्द्र हमालले बागी उम्मेदवारी दिएका छन्। स्वतन्त्र भएर पनि हाइहाइ बाँके ३ (१) प्रदेशसभा सदस्यमा वामलोकतान्त्रिक गठबन्धनका इन्द्रप्रसाद (आईपी) खरेल उम्मेदवार हुन्। खरेल माओवादी केन्द्रका हुन्। यस क्षेत्रमा नेकपा (एकीकृत समाजवादी)का पोलिटब्युरो सदस्य तथा लुम्बिनी प्रदेश सहइन्चार्ज दलबहादुर सुनार उम्मेदवार थिए। सुनार ३१ असोजमा माओवादी प्रवेश गरे। माओवादीको स्थानीय कमिटीले नवप्रवेशी सुनारलाई गठबन्धनको साझा उम्मेदवार भन्दै घरदैलो गरिरहेकाछन्। यो क्षेत्रमा एमालेबाट युवा नेता रत्न खत्री उम्मेदवार छन्। बलिया बागीको सामना सप्तरी १ मा माओवादीका केन्द्रीय सदस्य अशोक मण्डल बागी उम्मेदवार छन्। संविधानसभा निर्वाचन जितेका मण्डलले यस पटक प्रतिनिधिसभा र प्रदेशसभा दुवैतर्फ टिकट पाएनन्। कांग्रेसभित्र पनि यो क्षेत्रमा असन्तुष्टि छ। पूर्वमन्त्री हेमराज तातेडले प्रदेश १ (क) मा बागी उम्मेदवारी दिएका छन्। पूर्व मन्त्री रेणु यादवका छोरा अभिषेक यादवले सप्तरी ४(ख) मा टिकट पाएपछि जसपामा सामूहिक विद्रोह भएको छ। पार्टीको क्षेत्रीय समिति र जिल्ला समितिको सिफारिस बिनै रेणुका छोरालाई टिकट दिइएको पार्टीका नेताहरूको आरोप छ। असन्तुष्ट नेताहरूले प्यानलसहित केन्द्रदेखि प्रदेशमा बागी उम्मेदवारी दिएका छन। मो कासिम मियाँले प्रतिनिधिसभामा तथा महेन्द्रप्रसाद चौधरीेले (क) र अनिरुद्धप्रसाद सिंह यादवले (ख) मा बागी उम्मेदवारी दिएका छन्। सप्तरीमा लोसपाले प्रतिनिधिसभातर्फ २ नम्बर क्षेत्र र प्रदेशसभामा २ को (क) मात्रै पाएको छ। तर पार्टीकै चुनाव चिह्नमा सप्तरी ३ मा लक्ष्मीकान्त चौधरी, सप्तरी३ (ख) मा गजेन्द्रप्रसाद मण्डल र सप्तरी १ (क) मा तुलसीप्रसाद चौधरी उम्मेदवार छन्। बागी बनेका सबै पार्टीका केन्द्रीय नेताहरू हुन्। कांग्रेस त्यागेर बागी कांग्रेस पूर्वक्षेत्रीय सभापति नरबहादुर गुरुङले पार्टीबाट राजीनामा दिए र बागलुङ २ को (ख) मा उम्मेदवार बने। स्थानीय तहदेखि आम निर्वाचनमा समेत पार्टीले गठबन्धन गरेको भन्दै गुरुङले गत असोजमा पार्टी छोडेका थिए। लोकतन्त्रमा दलहरू एक्लाएक्लै चुनावी प्रतिस्पर्धामा जानुपर्नेमा गठबन्धन गरेकोमा आफूलाई चित्त नबुझेको गुरुङको भनाइ छ। यसैकारण राजीनामा दिएर प्रदेशसभा सदस्यमा उम्मेदवारी दिएको हुँ, गुरुङले भने। बागलुङ २ को प्रतिनिधिसभा सदस्यमा स्वतन्त्र उम्मेदवार बनेका तुलसीराम अर्याललाई पनि बलियो दाबेदारको रूपमा हेरिएको छ। संविधानसभा निर्वाचनमा बागलुङ ३ मा माओवादीबाट उम्मेदवार बनेका अर्याल नेपाली कांग्रेसकी ज्ञानकुमारी छन्त्यालसँग पराजित भएका थिए। सुरेन्द्र काफ्लेकाठमाडौं, शिवराज भट्टधनगढी, केशवशरण लामिछाने पोखरा, ललितबहादुर बुढासुर्खेत, लक्ष्मण पोखरेलबुटवल, शंकरप्रसाद खनालनेपालगन्ज, रत्नप्रसाद आचार्यधरान, दिवाकर भण्डारीसिमरा, अनिल ढकालचितवन, खगेन्द्रबहादुर सिंहडोटी, मनोहर पोखरेलराजविराज, विक्रम परियाररुकुम पूर्व, अर्जुन कार्कीबागलुङ"
अरिङ्गालको टोकाइबाट भारतमा एक नेपालीको मृत्यु,बैतडी : अरिङ्गालको टोकाइबाट बैतडीको सिगास गाउँपालिकाका एक जनाको मृत्यु भएको छ। सिगास गाउँपालिका वडा नं ६ जडानीकोटका ३२ वर्षीय हरिभान धामीको अरिङ्गालको टोकाइबाट मृत्यु भएको हो। उनी कामको सिलसिलामा भारतको पिथौरागढमा बस्थे। बिहिबार साँझ उनो मृत्यु भएको हो। भारतको पिथौरागढ जिल्लास्थित गिरेगडा भन्ने स्थानमा अरिङ्गालले टोकेर गम्भीर घाइते बनाएका धामीको उपचारका लागि अस्पताल लैजाँदै गर्दा मृत्यु भएको मृतकका आफन्त खगेन्द्र धामीले जानकारी दिए। २ वर्षदेखि त्यहाँ काम गरिरहेका धामी बिहीबार साँझ खाना खाएर कोठातर्फ गइरहेका थिए। बाटोमा नै उनलाई अरिङ्गालले टोकेको थियो। मृतक धामीको घरमा श्रीमती र दुई छोरा छन्।
नक्सामा समेटिएको भूगोल एमालेले फिर्ता ल्याउँछ : ओली,"नेकपा एमालेका अध्यक्ष केपी शर्मा ओलीले नक्सामा समेटिएको लिम्पियाधुरा, लिपुलेक र कालापानी भूगोलमा पनि ल्याउने दाबी गरेका छन्। दार्चुला सदरमुकाम खलंगामा चुनावी सभालाई सम्बोधन गर्दै ओलीले यस्तो बताएका हुन्। हामीले चुच्चे नक्सा जारी गरेर लिपुलेक, लिम्पियाधुरा र कालापानी हाम्रो हो भन्ने सन्देश दिइसकेका छौं। अब भूगोल ल्याउन पनि एमालेको सरकार चाहिन्छ। मंसिर ४ मा एमालेको सरकार बन्छ। नक्सामा समेटिएको भूगोल पनि फिर्ता ल्याइन्छ ओलीले भने। उनले विशाल भूगोल भएको भारतले सिमानाका ससाना कुरामा सानो मन गर्न नहुने जिकिर गरे। भारतको भूगोल ठूलो छ, ठूलो भूगोल भएको भारतले ससाना कुरामा सानो मन गर्नु हुँदैन ओलीले भने। उनले सानो खोल्सो देखाएर काली नदी भनिएको, सानो कृत्रिम मन्दिर बनाएर काली मन्दिर भनेर भारतले नेपालीहरूलाई गुमराहमा राखेको आरोप लगाए। सानो खोल्सो देखाएर काली नदी भनिएको छ। कृत्रिम मन्दिर भनेर काली मन्दिर भनिएको छ। तर हामीलाई थाहा छ, हाम्रो भूगोल कहाँसम्म हो भनेर। त्यसैले नक्सा जारी भयो। नेकपा एमाले भूगोल ल्याउने प्रतिबद्धता गर्दछ ओलीले भने। दार्चुलाको चुनावी सभामा सहभागी उनले नदीले कटान गरी सर्नेबित्तिकै सिमाना नसर्ने बताए। उनले भने म भारतलाई के भन्न चाहन्छु भने नदीले कटान गरेर सर्नेबित्तिकै देशको सिमाना सर्दैन। सत्ता गठबन्धनका उम्मेदवार दिलेन्द्र बडूलाई भोट माग्न आउँदा पटकपटक मन्त्री भएर अहिलेसम्म के गर्नुभयो भनेर सोध्न पनि मतदातालाई ओलीको आग्रह थियो। गठबन्धनका उम्मेदवार बडूलाई सोध्नुस्। पटकपटक मन्त्री भएर अहिलेसम्म दार्चुलाका लागि के गर्नुभयो भनेर। खलंगाको जनसागर देखेर बडूजीलाई के भन्न चाहन्छु भने दार्चुला होइन, अब तपाईं काठमाडौंमै बस्नुस् ओलीले भने। दार्चुला सदरमुकाम खलंगामा उर्लेको जनताको भीड देखेर उत्साहित भएका ओलीले भने, दुर्गम जिल्लाको दुर्गम ठाउँको यो जनसागर बिहानी हो, बिहानीले दिनको संकेत गरिसकेको छ। उनले दार्चुला सदरमुकामको तटबन्धनको समस्या, दार्चुलातिंकर सडक, महाकाली करिडोरजस्ता रणनैतिक महŒवका विकास पूर्वाधारहरू एमालेले सुरु गरेको र एमालेले नै सम्पन्न गर्ने दाबी गरे। अध्यक्ष ओलीले चुनावपछि एक दिन बस्ने गरी दार्चुला आउने वाचा गरे। आज मैले तीन ठाउँमा चुनावीसभा सम्बोधन गर्नुछ। म चुनाव सकिएपछि एक दिन दार्चुला बस्ने गरी आउँछु। तपाईंहरूसँग बसेर कुरा गर्छु। तपाईंहरूसँग फोटो खिचाउछु, ओलीले भने। अध्यक्ष ओलीले शुक्रबार नै बैतडीको पाटनमा आयोजना गरिएको चुनावी सभालाई पनि सम्बोधन गरे। पाँचपाँच पटक प्रधानमन्त्री भएका यसै क्षेत्रका नेता शेरबहादुर देउवाले लिपुलेक, लिम्पियाधुरा र कालापानी देखेनन्। बैतडीको झुलाघाटको झोलुंगेपुल देखेनन्। महाकाली करिडोरको निर्माण सुस्ताएको देखेनन्। मध्यपहाडी लोकमार्ग देखेनन्। तर मेचीनगरको मान्छे, बैतडीका सबै समस्या मलाई थाहा छन् ओलीले भने। बैतडी चुनावी सभामा अध्यक्ष केपी शर्मा ओली बैतडीको पाटनमा पनि एमाले अध्यक्ष ओलीको सम्बोधन सुन्न हजारौं जनता उपस्थित थिए। उर्लिएको जनसागर देखेर उत्साहित भएका ओलीले भने, यो जनसागर देखेर दामोदर भण्डारी र प्रदेशका दुवै सिट एमालेले जितिसके। नेकपा एमालेले बैतडीबाट प्रतिनिधिसभामा एमालेका प्रदेश अध्यक्ष दामोदर भण्डारीलाई उठाएको छ।बैतडीको चुनावी सभामा सहभागी उनले झुलाघाटमा पक्की पुल बनाउने ग्यारेन्टी एमालेले लिने बताए। थोत्रो पुलले हुँदैन, अब पक्की पुल बनाउनुपर्छ। त्यो जिम्मा एमालेले लिनेछ, त्यो जिम्मा म लिन्छु, उनले भने। उनले बैतडी जिल्लामा रहेका फलाम, फस्फोरसलगायतका खानीको उत्खनन गरिने समेत बताए। यसैगरी, नेकपा एमालेका सुदूरपश्चिम प्रदेश इन्चार्ज लेखराज भट्टले विकासको ढोका सुदूरपश्चिमबाट खुल्ने बताएका छन्। बैतडीको पाटनमा आयोजना गरिएको विशाल चुनावी सभालाई सम्बोधन गर्दै भट्टले पार्टीले चुनावी अभियान सुदूरपश्चिमबाट गरेको र विकासको ढोका पनि यसै प्रदेशबाट हुने समेत बताएका छन्। नेता ओलीले शुक्रबार नै कञ्चनपुरको महेन्द्रनगरमा पनि चुनावी सभालाई सम्बोधन गरे अधिकांश समय गठबन्धनको आलोचनामा खर्चेका ओलीले भने, प्रचण्डले सहिदको रगत बेचे। प्रचण्डले भन्ने गरेको महान् जनयुद्ध गरे, के का लागि ? बुहारीका लागि, छोरीका लागि, ज्वाईंका लागि, भाइ र भतिजाका लागि। मैले एकातिर प्रचण्डको अनुहार सम्झिन्छु, अर्कोतिर ती सहिद परिवार र घाइते अपांगहरू।कञ्चनपुरको चुनावी सभामा अध्यक्ष केपी शर्मा ओली उनले प्रचण्डलाई पिँध नभएको भाँडाजस्तै भएको आरोप लगाए। प्रचण्डजस्ता पिँध नभएका मान्छे ल्याएर पार्टी एक बनाएँ, झन्डै दुई तिहाइको सरकार बनाएँ, त्यतिबेला रामले हनुमान, सुग्रिबजस्ता बानरहरू लगेर लंकामा कसरी युद्ध जिते होलान्, यहाँ त, घर भत्काए, बगैंचा उखबाडे, अनि कांग्रेसको पाली (पिँढी)मा गएर बसे ओलीले भने। उनले प्रचण्ड खरानी घसेर कांग्रेसको पालीमा गएको आरोप लगाए। ओली, शुक्रबार नै काठमाडौं फर्किएका छन्। कञ्चनपुरको चुनावी सभामा सहभागी  सुन्दर सिंह धामीदार्चुला, कृष्ण विष्टबैतडी, महादेव अवस्थीमहेन्द्रनगर"
यस्ता छन् मतपत्र,"जनकपुरधाम : मंसिर ४ मा हुने प्रतिनिधिसभा र प्रदेशसभा सदस्य निर्वाचनअन्तर्गत केकस्ता मतपत्र हुने र मतदान कसरी गर्ने बारे निकै प्रश्नहरू सर्वसाधारणसँग छन्। निर्वाचन आयोगले प्रतिनिधिसभा सदस्य निर्वाचनमा प्रत्यक्ष निर्वाचन प्रणाली तथा समानुपातिक निर्वाचन प्रणालीतर्फको निर्वाचनका लागि निर्वाचन चिह्न भएको मतपत्रको व्यवस्था गर्नुपर्ने कुरा प्रतिनिधिसभा सदस्य निर्वाचन ऐन, २०७४ को दफा ३५ मा नै उल्लेख गरिएको छ। यसरी व्यवस्था गरिने मतपत्रमा प्रत्यक्ष निर्वाचन प्रणालीतर्फ प्रत्येक उम्मेदवार र समानुपातिक निर्वाचन प्रणालीतर्फ निर्वाचन प्रयोजनका लागि आयोगमा दर्ता भएका दललाई आयोगले प्रदान गरेको निर्वाचन चिह्नसहितको मतदान गर्ने कोठा हुनुपर्ने शर्त ऐनमा व्यवस्था गरिएको छ। यसपालि प्रत्येक निर्वाचन क्षेत्रमा कायम रहेका उम्मेदवार वा दलको निर्वाचन चिह्न मात्र रहेको मतपत्र हुनेछ भने समानुपातिक निर्वाचन प्रणालीतर्फ प्रतिनिधिसभाका लागि जम्मा ४७ वटा निर्वाचन चिह्न भएको मतपत्र प्रयोग हुने आयोगले जानकारी गराएको छ। निर्वाचन आयोगमा समानुपातिक निर्वाचन प्रणालीअन्तर्गत प्रतिनिधिसभामा सहभागि हुन निवेदन दिएका ६८ वटा दलमध्ये सबै प्रक्रिया पूरा गर्दा ४७ वटा मात्र कायम भएपछि निर्वाचन चिह्न त्यसैअनुसार तय भएको छ। समानुपातिक निर्वाचन प्रणालीमा सहभागि हुनका लागि नेकपा माओवादी केन्द्र र नेपाल समाजवादी पार्टीले एउटै चुनाव चिह्न लिएका छन्। त्यसैगरी नेपाल आमा पार्टी, नौलो जनवादी पार्टी, सचेत नेपाली पार्टी र नेपाल सुशासन पार्टीले पनि संयुक्त रुपमा एउटै चुनाव चिन्ह लिएका छन्। ४७ वटा निर्वाचन चिह्न भएको मतपत्र प्रयोग हुने वस्तिक छापले कुनै एक चिह्नमा मत संकेत गर्नुपर्ने ४ वटा छुट्टाछुट्टै मतपत्रमा मतदान गर्नुर्पछ त्यसैगरी सामाजिक एकता पार्टी, नेकपा समाजवादी र नेपाल दलित पार्टीले पनि साझा चुनाव चिह्न लिएका छन्। प्रतिनिधिसभा समानुपातिकतर्फ ११० सिट छ। प्रदेशसभाको समानुपातिक निर्वाचन प्रणालीतर्फ प्रदेशअनुसार मतपत्रमा चुनाव चिह्नको संख्या फरकफरक पर्ने जनाइएको छ। कर्णाली र सुदूरपश्चिम प्रदेशमा दलहरूले समानुपातिकतर्फको अन्तिम बन्दसूची बुझाएपछि मात्र मतपत्र छपाइ भएकोले यी दुई प्रदेशमा बन्दसूची बुझाउने दलको मात्र निर्वाचन चिह्न रहने छ। तर, प्रदेश १, मधेश प्रदेश, बागमती, गण्डकी र लुम्बिनी प्रदेशको समानुपातिकतर्फको मतपत्र बन्दसूची पेश गर्नुअघि नै छपाइ भइसकेका कारण निर्वाचनमा सहभागिताका लागि निवेदन दिएका दलको निर्वाचन चिन्हसमेत रहने भएको छ। यसअनुसार प्रदेश १ मा ५५ वटा निर्वाचन चिह्न, मधेश प्रदेशमा ५९, बागमतीमा ५८, गण्डकीमा ५२ र लुम्बिनीमा ५४ वटा निर्वाचन चिह्न भएको मतपत्र प्रयोग हुनेछ। कर्णाली प्रदेशमा २८ र सुदुरपश्चिम प्रदेशमा ३४ वटा निर्वाचन चिह्न भएका मतपत्र छन् भने कर्णाली प्रदेशमा निर्वाचनमा सहभागिताका लागि निवेदन दिने दलको संख्या ४९ थियो। त्यस्तै सुदुरपश्चिममा ५० वटा दलले सहभागिताका लागि निवेदन दिएका थिए। प्रदेशसभामा प्रदेश नं१ बाट ३७ जना, मधेश प्रदेशमा ४३, बागमतीमा ४४, गण्डकीमा २४, लुम्बिनीमा ३५, कर्णालीमा १६ र सुदूरपश्चिममा २१ जना समानुपातिक निर्वाचन प्रणालीमार्फत् सदस्य निर्वाचित हुनेछन्। कस्ता हुन्छन् त मतपत्र प्रतिनिधिसभा र प्रदेशसभाको प्रत्यक्ष निर्वाचन प्रणालीका लागि मतपत्रमा सेतो पृष्ठभूमिमा रातो रंगको निर्वाचन चिन्ह र अन्य विवरण छापिएको हुन्छ। प्रतिनिधिसभा र प्रदेशसभाको समानुपातिक निर्वाचन प्रणालीका लागि मतपत्रमा सेतो पृष्ठभूमिमा कालो रंगको निर्वाचन चिह्न र अन्य विवरण छापिएको हुन्छ। ४ मतपत्र, ४ मतपेटिका आसन्न प्रतिनिधिसभा र प्रदेशसभा निर्वाचनमा एकजना मतदाताले चारवटा छुट्टा छुट्टै मतपत्रमा मतदान गर्नुपर्नेछ। प्रतिनिधिसभाका लागि दुईवटा मतपत्र र प्रदेशसभाका लागि दुईवटा गरि चार मतपत्र हुन जान्छन्। मतदान केन्द्रमा गएर मतदाता नामावलीमा नाम रुजु गराइसकेपछि बायाँ हातको बुढी औंलामा नङ र मासुकोबीचमा पर्नेगरी मसी लगाइन्छ। प्रतिनिधिसभाको पहिलो निर्वाचित हुने निर्वाचन प्रणालीका लागि सेतो पृष्ठभूमिमा रातो रंगको निर्वाचन चिन्ह र अन्य विवरण, छापिएको पहिलो मतपत्र लिनुपर्छ। स्वस्तिक छापले कुनै एक उम्मेदवारको निर्वाचन चिह्नमा मत संकेत गर्नुपर्छ। मतपत्र सही तरिकाले पट्याएर र सेतो पृष्ठभूमिमा रातो रंगले १ लेखिएको स्टिकर भएको मतपेटिकामा खसाल्नु पर्दछ।"
कपिलवस्तुमा ७ जुवाडे पक्राउ,कपिलवस्तु : वाणगंगा नगरपालिका वडा नं ७ बनगाईको एक होटलमा सञ्चालित जुवा खालमा प्रहरीले छापा मार्दा ७ जुवाडे पक्राउ परेका छन्। इलाका प्रहरी कार्यालय पिपराका ईन्चार्ज प्रहरी निरीक्षक दिपक केसीको कमाण्डमा रहेको प्रहरी टोलीले गए राती सवा ११ बजे छापा मार्दा ७ जना जुवाडे पक्राउ परेका हुन्। अन्य २ जना भागेका छन्। पक्राउ परेका सबै उपर अनुसन्धान भइरहेको र नियम अनुसार मुद्धा दर्ता प्रक्रिया अघि बढाइएको प्रहरी नायब उपरीक्षक मिनबहादुर घलेले बताए। पक्राउ परेका जुवाडेलाई ईलाका प्रहरी कार्यालय पिपरामा थुनामा राखिएको छ।
म चेतन लोकार्पण,"काठमाडौं : गीतकार एवं फिल्म निर्देशक स्व चेतन कार्कीको पहिलो एकल गीति एल्बम म चेतन लोकार्पण गरिएको छ। नारायण ओलीको एकल संगीत रहेको एल्बमलाई कार्कीको ८४औं जन्मजयन्तीको अवसर पारेर सार्वजनिक गरिएको हो। वरिष्ठ नृत्य निर्देशक भैरवबहादुर थापा, प्राडा अभि सुवेदी, चेतन कार्की प्रतिष्ठानका अध्यक्ष कलाकार मिथिला शर्मा, कार्कीकी धर्मपत्नी गंगा कार्की, गायिका कुन्ती मोक्तानलगायतले लोकार्पण गरेका हुन्। नौवटा गीत समावेश एल्बममा नारायण ओली, दीप श्रेष्ठ, कुन्ती मोक्तान, अञ्जु पन्त, बानिका प्रधान, महेश सेवा, निशान भट्टराई, अस्मिता अधिकारी, रचना रिमाल र प्रवीण बेडवालको स्वर छ। गीतको म्युजिक एरेन्ज शिलबहादुर मोक्तान, फणीन्द्र राई, गोपाल रसाइलीले गरे। चेतन कार्कीको २०७८ जेठ २ गते ८३ वर्षको उमेरमा निधन भएको थियो। जून निदाउन थाले तारा निदाउन थाले, बैनीको दया छ भने रोदी घर दाइ नाचे नभने, बुझ्नै सकिनौ तिमीले आँखाको भाखा मेरो, मायापिरतीको चोखो कथाजस्ता कैयन कालजयी गीतका सर्जक कार्कीले विश्वास, पहिलो प्रेम, मनको आँखा, भुँमरीलगायत फिल्म निर्देशन गरेका थिए।"
रक्तदानबाटै समाजसेवा,"काठमाडौं : अधिकांश युवाको चाहना हुन्छ १२ कक्षा पास गरेपछि उच्च शिक्षाका लागि विदेश जाने। स्वदेशमा रोजगारी र भविष्य नभएको भन्दै युवाको रोजाइमा विदेश नै हुने गर्छ। पर्वत कुश्माका सन्देश सुवेदीको सोच भने अलि भिन्न छ। स्वदेशमैै बसेर समाजसेवा गर्ने उनले योजना छ। उनले रक्तदान गरेर समाजसेवाको अभियान सुरु गरेका छन्। २०६९०७० सालतिर सुवेदी कक्षा ६ मा पढ्थे। आमालाई ब्रेन ट्युमर भयो। उपचारका लागि रगत चाहियो। तर खोज्दा रगत भेटेनन्। रगतको अभाव थियो। त्यसपछि उनलाई रगतको महत्त्वबारे बोध भयो। केही समयपछि आमाको निधन भयो। आमाकै सम्झनामा उनले रक्तदानबाट समाजसेवा गर्ने योजना बनाए। ममी (आमा) को ब्रेन ट्युमरको अपरेसन गर्न अत्यधिक रगत चाहिएको कुरा त्यसबेला बाबाले बताउनु भएको थियो, सुवेदी भन्छन्, रगतको व्यवस्थापन गर्न निकै गाह्रो भएको थियो। त्यो घटनाले नै आफूलाई रक्तदान गर्न प्रेरणा मिलेको उनले सुनाए। रक्तदानलाई उनले साइकल यात्रासँग जोडेर अघि बढाएका छन्। विश्व साइकलयात्री अजित बरालसँगको भेटपछि साइकल यात्रासँगै रक्तदान कार्यक्रम गर्ने सोचको विकास भएको उनी बताउँछन्। स्वास्थ्यका दृष्टिकोणले पनि साइकल फाइदाजनक रहेको र केही नयाँ तरिकाले मानिसलाई रक्तदानमा आकर्षित गर्न यसो गरेको उनको भनाइ छ। रक्तदान नगर्दैमा शरीरमा धेरै रगत हुन्छ भन्ने पनि हुँदैन। न त दान गरेर सकिन्छ नै। एक पटकमा ३५० मिलिलिटर रगत दान गर्न सकिने चिकित्सकहरू बताउँछन्। दान भएको रगत ३४ हप्तासम्म सुरक्षित राख्न सकिन्छ। आवश्यक परेको व्यक्तिले लैजान पाउँछन्। रक्तदानले शरीरलाई कुनै हानि हुँदैन। रक्तदानको २४ घण्टाभित्र शरीरको विभिन्न भागले दान गरेको रगतको परिपूर्ति गरिसक्छ। कम्तीमा १८ देखि ६० वर्षसम्मकाले रक्तदान गर्न सक्ने चिकित्सकहरू बताउँछन्। रोग भएका र औषधि सेवन गरिरहेकाले भने रक्तदान गर्नु हुँदैन भन्छन्, चिकित्सकहरू। ४५ किलोग्राम तौल भएका, स्वस्थ र दीर्घ रोग नलागेका सबै व्यक्तिले रगत दान गर्न सक्ने चिकित्सकहरू बताउँछन्। एक पटक रगत दिएको तीन महिनापछि फेरि दिन सकिन्छ। शरीरमा पुरानो रगत नष्ट हुने र नयाँ बन्ने प्रक्रिया निरन्तर चलिरहन्छ। साइकल यात्राको क्रममा यस विषयमा राम्रो सन्देश दिएको उनको भनाइ छ। त्यत्तिकै नष्ट हुने रगत नै दान गर्ने हो, सुवेदी भन्छन्, रक्तदानबाट कसैको ज्यान जोगिन्छ वा उसले नयाँ जीवन पाउँछ भने किन नदिने ? रगत दिँदा कमजोर भइन्छ भन्ने भ्रम समाजमा कायम रहेकाले रगत दिन मान्छेहरू तयार नहुने र रक्त अभावका कारण बर्सेनि हजारौंको ज्यान गइरहेको विज्ञ बताउँछन्। यही भ्रमलाई चिर्नका लागि सुवेदीले गत वैशाखमा मेचीमहाकाली साइकल यात्रा गरे। रक्तदान कार्यक्रमसँगै यससम्बन्धी जनचेतना फैलाउनु पनि उनको यात्राको उद्देश्य थियो। १ हजार २८ किलोमिटर यात्राको क्रममा ५ सय ५८ जनालाई रक्तदानमा समावेश गराउन सफल भएको उनले बताए। यस क्रममा उनी रेडक्रस र नेपाल स्वयंसेवी रक्तदाता समाजको आजीवन सदस्य पनि भए। यी संस्थाबाट यात्राको क्रममा सहयोग र प्रोत्साहन मिलेको उनले बताए। धेरै ठाउँमा सहज भए पनि थोरै ठाउँमा मात्र असहज भएको उनले बताए।"
निकथाको अनावरण,"नेपाली साहित्यिक फाँटमा नवप्रवेशी बनेर उदाउने स्रष्टा हुन्, विक्रमभक्त जोशी। उनी चोभार ब्लुज निकथा संग्रह लिएर उपस्थित भएका छन्। नेपाली साहित्यमा पहिलोपटक सुनिएको यो शब्दले नयाँ बहसको थालनी गरेको छ। हेरौं, भविष्यमा कस्तो प्रभाव देखाउँछ। यात्रा गर्दै जाँदा भेटिएका पात्रलाई बुनेर लेखिएको सिर्जनालाई निकथा भनिनु अर्थपूर्ण र तादात्मयता पनि लाग्यो। नेपाली साहित्यमा भएको नौलो प्रयोग स्वागतयोग्य भने पक्कै छ। संग्रहभित्र १९ वटा कथा छन्। सबै कथा रोचक र कौतुहूल जगाउने खालका छन्। लेखनको सबैभन्दा ठूलो शक्ति भनेको पाठकलाई कौतुहूल निर्माण गर्नु हो। अक्षरको शिल्पीले पाठकको मन खिचेर आस्वादनमा लट्ठाइरहनु हो। यो स्वाद यस कृतिमा मज्जाले भेट्न सकिन्छ। काठमाडौं उपत्यकाबाट देखिने सुन्दर डाँडाहरू नै उनका प्रायः कथाका रचना गर्भहरू हुन्। काठमाडौंको खाल्डो मात्र देख्नेले यहाँको कोलाहल, धुँवाधुलो र घञ्चमञ्चको अव्यवस्थित जीवनशैली बढी अनुभव गर्छ। तर अलिकति समय निकालेर काँठ क्षेत्र र काठमाडौं नजिकका डाँडाहरू फुल्चोकी, लाँकुरीभन्ज्याङ, दहचोक, सुन्दरीजल, रानीकोट, चन्द्रागिरि, जामाचो र शिवपुरीलगायतका ठाउँ घुम्नेले मात्र भेट्ट्याउँछ काठमाडौं उपत्यकाको वास्तविक स्वरूप, यहाँको सौन्दर्य र यो सँगसँगै जीवनको दर्शन पनि। यही जीवन दर्शनसँगै सञ्जीव उप्रेतीले हंश उपन्यास जन्माए र जय छाङ्छाले पैदले काठमाडौंका चुलीहरू नियात्रा कृति जन्माए। यही लाइनमा उभिन आइपुगे जोशी पनि। ७७ जिल्लाका नागरिक बस्ने काठमाडौं उपत्यकामा अनगिन्ती किंवदन्ती र कथाहरू टिप्न बाँकी नै छन्। यसरी नै कैयौं स्रष्टाका पाण्डुलिपि पुस्तक बनेर उदाउने प्रतीक्षामा छन्। निकथाकार जोशी नेपाली साहित्यमा नवप्रवेशी हुन्। काठमाडौंमा बाक्लै आयोजना हुने साहित्यिक कार्यक्रममा उनले बडो अभिरुचिपूर्वक सहभागिता जनाउँछन्। साहित्य पठन र अन्तक्रियाको तीव्र मोह उनमा झाँगीरहेको आभास गर्न सकिन्छ। शब्दका पछाडि ब्लुज थपेर दुई चार कृति नेपाली साहित्यमा यसअघि आइसकेका छन्। उनले चोभारका दुःखपीडा वेदनालाई ब्लुज नै नाम दिएर चोभार ब्लुज निकथा कृति प्रकाशन गरे। यसभित्रका कथा पढ्दा उनी सिकारु कथाकार होलान् भनेर पाठकलाई अनुमान गर्न सकस हुन्छ। मीठो शैलीमा यात्रा गर्दागर्दै उनी कथाको पात्र जन्माउन सक्षम हुन्छन्। सबै कथामाथि पाठकीय टिप्पणी लेख्न नसकिए पनि केही प्रतिनिधि कथाको चर्चा गर्नु सान्दर्भिक हुनेछ। कथा पढ्दा विक्रम सिकारु कथाकार होलान् भनेर पाठकलाई अनुमान गर्न सकस हुन्छ। मीठो शैलीमा यात्रा गर्दागर्दै उनी कथाको पात्र जन्माउन सक्षम हुन्छन्। पहिलो कथा उत्सर्गमा बाख्रीबज्यै, गोमा, रघुजस्ता पात्रका माध्यमबाट निकै मार्मिक कथा बुन्न पुग्छन्। लमजुङको बेंसीसहरबाट घले गाउँ, घनपोखरा, भुजुङ पदयात्रा गर्दा जन्मिएको कथा हो, यात्रामा अनुत्तरित प्रश्नहरू। यस कथामा छोरा र छोरीबीचको वर्गीय विभेदले ल्याएको समस्यासँगै प्रकृतिको सुन्दर चित्रण छ। यो कथा नभै नियात्रा नै लाग्छ पाठकलाई। अनि म विरही भएँ उस्तै सशक्त कथा हो। पहेँलो लुगा लगाएर रामनामी ओड्ने जति सबै जोगी हुँदैनन्, रहरले जोगी हुनेहरू र बाध्यताले जोगी बन्न विवश हुनेहरूको कारुणिक कथा यसमा छ। कौतूहलताले भरिएको यो कथा पढ्दा पाठकले कथा कति बेला सकियो भन्ने थाहै पाउँदैन। अत्यन्त रोचक शैलीमा यो कथा लेखिएको छ। यात्रामा देखेका बाटाघाटा, बाढीपहिरो, रुख जंगलले इन्जिनियरिङ पढेका लेखकलाई अझ बढी प्रभाव पार्छ। यसैको विषयमा नीलो कमिज खैरो पाइन्ट कथाको सिर्जना भएको छ। कालो धनलाई सेतो बनाउन किनेको सुनको पोकोको कथा पनि कम्ती रोचक छैन। शीर्षकथा चोभार ब्लुज प्रेमकथा हो। निकै फरक शैली यसमा पाउन सकिन्छ। उनका प्रत्येक कथामा काँठ क्षेत्र, नेवारी संस्कृति, नेवारी भाषा स्थानीय भाषामा छन्। नेपालीमा उल्था गरिएको कारण पाठक मर्कामा पर्न भने पाउँदैन। निकथाका बीचबीचमा आएका गीतले पनि पठनमा मिठास थपेको छ। रहस्यमय ख्याकका बारेमा ख्याक मान्छे र कुुकुर कथाले स्पष्ट पारेको छ। लकडाउन फेन्टासी, फ्लानर फेन्टासी, बोसन हाइट, म मोरिक्वलजस्ता कथाका शीर्षकले अंग्रेजी भाषालाई काखी च्यापेकोमा पाठक खिन्न हुन्छ। प्रेम, बिछोड, स्वैरकल्पना, राजनीतिक विसंगतिका अनेक आयामलाई कथाको विषयवस्तु बनाइएकाले विषय विविधता भेटिन्छ। अझ बाली बैजनी कथा इन्डोनेसियाको बारेमा थोरै भए पनि जानकारी पाइने कथा हो। काठमाडौं उपत्यकाको वरिपरि भेटिने अथाह किवंदन्ती र मिथकहरू पनि कथाका विषयवस्तु बन्न सक्छन् भन्ने दरो उदाहरण हो, चोभार ब्लुज। यस्ता फरक स्वादका कथा पढ्न पाउनु पनि नेपाली साहित्यको महत्त्वपूर्ण प्राप्ति हो भन्ने कुरामा द्विविधा छैन। २०७५ सालबाट लेख्न सुरु गरेका लेखकले छोटो समयमै वयस्क कृति प्रकाशन गर्नु खुसीको कुरा हो। त्रुटिरहित पुस्तक कमै हुन्छन्। साहित्य पोस्ट्ले प्रकाशन गरेको यस पुस्तकमा पनि कथानकको झिनो प्रस्तुति महसुस हुन्छ। अंग्रेजी भाषालाई धेरै महत्त्व नदिइकन पनि कथालाई निष्कर्षमा पुर्याउन सकिन्थ्यो। नेपाली भाषाकै पर्याप्त शब्द हुँदाहुँदै सौतेनी सन्तानलाई काखी च्याप्न भाषासेवीलाई अलि सुहाउँदैन। आगामी लेखनमा यी कुरामाथि लेखकबाट पुनर्विचार हुने अपेक्षा राख्न सकिन्छ। धेरैभन्दा धेरै पाठकले कथाको क्षेत्रमा लेखिएको यो प्रयोगशील निकथा संग्रह पढून्।"
ट्विटरमा दैनिक ४० लाख डलर नोक्सान : 'एक्टिभिस्ट ग्रुप'ले गर्दा घाटा भएको मस्कको आरोप,"वासिङटन डिसी : ट्विटरका नयाँ मालिक एलन मस्कले ट्विटरको आम्दानी कम हुनुको कारण एक्टिभिस्ट ग्रुप भएको आरोप लगाए। उनले कम्पनीले खर्च कटौती गर्नको लागि कर्मचारी छाटकाट गरेको कुरालाई लिएर एक्टिभिस्ट ग्रुपले विज्ञापनदाताहरूलाई ट्विटरको आय कटौती गर्न दबाब दिइरहेका आरोप लगाएका हुन्। उनले ट्विटरमा लेखेका छन्, ट्विटरको कमाइ निकै कम भएको छ । एक्टिभिस्ट ग्रुपले विज्ञापनदातालाई दबाब दिइरहेका छन् । सामग्री मोडरेसनमा कुनै पनि परिवर्तन गरेका छैनौं। एक्टिभिस्ट ग्रुपलाई खुसी पार्न सबै काम गरेका छौं। उनीहरुले अमेरिकामा अभिव्यक्ति स्वतन्त्रतालाई नष्ट गरिरहेका छन् ।' एलन मस्कले शुक्रबार ट्विटरबाट विश्वव्यापी रुपमा हजारौं कर्मचारीलाई निकालेका बताइएको छ। कम्पनीको सुरक्षा र अखण्डता प्रमुख, योल रोथले एक ट्विटमा ५० प्रतिशत कर्मचारीहरूलाई ट्विटरबाट हटाइएको बताएका छन्। मस्कले आफैंले ट्विट गरेर कम्पनीले हरेक दिन ४० लाख डलर घाटाको सामना गरिरहेको हुनाले अर्को विकल्प नभएको बताएका छन्। जागिर गुमाएकालाई तीन महिनाको तलब कानुनले तोकेको भन्दा ५० प्रतिशत बढी दिने उनको भनाइ छ । बीबीसी"
"देश बनाउने जिम्मा एमालेको हो, गठबन्धनबाट राष्ट्रको स्वाभिमान जोगिदैन","रामेछाप : बागमती प्रदेशका पूर्व उद्योग, पर्यटन, वन तथा वातावरण मन्त्री शान्तिप्रसाद पौडेलले राष्ट्र जोगाउनका लागि एमालेमा लामबद्ध हुन आह्वान गरेका छन्। उमाकुण्ड गाउँपालिकाको भुजीमा आयोजित चुनावी सभामा बोल्दै उनले गठबन्धनबाट राष्ट्र र राष्ट्रको स्वाभिमान जोगिने नदेखिएको ठोकुवा गरे। रामेछाप प्रदेश सभा निर्वाचन क्षेत्र नम्बर १ का उम्मेदवारसमेत रहेका पौडेलले देश बनाउने र विकास गर्ने एक मात्र पार्टी एमाले भएकाले पार्टीलाई जिताउनुपर्ने बताए। पौडेलले मंसिर ४ गतेको निर्वाचनपश्चात एमालेको सरकार बन्छ भन्ने मनमा राखेर अगाडि बढ्न आग्रह गरे। उनले विकासमा लागि सरकार, नेता, जनता एकसाथ लाग्नुपर्ने धारणा राखे। उनले भने,जनताले गर्नुपर्ने काम पनि गर्नुपर्यो, नेताले गर्ने कामपनि गर्नुपर्यो अनि बल्ल समृद्धिको बाटोमा जान सक्छौं। पौडेलले जिल्लाको विकासमा पनि एमाले निरन्तर अगाडि बढिरहेको स्पष्ट पार्दै जनतासँग हातेमालो गरेर अगाडि बढ्ने प्रतिबद्धता व्यक्त गरे। उनले भने,हेलिकोप्टरबाट भुजीका बिरामी काठमाडौंमा पठाउने होइन। एमालेको योजना गाउँगाउँमै उपचार गर्ने व्यवस्था मिलाउने हो। त्यसको योजना हामीसँग छ। हामी नाफामुखि र व्यापारी कुरा गर्दैनौं। पौडेलले समयमा काम नगर्नु पनि भ्रष्टाचार भएको बताए। कांग्रेसका उम्मेदवार ठेक्केदार कान्छारामले हामीले पैसा ल्याएर काम गर्न जिम्मा दिँदा त समयमा काम सम्पन्न गरेका छैनन्। उनले लिएका ठेक्का समयमा गर्नुपर्छ कि पर्दैन ? उनले प्रश्न गरे,कान्छारामले ठेक्का लिएको काला चौतारीदेखि सिंगटीको बाटोमा गिट्टी थुपारेको छ काम भएको छैन। मन्थलीपुरानागाउँको सडक पनि पूरा भएको छैन, साघुँटारबाट घोराखोरीको बाटो पनि २ वर्ष अगाडि सम्पन्न हुनुपर्ने तर अहिलेसम्म भएको छैन। तपाईलाई जनतासँग भोट माग्ने अधिकार छ ? गठबन्धनले जनतालाई जवाफ दिनुपर्छ कि पर्दैन। उनले पाएको ठेक्का समयमा पूरा गर्न नसक्नेले देश बनाउन नसक्ने स्पष्ट पारे। उनले प्रतिनिधि सभामा कैलाश ढुंगेललाई जिताउन जनतासमक्ष अपील गरे। उनले भने, गठबन्धन गरेर एमाले हराउन जसरी उहाँहरु आउनुभएको छ उहाँहरुलाई देश बनाउने योजना के छ, एजेण्डा के हो ? दर्शनबिनाको गठबन्धन किन भनेर सोध्नुस्।"
भारतले दियो धान निर्यातमा छुट,"काठमाडौं : भारतले नेपाल पठाउने धानमा लाग्दै आएको २० प्रतिशत भन्सार शुल्क हटाउने भएको छ। भारतको राजस्व विभागले नेपाल निर्यात हुने ६ लाख टन धानमा छुट दिने जनाएको हो। यसले नेपाललाई केही हदसम्म राहत पुग्ने भन्सार विभागले बताएको छ। उद्योग वाणिज्य तथा आपूर्ति मन्त्रालयको अनुरोधमा भारतले छुट दिएको हो। ६ लाख टनभन्दा बढी ल्याउँदा भने २० प्रतिशत नै शुल्क लाग्नेछ। कनिका, गहुँमा भने भारतले प्रतिबन्ध कायमै राखेको छ। भारतले गत भदौमा धान, चामल निर्यातमा कडाइ गरेपछि नेपाल सरकारले सो वस्तुमा भन्सार नलगाइदिन गरेको थियो, उद्योग मन्त्रालयका प्रवक्ता डा नारायणप्रसाद रेग्मी भन्छन्, अहिले सम्बोधन भयो। उद्योग मन्त्रालयले असोजमा भन्सार छुट गर्न अनुरोध गरेको उनले बताए। भारतबाट आयातमा शुल्क बढी लाग्ने भएपछि बजारमा स्वाभाविक तथा अस्वाभाविक भएको मूल्यवृद्धि विस्तारै नियन्त्रण हुन्छ, उनले भने। भारतले नेपालमा निकासी गर्ने परिमाणात्मक बन्देज लगाएर गरेको भन्सार छुट दिएपछि नेपालमा चामल केही सस्तो हुने भन्सार विभागका सूचना अधिकारी पुण्यविक्रम खड्काले बताए। अन्तर्राष्ट्रिय स्तरमा युद्ध भइरहेको अवस्थामा ठूलो जनसंख्या भएको भारतले आफ्ना जनताका लागि खाद्य सुरक्षा गर्न कडाइ गर्नु स्वाभाविक रहेको उनले बताए। यद्यपि अहिले नेपालको अनुरोधमा परिमाणात्मक छुट दिनु छिमेकीप्रति गरिएको सहयोग हो। यसले यहाँ पनि चामलको मूल्य घट्ला, उनले भने। भारतको निकासीमा कडाइ र नेपालको भन्सारमा कृषिसुधार शुल्क तथा अग्रिम आयकर शुल्क तिर्नुपर्दा चामलको मूल्य महँगो परिरहेको थियो। तर धानमा दिएको छुटले सस्तो पर्न जानेछ। गत आर्थिक वर्षमा बेमौसमी वर्षाले क्षति पुर्याएकाले धान उत्पादनमा कमी आउँदा बढी आयात गर्नु परेको कृषि मन्त्रालयका प्रवक्ता डाप्रकाशकुमार सञ्जेलले बताए। यसपटक त्यस्तो ह्रास नभएकाले आन्तरिक उत्पादनमा वृद्धि हुने उनको अनुमान छ। नेपालमै वार्षिक ५५ लाख मेट्रिकटन उत्पादन हुने गरेको छ। गत वर्ष बेमौसमी वर्षले गर्दा ४ लाख टन घटेर करिब ५१ लाख मेट्रिकटन उत्पादन भएको थियो। नेपालको जनसंख्याअनुसार ५६ लाख टन मात्रै अपुग हुने हो। तर नेपालमा दाना बनाउनदेखि विभिन्न खाद्य तथा गैरखाद्यवस्तुको औद्योगिक उत्पादनका लागि पनि आयात हुने गरेकाले धान तथा चामल बढी आयात हुने गरेको हो, डा सञ्जेलले भने। नेपालमा हालसम्म १५ लाख हेक्टर क्षेत्रफलमा धान उत्पादन हुने गरेको कृषि मन्त्रालयले जनाएको छ। घट्यो धान आयात भारतले निकासीमा भन्सार शुल्क तोकेर कडाइ गरेपछिको अवधिमा नेपालमा धान आयात ह्वात्तै घटेको छ। साउनमा भारतबाट १ अर्ब ७० करोड रुपैयाँबराबरको धान आयात भएको थियो। तर असोजमा ३८ करोड ७५ लाख रुपैयाँबराबरको मात्रै आयात भएको भन्सार विभागको तथ्यांकमा उल्लेख छ। यस अवधिमा धानको बीउका लागि भारतबाट हुने आयात शून्य नै रह्यो। तर उपभोगका लागि भारतबाट मात्रै ल्याउने पोलिस लगाएका वा नलगाएका चामलको आयात भने वृद्धि भएको देखिन्छ। यसरी शुल्क तिरेरै भए पनि आयात गर्नैपर्ने बाध्यताले बजारमा चामलको मूल्य बढेको व्यवसायी बताउँछन्।"
क्रिकेटर सन्दीप लामिछाने कारागार चलान,"काठमाडौं : बलात्कार आरोपमा प्रहरी हिरासतमा रहेका क्रिकेटर सन्दीप लामिछाने पुर्पक्षको लागि कारागार चलान भएका छन्। जिल्ला अदालत काठमाडौंका न्यायाधीश माधवप्रसाद घिमिरेको इजलासले शुक्रबार लामिछानेको मुद्दामा तत्काल प्राप्त प्रमाणको आधारमा लामिछानेलाई निर्दोष मान्न नसकिने बताउँदै पुर्पक्षको लागि कारागार पठाउने आदेश दिएको हो। जिल्ला प्रहरी काठमाडौंका प्रवक्ता दिनेशराज मैनालीका अनुसार लामिछानेलाई केन्द्रीय कारागार कार्यालय जगन्नाथ दल सुन्धारामा पठाइएको छ। उनीविरुद्ध परेको मुद्दाको अन्तिम फैसला नआउँदासम्म उनी हिरासतमै बसेर कानुनी लडाइँ लड्ने छन्। जिल्ला अदालतको आदेशमा जाहेरवालीको स्वास्थ्य परीक्षण प्रतिवेदन, बलात्कार भएको भनिएको होटलको सीसीटीभी फुटेज, एउटै कोठामा बसेको भन्ने दुवैको स्विकारोक्ति बयान, जाहेरवाली बस्ने भनिएको होस्टलमा उक्त दिन नगएको भन्ने होस्टल सञ्चालकको बयानलगायत प्रमाणलाई आधार मान्दै क्रिकेटर लामिछानेलाई पुर्पक्षको लागि कारागार पठाइएको हो। होस्टलमा बस्ने किशोरी बाहिर हुँदा पनि दुवै जनाले होस्टललाई जानकारी नगराएको भनिएको छ। यसमा प्रतिवादीले ख्याल गर्नुपर्नेमा नगरिएको आदेशमा लेखिएको छ। यसका साथै अदालतको आदेशमा प्रतिवादी लामिछाने घटना भएको अर्कोदिन मुलुकको प्रतिनिधित्व गर्दै क्रिकेट खेल्न जाने गहन जिम्मेवारी भुलेर, पब्लिक स्टाटसलाई ख्याल नगरेको देखिएको भनिएको छ। अदालतको आदेशमा भनिएको छ, यसरी हेर्दा प्रमाण ऐन, २०३१ को दफा १० अनुसार पीडित र मौकामा कागज गर्ने मानिसहरूले व्यक्त गरेको कुरा प्रमाणमा ग्राह्य हुने अवस्था रहेको र ऐ एनको दफा १८ (ख) अनुसार थुनछेक प्रयोजनका लागि अधिकार प्राप्त अधिकारीले गराएको मौकाका कागज प्रमाणहरू प्रमाणमा ग्रहण गर्न सकिने कानुनी व्यवस्था रहेको देखिन्छ। उक्त कानुनी व्यवस्थालाई मध्यनजर गरी हेर्दा उल्लेखित तत्काल प्राप्त प्रमाणहरूको आधारमा यी प्रतिवादी निर्दोष रहेछन् भनी मान्न मिलेन। आदेशमा अघि भनिएको छ, मुलुकी फौजदारी कार्यविधि संहिता २०७४ को दफा ६७ को अवस्था देखिन आएकाले मिसिलमा संलग्न प्रमाणहरूको परीक्षण गरी थप प्रमाणहरू बुझ्दै जाँदा पछि ठहरेबमोजम हुनेगरी हाललाई लामिछानेलाई पुर्पक्षका लागि थुनामा पठाउने आदेश अदालतले गरिएको छ। यस्तै प्रतिवादीको तर्फबाट पीडितको उमेरका विषयमा प्रश्न उठाइएको थियो। त्यसबारे जन्मदर्ताको फोटोकपी पेस गरेकाले त्यसबारे परीक्षणपछि यकिन हुने अदालतको बुझाइ छ। मुद्दा निरन्तर सुनुवाइमा भएकाले अदालतले जाहेरवाला, पीडित, बुझिएका मानिसहरू र पीडितको स्वास्थ्य परीक्षण गर्ने चिकित्सकलाई बकपत्रका लागि मंसिर ७ मा उपस्थित गराउन आदेश दिएको छ। यस्तै प्रतिवादीले बयानसँगै पेस गरेको पीडितको जन्मदर्ताको अभिलेख किताबसहितको सक्कलप्रति सम्बन्धित कार्यालयबाट झिकाउन तथा पीडितले नागरिकता बनाउँदा भरेको अनुसूची फारामसहितको प्रतिलिपि सम्बन्धित कार्यालयबाट झिकाउन आदेश गरिएको छ। लामिछानेविरुद्ध जिल्ला अदालत काठमाडौंमा कात्तिक १४ गते मुद्दा दर्ता भएको थियो। मंगलबारलाई पेसी राखिएको उक्त मुद्दा गोलाप्रथाबाट न्यायाधीश माधवप्रसाद घिमिरेको इजलासमा परेको थियो। बुधबारदेखि थुनछेक बहस सुरु भएको उक्त मुद्दामा शुक्रबार आदेश भएको हो। जिल्ला सरकारी वकिल कार्यालय काठमाडौंका प्रवक्ता तथा जिल्ला न्यायाधिवक्ता लक्ष्मण उपाध्याय घिमिरेका अनुसार सन्दीपविरुद्ध मुलुकी अपराध संहिताको परिच्छेद १८ को करणीसम्बन्धी कसुरको दफा २१९ अनुसार १० देखि १२ वर्ष सजाय माग दाबी गरी जिल्ला अदालतमा मुद्दा दर्ता गरिएको हो। सन्दीप लामिछाने विदेश रहेका बेला गत भदौ २१ गते जबर्जस्ती करणीको आरोप लागेको थियो। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्र्पकविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता पुर्पक्षका लागि सन्दीप लामिछानेलाई कारागार चलान गर्न आदेश सन्दीप लामिछानेलाई केन्द्रीय कारागार सुन्धारामा राखिने"
"युक्रेनको खेरसनमा कर्फ्यू , पुटिनले गरे जनतालाई खेरसान छाड्न आग्रह","किभ : युक्रेनको खेरसनमा शुक्रबार अबेर राति कर्फ्यू घोषणा गरिएको छ। रुसीनियुक्त खेरसन गभर्नर स्ट्रेमोसोभले खेरसनको अवस्था बिग्रँदै गएको बताए। रुसले युक्रेनको खेरसन प्रान्तलाई आफ्नो क्षेत्राधिकारमा रहेको दाबी गरेको छ । अहिले युक्रेनी सेनाले आफ्नो हराएको क्षेत्र खेरसन लगातार आफ्नो नियन्त्रणमा लिइरहेको छ। अर्कोतर्फ, मस्कोमा रुसी राष्ट्रपति पुटिनले खेरसोनमा युक्रेनी सेनाविरुद्ध ठूलो कारबाही गर्ने संकेत दिएका छन् । पुटिनले नागरिकहरूलाई युक्रेनी कब्जामा भएको खेरसनबाट हट्न आग्रह गरेका छन्। उनले खेरसनमा अहिलेसम्मकै सबैभन्दा खतरनाक कारबाही गरिने बताएका छन् । पुटिनले खेरसन रुसको अधिकारक्षेत्रमा रहेको दोहोर्याए। रूसको लागि खेरसनको महत्व रुस ब्ल्याक सीको बन्दरगाह कब्जा गर्न चाहन्छ। यी बन्दरगाहहरू रणनीतिक रूपमा महत्त्वपूर्ण छन् नै साथै भूमध्यसागरलाई जोड्ने व्यापारिक मार्ग पनि यहाँबाटै जान्छ। व्यापारको लागि पनि खेरसनमा नियन्त्रण गर्नु आवश्यक छ। खेरसन ठूलो जहाज निर्माता हो। त्यहाँ व्यापारी जहाज, ट्याङ्कर, कन्टेनर जहाज, आइसब्रेकर आर्किट आपूर्ति जहाज बनाइन्छ। यस भागलाई रूसमा समावेश गरे रुसले आफ्नो समुद्री शक्ति बढाउन सक्छ। खेरसन एक प्रमुख बन्दरगाह हो जुन ब्ल्याक सीको छेउमा छ। यो रुसी सीमानाबाट धेरै नजिक छ। सन् २०१४ मा क्रिमिया कब्जामा लिएपछिबाट यसको भौगोलिक स्थान रुसका लागि रणनीतिक रूपमा महत्वपूर्ण रहेको छ। यस भागलाई रूसमा समावेश गरे रूसले मस्कोलाई डोनेट्स्कसँग डोनबास र क्रिमियालाई लुहान्स्कसँग जोड्ने पुल निर्माण गर्न सक्छ। बीबीसी"
"निर्वाचन खर्च करोड थियो, अर्ब पुग्यो","काठमाडौं : मंसिर ४ को निर्वाचनका लागि ११ अर्ब खर्च हुने अनुमान छ। यो २०७४ कोभन्दा ८५ प्रतिशत बढी हो। निर्वाचन सामग्री, निर्वाचन सुरक्षा, यातायात, प्रोत्साहन भत्ता, विशेष भत्तालगायतका शीर्षकमा आयोगले उक्त रकम खर्च गर्छ। मतदाता संख्याअनुसार नै आयोगको निर्वाचन खर्च बढ्नेघट्ने हुन्छ। आयोगले गर्ने खर्च मुलुकको अर्थतन्त्रमा प्रत्यक्ष असर नगरे पनि परोक्ष असर भने अवश्य गर्ने गर्छ। २०४८ सालदेखि आयोगले गरेको निर्वाचन खर्चको प्रवृत्ति हेर्दा बढ्दो क्रममा रहेको पूर्वप्रमुख निर्वाचन आयुक्त डा अयोधीप्रसाद यादव बताउँछन्। आयोगले गर्ने निर्वाचन खर्चको कुल ग्रार्हस्थमा योगदान नगन्य छ। निर्वाचनको वर्ष उपभोक्ता मूल्यवृद्धि भने अकासिने गरेको तथ्यांकले देखाउँछ। आयोगले प्रत्येक निर्वाचनमा कति खर्च गर्छ। त्यसले अर्थतन्त्रमा कस्तो असर गर्छ भन्ने सम्बन्धमा ठ्याक्कै तथ्यांक भने उपलब्ध छैन। आयोगले प्रकाशन गरेको नेपालको निर्वाचन इतिहास भाग १ र २ तथा पूर्वआयुक्त यादवको इलेक्सन कस्ट एन्ड पोलिटिकल पार्टी फाइनान्स पुस्तकमा कुन निर्वाचनमा कति खर्च भयो ? भन्ने उल्लेख छ। प्रजातन्त्र पुनस्र्थापनायता ६ आम निर्वाचन भइसकेका छन्। २०४८ सालमा भएको आम निर्वाचनमा ११ करोड खर्च भएको थियो। त्यसपछि २०५१ सालमा मध्यावधि निर्वाचनमा भएको थियो। समीक्षा अवधिमा आयोगले २४ करोड रुपैयाँ खर्च गरेको थियो। २०४८ सालको तुलनामा २०५१ सालमा ७८ प्रतिशतले निर्वाचन खर्च बढेको छ। २०५६ सालको आमनिर्वाचन व्यवस्थापनका लागि आयोगले ३६ करोड रुपैयाँ खर्च गरेको थियो। अघिल्लो निर्वाचनको तुलनामा निर्वाचन खर्च करिब ७ प्रतिशतले वृद्धि भएको थियो। बृहत् शान्तिसम्झौतापछि २०६४ चैत २८ मा पहिलो संविधानसभा निर्वाचन गरिएको थियो। उक्त निर्वाचनमा अघिल्लो वर्षको भन्दा ७ सय गुणा बढीले निर्वाचन खर्च बढेको आयोगको पुस्तकमा उल्लेख छ। सो वर्ष २ अर्ब ८० करोड रुपैयाँ आयोगले खर्च गरेको थियो। २०७० सालमा भएको दोस्रो संविधानसभाको निर्वाचनमा भने खर्चमा वृद्धि भए पनि प्रतिशतमा कमी नै रहेको छ। सो निर्वाचनमा ३ अर्ब ६ करोड खर्च भएको थियो। मुलुक संघीयतामा गएपछि पहिलो पटक भएको स्थानीय तह निर्वाचनमा ६ अर्ब ९७ करोड खर्च भएको थियो। यस्तै, प्रतिनिधिसभा सदस्य तथा प्रदेशसभा सदस्य निर्वाचन व्यवस्थापन र सञ्चालनका लागि ७ अर्ब ५९ करोड खर्च भएको थियो। निर्वाचनमा आयोगले गर्ने खर्च तुलनात्मक रूपमा बढ्दै गइरहेको तथ्यांकले देखाउँछ। खर्च बढ्नुको मुख्य कारण नै मतदाता संख्या बढ्नु भएको पूर्वप्रमुख निर्वाचन आयुक्त अयोधी यादव बताउँछन्। यसका साथै राजनीतिक दलको संख्या बढ्दै जाँदा यसको व्यवस्थापनको जिम्मा पनि आयोगलाई जाने उनी बताउँछन्। मतदाता तथा दलको संख्याअनुसार नै जनशक्ति व्यवस्थापन गर्नुपर्ने हुन्छ। र निर्वाचन सामग्री आयातित हुने हुँदा यसले खर्च वृद्धि हँदै गइरहेको छ, उनी भन्छन्।"
"लोप हुँदै ठेकी, संकटमा पेसा","उदयपुर : काठका ठेकी र भाँडा लोप हुँदै गएका छन्। मानिसले प्रयोग गर्न छाडेपछि पेसा नै संकटमा परेको छ। गाईभैंसीको दूध जमाएर दही बनाउने, मही पार्ने र घिउ राख्ने भाँडाका रूपमा प्रयोग हँुदै आएका काठका ठेकी प्रयोगमा आउन छाडेको स्थानीय बताउँछन्। सरकारले अनुदान दिएपछि गाउँघरमा पशुपालन फस्टाउँदै गए पनि बढ्दो आधुनिकताले पेसा संकटमा परेको रौतामाई ७ डुम्रीथुम्काका दिलबहादुर राउतले बताए। मानिसले प्लास्टिक भाँडा धेरै प्रयोग गर्न थालेको उनले सुनाए। दिगो र भरपर्दोभन्दा कम टिकाउ भए पनि सस्तो मूल्यका सामग्रीमा उपभोक्ताको नजर परेको उनको भनाइ छ। काठको ठेकी बनाउन दुःख र मेहनत निकै छ, त्यहीअनुसार मूल्य पर्छ, उनले भने, जुन मूल्य दिगोपनाका लागि भए पनि बजार सुहाउँदो नहुँदा बिक्री ठप्प भयो। सामान्यतया काठका ठेकी र भाँडा १० वर्ष टिक्ने उनले सुनाए। तर उपभोक्ता झलक्क हेर्दा राम्रो र सस्तो हेर्छन्, उनले भने। काठको एउटा ठेकी बनाउन निकै मिहेनत पर्छ। जंगल गएर काठ काटेर ल्याउने र घरमा कुँदेर बनाउँदा तीन दिन लाग्छ। एउटा ठेकीको ४ हजारसम्म मूल्य पर्छ। विगतमा पेसा गर्दा भ्याइनभ्याइ भएको स्मरण गर्दै उनी भन्छन्, ठेका बनाउन चार महिनाअघि नै अर्डर हुन्थ्यो। त्यो जमाना सस्तो पनि र प्लाष्टिक सामग्री बजारमा थिएनन्। त्यसैले सधैं व्यस्त थियौ उनी भन्छन्, अहिले आम्दानीको बाटो नै हरायो। सामुदायिक वन लागू भएपछि जंगलमा गएर काठ काट्नसमेत गाह्रो भएको उनको भनाइ छ। खोलामा पानी घट्ट थापेर काठका हर्पे, ठेका, कटुवालगायत भाँडा बनाउने गरिन्थ्यो। प्लास्टिकमा जमाएको दही र काठको भाँडामा जमाएको दहीको स्वादै धेरै अन्तर हुने उनले सुनाए। जंगलमा सहज हुने र उत्पादित भाँडाको बिक्रीको ग्यारेन्टी भए पुख्र्यौली पेसा सम्हाल्न सकिने चुनाराहरू बताउँछन्। ग्रामीण भेगका बूढापाका भने अहिले पनि काठका भाँडा चलाउँदै आएका छन्। विशेषगरी दार, सानदान, सतिसाल, पइलेटीजस्ता रुखको काठबाट भाँडा बनाउने गरिन्छ। यी जातका काठबाट बनाएका सामग्री बलियो र हलुका हुने गरेको राउत बताउँछन्। सामान्यतया लड्दा र घामपानीबाट पनि केही नहुने भएकाले काठका भाँडा बूढापाकाको रोजाइमा पर्छ।"
"आफूमाथि भएको हमलाको जिम्मेवार प्रधानमन्त्री, गृहमन्त्री र जनरल भएको इमरान खानको आरोप","स्लामावाद : इमरान खानले आफूमाथि भएको हमलाको जिम्मेवार पाकिस्तनका प्रधानमन्त्री, गृहमन्त्री र पाकिस्तानी सेनाका एक जनरल भएको बताएका छन् । इमरान खानलाई बिहीबार गुजरानवालामा एक आक्रमणकारीले गोली हानेर घाइते बनाएका थिए । यस हमलामा इमरान खानको पार्टीका एक कार्यकर्ताको मृत्यु हुनुका साथै अन्य धेरै घाइते भएका छन्। लाहोरको शौकत खानम अस्पतालबाट पाकिस्तानलाई सम्बोधन गर्दै इमरान खानले तीन जनामाथि हमलाको प्रत्यक्ष आरोप लगाएका हुन् । इमरान खानले प्रधानमन्त्री शाहबाज शरीफ, गृहमन्त्री राणा सनाउल्लाह र आईएसआई प्रमुख मेजर जनरल फैसल नसिरले उनको हत्याको षड्यन्त्र रचेको बताएका छन् । पाकिस्तानी सेनाको मिडिया विंग आईएसपीआरले इमरान खानको आरोपलाई निराधार र गैरजिम्मेवारपूर्ण भनेको छ। 'पाकिस्तान सरकारलाई सेना र यसका अधिकारीविरुद्ध मानहानी र झुटा आरोपका लागि जिम्मेवार व्यक्तिविरुद्ध कानुनी कारबाही गर्न अनुरोध गरिएको छ,' पाकिस्तानी सेनाले आफ्नो विज्ञप्तिमा उल्लेख गरेको छ। पाकिस्तानका गृहमन्त्री राणा सनाउल्लाहले पनि इमरान खानको आरोप अस्वीकार गरेका छन् । प्रधानमन्त्री शाहबाज सरिफले घटनाको निन्दा गर्दै छानबिनको आदेश दिएका छन्।"
जलवायु सम्मेलनमा नेपालका ८ मुद्दा,"काठमाडौं : इजिप्टमा हुने जलवायु सम्मेलन (कोप २७) मा यस वर्ष नेपालले पर्वतीय मुद्दालाई विशेष प्राथमिकता दिने भएको छ। सम्मेलनमा मुख्यत ८ वटा विषयगत मुद्दा नेपालले उठाउने तयारी गरेको छ। जलवायु परिवर्तनले कृषि तथा खाद्य, जलवायु वित्त, लैंगिक र स्थानीय समुदायसहित वातावरणमा पारेको असरलगायतलाई समेटेर तयार पारिएको पर्वतीय मुद्दा लिए सम्मेलनमा नेपाल प्रस्तुत हुने वन तथा वातावरण मन्त्रालयले जनाएको छ। आइतबारबाट औपचारिक रूपमा शुभारम्भ हुन लागेको सम्मेलनमा यस वर्ष भने महिला तथा बालबालिका मन्त्री उमा रेग्मी शनिबार इजिप्ट प्रस्थान गर्दैछिन्। १८ नोभेम्बरसम्म जारी रहने उक्त सम्मेलन इजिप्टको शर्म एल शेख सहरमा हुनेछ। गत वर्ष बेलायतको ग्लास्गो सहरमा भएको २६आंै सम्मेलनमा प्रधानमन्त्री शेरबहादुर देउवा सामेल भएका थिए। यो वर्ष वन तथा वातावरणमन्त्री प्रदीप यादवलाई केही समयपहिला बर्खास्त गरेपछि उक्त मन्त्रालय पनि प्रधानमन्त्रीको मातहतमा छ। तर, सम्बन्धित मन्त्रालयभन्दा यस वर्षको सम्मेलनमा महिला बालबालिका मन्त्रालयले नेतृत्व गर्दैछ। हिमालमा बसोबास गर्ने मानिसले प्रत्यक्ष जलवायुको प्रभाव झेल्नु परेकोले पनि नेपालले पर्वतीय मुद्दामा नेतृत्व गर्ने बताइएको छ। विश्वमा उस्तै समस्या भएका पर्वतीय मुलुकहरूसँग सहकार्य, रणनीति बनाउन आवश्यक छ। पर्वतीय मुद्दा प्राथमिकतामा रहेको सन्देश दिँदै गत सेप्टेम्बरमा मुस्ताङमा सम्मेलन भएको थियो। उक्त सम्मेलनमा पर्वतीय अर्थतन्त्र, जैविक विविधता, पारिस्थितीय प्रणाली, पर्वतीय संस्कृति र समुदायका विषयमा घोषणापत्र पनि जारी गरिएको थियो। यसबाहेक अनुकूलनको विषय गतवर्ष पनि प्रमुख मुद्दा थियो। यो वर्ष पनि अनुकूलन तथा कृषि, खाद्य सुरक्षा मुख्य मुद्दा बनेको छ। जलवायुजन्य असरका कारण खाद्यान्न सुरक्षामा जोखिम निम्त्याएको छ। केही वर्षयता नेपालमा चरम मौसमी घटनाका कारण करोडौंको अन्नबाली नोक्सानी हुन थालिसकेको अध्ययनहरूले देखाएको छ। त्यसैले न्यूनीकरणका काम गर्न आवश्यक देखिएकाले यस मुद्दालाई पनि उठाइने भएको छ। जलवायुका कारण बढ्दै गएको हानि तथा नोक्सानीलाई मूल मुद्दाको रूपमा हेरिनुपर्ने, जलवायु वित्तका लागि सहज वातावरण मिलाउनुपर्ने, लैंगिक, युवा, स्थानीय समुदाय, जनजाति र आदिवासीका समस्या सुनुवाइ हुनुपर्ने तथा जलवायुसम्बन्धी काम गर्न प्रविधि हस्तान्तरण र क्षमता अभिवृद्धि गर्नुपर्नेजस्ता विषय यस वर्षको अवधारणापत्रमा समेटिएका छन्। जलवायु कोषमा नेपालजस्ता मुलुकको पहुँच कम छ। प्रक्रियागत समस्या छ। डाटावेस कम छ। प्रमाणहरू कम छन्। त्यसैले नेपालजस्तो प्रभावित देशको सीधै पहुँच पाउनुपर्नेे व्यवस्था मिलाएर जलवायुवित्त ल्याउन सजिलो वातावरण बनाउनुपर्ने विषय उठान हुनेछन्। कार्बन न्यूनीकरण, राष्ट्रिय निर्धारित लक्ष्य (एनडीसी) को पालना, जलवायु वित्तका प्रवाहलगायतका विषयमा विश्वव्यापी प्रगति समीक्षा गर्ने पनि नेपालको एजेन्डामा रहेको मन्त्रालयले जानकारी दिएको छ। हालसम्म २३ वटा देशहरूले आफ्ना राष्ट्रिय निर्धारित प्रतिबद्धता बुझाएका छन्। उनीहरूको लक्ष्य हेर्दा सन् २०५० सम्म विश्वको तापक्रम २ डिग्रीले बढ्नबाट रोक्न असम्भव जस्तो देखिएको छ। त्यसैले नेपालले दीर्घकालीन न्यून उत्सर्जन विकास रणनीति परिमार्जन गरी पुनः बुझाउन कोप सचिवालयसँग नेपालले पैरवी गर्नेछ। मन्त्रालयका सचिव डा पेमनारायण कँडेलले यो वर्ष क्लाइमेट एक्सन मा जान जोडदार माग हुनेछ। गत वर्षको मुद्दा जलवायुको महत्त्वाकांक्षा उच्च बनाउनुपर्छ भन्ने थियो। यो वर्ष मुद्दालाई कार्यान्वयनमा जानका लागि हुनेछ। नेपालले गरेको राष्ट्रिय निर्धारित प्रतिबद्धता (एनडीसी) कार्यान्वयन गर्नलाई जलवायुवित्त आवश्यक हुन्छ। जलवायुसम्बन्धी काम गर्नका लागि बजेट नै मुख्य बाधक बनेको छ। त्यसैले जलवायुवित्त भित्त्याउन कूटनीतिक छलफल हुने पनि बताए। नेपालले कोपमा नेतृत्व गरी सरोकारवालासँग छलफल गरी लगानी आकर्षण गर्न जोड दिने। नेपालले सन् २०४५ सम्ममा नेट जिरोमा जाने घोषणा गरिसकेको छ। तर नेपाल जस्तै कम विकसित देशहरू र साना टापु विकासशील राज्यहरूले हरित जलवायु कोष र अन्य कोषहरूमा सहज वातावरण बनाउन पहल गर्नेछ। आवेदन प्रक्रिया सजिलो र जलवायु कोषमा प्रत्यक्ष पहुँच सुधार गर्न आवाज उठाउनेछ। विश्वका विकसित मुलुकहरूले दीर्घकालीन जलवायु वित्तअनुसार सन् २०२० देखि २०२५ सम्ममा प्रत्येक वर्ष १०० बिलियन डलर दिने सामूहिक प्रतिबद्धता गरेका थिए। त्यसैगरी नेपालका जलवायुसम्बन्धी विषयलाई छायाँमा पर्न नदिने गरी प्रस्तुति गर्ने मन्त्रालयले जोड दिएको समेत बताए। सम्मेलनमा औपचारिक छलफलमा बाहेक साइड इभेन्टहरूमा समेत वान टु वान छलफलहरू हुने अपेक्षा छ।"
३० प्रतिशत नागरिक मताधिकारबाट वञ्चित,"काठमाडौं : मंसिर ४ गतेको निर्वाचनका लागि १ करोड ७९ लाख ८८ हजार ५ सय ७० मतदाता छन्। तर, ३० प्रतिशतभन्दा बढीले आफ्नो अधिकार प्रयोग गर्नबाट बञ्चित हुने देखिएको छ। वैदेशिक रोजगारीमा रहेका, निजी तथा सहकारी क्षेत्रमा काम गर्ने र गृहजिल्ला (मतदाता सूची भएको ठाउँ) जान नपाउनेहरू मतदानमा बञ्चित हुने देखिएको छ। सरकारी कर्मचारीले भने यसपटक समानुपातिकतर्फ भोट हाल्न पाउने छन्। सर्वोच्च अदालतले हालैमात्र सरकारी कर्मचारी, सुरक्षाकर्मी र कैदी बन्दीलाई पनि प्रतिनिधिसभा र प्रदेशसभा निर्वाचनमा मतदान गर्न पाउने व्यवस्था गर्न आदेश दिएको थियो। अस्थायी मतदाता नामावली संकलन गरी प्रतिनिधिसभा र प्रदेशसभा निर्वाचनमा समानुपातिकतर्फ मतदान गर्न पाउने व्यवस्था गर्न अन्तरिम आदेश दिएको थियो। अदालतको आदेशअनुरूप नै अघिल्लो निर्वाचनमा रोकिएको सरकारी कर्मचारीलाई समानुपातिकतर्फको मतदान दिन आयोग सहमत भएको हो। निर्वाचन आयोगका प्रवक्ता शालिकराम शर्मा पौडेलले सरकारी कर्मचारीलाई समानुपातिकमा मतदान गर्ने व्यवस्था गरिएको बताए। ०७४ मा भने सरकारी कर्मचारी पनि समानुपातिकमा मतदान गर्नबाट बञ्चित थिए। निजामती, सुरक्षा निकाय (सेना, सशस्त्र र प्रहरी) गरी करिब ४ लाख सरकारी कर्मचारी छन्। उनीहरूले आफ्नो क्षेत्रको प्रतिनिधिसभातर्फको उम्मेदवार चुन्न नपाए पनि आफूलाई मन पर्ने दल चुन्न पाउने छन्। केन्द्रीय तथ्यांक विभागको पछिल्लो तथ्यांकअनुसार २२ लाख नेपाली वैदेशिक रोजगारीमा छन्। गैरआवासीय नेपाली संघका अनुसार करिब ८० लाख नेपाली देश बाहिर बसोबास गर्छन्। तीमध्ये अधिकांश मतदाता नामावलीमा सूचीकृत छन्। अनुकूल मिल्ने केही मतदाता निर्वाचनको समयमा नेपाल आएर मतदान गरे पनि धेरैजसो आउन पाउँदैनन्। पूर्वप्रमुख निर्वाचन आयुक्त सूर्यप्रसाद श्रेष्ठले सबैले मतदान गर्न सम्भव नहुने बताउँछन्। अनुकूल मिल्नेले मतदान गर्ने हो, मतदान गर्नका लागि सरकारले कर्मचारीलाई बिदा दिन सक्दैन, विदेशमा बस्ने नेपालीलाई मताधिकार दिन सक्दैन, उनले भने। वैदेशिक रोजगारीमा रहेकालाई यस वर्ष मतदान गराउन संभव नभएको उनले बताए। रेमिट्यान्स नै ठूलो योगदान हो, श्रेष्ठ भन्छन्, यस वर्ष विदेशमा बस्ने नेपालीलाई मतदान दिन सम्भव छैन। आगामी दिनमा विद्युतीय माध्यमबाट मतदानको व्यवस्था गर्न सकिने श्रेष्ठ बताउँछन्। श्रेष्ठका अनुसार प्रायःजसो निर्वाचनमा ६० देखि ७० प्रतिशत मत खस्ने गरेको छ। यस वर्ष पनि यहीँ वरिपरि मत खस्न सक्ने आकलन हुन थालेको छ। अनिवार्य मतदान गर्नुपर्ने, नगरे कारवाही हुने व्यवस्था नभएकाले अनुकूल नमिल्नेले भोट हाल्दैनन्, श्रेष्ठ भन्छन्, विदेशमा बस्ने नेपालीलाई मतदानको अधिकार दिन सके राम्रो तर त्यसका लागि गृहकार्य हुन सकेको छैन। वैदेशिक रोजगार विभागका अनुसार ५६ लाखभन्दा बढी श्रम स्वीकृति लिएर वैदेशिक रोजगारीमा गएका छन्। त्यसमध्ये कति युवा स्वदेश फर्के र कति कार्यस्थलमै छन् भन्ने यकिन तथ्यांक सरकारसँग छैन। वैदेशिक रोजगारीमा जाने अधिकांश पुरुष छन्। यता, निर्वाचन आयोगका अनुसार पुरुषभन्दा महिला मतदाता ३ लाख बढी छन्। ९१ लाख ४० हजार ८ सय ६ महिला मतदाता सूचनमा छन्। आयोगका अनुसार ८८ लाख ४७ हजार ५ सय ७९ जना पुरुष र १ सय ८५ जना अन्य मतदाता छन्। संविधानले सबै नागरिकको मताधिकार सुनिश्चित गरेको छ। तर, निर्वाचन आयोग प्रविधिमैत्री बन्न नसक्दा करिब ४० प्रतिशत उम्मेदवार मतदाताबाट वञ्चित हुँदै आएका छन्। विश्वले सूचना र प्रविधिको क्षेत्रमा चमत्कार गरिसके पनि निर्वाचन आयोगले विदेशमा रहेका नेपालीलाई मतदान गर्ने प्रविधिको विकास गर्न सकेको छैन। विदेशमा बस्ने नेपालीलाई मतदानको अधिकार दिने राजनीतिक दलले प्रतिबद्धता जनाए पनि ठोस निष्कर्षमा पुग्न सकेका छैनन्। यद्यपि, केही दलले आउँदो निर्वाचनमा मताधिकार दिने गरी घोषणापत्रमा समेटेका छन्। सर्वोच्च अदालतले सन् २०१८ मै आवश्यक कानुन बनाएर मुलुकबाहिर रहेका नेपाली नागरिकलाई मताधिकार दिन निर्देशनात्मक आदेश जारी गरेको थियो। तर, सर्वोच्चको उक्त आदेशलाई सरकार र आयोगले बेवास्ता गरिरहेका छन्। निर्वाचन आयोगले भने कानुनको अभावमा विदेशमा रहेका नेपालीलाई मतदानमा सहभागी गराउन नसकेको जनाउँदै आएको छ। आयोगका सहायक प्रवक्ता सूर्यप्रसाद अर्यालले यससम्बन्धी ऐनको गृहकार्य भइरहेको बताउँछन्। राजनीतिक दलको प्रतिबद्धता आयो भने ऐनको मस्यौदा बनाएर छिट्टै संसद्मा पेस गर्न सकिने अर्याल बताउँछन्। विश्वका १५० देशले मुलुकबाहिर रहेका आफ्ना नागरिकको मताधिकार सुनिश्चित गर्ने कानुनी संयन्त्र बनाइसकेका छन्। तर, नेपाल भने परम्परागत ढंगबाटै निर्वाचन गराइरहेको छ। नेपाल पोलिसी इन्स्टिच्युट(एनपीआई) का अध्यक्ष खगेन्द्र ढकालले विदेशमा रहेका नेपालीका लागि आईभोटिङ अर्थात् इन्टरनेटमा आधारित मतदानको व्यवस्था गर्नुपर्ने बताउँछन्। उनका अनुसार यस्तो अभ्यास इन्डोनेसिया, एस्टोनिया र फ्रान्सले गरेका छन्। आर्थिक र प्रभावकारिताको दृष्टिले पनि नेपाललाई आईभोटिङ उपयुक्त हुन्छ, ढकाल भन्छन्। इलेक्ट्रोनिक (विद्युतीय) भोटिङ गर्न पनि असुरक्षा, आर्थिक र प्रशासिनक रूपमा अड्चन हुने, दूतावासमा भोटिङ गर्ने व्यवस्था गर्न सहज नहुने भएकाले आई भोटिङ प्रभावकारी हुने एनपीआईको निष्कर्ष छ। एनपीआईले सार्वजनिक गरेको अध्ययन प्रतिवेदनअनुसार श्रम, रोजगार तथा सामाजिक सुरक्षा मन्त्रालय, परराष्ट्र मन्त्रालय र निर्वाचन आयोगबीच समन्वय गरी वैदेशिक रोजगार सूचना व्यवस्थापन प्रणाली (फेमिस)मार्फत मताधिकार दिन सकिने सरकारलाई सुझाव दिएको थियो। गैरआवासीय नेपाली संघ(एनआरएनए)का अध्यक्ष डा बद्री केसीले विदेशमा बस्ने नेपालीलाई मताधिकार दिन पहल गरिरहेको बताउँछन्। यस पटक संभव नभए पनि आउँदो निर्वाचनमा मतदान सुनिश्चित हुने गरी पहल गरिरहेको उनले बताए।"
"प्रचारमा २ गाडी, ४ घोडा मात्र","काठमाडौं :निर्वाचन आयोगले प्रचारप्रसारमा कडाइ गरेको छ। निर्वाचन आचारसंहिता कसिलो बनाउँदै उम्मेदवारले २५ जनाभन्दा बढीको समूहमा घरदैलो गर्न नपाउने नियम बनाएको छ। हुलका हुल कार्यकर्ता लिएर घरदैलो जाने प्रवृत्ति रोक्न आयोगले सीमा तय गरेको हो। यसैगरी उम्मेदवारले प्रचारमा दुई वटा सवारीमात्रै प्रयोग गर्न पाउनेछन्। दुईवटा सवारी तथा चार वटा घोडा प्रयोग गर्न पाउने आयोगका सहायक प्रवक्ता ऋषिराम भुसालले बताए। त्यसका लागि पनि स्थानीय प्रशासनको अनुमति लिनुपर्छ। गाडी वा मोटरसाइकल र्याली आयोजना गर्न पाइँदैन, उनले भने। उम्मेदवारले १५ दिनमात्र निर्वाचन प्रचारप्रसार गर्न पाउने छन्। निर्वाचनलाई भड्किलो हुनबाट रोक्न मतदानको १७ दिन अघिबाट मात्र प्रचार गर्न समय दिइएको हो। दुई दिनअघि मौन अवधि हुने भएकाले १५ दिनमात्रै उम्मेदवारले आमसभा गर्न पाउँछन्। निर्वाचन आचारसंहिता २०७९ को दफा १३ मा मतदानको दिनभन्दा १७ दिन अघिदेखि मात्र जुलुस, आमसभा, कोणसभा गर्न वा सञ्चारमाध्यममा प्रचार सामग्री प्रकाशन वा प्रसारण गर्न पाइने व्यवस्था छ। त्यसैले बिहीबारदेखि मात्रै उम्मेदवारले जुलुस, आमसभा, कोणसभाजस्ता कार्यक्रम तथा सञ्चारमाध्यमबाट प्रचारप्रसार सामग्री प्रकाशन वा प्रसारण गर्न पाउँछन्। तर, बिहान ७ बजेअघि र साँझ ७ बजेपछि प्रचारप्रसार गर्न पनि बन्देज लगाइएको छ। र्याली वा सभा गर्दा १० वटाभन्दा बढी राष्ट्रिय झन्डा प्रयोग गर्न नपाउने व्यवस्था छ। कुनै पनि दल वा उम्मेदवारको निर्वाचन चिह्न भएका ज्याकेट, भेस्ट, मास्क वा टोपीलगायतका सामग्री प्रदर्शनी गर्न नपाइने आयोगले जनाएको छ। सामाजिक सञ्जालमामा पनि कडाइ गरिएको छ। निर्वाचन आयोग ऐन २०७३ ले आचारसंहिताको गम्भीर उल्लंघन गर्ने उम्मेदवारको उम्मेदवारी रद्द हुन सक्ने व्यवस्था छ। आयोगको आदेश अटेर गर्ने उम्मेदवारलाई एक लाख रुपैयाँसम्म जरिबाना हुन्छ। लाभको पदमा रहेका राजनीतिक व्यक्तिले सरकारी स्रोत साधन उपयोग गरी निर्वाचन प्रचार गर्ने, घरदैलोको कार्यक्रममा सुरक्षाकर्मीसहित २५ जनाभन्दा बढीको जुलुस लिई हिँड्ने, राजनीतिक दलले जुलुस, आमसभा, कोणसभा वा भेला आयोजना गर्ने, अनुमति नलिई निर्वाचन प्रचारप्रसारको लागि सवारीसाधन प्रयोग गरेको भन्दै सचेत गराएको छ। आयोगले सातबुँदे निर्देशन जारी गर्दै निर्वाचनलाई स्वच्छ, स्वतन्त्र तथा निष्पक्ष ढंगले सञ्चालन गर्न राजनीतिक दल तथा उम्मेदवारलाई आचारसंहिता कार्यान्वयन गर्न ध्यानकर्षण गराएको हो। निर्वाचन आचारसंहिता २०७५ को दफा ५ मा संघ तथा प्रदेश सरकारका मन्त्रीले आफू उम्मेदवार भएको क्षेत्रमा प्रचार गर्न बाहेक निर्वाचन आयोगको सहमति नलिई अन्यत्र कुनै दल वा उम्मेदवारको प्रचार गर्न नपाइने उल्लेख छ। यस्तै प्रचार गर्दा सरकारी स्रोत साधनको प्रयोग गर्न नपाइने व्यवस्था छ। मन्त्री उम्मेदवार भएको निर्वाचन क्षेत्रसम्म निर्वाचन आचारसंहिताको प्रतिकूल नहुने गरी प्रचार गर्ने, सरकारीसाधन स्रोत तथा जनशक्तिको उपयोग नगर्ने, सरकारी कामको सिलसिलामा यात्रा गर्दा बाहेक निर्वाचन प्रचारका लागि आफ्नो निर्वाचन क्षेत्रतर्फ जाँदा सरकारी स्रोतको उपयोग नगर्न आयोगले निर्देशन जारी गरेको छ। यसैगरी कार्यपालिकाका पदाधिकारीले आफू बहाल रहेको स्थानीय तहमा निर्वाचन प्रचार नगर्ने, प्रचारमा सरकारी साधनस्रोत तथा जनशक्ति उपयोग नगर्न भनेको छ। उम्मेदवारले निजी सञ्चारमाध्यमबाट नियमानुसार प्रचारप्रसार गर्न पाउँछन्। त्यस्तै बैंक तथा वित्तीय संस्थामा खाता खोली आर्थिक सहयोग लिन पाउने आयोगले जनाको छ। तर, निर्वाचन चिह्न भएको पहिरन, मास्क लगाउन वा झोला बोक्न, अर्को दलको प्रचारप्रसारमा अवरोध पुर्याउन, अनुमति नलिई निजी सम्पत्तिमा प्रचार सामग्री राख्न र सार्वजनिक स्थानमा प्रचार सामग्री राख्न बन्देज लगाएको छ। क्लब, सामाजिक संस्था, तथा समूहलाई चन्दा, पुरस्कार वा अनुदान दिन दलको कार्यालय बाहेकका स्थानमा माइकिङ गर्न वा श्रव्य सामग्री बजाउन, विद्यालयलगायतका सार्वजनिक स्थलमा निर्वाचन लक्षित भेला गर्न पनि रोक लगाइएको छ।"
निर्वाचन सुरक्षामा बढ्दो खर्च,"विसं २०५६ सालको निर्वाचनमा सरकारी ढुकुटीबाट २ अर्ब ७५ करोड रुपैयाँ खर्च भएको थियो। त्यसमा सुरक्षा निकायका लागि मात्रै १ अर्ब ३७ करोड बजेट थियो। गृह मन्त्रालयका अनुसार २०६४ सालको पहिलो संविधानसभा निर्वाचनमा ७ अर्ब ५० करोड खर्च भएको थियो। जसमध्ये सुरक्षा निकायका लागि पाँच अर्ब रुपैयाँभन्दा खर्च प्रदान गरिएको थियो। यस्तै २०७० सालको निर्वाचनमा ११ अर्ब १० करोड बजेट विनियोजन गरिएको थियो। जसमध्ये ६ अर्ब ८४ करोड रुपैयाँ सुरक्षा निकायलाई प्रदान गरिएको थियो। यस्तै २०७४ सालको निर्वाचनमा २० अर्बको कुल बजेटमध्ये १० अर्ब सुरक्षा निकायलाई प्रदान गरिएको थियो। यस्तै हालै सम्पन्न स्थानीय तह निर्वाचनमा ६ अर्ब ७८ करोड रुपैयाँ सुरक्षामा खर्च भएको थियो। आसन्न निर्वाचनमा २४ अर्ब ११ करोड खर्च हुने अनुमान गरिएको छ। सुरक्षा निकायले १६ अर्ब माग गरेका छन्। जसमध्ये अर्थ मन्त्रालयले सुरक्षाका लागि ८ अर्ब ८२ करोड २१ लाख रुपैयाँँ खर्च गर्ने सहमति दिएको छ। म्यादी प्रहरीका लागि मात्रै ५ अर्ब ८६ करोड ३९ लाख रुपैयाँँ खर्च हुनेछ। अर्थले निर्वाचन आयोगलाई १० अर्ब र सुरक्षातर्फ ८ अर्ब ८२ करोड २१ लाख गरी १८ अर्ब ८२ करोड २१ लाख रुपैयाँँ खर्च गर्न सहमति दिएको हो। सुरक्षा खर्चका कारण निर्वाचन महँगो बन्दै गएको छ। प्रत्येक निर्वाचनमा सुरक्षा खर्चको ग्राफमा उक्लिएको छ। आर्थिक मन्दीका कारण संकटमा पर्दै गएको नेपालको अर्थतन्त्र एउटै वर्ष दुई वटा निर्वाचन गर्दा अझ बढी आर्थिक भारमा फसेको छ। विकास निर्माणमा लगाउनुपर्ने बजेट निर्वाचनका लागि छुट्ट्याउनु पर्दा कतिपय सुरु गरिएका विकास निर्माण तथा परियोजना समयमा नै सम्पन्न हुन सकेको छैन जसले गर्दा लागत बढेको देखिन्छ। निर्वाचनमा सुरक्षा चुनौती बढेको भन्दै सुरक्षा निकायले सकेसम्म बढी बजेट माग गरेको देखिन्छ। तर विश्लेषक भने पछिल्लो दशकमा नेपालमा खासै सुरक्षा चुनौती नरहेको बताउँछन्। सुरक्षा खर्च बढ्दै गए पनि यसलाई कसरी न्यून गर्न सकिन्छ भन्नेतर्फ सरकारको चासो नभएको सरोकारवाला बताउँछन्। गृह मन्त्रालयका प्रवक्ता फणीन्द्रमणि पोखरेलले आवश्यकताअनुसार नै सुरक्षा खर्च प्रदान गरिएको बताए। भन्छन्, प्रत्यक्ष र समानुपातिक गरी चार वटा मतपेटिका हुनेछन्। एक मतपेटिकाको सुरक्षामा कम्तीमा एक सुरक्षाकर्मी राख्ने गरिएको छ। चार किसिमका मतपेटिका व्यवस्थापन गर्न कम्तीमा पनि चार जना सुरक्षाकर्मी चाहिन्छ। मतदानस्थलको सुरक्षा पनि नेपाल प्रहरी र म्यादी प्रहरीको जिम्मामा भएका कारण जनशक्ति धेरै आवश्यक परेको हो। निर्वाचनमा जति बढी जनशक्तिको आवश्यकता पर्छ उनीहरूको व्यवस्थापनका लागि उति बढी रकम आवश्यकता पर्छ। नेपाल प्रहरी, सशस्त्र प्रहरी, म्यादी प्रहरी, नेपाली सेनाबाहेक सरकारी कर्मचारी र पर्यवेक्षक पनि निर्वाचन सुरक्षाका लागि सहभागी हुनेछन्। निर्वाचन सुरक्षाका लागि मागेअनुसार बजेट प्राप्त नभएको प्रहरी प्रवक्ता टेकप्रसाद राई बताउँछन्। प्रजातन्त्र रक्षाका लागि स्वच्छ र निष्पक्ष निर्वाचन प्रमुख आधार हो। निर्वाचनलाई भयरहित वातावरणमा सम्पन्न गर्न सुरक्षा निकायको व्यवस्थित परिचालन गर्नुपर्छ, राई भन्छन्, सुरक्षाको ग्यारेन्टी नहँुदासम्म निर्वाचन हुन सक्दैन। पहिलेका चुनावमा जस्तो बम पड्काउने, गोली हान्ने, मतपेटिका च्यात्ने तथा लुट्नेजस्ता कार्य पछिल्लो समय नदेखिएको उनको भनाइ छ। तर, लापरबाही गर्ने अवस्था पनि त छैन। एउटै पार्टीभित्र पनि द्वन्द्व हुन सक्छ, आवश्यक सुरक्षा जनशक्ति भएन भने के गर्ने ? सहरदेखि गाउँसम्म सबैतिर सुरक्षा निकायलाई तयारी अवस्थामा राख्नुपर्छ। निर्वाचनमा खटिने म्यादी प्रहरीदेखि अन्य सबै सुरक्षा कर्मचारीलाई आवश्यक तालिम प्रदान गर्ने जिम्मेवारी छ। ब्यारेक बनाउने, टेन्ट तयार गर्ने, यातायात खर्च, गाडी तथा सवारीसाधन व्यवस्थापन, आवश्यक हातहतियार तयारी अवस्थामा राख्ने तथा आवश्यक निर्वाचन सामग्रीको उपलब्ध गराउनेलगायत विषयमा खर्च हुन्छ। नेपालमा निर्वाचनका लागि पञ्चायतकालदेखि नै म्यादी प्रहरी खटाइने प्रवक्ता राईले जानकारी दिए। पछिल्लो समय म्यादी प्रहरीको खर्चसमेत नेपाल प्रहरीबाट हुने हुँदा खर्च बढी देखिएको उनले बताए। आगामी निर्वाचनका क्रममा ४० दिनका लागि १ लाख १५ हजार म्यादी प्रहरी खटाइनेछ। यसपटक म्यादी प्रहरीको तलब पनि पहिलाभन्दा १५ प्रतिशतले बढाइएको छ। १ लाख १५ हजार म्यादीका लागि १ महिनाको पारिश्रमिक मात्रै ३ अर्ब १२ करोड रुपैयाँँभन्दा बढी हुन्छ। रासन, लत्ताकपडा, सवारीसाधन, यातायात, तालिमलगायतका लागि म्यादी प्रहरीलाई मात्रै ४० दिनका लागि साढे ५ अर्ब हाराहारी खर्च हुने देखिन्छ। दोस्रो संविधानसभा निर्वाचनमा ४५ हजार म्यादी प्रहरी परिचालन गरिएको थियो। २०७४ सालको प्रतिनिधिसभा र प्रदेशसभा निर्वाचनमा ९८ हजार र स्थानीय तह निर्वाचनमा ७५ हजार म्यादी परिचालन गरिएको थियो। वैशाखमा सम्पन्न स्थानीय तह निर्वाचनमा ७१ हजार सेना, ६२ हजार प्रहरी, ३२ हजार सशस्त्र प्रहरी र १ लाख म्यादी प्रहरी खटाइएको थियो। २२ हजार ६ सय ६० रुपैयाँँ तलबमानका आधारमा पोसाक भत्ता, रासन भत्ता र यातायात भाडा उपलब्ध गराइएको थियो। स्थानीय तह निर्वाचनमा कतिपय मतदानस्थलमा सुरक्षाकर्मी कम भएको थियो। त्यसैले आउँदो निर्वाचनमा खटिने प्रहरीको संख्या बढ्ने प्रवक्ता राईले बताए। सुरक्षा निकायले गर्ने खर्चलाई अनावश्यक ठान्न नहुने उनको भनाइ छ। अन्तर्राष्ट्रिय स्तरको मापदण्डअनुसारको निर्वाचन सुरक्षा प्रदान गर्नका लागि बजेट अभाव रहेको प्रहरीको भनाइ छ। प्रहरी प्रवक्ता राई भन्छन्, हामी अभावमा पनि जिम्मेवारी निर्वाह गर्न पछि हट्दैनौं। विकासको प्रमुख आधार नै राष्ट्रिय सुरक्षा भएको बताउँदै सरकारले सुरक्षा निकायका लागि खर्च गर्नुपर्ने हुन्छ। अर्थविद् रामेश्वर खनाल पनि यसमा सहमत छन्। अहिले निर्वाचनको सुरक्षा खर्च स्थायी प्रकृतिको हैन। ४५ वर्षमा हुने खर्च हो। यसले राज्यकै अर्थतन्त्रमा गहिरो प्रभाव पार्छ भन्ने छैन, खनाल भन्छन्, निर्वाचनमा म्यादी प्रहरी भर्ना गर्दा नागरिकले रोजगार पाउँछन्। स्थानीय सामग्रीको उपयोग हुन्छ। यसले गर्दा सकारात्मक प्रभाव पर्छ। जनताकै सुरक्षाका लागि हुने खर्चलाई धेरै भयो भन्न नहुने उनको तर्क छ। निर्वाचनको प्रक्रिया महँगो भएको हो। पद्धति नै परिवर्तन गर्ने, खर्च गर्ने शैली परिवर्तन गर्ने विषयमा सोच्न सकिएला तर सुरक्षा खर्चले अर्थतन्त्र ओरालो लाग्यो भन्न नमिल्ला। चुनाव नै गर्न नसक्ने अवस्थामा सरकार पुग्यो भन्नु चाहिँ गलत हो, उनले भने, आर्थिक अवस्था ऋणात्मक नै भएको अवस्था पनि हैन। निर्वाचनमा गृह मन्त्रालय र प्रहरीले समेत विलासी सवारीसाधनसहितका सामग्री किन्ने कार्यले पनि खर्च बढाएको जानकार बताउँछन्। निर्वाचनमा खटिने कर्मचारीको भत्तामा पनि सरकारको रकम खर्च भइरहेको छ। कर्मचारी खटिएको स्थान हेरेर दैनिक दुई हजार पाँच सयदेखि सय प्रतिशत बढीका हिसाबले कर्मचारीले भत्ता पाउँदै आएका छन्। देशको अर्थतन्त्र ओरालो लागिरहेको अवस्थामा तलब खाएर काम गर्ने कर्मचारी तथा सुरक्षा निकायलाई अतिरिक्त भत्ता दिन आवश्यक नरहेको जानकार बताउँछन्। निर्वाचनका लागि भारत सरकारले दुई सय वटा गाडी सहयोग गरेको छ। तर पनि गृह मन्त्रालय प्रहरी, सशस्त्र तथा नेपाली सेना निर्वाचनलाई लक्षित गरेर सवारी किन्ने तयारीमा रहेका छन्। अन्नपूर्णलाई प्राप्त जानकारी अनुसार, सशस्त्र प्रहरी २५ करोड बराबरका सवारीसाधन किन्ने तयारीमा छ। यस्तै, निर्वाचनका लागि गृह मन्त्रालयले २५ वटा गाडी किन्नका लागि अर्थ मन्त्रालयले १२ करोड ५० लाख छुट्ट्याएको छ। अर्थ मन्त्रालयका एक उच्च अधिकारी भन्छन्, निर्वाचनका लागि भनेर सुरक्षा निकायलाई पठाएको रकम फिर्ता आउँदैन। निर्वाचन आयोगले भने फिर्ता गर्ने गरेको छ। पूर्वसचिव शारदाप्रसाद त्रिताल चुनाव आउनासाथ यसबाट कसरी फाइदा लिन सकिन्छ भन्नेतिर सबै लाग्ने गरेकाले चुनाव महगिँदै गएको बताउछन्। सुरक्षा चुनौती भन्दै भीआईपी सवारीसाधन खरिददेखि निर्वाचन अनुगमनका लागि हेलिकप्टर प्रयोग गर्ने जस्ता अस्वाभाविक व्यवहार देख्न र सुन्न पाइन्छ, त्रितालले भने, खर्च नियन्त्रण गर्ने विषयमा सरकार संवेदनशील भएको पाइँदैन। निर्वाचन आयोगले आचारसंहिता तोके पनि मतदातादेखि उम्मेदवार र दल कसैले पनि आचारसंहिता पालना गरेको देखिँदैन। आयोगको अनुगमन पनि फितलो छ।"
नक्सामा समेटिएको भूगोल एमालेले फिर्ता ल्याउँछ : ओली,"नेकपा एमालेका अध्यक्ष केपी शर्मा ओलीले नक्सामा समेटिएको लिम्पियाधुरा, लिपुलेक र कालापानी भूगोलमा पनि ल्याउने दाबी गरेका छन्। दार्चुला सदरमुकाम खलंगामा चुनावी सभालाई सम्बोधन गर्दै ओलीले यस्तो बताएका हुन्। हामीले चुच्चे नक्सा जारी गरेर लिपुलेक, लिम्पियाधुरा र कालापानी हाम्रो हो भन्ने सन्देश दिइसकेका छौं। अब भूगोल ल्याउन पनि एमालेको सरकार चाहिन्छ। मंसिर ४ मा एमालेको सरकार बन्छ। नक्सामा समेटिएको भूगोल पनि फिर्ता ल्याइन्छ ओलीले भने। उनले विशाल भूगोल भएको भारतले सिमानाका ससाना कुरामा सानो मन गर्न नहुने जिकिर गरे। भारतको भूगोल ठूलो छ, ठूलो भूगोल भएको भारतले ससाना कुरामा सानो मन गर्नु हुँदैन ओलीले भने। उनले सानो खोल्सो देखाएर काली नदी भनिएको, सानो कृत्रिम मन्दिर बनाएर काली मन्दिर भनेर भारतले नेपालीहरूलाई गुमराहमा राखेको आरोप लगाए। सानो खोल्सो देखाएर काली नदी भनिएको छ। कृत्रिम मन्दिर भनेर काली मन्दिर भनिएको छ। तर हामीलाई थाहा छ, हाम्रो भूगोल कहाँसम्म हो भनेर। त्यसैले नक्सा जारी भयो। नेकपा एमाले भूगोल ल्याउने प्रतिबद्धता गर्दछ ओलीले भने। दार्चुलाको चुनावी सभामा सहभागी उनले नदीले कटान गरी सर्नेबित्तिकै सिमाना नसर्ने बताए। उनले भने म भारतलाई के भन्न चाहन्छु भने नदीले कटान गरेर सर्नेबित्तिकै देशको सिमाना सर्दैन। सत्ता गठबन्धनका उम्मेदवार दिलेन्द्र बडूलाई भोट माग्न आउँदा पटकपटक मन्त्री भएर अहिलेसम्म के गर्नुभयो भनेर सोध्न पनि मतदातालाई ओलीको आग्रह थियो। गठबन्धनका उम्मेदवार बडूलाई सोध्नुस्। पटकपटक मन्त्री भएर अहिलेसम्म दार्चुलाका लागि के गर्नुभयो भनेर। खलंगाको जनसागर देखेर बडूजीलाई के भन्न चाहन्छु भने दार्चुला होइन, अब तपाईं काठमाडौंमै बस्नुस् ओलीले भने। दार्चुला सदरमुकाम खलंगामा उर्लेको जनताको भीड देखेर उत्साहित भएका ओलीले भने, दुर्गम जिल्लाको दुर्गम ठाउँको यो जनसागर बिहानी हो, बिहानीले दिनको संकेत गरिसकेको छ। उनले दार्चुला सदरमुकामको तटबन्धनको समस्या, दार्चुलातिंकर सडक, महाकाली करिडोरजस्ता रणनैतिक महŒवका विकास पूर्वाधारहरू एमालेले सुरु गरेको र एमालेले नै सम्पन्न गर्ने दाबी गरे। अध्यक्ष ओलीले चुनावपछि एक दिन बस्ने गरी दार्चुला आउने वाचा गरे। आज मैले तीन ठाउँमा चुनावीसभा सम्बोधन गर्नुछ। म चुनाव सकिएपछि एक दिन दार्चुला बस्ने गरी आउँछु। तपाईंहरूसँग बसेर कुरा गर्छु। तपाईंहरूसँग फोटो खिचाउछु, ओलीले भने। अध्यक्ष ओलीले शुक्रबार नै बैतडीको पाटनमा आयोजना गरिएको चुनावी सभालाई पनि सम्बोधन गरे। पाँचपाँच पटक प्रधानमन्त्री भएका यसै क्षेत्रका नेता शेरबहादुर देउवाले लिपुलेक, लिम्पियाधुरा र कालापानी देखेनन्। बैतडीको झुलाघाटको झोलुंगेपुल देखेनन्। महाकाली करिडोरको निर्माण सुस्ताएको देखेनन्। मध्यपहाडी लोकमार्ग देखेनन्। तर मेचीनगरको मान्छे, बैतडीका सबै समस्या मलाई थाहा छन् ओलीले भने। बैतडी चुनावी सभामा अध्यक्ष केपी शर्मा ओली बैतडीको पाटनमा पनि एमाले अध्यक्ष ओलीको सम्बोधन सुन्न हजारौं जनता उपस्थित थिए। उर्लिएको जनसागर देखेर उत्साहित भएका ओलीले भने, यो जनसागर देखेर दामोदर भण्डारी र प्रदेशका दुवै सिट एमालेले जितिसके। नेकपा एमालेले बैतडीबाट प्रतिनिधिसभामा एमालेका प्रदेश अध्यक्ष दामोदर भण्डारीलाई उठाएको छ।बैतडीको चुनावी सभामा सहभागी उनले झुलाघाटमा पक्की पुल बनाउने ग्यारेन्टी एमालेले लिने बताए। थोत्रो पुलले हुँदैन, अब पक्की पुल बनाउनुपर्छ। त्यो जिम्मा एमालेले लिनेछ, त्यो जिम्मा म लिन्छु, उनले भने। उनले बैतडी जिल्लामा रहेका फलाम, फस्फोरसलगायतका खानीको उत्खनन गरिने समेत बताए। यसैगरी, नेकपा एमालेका सुदूरपश्चिम प्रदेश इन्चार्ज लेखराज भट्टले विकासको ढोका सुदूरपश्चिमबाट खुल्ने बताएका छन्। बैतडीको पाटनमा आयोजना गरिएको विशाल चुनावी सभालाई सम्बोधन गर्दै भट्टले पार्टीले चुनावी अभियान सुदूरपश्चिमबाट गरेको र विकासको ढोका पनि यसै प्रदेशबाट हुने समेत बताएका छन्। नेता ओलीले शुक्रबार नै कञ्चनपुरको महेन्द्रनगरमा पनि चुनावी सभालाई सम्बोधन गरे अधिकांश समय गठबन्धनको आलोचनामा खर्चेका ओलीले भने, प्रचण्डले सहिदको रगत बेचे। प्रचण्डले भन्ने गरेको महान् जनयुद्ध गरे, के का लागि ? बुहारीका लागि, छोरीका लागि, ज्वाईंका लागि, भाइ र भतिजाका लागि। मैले एकातिर प्रचण्डको अनुहार सम्झिन्छु, अर्कोतिर ती सहिद परिवार र घाइते अपांगहरू।कञ्चनपुरको चुनावी सभामा अध्यक्ष केपी शर्मा ओली उनले प्रचण्डलाई पिँध नभएको भाँडाजस्तै भएको आरोप लगाए। प्रचण्डजस्ता पिँध नभएका मान्छे ल्याएर पार्टी एक बनाएँ, झन्डै दुई तिहाइको सरकार बनाएँ, त्यतिबेला रामले हनुमान, सुग्रिबजस्ता बानरहरू लगेर लंकामा कसरी युद्ध जिते होलान्, यहाँ त, घर भत्काए, बगैंचा उखबाडे, अनि कांग्रेसको पाली (पिँढी)मा गएर बसे ओलीले भने। उनले प्रचण्ड खरानी घसेर कांग्रेसको पालीमा गएको आरोप लगाए। ओली, शुक्रबार नै काठमाडौं फर्किएका छन्। कञ्चनपुरको चुनावी सभामा सहभागी  सुन्दर सिंह धामीदार्चुला, कृष्ण विष्टबैतडी, महादेव अवस्थीमहेन्द्रनगर"
निसाना साँध्दै कार्टुनिस्ट,"लोकतन्त्रको सौन्दर्य भनेकै सुशासन हो। भ्रष्टाचारमुक्त समाज निर्माण गर्नु र आमनागरिकलाई असल शासनको प्रत्याभूति दिलाउन सक्नु लोकतान्त्रिक मुलुकको पहिलो कर्तव्य हुन आउँछ। भ्रष्टाचारले मानिसमा खराब मनोवृत्तिको विकास गर्दछ। वास्तवमा आमनागरिकले आफ्नै घरबाट आफ्नो आर्थिक हैसियत कसरी विकास भयो ? यस विषयमा चासो दिँदै लामो हात गर्दा त्यसले सामाजिक रूपमा कलंकको रूप लिन सक्ने बनाउँछ भन्ने बोध गराउन सक्नु पर्दछ। साथै विद्यमान राज्यका कानुनको पनि सही ढंगले कार्यान्वयन हुनु पर्छ। समाजमा मौलाउँदै गएको भ्रष्टाचारलाई अन्त्य गर्न सचेत पहलकदमी, जागरुक नागरिक, सञ्चारमाध्यम र नागरिक समाजको निरन्तरको खबरदारी भइरहनुपर्छ। निसाना भ्रष्टाचारविरोधी अभियानले समाजमा व्याप्त भ्रष्टाचारको तह र त्यसका आयामलाई बुझ्न सघाएको छ। त्यसको अन्त्यका लागि पहलकदमीको आवश्यकता रहेको महसुस पनि गराएको छ। भ्रष्टाचार अन्त्यका लागि कार्टुनिस्ट र क्लबको अभियानले समाजमा सकारात्मक सन्देश दिएको छ। साथै अभियानले खराब प्रवृत्तिविरुद्ध सशक्त आवाज उठाउन सफल भएको छ। प्रदर्शनीले समाजमा झाँगिदै गएको भ्रष्टाचारलाई उदांगो पार्दै सचेतना जगाउन महत्त्ववपूर्ण भूमिका खेल्ने आशा राख्न सकिन्छ। कार्टुन प्रदर्शनीमा सहभागी कार्टुनिस्टले भ्रष्टाचारका विभिन्न पक्षमा केन्द्रित रही कला बनाएका थिए। भ्रष्टाचार मूलतः अख्तियारको दुरुपयोग, नीतिगत र घुसखोरी गरेरै हुने गरेको पाइन्छ। यसले समाजलाई विस्तारै भ्रष्ट संस्कृतितर्फ लग्छ। नजिकका मान्छेलाई अवसर दिँदै तीबाटै राज्यको स्रोत दोहन गर्ने प्रवृत्तिलाई कार्टुनिस्टले कार्टुनमार्फत गरेको सशक्त प्रहार नै निसाना को शक्ति रह्यो। भ्रष्टाचार अन्त्य गर्न समाजका सबैले सरोकारी पक्षले पहलकदमी लिनुपर्छ। कार्टुन त त्यसका निम्ति झक्झकाउने एउटा सशक्त दृश्यभाषा मात्रै हो। कार्टुनमा समाजमा देखिएका विकृति विसंगति तथा खराब मनोवृत्तिलाई व्यंग्यात्मक रूपमा प्रहार गरिन्छ। राजनीतिक दल र नेता सतर्क रहँदै देश र जनताका निम्ति भ्रष्टाचार नगर्ने संकल्प लिनु पर्छ। समाजलाई गतिशील, सभ्य र समृद्ध बनाउन राजनीतिक दल र तिनको नेतृत्व सदैव सदाचारप्रति प्रतिबद्ध रहनु पर्छ। भ्रष्टाचार सभ्य समाज र विकासको बाधक हो। प्रदर्शनीमा राखिएका कार्टुनमा हाम्रो समाजमा मौलाएको खराब मनोवृत्ति र आचरणलाई कलात्मक रूपमा उधिनिएको थियो। कार्टुनमा उठाइएका विषयवस्तु मूलतः नीतिगत भ्रष्टाचार, पदको दुरुपयोग र आर्थिक लेनदेनसँग सम्बन्धित थिए। यी विषय दीर्घकालीन रूपमै प्रभाव पार्ने खालका छन्। भ्रष्टाचार एक हिसाबले सामाजिक अपराध हो। यो अपराधमा सलंग्न जोकोहीलाई बहिष्कार गरिनु पर्छ। यसको अन्त्यका लागि कलाकार, साहित्यकार, सञ्चारमाध्यम, राजनीतिक दल, नागरिक समाज, आमजनता लगायतका समाजका सबै पक्षले सचेतनापूर्वक खबरदारी गरिरहनु पर्छ। भ्रष्टाचार अन्त्य गर्न सरोकारवाला सबै पक्षले पहलकदमी लिनुपर्छ। कार्टुन त झक्झकाउने एउटा सशत्ता दृश्यभाषा मात्रै हो। राजनीतिक दल र नेताले भ्रष्टाचार नगर्ने संकल्प लिनैपर्छ। कार्टुनिस्टले आफ्नो कर्मद्वारा रङ र रेखाका माध्यमबाट समाजमा व्याप्त विकृति, विसंगति तथा भ्रष्ट मनोवृत्तिका विरुद्ध आवाज उठाइरहेका छन्। यही कारण त कार्टुनिस्टलाई सधैं सत्ताविरोधी कित्तामा उभ्याएको पाइन्छ। क्लबको भ्रष्टाचारविरोधी अभियानमा देखिएको नागरिकको चासोेको सम्बोधन राज्यले बेलैमा गर्नुपर्छ। नत्र व्यवस्था र नेतृत्वमाथि बारम्बार प्रश्न उठिरहन्छ। आमनागरिकप्रति सकारात्मक भाव पैदा गर्न र असल शासनको प्रत्याभूति दिलाउन राजनीतिक दल, कर्मचारीतन्त्र लगायतका संरचनाले विशेष ख्याल गर्नुपर्छ। भ्रष्टाचारकै कारण देश र सर्वसाधारणको जीवन बर्बाद भएको छ। राज्यले यसको नियन्त्रणमा निर्ममतापूर्वक लाग्नु पर्छ। प्रदर्शनीमा घुसखोरी, शिक्षामा हुने भ्रष्टाचार, प्राकृतिक स्रोतको दोहन, स्वास्थ्य क्षेत्रमा रहेका विकृति, कृषिक्षेत्रका समस्या, न्यायालयका विकृतिलगायतका पक्षमा केन्द्रित रही नेपालका ३६ जना कार्टुनिस्टले तयार पारेका ५० वटा कार्टुन राखिएको थियो। लोकतन्त्रको यही मर्मलाई आत्मसात् गर्दै नेपाली समाजमा व्याप्त भ्रष्टाचारविरुद्ध कार्टुनिस्ट क्लब अफ नेपालको आयोजनामा नेपालका सातै प्रदेशमा निसाना शीर्षकमा कार्टुन प्रदर्शनी सम्पन्न भएको हो। पाठकले सधैं पत्रपत्रिकामा मात्रै कार्टुन हेर्दै आए पनि प्रदर्शनीका रूपमा क्लबको तर्फबाट पहिलोपटक कार्टुनलाई देशका सातै प्रदेशमा लगिएको हो। पत्रपत्रिकामा मात्रै नभएर प्रत्यक्ष देखाउने चाहना पनि हो यो।भ्रष्टाचारको जरो समाजको तलसम्म फैलिए झैं भ्रष्टाचारविरोधी अभियान कार्टुनमार्फत सोही स्थानसम्म पुर्याउने लक्ष्यका साथ क्लबले प्रदर्शनी आयोजना गरेको हो। कार्टुन कलाको माध्यमले समाजमा व्याप्त भ्रष्टाचारलाई बाहिर ल्याउनु प्रदर्शनीको मुख्य उद्देश्य पनि हो। काठमाडौंको बबरमहलस्थित नेपाल आर्ट काउन्सिलबाट वैशाख ४ गते सुरु भएको यो अभियान गण्डकीको पोखरामा भयो। मधेसको जनकपुर र प्रदेश १ को इटहरी, लुम्बिनीको बुटवल, कर्णालीको सुर्खेत र सुदूरपश्चिमको धनगढीमा भयो। जसको समापन भदौ २५ गते भयो। प्रदर्शनीको मुख्य लक्ष्य भनेको समाजमा जरा गाडेर रहेको भ्रष्ट संस्कृतिलाई उजागर गर्दै सुशासनका निम्ति नागरिकलाई जागरुक बनाउनु हो। कार्टुनमार्फत सरोकारीलाई घच्घचाउनु, उनीहरूको आचरणमा सुधारका निम्ति पहल गर्नु र आमनागरिकलाई भ्रष्टाचारका विभिन्न रूपबारेजानकारी दिनु पनि प्रदर्शनीको लक्ष्य थियो। सात प्रदेश घुम्ने क्रममा प्रायःजसो युवा पुस्ताले प्रदर्शनीका बारेमा बढी नै चासो राखेर समाजका बारेमा चिन्तन गरेको अनुभव पनि बटुल्न पायौं। हुन त नेपाली समाजमा मानिसको वैभवतालाई आर्थिक सम्पन्नतासँग जोडेर हेर्ने संस्कृतिको विकास पछिल्लो समय व्यापक रूपमा भइरहेको छ। तर उनीहरूको त्यो आर्थिक सम्पन्नता कसरी भयो भनेर सोचेको देखिँदैन। मानिसको कर्मअनुसारको उसको आर्थिक हैसियतलाई प्रश्न उठाउने समाज भएको भए भ्रष्टाचारले अहिलेको जस्तो विकराल रूप लिने थिएन होला। अन्त्यमा, निसाना ले समाजको भ्रष्ट यथार्थलाई कडा रूपमा प्रहार गरेको छ। विकृति विसंगतिविरुद्ध कार्टुनले शक्तिशाली सन्देश दिन सकेको छ। साथै पछिल्लो समय विकाससँगै भ्रष्टाचार पनि तल्लो तहसम्म पुगेको छ। कुनै न कुनै रूपमा जनप्रतिनिधिमूलक संस्थाबाट यस्ता किसिमका हर्कत भएका छन्। यसले जनप्रतिनिधि र नागरिकलाई सतर्क बनाउनसमेत घच्घचाएको छ। कार्टुनमार्फत कलाकारले आग्रह पूर्वाग्रहबिना गरिएको तीखो प्रहारले गल्ती गर्नेलाई सच्चिन बाध्य पारेको छ। भ्रष्टाचारविरुद्ध र सदाचारको पक्षमा सन्देश प्रवाह गर्न निसाना सफल भएको छ। सेन्टर फर मिडिया रिसर्चको सहकार्यमा भएको प्रदर्शनीमा दुर्गा बराल वात्स्सायन, मोहनश्याम महर्जन खोकना, गेहेन्द्रमान अमात्य,नारदमणि हार्तम्छाली, जीवन राजोपाध्याय, अशोकमान सिंह, रविन सायमी, अविन श्रेष्ठको कार्टुन राखिएको थियो। यस्तै, राजेश केसी, सुषमा राजभण्डारी, वासु क्षितिज, देवेन्द्र थुम्केली, रवि मिश्र, भानु भट्टराई, रवीन्द्र मानन्धर, योगेशकुमार खपांगी, केशवराज खनाल, राजेश मानन्धर, कृष्णगोपाल श्रेष्ठको राखिएको थियो।प्रदर्शनीमा सुजिता महर्जन, रामकृष्ण थापा, सागर शाह, सुदर्शन सिग्देल, उमेशचन्द्र अधिकारी, अनुप गुरुङ, सानुराज डंगोल, अकृन अधिकारी, विरोचन मल्ल, आशिष खनालको पनि कार्टुन थियो। विष्णु अथकमनु, विश्व थापा, देव कोइमी, वामन चालिसे, महेश बस्ताकोटी, पानसिंह तमोर, रामहरि रिमाललगायत कार्टुनिस्टको कार्टुन दर्शकमाझ पुर्याइएको थियो।"
बागीले मार्लान् त बाजी ?,"बागी अर्थात् पार्टीको आधिकारिक निर्णयविरुद्ध असन्तुष्ट भई आफैं मैदानमा उत्रिनु। ठूला साना सबै पार्टीबाट मंसिर ४ को निर्वाचनमा बागी उम्मेदवार छन्। प्रमुख दलका केन्द्रीय तहका नेता पनि बागी उम्मेदवार बनेका छन्। कोही पार्टीको राम्रो उपस्थित भएर पनि गठबन्धनका नाममा अर्को पार्टीको नेताले टिकट पाएपछि बागी बनेका छन् त कोही पार्टीले अन्याय गरेको भन्दै बागी खडा भएका छन्। केही यस्ता बागी उम्मेदवार पनि छन, काठमाडौं ७ मा पूर्वमन्त्री रामवीर मानन्धर बागी उम्मेदवार छन्। २०७० को दोस्रो संविधानसभा र २०७४ को आमनिर्वाचनमा जितेकै क्षेत्रमा मानन्धर बागी उठेका छन्। पार्टी नेतृत्व उनीप्रति सकारात्मक नभएपछि यस पटक टिकट पाएनन्। यो क्षेत्रमा एमालेले पुराना नेता श्यामप्रसाद घिमिरेलाई उम्मेदवार बनाएको छ। एमालेको राम्रै प्रभाव भएको यस क्षेत्रमा मानन्धरको उम्मेदवारीले एमालेलाई असर पर्ने नेताहरू बताउँछन्। यस क्षेत्रमा गठबन्धनका तर्फबाट माओवादी केन्द्रको चुनाव चिह्नमा डा बाबुराम भट्टराईकी छोरी अस्मिता सिंह (मानुषी) यमी भट्टराई मैदानमा छिन्। जसपाका राजेन्द्रप्रसाद श्रेष्ठसहित २९ जनाको उम्मेदवारी छ। जसमा १३ जना दलबाट र १६ जना स्वतन्त्र उम्मेदवार छन्। धादिङ क्षेत्र नम्बर १ (क) मा एमालेका नेत्रराज पौडेल (स्वतन्त्र) हैसियतमा चुनावी मैदानमा छन्। पार्टीले टिकट नदिएपछि उनी स्वतन्त्र उम्मेदवार बनेका हुन्। एमाले केन्द्रीय नेतृत्वले रमेश आचार्यलाई टिकट दियो। पार्टीका संस्थापकदेखि स्थानीय कार्यकर्ताको समर्थनमा पौडेलले उम्मेदवारी दिएका हुन्। पार्टीको तल्लो कमिटीले एक नम्बरमा पौडेलको नाम सिफारिस गरेर केन्द्रमा पठाएको थियो। पार्टीको बागमती प्रदेश कमिटीले पनि पौडेलको नाम नै एक नम्बरमा सिफारिस गरेर पठाएको थियो। तर, उनले टिकट पाएनन्। शिक्षकको स्थायी जागिर छाडेर २०५४ मा जिविस सदस्य भएका पौडेल अवसर नपाउने नेतामा पर्छन्। इमान्दार र स्वच्छ छविका पौडेलको उम्मेदवारीले धादिङ १ (क) को चुनावी परिणाम पार्टीले सोचेभन्दा फरक आउने एमालेका एक स्थानीय नेता बताउँछन्। यो क्षेत्रमा गठबन्धनका तर्फबाट कांग्रेसका मदुकुमार श्रेष्ठ उम्मेदवार छन्। धनगढीमा ओझा कैलाली ५ मा कांग्रेसका पुष्करनाथ ओझाले स्वतन्त्र उम्मेदवारी दिएका छन्। ओझा कैलाली कांग्रेसका स्थापित नेता हुन्। उनले २०७० सालको उपनिर्वाचन पनि जितेका थिए। २०७४ सालमा आरजु देउवाले टिकट पाएपछि ओझाले विद्रोह गरेका थिए। त्यतिबेला आरजुलाई हराउन भूमिका खेलेको भन्दै पार्टीले साधारण सदस्यसमेत नरहने गरी उनलाई कारबाही गरेको थियो। पार्टीको कारबाही फुकुवा हुने र यसपटक टिकट पाउने आसमा ओझा थिए। तर, उनले सोचेजस्तो भएन। कांग्रेसका डिल्लीराज पन्तले टिकट पाए। उनलाई सत्ता गठबन्धनको समर्थन छ। एमालेका तर्फबाट नारदमुनि राना उम्मेदवार छन्। डोटीमा खड्का डोटीमा कांग्रेसका नरेन्द्रबहादुर खड्का बागी उम्मेदवार छन्। सत्ता गठबन्धनको तर्फबाट नेकपा एकीकृत समाजवादीका प्रेम आलेले टिकट पाएका छन्। त्यसप्रति असन्तुष्टि जनाउँदै खड्का मैदानमा उत्रेका छन्। खड्का प्रदेश राजधानी दिपायल हुनुपर्छ भन्ने अभियन्ता हुन्। नेपाली शब्दकोशअनुसार आफू असन्तुष्ट भई विद्रोह गर्दै उम्मेदवारी दिने नै बागी उम्मेदवार हो। पछिल्ला निर्वाचनमा बागी उम्मेदवारीको चर्चा धेरै हुने गरेको छ। यस्ता उम्मेदवार चुनावी मैदानमा बढ्दैछन्। पार्टीभित्रको असन्तुष्टिका कारण मंसिर ४ को निर्वाचनमा पनि बागी उम्मेदवारको संख्या धेरै छ। प्रमुख दलका केन्द्रीय तहका नेतादेखि नयाँ अनुहारसम्म यसपटक बागी उम्मेदवार छन्। उनले यही एजेन्डा बोकेर मत मागिरहेका छन्। बागी नभई आफूलाई स्वतन्त्र उम्मेदवार भनिदिन खड्काको आग्रह छ। एमालेबाट प्रतिनिधिसभा सदस्यमा गौरी वली चुनावी मैदानमा छिन्। एमालेका केही पुराना नेता पनि उनको पक्षमा खुलेर लागेकाले एमालेका मतसमेत खड्काले तान्न सक्ने स्थानीय रणबहादुर बम बताउँछन्। कास्की२ को मतपत्रमा नेपाली कांग्रेसको चुनाव चिह्न रुख छैन। कांग्रेस नेता महादेव गुरुङ कांग्रेसको भोट कांग्रेसलाई भन्ने नारा दिइरहेका छन्। आफ्नो पार्टीले चुनावको टिकट नदिए पछि उनले उम्मेदवारी दर्ता गरेर त्यो नारा दिइरहेका छन्। सत्ता गठबन्धनका तर्फबाट कास्की२ मा नेकपा एकीकृत समाजवादीका श्रीनाथ बराल उम्मेदवार छन्। एमालेका तर्फबाट विद्या भट्टराई उम्मेदवार छिन्। पार्टीले आफूलाई टिकट नदिएको मात्रै नभई मूल्यमान्यता र आदर्श बिर्सेर गठबन्धन गरेको भन्दै कांग्रेसका पुराना नेता महादेवले बागी उम्मेदवारी दर्ता गरेका हुन्। कास्की ३ मा पनि गठबन्धनबाट माओवादी उम्मेदवार रामजी बरालविरुद्ध जनयुद्धका सहिद पुत्री अनिता भुर्तेलको उम्मेदवारी परेको छ। त्यहाँ एमालेका दामोदर बैरागी प्रतिस्पर्धामा छन्। जनयुद्धमा आमा र बाबु नै गुमाएकी अनिताले पार्टीले आफूहरूलाई सधैं अपमान मात्रै गरेकाले बागी उम्मेदवारी दिनु परेको बताएकी छिन्। सुनसरी१ मा दुवै गठबन्धनका उम्मेदवारभन्दा बागी उम्मेदवार हाबी देखिएका छन्। यो क्षेत्र यसअघि एमालेले जितेको थियो। सत्ता गठबन्धन र एमालेजसपा गठबन्धनका उम्मेदवारभन्दा बागी बनेका धरान उपमहानगरपालिकाका पूर्वमेयर मनोजकुमार मेन्याङ्बो चुनावी प्रतिस्पर्धामा अब्बल देखिएका छन्। सत्ता गठबन्धनका तर्फबाट माओवादी केन्द्रका मुक्साहाङ मेन्याङबो र एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिस्पर्धामा छन्। सत्ता गठबन्धनका तर्फबाट माओवादीका मुक्साहाङले टिकट पाएपछि यहाँका कांग्रेसी नेताहरू असन्तुष्ट छन्। धरानका राजनीतिक विश्लेषक राजेन्द्र शर्मा राम्रो व्यक्तिलाई पार्टीहरूले टिकट नदिएका कारण मतदाताहरू पार्टीका उम्मेदवार असन्तुष्ट बनेको बताउँछन्। द्विवेदी बागी कांग्रेसका नेता अजय द्विवेदी पार्टीको टिकट नपाएपछि स्वतन्त्र उम्मेदवार बनेका छन्। सत्तारूढ गठबन्धनबीचको सहमतिमा पर्सा १ कांग्रेसको भागमा परेन। यो क्षेत्र लोसपाको भागमा पर्यो। अघिल्लो पटक पर्सा ४ बाट चुनाव जितेका लोसपाका लक्ष्मणलाल कर्ण सत्ता गठबन्धनका उम्मेदवार बने। त्यसप्रति असन्तुष्ट जनाउँदै द्विवेदी बागी बनेर मैदानमा उत्रिएका हुन्। सत्ता प्राप्तिका लागि गठबन्धन गर्ने, सिद्धान्तबिनाको गठबन्धन गरेर लोकतन्त्रको अपहरण गर्ने काम भएको छ, द्विवेदी भन्छन्, त्यस्ता गलत कार्यविरुद्ध मेरो उम्मेदवारी हो। अपहरित लोकतन्त्रको रक्षाका लागि म मैदानमा उत्रेको हुँ। यो क्षेत्रमा एमाले र जसपाबीचको तालमेलबाट पूर्वमन्त्री एवम् जसपाका नेता प्रदीप यादव उम्मेदवार छन्। सत्ता गठबन्धनको भागबण्डामा चितवन ३ कांग्रेसको भागमा परेन। माओवादी केन्द्रका डा भोजराज अधिकारी सत्ता गठबन्धनका उम्मेदवार बने। त्यसविरुद्ध असन्तुष्ट कांग्रेसका दिनेश कोइराला स्वतन्त्र उम्मेदवार बने। उनले पार्टीको केन्द्रीय सदस्य पद पनि त्यागे। कोइरालालाई एमालेले समर्थन जनाएको छ। एमालेको साथ पाएपछि उनी कांग्रेसको असन्तुष्ट भोट तान्न केन्द्रित छन्। लुम्बिनीमा पनि बागी लुम्बिनी प्रदेशका तीन निर्वाचन क्षेत्रमा (बागी) उम्मेदवार सशक्त देखिएका छन्। एमालेले टिकट नदिएपछि घनश्याम भुसालले पार्टी परित्याग गरे। रूपन्देही१ मा एमाले उम्मेदवारविरुद्ध भुसालले स्वतन्त्र उम्मेदवारी दिए। उनलाई सत्ता गठबन्धनको समर्थन छ। त्यस क्षेत्रमा पूर्वमन्त्री एवं एमाले नेता छविलाल विश्वकर्मा मैदानमा छन्। रुकुम पूर्वमा सत्ता गठबन्धनका तर्फबाट माओवादी केन्द्रका पूर्णबहादुर घर्तीले टिकट पाए। घर्ती लुम्बिनी प्रदेशसभाका निवर्तमान सभामुख पनि हुन्। उनका विरुद्धमा माओवादीबाटै विद्रोह गरी जिल्लामा स्थापित पार्टीका नेता चन्द्रराज झाँक्रीमगरले बागी उम्मेदवारी दर्ता गराएका छन्। उनी जिल्लामा रहेको नेपाल मगर संघको अध्यक्ष हुन्। रुकुम पूर्वकै प्रदेश१ मा सत्ता गठबन्धनका तर्फबाट उम्मेदवार बनेका माओवादी केन्द्रका तेजबहादुर ओलीविरुद्ध माओवादी केन्द्रका सुरुल पुनमगर (अजय शक्ति)ले उम्मेदवारी दिएका छन्। सोही क्षेत्रमा कांग्रेसबाट विद्रोह गरी दूतकुमार पुनमगर (गुमाने) ले पनि बागी उम्मेदवारी दिएका छन्। सो क्षेत्रमा एमालेले आफ्नो उम्मेदवारी निष्क्रिय बनाएर माओवादीका बागी उम्मेदवार सुरुल पुनमगरलाई समर्थन गर्ने निर्णय गरेको छ। त्यस्तै, निर्वाचन क्षेत्र नं २ मा पनि सत्ता गठबन्धनबाट नेपाली कांग्रेसका धनबहादुर केसीको विरुद्धमा माओवादी केन्द्र निकट अनेरास्ववियु क्रान्तिकारीका केन्द्रीय उपाध्यक्ष केशव रावलले बागी उम्मेदवारी दिएका छन्। रोल्पा माओवादीको बलियो संगठन भएको क्षेत्र हो। माओवादीले संघ र प्रदेश दुवैमा आफूले मात्रै टिकट पाउनुपर्ने अडान राख्दै आएको छ। जिल्ला नेतृत्वले सबै क्षेत्र नपाए बागी उठेर भए पनि माओवादी नेतालाई नै चुनाव जिताउने निर्णय लिएको थियो। तर सत्ता गठबन्धनको भागबन्डामा प्रदेश२ कांग्रेसको भागमा पर्यो। कांग्रेसका प्रदेश सभापति अमरसिंह पुनले उक्त क्षेत्रमा उम्मेदवारी दिए। तर उनको विरुद्धमा माओवादीबाट प्रदेश सांसद बनेका दीपेन्द्र पुनले उम्मेदवारी दिए। दीपेन्द्रको उम्मेदवारीले रोल्पाको चुनावी गणित नै फेरिन सक्ने आंकलन गरिएको छ। बागीकै चुनौती कर्णालीका पूर्वमुख्यमन्त्री महेन्द्रबहादुर शाहीविरुद्ध उनकै सहयात्री काशीचन्द्र बरालले बागी उम्मेदवारी दिएका छन्। गठबन्धनको तर्फबाट कालीकोटमा उम्मेदवार बनेका शाहीलाई आफ्नै पार्टीका नेता बरालको बागी उम्मेदवारी भारी पर्ने देखिएको छ। जिल्लाको रास्कोट नगरपालिकाका पूर्वमेयरसमेत रहेका बरालको उम्मेदवारीका कारण नेता शाहीको मत काटिने सत्ता गठबन्धनलाई त्रास छ। यस्तै, गठबन्धनको तर्फबाट जुम्लाको प्रदेशसभा (क) का उम्मेदवार ललितजंग शाहीविरुद्ध उनकै दलबाट बागी उम्मेदवारी परेको छ। कांग्रेसको कर्णाली प्रदेश समितिका सभापति रहेका ललितजंग सत्ता गठबन्धनको तर्फबाट आधिकारिक उम्मेदवार हुन्। तर उनीविरुद्ध कांग्रेसकै नेता देवेन्द्र शाहीले बागी उम्मेदवारी दिए। देवेन्द्र २०७४ मा प्रतिनिधिसभामा कांग्रेसबाट उम्मेदवार बने पनि पराजित भएका थिए। सल्यानबाट प्रतिनिधिसभाका लागि गठबन्धनको तर्फबाट उम्मेदवार बनेका एकीकृत समाजवादीका नेता प्रकाश ज्वालाविरुद्ध कांग्रेसका राजेन्द्रबहादुर शाहले बागी उम्मेदवारी दिएका छन्। पूर्वराज्यमन्त्रीसमेत रहेका कांग्रेस नेता शाहले बागी उम्मेदवारी दिएपछि गठबन्धन त्रासमा छ। रुकुम पश्चिमबाट प्रतिनिधिसभा उम्मेदवार बनेका माओवादी नेता तथा अर्थमन्त्री जनार्दन शर्माविरुद्ध कांग्रेसका तारक केसीले बागी उम्मेदवारी दिएका छन्। शर्मा गठबन्धनको आधिकारिक उम्मेदवार भए पनि कांग्रेसलाई टिकट नदिइएको भन्दै केसीले बागी उम्मेदवारी दिएका छन्। हुम्लामा गठबन्धनको तर्फबाट प्रदेशसभा (क) का उम्मेदवार रणसिंह परियारविरुद्ध कांग्रेसका मंगल शाही र एकीकृत समाजवादीका हस्त शाहीले उम्मेदवारी दिएका छन्। यद्यपि यहाँ पाँच दलीय गठबन्धनले उम्मेदवारीबारे छलफल जारी रहेको जनाएको छ। जुम्लाको प्रदेशसभा (ख) मा गठबन्धनका पदम रोकायाविरुद्ध कांग्रेसका धनबहादुर बस्नेतको बागी परेको छ। मुगुमा एमालेका आधिकारिक उम्मेदवारविरुद्ध एमालेकै दुई जनाले बागी उम्मेदवारी दिएका छन्। मुगुमा एमालेले राजु कार्कीलाई उम्मेदवार बनाएपछि एमालेकै कृष्ण सेजुवाल र भीमचन्द्र हमालले बागी उम्मेदवारी दिएका छन्। बाँके ३ (१) प्रदेशसभा सदस्यमा वामलोकतान्त्रिक गठबन्धनका इन्द्रप्रसाद (आईपी) खरेल उम्मेदवार हुन्। खरेल माओवादी केन्द्रका हुन्। यस क्षेत्रमा नेकपा (एकीकृत समाजवादी)का पोलिटब्युरो सदस्य तथा लुम्बिनी प्रदेश सहइन्चार्ज दलबहादुर सुनार उम्मेदवार थिए। सुनार ३१ असोजमा माओवादी प्रवेश गरे। माओवादीको स्थानीय कमिटीले नवप्रवेशी सुनारलाई गठबन्धनको साझा उम्मेदवार भन्दै घरदैलो गरिरहेकाछन्। यो क्षेत्रमा एमालेबाट युवा नेता रत्न खत्री उम्मेदवार छन्। सप्तरी १ मा माओवादीका केन्द्रीय सदस्य अशोक मण्डल बागी उम्मेदवार छन्। संविधानसभा निर्वाचन जितेका मण्डलले यस पटक प्रतिनिधिसभा र प्रदेशसभा दुवैतर्फ टिकट पाएनन्। कांग्रेसभित्र पनि यो क्षेत्रमा असन्तुष्टि छ। पूर्वमन्त्री हेमराज तातेडले प्रदेश १ (क) मा बागी उम्मेदवारी दिएका छन्। पूर्व मन्त्री रेणु यादवका छोरा अभिषेक यादवले सप्तरी ४(ख) मा टिकट पाएपछि जसपामा सामूहिक विद्रोह भएको छ। पार्टीको क्षेत्रीय समिति र जिल्ला समितिको सिफारिस बिनै रेणुका छोरालाई टिकट दिइएको पार्टीका नेताहरूको आरोप छ। असन्तुष्ट नेताहरूले प्यानलसहित केन्द्रदेखि प्रदेशमा बागी उम्मेदवारी दिएका छन। मो कासिम मियाँले प्रतिनिधिसभामा तथा महेन्द्रप्रसाद चौधरीेले (क) र अनिरुद्धप्रसाद सिंह यादवले (ख) मा बागी उम्मेदवारी दिएका छन्। सप्तरीमा लोसपाले प्रतिनिधिसभातर्फ २ नम्बर क्षेत्र र प्रदेशसभामा २ को (क) मात्रै पाएको छ। तर पार्टीकै चुनाव चिह्नमा सप्तरी ३ मा लक्ष्मीकान्त चौधरी, सप्तरी३ (ख) मा गजेन्द्रप्रसाद मण्डल र सप्तरी १ (क) मा तुलसीप्रसाद चौधरी उम्मेदवार छन्। बागी बनेका सबै पार्टीका केन्द्रीय नेताहरू हुन्। कांग्रेस त्यागेर बागी कांग्रेस पूर्वक्षेत्रीय सभापति नरबहादुर गुरुङले पार्टीबाट राजीनामा दिए र बागलुङ २ को (ख) मा उम्मेदवार बने। स्थानीय तहदेखि आम निर्वाचनमा समेत पार्टीले गठबन्धन गरेको भन्दै गुरुङले गत असोजमा पार्टी छोडेका थिए। लोकतन्त्रमा दलहरू एक्लाएक्लै चुनावी प्रतिस्पर्धामा जानुपर्नेमा गठबन्धन गरेकोमा आफूलाई चित्त नबुझेको गुरुङको भनाइ छ। यसैकारण राजीनामा दिएर प्रदेशसभा सदस्यमा उम्मेदवारी दिएको हुँ, गुरुङले भने। बागलुङ २ को प्रतिनिधिसभा सदस्यमा स्वतन्त्र उम्मेदवार बनेका तुलसीराम अर्याललाई पनि बलियो दाबेदारको रूपमा हेरिएको छ। संविधानसभा निर्वाचनमा बागलुङ ३ मा माओवादीबाट उम्मेदवार बनेका अर्याल नेपाली कांग्रेसकी ज्ञानकुमारी छन्त्यालसँग पराजित भएका थिए। सुरेन्द्र काफ्लेकाठमाडौं, शिवराज भट्टधनगढी, केशवशरण लामिछाने पोखरा, ललितबहादुर बुढासुर्खेत, लक्ष्मण पोखरेलबुटवल, शंकरप्रसाद खनालनेपालगन्ज, रत्नप्रसाद आचार्यधरान, दिवाकर भण्डारीसिमरा, अनिल ढकालचितवन, खगेन्द्रबहादुर सिंहडोटी, मनोहर पोखरेलराजविराज, विक्रम परियाररुकुम पूर्व, अर्जुन कार्कीबागलुङ"
देश बोक्ने कविता,"कवि सोझो गाउँलेको कविता संग्रह मरुभूमिमा हिमपात ले एउटा नौलो दृष्टिकोण प्रस्तुत गरेको छ। गाउँलेको कविता संग्रहभित्र दृष्टिकोणको मियो बडो सुरिलो छ। देश, परिवेश, जीवन र प्रेम गरी कविता संग्रहलाई चार खण्डमा प्रस्तुत गरेका छन् कविले। व्यक्ति, व्यक्ति, हुँदै परिवार, परिवार हुँदै छिमेक, छिमेक हुँदै गाउँ, गाउँ हुँदै समाज र समाज समाजबीचको मिलनबाट राष्ट्र बनेको हुन्छ। पुर्खाहरूको मेहनतको उपज हो आजको विश्व व्यवस्था। देशअनुसारको परिवेश हुन्छ। परिवेशअनुसार जीवनशैली बन्छ। जीवनशैलीअनुसार प्रेम हुन्छ। देश र परिवेशको परिभाषा दिन सकिएला तर जीवन र प्रेमको ठ्याक्कै परिभाषा दिन गाह्रो छ। कविका विचारमा देश त्यो हो जहाँ सामाजिक मूल्य मान्यताको सँगालो हुन्छ। त्यसकारण देश आँखाले हेर्नेभन्दा पनि अनुभूत गर्ने कुरा हो। देशको भूगोल बोकेर हिँड्न सकिँदैन तर देशको पहिचान बोकेर संसार डुल्न सकिन्छ। देश देख्नमा सानो होस् या ठूलो त्यसले महत्त्व राख्दैन तर देशको पहिचान के हो ? भन्ने कुराले सदा महत्त्व राख्छ। नेपाल आउने जोकोहीलाई यही स्वर्ग लाग्छ। पर्यटक भएर घुम्न आएकाहरू यहाँको प्राकृतिक रमणीयता र सांस्कृतिक वैभव देखेर मक्ख पर्छन्। कति त पर्यटक बनेर नेपाल भित्रिएकाहरू नेपालीलाई नेपालको विशेषता सिकाउन अग्रसर हुन्छन्। इन्द्रलाई अरूले नसम्झाएसम्म आफू देवराज भएको र आफूले प्रयोग गर्नुपर्ने विवेक आफैं भुल्ने गर्थे। त्यही कुरा यहाँ भएको छ। यहाँको विविधतामय परम्परा समाज, सांस्कृतिक परम्परा र मौलिक रहनसहनको महत्त्वको निकै बढी छ। यस्तै यस्तै कुराहरू कविले कविताको पहिलो खण्डमा प्रस्तुत गरेका छन्। मरुभूमिमा हिमपात को दैलो उघार्दा पहिलो कविता कविहरूको देशमा कवितामा देशप्रतिको उच्च आदर झल्किन्छ। नेपालीपनलाई कविले खुब सुरिलो ढंगबाट चित्रण गरेका छन्। यहाँका मान्छेहरू सुनमा सुगन्ध भर्न सिपालु छन्। हुन पनि हो मेहनतले कमाएको एक दाना चामल सुनसरह हुन्छ र मेहनतले फुलाएको फूलमा सुनमा नभेटिने सुगन्ध भेटिन्छ। यहाँका बस्तीहरू हेर्ने हो भने संसारभरका कविहरूले चित्रण गर्ने विम्बभन्दा सुन्दर छन्। संसारका सुन्दर स्त्रीहरूभन्दा यहाँका पहाडहरू नै बढी सुन्दर छन्। पहाडीमाथि दुलाहा सजिएजस्तै सजिएको हिमालको वर्णन के गर्नु ? यसैखण्डमा भनेका छन कविले नाङ्गो आँखाले मात्र देखिँदैन। देश आँखाले हेर्ने वस्तु होइन, हृदयले स्पर्श गर्ने चिज हो। देश पुर्खाको नासो हो भनेर पनि कविले भनेका छन्। देश भूत, वर्तमान र भविष्यको पहिचान हो। यस्तै कुरा लेखेका छन् कविले कविताको देश खण्डमा। देशलाई कवितामा उद्धरण गरिसकेपछि कविले देशको परिवेशलाई लेखेका छन्। परिवेशमा यहाँका नागरिकको जीवन संघर्षको कथाको सुन्दर चित्रण गरिएको छ। किसुनजीको मुस्कानका साथ सपनाको सहरमा महाकविको महिमा गाउँदै डोको बुन्ने दाइको डोकोमाथि काफल बेच्ने केटीले काफल बेचिरहेको परिवेशलाई विम्ब र लयमा उतारेका छन्। प्रकृति र समयबीचको तालमेलमा चलाखी देखाउँदै बाटुला शब्दमा चिटिक्कमा विम्ब उतार्न सिपालु कवि गाउँले संग्रहको यस खण्डमा कविताको शृंगारका रूपमा रसहरू भर्दैभर्दै सारंगीको र्याइँर्याइँ सुनाउनसमेत सफल भएका छन्। परिवेश खण्डमा चाखलाग्दो कुरा त के छ भने कविले सामाजिक स्थिति र परिस्थितिलाई सरल ढंगमा लेखेता पनि कविताभित्र विम्बको पुल बाँधेका छन्। समय, समस्या, स्थान र पहिचानलाई कविले कवितामा बढी कोरेका छन्। यस खण्डका कविताहरूमा कोरिएको छ नेपाली समाजको चित्र। बाँच्नलाई कुनै न कुनै कर्मको जरुरत पर्छ। नाटकरूपी जीवनमा अलिकति आनन्द आर्जन गर्नसके धार्मिक भइजान्छ। धार्मिक बन्नु भनेको आफू र आफ्ना कर्मलाई सन्तुलित राखेर जीवन निर्वाह गर्नु हो। हुन त जीवन आफैंमा एक जागिर हो। जीवनले अह्राएको गर्नैपर्छ। जीवन आफैँमा वैज्ञानिक छ; आफैंमा आध्यात्मिक छ किनकि आध्यात्मको अर्को परिभाषा सन्तुलित मनोविज्ञान हो। जीवनलाई परिवेशले गतिशील बनाउँछ। परिवेशको जन्म देशबाट हुन्छ। कविले जीवन खण्डमा यहीँ कुरा भन्न खोजेका छन् कि देशअनुसारको परिवेश र परिवेशअनुसारको जीवनशैली हुन्छ भनेर। कविताको अन्तिम खण्डमा प्रेमको कुरा छ। प्रेमको परिभाषा समय र भूगोलअनुसार फरक हुन्छ। नेपालमा बस्दा झगडा गरिरहेका दुई जना दाजुभाइ अर्को भूमिमा पुग्नेबित्तिकै एकअर्कालाई प्रेम गर्न थाल्छन्। प्रेमकै परागले मानव जीवनलाई सरस बनाएको छ। प्रेमपूर्ण व्यवहारले नै देशको अस्तित्व जीवित रहन्छ। प्रेमले नै परिवार बन्छ। कविका अनुसार आजका मान्छेहरू प्रेमभन्दा पनि घृणा गर्नमा उद्वेलित छन्। मानौं एक पटकलाई संसारभरका मनुष्यमा एकअर्काप्रति प्रेमभाव उत्पन्न हुने हो भने सायद कुनै युद्धै नै हुने थिएनन्। चारैतिर शान्ति नै शान्त अर्थात् चारैतिर बुद्ध नै बुद्ध। चारैतिर सुन्दर सपना, सपनाका साथमा नौला नौला कल्पना। कल्पना, सिर्जना अनि सिर्जनामय जीवन। यसरी चार खण्डमा प्रस्तुत गरिएको कवि गाउँलेको कविता संग्रहमा गाउँ बोलेको छ। सहर बोलेको छ। देश बोलेको छ। परिवेश बोलेको छ। जीवन बोलेको छ। प्रेम बोलेको छ। कविताभित्र राजनीतिक एवं समाजशास्त्रीय धर्काहरू पनि प्रशस्त भेटिन्छन्; जहाँ लोकतान्त्रिक मूल्य मान्यताहरूको वकालत गरिएको छ। मानवीय मूल्यका लागि पैरवी गरिएको छ। मूलरूपमा कविता संग्रहभित्र मोतीका दाना जस्ता विम्बहरू बटुलेर कविले कविताहरूलाई रोचक, आकर्षक र संवेद्य बनाएका छन्। सरल शैलीमा गहन कविता लेख्न सिपालु कवि सोझो गाउँले कविताका लागि गाउँले मात्रै नभएर सहरिया पनि ठहरिन पुगेका छन्।"
भारतले दियो धान निर्यातमा छुट,"काठमाडौं : भारतले नेपाल पठाउने धानमा लाग्दै आएको २० प्रतिशत भन्सार शुल्क हटाउने भएको छ। भारतको राजस्व विभागले नेपाल निर्यात हुने ६ लाख टन धानमा छुट दिने जनाएको हो। भारतले गत भदौमा धान, चामल निर्यातमा कडाइ गरेपछि नेपाल सरकारले सो वस्तुमा भन्सार नलगाइदिन गरेको थियो, उद्योग मन्त्रालयका प्रवक्ता डा नारायणप्रसाद रेग्मी भन्छन्, अहिले सम्बोधन भयो। उद्योग मन्त्रालयले असोजमा भन्सार छुट गर्न अनुरोध गरेको उनले बताए। भारतबाट आयातमा शुल्क बढी लाग्ने भएपछि बजारमा स्वाभाविक तथा अस्वाभाविक भएको मूल्यवृद्धि विस्तारै नियन्त्रण हुन्छ, उनले भने। भारतले नेपालमा निकासी गर्ने परिमाणात्मक बन्देज लगाएर गरेको भन्सार छुट दिएपछि नेपालमा चामल केही सस्तो हुने भन्सार विभागका सूचना अधिकारी पुण्यविक्रम खड्काले बताए। अन्तर्राष्ट्रिय स्तरमा युद्ध भइरहेको अवस्थामा ठूलो जनसंख्या भएको भारतले आफ्ना जनताका लागि खाद्य सुरक्षा गर्न कडाइ गर्नु स्वाभाविक रहेको उनले बताए। यद्यपि अहिले नेपालको अनुरोधमा परिमाणात्मक छुट दिनु छिमेकीप्रति गरिएको सहयोग हो। यसले यहाँ पनि चामलको मूल्य घट्ला, उनले भने। भारतको निकासीमा कडाइ र नेपालको भन्सारमा कृषिसुधार शुल्क तथा अग्रिम आयकर शुल्क तिर्नुपर्दा चामलको मूल्य महँगो परिरहेको थियो। तर धानमा दिएको छुटले सस्तो पर्न जानेछ। गत आर्थिक वर्षमा बेमौसमी वर्षाले क्षति पुर्याएकाले धान उत्पादनमा कमी आउँदा बढी आयात गर्नु परेको कृषि मन्त्रालयका प्रवक्ता डाप्रकाशकुमार सञ्जेलले बताए। यसपटक त्यस्तो ह्रास नभएकाले आन्तरिक उत्पादनमा वृद्धि हुने उनको अनुमान छ। नेपालमै वार्षिक ५५ लाख मेट्रिकटन उत्पादन हुने गरेको छ। गत वर्ष बेमौसमी वर्षले गर्दा ४ लाख टन घटेर करिब ५१ लाख मेट्रिकटन उत्पादन भएको थियो। नेपालको जनसंख्याअनुसार ५६ लाख टन मात्रै अपुग हुने हो। तर नेपालमा दाना बनाउनदेखि विभिन्न खाद्य तथा गैरखाद्यवस्तुको औद्योगिक उत्पादनका लागि पनि आयात हुने गरेकाले धान तथा चामल बढी आयात हुने गरेको हो, डा सञ्जेलले भने। नेपालमा हालसम्म १५ लाख हेक्टर क्षेत्रफलमा धान उत्पादन हुने गरेको कृषि मन्त्रालयले जनाएको छ। घट्यो धान आयात भारतले निकासीमा भन्सार शुल्क तोकेर कडाइ गरेपछिको अवधिमा नेपालमा धान आयात ह्वात्तै घटेको छ। साउनमा भारतबाट १ अर्ब ७० करोड रुपैयाँबराबरको धान आयात भएको थियो। तर असोजमा ३८ करोड ७५ लाख रुपैयाँबराबरको मात्रै आयात भएको भन्सार विभागको तथ्यांकमा उल्लेख छ। यस अवधिमा धानको बीउका लागि भारतबाट हुने आयात शून्य नै रह्यो। तर उपभोगका लागि भारतबाट मात्रै ल्याउने पोलिस लगाएका वा नलगाएका चामलको आयात भने वृद्धि भएको देखिन्छ। यसरी शुल्क तिरेरै भए पनि आयात गर्नैपर्ने बाध्यताले बजारमा चामलको मूल्य बढेको व्यवसायी बताउँछन्।"
दाह्री महिमा,"हलिउड अभिनेता जिम क्यारीले महामारीबीच २०२० मार्चदेखि केही समयसम्म ह्यस्ट्याग लेट्स ग्रो टुगेदर नाम दिएर आफ्नो ट्विटर ह्यान्डलमार्फत दाह्री स्टन्टको मनोरञ्जन दिए। कतिले लकडाउनका कारण खुम्चिएको दैनिकीमा सामाजिक सञ्जालहरूमा क्वारेन्टाइन दाह्री सार्वजनिक गरे। लामो दाह्रीका कारण प्रविधिको दुनियाँमा छुट्टै पहिचान बनाए, ट्विटरका सहसंस्थापक ज्याक डोर्सीले। सिलिकन भ्यालीको कर्पोरेट जगत्मा आफ्नो अनौठो व्यक्तित्व र हिप्पीलुक्सका कारणले बेलाबखत चर्चामा आइरहन्थे डोर्सी। लामो दाह्रीका कारण बेलाबखत हाँस्यास्पद इन्टरनेट मीम र सामाजिक सञ्जालहरूमा ट्रोलको सिकार हुने गरेका डोर्सी भने आफ्नो दाह्री नितान्त व्यक्तिगत भएकाले यो विषयमा सार्वजनिक रूपमा बोल्न पन्छिँदै आएका छन्। प्रविधिको क्षेत्रमा म्याक कम्प्युटरदेखि आइफोनको उदयसम्म महत्त्वपूर्ण भूमिका खेलेका सिलिकन भ्यालीका अर्का हिप्पी हुन्, स्टिभ जब्स। उनको दाह्रीको सम्बन्ध भने उनको पूर्वीय अध्यात्ममा अति गहिरो लगाव र हिप्पी अभियानसँग थियो। हुन त जब्स जस्तै डोर्सी पनि पूर्वीय आध्यात्मसित जोडिइसकेका पात्रमध्ये एक हुन्। यद्यपि, आफ्नो पूर्वीय अध्यात्मसितको यो सम्बन्ध र दाह्रीका विषयमा भने उनले अहिलेसम्म आफ्नो धारणा सार्वजनिक गरेका छैनन्। डोर्सीको सन्दर्भ नसेलाउँदै अर्का युवा दाह्रीवाल अन्तर्राष्ट्रिय सञ्चारमाध्यमहरूमा छाउन थाले। दक्षिण अमेरिकी देश चिलीमा वामपन्थी पृष्ठभूमिका ३५ वर्षीय दाह्रीवाल गेब्रियल बोरिक गत डिसेम्बरमा राष्ट्रपतिमा निर्वाचित भएका थिए। चिलीलाई नवउदारवादको चिहानमा परिणत गर्ने धारणा अघि सारेपछि उनी भाइरल बनेका हुन्। टेलिभिजनको पर्दामा रामायण धारावाहिकका अन्य पात्रको तुलनामा मिथिला राज्यका राजा जनक शासक कम र दार्शनिक बढीजस्ता देखिन्थे। मानव समाजको थालनीसँगै उदाएका प्रारम्भिक सभ्यताहरूको व्यवस्थापनका क्रममा पुरुषहरूले आफूलाई न्यानो राख्न दाह्री पाल्ने गरेको पाइन्छ। यस्तै आध्यात्मिक झुकावलाई अक्षुग्ण राख्ने क्रममा दाह्री पाल्ने सस्ंकृतिको विकास भएको पाइन्छ। पश्चिमी संस्कृति र सभ्यताको विकासमा उल्लेखनीय भूमिका खेलेको यहुदी धर्म र प्राचीन इजिप्टदेखि पूर्वमा सिन्धु घाँटीको सभ्यतासम्म दाह्रीको सन्दर्भ र महत्त्व भेटाइन्छ। नेपालमा प्रधानमन्त्रीको पदमा रहँदा दाह्रीसहितको सार्वजनिक छवि बनाएका व्यक्तित्वहरूमा मनमोहन अधिकारी र सुशील कोइराला पर्छन्। रुसी क्रान्तिकारी राजनीतिज्ञ भ्लादिमिर लेनिनको जस्तो मिल्दोजुल्दो फ्रेन्च कट दाह्री नेपालका पहिलो वामपन्थी प्रधानमन्त्री मनमोहन अधिकारीले पाल्ने गरेका थिए। फ्रेन्च कट युवामाझ लोकप्रिय छ। करिब चार हजार वर्ष पुरानो यहुदी धार्मिक परम्पराको उत्पत्तिको समयदेखि नै दाह्री पाल्ने चलन रहेको पाइन्छ। जसको सम्बन्ध आध्यात्मिकतासँग गहिरो छ भन्ने मान्यता छ। प्राचीन इजिप्टमा आफूलाई दैवीय राजा घोषणा गरी लामो समय शासन गरेका फारोहरूले अनुहार लामो दाह्रीजस्तो देखिने धातुले सजाउने गर्थे। इजिप्टमा जीवित देवताको रूपमा आफ्नो हैसियतलाई संकेत गर्न फारोहरूले नक्कली दाह्री लगाउने गरेको भन्ने मान्यता भेटिन्छ। इजिप्टमा करिब ९० प्रतिशत जनसंख्या इस्लाम धर्ममा आस्था राख्छन्। जहाँ केही वर्षयता भने लामो दाह्रीलाई इस्लामवादी कट्टरपन्थीहरूको प्रतीकको रूपमा हेर्न थालिएको छ। फिरन्ते र तपस्वी जीवनशैलीको द्योतक सिन्धु घाँटीको सबैभन्दा ठूलो बस्तीमध्येको एक मोहनजोदारो सहरका हजारौं वर्ष पुरानो भग्नावशेषहरूमा लामो दाह्री भएको र आंशिक रूपमा आँखा बन्द गरेर ध्यानस्थ मुद्रामा हजारौंं वर्ष पुराना मूर्तिहरू भेट्टाइन्छ। जसले पूर्वीय सभ्यताको प्राचीन समयमा यो क्षेत्रका पुरुषले लामो दाह्री पाल्ने प्रचलन रहेको पुष्टि गर्छन्। सिन्धु घाँटीबाटै उत्पत्ति भएको मानिने हिन्दू धार्मिक परम्पराअनुसार वैदिक ग्रन्थहरूमा निपुण कठोर तपस्वीहरूको समूह ऋषिहरूले पनि लामो दाह्री पालेको चित्रण गरिन्छ। हिन्दू परम्परामा लामो दाह्री आध्यात्मिक झुकावका साथै फिरन्ते र तपस्वी जीवनशैलीको द्योतक मानिन्छ। जसअनुसार योगी र ऋषिहरूमा आफ्नो लामो दाह्रीका माध्यमले मस्तिष्कमा आध्यात्मिक ऊर्जा आकर्षित हुन्छ भन्ने मान्यता छ। साधुहरूका हकमा भने अपरिग्रह अर्थात् निजी स्वामित्वमा केही पनि नराख्ने प्रचलन छ। जसका कारण र व्यवस्थित देखिन नियमित रूपमा दाह्री सम्हाल्नुपर्ने रेजर र कैंचीजस्ता सामान राख्दैनन्। त्यसको प्रतीकात्मक सन्देश दिन लामो दाह्री पाल्ने परम्परा छ। प्रागैतिहासिक समयका ऋषिहरूको जस्तो झल्को स्पष्ट देखिने मिथिलाका राजा हुन्, जनक। पश्चिमी सभ्यता र पश्चिमी दर्शनको जननी ग्रीसमा दार्शनिक प्लेटोले परिकल्पना गरेजस्तो दार्शनिकराजाको सजीव उदाहरण जनकमा भेटिन्थ्यो। प्राचीन ग्रीसका प्रख्यात दार्शनिक सुकरातदेखि अरस्तुसम्म र आधुनिक युगमा आइपुग्दा जर्मनीका अर्थसमाजशास्त्री चिन्तक कार्लमाक्र्सदेखि पश्चिमी परम्परामा आधारित मनोचिकित्साका प्रणेता सिग्मन्ड फ्रायडसम्म आआफ्नै मौलिक प्रतीकात्मक चिह्न दाह्रीका कारण सहजै चिन्न सकिने भए। अर्थव्यवस्था, विश्व राजनीति र सामाजिक विज्ञानका धेरै क्षेत्रमा वैचारिक दृष्टिकोणका माध्यमले गहिरो प्रभाव पार्न सफल भए, माक्र्स। उनले जीवनको अन्तिम वर्षमा आफ्नो प्रसिद्ध दाह्री खौरन लगाए। अल्जेरियन हजामलाई माक्र्सले आफूलाई चिन्नै नसकिने गरी दाह्री सफा चट पार्न अह्राएका थिए। त्यसपछि माक्र्सको फोटो कतै सार्वजनिक भएन। ल्याटिन अमेरिकी देश क्युबाका राष्ट्रपतिका रूपमा लामो समय शासन गरेका वामपन्थी राजनीतिज्ञ फिडेल कास्ट्रो पनि लामो दाह्रीका कारण सहजै चिनिने ऐतिहासिक पात्रमध्ये पर्छन्। सन् १९६० को दशकमा कास्ट्रोले क्युबाको बागडोर सम्हाल्दै गर्दा अमेरिकाको लोकप्रिय मिडिया सीबीएसमा उनको दाह्रीको चर्चा चल्यो। दाह्रीसम्बन्धी प्रश्नमा आफूले क्युबाली जनतासित गरेको वाचा पूरा गरेपछि मात्र दाह्री काट्ने भनेर दिएको प्रतिक्रिया चर्चित थियो। कास्ट्रोले जीवनको अन्तिम घडी ९० वर्षको उमेरसम्म लामो दाह्री पालेका थिए। पूर्वीय दर्शन, दाह्री र दार्शनिक ऐतिहासिक पात्र चे ग्वेभारा पनि प्रतीकात्मक दाह्रीकै कारण चिनिए। विशेषगरी, पश्चिमा युवामाझ क्रान्ति र विद्रोहको प्रेरक प्रतीक मानिने अर्जेन्टिनाका ग्वेभारा। उनको क्युबामा खिचिएको दाह्रीसहितको फोटो संसारकै लोकप्रिय आइकन फोटोग्राफमध्ये पर्छ। पूर्वीय आध्यात्मिक परम्परासित सम्बन्धित सन्त र ऋषिहरूमा जस्तै प्राचीन ग्रीसमा पनि पुरुष दार्शनिकहरू दाह्रीलाई बुद्धिमता र ज्ञानसित जोडे हेर्न थालियो। अझ रोचक पक्ष त के भने पश्चिमी चिन्तन प्रणालीको जग बसाल्न सफल ग्रीसमा सुकरातको समयमा पुरुष दार्शनिकहरूको दाह्रीको लम्बाइलाई उसको दर्शनको गहिराइ र ज्ञानको फराकिलो दायरासित दाँजिन्थ्यो। दाह्री नराख्ने पुरुषहरूलाई उनीहरूले कुनै पनि दर्शन स्वीकार गरिनसकेको संकेतका रूपमा लिने गरिन्थ्यो। ऐतिहासिक दृष्टिकोणले सुकरातका समकालीन र चिनियाँ दर्शनका प्रणेता कन्फ्युसियस पनि आफ्नो प्रतीकात्मक दाह्रीका माध्यमले चिनिन्छन्। उनले अनुयायीहरूलाई आफ्नो मौलिक रूप जोगाउन कपाल, दाह्री र नङसमेत नकाट्न आग्रह गर्थे। कन्फ्युसियसको दाह्रीसित मेल खाने प्रतीकात्मक व्यक्तित्व भएका अर्का एसियाली व्यक्तित्व हुन्, हो ची मिह्न। आधुनिक भियतनामका पिता मिह्न आफ्नो समयका भियतनामी समाजका एक प्रगतिशील राजनीतिज्ञ थिए। सुकरातको समयमा पुरुष दार्शनिकहरूको दाह्रीको लम्बाइलाई उसको दर्शनको गहिराइ र ज्ञानको फराकिलो दायरासित दाँजिन्थ्यो। दाह्री नराख्ने पुरुषहरूलाई उनीहरूले कुनै पनि दर्शन स्वीकार गरिनसकेको संकेतका रूपमा लिने गरिन्थ्यो। परम्परागत भियतनामी संस्कारअनुसार पनि गाउँको वरिष्ठ अभिभावकका रूपमा त्यहाँको प्रचलनबमोजिम दाह्री पाल्ने चलन थियो। भारतको पञ्जाब क्षेत्रमा उत्पत्ति भएको सिख धर्मका अनुयायीले दाह्री पाल्नुलाई पुरुषत्वको मर्यादा र निष्ठाको महत्त्वपूर्ण हिस्सा मान्छन्। दाह्री र कपाललाई भगवान्ले दिएको वरदान मानिने हुँदा सिख धर्मका ऐतिहासिक पात्र दसौं सिख गुरु, गुरु गोविन्द सिंहले सिखहरूलाई कपाल र दाह्री नकाट्न आदेश दिए। सोही कारण यस्तो आस्था समूहमै दाह्री पाल्ने परम्परा छ। नेपालको पनि शाहवंशीय राजामध्येका ऐतिहासिक पात्र युवराज त्रैलोक्य र युवराज दीपेन्द्रबाहेक कसैले पनि दाह्रीसहितको सार्वजनिक छवि बनाएनन्। यद्यपि १०४ वर्षे जहानियाँ राणाशासकमध्ये जंगबहादुर राणालगायत वीरशमसेर जबरा, चन्द्रशमशेर र भीमशमशेर सबै दाह्रीसहितका श्री ३ प्रधानमन्त्री थिए। अझ भीमशमशेर त कोरोना महामारीको लकडाउनका समयमा छिमेकी देश भारतका प्रधानमन्त्री नरेन्द्र मोदीको जस्तो लामो दाह्रीमा जस्तो देखिन्थे। भारतीय प्रधानमन्त्री मोदीको दाह्री र उनको जवानी उमेरमा जोगी बन्ने उत्कट चाहनाका साथै उनको आध्यात्मिक झुकावको गहिरो सम्बन्ध छ भनिन्छ। आश्रमका प्रमुखले मोदीलाई दाह्री पाल्न सल्लाह दिएकाले त्यसयता उनले दाह्री पाल्न थालेको मानिन्छ। नेपालमा प्रधानमन्त्रीको पदमा रहँदा दाह्रीसहितको सार्वजनिक छवि बनाएका व्यक्तित्वहरूमा मनमोहन अधिकारी र सुशील कोइराला पर्छन्। रुसी क्रान्तिकारी राजनीतिज्ञ भ्लादिमिर लेनिनको जस्तो मिल्दोजुल्दो फ्रेन्च कट दाह्री नेपालका पहिलो वामपन्थी प्रधानमन्त्री मनमोहन अधिकारीले पाल्ने गरेका थिए। फ्रेन्च कट युवामाझ लोकप्रिय छ। बालिकाको पत्रले लिंकनको दाह्री अमेरिकाका १६औं राष्ट्रपति अब्राहम लिंकनको दाह्री किस्सा पनि कम रोचक छैन। अमेरिकामा दासप्रथा अन्त्य गर्ने राष्ट्रपतिको श्रेय पाएका र संघर्षपूर्ण प्रेरणादायी जीवनका कारण उनले विश्वव्यापी सम्मान र श्रद्धा पाए। उनै ऐतिहासिक पात्र लिंकनको दाह्रीका बारेमा वास्तविक घटनामा आधारित कथा छ। सन् १८६० मा अमेरिकाको राष्ट्रपतिमा निर्वाचित हुनुअघि लिंकनले न्युयोर्कबाट बालिकाको पत्र प्राप्त गरे। लिंकनको पातलो बान्की र सामान्यभन्दा दुब्लो आकारको अनुहार परेका उनले दाह्री पाल्नाले उनको व्यक्तित्वमा निखार आउने ती बालिकाको सुझाव पाए। पत्रले कन्भिन्स भएका लिंकनले दाह्री पाल्न थालेका थिए। विशेषगरी पश्चिमा मुलुकहरूमा फेसनयुक्त र सामान्य मानिन्छ, दाह्री र ट्याटु। तर त्यही संस्कृतिलाई एसियाली मुलुक जापानमा भने नकारात्मक रूपमा हेरिन्छ। इतिहासको एउटा कालखण्डमा जापानलाई सामन्ती राज्यबाट आधुनिक र औद्योगिक शक्तिका रूपमा द्रुत रूपान्तरणको नेतृत्व गरेका सम्राट् मैजीले भने शासनकालमा लामो दाह्रीपाले। आधुनिक जापानको एउटा महत्त्वपूर्ण पक्ष त्यहाँको कर्पोरेट संस्कृति र जापानी कम्पनीहरूले कर्मचारीलाई दाह्री पाल्न प्रतिबन्ध नै लगाएको छ। सामुराई जातीहरूले जापानको सामन्तीयुगीन हिंसाको प्रतिनिधित्व गर्ने हुँदा दाह्रीलाई त्यहाँको हिंस्रक र विद्रोही छविसित जोडेर हेर्ने गरिन्छ। फेसनदार र कट्टर परम्परावादी देखिन दाह्रीयहुदी धर्मका कट्टर अनुयायीहरू (अर्थोडक्स यहुदी)ले परम्परा कायम राख्न दाह्री बढाउन रुचाउँछन्। यहुदी उपदेशक जिसस क्राइस्ट लामो दाह्रीसहितको व्यक्तित्वका रूपमा चित्रण गरिन्छ। केही वर्षअघि स्वास्थ्यसम्बन्धी अनुसन्धान निकायले गरेको अध्ययनले पुरुषहरूले दाह्री पाल्नु अर्थको व्यक्तिगत स्वतन्त्रता, वैचारिक दृढता र केही हदसम्म धैर्यको अभिव्यक्ति हो भन्ने निचोड निकालेको थियो। कलाकार र साहित्यकार दाह्रीयुरोपेली पुनर्जागरण रेनेसाँ युगमा उल्लेखनीय भूमिका निर्वाह गरेका पुरुष पात्रहरू अनि प्रतिभाशाली कलाकारहरू लामो दाह्रीकै कारण चिनिए। लियोनार्दो दा भिन्ची र माइकल एन्जेलो, खगोलविद् ग्यालिलियो ग्यालिली, आधुनिक प्रिन्टिङ प्रेसका आविष्कारक योहानस गुटेनवर्ग पनि आफ्नो प्रतीकात्मक लामो दाह्रीका कारण सजिलै पहिचान गर्न सकिने सूचीमा पर्छन्। प्रख्यात वैज्ञानिक चाल्स डार्बिनदेखि विश्व प्रसिद्ध साहित्यकारहरू भिक्टर ह्युगो र रवीन्द्रनाथ टैगोरको चिनो दाह्री नै भयो। अभिनयको क्षेत्रमा लागेका कलाकारहरूले पर्दामा वा पर्दा बाहिर दाह्री पाल्नुलाई सामान्य मानिन्छ। यस्तो अवस्थाको हलिउडबाहेक केही वर्षयता बलिउडमा पनि कलाकारहरू दाह्रीसहित अन स्क्रिन देखिन थाले। हलिउडको सिनेमा जगत्मा नाम चलेका अधिकांश पुरुष अभिनेतालाई अफ स्क्रिन दाह्रीबिना देख्नै मुस्किल पर्छ। विश्वप्रसिद्ध पुरुष लेखकमध्ये रुसी साहित्यकारहरू लियो टल्सटोय, एन्टोन चेखव, अमेरिकी सर्जकहरू अर्नेस्ट हेमिङ्वे र कवि वाल्ट विट्मेन, बेलायती नाटककार विलियम शेक्सपियरदेखि नेपाली राजनीतिज्ञ तथा साहित्यकार विश्वेश्वरप्रसाद कोइरालासमेतले दाह्रीसहितको पहिचान बनाए। एक वर्ष अघिसम्म अमेरिकी सेनाको बहिर्गमनसँगै अफगानिस्तानको बागडोर सम्हालेको इस्लामिक धार्मिक कट्टरपन्थी समूह तालिबानले केही अफगान प्रान्तमा पुरुषलाई दाह्री काट्न प्रतिबन्ध नै लगायो। उता अमेरिकाको एउटा विश्वविद्यालय ब्रिङ्गहम योङ युनिभर्सिटीले विद्यार्थीलाई दाह्री पाल्न प्रतिबन्ध लगाएको छ। हिप्पी आन्दोलनको अभियान जोडिएकाले कपाल र दाह्री पाल्ने चलनलाई निरुत्साहित गर्ने उद्देश्यले विद्यार्थीलाई दाह्री पाल्न रोक लगाएको हो। इस्वी १७औं शताब्दीमा रूसका सम्राट् पिटर प्रथमले रुसी समाजलाई पश्चिमी युरोपेली मोडेलअनुरूप ल्याउने प्रयासस्वरूप दाह्री करको स्थापना गरे। दाह्रीमा प्रतिबन्ध लागू गर्न उनले त्यहाँको प्रहरीलाई कर तिर्न अस्वीकार गर्नेहरूको दाह्री जबर्जस्ती र सार्वजनिक रूपमै खौरने अधिकार दिएका थिए। सचेतना अभियानका लागि दाह्रीसन् २००९ मा लोकप्रिय सामाजिक सञ्जाल फेसबुकमा क्यान्सरसम्बन्धी सचेतना जगाउन अंग्रेजी क्यालेन्डरअनुसार हरेक नोभेम्बरमा नो सेभ नोभेम्बर अर्थात् नोभेम्बर महिनाभरिदाह्री नकाट्ने अभियान नै सुरु भयो। अमेरिकाको सिकागोमा बसोबास गरिरहेको एउटा परिवारले क्यान्सरका कारण गुमाएको अभिभावकको सम्झनामा क्यान्सरको अनुसन्धानलाई सहयोग पुग्ने लक्ष्य राखेर नो सेभ नोभेम्बर थालनी गरे। नोभेम्बर महिनामा दाह्री काट्न र सेभिङ क्रिम, रेजर आदि सामग्रीमा खर्च हुने रकम जोगाएर क्यान्सर रोगबारे सचेतना कार्यक्रम, अनुसन्धान र रोकथामबारे शिक्षा अभियानहरू सञ्चालन गर्न सुरु गरियो। नो सेभ नोभेम्बरमा हाल विश्वभरि उक्त अभियानमा ऐक्यबद्धता जनाउनेको संख्या बढ्दो छ। सुरुमा ५० जना फेसबुक फ्लोअरबाट थालिएको यो अभियानमा हाल तीन लाखभन्दा बढी सदस्य छन्। तिनबाट हजारौंं क्यान्सरका रोगीले सेवा प्राप्त गरेको र दर्जनौं अनुसन्धान कार्यलाई सहयोग पुगेको जनाइएको छ। केही वर्षयता नोभेम्बर अभियानमा पनि विश्वभरि समर्थन र सहयोग जुट्दै आएको छ। अस्ट्रेलियाबाट सुरु भएको यो अभियानमा पुरुषहरूले नोभेम्बर महिना जुँगाको हेरचाहमा गर्ने खर्चलाई बचाएर प्रोस्टेट क्यान्सर, अण्डकोषको क्यान्सर र पुरुषहरूको मानसिक स्वास्थ्यसम्बन्धी रोगको अनुसन्धानका लागि स्रोत जुटाउँदै आएका छन्। कोरोनाले निम्त्याएको क्वारेन्टाइन दाह्री सन् २०१९ को उत्तराद्र्धमा कोरोना भाइरसले निम्त्याएको वैश्विक महामारीको संकट र महामारी नियन्त्रण गर्न लगाइएको लकडाउनको समयमा धेरै पुरुषले लामो दाह्री पाल्ने चलन चलाए। दाह्री पाल्ने र सामाजिक सञ्जालहरूमा पोस्ट गर्ने दाह्री स्टन्टहरूमा धेरै पुरुषले उपस्थिति जनाए। हलिउड अभिनेता जिम क्यारीले महामारीबीच २०२० मार्चदेखि केही समयसम्म ह्यस्ट्याग लेट्स ग्रो टुगेदर नाम दिएर आफ्नो ट्विटर ह्यान्डलमार्फत दाह्री स्टन्टको मनोरञ्जन दिए। कतिले लकडाउनका कारण खुम्चिएको दैनिकीमा सामाजिक सञ्जालहरूमा क्वारेन्टाइन दाह्री सार्वजनिक गरे। महामारीका समयमा लामो दाह्री पालेर चर्चा कमाएका क्यानडाका प्रधानमन्त्री जस्टिन ट्रुडले प्रधानमन्त्री हुनुपूर्व लामो समय नोभेम्बर अभियानमा सरिक भए।"
वाचापत्र सार्वजनिक,"नेपालगन्ज : राष्ट्रिय स्वतन्त्र पार्टीको बाँके क्षेत्र नं २ का प्रतिनिधिसभा सदस्यका उम्मेदवार विनोद अग्रहरिले समृद्ध बाँकेको लागि वाचापत्र सार्वजनिक गरेका छन्। शनिबार नेपालगन्जमा आयोजित पत्रकार सम्मेलनमा उम्मेदवार अग्रहरिले शिक्षा, स्वास्थ्य, सूचना प्रविधि, सुन्दर सहर, पर्यटन र औद्योगिक क्षेत्रको सुधारमा आफूले गर्नसक्ने काम मात्र समेटेर चार पृष्ठको वाचापत्र सार्वजनिक गरेका हुन्। 'मैले आफूले गर्नसक्ने काम मात्र वाचापत्रमा समेटेको छु। यो मेरो आश्वासन होइन, निर्वाचित भएको एक वर्षभित्रै अधिकांश वाचा पूरा हुनेछन्', समस्या मात्र देखाएर मैले जनतासँग साथ नमागेको छैन। समस्याको समाधानसहित जनतामाझ पुगिरहेको छु।' उनले विद्यालय स्तरबाट सूचना प्रविधि सम्बन्धी औपचारिक शिक्षा दिने र युवालाई सूचना प्रविधिसम्बन्धी अन्तर्राष्ट्रिय मापदण्डको व्यवसायिक तालिमबाट दक्ष जनशक्ति उत्पादन गरेर अमेरिका, अष्ट्रेलिया, क्यानडा, युरोप लगायतका देशमा नेपालबाटै पीआर र वर्किङ भीषामा पठाउने व्यवस्था गरिने बताएका छन्। प्राविधिक शिक्षा तथा व्यवसायिक तालिम परिषद्सँगको सहकार्यमा बाँके क्षेत्र नं २ का युवालाई इलेक्ट्रिसियन, प्लम्बर, कारपेन्टर, मिस्त्री, टेलर, शैलुन र सुनारलाई डिप्लोमा स्तरको व्यवसायिक सीप सम्बन्धी तालिम दिएर प्रमाणपत्र उपलब्ध गराइनेछ। त्यही प्रमाणपत्रलाई व्यवसाय वा सेवा सञ्चालनको अनुमति पत्र (लाइसेन्स) दिने व्यवस्था गरिने युवा आत्मनिर्भर बनाउने व्यवहारिक योजना पनि अघि सारेका छन्। उनले नेपालगन्जमा दैनिक ३० मिनेट इन्टरनेट सेवा निःशुल्क गरिने पनि बताएका छन्।"
नेता बहिष्कार क्षेत्रमा एमालेको प्रवेश,"विराटनगर : विराटनगर महानगरपालिका४ र ५ को सिमानामा पर्ने जामुनगाछी एक वर्षदेखि राजनीतिक दल र नेता बहिष्कार अभियान चलाइएको क्षेत्र हो। दल र नेताका कारण विकास निर्माणमा पछाडि पारिएको भन्दै नेताहरुको फोटोसहितको ब्यानर टाँगेरै स्थानीयले बहिष्कार अभियान चलाएका छन्। त्यही कारण आगामी प्रतिनिधि तथा प्रदेशसभा निर्वाचनको माहोल तातेर जाँदा पनि मोरङको निर्वाचन क्षेत्र नम्बर ६ अन्तर्गत पर्ने जामुगाछी भने चुनावी कार्यक्रमविहीन बनेको थियो। चुनावको मिति नजिकिँदै जाँदा पनि स्थानीयको बहिष्कारका कारण दल तथा उम्मेदवारहरु जामुनगाछी क्षेत्रमा जान सकेका थिएनन्। जामुनगाछी विगतका चुनावमा दलका नेता, कार्यकर्ता र उम्मेदवारको जमघट धेरै हुने स्थानभित्र पर्छ। बहिष्कार अभियान चलाएर स्थानीयले आन्दोलन जारी राखेपछि गत स्थानीय तह निर्वाचनमा पनि जामुगाछी क्षेत्रमा चुनावी कार्यक्रम आयोजना भएनन्। आगामी निर्वाचनका लागि विभिन्न ठाउँमा मतदाता भेटघाट, घरदैलो, कोणसभा लगायतका चुनावी कार्यक्रम गरिरहेका दल र उम्मेदवारहरु जामुनगाछी प्रवेश गर्न सकिरहेका थिएनन्। राजनीतिक गतिविधि शून्य रहेको जामुनगाछीमा नेकपा (एमाले)ले भने शनिबार बिहान कोणसभा गरेको छ। स्थानीयको मागलाई सम्बोधन गर्ने प्रतिबद्धता जनाउँदै सार्वजनिक हिसाबको चुनावी एवं राजनीतिक कार्यक्रम लिएर आफ्ना उम्मेदवारसहित एमाले जामुनगाछी प्रवेश गरेको हो। कोणसभामा प्रतिनिधिसभा सदस्यका उम्मेदवार एवं एमाले स्थायी कमिटी सदस्य लालबाबु पण्डित, क्षेत्र नम्बर ६ 'क'की प्रदेशसभा उम्मेदवार रीता न्यौपाने र ६ 'ख'का पर्शुराम बस्नेत (कृष्ण) लगायत उपस्थित थिए। स्थानीयको मागलाई सम्बोधन गर्ने प्रतिबद्धता जनाएका कारण एमालेलाई चुनावी कोणसभा आयोजना गर्न दिइएको बहिष्कार अभियानका संयोजक उत्तम दाहालले बताए। 'राजनैतिक दल र नेताहरुकै कारण कोसी राजमार्ग पश्चिमको क्षेत्र विकास निर्माणबाट पछि पर्यो। समान विकासको माग राखेर हामीले आन्दोलन थालेका थियौं। दल र नेतालाई लक्षित गरेर बहिष्कार अभियान चलायौं,' उनले भने, 'चुनावका बेला बहिष्कारमै परेपछि भने स्थानीयको मागलाई सम्बोधन गर्ने आश्वासन आएको छ। एमालेले विकास निर्माणलाई तीव्र गतिमा अघि बढाउने प्रतिवद्धता जनाएको छ। त्यही भएकाले कार्यक्रम गर्न दिइएको हो।' राजमार्ग पश्चिम क्षेत्रको विकासमा चासो नदिने दल र नेतालाई भने जामुनगाछी प्रवेश गर्न नदिइने दाहालको भनाइ छ। कोणसभापछि स्थानीयको प्रतिनिधित्व गर्दै अगुवा महिला लक्ष्मी थापाले एमालेका उम्मेदवारलाई २३ बुँदे मागपत्र बुझाएकी छन्। विकास निर्माण, शिक्षा, स्वास्थ्य, रोजगारी लगायतसँग सम्बन्धित विषयलाई समेटेर मागपत्र बुझाइएको संयोजक दाहालले बताए। उनका अनुसार एमाले उम्मेदवारले स्थानीयको माग पूरा गर्ने प्रतिबद्धता जनाएका छन्। कोणसभालाई सम्बोधन गर्दै नेता लालबाबु पण्डितले विकासका लागि राजनीतिक स्थायित्व आवश्यक रहेको बताए। 'अहिलेको सत्ता गठबन्धन विकास विरोधी हो। गठबन्धनबाट राजनीतिक स्थायित्व हुँदैन,' उनले भने, 'नेकपा एमालेको सरकार हुँदा विकासका धेरै कामहरु भएका थिए। मैले पनि मेरो क्षेत्रमा अन्य क्षेत्रको भन्दा धेरै विकासका योजना र बजेट ल्याउन पाएँ।' आफूले निशंकोच स्रोत जुटाइदिएको बताउँदै पण्डितले स्थानीय तहहरुले प्रभावकारी भूमिका निर्वाह नगर्दा बजेट फ्रिज भएको गुनासो पोखे। 'धेरै अधिकार स्थानीय तह र वडालाई हुन्छ। मैले त स्रोत जुटाउन पहल गर्ने हो,' उनले भने, 'कार्यान्वयन स्थानीय तहबाट हुने हो। तर काम नभइकन आयोजनाको बजेट फ्रिज हुँदा जनताको गाली चैँ मैले खानु परिरहेको छ।' आफ्नो क्षेत्रमा बजेट धेरै ल्याउन सफल भए पनि फ्रिज भएर जाँदा दुःख लागेको उनले बताए। क्षेत्रीय विमानस्थलका रूपमा निर्माण अघि बढेको विराटनगर विमानस्थलको काम गठबन्धन सरकारले रोकेको पण्डितको आरोप छ। विकासका लागि एकल बहुमत आवश्यक रहेको बताउँदै उनले एमाले नेतृत्वमा सरकार बन्नेवित्तिकै विमानस्थलको काम अघि बढ्ने उल्लेख गरे। जामुनगाछीको सडक निर्माण बजेटका कारण नभइकन ठेकेदारले काम नगर्दा रोकिएको उनले बताए। विराटनगरको वीरेन्द्र सभागृहका लागि ल्याएको करोडौं बजेट एक रुपैयाँ पनि खर्च नभइकन फिर्ता गएको जानकारी पण्डितले दिए। अपूरा काम पूरा गर्न फेरि आफू उम्मेदवार बनेर जनतासमक्ष आएको उनको भनाइ छ। बूढी खोला नियन्त्रण, खनारनेता चोक मूल नहरको सडक कालोपत्रे लगायतका काम र विकासका लागि आफूलाई पुनः चुनाव जिताउन पण्डितले आग्रह गरेका छन्। क्षेत्र नम्बर ६ 'ख'तर्फ प्रदेशसभाका उम्मेदवार पर्शुराम बस्नेत (कृष्ण)ले आफ्नो क्षेत्रमा पर्ने ६ वटै वडाका आधारभूत स्वास्थ्य केन्द्रमा दक्ष चिकित्सकको व्यवस्था गर्ने प्रतिबद्धता जनाएका छन्। 'महानगरभित्रका धेरै वडाका स्वाथ्य केन्द्रहरु नर्सको भरमा सञ्चालन भइरहेका छन्,' उनले भने, 'म निर्वाचित भइसकेपछि सबै केन्द्रमा डाक्टरको व्यवस्था गर्ने प्रतिबद्धता जनाउँछु।' बस्नेतले जनताको साथ पाएर नै आफू उम्मेदवार बनेकाले जनताको अपेक्षा र आशामा कहिल्यै चोट पुग्न नदिने बताए। आफ्नो क्षेत्रका बारेमा आफू परिचित रहेकाले पनि जनताको काम गर्न कुनै समस्या नहुने उनको भनाइ छ। चुनावमा निर्वाचित भएपछि जामुनगाछी सडकको समस्या समाधानमा आफू केन्द्रित हुने प्रतिबद्धता बस्नेतले जनाएका छन्। साथै प्रत्येक वडामा वृद्धवृद्धाका लागि ज्येष्ठ नागरिक भवन निर्माण, तिर्थाटन लगायतका काम आफूले गर्ने उनले बताए। 'जनप्रतिनिधि भएपछि आफूले गर्न सक्ने काम मात्र भन्दै आएको छु,' उनले भने, 'म आश्वासन मात्र बाँड्दिन गर्न सक्ने काम मात्र बोल्छु र गरेर देखाउँछु। भोलिका दिनमा जनताले गुनासो गर्ने ठाउँ राख्दिन।' ६ 'क' की उम्मेदवार रीता न्यौपानेले आफूले जिते स्वरोजगारलाई नितिगत रुपमा अगाडि बढाउने बताइन्। आफ्नो क्षेत्रमा साना तथा मझौला उद्योग स्थापना गरेर युवाहरुलाई रोजगारी दिने योजना रहेको उनको भनाइ छ। आफूले महिलालाई मनमा, वृद्धवृद्धालाई शीरमा र युवालाई साथसाथै लिएर हिँडेको न्यौपानेले बताइन्। यसअघि जामुनगाछीमा बिहीबार रवि लामिछाने नेतृत्वको राष्ट्रिय स्वतन्त्र पार्टीले पनि चुनावी कोणसभाको आयोजना गरेको थियो। लामिछानेले सम्बोधन गरेको कोणसभामा स्थानीयले कुनै अवरोध गरेनन्। टेलिभिजन कार्यक्रममार्फत स्थानीयको आन्दोलनलाई राष्ट्रिय मुद्दा बनाउन सहयोग गरेका कारण लामिछानेको चुनावी कोणसभामा असहयोग नगरिएको संयोजक दाहालको भनाइ छ।"
कोमल वलीलाई २४ घण्टे स्पष्टीकरण,"काठमाडौं: निर्वाचन आयोगले प्रतिनिधिसभा सदस्य दाङ क्षेत्र नं ३ का नेकपा (एमाले)का उम्मेदवार कोमल वलीलाई निर्वाचन प्रचारप्रसारका लागि बालबालिकाको प्रयोग गरेको विषयमा स्पष्टीकरण सोधेको छ । निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले पालना गर्नुपर्ने आचरणअन्तर्गत उपदफा (१)को खण्ड (ट) मा निर्वाचन प्रचारप्रसार, आमसभा तथा जुलुसमा बालबालिकाको प्रयोग गर्न वा गराउन नहुने, व्यवस्था छ । 'तपाईँले निर्वाचन आचारसंहिताको दफा १३ को उपदफा (१)को खण्ड (ट)को प्रतिकूल हुने गरी निर्वाचन प्रचारप्रसार गर्नु भएको होइन भन्ने आधार, प्रमाण के छ ? निर्वाचनका प्रक्रिया अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईँले किन जानाजानरूपमा निर्वाचन आचारसंहिताको उल्लङ्घन हुने कार्य गर्नुभएको हो ?', आयोगको स्पष्टीकरणमा भनिएको छ । आयोगले निर्वाचन प्रचारप्रसारमा बालबालिकाको प्रयोग गर्नु हुँदैन भन्ने जानकारी हुँदाहुँदै सो कार्य गरेको देखिएकाले आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारबाही किन हुनु नपर्ने हो ? भनी पत्र प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय दाङमा प्राप्त हुने गरी जवाफ पठाउन उम्मेदवार वलीलाई भनेको छ ।"
प्रदेश १ एमालेको २६ बुँदे प्रतिबद्धता : चिडियाघर सञ्चालनदेखि निःशूल्क बीमासम्म,"विराटनगर : आगामी संसदीय निर्वाचनलाई दृष्टिगत गर्दै नेकपा एमाले १ नम्बर प्रदेश कमिटीले आफ्नो प्रतिबद्धता पत्र सार्वजनिक गरेको छ। शनिबार विराटनगरमा एमाले प्रदेश कमिटीले २८ पृष्ठको प्रतिबद्धता पत्र सार्वजनिक गरेको हो। प्रतिबद्धता पत्रमा प्रादेशिक विकासका मुख्य एजेण्डाहरू २६ बुँदामा समेटिएका छन्। प्रदेशलाई आत्मनिर्भर बनाउने, संविधान प्रदत्त अधिकारहरूको प्रदेश अन्तर्गत ल्याउने, प्रदेशको नामकरण र प्रादेशिक संरचना निर्माण गर्ने, विराटनगरलाई आर्थिक राजनीतिमा रूपान्तरण गर्ने, पहाडी र हिमाली जिल्लामा विभिन्न अवसर सिर्जना गरी बसाइँसराई दर घटाउने, प्रदेशस्तरीय खुल्ला चिडियाघर सञ्चालन गर्ने, जलवायु परिवर्तन र अनुकुलनका योजनाहरू सञ्चालन गर्ने, कृषिमा आधुनिकीकरण गर्ने तथा बृहत् विराट क्षेत्र सम्बन्धी ऐन सञ्चालनमा ल्याउने लगायतका योजनाहरू प्रतिबद्धता पत्रमा अटाईएका छन्। प्रतिबद्धता पत्रमा विराटनगर शासन प्रणालीमा सुधार, पहाडी व्यापारिक केन्द्र निमार्ण र आर्थिक विकासका योजनाहरूलाई प्राथमिकता प्रदान गरिएको छ। प्रतिबद्धता पत्रमा आर्थिक अनुशासन र भ्रष्ट्राचारमा शून्य सहनशीलता लगायतका विषयलाई पनि प्राथमिकतामा राखिएको प्रतिबद्धता पत्र तयारी समितिका सचिव यज्ञराज शर्माले बताए। आफ्नो ३ वर्षे कार्यकालमा गरेका कार्यहरूलाई प्रमुख उपलब्धिको रूपमा बिश्लेषण गरेको एमालेले पुरा हुन नसकेको केही योजनाहरूलाई समेत आगामी कार्यकालमा पूर्णता प्रदान गर्ने प्रतिबद्धता गरेको छ। धार्मिक एवं सांस्कृतिक सर्किटको विकास, विद्युत् उत्पादन तथा पर्यटन प्रर्वद्धन, पहाडी जिल्लामा नियमित हवाई सेवा सञ्चालन, गरिबीको रेखामुनि रहेका नागरिकलाई परिचयपत्र वितरण, डिनजिटल साक्षरता, मानव संशाधन विकास बैंक स्थापना, विपन्न परिवारका छोरीको निरन्तर शिक्षाका निम्त्ति छोरी शिक्षा बिमा र बाढीग्रस्त क्षेत्रहरूमा तटबन्धन निमार्णका योजनाहरू समेत एमालेले अघि सारेको छ। एमालेले मध्यपहाडी लोकमार्गका क्षेत्रमा अर्गानिक कृषि उत्पादन र हाइ अल्टिच्युड खेल सञ्चालनका निम्त्ति पूर्वाधार निर्माणको प्रतिबद्धता समेत गरेको छ। एमाले प्रदेश कमिटीका सहइन्चार्ज जीवन घिमिरेले प्रतिबद्धता मार्फत् एमालेले प्रदेशलाई विकास र समृद्धिको बाटोतर्फ डोर्याउन खोजेको बताए। पछिल्लो ५ वर्षको समीक्षा गर्दै उहाँले शुन्यबाट सुरु भएको प्रदेश सरकारले एउटा आकार ग्रहण गर्नु उपलब्धिमुलक भएको जिकिर गरे। एमालेको प्रतिबद्धता पत्रमा रोजगारी बैंकमार्फत बेरोजगार यूवाहरूलाई रोजगारी प्रदान र वैदेशिक रोजगारीमा जान चाहने नागरिकका लागि 'मेरो पसिना, मेरो प्रदेश' कार्यक्रम सञ्चालन गर्ने विषय समेत उल्लेख गरिएको छ। एमालेले सूचना प्रविधिमा आधारित आधुनिक सुरक्षा व्यवस्था र तथ्यांक केन्द्र अर्थात् डाटा बैंक स्थापनाको विषयलाई समेट समेटेको छ। कार्यक्रममा एमालेका स्थायी कमिटी सदस्य गुरु बराल, केन्द्रीय सदस्य रामलाल साह र प्रदेश कमिटी अध्यक्ष तुलसी न्यौपाने लगायतका नेताहरू सहभागी थिए।"
एमालेका नगर कमिटी उपाध्यक्षसहित ३ सय नेता कार्यकर्ता नेकपा एसमा प्रवेश,"वीरगन्ज : बारामा जीतरपुर सिमरा उपमहानगरका नेकपा एमालेका नगर कमिटी उपाध्यक्षसहित झण्डै तीन सय नेता कार्यकर्ता नेकपा (एकीकृत समाजवादी) मा प्रवेश गरेका छन्। जीतपुर सिमरा नगर कमिटीका उपाध्यक्ष वीरेन्द्र गिरीसहित २९३ जना एमालेका नेता कार्यकर्ता नेकपा (एकीकृत समाजवादी) मा प्रवेश गरेका हुन्। जीतपुरसिमरा उपमहानगरपालिका७ जीतपुरमा शनिबार आयोजित पार्टी प्रवेश कार्यक्रममा एमालेका प्रभावशाली नेता गिरी सहित २९३ जना एमालेका नेता कार्यकर्ता नेकपा एकीकृत समाजवादीमा प्रवेश गरेका हुन्। नगर कमिटी उपाध्यक्ष गिरी, नेताहरू नेता कपुर राज पुरी, मिरा पुरी, विष्णु अधिकारी, मोजाहिर अन्सारी, कविता देवी चौधरी, कृष्ण प्रसाद गुप्ता लगायत छन्। उनीहरूलाई पाँच दलीय सत्ता गठबन्धनका तर्फबाट बारा क्षेत्र नम्बर ४ का प्रतिनिधिसभा सदस्य उम्मेदवार कृष्ण कुमार श्रेष्ठ (किसान) ले टिका र खादा लगाएर पार्टीमा स्वागत गरे। कार्यक्रममा बोल्दै नेकपा एसका नेता एंव पूर्वमन्त्री समेत रहेका श्रेष्ठले एमालेबाट देश विकास नहुने ठोकुवा गरे। एमाले मधेसको मात्र नभइ देशकै विकास विरोधी पार्टी भएको आरोप लगाउदै श्रेष्ठले बाराको क्षेत्र नम्बर ४ को विकासमा आफु गंभिर भएर लाग्ने प्रतिवद्धता पनिा जनाए। पार्टी प्रवेश कार्यक्रममा बोल्दै गिरीले एमालेभित्र गुण्डागर्दी हाबि भएको र एमालेबाट देशको विकास सम्भव नभएको बताए।"
पाल्पामा मतपत्र प्याकेजिङको काम सम्पन्न,"तानसेन : पाल्पामा मतपत्र प्याकेजिङको काम सम्पन्न भएको छ। आगामी मंसिर ४ गते हुने प्रतिनिधिसभा र प्रदेशसभा निर्वाचनका लागि मतपत्र प्याकेजिङ गरिएको हो। मुख्य निर्वाचन अधिकृतको कार्यालय र निर्वाचन अधिकृतको कार्यालयले निर्वाचन सामग्री मिलाउने, मतदाता संख्या अनुसार मतपत्र मिलाउने, रुजु गर्ने, बिग्रेको मतपत्र हटाउने, मतदानस्थलमा पठाएका मतपत्रको रेकर्ड राख्ने, सिलबन्दी गर्ने, प्याकेजिङ गर्ने काम गरिरहेका छन्। पाल्पा २ को ६६ वटा मतदानस्थलका १३१ वटा मतदान केन्द्रका १ लाख ५ हजार २ सय ९३ मतदाताका लागि समानुपातिक र प्रत्यक्ष तर्फको मतपत्र रुजु गरी प्याकेजिङको काम सकिएको मुख्य निर्वाचन अधिकृत कमलराज विष्टले बताए। पाल्पा क्षेत्र नम्बर २ प्रतिनिधिसभाको समानुपातिकतर्फ १ लाख १६ हजार, प्रदेशसभातर्फ २ को १ मा ६४ हजार र २ को २ मा ५६ हजार, प्रत्यक्षतर्फ १ लाख १६ हजार, प्रदेशसभातर्फ २ को १ मा ६२ हजार र २ को २ मा ५५ हजार, अस्थायी मतदाताका लागि ९ हजार मतपत्र प्राप्त भएको मुख्य निर्वाचन अधिकृतको कार्यालयले जनाएको छ। पाल्पा क्षेत्र नम्बर १ निर्वाचन अधिकृतको कार्यालय रामपुरले ५२ मतदानस्थलको ११५ मतदान केन्द्रका ९६ हजार ३३ जना मतदाताका लागि मतपत्र रुजु गरी मिलाउने, प्याकेजिङको काम सकिएको निर्वाचन अधिकृत गोपाल प्रसाद ढकालले बताए। पाल्पामा २ लाख १ हजार ३ सय २६ जना मतदाता रहेका छन। जसमा १ लाख ३ हजार १ सय १८ जना महिला र ९८ हजार २ सय ८ जना पुरुष मतदाता रहेका छन। निर्वाचन सुरक्षाका लागि भर्ना भएका म्यादी प्रहरीहरू पनि तालिमपछि गाउँ गाउँमा पुगेका छन ।"
स्वतन्त्र नागरिक समूहले निर्वाचन बहिस्कार गर्ने,"बुटवल : स्वतन्त्र नागरिक समूहले आगामी मंसिर ४ गते हुने निर्वाचन बहिष्कार गर्ने भएको छ। संविधानसभाबाट जारी भएको संविधान नै गलत रहेको भन्दै नयाँ संविधान जारी गर्न मागसहित समूहले शान्तिपूर्ण आन्दोलनका रूपमा निर्वाचन बहिष्कार गर्ने जनाएको हो। शनिबार बुटवलमा पत्रकार सम्मेलनको आयोजना गरी समूहका अध्यक्ष विश्वराज गैरेले गलत बाटाबाट ल्याइएको धर्मनिरपेक्षता, आवश्यकता नभएको संघीयता तथा एमसीसी परियोजना देशको राष्ट्रियता र स्वाधिनता माथिको कलंक भएको भन्दै आसन्न प्रतिनिधिसभा र प्रदेशसभा निर्वाचन बहिष्कार गर्ने जनाएका हुन्। यो समूह ३६ जिल्लामा रहेको छ।"
बैतडीमा १६८४ जनशक्ति परिचालन गरिने,"बैतडी : मंसिर ४ गते हुने प्रदेश तथा प्रतिनिधिसभा सदस्यको निर्वाचनका लागि बैतडीमा तयारी तीव्र पारिएको छ। जिल्ला प्रशासन कार्यालय बैतडीले सुरक्षा समितिको बैठकबाट सुरक्षा योजना तयार पारिएको छ। भारतसँग सिमाना जोडिएको जिल्ला भएकाले सुरक्षा सतर्कता पनि अपनाइएको छ। निर्वाचन कार्यालयले पनि आन्तरिक तयारी तीव्र पारेको छ। निर्वाचनका लागि आवश्यक सामग्रीहरू आइपुगेका छन् भने निर्वाचनमा खटिने कर्मचारीको विवरण तयार भएको छ। मंसिर ४ गतेको निर्वाचनका लागि जिल्लामा १६ सय ८४ जनशक्ती परिचालन गरिने भएको छ। निर्वाचन कार्यालय बैतडीका प्रमुख माधवप्रसाद फुयालका अनुसार मतदान अधिकृत, सहायक मतदान अधिकृत, सहायक कर्मचारी, स्वयंसेवक र कार्यालय सहयोगी गरी १६८४ जनशक्ति परिचालन गरिने भएको हो। जिल्लामा २१० मतदान केन्द्र रहेका छन् भने जिल्ला कारागारमा एक अस्थायी मतदान केन्द्रसमेत स्थापना गरिएको छ। यी केन्द्रमा १६८४ जना जनशक्ती परिचालन गरिने छन्। पाँच सयसम्म मतदाता भएको केन्द्रमा मतदान अधिकृत, सहायक मतदान अधिकृत, चार जना सहायक कर्मचारी तीन जना स्वयंसेवक र १ जना कार्यालय सहयोगी खटिने छन्। एक हजारसम्म मतदाता भएको केन्द्रमा मतदान अधिकृत, सहायक मतदान अधिकृत, पाँच जना सहायक कर्मचारी, चार जना स्वयंसेवक र एक जना कार्यालय सहयोगी खटिने निर्वाचन कार्यालय बैतडीका प्रमुख फुयालले जानकारीले दिए। जिल्ला कारागारमा स्थापना गरिएको अस्थायी मतदान केन्द्रमा मतदान अधिकृत, सहायक मतदान अधिकृत, सहायक कर्मचारी र कार्यालय सहयोगी खटिने छन्। सिमानामा गस्ती बढाइयो भारतसँग सिमाना जोडिएको बैतडीमा सिमानाका गस्ती बढाइएको छ। महत्वपुर्ण प्रतिष्ठान तथा ठाउँमा नेपाली सेनाले सुरक्षा दिने भएको छ। जिल्ला सुरक्षा समितिको बैठकले सीमा क्षेत्रमा रहेका बिओपीबाट गस्ती बढाउने निर्णय गरेको जिल्ला प्रशासन कार्यालय बैतडीका प्रशासकीय अधिकृत शंकरबहादुर बोहराले जानकारी दिए। बुधबारदेखि निर्वाचन सकिएको एक हप्तासम्म जिल्लामा रहेका महत्वपुर्ण प्रतिष्ठान तथा ठाउँहरूको सुरक्षा नेपाली सेनाले गर्ने निर्णय भएको पनि उनले बताए। केन्द्रीय सुरक्षा नीतिअनुरूप जिल्लामा सुरक्षाकर्मी परिचालन गरिएको जिल्ला प्रहरी कार्यालय बैतडीका प्रमुख प्रहरी नायब उपरीक्षक प्रेमबहादुर शाहीले जानकारी दिए। 'सबै ठाउँमा सुरक्षाकर्मी परिचालन हुन्छन्, केन्द्रीय नीति निर्देशन अनुसार यहाँ पनि म्यादी प्रहरीसहित सुरक्षाकर्मी परिचालन गरिन्छ,' उनले भने। बैतडीमा निर्वाचनलाई लक्षित गर्दै ११ सय ९१ म्यादी प्रहरी भर्ना गरिएको छ। यसैगरी सशस्त्र प्रहरीले पनि सिमाक्षेत्रमा गस्ती बढाएको छ। भारतसँग सिमाना जोडिएको क्षेत्रमा स्थापना गरिएका बिओपीबाट नियमित गस्ती भइरहेको सशस्त्र प्रहरी बल नपाल गुल्म ५१ नं बैतडीका सशस्त्र प्रहरी नायब उपरीक्षक गंगादत्त पन्तले जानकारी दिए। 'हामीले मतपेटीका ढुवानी गरिने क्षेत्रको समेत सर्वेक्षण गरिरहेका छौँ, सीमामा गस्ती पनि बढाएका छौँ, सुरक्षा योजना अनुसार अघि बढेका छौँ,' पन्तले भने। भारतसँग सिमाना जोडिएको बैतडीको झुलाघाट, पञ्चेश्वर गाउँपालिका र शिवनाथ गाउँपालिकामा सशस्त्र प्रहरीको बिओपी रहेका छन्। जिल्लाका १० वटै पालिकामा मतदाता शिक्षा कार्यक्रम पनि सुरु गरिएको छ। स्थानीय तहहरूले नै मतदाता शिक्षा कार्यक्रम सञ्चालन गरेको निर्वाचन कार्यालय बैतडीका प्रमुख फुयालले जानकारी दिए। कक्षा १० उत्तीर्ण महिला स्वास्थ्य स्वयंसेविकाहरूलाई परिचालन गरिएको उनले बताए।"
पाँच पटकसम्म प्रधानमन्त्री हुँदा देश नबनाउनेले अब पनि बनाउँदैनन् : लिङ्देन,"गोरखा : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पाँच पटक प्रधानमन्त्री भइसकेका शेरबहादुर देउवाले अहिलेसम्म देशका लागि केही नगरेको आरोप लगाएका छन्। उनले पाँच पटकसम्म देउवा प्रधानमन्त्री हुँदा देश विकास नगरेको र अब पनि नगर्ने बताएका हुन्। गोरखा २ को पालुङ्टारमा आयोजित चुनावी सभामा बोल्दै उनले यिनीहरूबाट देश बन्दैन भन्ने जान्दाजान्दै अमूल्य मत खेर नफाल्न आग्रह गरे। 'गठबन्धनले सरकार बनाउने मौका पाएछन् भने प्रधानमन्त्री बनाउने को हो भन्नुस् त ? शेरबहादुर देउवा होइन ?', उनले भने, 'उहाँ ७९ वर्षको उमेरमा अहिले पाँचौचोटी प्रधानमन्त्री हुनुहुन्छ। के अब ८० वर्षको भएपछि छैठौंचोटी प्रधानमन्त्री बन्दा यो देश बन्छ त,' उनले प्रश्न गरे। अहिलेको व्यवस्थाले परिवर्तनको नाममा एउटा राजा हटाएर सयौँ राजाहरू जन्माएको उनको तर्क थियो।"
कोमल वलीलाई स्पष्टीकरण,"काठमाडौं : निर्वाचन आयोगले प्रतिनिधिसभा सदस्य दाङ क्षेत्र नं ३ का नेकपा (एमाले)का उम्मेदवार कोमल वलीलाई निर्वाचन प्रचारप्रसारका लागि बालबालिकाको प्रयोग गरेको विषयमा स्पष्टीकरण सोधेको छ। निर्वाचन आचारसंहिता, २०७९ को दफा १३ मा राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले पालना गर्नुपर्ने आचरणअन्तर्गत उपदफा (१)को खण्ड (ट) मा 'निर्वाचन प्रचारप्रसार, आमसभा तथा जुलुसमा बालबालिकाको प्रयोग गर्न वा गराउन नहुने', व्यवस्था छ। 'तपाईँले निर्वाचन आचारसंहिताको दफा १३ को उपदफा (१)को खण्ड (ट)को प्रतिकूल हुने गरी निर्वाचन प्रचारप्रसार गर्नु भएको होइन भन्ने आधार, प्रमाण के छ? निर्वाचनका प्रक्रिया अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईँले किन जानाजानरूपमा निर्वाचन आचारसंहिताको उल्लङ्घन हुने कार्य गर्नुभएको हो?', आयोगको स्पष्टीकरणमा भनिएको छ। आयोगले निर्वाचन प्रचारप्रसारमा बालबालिकाको प्रयोग गर्नु हुँदैन भन्ने जानकारी हुँदाहुँदै सो कार्य गरेको देखिएकाले आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारबाही किन हुनु नपर्ने हो? भनी पत्र प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय दाङमा प्राप्त हुने गरी जवाफ पठाउन उम्मेदवार वलीलाई भनेको छ।"
अब बन्ने गठबन्धनको सरकारले विकास र समृद्धिको ढोका खोल्छ: शशांक कोइराला,"नवलपुर: नेपाली कांग्रेसका केन्द्रीय सदस्य एवं नवलपुर क्षेत्र नं १ का प्रतिनिधिसभाका उम्मेदवार डा शशांक कोइरालाले आगामी मङ्सिर ४ गतेको निर्वाचनपछि पनि गठबन्धनको सरकार बन्ने दाबी गरेका छन् । नवलपुरको रजहरमा आज बाम लोकतान्त्रिक गठबन्धनको क्षेत्रीय निर्वाचन परिचालन समितिको कार्यालय उद्घाटन गर्दै नेता कोइरालाले आगामी मङ्सिर ४ गतेको निर्वाचनमा गठबन्धनका उम्मेदवारहरुले जित्ने र त्यसपछि ५ वर्ष गठबन्धनकै नेतृत्वमा सरकार बन्ने बताए । कार्यक्रममा कोइरालाले संविधानमाथि भइरहेको निरन्तर प्रहार रोक्नका लागि बनेको गठबन्धनले अबको पाँच वर्षसम्म निरन्तरता पाउने बताउँदै मङ्सिर ४ गतेपछि बन्ने गठबन्धनको सरकारले विकास र समृद्धिको ढोका खोल्ने दाबी गरे । नवलपुर क्षेत्र नं १ बाट चौथोपटक निर्वाचनमा होम्मिनुभएका कोइरालाले अबको नवलपुरमा महत्वपूर्ण योजनाहरु सञ्चालन हुने तथा जिल्लालाई प्रदेशकै आर्थिक केन्द्रका रुपमा विकास गरिनेसमेत बताए । कार्यक्रममा गैँडाकोटदेखि त्रिवेणी जोड्ने नारायणी करिडोर, त्रिवेणी भन्सारको स्तरोन्नति, त्रिवेणी कोरोला सडक आयोजना, ट्रमा सेन्टर, बिपी अन्तर्राष्ट्रिय खेलग्राम, नमूना सदरमुकाम कृषिमा आधुनिकीकरण जस्ता महत्वपूर्ण योजनाहरु अबको पाँच वर्षभित्र सम्पन्न गरेर जिल्लालाई समृद्ध जिल्लाका रुपमा विकास गरिने कोइरालाले बताए । कोइरालाले स्थिरताका लागि बहुमत आवश्यक भएको र अबको निर्वाचनबाट बहुमत आउने दाबी गर्दै स्थिर सरकार बनेपछि विकासको लहर आउने दाबी गरे ।"
जसपाले सार्वजनिक गर्यो प्रतिवद्धतापत्र (पूर्ण पाठसहित),काठमाडौं : जनता समाजवादी पार्टी (जसपा) ले प्रतिवद्धतापत्र सार्वजनिक गरेको छ। जसपाले शनिबार काठमाडौंमा पत्रकार सम्मेलन गर्दै प्रतिवद्धतापत्र सार्वजनिक गरेको हो। आसन्न प्रतिनिधिसभा र प्रदेशसभालाई लक्षित गर्दै जारी घोषणापत्रमा आर्थिक समृद्धिको विषय समेटिएको छ। प्रत्यक्ष तथा सहभागितामूलक समावेशी लोकतन्त्रको मान्यता अनुरूप संघमा बालिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने उल्लेख छ। प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारका आधारमा प्रत्यक्ष निर्वाचित हुने व्यवस्था गर्ने भनिएको छ। संघीय संसद् र प्रदेशसभाहरू पूर्ण समानुपातिक निर्वाचन प्रणालीबाट चयन गरिने उल्लेख छ।
एमाले एक्लैले बहुमत ल्याउँछ : विष्णु पौडेल,"बुटबल: नेकपा एमालेका उपाध्यक्ष विष्णु पौडेलले मंसिर ४ को निर्वाचनमा एमालेले एक्लै बहुमत ल्याउने दाबी गरेका छन् । शनिबार बुटवलमा मदन भण्डारी स्पोटर्स एकेडेमीले आयोजना गरेको खेलाडी प्रशिक्षकको भेलालाई सम्बोधन गर्दै उपाध्यक्ष पौडेलले फराकिलो मतान्तरले एक्ले बहुमत ल्याउने दाबी गरे । उपाध्यक्ष पौडेलले एमाले एक्लैले निर्वाचनमा बहुमत ल्याउने भए पनि राष्ट्रिय प्रजातन्त्र पार्टी र जसपासगँ पनि सहकार्य गरेकाले यो सहकार्यलाई निरन्तरता दिने बताए । पूर्वअर्थमन्त्रीसमेत रहेका पौडेलले खेल क्षेत्रको विकासको लागी राष्ट्रले गर्ने लगानी व्यर्थको नभई राष्ट्रले गर्नैपर्ने लगानी भएको बताए । खेल र खेलाडीको क्षेत्रलाई फराकिलो गरी विकास गर्ने बताउदै खेल क्षेत्रको सम्पूर्ण समस्या समाधान गर्न आफू तयार रहेको उनले बताए । पौडेलले उर्जाशील जीवन विताएका खेलाडीको सम्मानित पूर्वक बाच्नको लागि हामीले निर्वाभत्ता, निःशुल्क जीवन बीमा, दुर्घटना बीमासँगै खेल पूर्वाधारको लागि उचित प्रबन्ध मिलाउने बताउने बताए ।"
"मन्त्री राष्ट्रपतिले नियुक्त गर्ने, राष्ट्रपति र मुख्यमन्त्री प्रत्यक्ष निर्वाचित","काठमाडौं : जनता समाजवादी पार्टी (जसपा) ले राजनीतिज्ञ र विशेषज्ञहरू मध्येबाट राष्ट्रपतिले मन्त्रीहरू नियुक्त गर्ने चुनावी प्रतिवद्धता गरेको छ। जसपाले चुनावी प्रतिवद्धता सार्वजनिक गर्दै शक्तिपृथकीकरणको सिद्धान्तअनुरूप राष्ट्रपतिले मन्त्री नियुक्त गर्ने व्यवस्था अघि सारेको हो। जसपाले प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारका आधारमा प्रत्यक्ष निर्वाचित हुने व्यवस्था गर्ने चुनावी प्रतिवद्धता गरेको छ । संविधानमा रहेका त्रुटि र अपूर्णताहरूलाई संविधान संशोधनमार्फत् पूरा गर्दै सर्वस्वीकार्य बनाउँदै राष्ट्रको उत्थान गर्ने चुनावी प्रतिवद्धतापत्रमा उल्लेख छ। घोषणापत्रमा नेपाललाई स्वतन्त्र, सार्वभौम, समावेशी, लोकतान्त्रिक, विभेदरहित, धर्मनिरपेक्ष, संघीय समाजवादी गणतन्त्रात्मक बहुराष्ट्रिय राज्यका रूपमा स्थापित गर्ने भनिएको छ। कार्य क्षमताको अभाव र खराब आचरण भएको वस्तुनिष्ठ आधार र कारणहरू भएमा सबै तहका सरकारको पदाधिकारीहरूमाथि प्रत्याह्वान गर्न वा महाअभियोग लगाउन सकिने व्यवस्था गर्ने उल्लेख छ। नागरिकहरूलाई गास, बास र कपासको व्यवस्था गर्न एक परिवार एक रोजगारको नीति अबलम्बन गर्ने चुनावी प्रतिवद्धतापत्रमा भनिएको छ। आसन्न प्रतिनिधिसभा र प्रदेशभालाई लक्षित गर्दै जारी घोषणापत्रमा बालिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने उल्लेख छ।"
'निर्वाचन आचारसंहिता उल्लघंन भइरहे आयोग चुप लागेर बस्दैन',"काठमाडौं: निर्वाचन आयोगका आयुक्त सगुन शम्शेर जबराले मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनलाई स्वच्छ, स्वतन्त्र, निष्पक्ष र विश्वसनीय बनाउन राजनीतिक दल, उम्मेदवार, सञ्चारमाध्यम, सुरक्षाकर्मीलगायत सबै सरोकारवालाहरूको हातोमालो आवश्यक भएको बताएका छन् । निर्वाचन आयोग र नेपाल कानुन समाजद्वारा जनकपुरधाममा आयोजित प्रतिनिधि सभा तथा प्रदेशसभा निर्वाचन, २०७९: निर्वाचन आचारसंहिताको प्रभावकारी कार्यान्वयन र सरोकारवालाको भूमिका विषयक अन्तरक्रिया कार्यक्रममा आयुक्त जबराले निर्वाचन आयोगको एक्लो प्रयासबाट मात्र निर्वाचन स्वच्छ, स्वतन्त्र, निष्पक्ष र विश्वसनीय रुपमा सम्पन्न हुन नसक्ने भएकाले यसमा सबै पक्षको सहयोग आवश्यक रहेको बताएका हुन् । निर्वाचन आयोगले मात्र भयरहित वातारणमा स्वच्छ, स्वतन्त्र, निष्पक्ष र विश्वसनीय निर्वाचन गराउन सक्दैन, आयुक्त जबराले भने, यसमा राजनीतिक दल, उम्मेदवार, सञ्चारमाध्यम, सुरक्षाकर्मीलगायत सबै सरोकारवालाहरूको हातोमालो जरुरी छ । उनले निर्वाचन आचारसंहिता पालन गर्न सबैपक्ष गम्भीर हुनुपर्नेमा जोड दिए । निर्वाचन आयोग कसैलाई पनि कारबाही गर्न इच्छुक छैन, आयुक्त जबराले भने, तर निर्वाचन आचारसंहिता उल्लघंन भइरहे आयोग चुप लागेर बस्दैन, अब स्पष्टीकरण मात्र सोधिने होइन जरिवाना पनि गर्ने तयारी गरेका छौँ । निर्वाचन क्षेत्रमा मतदाता, मतदान केन्द्र र भूगोललाई आधार बनाएर उम्मेदवारहरूको खर्च सीमा तोकेको स्पष्ट पार्दै आयुक्त जबराले चुनाव लड्ने, खर्च गर्ने तर आयोगमा खर्च विवरण नबुझाउनेहरूमाथि आयोगले कारबाही गरेको बताए ।"
"प्रचारमा २ गाडी, ४ घोडा मात्र","काठमाडौं :निर्वाचन आयोगले प्रचारप्रसारमा कडाइ गरेको छ। निर्वाचन आचारसंहिता कसिलो बनाउँदै उम्मेदवारले २५ जनाभन्दा बढीको समूहमा घरदैलो गर्न नपाउने नियम बनाएको छ। हुलका हुल कार्यकर्ता लिएर घरदैलो जाने प्रवृत्ति रोक्न आयोगले सीमा तय गरेको हो। यसैगरी उम्मेदवारले प्रचारमा दुई वटा सवारीमात्रै प्रयोग गर्न पाउनेछन्। दुईवटा सवारी तथा चार वटा घोडा प्रयोग गर्न पाउने आयोगका सहायक प्रवक्ता ऋषिराम भुसालले बताए। त्यसका लागि पनि स्थानीय प्रशासनको अनुमति लिनुपर्छ। गाडी वा मोटरसाइकल र्याली आयोजना गर्न पाइँदैन, उनले भने। उम्मेदवारले १५ दिनमात्र निर्वाचन प्रचारप्रसार गर्न पाउने छन्। निर्वाचनलाई भड्किलो हुनबाट रोक्न मतदानको १७ दिन अघिबाट मात्र प्रचार गर्न समय दिइएको हो। दुई दिनअघि मौन अवधि हुने भएकाले १५ दिनमात्रै उम्मेदवारले आमसभा गर्न पाउँछन्। निर्वाचन आचारसंहिता २०७९ को दफा १३ मा मतदानको दिनभन्दा १७ दिन अघिदेखि मात्र जुलुस, आमसभा, कोणसभा गर्न वा सञ्चारमाध्यममा प्रचार सामग्री प्रकाशन वा प्रसारण गर्न पाइने व्यवस्था छ। त्यसैले बिहीबारदेखि मात्रै उम्मेदवारले जुलुस, आमसभा, कोणसभाजस्ता कार्यक्रम तथा सञ्चारमाध्यमबाट प्रचारप्रसार सामग्री प्रकाशन वा प्रसारण गर्न पाउँछन्। तर, बिहान ७ बजेअघि र साँझ ७ बजेपछि प्रचारप्रसार गर्न पनि बन्देज लगाइएको छ। र्याली वा सभा गर्दा १० वटाभन्दा बढी राष्ट्रिय झन्डा प्रयोग गर्न नपाउने व्यवस्था छ। कुनै पनि दल वा उम्मेदवारको निर्वाचन चिह्न भएका ज्याकेट, भेस्ट, मास्क वा टोपीलगायतका सामग्री प्रदर्शनी गर्न नपाइने आयोगले जनाएको छ। सामाजिक सञ्जालमामा पनि कडाइ गरिएको छ। निर्वाचन आयोग ऐन २०७३ ले आचारसंहिताको गम्भीर उल्लंघन गर्ने उम्मेदवारको उम्मेदवारी रद्द हुन सक्ने व्यवस्था छ। आयोगको आदेश अटेर गर्ने उम्मेदवारलाई एक लाख रुपैयाँसम्म जरिबाना हुन्छ। लाभको पदमा रहेका राजनीतिक व्यक्तिले सरकारी स्रोत साधन उपयोग गरी निर्वाचन प्रचार गर्ने, घरदैलोको कार्यक्रममा सुरक्षाकर्मीसहित २५ जनाभन्दा बढीको जुलुस लिई हिँड्ने, राजनीतिक दलले जुलुस, आमसभा, कोणसभा वा भेला आयोजना गर्ने, अनुमति नलिई निर्वाचन प्रचारप्रसारको लागि सवारीसाधन प्रयोग गरेको भन्दै सचेत गराएको छ। आयोगले सातबुँदे निर्देशन जारी गर्दै निर्वाचनलाई स्वच्छ, स्वतन्त्र तथा निष्पक्ष ढंगले सञ्चालन गर्न राजनीतिक दल तथा उम्मेदवारलाई आचारसंहिता कार्यान्वयन गर्न ध्यानकर्षण गराएको हो। निर्वाचन आचारसंहिता २०७५ को दफा ५ मा संघ तथा प्रदेश सरकारका मन्त्रीले आफू उम्मेदवार भएको क्षेत्रमा प्रचार गर्न बाहेक निर्वाचन आयोगको सहमति नलिई अन्यत्र कुनै दल वा उम्मेदवारको प्रचार गर्न नपाइने उल्लेख छ। यस्तै प्रचार गर्दा सरकारी स्रोत साधनको प्रयोग गर्न नपाइने व्यवस्था छ। मन्त्री उम्मेदवार भएको निर्वाचन क्षेत्रसम्म निर्वाचन आचारसंहिताको प्रतिकूल नहुने गरी प्रचार गर्ने, सरकारीसाधन स्रोत तथा जनशक्तिको उपयोग नगर्ने, सरकारी कामको सिलसिलामा यात्रा गर्दा बाहेक निर्वाचन प्रचारका लागि आफ्नो निर्वाचन क्षेत्रतर्फ जाँदा सरकारी स्रोतको उपयोग नगर्न आयोगले निर्देशन जारी गरेको छ। यसैगरी कार्यपालिकाका पदाधिकारीले आफू बहाल रहेको स्थानीय तहमा निर्वाचन प्रचार नगर्ने, प्रचारमा सरकारी साधनस्रोत तथा जनशक्ति उपयोग नगर्न भनेको छ। उम्मेदवारले निजी सञ्चारमाध्यमबाट नियमानुसार प्रचारप्रसार गर्न पाउँछन्। त्यस्तै बैंक तथा वित्तीय संस्थामा खाता खोली आर्थिक सहयोग लिन पाउने आयोगले जनाको छ। तर, निर्वाचन चिह्न भएको पहिरन, मास्क लगाउन वा झोला बोक्न, अर्को दलको प्रचारप्रसारमा अवरोध पुर्याउन, अनुमति नलिई निजी सम्पत्तिमा प्रचार सामग्री राख्न र सार्वजनिक स्थानमा प्रचार सामग्री राख्न बन्देज लगाएको छ। क्लब, सामाजिक संस्था, तथा समूहलाई चन्दा, पुरस्कार वा अनुदान दिन दलको कार्यालय बाहेकका स्थानमा माइकिङ गर्न वा श्रव्य सामग्री बजाउन, विद्यालयलगायतका सार्वजनिक स्थलमा निर्वाचन लक्षित भेला गर्न पनि रोक लगाइएको छ।"
४० वर्ष कांग्रेसको राजनीति गरेर स्वतन्त्र उम्मेदवार बनेका पाण्डे भन्छन्: मेरो उम्मेदवारी असंवैधानिक गठबन्धनविरुद्ध,"इलाम: इलाममा लामो समय नेपाली कांग्रेसको राजनीति गरेका विक्रम पाण्डे यति बेला नेपाली कांग्रेसले नै नेतृत्व गरेको गठबन्धनको बागी बनेका छन् । इलाम क्षेत्र नम्बर १ बाट स्वतन्त्र उम्मेदवारी दिएका पाण्डेले आफ्नो उम्मेदवारी राजनीतिक विकृतिविरुद्ध भएको बताए । ४० वर्षसम्म नेपाली कांग्रेसको राजनीति गरेका पाण्डेले स्वतन्त्र उम्मेदवारीसहित जनतासँग मत माग्दै यस्तो बताएका हुन् । उनको प्रतिस्प्रर्धा नेकपा एकीकृत समाजवादीका सम्मानीत नेता झलनाथ खनालसँग मात्रै भएको पाण्डेले अन्नपुर्ण पोष्ठसँगको संवादमा बताए । काग्रेससँग भएको २५ हजारभन्दा बढि मत आफुलाई आउने उनको दावी छ । उनले भने, मेरो उम्मेदवारी असंवैधानिक र अल्पायु चुनावी गठबन्धनका विरुद्धमा हो। हामी मुलुकमा स्थिरता चाहन्छौँ भने क्षणिक लाभकालागि अस्थायी मित्रतामा अल्मलिनु हुँदैन। उनले भने, आजीवनगाली गरेको पार्टीको भलो गर्दैनन् भन्ने कुरा बुझेर नागरिकहरूको प्रजातान्त्रिकमतको सम्मानहोस् भनेर म उम्मेदवार भएको हुँ । उनले भने, दुर्भाग्यवश, तीनदशकदेखि हाम्रा जनप्रतिनिधि भए तर इलामले निराशा बाहेक केही पाएन । उनले पूर्वप्रधानमन्त्री झलनाथ खनालतर्फ लक्षित गर्दै भने सरकारसँग यस क्षेत्रका नाममा पोलिटेक्निक इन्स्टिच्युट मागेर आफ्नै गाउँमा, आफ्नै सँग राख्ने हेभी वेट उम्मेदवारलाई ''भयो, तपाईँहरूजस्ता राजनीतिक अस्थिरताका नाइकेलाई अब हामीभोट दिँदैनौँ भन्न चाहने इलाम क्षेत्र नं १ का नागरिकहरूलाई मत हाल्ने ठाउँ होस् भनेर म उम्मेदवार भएको हुँ। इलामका दुई निर्वाचन क्षेत्रलाई माई खोलाले छुट्याउने गर्दछ । अहिलेसम्म ठूला दलले इलाम क्षेत्र न १ मा गत निर्वाचनमा भुपेन्द्र कट्टेललाई नेपाली कांग्रेसले उम्मेदवार बनाएको बाहेक अधिकांस निर्वाचनमा इलाम क्षेत्र न २ का उम्मेदवारले टिकट पाउने गरेका छन् । पाण्डेले भने खोलापारीबाट नेता ल्याएर थोपर्ने र यस क्षेत्रको राजनीतिक भविष्यलाई हेला गर्ने केन्द्रीय नेतृत्वप्रति असहमति जनाउन चाहने सबै दलका मतदाताको मतको सम्मान होस् भनेर म उम्मेदवार भएको हुँ। पण्डेले सार्वजनिक गरेको १० बुँदे प्रतिवद्धतामासमेत संसद चलेका बेला सम्पूर्ण रूपमा संसदमै उपस्थित हुने र आफ्नो क्षेत्रका लागि काम र कुरालाई सँधै प्राथमिकतामा राख्ने बताए । इलाम क्षेत्र १ मा सत्ता गठबन्धनका खनाल र बागी पाण्डेसहित नेकपा एमालेका जिल्ला अध्यक्ष महेश बस्नेत, जनता समाजवादीका कमलकुमार राई, नेपाली कांग्रेस (बिपी)का गणेशप्रसाद पौडेल, संघीय लोकतान्त्रिक राष्ट्रिय मञ्चका जितकुमार मुखिया, राष्ट्रिय प्रजातन्त्र पार्टीका तोयानाथ शर्मा सापकोटा, मंगोल नेसनल अर्गनाइजेसनका बुद्धलाल मेचे, राष्ट्रिय जनमुक्ति पार्टीका पदमबहादुर लिम्बू तथा स्वतन्त्र उम्मेदवारद्वय निमातेञ्जिङ शेर्पा र नेत्रप्रसाद रेग्मी उम्मेदवार छन् ।"
गठबन्धनको पक्षमा बहुमत आउँछन्ः कांग्रेस प्रवक्ता महत,"काठमाडौं: नेपाली कांग्रेसका प्रवक्ता डा प्रकाशशरण महतले मङ्सिर ४ गते हुने निर्वाचनमा बहुमत गठबन्धनको पक्षमा आउने बताएका छन् । धनगढीमा आयोजित पत्रकार सम्मेलनमा उनले संविधानको रक्षा, स्थिरता र समृद्धि सुनिश्चित गर्दछ भन्ने कुरा पनि यो छोटो समयको गठबन्धनको सरकारले संकेत गरिरहेको उनले बताए । प्रवक्ता महतले नेपाली जनताको पूर्ण म्यान्डेड र अनुमोदनका साथ नेपाली कांग्रेसको नेतृत्वमा सरकार बन्दा जुन लोकतान्त्रिक मूल्य र मान्यतामाथि यस भन्दा अघिको सरकारद्वारा प्रहार गरिएको थियो त्यो अहिले रोकिएको बताए । उनले भने, अहिले देश एउटा सही बाटोमा उन्मुख छ ।"
डोटीमा टिकट नपाएपछि कैलाली ४ झरेका बलायरलाई एमालेका भट्टको चुनौती,"धनगढी : कैलाली निर्वाचन क्षेत्र ४ मा नेकपा एमालेका लेखराज भट्ट र सत्ता गठबन्धनको तर्फबाट कांग्रेसका वीरबहादुर बलायरबीच प्रतिस्पर्धा हुँदै छ। भट्ट नेकपा एमालेका केन्द्रीय सचिव, स्थायी कमिटी सदस्य तथा सुदूरपश्चिम प्रदेशका इञ्चार्ज हुन्। बलायर नेपाली कांग्रेसका सुदूरपश्चिम प्रदेश सभापति हुन्। सुदूरपश्चिम प्रदेशका लागि प्रधानमन्त्रीको जिल्ला डडेल्धुरा पछि कैलाली ४ लाई महत्वपूर्ण रूपमा हेरिएको छ। सुदूरपश्चिमका लागि प्रधानमन्त्री देउवाबाहेक भट्ट जतीको 'हेविवेट' नेता चुनावी मैदानमा छैनन्। नेपालमा जनयुद्ध सुरु भएका बेला प्रचण्डलाई सुरुमा बन्दुक दिने जनयुद्धका 'ओपनर खेलाडी' हुन् भट्ट। नेकपा विभाजन भएपछि उनी नेकपा एमालेमा लागेका हुन्। 'अहिलेको नेकपा एमाले भनेको बाम एकता पछिको नेकपाकै स्वरूप हो', भट्ट भन्छन्। शान्ति प्रक्रियापछि २०६४ सालको संविधान सभा निर्वाचनमा भट्टले त्यतीबेलाको कैलाली निर्वाचन क्षेत्र नम्बर ५ बाट चुनाव जितेका थिए। त्यतीबेला कैलालीमा ६ वटा निर्वाचन क्षेत्र थिए। अहिलेको कैलाली ४ र त्यतीबेलाको कैलाली ५ को भुगोल भने लगभग एउटै हो। नेपाली कांग्रेसका दीर्घराज भाट र नेकपा एमालेका हरिशंकर योगीलाई हराउँदै भट्टले पहिलो संविधान सभा चुनाव जितेका हुन्। तर दोस्रो संविधान सभा निर्वाचनमा भट्टले पराजय बेहोरे। उनी नेपाली कांग्रेसका उनै दीर्घराज भाटसँग चुनाव हारे। संविधान सभाको निर्वाचन २०६४ पछि मन्त्री भइसकेका भट्टले, दोधाराचाँदनीमा सुख्खा बन्दरगाह र धनगढीखुटीयादिपायल फास्ट ट्रयाकको एजेन्टा समातेका थिए। तर उनीले त्यतीबेला ती दुबै नयाँ एजेन्डा स्थापित गर्न सकेनन। भट्ट भन्छन् 'सुख्खा बन्दरगाह भनेको के हो भन्थे ? मानिसहरू। थाहै थिएन। तर जब कार्यान्वयनको चरणमा गयो, बल्ल सबैले बुझे।' भट्टकै पहलमा कञ्चनपुरको दोघाराचाँदनीमा सुख्खा बन्दरगाहको कार्य अगाडि बढेको छ। 'नेपाल र भारत बन्दरगाह कुन ठाउँमा राख्ने भन्नेमा सहमत भएका छन्। भारतबाट नेपालतर्फको चारलेनको सडकको पनि जिरो प्वाइन्ट तय भएको छ' नेता भट्टले भने। पारिवारिक सम्पत्तिका हिसावले सुसम्पन्न नेता भट्ट तीन पटक मन्त्री हुँदा पनि आर्थिक विवादमा नपरेका नेता हुन्। उनले निर्वाचन क्षेत्र मात्रै होइन, सुदूरपश्चिमका अरू परियोजनाका बारेमा पनि चासो राख्ने गर्छन्। उनी वाणिज्य तथा आपूर्ति मन्त्री भएका बेला बैतडीको दोगदाकेदार गाउँपालिकामा फस्फोरस खानी रहेको पत्ता लगाए। 'दोगडाकेदार गाउपालिकाको एक मात्र खानीबाट ३० वर्ष भन्दा बढीका लागि मल बनाउन पुग्ने फस्फोरस पत्ता लागेको छ। प्राविधिकरुले 'ड्रिल' गरेर हेरिसकेका छन्', भट्टले भने। २०६४ देखि २०७० को चुनावसम्म भाटले खासै काम नगरेको भन्दै २०७४ को चुनावमा नेता भट्ट फेरि चुनाव जिते। उनले त्यतीबेला नेपाली कांग्रेसका नेता सुनील कुमार भण्डारीलाई १० हजार ३९९ मतान्तरले पराजित गरे। लेखराज भट्टले ३१ हजार ३५९ मत पाउँदा भण्डारीले २० हजार ९६० मत मात्रै पाएका थिए। तर यसपाली भट्टले सत्ता गठबन्धनका बलायरसँग प्रतिस्पर्धा गर्नुपर्ने भएको छ। बलायर डोटीका स्थापित नेता हुन्। उनी २०७० मा दोस्रो संविधान सभा निर्वाचनमा डोटी २ बाट चुनाव जितेका नेता हुन्। केही महिना मन्त्री भएका बलायरले यसपाली डोटीबाट टिकट नपाएपछि कैलाली आएका हुन्। २०७० सालमा प्रतिनिधि सभाका लागि डोटीमा २ निर्वाचन क्षेत्र थिए। तर २०७४ सालमा डोटी एक निर्वाचन क्षेत्र भयो। २०७४ सालमा त्यतिबेला नेकपाका उमेदवार प्रेम आलेमगरसँग बलायर पराजित भए। आलेले ३२ हजार ५१० मत ल्याउँदा बलायरले ३० हजार ८७८ मत पाए। आलेसँग १६ सय ३२ ले मात्रै पराजित भएका बलायरलाई यसपाली डोटीबाट चुनाव जित्न सहज थियो। तर डोटीको प्रतिनिधि सभाको सीट समाजवादीले नछोडने भनेपछि बलायर चुनाव लडन कैलाली ४ आएका हुन्। 'कैलालीका लागि बलायर नयाँ भए, गठबन्धनका मत बढी त होलान तर जित निकाल्न उनलाई सहज भने छैन,' एकजना गठबन्धनकै नेताले भने। कैलाली ४ मा कांग्रेसभित्र पनि फरक मत छ। यसअघि पराजित सुनील कुमार भण्डारी कोइराला पक्षका हुन्। जित्ने बेला उनलाई देउवाले टिकट नदिएको पनि एकथरी कांग्रेसभित्र गुनासो छ। स्थानीय तहका प्रमुखहरूले पाएको मतका आधारमा कैलाली ४ मा गठबन्धन एमाले भन्दा ११ हजार मतले अगाडि छ। सत्ता गठबन्धनका ३३ हजार मत छन् भने नेकपा एमाले एक्लैले २२ हजार मत पाएको छ। एमाले भित्र खासै विवाद छैन। त्यसैले नेता भट्ट हौसिएका छन्। अहिलेको राजनीतिमा कैलाली र डोटीका बीच प्रदेशको राजधानीको प्रतिस्पर्धा छ। विकास क्षेत्रीय संरचना हुँदा डोटीको दिपायल सुदूरपश्चिम विकास क्षेत्रको क्षेत्रीय सदरमुकाम थियो। तर संविधान जारी भएपछि कांग्रेस सरकारले नै प्रदेशको अस्थायी राजधानी धनगढीलाई तोक्यो। सुदूरपश्चिम प्रदेश सरकारको दुई तिहाई बहुमतले प्रदेशको राजधानी गोदावरी नगरपालिका २ र ४ मा पर्ने तेघरी भन्ने स्थानमा तोकेको छ। राजधानीको विषयमा बलायर डोटी हुनुपर्छ भन्ने पक्षका हुन् भने नेता भट्ट तेघरी नै हुनुपर्छ भन्ने पक्षका हुन्। हुन त प्रदेशको राजधानी कता राख्ने भन्ने अधिकार प्रदेश संसदलाई छ। तर ठूला र केन्द्रीय नेताको ईच्छा पनि त्यसमा काम गर्ने नै भयो। लेखराज भट्टले अहिले अबको पाँच वर्षमा प्रदेशको राजधानी गोदावरीको तेघरीमा बनाउने एजेन्डा उचालेका छन्। तर बलायरसँग नैतिक रूपमा पनि तेघरी नै हुन्पर्छ भन्ने बल छैन। किनकी यसपाली कैलाली ४ बाट चुनाव लडेका नेता बलायरको गृह क्षेत्र डोटी नै हो। उनलाई भोलिको राजनीतिको पनि पीर छ। तेघरी तोकिएपछि राजधानी दिपायल (डोटी) हुनुपर्छ भनेर आन्दोलनको नेतृत्व गर्ने नेतामा बलायर पर्छन्। 'बलायर, डोटीबाट अचानक कैलाली ४ मा चुनाव लडन आए। उनको लेखराज भट्ट जतिको सामाजिक अन्तर्घुलन हुने कुरै भएन। बलायर आफैंले त आफूलाई भोट हाल्न पाउँदैनन', नेकपा एमाले गोदावरी नगर इञ्चार्ज आनन्द भट्टले भने। एमाले नेता लेखराज भट्ट आफ्नो जीत हुने दाबी गर्छन्। भन्छन्, 'मैले मेरो निर्वाचन क्षेत्रको विकास मात्रै होइन, म पार्टीको सुदूरपश्चिम इञ्चार्ज पनि हुँ, मैले सुदूरपश्चिमको विकास बारे सोच्नु पर्छ। मैले ल्याएका विकासका योजनाहरू पनि मेरो जित्ने आधार हुन्।' नेता भट्टले सुख्खा बन्दरगाह, धनगढीखुटीयादिपायल द्रुत मार्ग, धनगढी र अत्तरियालाई औद्योगिक करिडोर बनाउने योजना, गेटामा बनाइएको मेडिकल कलेजका पुर्वाधार जस्ता ठुला योजनाहरू पनि जित्ने आधार भएको बताए। गेटा मेडिकल कलेजमा ७ अर्वका पुर्वाधार बनिसकेका छन्। ६ सय शय्याको अस्पताल र कलेज भवन, चिकित्सकका आवास, नर्सिङ आवास, गरी पुर्वाधार निर्माणको ९५ प्रतिसत काम सकिएको छ। भट्टले अगाडि सारेको धनगढीखुटीयादिपायल द्रुत मार्गको पनि धनगढीमा योजना कार्यालय स्थापना भएर पक्की गर्ने र ट्रयाक खोल्ने काम भइरहेको छ। यसपाली १० किलोमिटर कालोपत्रेको ठेक्का भइसकेको आयोजनाले जनाएको छ। 'गेटा मेडिकल कलेज सुदूरपश्चिमको स्वास्थ्य सेवा र स्वास्थ्य शिक्षाका लागि कोषेढुंगा हुनेछ। जसमा मेरो मेहनत छ। त्यो मेहनत मतदाताले बुझेका छन्। महाकालीको फोर लेनको पुल र सुख्खा बन्दरगाहका बारेमा पनि सबैलाई थाहा छ, मैले कति संघर्ष गरेर ल्याए भनेर। कञ्चनपुरको दैजी छेलामा तत्कालीन प्रधानमन्त्री केपी शर्मा ओली ल्याएर विषेश आर्थिक क्षेत्रको सिलान्यास नै गरिएको छ, यी पुर्वाधारका योजनाहरू मेरो जित्ने आधार हुन्।' तर नेता बलायरका लागि कैलाली ४ नयाँ क्षेत्र हो। भट्टले मतदातालाई आफुले विगतमा गरेका कामको फेहरिस्त भनिरहेका छन् भने बलायरसँग खासै ऐजेन्डा छैन। उनले प्रतिगमनका विरुद्ध गठबन्धन भएको कुरा आफ्नो मुख्य एजेन्डा बनाएका छन्। 'लेखराज भट्टले यस क्षेत्रबाट दुई पटक जिते तर केही काम गरेनन। जनताले अहिले नयाँ खोजिरहेका छन्। नयाँका लागि म विकल्प हो, त्यसैले म जित्छु', बलायरले भने।"
बालेनलाई सोधियो स्पष्टीकरण,"काठमाडौं : निर्वाचन आयोगले काठमाडौं महानगरपालिकाका प्रमुख बालेन्द्र शाह (बालेन) लाई स्पष्टीकरण माग गरेको छ। आयोगले हाम्रो नेपाली पार्टीका विभिन्न निर्वाचन क्षेत्रका उम्मेदवारहरूले 'जय लौरो' नामक फेसबुक पेज समेतबाट प्रमुख शाहको समर्थन रहेको भनी गरेको प्रचारप्रसार बारे स्पष्टीकरण सोधेको हो। देशको राजधानी सहर समेत रहेको महानगरपालिकाको नगर प्रमुखमा स्वतन्त्र उम्मेदवारका रूपमा निर्वाचित भई कार्यभार सम्हालेको अवस्थामा उक्त दलसँग कुनै आवद्धता नै रहे जस्तो गरी शाहको तस्बिर र नाम निरन्तर प्रयोग भइरहेका विषयमा आयोगले ध्यानाकर्षणसहित पत्र पठाएको हो। आयोगको स्पष्टीकरणमा भनिएको छ, 'उल्लेखित सन्दर्भमा हाम्रो नेपाली पार्टीसँग यहाँको कुनै कानूनी सम्बन्ध रहेको भन्ने आयोगमा रहेको उक्त दलको अभिलेखबाट नदेखिएको अवस्थामा सोही तथ्यमा विश्वस्त हुँदै पत्र प्राप्त भएको दुई दिनभित्र जवाफ उपलब्ध गराइदिन अनुरोध छ।' आयोगले शाहलाई इन्जिनियर अनन्तराज घिमिरे अध्यक्ष रहेको हाम्रो नेपाली पार्टीसँग तपाईंको कुनै आवद्धता छ, छैन?, हाम्रो नेपाली पार्टीसँग कुनै दलगत आवद्धता छैन भने उक्त दलले तस्बिर र नाम प्रयोग गरी आफ्नो दल र उम्मेदवारहरूको मत निरन्तर मागिरहेको देखिएकोले सो कार्य गर्न कुनै व्यक्त वा अव्यक्त सहमति छ, छैन ? भनेर स्पष्टीकरण सोधेको छ।"
निर्वाचन विथोल्न २३ समूह सक्रिय : गृह मन्त्रालय,"विराटनगर : आगामी निर्वाचन विथोल्न मुलुकभर विभिन्न २३ वटा समूह सक्रिय रहेको जानकारी गृह मन्त्रालयले दिएको छ। प्रदेश १ को राजधानी विराटनगरमा शनिबार आयोजित निर्वाचन लक्षित प्रदेशस्तरीय सुरक्षा गोष्ठीमा मन्त्रालयले साना तथा ठूला २३ वटा समूहले चुनावलाई असर पुग्ने गतिविधि गरिरहेको जनाएको हो। गृह प्रवक्ता एवं सुरक्षा समन्वय महाशाखा प्रमुख फणिन्द्रमणि पोखरेलले निर्वाचन विरोधी समूहलाई नियन्त्रणमा लिएर उनीहरुका गतिविधि रोक्न तथा निष्तेज पार्न र निर्वाचनलाई मर्यादित, शान्तिपूर्ण, भयरहित, स्वच्छ एवं निष्पक्ष रूपमा सम्पन्न गर्न विशेष सुरक्षा योजना बनाएर लागू गरिएको जानकारी दिए। निर्वाचन सम्पन्न गराउन सबै तयारी पूरा भइसकेको छ। तर बहिष्कारदेखि लिएर चुनावलाई शान्तिपूर्ण रूपमा सम्पन्न गर्न नदिन विभिन्न २३ वटा समूह सक्रिय छन्, उनले भने, एउटा समूहमा ५७ जना मात्रै पनि छन्। कुनै समूह अलि धेरै संख्याको पनि छ। सुरक्षाका दृष्टिकोणले मतदानस्थलाई अति संवेदनशील, संवेदनशील र सामान्य भनेर वर्गीकरण गर्दै त्यही हिसाबको सुरक्षा व्यवस्था मिलाउने तयारी गरिएको उनको भनाइ छ। निर्वाचनमा खटिने कर्मचारी, उम्मेदवार, मतदाता, निर्वाचन सामग्रीसमेतको सुरक्षालाई सरकारले प्राथमिकतामा राखेको पोखरेल बताउँछन्। उनका अनुसार मतदातामा त्रास उत्पन्न नहुने हिसाबले सुरक्षा व्यवस्था मिलाइएको छ। साथै समयमा हतियार नबुझाउनेलाई कारबाहीको दायरामा ल्याउन सम्बन्धित जिल्ला प्रशासन कार्यालयलाई गृहले निर्देशनसमेत दिएको छ। मतदानका दिन ३ घेराको सुरक्षा प्रबन्ध गरिने मन्त्रालयले जनाएको छ। पहिलो घेरामा नेपाल तथा म्यादी प्रहरी, दोस्रोमा सशस्त्र प्रहरी र तेस्रो घेरामा नेपाली सेनालाई परिचालन गरिने छ। निर्वाचन सुरक्षाका लागि म्यादीसहित २ लाख ९८ हजार ५ सय ८९ जना सुरक्षाकर्मी परिचालन गरिने जानकारी मन्त्रालयले दिएको छ। गृह प्रवक्ता पोखरेलले निर्वाचनका लागि राज्यका सबै स्रोत साधनको प्रयोग गरिएको जानकारी दिए। अहिले मतपत्रसहितका निर्वाचन सामग्री ढुवानीको काम भइरहेको उनको भनाइ छ। निर्वाचनका बेला कुनै पनि समस्या आउन नदिन आचारसंहिताको पालना र राजनैतिक दलसँगको समन्वयलाई जिल्ला सुरक्षा समितिले ध्यान दिनुपर्ने पोखरेलले बताए। एकै चरणमा निर्वाचन सम्पन्न गराउँदा ठूलो मात्रामा सुरक्षा जनशक्ति परिचालन गर्नुपर्ने भएकाले व्यक्तिगत सुरक्षा सम्भव नहुने उनको भनाइ छ। प्रदेशस्तरीय गोष्ठीको उद्घाटन आन्तरिक मामिला तथा कानुनमन्त्री केदार कार्कीले गरेका हुन्। उनले प्रदेशको सुरक्षा व्यवस्था मजवुत बनाउन सरकार गम्भीर रहेको जानकारी दिए। प्रदेश १ ले शान्ति सुरक्षामा महत्वपूर्ण योगदान गरेको छ, उनले भने, निर्वाचन सफल बनाउन सुरक्षा निकाय सक्रिय बनेका छन्। दैनिक काम कारबाहीसँगै निर्वाचनलाई सफल बनाउन शान्ति सुरक्षालाई खलल पुयाउने समूहको पहिचान गरेर नियन्त्रण गर्न सुरक्षा संयन्त्रले काम गरिरहेको कार्कीले बताए। निर्वाचनलाई लक्षित गरेर अवरोध पुर्याउने सम्भावित स्थानको रेकी गर्ने काम भइरहेको जानकारी उनले दिए। निर्वाचनमा एम्बुलेन्स र चिकित्सकसहितको व्यवस्था गरिने र अन्य साधन स्रोतको व्यवस्थापनमा सरकार प्रतिबद्ध रहेको कार्कीले बताए। द्वन्द्व व्यवस्थापनका लागि राजनीतिक दलसँग समन्वय गरेर शान्ति सुरक्षा मजवुत बनाउने विषयमा कुनै सम्झौता नगरिने उनले स्पष्ट पारे। शान्तिपूर्ण निर्वाचन सम्पन्न गरेर नयाँ जनप्रतिनिधिलाई जिम्मेवारी हस्तान्तरण गर्न प्रदेश सरकार प्रतिबद्ध रहेको मन्त्री कार्कीको भनाइ छ। गृह मन्त्रालय र प्रदेशको आन्तरिक मामिला तथा कानुन मन्त्रालयको संयुक्त आयोजनामा भएको गोष्ठीमा गृह सचिव विनोदप्रकाश सिंह, प्रदेश १ का निमित्त सचिव किशोरकुमार चौधरी, नेपाली सेनाको बलाधिकृत विभागका रथी सरोजप्रताप राणा, नेपाल प्रहरीका महानिरीक्षक धीरजप्रताप सिंह, सशस्त्रका महानिरीक्षक राजु अर्याल, राष्ट्रिय अनुसन्धान विभागका मुख्य अनुसन्धान निर्देशक हुतराज थापा लगायत सहभागी छन्। त्यस्तै गृहका सहसचिव प्रदीपकुमार कोइराला, प्रदेशको आन्तरिक मामिला तथा कानुन मन्त्रालयका सचिव उमेश बस्नेत, नेपाली सेनाको पूर्वी पृतनापति उपरथी सहदेव खड्का, प्रदेश प्रहरी प्रमुख डीआईजी सुदीप गिरी, सशस्त्र प्रहरी प्रमुख डीआईजी कमल गिरी एवं १४ वटै जिल्लाका प्रमुख जिल्ला अधिकारी र सुरक्षा निकायका प्रमुखहरु गोष्ठीमा सहभागी छन्। गोष्ठीमा प्रमुख जिल्ला अधिकारीहरुले जिल्लाको सुरक्षा अवस्था, निर्वाचनका चुनौती तथा आगामी दिनमा अपनाउनुपर्ने सुरक्षा तयारी लगायतका विषयमा जानकारी गराउने छन्। मोरङका प्रमुख जिल्ला अधिकारी काशीराज दाहालले गोष्ठीमा निर्वाचनको सुरक्षा, तयारी अवस्था, समस्या र समाधानका उपाय तथा निर्वाचनलाई शान्तिपूर्ण, भयरहित, स्वच्छ र निष्पक्ष बनाउने विषयमा छलफल हुने जानकारी दिए। निर्वाचन आचारसंहिता परिपालनाको अवस्था, सुरक्षा चुनौती, सीमा सुरक्षा, आवश्यक सुरक्षा रणनीति, सुरक्षा योजनामा गर्नुपर्ने परिमार्जनसमेतका विषयमा छलफल हुने उनले बताए। निर्वाचनलाई लिएर सम्भावित परिस्थितिको आंकलन, राजनीतिक दलका गतिविधि, उनीहरुसँगको समन्वय, सेवा प्रवाह, स्रोत साधनको अवस्था, आगामी दिनमा अपनाउनुपर्ने रणनीति, सुरक्षा निकायमा भौतिक पूर्वाधारको अवस्था लगायतका बारेमा पनि छलफल हुने दाहालको भनाइ छ। यसअघि बाग्मती, लुम्बिनी र मधेसमा प्रदेशस्तरीय सुरक्षा गोष्ठी भइसकेको छ।"
अब संघ र प्रदेश सबैमा पाँच दलीय गठबन्धनको सरकार बन्छ: गृहमन्त्री,भैरहवा: गृहमन्त्री बालकृष्ण खाणले मंसिर ४ गतेको प्रतिनिधि सभा र प्रदेश सभा निर्वाचनपछि संघ र सातै प्रदेशमा पाँच दलीय गठबन्धनले सरकार बनाउने बताएका छन् । गृहमन्त्री खाणले शनिबार भैरहवामा माओवादीले निर्वाचन परिचालनका लागि आयोजना गरेको कार्यकता भेलामा सात प्रदेश र संघमा गठबन्धनले बहुमत ल्याउने दाबी गरे । लामो संघर्ष पश्चात् प्राप्त संघीय लोकतान्त्रिक गणतन्त्रात्मक व्वयस्थालाई थप मजबुत बनाउदै नागरिकको अवस्था परिवर्तन गर्न पाँच दलीय गठबन्धनको जित अत्यावश्यक रहेको उनको भनाइ थियो । एमाले नेतृत्वमा बनेको चुनावी गठबन्धन पश्चगामी रहेको बताउँदै यो गठबन्धनले जितेमा प्राप्त उपलब्धि उल्टन सक्नेतर्फ सचेत गराए । गणतान्त्रिक व्यवस्था बचाइ नागरिकको अवस्था परिवर्तन गर्न पाँच दलीय गठबन्धनको विजयी आवश्यक रहेको उनको भनाइ छ । निर्वाचनपछि बन्ने सरकारको मुख्य ध्यान मुलुकको विकास र रोजगारीमा केन्द्रित हुने पनि गृहमन्त्री खाणले बताए ।
सुकुम्वासी र नागरिकता समस्यालाई भोट औजारका रूपमा प्रयोग गरियो : लिङ्देन,परासी : राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनले देशका ठूला राजनीतिक दलले सुकुम्वासी र नागरिकता समस्यालाई सधैं भोट माग्ने औजारका रूपमा प्रयोग गरेको बताएका छन्। नवलपरासी निर्वाचन क्षेत्र नं २ को चुनावी सभालाई शनिबार सुनवलमा सम्बोधन गर्न पुगेका अध्यक्ष लिङ्देनले राज्य सत्तामा बस्दा समस्या समाधानमा नलाग्ने तर चुनावको बेला सुकुम्वासी र नागरिकता समस्या देखाई जनतालाई झुक्काएर भोट माग्ने गरेको आरोप लगाए। 'हजुरबुवाले जोतभोग गरेको जग्गा नातीको पालासम्म आइपुग्दा पनि धनीपुर्जा पाउन सकेका छैनन्। बाबुले नागरिकता पाएका छन्। छोराले पाउन सकेको छैन। यो पनि न्याय हुन्छ? सधैं झुक्काउने राजनीतिक दलका नेतालाई चिनेर मात्र भोट दिनुस्।' ठूला दलकै कारण मुलुकको राष्ट्रियता र अर्थतन्त्र बर्बाद भएको बताउँदै अध्यक्ष लिङ्देनले बर्बादीको बाटो रोक्ने उपाय मतदान भएकाले एक पटक 'हात र भोट' परिवर्तन गर्न मतदातालाई आग्रह गरे। कांग्रेस र माओवादी कसैले पनि एक्ला एक्लै बहुमत ल्याउने गरी उम्मेदवारी नै नदिएको बताउँदै लिङ्देनले गठबन्धनबाट बहुमतको सरकार बने फेरि जनताले दुःख पाउने बताए। मंसिर ४ को चुनाव देशको भविष्य मात्र नभई आउने सन्ततिको भविष्य निर्माणसँग पनि जोडिएकाले गम्भीर रूपमा सोचेर मतदान गर्न लिङ्देनले मतदातासँग आग्रह गरे। बहुमतका नाउँमा गलत नीति ल्याउँदा संसदमा राप्रपाको एक्लो सांसद भएपनि विरोध गर्दै आएको बताउँदै अध्यक्ष लिङ्देनले निर्वाचनमार्फत् देशका विभिन्न क्षेत्रबाट जनताले संसदमा साथी पठाइदिनेमा आफू विश्वस्त रहेको उनको दाबी थियो। नवलपरासीमा भएका २ चुनावी सभालाई सम्बोधन गर्न लिङ्देन हेलिकोप्टरबाट आएका थिए।
"गठबन्धनले जनमत पाए लुटतन्त्र मच्चिन्छ, देश कंगाल हुन्छ: केपी ओली","काठमाडौं: नेकपा एमाले अध्यक्ष केपी शर्मा ओलीले गठबन्धनले जनमत पाए देशमा लुटतन्त्र मच्चिने र देश कंगाल हुने बताएका छन् । काठमाडौंमा आयोजित कार्यक्रममा ओलीले गठबन्धनसँग मिसन र भिजन नभएको बताए । ओलीले भने, दिशाहिन सरकार बनार देशलाई बर्बाद पार्ने कि भिजनसहितको ठोस गन्तव्य र गन्तव्यमा पुग्ने मार्गचित्र भएको पार्टीलाई जिताउने ? परमादेशबाट प्रधानमन्त्री नियुक्ती गर्नु संविधान संशोधन जस्तो काम भएको बताए । ओलीले अनाधिकृत, असंसदीय सरकारले देशलाई कंगाल बनाइसकेको बताए । ओलीले भने, देशमा ५० औँ अर्व घाटा छ । निर्वाचनमा पैंसा बाड्ने काम भयो । नेपाली जनताका ओइलाएका सपनाहरुलाई आफ्नो पार्टीले पुर्नजागरित गरेको बताए । ओलीले भने,स्वार्थले बनेको कठपुतली सरकार हो । स्वभिमान नभएको कठपुतली सरकार हो यो । यो अहिलेको गठबन्धन रियल्ली डेड हो । तर, यो ककसले पम्पिङ गरिरहेको छ । ६ तिर मुख फर्किएको छ । चिउँडोले चपाइराखेका छन् । खन्चुवा, नीति, थीतिहिन गठबन्धन हो । दे ह्याभ अलरेडी डेथ । गठबन्धनले जनमत पाए लुटतन्त्र मच्चीने र देश कंगाल हुने बताए । उनले जहाँ नेपाली त्यहाँ एमाले रहेको बताए । ओलीले भने,नेकपा एमाले एकातीर, अर्को तीर सय भाइ कौरव । ४ गतेको कुरु क्षेत्रमा स्वाहा हुन्छन् । गठबन्धनसँग नीतिनै नरहेको बताए ।"
३० प्रतिशत नागरिक मताधिकारबाट वञ्चित,"काठमाडौं : मंसिर ४ गतेको निर्वाचनका लागि १ करोड ७९ लाख ८८ हजार ५ सय ७० मतदाता छन्। तर, ३० प्रतिशतभन्दा बढीले आफ्नो अधिकार प्रयोग गर्नबाट बञ्चित हुने देखिएको छ। वैदेशिक रोजगारीमा रहेका, निजी तथा सहकारी क्षेत्रमा काम गर्ने र गृहजिल्ला (मतदाता सूची भएको ठाउँ) जान नपाउनेहरू मतदानमा बञ्चित हुने देखिएको छ। सरकारी कर्मचारीले भने यसपटक समानुपातिकतर्फ भोट हाल्न पाउने छन्। सर्वोच्च अदालतले हालैमात्र सरकारी कर्मचारी, सुरक्षाकर्मी र कैदी बन्दीलाई पनि प्रतिनिधिसभा र प्रदेशसभा निर्वाचनमा मतदान गर्न पाउने व्यवस्था गर्न आदेश दिएको थियो। अस्थायी मतदाता नामावली संकलन गरी प्रतिनिधिसभा र प्रदेशसभा निर्वाचनमा समानुपातिकतर्फ मतदान गर्न पाउने व्यवस्था गर्न अन्तरिम आदेश दिएको थियो। अदालतको आदेशअनुरूप नै अघिल्लो निर्वाचनमा रोकिएको सरकारी कर्मचारीलाई समानुपातिकतर्फको मतदान दिन आयोग सहमत भएको हो। निर्वाचन आयोगका प्रवक्ता शालिकराम शर्मा पौडेलले सरकारी कर्मचारीलाई समानुपातिकमा मतदान गर्ने व्यवस्था गरिएको बताए। ०७४ मा भने सरकारी कर्मचारी पनि समानुपातिकमा मतदान गर्नबाट बञ्चित थिए। निजामती, सुरक्षा निकाय (सेना, सशस्त्र र प्रहरी) गरी करिब ४ लाख सरकारी कर्मचारी छन्। उनीहरूले आफ्नो क्षेत्रको प्रतिनिधिसभातर्फको उम्मेदवार चुन्न नपाए पनि आफूलाई मन पर्ने दल चुन्न पाउने छन्। केन्द्रीय तथ्यांक विभागको पछिल्लो तथ्यांकअनुसार २२ लाख नेपाली वैदेशिक रोजगारीमा छन्। गैरआवासीय नेपाली संघका अनुसार करिब ८० लाख नेपाली देश बाहिर बसोबास गर्छन्। तीमध्ये अधिकांश मतदाता नामावलीमा सूचीकृत छन्। अनुकूल मिल्ने केही मतदाता निर्वाचनको समयमा नेपाल आएर मतदान गरे पनि धेरैजसो आउन पाउँदैनन्। पूर्वप्रमुख निर्वाचन आयुक्त सूर्यप्रसाद श्रेष्ठले सबैले मतदान गर्न सम्भव नहुने बताउँछन्। अनुकूल मिल्नेले मतदान गर्ने हो, मतदान गर्नका लागि सरकारले कर्मचारीलाई बिदा दिन सक्दैन, विदेशमा बस्ने नेपालीलाई मताधिकार दिन सक्दैन, उनले भने। वैदेशिक रोजगारीमा रहेकालाई यस वर्ष मतदान गराउन संभव नभएको उनले बताए। रेमिट्यान्स नै ठूलो योगदान हो, श्रेष्ठ भन्छन्, यस वर्ष विदेशमा बस्ने नेपालीलाई मतदान दिन सम्भव छैन। आगामी दिनमा विद्युतीय माध्यमबाट मतदानको व्यवस्था गर्न सकिने श्रेष्ठ बताउँछन्। श्रेष्ठका अनुसार प्रायःजसो निर्वाचनमा ६० देखि ७० प्रतिशत मत खस्ने गरेको छ। यस वर्ष पनि यहीँ वरिपरि मत खस्न सक्ने आकलन हुन थालेको छ। अनिवार्य मतदान गर्नुपर्ने, नगरे कारवाही हुने व्यवस्था नभएकाले अनुकूल नमिल्नेले भोट हाल्दैनन्, श्रेष्ठ भन्छन्, विदेशमा बस्ने नेपालीलाई मतदानको अधिकार दिन सके राम्रो तर त्यसका लागि गृहकार्य हुन सकेको छैन। वैदेशिक रोजगार विभागका अनुसार ५६ लाखभन्दा बढी श्रम स्वीकृति लिएर वैदेशिक रोजगारीमा गएका छन्। त्यसमध्ये कति युवा स्वदेश फर्के र कति कार्यस्थलमै छन् भन्ने यकिन तथ्यांक सरकारसँग छैन। वैदेशिक रोजगारीमा जाने अधिकांश पुरुष छन्। यता, निर्वाचन आयोगका अनुसार पुरुषभन्दा महिला मतदाता ३ लाख बढी छन्। ९१ लाख ४० हजार ८ सय ६ महिला मतदाता सूचनमा छन्। आयोगका अनुसार ८८ लाख ४७ हजार ५ सय ७९ जना पुरुष र १ सय ८५ जना अन्य मतदाता छन्। संविधानले सबै नागरिकको मताधिकार सुनिश्चित गरेको छ। तर, निर्वाचन आयोग प्रविधिमैत्री बन्न नसक्दा करिब ४० प्रतिशत उम्मेदवार मतदाताबाट वञ्चित हुँदै आएका छन्। विश्वले सूचना र प्रविधिको क्षेत्रमा चमत्कार गरिसके पनि निर्वाचन आयोगले विदेशमा रहेका नेपालीलाई मतदान गर्ने प्रविधिको विकास गर्न सकेको छैन। विदेशमा बस्ने नेपालीलाई मतदानको अधिकार दिने राजनीतिक दलले प्रतिबद्धता जनाए पनि ठोस निष्कर्षमा पुग्न सकेका छैनन्। यद्यपि, केही दलले आउँदो निर्वाचनमा मताधिकार दिने गरी घोषणापत्रमा समेटेका छन्। सर्वोच्च अदालतले सन् २०१८ मै आवश्यक कानुन बनाएर मुलुकबाहिर रहेका नेपाली नागरिकलाई मताधिकार दिन निर्देशनात्मक आदेश जारी गरेको थियो। तर, सर्वोच्चको उक्त आदेशलाई सरकार र आयोगले बेवास्ता गरिरहेका छन्। निर्वाचन आयोगले भने कानुनको अभावमा विदेशमा रहेका नेपालीलाई मतदानमा सहभागी गराउन नसकेको जनाउँदै आएको छ। आयोगका सहायक प्रवक्ता सूर्यप्रसाद अर्यालले यससम्बन्धी ऐनको गृहकार्य भइरहेको बताउँछन्। राजनीतिक दलको प्रतिबद्धता आयो भने ऐनको मस्यौदा बनाएर छिट्टै संसद्मा पेस गर्न सकिने अर्याल बताउँछन्। विश्वका १५० देशले मुलुकबाहिर रहेका आफ्ना नागरिकको मताधिकार सुनिश्चित गर्ने कानुनी संयन्त्र बनाइसकेका छन्। तर, नेपाल भने परम्परागत ढंगबाटै निर्वाचन गराइरहेको छ। नेपाल पोलिसी इन्स्टिच्युट(एनपीआई) का अध्यक्ष खगेन्द्र ढकालले विदेशमा रहेका नेपालीका लागि आईभोटिङ अर्थात् इन्टरनेटमा आधारित मतदानको व्यवस्था गर्नुपर्ने बताउँछन्। उनका अनुसार यस्तो अभ्यास इन्डोनेसिया, एस्टोनिया र फ्रान्सले गरेका छन्। आर्थिक र प्रभावकारिताको दृष्टिले पनि नेपाललाई आईभोटिङ उपयुक्त हुन्छ, ढकाल भन्छन्। इलेक्ट्रोनिक (विद्युतीय) भोटिङ गर्न पनि असुरक्षा, आर्थिक र प्रशासिनक रूपमा अड्चन हुने, दूतावासमा भोटिङ गर्ने व्यवस्था गर्न सहज नहुने भएकाले आई भोटिङ प्रभावकारी हुने एनपीआईको निष्कर्ष छ। एनपीआईले सार्वजनिक गरेको अध्ययन प्रतिवेदनअनुसार श्रम, रोजगार तथा सामाजिक सुरक्षा मन्त्रालय, परराष्ट्र मन्त्रालय र निर्वाचन आयोगबीच समन्वय गरी वैदेशिक रोजगार सूचना व्यवस्थापन प्रणाली (फेमिस)मार्फत मताधिकार दिन सकिने सरकारलाई सुझाव दिएको थियो। गैरआवासीय नेपाली संघ(एनआरएनए)का अध्यक्ष डा बद्री केसीले विदेशमा बस्ने नेपालीलाई मताधिकार दिन पहल गरिरहेको बताउँछन्। यस पटक संभव नभए पनि आउँदो निर्वाचनमा मतदान सुनिश्चित हुने गरी पहल गरिरहेको उनले बताए।"
भाषण गरेर मात्रै भूमि फिर्ता आउँदैन : प्रधानमन्त्री देउवा,"डडेल्धुरा : प्रधानमन्त्री तथा नेपाली कांग्रेसका सभापति शेरबहादुर देउवाले भाषण गरेर मिचेको भूमि फिर्ता नआउने बताएका छन्। भूमि फिर्ता ल्याउन र सीमा विवाद मिलाउन कूटनीतिक सम्बन्ध र वार्ताबाट मात्रै सम्भव रहेको उनले बताए। 'भाषणले भूमि फिर्ता हुँदैन, त्यसका लागि कूटनीतिक पहल आवश्यक हुन्छ त्यो हामीले गरिरहेका छौं', प्रधानमन्त्री देउवाले भने। डडेल्धुराको अजयमेरु गाउँपालिका२ भद्रपुरमा आयोजित संयुक्त लोकतान्त्रिक वाम गठवन्धनको चुनावी सभालाई सम्बोधन गर्ने क्रममा प्रधानमन्त्री देउवाले एमाले अध्यक्ष केपी ओलीलाई लक्षित गर्दै भाषणले सीमा विवाद समाधान नहुने बताएका हुन्। एमाले अध्यक्ष ओलीले दार्चुलामा आयोजित चुनावी सभामा लिपुलेक र लिम्पियाधुरा फिर्ता ल्याउने कुराका बारेमा बोलेका थिए। तर, देउवाले भने भारत र चीनसँगका सीमा विवाद वार्ता र कूटनीतिक पहलका आधारमा समाधान हुने बताए। बिहीबारदेखि गृह जिल्लामा रहेका देउवाले शनिबार पनि जिल्लाका दुईवटा चुनावी सभालाई सम्बोधन गरेका छन्। जिल्लाको अजयमेरु गाउँपालिकाको भद्रपुर र भागेश्वरको रूपालका चुनावी सभालाई सम्बोधनका क्रममा देउवाले ओलीले हावादारी गफ मात्र दिने गरेको बताए। यसै क्रममा देउवाले आफू सुदूरपश्चिमको स्थायीवासी भएकाले पनि यहाँको भूमि, विकास निर्माण, आर्थिक समृद्धिका बारेमा आफूलाई मात्र थाहा भएको ठोकुवा गरे। यसका साथै डडेल्धुरासहित सुदूरपश्चिमको सम्पूर्ण विकासका लागि पहल गरिरहेको उनको भनाइ छ। प्रधानमन्त्री देउवाले आइतबार आलितालको गगोदाम र परशुराम नगरपालिकाका दुई चुनावी कार्यक्रमलाई सम्बोधन गर्ने कार्यक्रम छ।"
मेरो प्रमुख कर्तव्य देशको विकास हो: प्रधानमन्त्री देउवा,"डडेलधुरा: प्रधानमन्त्री शेरबहादुर देउवाले देशको विकास आफ्नो प्रमुख कर्तव्य रहेको बताएका छन् । कांग्रेस सभापतिसमेत रहेका प्रधानमन्त्री देउवाले संयुक्त लोकतान्त्रिक गठबन्धनले डडेल्धुराको अजयमेरु गाउँपालिकामा गरेको चुनावी सभालाई सम्बोधन गर्दै समग्र देशको विकास आफ्नो प्राथमिकतामा रहेको बताए । आफू पाँच पटक देशको प्रधानमन्त्री भइसकेको भन्दै देउवाले अब देशको समृद्धि र सुदूरपश्चिमको विकासको पक्षमा लाग्ने बताए । डडेल्धुरामा पर्यटकीय सडक निर्माण गर्ने उद्घोष गर्दै देउवाले एयरपोर्ट निर्माण, मेडिकल कलेज सञ्चालनलगायतका महत्वपूर्ण काम आफ्नै पालामा सम्पन्न गर्ने दाबी गरे । उनले भने, 'अबको मेरो काम भनेकै देशको विकास र समृद्धि ल्याउने हो ।' देशमा राजनीतिक स्थायित्व र विकासका लागि गठबन्धनले जित्नुपर्ने देउवाले बताए । उनले भने, 'हामीले संसद भङ्ग हुनबाट रोक्यौं जोगायौं, गठबन्धन चुनावपछि पनि दिगो र बलियो हुनेछ ।' आफूसँग निरन्तर तीन पटक निर्वाचन लडेका माओवादी केन्द्रका नेता खगराज भट्ट गठबन्धनबाट प्रदेश सभामा उम्मेदवार रहेको बताउँदै देउवाले माओवादी, समाजवादी लगायतका दलसँगको गठबन्धन तत्काल नटुट्ने बताए ।"
गगनले भने सरकारले ढंगका साथ काम नगरे जनताले साथ छाड्छन्,काठमाडौं: नेपाली कांग्रेसका महामन्त्री गगन थापाले कांग्रेस नेतृत्वको सरकार बनेपछि ढंगका साथ काम गर्न नसके जनताले साथ छाड्ने बताएका छन् । कांग्रेस सोलुखुम्वु काठमाडौं सम्पर्क समितिले शनिबार काठमाडौंमा आयोजना गरेको अन्तक्र्रिया कार्यक्रममा थापाले आगामी निर्वाचनपछि कांग्रेस नेतृत्वमा सरकार बन्ने र कांग्रेस नेतृत्वको सरकारले काम गर्न नसके जनताले साथ छाड्ने बताएका हुन् । उनले निर्वाचन अघि कांग्रेसले जनतामाझ गरेका प्रतिवद्धताहरु सरकारमा पुगेपछि पुरा गर्नुपर्ने बताए । यसपटक जनताले आफुहरुलाई अन्तिम मौका दिने भन्दै उहाले अन्तिम मौकाको सही तवरले सदूपयोग गर्नुपर्ने बताए । थापाले बहुमतले गैरजिम्मेवार बनाउने अवस्था आउन नदिन सवै सजक हुनुपर्ने बताए । थापाले निर्वाचनको केहि समयपछि परिणाम देखिने गरि काम गर्न नसके दुर्घटना हुने र यसको डर गठबन्धनका सवै नेताहरुलाई हुनुपर्ने उल्लेख गरे ।
निर्वाचन सुरक्षामा बढ्दो खर्च,"विसं २०५६ सालको निर्वाचनमा सरकारी ढुकुटीबाट २ अर्ब ७५ करोड रुपैयाँ खर्च भएको थियो। त्यसमा सुरक्षा निकायका लागि मात्रै १ अर्ब ३७ करोड बजेट थियो। गृह मन्त्रालयका अनुसार २०६४ सालको पहिलो संविधानसभा निर्वाचनमा ७ अर्ब ५० करोड खर्च भएको थियो। जसमध्ये सुरक्षा निकायका लागि पाँच अर्ब रुपैयाँभन्दा खर्च प्रदान गरिएको थियो। यस्तै २०७० सालको निर्वाचनमा ११ अर्ब १० करोड बजेट विनियोजन गरिएको थियो। जसमध्ये ६ अर्ब ८४ करोड रुपैयाँ सुरक्षा निकायलाई प्रदान गरिएको थियो। यस्तै २०७४ सालको निर्वाचनमा २० अर्बको कुल बजेटमध्ये १० अर्ब सुरक्षा निकायलाई प्रदान गरिएको थियो। यस्तै हालै सम्पन्न स्थानीय तह निर्वाचनमा ६ अर्ब ७८ करोड रुपैयाँ सुरक्षामा खर्च भएको थियो। आसन्न निर्वाचनमा २४ अर्ब ११ करोड खर्च हुने अनुमान गरिएको छ। सुरक्षा निकायले १६ अर्ब माग गरेका छन्। जसमध्ये अर्थ मन्त्रालयले सुरक्षाका लागि ८ अर्ब ८२ करोड २१ लाख रुपैयाँँ खर्च गर्ने सहमति दिएको छ। म्यादी प्रहरीका लागि मात्रै ५ अर्ब ८६ करोड ३९ लाख रुपैयाँँ खर्च हुनेछ। अर्थले निर्वाचन आयोगलाई १० अर्ब र सुरक्षातर्फ ८ अर्ब ८२ करोड २१ लाख गरी १८ अर्ब ८२ करोड २१ लाख रुपैयाँँ खर्च गर्न सहमति दिएको हो। सुरक्षा खर्चका कारण निर्वाचन महँगो बन्दै गएको छ। प्रत्येक निर्वाचनमा सुरक्षा खर्चको ग्राफमा उक्लिएको छ। आर्थिक मन्दीका कारण संकटमा पर्दै गएको नेपालको अर्थतन्त्र एउटै वर्ष दुई वटा निर्वाचन गर्दा अझ बढी आर्थिक भारमा फसेको छ। विकास निर्माणमा लगाउनुपर्ने बजेट निर्वाचनका लागि छुट्ट्याउनु पर्दा कतिपय सुरु गरिएका विकास निर्माण तथा परियोजना समयमा नै सम्पन्न हुन सकेको छैन जसले गर्दा लागत बढेको देखिन्छ। निर्वाचनमा सुरक्षा चुनौती बढेको भन्दै सुरक्षा निकायले सकेसम्म बढी बजेट माग गरेको देखिन्छ। तर विश्लेषक भने पछिल्लो दशकमा नेपालमा खासै सुरक्षा चुनौती नरहेको बताउँछन्। सुरक्षा खर्च बढ्दै गए पनि यसलाई कसरी न्यून गर्न सकिन्छ भन्नेतर्फ सरकारको चासो नभएको सरोकारवाला बताउँछन्। गृह मन्त्रालयका प्रवक्ता फणीन्द्रमणि पोखरेलले आवश्यकताअनुसार नै सुरक्षा खर्च प्रदान गरिएको बताए। भन्छन्, प्रत्यक्ष र समानुपातिक गरी चार वटा मतपेटिका हुनेछन्। एक मतपेटिकाको सुरक्षामा कम्तीमा एक सुरक्षाकर्मी राख्ने गरिएको छ। चार किसिमका मतपेटिका व्यवस्थापन गर्न कम्तीमा पनि चार जना सुरक्षाकर्मी चाहिन्छ। मतदानस्थलको सुरक्षा पनि नेपाल प्रहरी र म्यादी प्रहरीको जिम्मामा भएका कारण जनशक्ति धेरै आवश्यक परेको हो। निर्वाचनमा जति बढी जनशक्तिको आवश्यकता पर्छ उनीहरूको व्यवस्थापनका लागि उति बढी रकम आवश्यकता पर्छ। नेपाल प्रहरी, सशस्त्र प्रहरी, म्यादी प्रहरी, नेपाली सेनाबाहेक सरकारी कर्मचारी र पर्यवेक्षक पनि निर्वाचन सुरक्षाका लागि सहभागी हुनेछन्। निर्वाचन सुरक्षाका लागि मागेअनुसार बजेट प्राप्त नभएको प्रहरी प्रवक्ता टेकप्रसाद राई बताउँछन्। प्रजातन्त्र रक्षाका लागि स्वच्छ र निष्पक्ष निर्वाचन प्रमुख आधार हो। निर्वाचनलाई भयरहित वातावरणमा सम्पन्न गर्न सुरक्षा निकायको व्यवस्थित परिचालन गर्नुपर्छ, राई भन्छन्, सुरक्षाको ग्यारेन्टी नहँुदासम्म निर्वाचन हुन सक्दैन। पहिलेका चुनावमा जस्तो बम पड्काउने, गोली हान्ने, मतपेटिका च्यात्ने तथा लुट्नेजस्ता कार्य पछिल्लो समय नदेखिएको उनको भनाइ छ। तर, लापरबाही गर्ने अवस्था पनि त छैन। एउटै पार्टीभित्र पनि द्वन्द्व हुन सक्छ, आवश्यक सुरक्षा जनशक्ति भएन भने के गर्ने ? सहरदेखि गाउँसम्म सबैतिर सुरक्षा निकायलाई तयारी अवस्थामा राख्नुपर्छ। निर्वाचनमा खटिने म्यादी प्रहरीदेखि अन्य सबै सुरक्षा कर्मचारीलाई आवश्यक तालिम प्रदान गर्ने जिम्मेवारी छ। ब्यारेक बनाउने, टेन्ट तयार गर्ने, यातायात खर्च, गाडी तथा सवारीसाधन व्यवस्थापन, आवश्यक हातहतियार तयारी अवस्थामा राख्ने तथा आवश्यक निर्वाचन सामग्रीको उपलब्ध गराउनेलगायत विषयमा खर्च हुन्छ। नेपालमा निर्वाचनका लागि पञ्चायतकालदेखि नै म्यादी प्रहरी खटाइने प्रवक्ता राईले जानकारी दिए। पछिल्लो समय म्यादी प्रहरीको खर्चसमेत नेपाल प्रहरीबाट हुने हुँदा खर्च बढी देखिएको उनले बताए। आगामी निर्वाचनका क्रममा ४० दिनका लागि १ लाख १५ हजार म्यादी प्रहरी खटाइनेछ। यसपटक म्यादी प्रहरीको तलब पनि पहिलाभन्दा १५ प्रतिशतले बढाइएको छ। १ लाख १५ हजार म्यादीका लागि १ महिनाको पारिश्रमिक मात्रै ३ अर्ब १२ करोड रुपैयाँँभन्दा बढी हुन्छ। रासन, लत्ताकपडा, सवारीसाधन, यातायात, तालिमलगायतका लागि म्यादी प्रहरीलाई मात्रै ४० दिनका लागि साढे ५ अर्ब हाराहारी खर्च हुने देखिन्छ। दोस्रो संविधानसभा निर्वाचनमा ४५ हजार म्यादी प्रहरी परिचालन गरिएको थियो। २०७४ सालको प्रतिनिधिसभा र प्रदेशसभा निर्वाचनमा ९८ हजार र स्थानीय तह निर्वाचनमा ७५ हजार म्यादी परिचालन गरिएको थियो। वैशाखमा सम्पन्न स्थानीय तह निर्वाचनमा ७१ हजार सेना, ६२ हजार प्रहरी, ३२ हजार सशस्त्र प्रहरी र १ लाख म्यादी प्रहरी खटाइएको थियो। २२ हजार ६ सय ६० रुपैयाँँ तलबमानका आधारमा पोसाक भत्ता, रासन भत्ता र यातायात भाडा उपलब्ध गराइएको थियो। स्थानीय तह निर्वाचनमा कतिपय मतदानस्थलमा सुरक्षाकर्मी कम भएको थियो। त्यसैले आउँदो निर्वाचनमा खटिने प्रहरीको संख्या बढ्ने प्रवक्ता राईले बताए। सुरक्षा निकायले गर्ने खर्चलाई अनावश्यक ठान्न नहुने उनको भनाइ छ। अन्तर्राष्ट्रिय स्तरको मापदण्डअनुसारको निर्वाचन सुरक्षा प्रदान गर्नका लागि बजेट अभाव रहेको प्रहरीको भनाइ छ। प्रहरी प्रवक्ता राई भन्छन्, हामी अभावमा पनि जिम्मेवारी निर्वाह गर्न पछि हट्दैनौं। विकासको प्रमुख आधार नै राष्ट्रिय सुरक्षा भएको बताउँदै सरकारले सुरक्षा निकायका लागि खर्च गर्नुपर्ने हुन्छ। अर्थविद् रामेश्वर खनाल पनि यसमा सहमत छन्। अहिले निर्वाचनको सुरक्षा खर्च स्थायी प्रकृतिको हैन। ४५ वर्षमा हुने खर्च हो। यसले राज्यकै अर्थतन्त्रमा गहिरो प्रभाव पार्छ भन्ने छैन, खनाल भन्छन्, निर्वाचनमा म्यादी प्रहरी भर्ना गर्दा नागरिकले रोजगार पाउँछन्। स्थानीय सामग्रीको उपयोग हुन्छ। यसले गर्दा सकारात्मक प्रभाव पर्छ। जनताकै सुरक्षाका लागि हुने खर्चलाई धेरै भयो भन्न नहुने उनको तर्क छ। निर्वाचनको प्रक्रिया महँगो भएको हो। पद्धति नै परिवर्तन गर्ने, खर्च गर्ने शैली परिवर्तन गर्ने विषयमा सोच्न सकिएला तर सुरक्षा खर्चले अर्थतन्त्र ओरालो लाग्यो भन्न नमिल्ला। चुनाव नै गर्न नसक्ने अवस्थामा सरकार पुग्यो भन्नु चाहिँ गलत हो, उनले भने, आर्थिक अवस्था ऋणात्मक नै भएको अवस्था पनि हैन। निर्वाचनमा गृह मन्त्रालय र प्रहरीले समेत विलासी सवारीसाधनसहितका सामग्री किन्ने कार्यले पनि खर्च बढाएको जानकार बताउँछन्। निर्वाचनमा खटिने कर्मचारीको भत्तामा पनि सरकारको रकम खर्च भइरहेको छ। कर्मचारी खटिएको स्थान हेरेर दैनिक दुई हजार पाँच सयदेखि सय प्रतिशत बढीका हिसाबले कर्मचारीले भत्ता पाउँदै आएका छन्। देशको अर्थतन्त्र ओरालो लागिरहेको अवस्थामा तलब खाएर काम गर्ने कर्मचारी तथा सुरक्षा निकायलाई अतिरिक्त भत्ता दिन आवश्यक नरहेको जानकार बताउँछन्। निर्वाचनका लागि भारत सरकारले दुई सय वटा गाडी सहयोग गरेको छ। तर पनि गृह मन्त्रालय प्रहरी, सशस्त्र तथा नेपाली सेना निर्वाचनलाई लक्षित गरेर सवारी किन्ने तयारीमा रहेका छन्। अन्नपूर्णलाई प्राप्त जानकारी अनुसार, सशस्त्र प्रहरी २५ करोड बराबरका सवारीसाधन किन्ने तयारीमा छ। यस्तै, निर्वाचनका लागि गृह मन्त्रालयले २५ वटा गाडी किन्नका लागि अर्थ मन्त्रालयले १२ करोड ५० लाख छुट्ट्याएको छ। अर्थ मन्त्रालयका एक उच्च अधिकारी भन्छन्, निर्वाचनका लागि भनेर सुरक्षा निकायलाई पठाएको रकम फिर्ता आउँदैन। निर्वाचन आयोगले भने फिर्ता गर्ने गरेको छ। पूर्वसचिव शारदाप्रसाद त्रिताल चुनाव आउनासाथ यसबाट कसरी फाइदा लिन सकिन्छ भन्नेतिर सबै लाग्ने गरेकाले चुनाव महगिँदै गएको बताउछन्। सुरक्षा चुनौती भन्दै भीआईपी सवारीसाधन खरिददेखि निर्वाचन अनुगमनका लागि हेलिकप्टर प्रयोग गर्ने जस्ता अस्वाभाविक व्यवहार देख्न र सुन्न पाइन्छ, त्रितालले भने, खर्च नियन्त्रण गर्ने विषयमा सरकार संवेदनशील भएको पाइँदैन। निर्वाचन आयोगले आचारसंहिता तोके पनि मतदातादेखि उम्मेदवार र दल कसैले पनि आचारसंहिता पालना गरेको देखिँदैन। आयोगको अनुगमन पनि फितलो छ।"
जनप्रतिनिधिले गरेको गलत काम छानविन गर्न समिति गठन गर्नुपर्छः नेता पौडेल,"काठमाडौं: नेपाली कांग्रेसका नेता प्रदीप पौडेलले जनप्रतिनिधिले गलत काम गरे नागरिक अगुवा सम्मिलित छानविन समिति गठन गर्नुपर्ने बताएका छन् । काठमाडौं निर्वाचन क्षेत्र नं ५ विशालनगरमा बुद्धिजीवी तथा पेशागत समूहले आज आयोजना गरेको बृहत् अन्तरक्रिया तथा साक्षात्कार कार्यक्रममा नेता पौडेलले पाँच वर्षका लागि निर्वाचित सांसद गलत काममा मुछियो भने फिर्ता बोलाउन पाउने व्यवस्था हुनुपर्ने बताए । उनले निर्वाचन जितेको एक वर्षभित्र जनताको समस्या समाधान गर्ने प्रतिबद्धता जनाएका छन् । एक वर्षभित्र बाटोघाटो, खानेपानी, स्वास्थ्यलगायतका समस्या समाधान गर्ने उनको भनाइ छ । उनले काठमाडौं निर्वाचन क्षेत्र नं ५ का जनताको समस्या थाहा पाउन सांसद एप निर्माण गर्ने बताए । 'सांसद एपमार्फत् समस्या छिटो थाहा हुने भएकाले तत्काल समाधान गर्न सकिन्छ', उनले भने । पौडेलले सांसद विकास कोषको पैसालाई कहाँ लगानी गर्ने भन्नेबारे नागरिक अगुवा समिति निर्माण गर्ने उनको भनाइ छ ।"
यस्ता छन् मतपत्र,"जनकपुरधाम : मंसिर ४ मा हुने प्रतिनिधिसभा र प्रदेशसभा सदस्य निर्वाचनअन्तर्गत केकस्ता मतपत्र हुने र मतदान कसरी गर्ने बारे निकै प्रश्नहरू सर्वसाधारणसँग छन्। निर्वाचन आयोगले प्रतिनिधिसभा सदस्य निर्वाचनमा प्रत्यक्ष निर्वाचन प्रणाली तथा समानुपातिक निर्वाचन प्रणालीतर्फको निर्वाचनका लागि निर्वाचन चिह्न भएको मतपत्रको व्यवस्था गर्नुपर्ने कुरा प्रतिनिधिसभा सदस्य निर्वाचन ऐन, २०७४ को दफा ३५ मा नै उल्लेख गरिएको छ। यसरी व्यवस्था गरिने मतपत्रमा प्रत्यक्ष निर्वाचन प्रणालीतर्फ प्रत्येक उम्मेदवार र समानुपातिक निर्वाचन प्रणालीतर्फ निर्वाचन प्रयोजनका लागि आयोगमा दर्ता भएका दललाई आयोगले प्रदान गरेको निर्वाचन चिह्नसहितको मतदान गर्ने कोठा हुनुपर्ने शर्त ऐनमा व्यवस्था गरिएको छ। यसपालि प्रत्येक निर्वाचन क्षेत्रमा कायम रहेका उम्मेदवार वा दलको निर्वाचन चिह्न मात्र रहेको मतपत्र हुनेछ भने समानुपातिक निर्वाचन प्रणालीतर्फ प्रतिनिधिसभाका लागि जम्मा ४७ वटा निर्वाचन चिह्न भएको मतपत्र प्रयोग हुने आयोगले जानकारी गराएको छ। निर्वाचन आयोगमा समानुपातिक निर्वाचन प्रणालीअन्तर्गत प्रतिनिधिसभामा सहभागि हुन निवेदन दिएका ६८ वटा दलमध्ये सबै प्रक्रिया पूरा गर्दा ४७ वटा मात्र कायम भएपछि निर्वाचन चिह्न त्यसैअनुसार तय भएको छ। समानुपातिक निर्वाचन प्रणालीमा सहभागि हुनका लागि नेकपा माओवादी केन्द्र र नेपाल समाजवादी पार्टीले एउटै चुनाव चिह्न लिएका छन्। त्यसैगरी नेपाल आमा पार्टी, नौलो जनवादी पार्टी, सचेत नेपाली पार्टी र नेपाल सुशासन पार्टीले पनि संयुक्त रुपमा एउटै चुनाव चिन्ह लिएका छन्। त्यसैगरी सामाजिक एकता पार्टी, नेकपा समाजवादी र नेपाल दलित पार्टीले पनि साझा चुनाव चिह्न लिएका छन्। प्रतिनिधिसभा समानुपातिकतर्फ ११० सिट छ। प्रदेशसभाको समानुपातिक निर्वाचन प्रणालीतर्फ प्रदेशअनुसार मतपत्रमा चुनाव चिह्नको संख्या फरकफरक पर्ने जनाइएको छ। कर्णाली र सुदूरपश्चिम प्रदेशमा दलहरूले समानुपातिकतर्फको अन्तिम बन्दसूची बुझाएपछि मात्र मतपत्र छपाइ भएकोले यी दुई प्रदेशमा बन्दसूची बुझाउने दलको मात्र निर्वाचन चिह्न रहने छ। तर, प्रदेश १, मधेश प्रदेश, बागमती, गण्डकी र लुम्बिनी प्रदेशको समानुपातिकतर्फको मतपत्र बन्दसूची पेश गर्नुअघि नै छपाइ भइसकेका कारण निर्वाचनमा सहभागिताका लागि निवेदन दिएका दलको निर्वाचन चिन्हसमेत रहने भएको छ। यसअनुसार प्रदेश १ मा ५५ वटा निर्वाचन चिह्न, मधेश प्रदेशमा ५९, बागमतीमा ५८, गण्डकीमा ५२ र लुम्बिनीमा ५४ वटा निर्वाचन चिह्न भएको मतपत्र प्रयोग हुनेछ। कर्णाली प्रदेशमा २८ र सुदुरपश्चिम प्रदेशमा ३४ वटा निर्वाचन चिह्न भएका मतपत्र छन् भने कर्णाली प्रदेशमा निर्वाचनमा सहभागिताका लागि निवेदन दिने दलको संख्या ४९ थियो। त्यस्तै सुदुरपश्चिममा ५० वटा दलले सहभागिताका लागि निवेदन दिएका थिए। प्रदेशसभामा प्रदेश नं१ बाट ३७ जना, मधेश प्रदेशमा ४३, बागमतीमा ४४, गण्डकीमा २४, लुम्बिनीमा ३५, कर्णालीमा १६ र सुदूरपश्चिममा २१ जना समानुपातिक निर्वाचन प्रणालीमार्फत् सदस्य निर्वाचित हुनेछन्। कस्ता हुन्छन् त मतपत्रप्रतिनिधिसभा र प्रदेशसभाको प्रत्यक्ष निर्वाचन प्रणालीका लागि मतपत्रमा सेतो पृष्ठभूमिमा रातो रंगको निर्वाचन चिन्ह र अन्य विवरण छापिएको हुन्छ। प्रतिनिधिसभा र प्रदेशसभाको समानुपातिक निर्वाचन प्रणालीका लागि मतपत्रमा सेतो पृष्ठभूमिमा कालो रंगको निर्वाचन चिह्न र अन्य विवरण छापिएको हुन्छ। ४ मतपत्र, ४ मतपेटिका आसन्न प्रतिनिधिसभा र प्रदेशसभा निर्वाचनमा एकजना मतदाताले चारवटा छुट्टा छुट्टै मतपत्रमा मतदान गर्नुपर्नेछ। प्रतिनिधिसभाका लागि दुईवटा मतपत्र र प्रदेशसभाका लागि दुईवटा गरि चार मतपत्र हुन जान्छन्। मतदान केन्द्रमा गएर मतदाता नामावलीमा नाम रुजु गराइसकेपछि बायाँ हातको बुढी औंलामा नङ र मासुकोबीचमा पर्नेगरी मसी लगाइन्छ। प्रतिनिधिसभाको पहिलो निर्वाचित हुने निर्वाचन प्रणालीका लागि सेतो पृष्ठभूमिमा रातो रंगको निर्वाचन चिन्ह र अन्य विवरण, छापिएको पहिलो मतपत्र लिनुपर्छ। स्वस्तिक छापले कुनै एक उम्मेदवारको निर्वाचन चिह्नमा मत संकेत गर्नुपर्छ। मतपत्र सही तरिकाले पट्याएर र सेतो पृष्ठभूमिमा रातो रंगले १ लेखिएको स्टिकर भएको मतपेटिकामा खसाल्नु पर्दछ।"
"देश बनाउने जिम्मा एमालेको हो, गठबन्धनबाट राष्ट्रको स्वाभिमान जोगिदैन","रामेछाप : बागमती प्रदेशका पूर्व उद्योग, पर्यटन, वन तथा वातावरण मन्त्री शान्तिप्रसाद पौडेलले राष्ट्र जोगाउनका लागि एमालेमा लामबद्ध हुन आह्वान गरेका छन्। उमाकुण्ड गाउँपालिकाको भुजीमा आयोजित चुनावी सभामा बोल्दै उनले गठबन्धनबाट राष्ट्र र राष्ट्रको स्वाभिमान जोगिने नदेखिएको ठोकुवा गरे। रामेछाप प्रदेश सभा निर्वाचन क्षेत्र नम्बर १ का उम्मेदवारसमेत रहेका पौडेलले देश बनाउने र विकास गर्ने एक मात्र पार्टी एमाले भएकाले पार्टीलाई जिताउनुपर्ने बताए। पौडेलले मंसिर ४ गतेको निर्वाचनपश्चात एमालेको सरकार बन्छ भन्ने मनमा राखेर अगाडि बढ्न आग्रह गरे। उनले विकासमा लागि सरकार, नेता, जनता एकसाथ लाग्नुपर्ने धारणा राखे। उनले भने,जनताले गर्नुपर्ने काम पनि गर्नुपर्यो, नेताले गर्ने कामपनि गर्नुपर्यो अनि बल्ल समृद्धिको बाटोमा जान सक्छौं। पौडेलले जिल्लाको विकासमा पनि एमाले निरन्तर अगाडि बढिरहेको स्पष्ट पार्दै जनतासँग हातेमालो गरेर अगाडि बढ्ने प्रतिबद्धता व्यक्त गरे। उनले भने,हेलिकोप्टरबाट भुजीका बिरामी काठमाडौंमा पठाउने होइन। एमालेको योजना गाउँगाउँमै उपचार गर्ने व्यवस्था मिलाउने हो। त्यसको योजना हामीसँग छ। हामी नाफामुखि र व्यापारी कुरा गर्दैनौं। पौडेलले समयमा काम नगर्नु पनि भ्रष्टाचार भएको बताए। कांग्रेसका उम्मेदवार ठेक्केदार कान्छारामले हामीले पैसा ल्याएर काम गर्न जिम्मा दिँदा त समयमा काम सम्पन्न गरेका छैनन्। उनले लिएका ठेक्का समयमा गर्नुपर्छ कि पर्दैन ? उनले प्रश्न गरे,कान्छारामले ठेक्का लिएको काला चौतारीदेखि सिंगटीको बाटोमा गिट्टी थुपारेको छ काम भएको छैन। मन्थलीपुरानागाउँको सडक पनि पूरा भएको छैन, साघुँटारबाट घोराखोरीको बाटो पनि २ वर्ष अगाडि सम्पन्न हुनुपर्ने तर अहिलेसम्म भएको छैन। तपाईलाई जनतासँग भोट माग्ने अधिकार छ ? गठबन्धनले जनतालाई जवाफ दिनुपर्छ कि पर्दैन। उनले पाएको ठेक्का समयमा पूरा गर्न नसक्नेले देश बनाउन नसक्ने स्पष्ट पारे। उनले प्रतिनिधि सभामा कैलाश ढुंगेललाई जिताउन जनतासमक्ष अपील गरे। उनले भने, गठबन्धन गरेर एमाले हराउन जसरी उहाँहरु आउनुभएको छ उहाँहरुलाई देश बनाउने योजना के छ, एजेण्डा के हो ? दर्शनबिनाको गठबन्धन किन भनेर सोध्नुस्।"
जलवायु सम्मेलनमा नेपालका ८ मुद्दा,"काठमाडौं : इजिप्टमा हुने जलवायु सम्मेलन (कोप २७) मा यस वर्ष नेपालले पर्वतीय मुद्दालाई विशेष प्राथमिकता दिने भएको छ। सम्मेलनमा मुख्यत ८ वटा विषयगत मुद्दा नेपालले उठाउने तयारी गरेको छ। जलवायु परिवर्तनले कृषि तथा खाद्य, जलवायु वित्त, लैंगिक र स्थानीय समुदायसहित वातावरणमा पारेको असरलगायतलाई समेटेर तयार पारिएको पर्वतीय मुद्दा लिए सम्मेलनमा नेपाल प्रस्तुत हुने वन तथा वातावरण मन्त्रालयले जनाएको छ। आइतबारबाट औपचारिक रूपमा शुभारम्भ हुन लागेको सम्मेलनमा यस वर्ष भने महिला तथा बालबालिका मन्त्री उमा रेग्मी शनिबार इजिप्ट प्रस्थान गर्दैछिन्। १८ नोभेम्बरसम्म जारी रहने उक्त सम्मेलन इजिप्टको शर्म एल शेख सहरमा हुनेछ। गत वर्ष बेलायतको ग्लास्गो सहरमा भएको २६आंै सम्मेलनमा प्रधानमन्त्री शेरबहादुर देउवा सामेल भएका थिए। हिमालमा बसोबास गर्ने मानिसले प्रत्यक्ष जलवायुको प्रभाव झेल्नु परेकोले पनि नेपालले पर्वतीय मुद्दामा नेतृत्व गर्ने बताइएको छ। विश्वमा उस्तै समस्या भएका पर्वतीय मुलुकहरूसँग सहकार्य, रणनीति बनाउन आवश्यक छ। पर्वतीय मुद्दा प्राथमिकतामा रहेको सन्देश दिँदै गत सेप्टेम्बरमा मुस्ताङमा सम्मेलन भएको थियो। उक्त सम्मेलनमा पर्वतीय अर्थतन्त्र, जैविक विविधता, पारिस्थितीय प्रणाली, पर्वतीय संस्कृति र समुदायका विषयमा घोषणापत्र पनि जारी गरिएको थियो। यसबाहेक अनुकूलनको विषय गतवर्ष पनि प्रमुख मुद्दा थियो। यो वर्ष पनि अनुकूलन तथा कृषि, खाद्य सुरक्षा मुख्य मुद्दा बनेको छ। जलवायुजन्य असरका कारण खाद्यान्न सुरक्षामा जोखिम निम्त्याएको छ। केही वर्षयता नेपालमा चरम मौसमी घटनाका कारण करोडौंको अन्नबाली नोक्सानी हुन थालिसकेको अध्ययनहरूले देखाएको छ। त्यसैले न्यूनीकरणका काम गर्न आवश्यक देखिएकाले यस मुद्दालाई पनि उठाइने भएको छ। जलवायुका कारण बढ्दै गएको हानि तथा नोक्सानीलाई मूल मुद्दाको रूपमा हेरिनुपर्ने, जलवायु वित्तका लागि सहज वातावरण मिलाउनुपर्ने, लैंगिक, युवा, स्थानीय समुदाय, जनजाति र आदिवासीका समस्या सुनुवाइ हुनुपर्ने तथा जलवायुसम्बन्धी काम गर्न प्रविधि हस्तान्तरण र क्षमता अभिवृद्धि गर्नुपर्नेजस्ता विषय यस वर्षको अवधारणापत्रमा समेटिएका छन्। जलवायु कोषमा नेपालजस्ता मुलुकको पहुँच कम छ। प्रक्रियागत समस्या छ। डाटावेस कम छ। प्रमाणहरू कम छन्। त्यसैले नेपालजस्तो प्रभावित देशको सीधै पहुँच पाउनुपर्नेे व्यवस्था मिलाएर जलवायुवित्त ल्याउन सजिलो वातावरण बनाउनुपर्ने विषय उठान हुनेछन्। कार्बन न्यूनीकरण, राष्ट्रिय निर्धारित लक्ष्य (एनडीसी) को पालना, जलवायु वित्तका प्रवाहलगायतका विषयमा विश्वव्यापी प्रगति समीक्षा गर्ने पनि नेपालको एजेन्डामा रहेको मन्त्रालयले जानकारी दिएको छ। हालसम्म २३ वटा देशहरूले आफ्ना राष्ट्रिय निर्धारित प्रतिबद्धता बुझाएका छन्। उनीहरूको लक्ष्य हेर्दा सन् २०५० सम्म विश्वको तापक्रम २ डिग्रीले बढ्नबाट रोक्न असम्भव जस्तो देखिएको छ। त्यसैले नेपालले दीर्घकालीन न्यून उत्सर्जन विकास रणनीति परिमार्जन गरी पुनः बुझाउन कोप सचिवालयसँग नेपालले पैरवी गर्नेछ। मन्त्रालयका सचिव डा पेमनारायण कँडेलले यो वर्ष क्लाइमेट एक्सन मा जान जोडदार माग हुनेछ। गत वर्षको मुद्दा जलवायुको महत्त्वाकांक्षा उच्च बनाउनुपर्छ भन्ने थियो। यो वर्ष मुद्दालाई कार्यान्वयनमा जानका लागि हुनेछ। नेपालले गरेको राष्ट्रिय निर्धारित प्रतिबद्धता (एनडीसी) कार्यान्वयन गर्नलाई जलवायुवित्त आवश्यक हुन्छ। जलवायुसम्बन्धी काम गर्नका लागि बजेट नै मुख्य बाधक बनेको छ। त्यसैले जलवायुवित्त भित्त्याउन कूटनीतिक छलफल हुने पनि बताए। नेपालले कोपमा नेतृत्व गरी सरोकारवालासँग छलफल गरी लगानी आकर्षण गर्न जोड दिने। नेपालले सन् २०४५ सम्ममा नेट जिरोमा जाने घोषणा गरिसकेको छ। तर नेपाल जस्तै कम विकसित देशहरू र साना टापु विकासशील राज्यहरूले हरित जलवायु कोष र अन्य कोषहरूमा सहज वातावरण बनाउन पहल गर्नेछ। आवेदन प्रक्रिया सजिलो र जलवायु कोषमा प्रत्यक्ष पहुँच सुधार गर्न आवाज उठाउनेछ। विश्वका विकसित मुलुकहरूले दीर्घकालीन जलवायु वित्तअनुसार सन् २०२० देखि २०२५ सम्ममा प्रत्येक वर्ष १०० बिलियन डलर दिने सामूहिक प्रतिबद्धता गरेका थिए। त्यसैगरी नेपालका जलवायुसम्बन्धी विषयलाई छायाँमा पर्न नदिने गरी प्रस्तुति गर्ने मन्त्रालयले जोड दिएको समेत बताए। सम्मेलनमा औपचारिक छलफलमा बाहेक साइड इभेन्टहरूमा समेत वान टु वान छलफलहरू हुने अपेक्षा छ।"
बागीले मार्लान् त बाजी ?,"बागी अर्थात् पार्टीको आधिकारिक निर्णयविरुद्ध असन्तुष्ट भई आफैं मैदानमा उत्रिनु। ठूला साना सबै पार्टीबाट मंसिर ४ को निर्वाचनमा बागी उम्मेदवार छन्। प्रमुख दलका केन्द्रीय तहका नेता पनि बागी उम्मेदवार बनेका छन्। कोही पार्टीको राम्रो उपस्थित भएर पनि गठबन्धनका नाममा अर्को पार्टीको नेताले टिकट पाएपछि बागी बनेका छन् त कोही पार्टीले अन्याय गरेको भन्दै बागी खडा भएका छन्। केही यस्ता बागी उम्मेदवार पनि छन, काठमाडौं ७ मा पूर्वमन्त्री रामवीर मानन्धर बागी उम्मेदवार छन्। २०७० को दोस्रो संविधानसभा र २०७४ को आमनिर्वाचनमा जितेकै क्षेत्रमा मानन्धर बागी उठेका छन्। पार्टी नेतृत्व उनीप्रति सकारात्मक नभएपछि यस पटक टिकट पाएनन्। यो क्षेत्रमा एमालेले पुराना नेता श्यामप्रसाद घिमिरेलाई उम्मेदवार बनाएको छ। एमालेको राम्रै प्रभाव भएको यस क्षेत्रमा मानन्धरको उम्मेदवारीले एमालेलाई असर पर्ने नेताहरू बताउँछन्। यस क्षेत्रमा गठबन्धनका तर्फबाट माओवादी केन्द्रको चुनाव चिह्नमा डा बाबुराम भट्टराईकी छोरी अस्मिता सिंह (मानुषी) यमी भट्टराई मैदानमा छिन्। जसपाका राजेन्द्रप्रसाद श्रेष्ठसहित २९ जनाको उम्मेदवारी छ। जसमा १३ जना दलबाट र १६ जना स्वतन्त्र उम्मेदवार छन्। धादिङ क्षेत्र नम्बर १ (क) मा एमालेका नेत्रराज पौडेल (स्वतन्त्र) हैसियतमा चुनावी मैदानमा छन्। पार्टीले टिकट नदिएपछि उनी स्वतन्त्र उम्मेदवार बनेका हुन्। एमाले केन्द्रीय नेतृत्वले रमेश आचार्यलाई टिकट दियो। पार्टीका संस्थापकदेखि स्थानीय कार्यकर्ताको समर्थनमा पौडेलले उम्मेदवारी दिएका हुन्। पार्टीको तल्लो कमिटीले एक नम्बरमा पौडेलको नाम सिफारिस गरेर केन्द्रमा पठाएको थियो। पार्टीको बागमती प्रदेश कमिटीले पनि पौडेलको नाम नै एक नम्बरमा सिफारिस गरेर पठाएको थियो। तर, उनले टिकट पाएनन्। शिक्षकको स्थायी जागिर छाडेर २०५४ मा जिविस सदस्य भएका पौडेल अवसर नपाउने नेतामा पर्छन्। इमान्दार र स्वच्छ छविका पौडेलको उम्मेदवारीले धादिङ १ (क) को चुनावी परिणाम पार्टीले सोचेभन्दा फरक आउने एमालेका एक स्थानीय नेता बताउँछन्। यो क्षेत्रमा गठबन्धनका तर्फबाट कांग्रेसका मदुकुमार श्रेष्ठ उम्मेदवार छन्। धनगढीमा ओझा कैलाली ५ मा कांग्रेसका पुष्करनाथ ओझाले स्वतन्त्र उम्मेदवारी दिएका छन्। ओझा कैलाली कांग्रेसका स्थापित नेता हुन्। उनले २०७० सालको उपनिर्वाचन पनि जितेका थिए। २०७४ सालमा आरजु देउवाले टिकट पाएपछि ओझाले विद्रोह गरेका थिए। त्यतिबेला आरजुलाई हराउन भूमिका खेलेको भन्दै पार्टीले साधारण सदस्यसमेत नरहने गरी उनलाई कारबाही गरेको थियो। पार्टीको कारबाही फुकुवा हुने र यसपटक टिकट पाउने आसमा ओझा थिए। तर, उनले सोचेजस्तो भएन। कांग्रेसका डिल्लीराज पन्तले टिकट पाए। उनलाई सत्ता गठबन्धनको समर्थन छ। एमालेका तर्फबाट नारदमुनि राना उम्मेदवार छन्। डोटीमा खड्का डोटीमा कांग्रेसका नरेन्द्रबहादुर खड्का बागी उम्मेदवार छन्। सत्ता गठबन्धनको तर्फबाट नेकपा एकीकृत समाजवादीका प्रेम आलेले टिकट पाएका छन्। त्यसप्रति असन्तुष्टि जनाउँदै खड्का मैदानमा उत्रेका छन्। खड्का प्रदेश राजधानी दिपायल हुनुपर्छ भन्ने अभियन्ता हुन्। नेपाली शब्दकोशअनुसार आफू असन्तुष्ट भई विद्रोह गर्दै उम्मेदवारी दिने नै बागी उम्मेदवार हो। पछिल्ला निर्वाचनमा बागी उम्मेदवारीको चर्चा धेरै हुने गरेको छ। यस्ता उम्मेदवार चुनावी मैदानमा बढ्दैछन्। पार्टीभित्रको असन्तुष्टिका कारण मंसिर ४ को निर्वाचनमा पनि बागी उम्मेदवारको संख्या धेरै छ। प्रमुख दलका केन्द्रीय तहका नेतादेखि नयाँ अनुहारसम्म यसपटक बागी उम्मेदवार छन्। उनले यही एजेन्डा बोकेर मत मागिरहेका छन्। बागी नभई आफूलाई स्वतन्त्र उम्मेदवार भनिदिन खड्काको आग्रह छ। एमालेबाट प्रतिनिधिसभा सदस्यमा गौरी वली चुनावी मैदानमा छिन्। एमालेका केही पुराना नेता पनि उनको पक्षमा खुलेर लागेकाले एमालेका मतसमेत खड्काले तान्न सक्ने स्थानीय रणबहादुर बम बताउँछन्। कास्की२ को मतपत्रमा नेपाली कांग्रेसको चुनाव चिह्न रुख छैन। कांग्रेस नेता महादेव गुरुङ कांग्रेसको भोट कांग्रेसलाई भन्ने नारा दिइरहेका छन्। आफ्नो पार्टीले चुनावको टिकट नदिए पछि उनले उम्मेदवारी दर्ता गरेर त्यो नारा दिइरहेका छन्। सत्ता गठबन्धनका तर्फबाट कास्की२ मा नेकपा एकीकृत समाजवादीका श्रीनाथ बराल उम्मेदवार छन्। एमालेका तर्फबाट विद्या भट्टराई उम्मेदवार छिन्। पार्टीले आफूलाई टिकट नदिएको मात्रै नभई मूल्यमान्यता र आदर्श बिर्सेर गठबन्धन गरेको भन्दै कांग्रेसका पुराना नेता महादेवले बागी उम्मेदवारी दर्ता गरेका हुन्। कास्की ३ मा पनि गठबन्धनबाट माओवादी उम्मेदवार रामजी बरालविरुद्ध जनयुद्धका सहिद पुत्री अनिता भुर्तेलको उम्मेदवारी परेको छ। त्यहाँ एमालेका दामोदर बैरागी प्रतिस्पर्धामा छन्। जनयुद्धमा आमा र बाबु नै गुमाएकी अनिताले पार्टीले आफूहरूलाई सधैं अपमान मात्रै गरेकाले बागी उम्मेदवारी दिनु परेको बताएकी छिन्। सुनसरी१ मा दुवै गठबन्धनका उम्मेदवारभन्दा बागी उम्मेदवार हाबी देखिएका छन्। यो क्षेत्र यसअघि एमालेले जितेको थियो। सत्ता गठबन्धन र एमालेजसपा गठबन्धनका उम्मेदवारभन्दा बागी बनेका धरान उपमहानगरपालिकाका पूर्वमेयर मनोजकुमार मेन्याङ्बो चुनावी प्रतिस्पर्धामा अब्बल देखिएका छन्। सत्ता गठबन्धनका तर्फबाट माओवादी केन्द्रका मुक्साहाङ मेन्याङबो र एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिस्पर्धामा छन्। सत्ता गठबन्धनका तर्फबाट माओवादीका मुक्साहाङले टिकट पाएपछि यहाँका कांग्रेसी नेताहरू असन्तुष्ट छन्। धरानका राजनीतिक विश्लेषक राजेन्द्र शर्मा राम्रो व्यक्तिलाई पार्टीहरूले टिकट नदिएका कारण मतदाताहरू पार्टीका उम्मेदवार असन्तुष्ट बनेको बताउँछन्। द्विवेदी बागी कांग्रेसका नेता अजय द्विवेदी पार्टीको टिकट नपाएपछि स्वतन्त्र उम्मेदवार बनेका छन्। सत्तारूढ गठबन्धनबीचको सहमतिमा पर्सा १ कांग्रेसको भागमा परेन। यो क्षेत्र लोसपाको भागमा पर्यो। अघिल्लो पटक पर्सा ४ बाट चुनाव जितेका लोसपाका लक्ष्मणलाल कर्ण सत्ता गठबन्धनका उम्मेदवार बने। त्यसप्रति असन्तुष्ट जनाउँदै द्विवेदी बागी बनेर मैदानमा उत्रिएका हुन्। सत्ता प्राप्तिका लागि गठबन्धन गर्ने, सिद्धान्तबिनाको गठबन्धन गरेर लोकतन्त्रको अपहरण गर्ने काम भएको छ, द्विवेदी भन्छन्, त्यस्ता गलत कार्यविरुद्ध मेरो उम्मेदवारी हो। अपहरित लोकतन्त्रको रक्षाका लागि म मैदानमा उत्रेको हुँ। यो क्षेत्रमा एमाले र जसपाबीचको तालमेलबाट पूर्वमन्त्री एवम् जसपाका नेता प्रदीप यादव उम्मेदवार छन्। सत्ता गठबन्धनको भागबण्डामा चितवन ३ कांग्रेसको भागमा परेन। माओवादी केन्द्रका डा भोजराज अधिकारी सत्ता गठबन्धनका उम्मेदवार बने। त्यसविरुद्ध असन्तुष्ट कांग्रेसका दिनेश कोइराला स्वतन्त्र उम्मेदवार बने। उनले पार्टीको केन्द्रीय सदस्य पद पनि त्यागे। कोइरालालाई एमालेले समर्थन जनाएको छ। एमालेको साथ पाएपछि उनी कांग्रेसको असन्तुष्ट भोट तान्न केन्द्रित छन्। लुम्बिनीमा पनि बागी लुम्बिनी प्रदेशका तीन निर्वाचन क्षेत्रमा (बागी) उम्मेदवार सशक्त देखिएका छन्। एमालेले टिकट नदिएपछि घनश्याम भुसालले पार्टी परित्याग गरे। रूपन्देही१ मा एमाले उम्मेदवारविरुद्ध भुसालले स्वतन्त्र उम्मेदवारी दिए। उनलाई सत्ता गठबन्धनको समर्थन छ। त्यस क्षेत्रमा पूर्वमन्त्री एवं एमाले नेता छविलाल विश्वकर्मा मैदानमा छन्। रुकुम पूर्वमा सत्ता गठबन्धनका तर्फबाट माओवादी केन्द्रका पूर्णबहादुर घर्तीले टिकट पाए। घर्ती लुम्बिनी प्रदेशसभाका निवर्तमान सभामुख पनि हुन्। उनका विरुद्धमा माओवादीबाटै विद्रोह गरी जिल्लामा स्थापित पार्टीका नेता चन्द्रराज झाँक्रीमगरले बागी उम्मेदवारी दर्ता गराएका छन्। उनी जिल्लामा रहेको नेपाल मगर संघको अध्यक्ष हुन्। रुकुम पूर्वकै प्रदेश१ मा सत्ता गठबन्धनका तर्फबाट उम्मेदवार बनेका माओवादी केन्द्रका तेजबहादुर ओलीविरुद्ध माओवादी केन्द्रका सुरुल पुनमगर (अजय शक्ति)ले उम्मेदवारी दिएका छन्। सोही क्षेत्रमा कांग्रेसबाट विद्रोह गरी दूतकुमार पुनमगर (गुमाने) ले पनि बागी उम्मेदवारी दिएका छन्। सो क्षेत्रमा एमालेले आफ्नो उम्मेदवारी निष्क्रिय बनाएर माओवादीका बागी उम्मेदवार सुरुल पुनमगरलाई समर्थन गर्ने निर्णय गरेको छ। त्यस्तै, निर्वाचन क्षेत्र नं २ मा पनि सत्ता गठबन्धनबाट नेपाली कांग्रेसका धनबहादुर केसीको विरुद्धमा माओवादी केन्द्र निकट अनेरास्ववियु क्रान्तिकारीका केन्द्रीय उपाध्यक्ष केशव रावलले बागी उम्मेदवारी दिएका छन्। रोल्पा माओवादीको बलियो संगठन भएको क्षेत्र हो। माओवादीले संघ र प्रदेश दुवैमा आफूले मात्रै टिकट पाउनुपर्ने अडान राख्दै आएको छ। जिल्ला नेतृत्वले सबै क्षेत्र नपाए बागी उठेर भए पनि माओवादी नेतालाई नै चुनाव जिताउने निर्णय लिएको थियो। तर सत्ता गठबन्धनको भागबन्डामा प्रदेश२ कांग्रेसको भागमा पर्यो। कांग्रेसका प्रदेश सभापति अमरसिंह पुनले उक्त क्षेत्रमा उम्मेदवारी दिए। तर उनको विरुद्धमा माओवादीबाट प्रदेश सांसद बनेका दीपेन्द्र पुनले उम्मेदवारी दिए। दीपेन्द्रको उम्मेदवारीले रोल्पाको चुनावी गणित नै फेरिन सक्ने आंकलन गरिएको छ। बागीकै चुनौती कर्णालीका पूर्वमुख्यमन्त्री महेन्द्रबहादुर शाहीविरुद्ध उनकै सहयात्री काशीचन्द्र बरालले बागी उम्मेदवारी दिएका छन्। गठबन्धनको तर्फबाट कालीकोटमा उम्मेदवार बनेका शाहीलाई आफ्नै पार्टीका नेता बरालको बागी उम्मेदवारी भारी पर्ने देखिएको छ। जिल्लाको रास्कोट नगरपालिकाका पूर्वमेयरसमेत रहेका बरालको उम्मेदवारीका कारण नेता शाहीको मत काटिने सत्ता गठबन्धनलाई त्रास छ। यस्तै, गठबन्धनको तर्फबाट जुम्लाको प्रदेशसभा (क) का उम्मेदवार ललितजंग शाहीविरुद्ध उनकै दलबाट बागी उम्मेदवारी परेको छ। कांग्रेसको कर्णाली प्रदेश समितिका सभापति रहेका ललितजंग सत्ता गठबन्धनको तर्फबाट आधिकारिक उम्मेदवार हुन्। तर उनीविरुद्ध कांग्रेसकै नेता देवेन्द्र शाहीले बागी उम्मेदवारी दिए। देवेन्द्र २०७४ मा प्रतिनिधिसभामा कांग्रेसबाट उम्मेदवार बने पनि पराजित भएका थिए। सल्यानबाट प्रतिनिधिसभाका लागि गठबन्धनको तर्फबाट उम्मेदवार बनेका एकीकृत समाजवादीका नेता प्रकाश ज्वालाविरुद्ध कांग्रेसका राजेन्द्रबहादुर शाहले बागी उम्मेदवारी दिएका छन्। पूर्वराज्यमन्त्रीसमेत रहेका कांग्रेस नेता शाहले बागी उम्मेदवारी दिएपछि गठबन्धन त्रासमा छ। रुकुम पश्चिमबाट प्रतिनिधिसभा उम्मेदवार बनेका माओवादी नेता तथा अर्थमन्त्री जनार्दन शर्माविरुद्ध कांग्रेसका तारक केसीले बागी उम्मेदवारी दिएका छन्। शर्मा गठबन्धनको आधिकारिक उम्मेदवार भए पनि कांग्रेसलाई टिकट नदिइएको भन्दै केसीले बागी उम्मेदवारी दिएका छन्। हुम्लामा गठबन्धनको तर्फबाट प्रदेशसभा (क) का उम्मेदवार रणसिंह परियारविरुद्ध कांग्रेसका मंगल शाही र एकीकृत समाजवादीका हस्त शाहीले उम्मेदवारी दिएका छन्। यद्यपि यहाँ पाँच दलीय गठबन्धनले उम्मेदवारीबारे छलफल जारी रहेको जनाएको छ। जुम्लाको प्रदेशसभा (ख) मा गठबन्धनका पदम रोकायाविरुद्ध कांग्रेसका धनबहादुर बस्नेतको बागी परेको छ। मुगुमा एमालेका आधिकारिक उम्मेदवारविरुद्ध एमालेकै दुई जनाले बागी उम्मेदवारी दिएका छन्। मुगुमा एमालेले राजु कार्कीलाई उम्मेदवार बनाएपछि एमालेकै कृष्ण सेजुवाल र भीमचन्द्र हमालले बागी उम्मेदवारी दिएका छन्। बाँके ३ (१) प्रदेशसभा सदस्यमा वामलोकतान्त्रिक गठबन्धनका इन्द्रप्रसाद (आईपी) खरेल उम्मेदवार हुन्। खरेल माओवादी केन्द्रका हुन्। यस क्षेत्रमा नेकपा (एकीकृत समाजवादी)का पोलिटब्युरो सदस्य तथा लुम्बिनी प्रदेश सहइन्चार्ज दलबहादुर सुनार उम्मेदवार थिए। सुनार ३१ असोजमा माओवादी प्रवेश गरे। माओवादीको स्थानीय कमिटीले नवप्रवेशी सुनारलाई गठबन्धनको साझा उम्मेदवार भन्दै घरदैलो गरिरहेकाछन्। यो क्षेत्रमा एमालेबाट युवा नेता रत्न खत्री उम्मेदवार छन्। सप्तरी १ मा माओवादीका केन्द्रीय सदस्य अशोक मण्डल बागी उम्मेदवार छन्। संविधानसभा निर्वाचन जितेका मण्डलले यस पटक प्रतिनिधिसभा र प्रदेशसभा दुवैतर्फ टिकट पाएनन्। कांग्रेसभित्र पनि यो क्षेत्रमा असन्तुष्टि छ। पूर्वमन्त्री हेमराज तातेडले प्रदेश १ (क) मा बागी उम्मेदवारी दिएका छन्। पूर्व मन्त्री रेणु यादवका छोरा अभिषेक यादवले सप्तरी ४(ख) मा टिकट पाएपछि जसपामा सामूहिक विद्रोह भएको छ। पार्टीको क्षेत्रीय समिति र जिल्ला समितिको सिफारिस बिनै रेणुका छोरालाई टिकट दिइएको पार्टीका नेताहरूको आरोप छ। असन्तुष्ट नेताहरूले प्यानलसहित केन्द्रदेखि प्रदेशमा बागी उम्मेदवारी दिएका छन। मो कासिम मियाँले प्रतिनिधिसभामा तथा महेन्द्रप्रसाद चौधरीेले (क) र अनिरुद्धप्रसाद सिंह यादवले (ख) मा बागी उम्मेदवारी दिएका छन्। सप्तरीमा लोसपाले प्रतिनिधिसभातर्फ २ नम्बर क्षेत्र र प्रदेशसभामा २ को (क) मात्रै पाएको छ। तर पार्टीकै चुनाव चिह्नमा सप्तरी ३ मा लक्ष्मीकान्त चौधरी, सप्तरी३ (ख) मा गजेन्द्रप्रसाद मण्डल र सप्तरी १ (क) मा तुलसीप्रसाद चौधरी उम्मेदवार छन्। बागी बनेका सबै पार्टीका केन्द्रीय नेताहरू हुन्। कांग्रेस त्यागेर बागी कांग्रेस पूर्वक्षेत्रीय सभापति नरबहादुर गुरुङले पार्टीबाट राजीनामा दिए र बागलुङ २ को (ख) मा उम्मेदवार बने। स्थानीय तहदेखि आम निर्वाचनमा समेत पार्टीले गठबन्धन गरेको भन्दै गुरुङले गत असोजमा पार्टी छोडेका थिए। लोकतन्त्रमा दलहरू एक्लाएक्लै चुनावी प्रतिस्पर्धामा जानुपर्नेमा गठबन्धन गरेकोमा आफूलाई चित्त नबुझेको गुरुङको भनाइ छ। यसैकारण राजीनामा दिएर प्रदेशसभा सदस्यमा उम्मेदवारी दिएको हुँ, गुरुङले भने। बागलुङ २ को प्रतिनिधिसभा सदस्यमा स्वतन्त्र उम्मेदवार बनेका तुलसीराम अर्याललाई पनि बलियो दाबेदारको रूपमा हेरिएको छ। संविधानसभा निर्वाचनमा बागलुङ ३ मा माओवादीबाट उम्मेदवार बनेका अर्याल नेपाली कांग्रेसकी ज्ञानकुमारी छन्त्यालसँग पराजित भएका थिए। सुरेन्द्र काफ्लेकाठमाडौं, शिवराज भट्टधनगढी, केशवशरण लामिछाने पोखरा, ललितबहादुर बुढासुर्खेत, लक्ष्मण पोखरेलबुटवल, शंकरप्रसाद खनालनेपालगन्ज, रत्नप्रसाद आचार्यधरान, दिवाकर भण्डारीसिमरा, अनिल ढकालचितवन, खगेन्द्रबहादुर सिंहडोटी, मनोहर पोखरेलराजविराज, विक्रम परियाररुकुम पूर्व, अर्जुन कार्कीबागलुङ"
प्रधानमन्त्री देउवाले आज डडेलधुरामा दुई चुनावी सभालाई सम्बोधन गर्ने,डडेलधुरा : प्रधानमन्त्री शेरबहादुर देउवाले आज पनि दुई वटा चुनावी सभालाई सम्बोधन गर्ने भएका छन्। देउवा चुनावी प्रचारप्रसारका क्रममा बुधबार काठमाडौंबाट धनगढी हुँदै बिहीबार डडेलधुरा पुगेका हुन्। देउवाले बिहीबार अमरगढी र शुक्रबार गन्यापधुरा र नवदुर्गा गाउँपालिकामा आयोजित चुनावी सभालाई सम्बोधन गरेका थिए। नेपाली कांग्रेस डडेल्धुराका सभापति भीमबहादुर साउँदका अनुसार देउवाले आज बिहान ११ बजे अजयमेरू गाउँपालिकाको भद्रपुर र दिउँसो २ बजे भागेश्वर गाउँपालिकाको रूपालमा हुने चुनावी सभामा सम्बोधन गर्नेछन्। देउवाले कात्तिक २० गते बिहान ११ बजे आलिताल गाउँपालिकाको गोदाम र दिउँसो २ बजे परशुराम नगरपालिकाको जोगबुडामा हुने चुनावी सभालाई सम्बोधन गर्ने साउँदले जानकारी दिनुभए। देउवा कात्तिक २० गते काठमाडौं फर्कने र सात वटै प्रदेशमा हुने चुनावीसभामा पुग्ने कार्यक्रम छ।
"निर्वाचन खर्च करोड थियो, अर्ब पुग्यो","काठमाडौं : मंसिर ४ को निर्वाचनका लागि ११ अर्ब खर्च हुने अनुमान छ। यो २०७४ कोभन्दा ८५ प्रतिशत बढी हो। निर्वाचन सामग्री, निर्वाचन सुरक्षा, यातायात, प्रोत्साहन भत्ता, विशेष भत्तालगायतका शीर्षकमा आयोगले उक्त रकम खर्च गर्छ। मतदाता संख्याअनुसार नै आयोगको निर्वाचन खर्च बढ्नेघट्ने हुन्छ। आयोगले गर्ने खर्च मुलुकको अर्थतन्त्रमा प्रत्यक्ष असर नगरे पनि परोक्ष असर भने अवश्य गर्ने गर्छ। २०४८ सालदेखि आयोगले गरेको निर्वाचन खर्चको प्रवृत्ति हेर्दा बढ्दो क्रममा रहेको पूर्वप्रमुख निर्वाचन आयुक्त डा अयोधीप्रसाद यादव बताउँछन्। आयोगले गर्ने निर्वाचन खर्चको कुल ग्रार्हस्थमा योगदान नगन्य छ। निर्वाचनको वर्ष उपभोक्ता मूल्यवृद्धि भने अकासिने गरेको तथ्यांकले देखाउँछ। आयोगले प्रत्येक निर्वाचनमा कति खर्च गर्छ। त्यसले अर्थतन्त्रमा कस्तो असर गर्छ भन्ने सम्बन्धमा ठ्याक्कै तथ्यांक भने उपलब्ध छैन। आयोगले प्रकाशन गरेको नेपालको निर्वाचन इतिहास भाग १ र २ तथा पूर्वआयुक्त यादवको इलेक्सन कस्ट एन्ड पोलिटिकल पार्टी फाइनान्स पुस्तकमा कुन निर्वाचनमा कति खर्च भयो ? भन्ने उल्लेख छ। प्रजातन्त्र पुनस्र्थापनायता ६ आम निर्वाचन भइसकेका छन्। २०४८ सालमा भएको आम निर्वाचनमा ११ करोड खर्च भएको थियो। त्यसपछि २०५१ सालमा मध्यावधि निर्वाचनमा भएको थियो। समीक्षा अवधिमा आयोगले २४ करोड रुपैयाँ खर्च गरेको थियो। २०४८ सालको तुलनामा २०५१ सालमा ७८ प्रतिशतले निर्वाचन खर्च बढेको छ। २०५६ सालको आमनिर्वाचन व्यवस्थापनका लागि आयोगले ३६ करोड रुपैयाँ खर्च गरेको थियो। अघिल्लो निर्वाचनको तुलनामा निर्वाचन खर्च करिब ७ प्रतिशतले वृद्धि भएको थियो। बृहत् शान्तिसम्झौतापछि २०६४ चैत २८ मा पहिलो संविधानसभा निर्वाचन गरिएको थियो। उक्त निर्वाचनमा अघिल्लो वर्षको भन्दा ७ सय गुणा बढीले निर्वाचन खर्च बढेको आयोगको पुस्तकमा उल्लेख छ। सो वर्ष २ अर्ब ८० करोड रुपैयाँ आयोगले खर्च गरेको थियो। २०७० सालमा भएको दोस्रो संविधानसभाको निर्वाचनमा भने खर्चमा वृद्धि भए पनि प्रतिशतमा कमी नै रहेको छ। सो निर्वाचनमा ३ अर्ब ६ करोड खर्च भएको थियो। मुलुक संघीयतामा गएपछि पहिलो पटक भएको स्थानीय तह निर्वाचनमा ६ अर्ब ९७ करोड खर्च भएको थियो। यस्तै, प्रतिनिधिसभा सदस्य तथा प्रदेशसभा सदस्य निर्वाचन व्यवस्थापन र सञ्चालनका लागि ७ अर्ब ५९ करोड खर्च भएको थियो। निर्वाचनमा आयोगले गर्ने खर्च तुलनात्मक रूपमा बढ्दै गइरहेको तथ्यांकले देखाउँछ। खर्च बढ्नुको मुख्य कारण नै मतदाता संख्या बढ्नु भएको पूर्वप्रमुख निर्वाचन आयुक्त अयोधी यादव बताउँछन्। यसका साथै राजनीतिक दलको संख्या बढ्दै जाँदा यसको व्यवस्थापनको जिम्मा पनि आयोगलाई जाने उनी बताउँछन्। मतदाता तथा दलको संख्याअनुसार नै जनशक्ति व्यवस्थापन गर्नुपर्ने हुन्छ। र निर्वाचन सामग्री आयातित हुने हुँदा यसले खर्च वृद्धि हँदै गइरहेको छ, उनी भन्छन्।"
नक्सामा समेटिएको भूगोल एमालेले फिर्ता ल्याउँछ : ओली,"नेकपा एमालेका अध्यक्ष केपी शर्मा ओलीले नक्सामा समेटिएको लिम्पियाधुरा, लिपुलेक र कालापानी भूगोलमा पनि ल्याउने दाबी गरेका छन्। दार्चुला सदरमुकाम खलंगामा चुनावी सभालाई सम्बोधन गर्दै ओलीले यस्तो बताएका हुन्। हामीले चुच्चे नक्सा जारी गरेर लिपुलेक, लिम्पियाधुरा र कालापानी हाम्रो हो भन्ने सन्देश दिइसकेका छौं। अब भूगोल ल्याउन पनि एमालेको सरकार चाहिन्छ। मंसिर ४ मा एमालेको सरकार बन्छ। नक्सामा समेटिएको भूगोल पनि फिर्ता ल्याइन्छ ओलीले भने। उनले विशाल भूगोल भएको भारतले सिमानाका ससाना कुरामा सानो मन गर्न नहुने जिकिर गरे। भारतको भूगोल ठूलो छ, ठूलो भूगोल भएको भारतले ससाना कुरामा सानो मन गर्नु हुँदैन ओलीले भने। उनले सानो खोल्सो देखाएर काली नदी भनिएको, सानो कृत्रिम मन्दिर बनाएर काली मन्दिर भनेर भारतले नेपालीहरूलाई गुमराहमा राखेको आरोप लगाए। सानो खोल्सो देखाएर काली नदी भनिएको छ। कृत्रिम मन्दिर भनेर काली मन्दिर भनिएको छ। तर हामीलाई थाहा छ, हाम्रो भूगोल कहाँसम्म हो भनेर। त्यसैले नक्सा जारी भयो। नेकपा एमाले भूगोल ल्याउने प्रतिबद्धता गर्दछ ओलीले भने। दार्चुलाको चुनावी सभामा सहभागी उनले नदीले कटान गरी सर्नेबित्तिकै सिमाना नसर्ने बताए। उनले भने म भारतलाई के भन्न चाहन्छु भने नदीले कटान गरेर सर्नेबित्तिकै देशको सिमाना सर्दैन। सत्ता गठबन्धनका उम्मेदवार दिलेन्द्र बडूलाई भोट माग्न आउँदा पटकपटक मन्त्री भएर अहिलेसम्म के गर्नुभयो भनेर सोध्न पनि मतदातालाई ओलीको आग्रह थियो। गठबन्धनका उम्मेदवार बडूलाई सोध्नुस्। पटकपटक मन्त्री भएर अहिलेसम्म दार्चुलाका लागि के गर्नुभयो भनेर। खलंगाको जनसागर देखेर बडूजीलाई के भन्न चाहन्छु भने दार्चुला होइन, अब तपाईं काठमाडौंमै बस्नुस् ओलीले भने। दार्चुला सदरमुकाम खलंगामा उर्लेको जनताको भीड देखेर उत्साहित भएका ओलीले भने, दुर्गम जिल्लाको दुर्गम ठाउँको यो जनसागर बिहानी हो, बिहानीले दिनको संकेत गरिसकेको छ। उनले दार्चुला सदरमुकामको तटबन्धनको समस्या, दार्चुलातिंकर सडक, महाकाली करिडोरजस्ता रणनैतिक महŒवका विकास पूर्वाधारहरू एमालेले सुरु गरेको र एमालेले नै सम्पन्न गर्ने दाबी गरे। अध्यक्ष ओलीले चुनावपछि एक दिन बस्ने गरी दार्चुला आउने वाचा गरे। आज मैले तीन ठाउँमा चुनावीसभा सम्बोधन गर्नुछ। म चुनाव सकिएपछि एक दिन दार्चुला बस्ने गरी आउँछु। तपाईंहरूसँग बसेर कुरा गर्छु। तपाईंहरूसँग फोटो खिचाउछु, ओलीले भने। अध्यक्ष ओलीले शुक्रबार नै बैतडीको पाटनमा आयोजना गरिएको चुनावी सभालाई पनि सम्बोधन गरे। पाँचपाँच पटक प्रधानमन्त्री भएका यसै क्षेत्रका नेता शेरबहादुर देउवाले लिपुलेक, लिम्पियाधुरा र कालापानी देखेनन्। बैतडीको झुलाघाटको झोलुंगेपुल देखेनन्। महाकाली करिडोरको निर्माण सुस्ताएको देखेनन्। मध्यपहाडी लोकमार्ग देखेनन्। तर मेचीनगरको मान्छे, बैतडीका सबै समस्या मलाई थाहा छन् ओलीले भने। बैतडी चुनावी सभामा अध्यक्ष केपी शर्मा ओली बैतडीको पाटनमा पनि एमाले अध्यक्ष ओलीको सम्बोधन सुन्न हजारौं जनता उपस्थित थिए। उर्लिएको जनसागर देखेर उत्साहित भएका ओलीले भने, यो जनसागर देखेर दामोदर भण्डारी र प्रदेशका दुवै सिट एमालेले जितिसके। नेकपा एमालेले बैतडीबाट प्रतिनिधिसभामा एमालेका प्रदेश अध्यक्ष दामोदर भण्डारीलाई उठाएको छ।बैतडीको चुनावी सभामा सहभागी उनले झुलाघाटमा पक्की पुल बनाउने ग्यारेन्टी एमालेले लिने बताए। थोत्रो पुलले हुँदैन, अब पक्की पुल बनाउनुपर्छ। त्यो जिम्मा एमालेले लिनेछ, त्यो जिम्मा म लिन्छु, उनले भने। उनले बैतडी जिल्लामा रहेका फलाम, फस्फोरसलगायतका खानीको उत्खनन गरिने समेत बताए। यसैगरी, नेकपा एमालेका सुदूरपश्चिम प्रदेश इन्चार्ज लेखराज भट्टले विकासको ढोका सुदूरपश्चिमबाट खुल्ने बताएका छन्। बैतडीको पाटनमा आयोजना गरिएको विशाल चुनावी सभालाई सम्बोधन गर्दै भट्टले पार्टीले चुनावी अभियान सुदूरपश्चिमबाट गरेको र विकासको ढोका पनि यसै प्रदेशबाट हुने समेत बताएका छन्। नेता ओलीले शुक्रबार नै कञ्चनपुरको महेन्द्रनगरमा पनि चुनावी सभालाई सम्बोधन गरे अधिकांश समय गठबन्धनको आलोचनामा खर्चेका ओलीले भने, प्रचण्डले सहिदको रगत बेचे। प्रचण्डले भन्ने गरेको महान् जनयुद्ध गरे, के का लागि ? बुहारीका लागि, छोरीका लागि, ज्वाईंका लागि, भाइ र भतिजाका लागि। मैले एकातिर प्रचण्डको अनुहार सम्झिन्छु, अर्कोतिर ती सहिद परिवार र घाइते अपांगहरू।कञ्चनपुरको चुनावी सभामा अध्यक्ष केपी शर्मा ओली उनले प्रचण्डलाई पिँध नभएको भाँडाजस्तै भएको आरोप लगाए। प्रचण्डजस्ता पिँध नभएका मान्छे ल्याएर पार्टी एक बनाएँ, झन्डै दुई तिहाइको सरकार बनाएँ, त्यतिबेला रामले हनुमान, सुग्रिबजस्ता बानरहरू लगेर लंकामा कसरी युद्ध जिते होलान्, यहाँ त, घर भत्काए, बगैंचा उखबाडे, अनि कांग्रेसको पाली (पिँढी)मा गएर बसे ओलीले भने। उनले प्रचण्ड खरानी घसेर कांग्रेसको पालीमा गएको आरोप लगाए। ओली, शुक्रबार नै काठमाडौं फर्किएका छन्। कञ्चनपुरको चुनावी सभामा सहभागी  सुन्दर सिंह धामीदार्चुला, कृष्ण विष्टबैतडी, महादेव अवस्थीमहेन्द्रनगर"
आइतबार देशका चार प्रदेशमा वर्षाको सम्भावना,"काठमाडौं : आइतबार दिउँसो देशका चारवटा प्रदेशमा वर्षाको सम्भावना रहेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १, गण्डकी, कर्णाली र सुदूरपश्चिम प्रदेशका पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। ती क्षेत्रबाहेक केही पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। शनिबार रातको समयमा गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ। साथै देशका बाँकी पहाडी भूभागहरूमा आंशिक बदली रही बाँकी भूभागमा मौसम सामान्यतया सफा विभागको अनुमान छ।"
धादिङमा बस दुर्घटना हुँदा २१ जना घाइते,चितवन : काठमाडौंबाट रुकुम जाँदै गरेको बस धादिङमा दुर्घटना भएको छ। बस दुर्घटना हुँदा २१ जना घाइते भएका छन्। घाइतेको अवस्था सामान्य र मध्यम रहेको छ। बा ४ ख ५७९० नम्बरको बस धादिङको जोगिमारास्थित त्रिशूली नदीमा खसेको हो। प्रहरीका अनुसार बस सडकबाट करिब ७५ मिटर तल खसेको छ।
स्वर्गीय उज्जवल थापाको पुस्तक 'ह्वाई नेपाल' सार्वजनिक,"काठमाडौं: स्वर्गीय उज्जवल थापाको पुस्तक 'ह्वाई नेपाल' सार्वजनिक भएको छ । सामाजिक अभियन्तासँगै नेपालमा वैकल्पिक राजनीतिको बहस सिर्जना गरी राजनीतिक यात्रामा होमिएका थापाले लेखेको पुस्तक शनिबार सार्वजनिक भएको हो । एक कार्यक्रमकाबीच कांग्रेस महामन्त्री गगनकुमार थापा, अर्थशास्त्री एवं कांग्रेस नेता डा स्वर्णीम वाग्लेले लगायतले थापाको पुस्तक सार्वनिक गरेका छन् । राजनीति, उद्यम र समृद्ध नेपालको परिकल्पनामाथि थापाले जीवनको पछिल्लो कालखण्डमा गरेको श्रृङ्खलाबद्ध लेखनलाई किताबको स्वरूपमा प्रकाशन गरिएको हो । कार्यक्रममा कांग्रेस महामन्त्री थापाले राजनीतिमा बिकल्पको खोजीका लागि थापाले गरेको संघर्षको चर्चा गरे । त्यस्तै स्वर्णीम वाग्लेले उज्वल थापाको सामाजिक अभियन्ता तथा युवा नेताका रुपमा खेलेको भूमिकाको स्मरण गरे । नेपालको राजनीति र नेतृत्वको चरित्र, उद्यमशीलताको वर्तमान अवस्था र भविष्यको सम्भावनालगायतका विषय पुस्तकमा समेटिएको छ । थापाको कोरोना संक्रमणबाट निधन भएको थियो ।"
"भक्तपुर २ 'ख' : पहिला सहकर्मी, अहिले प्रतिस्पर्धी","भक्तपुर : भक्तपुरको प्रदेश सभा 'ख' मा दुई जना पूर्व सहकर्मीबीच प्रतिस्पर्धा हुने देखिएको छ। भक्तपुर क्षेत्र नं २ 'ख' मध्यपुर थिमिमा नेकपा एमालेका तर्फबाट प्रदेशसभा सदस्यका उम्मेदवार चन्दनकृष्ण श्रेष्ठ र नेपाली कांग्रेस सहितको संयुक्त सता गठबन्धनको तर्फबाट नेकपा एसका उम्मेदवार डा राजेन्द्रमान श्रेष्ठबीच कडा प्रतिस्पर्धा हुने देखिएको हो। यो क्षेत्रमा बलियो उम्मेदवारका रूपमा चन्दनकृष्ण र राजेन्द्रमान नै हुन्। उनीहरू दुवै पूर्व एमाले थिए। तर डा राजेन्द्रमान पछिल्लो पटक नेकपा एसमा प्रवेश गरेका थिए। यी दुईको प्रतिस्पर्धामा यो क्षेत्रमा नेपाल मजदुर किसान पार्टी (नेमकिपा) का तर्फबाट उम्मेदवार बनेका रमेश वैद्य पनि प्रतिस्पर्धामा छन्। कांग्रेस र एमाले बीचको दुईवटा गठबन्धन बीचको प्रतिस्पर्धामा उनी पनि अगाडि आउने देखिन्छ। मध्यपुर थिमि नगरपालिका नेपाली कांग्रेसको गढ हो। स्थानीय निकायको निर्वाचनमा पनि मेयर पद नेपाली कांग्रेसले नै जितेको थियो। एमालेका उम्मेदवार मदनसुन्दर श्रेष्ठलाई चार हजार ६३ मतले पछि पार्दै नेपाली कांग्रेसका सुरेन्द्र श्रेष्ठ मेयरमा विजयी भएका थिए। उनले १५ हजार ९८ मत प्राप्त गरे भने मदनसुन्दरले ११ हजार ३५ मत प्राप्त गरेका थिए। त्यो बेला मध्यपुर थिमिको उपप्रमुखमा नेकपा माओवादी केन्द्रका विजयकृष्ण श्रेष्ठ विजयी भएका थिए। कांग्रेससँगको गठबन्धनबाट माओवादी केन्द्रका विजयकृष्ण विजयी भएका थिए। नगर उपप्रमुखमा विजय श्रेष्ठले १२ हजार १ सय २ मत प्राप्त गरेका थिए। श्रेष्ठले निकटतम प्रतिद्वन्द्वी एमालेका उम्मेदवार उत्तरा नेपाललाई ३ हजार एक सय ३९ मतले पराजित गरे। नेपालले आठ हजार नौ सय ६३ मत पाएकी थिइन्। मध्यपुर थिमि नगरको वडा नम्बर १,२,३, ५, ६ र ९ मा कांग्रेस, ४ र ७ एमाले र ८ वडामा नेपाल मजदुर किसान पार्टी (नेमकिपा) का उम्मेदवारले वडाध्यक्षमा विजयी हासिल गरेका थिए। यस हिसावले पनि यो क्षेत्रमा मुख्य प्रतिस्पर्धा एमाले र नेकपा एसबीच हुने निश्चित देखिएको छ। तर कांग्रेसको गढमा कांग्रेसको मत नेकपा एसले कति तान्न सक्छन् त्यस आधारमा परिणाम निर्भर हुने देखिन्छ। नेकपा एसका नेता डा श्रेष्ठ एमालेका जिल्लाका पुराना नेता हुन्। उनले धेरै अगाडि एमाले जिल्लाको पनि नेतृत्व गरिसकेका छन्। बौद्धिक व्यक्तित्वका रूपमा चिनिने डा राजेन्द्रमान पछिल्लो पटक एमाले फुटेर नेकपा एस बनेपछि नेकपा एसमा पुगेका थिए। एमालेकातर्फबाट उम्मेदवार बनेका चन्दनकृष्ण भने पूर्व पञ्च हुन्। राष्टिय प्रजातन्त्र पार्टी त्यागेर उनी एमालेमा प्रवेश गरेका थिए। उनी राजाको पालामा भएको स्थानीय निकायको निर्वाचनमा राप्रपाबाट मध्यपुर थिमि नगरपालिकाको उपप्रमुखमा रहेका थिए। भक्तपुर क्षेत्र नं २ 'क' सूर्यविनायक र ख मध्यपुर थिमिबाट एमालेका दुवैजना उम्मेदवार पूर्व राष्टिय प्रजातन्त्र पार्टी (राप्रपा) हुन्। भक्तपुर क्षेत्र नं २ 'क' सूर्यविनायकमा एमालेकातर्फबाट उम्मेदवार बनेका किरण थापाले पनि पूर्व राप्रपा नेता थिए। यो क्षेत्रमा सता गठबन्धन, एमाले, नेमकिपासहित अन्य साना तथा स्वतन्त्र उम्मेदवारहरू पनि प्रतिस्पर्धामा छन्।"
हेटौंडा उपमहानगरपालिकाले गर्यो वार्षिक कामको समीक्षा,"हेटौंडा : हेटौंडा उपमहानगरपालिकाले आर्थिक वर्ष २०७८०७९ को कामको समीक्षा गरेको छ। मेयर मिना लामा, उपमेयर राजेश बानियाँ, प्रमुख प्रशासकीय अधिकृत शिवराज चौलागाईं र विषयगत महाशाखा प्रमुखहरुको उपस्थितिमा शुक्रबार उपमहानगरले वार्षिक कामको समीक्षा गरेको हो। कार्यक्रममा मेयर लामाले जनतालाई दुःख नहुने गरी सेवा प्रदान गर्नु स्थानीय सरकारको पहिलो दायित्व भएको बताउँदै वडा अध्यक्ष तथा उपमहानगरका कर्मचारीहरुलाई नगरवासीको हरेक समस्या समाधान तथा क्षमता अभिवृद्धि गर्न विशेष ध्यान दिनुपर्ने बताइन्। उपमहानगरले प्रदान गर्ने सेवा गुणस्तरीय हुनुपर्ने उनले बताइन्। पदभार सम्हालेपश्चात हेटौंडावासीको हितका लागि योजना बनाएर काम सुरु गरिएको बताउँदै उनले बाँकी कार्यकालमा कसैले पनि औंला उठाउन नसक्ने गरी काम गर्न निर्देशन दिइन्। उनले हेटौंडालाई नमूना उपमहानगरको रूपमा स्थापित गराउन सबैको सहयोग आवश्यक रहेको बताइन्। समीक्षा गोष्ठीमा सामान्य प्रशासन महाशाखा प्रमुख शान्ति विश्वकर्माले आन्तरिक प्रशासन, कानून तथा सुशासन व्यवस्थापन, सम्पति व्यवस्थापन, राजश्व प्रशासनबारे, आर्थिक विकास तथा शिक्षा विकास महाशाखा प्रमुख गंगाधर रिमालले शिक्षा क्षेत्रको वित्तीय प्रगति र पशुपन्छी विकास, कृषि विकास, उद्योग, सहकारी तथा पर्यटन विकास र प्रधानमन्त्री रोजगार कार्यक्रममा भएका प्रगतिबारे, लेखा अधिकृत जेकप श्रेष्ठले आर्थिक प्रशासन महाशाखाबाट भएका काम कारवाही, महिला तथा बालबालिका विकास महाशाखा प्रमुख विष्णुकुमारी लामिछानेले महिला, बालबालिका, ज्येष्ठ नागरिक तथा अपाङ्गताबारे लक्षित कार्यक्रमको विषयमा जानकारी गराएका थिए। त्यस्तै पूर्वाधार विकास महाशाखा प्रमुख सत्यनारायण साहले सहरी पूर्वाधार विकास, योजना कार्यान्वयन तथा सार्वजनिक निर्माण शाखा, भवन इजाजत तथा मापदण्ड कार्यान्वयन शाखा र भूमि इकाईबाट भएका काम कारबाही बारे, सामाजिक विकास महाशाखा प्रमुख भीमप्रसाद तिमल्सिनाले समाज कल्याण, आयुर्वेद तथा जनस्वास्थ्य प्रवद्र्धन, विपद् प्रतिकार्य, फोहोरमैला व्यवस्थापन र वातावरण, सामाजिक सुरक्षा तथा पञ्जिकरण र न्यायिक समितितर्फको कामको जानकारी गराए।"
"लोप हुँदै ठेकी, संकटमा पेसा","उदयपुर : काठका ठेकी र भाँडा लोप हुँदै गएका छन्। मानिसले प्रयोग गर्न छाडेपछि पेसा नै संकटमा परेको छ। गाईभैंसीको दूध जमाएर दही बनाउने, मही पार्ने र घिउ राख्ने भाँडाका रूपमा प्रयोग हँुदै आएका काठका ठेकी प्रयोगमा आउन छाडेको स्थानीय बताउँछन्। सरकारले अनुदान दिएपछि गाउँघरमा पशुपालन फस्टाउँदै गए पनि बढ्दो आधुनिकताले पेसा संकटमा परेको रौतामाई ७ डुम्रीथुम्काका दिलबहादुर राउतले बताए। मानिसले प्लास्टिक भाँडा धेरै प्रयोग गर्न थालेको उनले सुनाए। दिगो र भरपर्दोभन्दा कम टिकाउ भए पनि सस्तो मूल्यका सामग्रीमा उपभोक्ताको नजर परेको उनको भनाइ छ। काठको ठेकी बनाउन दुःख र मेहनत निकै छ, त्यहीअनुसार मूल्य पर्छ, उनले भने, जुन मूल्य दिगोपनाका लागि भए पनि बजार सुहाउँदो नहुँदा बिक्री ठप्प भयो। सामान्यतया काठका ठेकी र भाँडा १० वर्ष टिक्ने उनले सुनाए। तर उपभोक्ता झलक्क हेर्दा राम्रो र सस्तो हेर्छन्, उनले भने। काठको एउटा ठेकी बनाउन निकै मिहेनत पर्छ। जंगल गएर काठ काटेर ल्याउने र घरमा कुँदेर बनाउँदा तीन दिन लाग्छ। एउटा ठेकीको ४ हजारसम्म मूल्य पर्छ। विगतमा पेसा गर्दा भ्याइनभ्याइ भएको स्मरण गर्दै उनी भन्छन्, ठेका बनाउन चार महिनाअघि नै अर्डर हुन्थ्यो। त्यो जमाना सस्तो पनि र प्लाष्टिक सामग्री बजारमा थिएनन्। त्यसैले सधैं व्यस्त थियौ उनी भन्छन्, अहिले आम्दानीको बाटो नै हरायो। सामुदायिक वन लागू भएपछि जंगलमा गएर काठ काट्नसमेत गाह्रो भएको उनको भनाइ छ। खोलामा पानी घट्ट थापेर काठका हर्पे, ठेका, कटुवालगायत भाँडा बनाउने गरिन्थ्यो। प्लास्टिकमा जमाएको दही र काठको भाँडामा जमाएको दहीको स्वादै धेरै अन्तर हुने उनले सुनाए। जंगलमा सहज हुने र उत्पादित भाँडाको बिक्रीको ग्यारेन्टी भए पुख्र्यौली पेसा सम्हाल्न सकिने चुनाराहरू बताउँछन्। ग्रामीण भेगका बूढापाका भने अहिले पनि काठका भाँडा चलाउँदै आएका छन्। विशेषगरी दार, सानदान, सतिसाल, पइलेटीजस्ता रुखको काठबाट भाँडा बनाउने गरिन्छ। यी जातका काठबाट बनाएका सामग्री बलियो र हलुका हुने गरेको राउत बताउँछन्। सामान्यतया लड्दा र घामपानीबाट पनि केही नहुने भएकाले काठका भाँडा बूढापाकाको रोजाइमा पर्छ।"
अरिङ्गालको टोकाइबाट भारतमा एक नेपालीको मृत्यु,बैतडी : अरिङ्गालको टोकाइबाट बैतडीको सिगास गाउँपालिकाका एक जनाको मृत्यु भएको छ। सिगास गाउँपालिका वडा नं ६ जडानीकोटका ३२ वर्षीय हरिभान धामीको अरिङ्गालको टोकाइबाट मृत्यु भएको हो। उनी कामको सिलसिलामा भारतको पिथौरागढमा बस्थे। बिहिबार साँझ उनो मृत्यु भएको हो। भारतको पिथौरागढ जिल्लास्थित गिरेगडा भन्ने स्थानमा अरिङ्गालले टोकेर गम्भीर घाइते बनाएका धामीको उपचारका लागि अस्पताल लैजाँदै गर्दा मृत्यु भएको मृतकका आफन्त खगेन्द्र धामीले जानकारी दिए। २ वर्षदेखि त्यहाँ काम गरिरहेका धामी बिहीबार साँझ खाना खाएर कोठातर्फ गइरहेका थिए। बाटोमा नै उनलाई अरिङ्गालले टोकेको थियो। मृतक धामीको घरमा श्रीमती र दुई छोरा छन्।
के हो 'स्मार्ट सिटी' ? बैङ्गलोर गर्दैछ अभ्यास,"बैङ्गलोर (भारत) : गएको भदौ २७ गते अपराह्न काठमाडौँको ट्राफिक अकस्मात अस्तव्यस्त भयो। त्रिभुवन विमानस्थलदेखि बानेश्वर हुँदै सोल्टी होटलसम्मको बाटो पूरै खाली गराइएकाले चक्रपथ जाम थियो। काठमाडौँवासी अचम्मित भए। यहाँ जाम त हुन्थ्यो नै तर यसरी घन्टौँसम्म विनासूचना राजधानीका सडक ठप्प भने हुँदैनथे। समाचार कक्षको फोन र त्यहाँ रहेका साथीहरूका मोबाइलका घन्टी बज्न थाले। प्रश्न थियो आज काठमाडौँमा केको जाम हो? अकस्मात धेरै फोन आएपछि हामी पनि छक्क पर्यौँ। एकैछिनमा फेसबुक पेजहरूमा जिज्ञासा ओइरिएका थिए 'लौन आज काठमाडौँ किन यस्तो जाम हो ?' पछि थाहा भयो त्यसदिन चिनियाँ सभामुख नेपाल आएकाले सडक खाली गराइएको रहेछ। उन आउने समाचार त थियो तर ट्राफिक व्यवस्थापनको सूचना भने कतै थिएन। त्यस दिन नागरिकले दुःख पाए र व्यापक आलोचना गरेपछि ट्राफिक प्रहरीले भोलिपल्ट भने राजधानीको ट्राफिक रुट सार्वजनिक गर्यो। गत वैशाखमा स्थानीय निर्वाचन सुरु भएसँगै काठमाडौँ महानगरमा फोहर थुप्रिन थाल्यो। चुनाव प्रचार हुँदै थियो, उता फोहर पनि थुप्रिँदै। तर पार्टीका उम्मेदवारले 'स्मार्ट सिटी' बनाउने नारा र घोषणापत्र प्रचार गर्न भने छाडेका थिएनन्। जनतालाई भने घर अगाडिको फोहरका डङ्गुर हटे हुन्थ्यो भन्ने मात्र थियो। चुनाव सकियो, नयाँ नेतृत्व आयो तर फोहर उठेन। फोहर फाल्ने गरिएको साइटका नागरिकका माग यताको फोहरको डङ्गुर जस्तै बढ्दै गए। काठमाडौँ गन्हायो। नागरिकस्तरबाट महानगरको आलोचनाको सीमा रहेन। मानिसले स्वयंसेवी रूपमा फोहर उठाउन थाले। करिब दुई महिनामा बल्लतल्ल महानगरले उठायो। सायद लामो समयसम्म थुप्रिएको फोहरबाट पनि अहिलेको कडा खालको डेङ्गु विकसित भएको हुनसक्छ। यो अनुसन्धान हुन भने बाँकी नै छ। काठमाडौँभित्रका (सम्भवतः नेपालकै) कुनै पनि अस्पतालले आफ्नो सेवा र अवस्थाका बारेमा आफ्ना वेबसाइटमा जानकारी गराएर अपडेट गरेका हुँदैनन्। आफ्ना अस्पतालमा आइसियु, सिसियु, बेड तथा अरु केकस्ता सेवा उपलब्ध छन् या छैनन् भन्नेबारेमा केही जानकारी राख्दैनन्। त्यसो गरिदिँदा बिरामीलाई इमर्जेन्सी सेवामा लैजान सजिलो हुन्थ्यो। स्वभावतः मानिस रगत किन्न रक्तसञ्चार केन्द्र नै जान्छन्। रक्तसञ्चार केन्द्रले आफूसँग कुन रगत छैन भन्नेबारेको सूचना आफ्नै वेबसाइटमा अनिवार्यरूपमा राख्नुपर्छ। अपडेट गरिदिए मानिस त्यहाँसम्म दुःख पाउनै पर्दैनथ्यो। यस्तो अभ्यास हामीसँग छैन। नागरिकका आधारभूत आवश्यकताको यो उपलब्धताका लागि आवश्यक यो चेतनास्तरसम्म हामी कहिले पुगौँला ? त्यसको कुनै योजना पनि अझै हाम्रासामु छैन। सानो सहरका साँघुरा बाटोहरूको व्यवस्थापनको कुनै दिगो योजना छैन। चोभार बस्ने मानिसले आफ्ना छोराछोरीको स्कुल बूढानीलकण्ठतिर राखेको छ, महाराजगञ्ज बस्नेले भक्तपुर या ललितपुरतिर होला। अभिभावक या विद्यालयले पनि बिहान र बेलुकाको कार्यालय समयमा आफ्ना बालबालिकाले सवारी जामको समस्या कस्तो भोगेका छन् भन्ने हेक्का कमै राख्छन्। ट्राफिक व्यवस्थापन राम्रो हुँदो हो त शिक्षा अधिकारी, विद्यालय, ट्राफिक प्रहरी तथा अरु आवश्यक सम्बद्ध सरोकारवालाको समन्वय हुन्थ्यो र बसाई र विद्यालय व्यवस्थापनको वैज्ञानिक प्रबन्ध हुन्थ्यो। नेपालका सरकारी अड्डाका बीचमा कामको समन्वय छैन। पहिले सडक पिच या ढलान हुन्छ। त्यसको केही हप्तापछि बिजुली या खानेपानीको योजना आउँछ र त्यही पिच खन्न थाल्छ। बाटो भत्किन्छ तर फेरि त्यो सडक बन्न कति समय लाग्छ पत्तो हुँदैन। त्यसपछि लामो समयसम्म वर्षात्मा हिलाम्मे र हिउँदमा धुलाम्मे हुन्छ। पूर्वमहानगरप्रमुख विद्यासुन्दर शाक्यले पाँच वर्ष लगाएर निर्माण गरेको स्मार्ट सिटी हो काठमाडौँ। उन महानगर प्रमुखको उम्मेदवार हुँदा गरिएका वाचामा धेरै कुरा थिए तर महानगर यस्तो बन्यो। त्यसो त यो स्मार्ट सिटी शब्दको अर्थ के हो ? अर्थात् स्मार्ट सिटी कस्तो हुन्छ ? नगर या सहरमा के के कुराको विकास गर्दा स्मार्ट सिटी बन्छ ? भन्ने विषयको जानकारी नै धेरैलाई छैन। वाचा या घोषणापत्र बनाउने उम्मेदवारले नै स्मार्ट सिटी बुझेको छैन। बैङ्गलोर स्मार्ट सिटी लिमिटेडका प्रबन्ध निर्देशक पि राजेन्द्र चोलान नेपालका समाचारबाट त्यति अपरिचित छैनन्। अक्टोबरको तेस्रो साता भारतीय विदेश मन्त्रालयलको निमन्त्रणामा पुगेका नेपाली सम्पादक तथा वरिष्ठ पत्रकारको प्रतिनिधिमण्डलसँग बैङ्गलोरस्थित सो लिमिटेडको कार्यालयमा उनले नेपाल तथा दक्षिण एशियाली देशका कतिपय नगर प्रमुखले स्मार्ट सिटी बनाउने चर्चा गरेका तर यस्ता सिटी निर्माणका काम भने कमै मात्र भएको सुनेको बताए। कुनै पनि सहरलाई स्मार्ट सिटीका रूपमा विकास गर्न नागरिकका आधारभूत आवश्यकताको परिपूर्ति पहिलो सर्त हुनुपर्ने उनको सुझाव छ। उनको आशय थियो जबसम्म खाना, शिक्षा, स्वास्थ्यसहितका नगरवासीका आधारभूत आवश्यकताको सम्बोधन गरिँदैन, यी आवश्यकता बाहेकको अर्को स्मार्ट सिटी बन्न सक्दैन। उनको परिभाषामा हाम्रो काठमाडौँको फोहर व्यवस्थापन, पानीको व्यवस्था, वातावरणीय स्वच्छता, शिक्षा र यसको प्राप्तिका भौतिक सुविधा, खाद्यसुरक्षा (स्वास्थ्यका दृष्टिले), आदि स्मार्ट सिटी निर्माणका प्रारम्भिक पूर्वाधार हुन्। बैङ्गलोर स्मार्ट सिटीका प्रमुख इञ्जिनियर विनायक सुगर जसरी नगर महानगरका मेयरहरूले स्मार्ट सिटी बनाउने योजना बनाएका हुन्छन् तीमध्ये ९० प्रतिशतभन्दा बढीलाई त यसको अवधारणा नै थाहा नभएको बताउछन्। स्मार्ट सिटी त्यस सहरका सबै सरकारी निकायको दरिलो समन्वय तथा प्रदेश तथा केन्द्र सरकारका सही इच्छाशक्तिबाट मात्र निर्माण हुने उनको धारणा छ। उनीहरूले पहिले त काठमाडौँकै जस्तै सरकारको एउटा निकायले आफ्नो काम सकेर गयो अर्को निकाय आएर सडक भत्काउनेजस्ता आपसमा समन्वय हुन नसकेको अवस्था देखेका थिए बैङ्गलोरमा पनि। त्यसपछि उनीहरूले नगरसँग जोडिने सबै सरकारी निकायको समन्वय आवश्यक ठाने। उनीहरूका अनुसार त्यसपछिको अर्को सर्त नागरिक तथा सहरका सरोकारवालाको सहयोग हो। स्मार्ट सिटीबाट लाभ लिने नगरवासी आफू लाभान्वित हुन पाएकामा खुसी, जानकार र उत्सुक हुनु जरुरी छ। यदि त्यसो भयो भने उनीहरू थप चासो र योजनाका साथ आउनेछन् र उनीहरूका पहलबाट सहर थप राम्रो बन्नेछ। जनसहभागिता र ट्राफिक व्यवस्थापनमा प्रहरीको सहयोगले स्मार्ट सिटी निर्माणमा धेरै सहयोग पुग्ने प्रबन्ध निर्देशक राजेन्द्रको अनुभव छ। भारतको 'आइटी सिटी' मानिएको बैङ्गलोरले स्मार्ट सिटी निर्माणको एक उत्कृष्ट अभ्यास गरिरहेको छ। सहरका नागरिकले प्राप्त गर्ने आधारभूत सुविधाको प्राप्तिलाई डिजिटल फर्ममा लगिँदैछ। बसको टिकट काट्न कोही लाइन बस्नुपर्दैन, बसपार्कमा मानिसको भीड हुँदैन। सहरमा रहरलाग्दो हरियाली छ। सडकको दायाँबायाँ मात्र होइन गल्लीगल्लीमा र हरेक घरका अगाडि रुख छन्। घरको रुख हुर्काउने वाचा नगरी घरको नक्सा पास हुँदैन। नक्सा पास भएर घर बनिसकेपछि पनि सरकारी निकायले रुख हुर्काए नहुर्काएको अनुगमन गर्छन्। सहरमा बागबगैँचा ठाउँठाउँमा छन्। अध्ययनका लागि वनस्पति उद्यान छन्। बालबालिकालाई खेल्ने 'चिल्ड्रेन पार्क'हरू छन्। शिक्षा र स्वास्थ्यका सेवा डिजिटल बनिरहेका छन्। शिक्षालय विश्वविद्यालय, अस्पताल आदिका सूचना सहजै उपलब्ध छन्। अपाङ्गमैत्री सेवा र भौतिक संरचना छन्। वातावरणीय स्वच्छतालाई प्राथमिकता दिइएको छ। विद्युतीय सवारीलाई प्राथमिकतामा राखिएको छ र यसको प्रवद्र्धनमा सहुलियत दिइएको छ। ट्राफिक व्यवस्थापन सहज छ र विशेष पर्दा सूचना जारी हुन्छ। सरकारी गैरसरकारी निकायका वेबसाइट चुस्त र अद्यावधिक छन्। प्रदूषण मापदण्ड पालनामा कडाइ छ। सिसी क्यामेरा अद्यावधिक छन्, सडक बत्तीको भरपर्दो प्रबन्ध छ, पार्किङको व्यवस्थित प्रबन्ध छ। कक्षाकोठा डिजिटल बनिरहेका छन्, घरबाट हुने कामका लागि कार्यालय नधाए पनि हुने बनाइँदैछ। भारतमा पछिल्लो समय (स्टाटप) नवप्रवर्तन निकै बढ्दो छ। यसलाई नागरिकका जनजीविकालाई सहज र छरितो बनाउनेतर्फ बढी प्रयोग गरिँदैछ। 'अहिले ८२ हजार नयाँ नवप्रवर्तन दर्ता छन् र उनीहरूले भारतको डिजिटल रूपान्तरणको काम गरिरहेका छन्', भन्छन् इन्भेस्ट इन्डियाकी चिफ अपरेटिङ अफिसर प्रिया रावत। यसमार्फत पनि भारतमा लगानीका नयाँनयाँ सम्भावना र क्षेत्र पहिचान हुँदै गएका उनको विचार छ। बैङ्गलोर सहरले त झन भारतकै एक गौरवशाली संस्था इन्फोसिस्को दिमागलाई स्मार्ट सिटीको विकासमा प्रयोग गर्न सक्छ। भारतीय आइटी क्षेत्रकै एक थिङ्कट्याङ्क बनिरहेको छ इन्फोसिस्, जसको अहिलेको आइटी क्षेत्रको व्यवसाय करिब ७८ अर्ब अमेरिकी डलर बराबरको छ। सफ्टवेयर तथा सेवा कम्पनीको संस्था नेसकमका अनुसार भारतमा दर्ता भएका स्टाटपमध्ये बैङ्गलोरमा मात्र ४० प्रतिशत छन्। यसको सदुपयोग पनि बैङ्गलोर सहरले गर्न सक्दछ। रासस"
क्रिकेटर सन्दीप लामिछाने कारागार चलान,"काठमाडौं : बलात्कार आरोपमा प्रहरी हिरासतमा रहेका क्रिकेटर सन्दीप लामिछाने पुर्पक्षको लागि कारागार चलान भएका छन्। जिल्ला अदालत काठमाडौंका न्यायाधीश माधवप्रसाद घिमिरेको इजलासले शुक्रबार लामिछानेको मुद्दामा तत्काल प्राप्त प्रमाणको आधारमा लामिछानेलाई निर्दोष मान्न नसकिने बताउँदै पुर्पक्षको लागि कारागार पठाउने आदेश दिएको हो। जिल्ला प्रहरी काठमाडौंका प्रवक्ता दिनेशराज मैनालीका अनुसार लामिछानेलाई केन्द्रीय कारागार कार्यालय जगन्नाथ दल सुन्धारामा पठाइएको छ। उनीविरुद्ध परेको मुद्दाको अन्तिम फैसला नआउँदासम्म उनी हिरासतमै बसेर कानुनी लडाइँ लड्ने छन्। जिल्ला अदालतको आदेशमा जाहेरवालीको स्वास्थ्य परीक्षण प्रतिवेदन, बलात्कार भएको भनिएको होटलको सीसीटीभी फुटेज, एउटै कोठामा बसेको भन्ने दुवैको स्विकारोक्ति बयान, जाहेरवाली बस्ने भनिएको होस्टलमा उक्त दिन नगएको भन्ने होस्टल सञ्चालकको बयानलगायत प्रमाणलाई आधार मान्दै क्रिकेटर लामिछानेलाई पुर्पक्षको लागि कारागार पठाइएको हो। होस्टलमा बस्ने किशोरी बाहिर हुँदा पनि दुवै जनाले होस्टललाई जानकारी नगराएको भनिएको छ। यसमा प्रतिवादीले ख्याल गर्नुपर्नेमा नगरिएको आदेशमा लेखिएको छ। यसका साथै अदालतको आदेशमा प्रतिवादी लामिछाने घटना भएको अर्कोदिन मुलुकको प्रतिनिधित्व गर्दै क्रिकेट खेल्न जाने गहन जिम्मेवारी भुलेर, पब्लिक स्टाटसलाई ख्याल नगरेको देखिएको भनिएको छ। अदालतको आदेशमा भनिएको छ, यसरी हेर्दा प्रमाण ऐन, २०३१ को दफा १० अनुसार पीडित र मौकामा कागज गर्ने मानिसहरूले व्यक्त गरेको कुरा प्रमाणमा ग्राह्य हुने अवस्था रहेको र ऐ एनको दफा १८ (ख) अनुसार थुनछेक प्रयोजनका लागि अधिकार प्राप्त अधिकारीले गराएको मौकाका कागज प्रमाणहरू प्रमाणमा ग्रहण गर्न सकिने कानुनी व्यवस्था रहेको देखिन्छ। उक्त कानुनी व्यवस्थालाई मध्यनजर गरी हेर्दा उल्लेखित तत्काल प्राप्त प्रमाणहरूको आधारमा यी प्रतिवादी निर्दोष रहेछन् भनी मान्न मिलेन। आदेशमा अघि भनिएको छ, मुलुकी फौजदारी कार्यविधि संहिता २०७४ को दफा ६७ को अवस्था देखिन आएकाले मिसिलमा संलग्न प्रमाणहरूको परीक्षण गरी थप प्रमाणहरू बुझ्दै जाँदा पछि ठहरेबमोजम हुनेगरी हाललाई लामिछानेलाई पुर्पक्षका लागि थुनामा पठाउने आदेश अदालतले गरिएको छ। यस्तै प्रतिवादीको तर्फबाट पीडितको उमेरका विषयमा प्रश्न उठाइएको थियो। त्यसबारे जन्मदर्ताको फोटोकपी पेस गरेकाले त्यसबारे परीक्षणपछि यकिन हुने अदालतको बुझाइ छ। मुद्दा निरन्तर सुनुवाइमा भएकाले अदालतले जाहेरवाला, पीडित, बुझिएका मानिसहरू र पीडितको स्वास्थ्य परीक्षण गर्ने चिकित्सकलाई बकपत्रका लागि मंसिर ७ मा उपस्थित गराउन आदेश दिएको छ। यस्तै प्रतिवादीले बयानसँगै पेस गरेको पीडितको जन्मदर्ताको अभिलेख किताबसहितको सक्कलप्रति सम्बन्धित कार्यालयबाट झिकाउन तथा पीडितले नागरिकता बनाउँदा भरेको अनुसूची फारामसहितको प्रतिलिपि सम्बन्धित कार्यालयबाट झिकाउन आदेश गरिएको छ। लामिछानेविरुद्ध जिल्ला अदालत काठमाडौंमा कात्तिक १४ गते मुद्दा दर्ता भएको थियो। मंगलबारलाई पेसी राखिएको उक्त मुद्दा गोलाप्रथाबाट न्यायाधीश माधवप्रसाद घिमिरेको इजलासमा परेको थियो। बुधबारदेखि थुनछेक बहस सुरु भएको उक्त मुद्दामा शुक्रबार आदेश भएको हो। जिल्ला सरकारी वकिल कार्यालय काठमाडौंका प्रवक्ता तथा जिल्ला न्यायाधिवक्ता लक्ष्मण उपाध्याय घिमिरेका अनुसार सन्दीपविरुद्ध मुलुकी अपराध संहिताको परिच्छेद १८ को करणीसम्बन्धी कसुरको दफा २१९ अनुसार १० देखि १२ वर्ष सजाय माग दाबी गरी जिल्ला अदालतमा मुद्दा दर्ता गरिएको हो। सन्दीप लामिछाने विदेश रहेका बेला गत भदौ २१ गते जबर्जस्ती करणीको आरोप लागेको थियो। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्र्पकविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो। १२ वर्ष कैद सजाय माग गर्दै सन्दिप लामिछानेविरुद्ध मुद्दा दर्ता पुर्पक्षका लागि सन्दीप लामिछानेलाई कारागार चलान गर्न आदेश सन्दीप लामिछानेलाई केन्द्रीय कारागार सुन्धारामा राखिने"
कपिलवस्तुमा ७ जुवाडे पक्राउ,कपिलवस्तु : वाणगंगा नगरपालिका वडा नं ७ बनगाईको एक होटलमा सञ्चालित जुवा खालमा प्रहरीले छापा मार्दा ७ जुवाडे पक्राउ परेका छन्। इलाका प्रहरी कार्यालय पिपराका ईन्चार्ज प्रहरी निरीक्षक दिपक केसीको कमाण्डमा रहेको प्रहरी टोलीले गए राती सवा ११ बजे छापा मार्दा ७ जना जुवाडे पक्राउ परेका हुन्। अन्य २ जना भागेका छन्। पक्राउ परेका सबै उपर अनुसन्धान भइरहेको र नियम अनुसार मुद्धा दर्ता प्रक्रिया अघि बढाइएको प्रहरी नायब उपरीक्षक मिनबहादुर घलेले बताए। पक्राउ परेका जुवाडेलाई ईलाका प्रहरी कार्यालय पिपरामा थुनामा राखिएको छ।
डोटीमा चुनाव अवधिभर मदिरा बिक्री र सेवन गर्न नपाइने,"डोटी : आगामी मङ्सिर ४ गते हुन गइरहेको प्रतिनिधिसभा र प्रदेशसभा सदस्यहरुको निर्वाचनलाई लक्षित गरी डोटीमा मदिरा बिक्री वितरण तथा सेवनमा रोक लगाइएको छ । निर्वाचनलाई स्वच्छ, निष्पक्ष, भयरहित एवम् शान्तिपूर्ण वातावरणमा सम्पन्न गर्न जिल्लामा मदिरा ओसारपसारदेखि सेवनमा समेत पूर्णरुपमा निषेध गरिएको डोटीका प्रमुख जिल्ला अधिकारी कल्पना श्रेष्ठले बताए। शुक्रबार जिल्ला प्रशासन कार्यालय डोटीका प्रशासकीय अधिकृत दीपा जोशीले जारी गरेको सूचनामा मदिरा ओसारपसार, बिक्री वितरण र सेवन निषेध गरिएको छ । 'डोटी जिल्लाको सम्पूर्ण सुरक्षालाई दृष्टिगत गर्दै कात्तिक १७ गते प्रमुख जिल्ला अधिकारीको अध्यक्षतामा बसेको निर्वाचन सुरक्षा समितिको बैठकको निर्णयअनुसार २०७९ कात्तिक १९ गते राति १२ बजेदेखि पहिलो हुने निर्वाचित प्रणाली बमोजिम अन्तिम परिणाम घोषणा नभएसम्म मदिराको ओसारपसार, बिक्री बितरण र सेवनमा पूर्णरुपमा निषेध गरिएको कोही कसैले सूचनाको बर्खिलाप गरी मदिरा ओसारपसार, बिक्री बितरण र सेवन गरेको पाइएमा प्रचलित कानून बमोजिम कारबाही गरिने छ', सूचनामा भनिएको छ । आसन्न निर्वाचनलाई भएरहित वातावरणमा सम्पन्न गर्न मतदाता, राजनीतिक दल जिल्लाबासी, सरोकारवाला निकायले आआफ्नो क्षेत्रबाट सबैले सहयोग गर्नुपर्ने प्रजिअ श्रेष्ठको भनाइ छ । रासस"
अटो दुर्घटनामा एक जनाको मृत्यु,काठमाडौं : महोत्तरीको बर्दिबास नगरपालिका ३ गौरीडाँडामा गएराति भएको अटो रिक्सा दुर्घटनामा गम्भीर घाइते भएका पुरुषको उपचारका क्रममा आज मृत्यु भएको छ। पाटुबाट बिरामी लिएर बर्दिबासतर्फ जाँदै गरेको प्रदेश २०२००१ ह ०९१८ नम्बरको अटो रिक्सा गएराति १० बजे अनियन्त्रित भएर पल्टिएको थियो। रिक्सामा सवार रहेका विरामी बर्दिबास नगरपालिका३ राजाबासका ५० वर्षीय बल बहादुर भण्डारी र उनकी ४५ वर्षीया श्रीमती निर्मला घाइते भएका थिए। उपचारको क्रममा बल बहादुरको काठमाडौँको महांकालस्थित राष्ट्रिय ट्रमा सेन्टरमा आज बिहान ५ बजे मृत्यु भएको हो। निर्मलाको सोही अस्पतालमा उपचार भइरहेको छ। अटो रिक्सासहित चालकलाई महोत्तरी प्रहरीले नियन्त्रणमा लिइसकेको छ।
इलामको सौन्दर्य हेर्न बनाइयो सिसाको टावर,"इलाम : इलामको सौन्दर्य हेर्नका लागि सिसाको टावर निर्माण गरिएको छ। पर्यटकीय नगरी सूर्योदय नगरपालिका७, कन्याममा थप पर्यटक आकर्षित गर्न स्काई वाक टावर निर्माण गरिएको हो। मेची राजमार्गको कन्याम खण्डमा चियाबारीको बीचमा बनेको टावरले सूर्योदयमा नयाँ पर्यटकीय प्रोडक्ट थपेको हो। पाँच करोड रुपैयाँ लागतमा संरचना निर्माण गरिएको हो। कन्याम क्लाउडकी रिता भुसालले कन्याम आएका पर्यटकलाई सिसाको टावरमा चढेर चियाबारीको दृश्य देखाउन स्काई वाक निर्माण गरिएको बताइन्। टावरमा सिँढी बनाइएको छ। सिँढीको सिरानमा ४ मिटर चौडाइ र ७ मिटर लम्बाइको सिसा राखिएको छ। स्काई वाकसँगै दुईवटा स्विइङ, बालउद्यान र रेस्टुरेन्ट कम्पनीका प्रबन्ध निर्देशक सोहन श्रेष्ठले यसले इलाममा पर्यटन अड्याउन सहयोग गर्ने बताए। स्काई वाकको मज्जा लिन अहिले पर्यटकले प्रतिव्यक्ति तीन सय रुपैयाँ तिर्नुपर्ने छ। अन्य संरचनासमेत निर्माण भएपछि टिकट दर ५ सय रुपैयाँ पुग्ने बताइएको छ। सूर्योदय नगरपालिका८ का वडाध्यक्ष जंग गुरुङले सूर्योदयको पर्यटन प्रवर्द्धनमा सहयोग गर्ने बताए। नेपाल मात्र नभइ भारतको दार्जिलिङ र पश्चिमबंगालबाट आएका पर्यटकसमेत यसप्रति आकर्षित हुनेछन्। मेयर रणबहादुर राईले पर्यटकीय सूर्योदय नगरको पर्यटन प्रवद्र्धनमा स्काई वाकले सहयोग गर्ने बताए। उनले सूर्योदय नगरपालिका पर्यटनमा लगानी गर्न उपयुक्त स्थान भएको बताए। उनले भने 'पर्यटन क्षेत्रमा लगानी गर्न लगानी कर्ताहरूलाई आव्हान गर्दछु।'"
खोजी खोजी कुकुरको स्थायी बन्ध्याकरण गरिँदै,"अर्घाखाँचीः सन्धिखर्क नगरपालिकाले छाडा कुकुरको स्थायी बन्ध्याकरण अभियान थालेको छ । बिहान, बेलुकाको समयमा मानिस आवातजावत गर्दा कुकुरले टोक्ने तथा बिहान विद्यालय तथा कलेजमा जाने विद्यार्थीलाई टोक्ने, लखेट्ने समस्या बढ्न थालेपछि नगरले कुकुर नियन्त्रण अभियान थालेको हो । यसको उपयुक्त विकल्पका रुपमा स्थायी बन्ध्याकरणको काम थालिएको सन्धिखर्क नगरपालिकाका प्रमुख कृष्णप्रसाद श्रेष्ठले बताए । सनि्धखर्क नगरपालिका भित्रका मुख्य सडक तथा शाखा सडकहरुमा छाडा कुकुरहरुको आतंक बढेको तथा कुकुरले पशु चौपायलाई हमाला गर्ने घटना धेरै भएकाले बन्ध्याकरण शिविर सञ्चालन गर्नु नगरपालिकाका प्रमुख प्रशासकीय अधिकृत खुमलाल भुसालले बताए । यस शविरिमा नगर भित्रका १ सय २० कुकुरको बन्ध्याकरण गर्ने योजना नगरपालिकाको छ । सन्धिखर्क नगरपालिकाका आर्थिक सहयोगमा वातावरण तथा सामाजिक रुपान्तरणका लागि युवा, सिद्धार्थ नगर रुपन्देहीको आयोजनामा पशु चिकितसक डाक्टर अभिनेस क्षेत्री, डाक्टर सन्दिप भट्टराईलगायतका पशु प्राविधिकको टोलीले कुकुरको स्थायी बन्ध्याकरण भइरहेको छ । टोलीले नगरभित्रका कुकुरको खोजी खोजी बन्ध्याकरण गराउने अभियानमा जुटेका छन् । शनिबारदेखि शुरु भएको बन्ध्याकरण तथा रेबिज खोप लगाउने शिविर ३ दिन चल्नेछ ।"
मतदाता शिक्षा दिँदै स्वास्थ्य स्वयंसेविका,"बागलुङ : आगामी मंसिर ४ गते हुने प्रतिनिधिसभा तथा प्रदेशसभा निर्वाचनको मतदाता शिक्षा कार्यक्रमको लागि महिला स्वास्थ्य स्वयंसेविकालाई परिचालन गरिएको छ। जिल्ला निर्वाचन कार्यालय बागलुङका अनुसार निर्वाचन आयोगको निर्देशिका अनुसार वडामै कार्यरत स्वास्थ्य स्वंयसेविकालाई मतदाता शिक्षाको जिम्मा दिइएको हो। बागलुङमा शुक्रबारदेखि ८५ वटा वडामा महिला स्वास्थ्य स्वंयसेविकाहरुले मतदातालाई कसरी मतदान गर्ने बारेमा जानकारी गराउन सुरु गरेका छन्। जिल्ला निर्वाचन कार्यालय बागलुङका प्रमुख यज्ञ रिजालले स्वास्थ्य स्वंयसेविकाहरुले मतदाता शिक्षाको काम सुरु गरेको बताए। मतदाता शिक्षाको लागि छनोट भएका महिला स्वास्थ्य स्वंयसेविकालाई मतदाता शिक्षा सहजीकरण तालिम प्रदान गरिएको छ, प्रमुख रिजालले भने, स्वंयसेविकालाई सिकाइ सामाग्री सहित जिल्लाका ८५ वटै वडाका टोलटोलमा तालिमको लागि खटाइएको छ। प्रमुख रिजालले मतदान गर्न सिकाउने र बदर मत कम गर्न मतदाता शिक्षाले सहयोग पुर्याउने बताए। ४ मंसिरमा हुने प्रतिनिधिसभा तथा प्रदेशसभा निर्वाचनका लागि मतदाताहरुले हालेको मतदान बदर नहोस् भनेर मतदाता शिक्षा दिइएको हो', प्रमुख रिजालले भने, महिला स्वास्थ्य स्वंयसेविकाहरुले घरघरमा पुगेर स्वास्थ्यको काम गरिरिहेकोले पनि मतदाता शिक्षा पनि घरघरमै पुगेर सिकाउन सक्ने भएकाले उहाँहरुलाई परिचालन गरिएको हो। मतदाता शिक्षा कार्यक्रम संचालन गर्दा लाग्ने खर्च तथा आवश्यक साधन स्रोत र जनशक्तिको व्यस्थापन सम्बन्धित स्थानीय तहले व्यवस्था गर्नुपर्ने आयोगले जनाएको छ। मतदाता शिक्षा कार्यक्रम निर्देशिका अनुसार स्थानीय तहका वडाहरुमा १५ दिनसम्म कार्यक्रम संचालन हुने जिल्ला निर्वाचन कार्यालयका प्रमुख रिजालले बताए। उनले आयोगको निर्देशिका अनुसार मतदाता शिक्षा कार्यक्रमको समन्वय गर्न जिल्ला स्तरीय समिति, मतदाता शिक्षा समन्वय समिति (स्थानीय तहस्तर) र मतदाता शिक्षा संचालन समिति (वडा स्तर)को व्यवस्था गरिएको बताए। निर्वाचन कार्यालय प्रमख रिजालका अनुसार जिल्लामा प्रमुख जिल्ला अधिकारीको संयोजकत्वमा पाँच सदस्यीय समिति छ। जसको सदस्यमा जिल्ला समन्वय समितिको सदस्य, सदरमुकाम स्थित स्थानीय तहको प्रमुख प्रशासकीय अधिकृत, पत्रकार महासंघको प्रतिनिधि र जिल्ला निर्वाचन अधिकारी सदस्य सचिव रहने व्यवस्था छ। यस्तै स्थानीय तहमा सम्बन्धीयत स्थानीय तहको प्रमुख प्रशासकीय अधिकृत संयोजकमा चार सदस्यीय र वडा तहमा वडा सचिवको संयोजकत्वमा तीन सदस्य समन्वय समिति गठन गरिएको छ। समितिले निर्वाचन शिक्षाको लागि आवश्यक समन्वय तथा अनुगमनको काम गर्नेछ। स्वयसेवकहरुले मतदान गर्ने, मतपत्र मतपेटिकामा खसाल्ने, मतदान केन्द्रसम्म पुग्ने लगायतका निर्वाचन प्रक्रियाको बारेमा मतदातालाई जानकारी दिनेछन्। निर्वाचन कार्यक्रम अनुसार बागलुङका दश वटै स्थानीय तहले निर्वाचन सम्पर्क व्यक्ति तोकिएको छ। सम्पर्क व्यक्तिमा काठेखोला गाउँपालिकाले मनोज कार्की, बागलुङ नगरपालिकाले ससबहादुर पुन, निसीखोला गाउँपालिकाले पुरुषोत्तम गौतम, तमानखोला गाउँपालिकाले मुना विश्वकर्मा, ढोरपाटन नगरपालिकाले चण्डरीराज पौडेललाई तोकिएको छ। यस्तै बडिगाड गाउँपालिकाले पूर्णबहादुर घर्ती, ताराखोला गाउँपालिकाले जितबहादुर सुनार, गलकोट नगरपालिकाले रुद्र नारायण सापकोटा, बरेङ गाउँपालिकाले सूर्यप्रसाद शर्मा र जैमिनी नगरपालिकाले पृथी बहादुर थापालाई निर्वाचन सम्पर्क व्यक्ति तोकिएको जिल्ला निर्वाचन कार्यालय बागलुङका प्रमुख रिजालले बताए।"
'सामाजिक धरोहर संरक्षण गर्न सबैको भूमिका आवश्यक',"महोत्तरी : सामाजिक धरोहर संरक्षणका निम्ति सबैको भूमिका महत्वपूर्ण हुने मधेस प्रदेशका गृह तथा सञ्चारमन्त्री भरतप्रसाद साहले बताएका छन्। शनिबार रेडियो रूपान्तरणले गौशालामा आयोजना गरेको समा चकेवा प्रतियोगितालाई सम्बोधन गर्दै मन्त्री साहले सो कुरा बताएका हुन्। उनले भने, 'सामाजिक तत्वको संरक्षणको जिम्मेवारी सबैले निर्वाह गर्नुपर्ने आवश्यकता छ। यो कार्य एकजनाले मात्र सम्भव छैन। हाम्रा पौराणिक सांस्कृतिक तत्वहरू समाजबाट लोप भइरहेको छ। यसलाई बचाउनु आवश्यक छ।' नगरप्रमुख डा दिपेन्द्र महतोले समाज परिवर्तनका निम्ति छोरी बुहारीलाई नै सम्वाहकको भूमिकामा प्रस्तुत गर्दा समयमै परिवर्तन सम्भव रहेको धारणा राखेका छन्।"
अन्नपूर्ण समाचार प्रभाव : कालाभैरव प्राविमा बन्ने भयो पक्की भवन,"हेटौंडा : मकवानपुरको बकैया गाउँपालिका१२ धेत्रे दमारस्थित कालाभैरव प्राविमा दुई कोठे पक्की भवन बन्ने भएको छ। इस्थर बेन्जामिन्स मेमोरियल संस्थाको सहयोगमा विद्यालय व्यवस्थापन समितिले बनाउन लागेको भवनको शनिबार एक कार्यक्रमकाबीच शिलान्यास गरिएको हो। विद्यालयको जीर्ण भवनका कारण शिक्षक एवम् बालबालिका जोखिममा रहेका विषयमा अन्नपूर्ण पोस्टले असोज ४ गते समाचार प्रकाशन गरेपछि सहयोगी संस्थाको ध्यान विद्यालयतर्फ केन्द्रित भएको थियो। विद्यालयका प्रधानाध्यापक चेतबहादुर घलेले जीर्ण भवनका विषयमा अन्नपूर्ण पोस्ट् राष्ट्रिय दैनिकले समाचार सम्प्रेषण गरिदिएका कारण सहयोगी संस्था आइपुगेको र आज भवनको शिलान्यास गर्न पाउँदा निकै खुसी लागेको बताए। सहयोगी संस्थाले भवन निर्माणका लागि पहिलो किस्ता स्वरूप १० लाख रुपैयाँ विद्यालयको बैंक खातामा उपलब्ध गराइसकेको विद्यालय व्यवस्थापन समितिका अध्यक्ष अध्यक्ष विजय घिसिङले जानकारी दिए। भवन निर्माणको कूल लागत साँढे २१ लाख अनुमान गरिएको पूरा रकम सोही सहयोगी संस्थाबाट प्राप्त हुने अध्यक्ष घिसिङले बताए। ३ महिनाभित्र भवन निर्माण गरिसक्ने योजना लिएर काम अघि बढाइएको उनले बताए। उनले नजिकै सिमात खोला रहेको कारण बालबालिकाहरु वर्षायाममा ज्यान जोखिममा राखेर विद्यालय आउनुपर्ने बाध्यता रहेको गुनासो गर्दै झोलुङ्गे पुल निर्माणका लागि सहयोगीहरूलाई आह्वान गरेका छन्। विद्यालयमा हाल धेत्रे, गोदाम डाँडा, ढिस्कापाखा, चुवार पाखा र अजिंगरेका २७ जना विद्यार्थीहरु अध्ययनरत छन्। २०५३ सालमा प्लान नेपालले स्थापना गरिदिएको उक्त विद्यालय २०६१ मा जिल्ला शिक्षा कार्यालयबाट अनुमति लिई सञ्चालनमा छ।"
१३ वर्षदेखि फरार प्रतिवादी पक्राउ,"बागलुङ : विभिन्न मुद्दामा सजाय पाएका दुई फरार प्रतिवादी पक्राउ परेका छन्। कर्तव्य ज्यान मुद्दामा फैसला भएर फरार भएका एक जनालाई जिल्ला प्रहरी कार्यालय बागलुङले १३ वर्षपछि र बैकिङ्ग कसुर मुदामा फैसला भएर फरार रहेका प्रतिवादीलाई ३ वर्षपछि शुक्रबार पक्राउ गरेको हो। बागलुङ जिल्लाको साविक बोवाङ गाविस९ का ५५ वर्षीय पिमबहादुर विक र बानपा१३ का ५२ वर्षीय विष्णु गिरीलाई निजहरूको घरबाटै पक्राउ गरिएको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक गंगाबहादुर थापाले जानकारी दिए। विकलाई सर्वोच्च अदालत काठमाडौंले २०६८ साल वैशाख २१ गते १२ वर्ष ६ महिना कैदको फैसला गरेको थियो। २०६६ मंसिर ३० गते साविक बोबाङ९ का मन प्रसाद विकलाई कुटपिट गरी चोटपिरको कारण पौष ३ गते उपचारका क्रममा ढोरपाटनतर्फ लैजाँदै गर्दा बाटैमा नै मृत्यु भएपछि कुटपिटमा संलग्न रहेको भन्दै जिल्ला अदालत बागलुङले बोवाङ ९ का लाल बहादुर विक, घम बहादुर विक र पिम बहादुर विकलाई जन्म कैदको सजाय सुनाएको थियो। उनीहरूलाई पुनरावेदन अदालत बागलुङ र सर्वोच्च अदालत काठमाडौंले २०६८ वैशाख १४ गते जिल्लाको फैसलालाई नै निरन्तरता दिँदै विकलाई १२ वर्ष ६ महिना कैद तोकेको थियो। विक सोकी समयदेखि नै फरार रहेको भन्दै प्रहरीको फरार सूचीमा थिए। पक्राउ परेका विकलाई कैद भुक्तान गर्न जिल्ला अदालत बागलुङमा पठाइएको प्रनाउ थापाले बताए। यस्तै बागलुङ नगरपालिका१३ पैयुँपाटा बस्ने ५२ वर्षीय विष्णु गिरीलाई उनकै घरबाट पक्राउ गरिएको छ। उनीविरुद्ध चेक बाउन्स भएको बैकिङ्ग कसुर मुद्दामा जिल्ला अदालत पाटन संयुक्त बाणिय इजलासको २०७६ कात्तिक १ गतेको फैसलाले २० दिन कैद र ७ लाख ९६ हजार रुपैयाँ जरिवानाको फैसला थियो। गिरीलाई लगत कट्टाको लागि बागलुङ जिल्ला अदालतमा पठाइएको प्रनाउ थापाले बताए। जिल्ला प्रहरी कार्यालय बागलुङले विभिन्न अपराध एवं मुद्दामा संलग्न रही फरार रहेका तथा अदालतबाट फैसला भई दण्ड, जरिवाना, दसौदी, कोर्ट फि र सरकारी बिगोसमेत तिर्न बाँकी भएका व्यक्तिको खोजी कार्यलाई तीव्र दिएको छ।"
रक्तदानबाटै समाजसेवा,"काठमाडौं : अधिकांश युवाको चाहना हुन्छ १२ कक्षा पास गरेपछि उच्च शिक्षाका लागि विदेश जाने। स्वदेशमा रोजगारी र भविष्य नभएको भन्दै युवाको रोजाइमा विदेश नै हुने गर्छ। पर्वत कुश्माका सन्देश सुवेदीको सोच भने अलि भिन्न छ। स्वदेशमैै बसेर समाजसेवा गर्ने उनले योजना छ। उनले रक्तदान गरेर समाजसेवाको अभियान सुरु गरेका छन्। २०६९०७० सालतिर सुवेदी कक्षा ६ मा पढ्थे। आमालाई ब्रेन ट्युमर भयो। उपचारका लागि रगत चाहियो। तर खोज्दा रगत भेटेनन्। रगतको अभाव थियो। त्यसपछि उनलाई रगतको महत्त्वबारे बोध भयो। केही समयपछि आमाको निधन भयो। आमाकै सम्झनामा उनले रक्तदानबाट समाजसेवा गर्ने योजना बनाए। ममी (आमा) को ब्रेन ट्युमरको अपरेसन गर्न अत्यधिक रगत चाहिएको कुरा त्यसबेला बाबाले बताउनु भएको थियो, सुवेदी भन्छन्, रगतको व्यवस्थापन गर्न निकै गाह्रो भएको थियो। त्यो घटनाले नै आफूलाई रक्तदान गर्न प्रेरणा मिलेको उनले सुनाए। रक्तदानलाई उनले साइकल यात्रासँग जोडेर अघि बढाएका छन्। विश्व साइकलयात्री अजित बरालसँगको भेटपछि साइकल यात्रासँगै रक्तदान कार्यक्रम गर्ने सोचको विकास भएको उनी बताउँछन्। स्वास्थ्यका दृष्टिकोणले पनि साइकल फाइदाजनक रहेको र केही नयाँ तरिकाले मानिसलाई रक्तदानमा आकर्षित गर्न यसो गरेको उनको भनाइ छ। रक्तदान नगर्दैमा शरीरमा धेरै रगत हुन्छ भन्ने पनि हुँदैन। न त दान गरेर सकिन्छ नै। एक पटकमा ३५० मिलिलिटर रगत दान गर्न सकिने चिकित्सकहरू बताउँछन्। दान भएको रगत ३४ हप्तासम्म सुरक्षित राख्न सकिन्छ। आवश्यक परेको व्यक्तिले लैजान पाउँछन्। रक्तदानले शरीरलाई कुनै हानि हुँदैन। रक्तदानको २४ घण्टाभित्र शरीरको विभिन्न भागले दान गरेको रगतको परिपूर्ति गरिसक्छ। कम्तीमा १८ देखि ६० वर्षसम्मकाले रक्तदान गर्न सक्ने चिकित्सकहरू बताउँछन्। रोग भएका र औषधि सेवन गरिरहेकाले भने रक्तदान गर्नु हुँदैन भन्छन्, चिकित्सकहरू। ४५ किलोग्राम तौल भएका, स्वस्थ र दीर्घ रोग नलागेका सबै व्यक्तिले रगत दान गर्न सक्ने चिकित्सकहरू बताउँछन्। एक पटक रगत दिएको तीन महिनापछि फेरि दिन सकिन्छ। शरीरमा पुरानो रगत नष्ट हुने र नयाँ बन्ने प्रक्रिया निरन्तर चलिरहन्छ। साइकल यात्राको क्रममा यस विषयमा राम्रो सन्देश दिएको उनको भनाइ छ। त्यत्तिकै नष्ट हुने रगत नै दान गर्ने हो, सुवेदी भन्छन्, रक्तदानबाट कसैको ज्यान जोगिन्छ वा उसले नयाँ जीवन पाउँछ भने किन नदिने ? रगत दिँदा कमजोर भइन्छ भन्ने भ्रम समाजमा कायम रहेकाले रगत दिन मान्छेहरू तयार नहुने र रक्त अभावका कारण बर्सेनि हजारौंको ज्यान गइरहेको विज्ञ बताउँछन्। यही भ्रमलाई चिर्नका लागि सुवेदीले गत वैशाखमा मेचीमहाकाली साइकल यात्रा गरे। रक्तदान कार्यक्रमसँगै यससम्बन्धी जनचेतना फैलाउनु पनि उनको यात्राको उद्देश्य थियो। १ हजार २८ किलोमिटर यात्राको क्रममा ५ सय ५८ जनालाई रक्तदानमा समावेश गराउन सफल भएको उनले बताए। यस क्रममा उनी रेडक्रस र नेपाल स्वयंसेवी रक्तदाता समाजको आजीवन सदस्य पनि भए। यी संस्थाबाट यात्राको क्रममा सहयोग र प्रोत्साहन मिलेको उनले बताए। धेरै ठाउँमा सहज भए पनि थोरै ठाउँमा मात्र असहज भएको उनले बताए।"
