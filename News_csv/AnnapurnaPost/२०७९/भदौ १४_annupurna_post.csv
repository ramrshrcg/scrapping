शीर्षक,विवरण
धनगढीका स्वतन्त्र मेयर हमालले सार्वजनिक गरे ४२ उपलब्धि,"धनगढी : धनगढी उपमहानगरपालिकामा स्वतन्त्र रुपमा मेयर जितेका गोपाल हमालले सय दिनको उपलब्धि सार्वजनिक गरेका छन्। मंगलबार उपमहानगरकै सभाकक्षका पत्रकार सम्मेलनको आयोजना गर्दै हमालले सय दिनमा ४२ वटा महत्वपूर्ण उपलब्धि सार्वजनिक गरेका हुन्। उनले सबैभन्दा बढी उपलब्धिमूलक वडा स्तरीय विषेशज्ञ स्वास्थ्य क्लिनिक रहेको जिकिर गरेका छन्। धनगढी उपमहानरपालिकाले साउन १ गते देखि धनगढीका १९ वटै वडामा क्यालेन्डर बनाएर वडास्तरीय विषेशज्ञ चिकित्सकसहितको वडा क्लिनिक सुरु गरेको थियो। एक जना स्त्रीरोग विषेशज्ञ र एक जना फिजिसियन चिकित्सक, अल्टासाउण्ड र रगत दिशापिसाव जाँचसहितको सेवा प्रत्येक वडामा महिनामा एक दिन सञ्चालन भइरहेको छ। वडा क्लिनिकमा डेढ महिनाको अवधिमै ६ हजार ४७५ जनाले स्वास्थ्य सेवा लिएको तथ्यांक सार्वजनिक गरिएको छ। वडा क्लिनिकमा छनोटमा परेका १७ जना जेष्ठ नागरिकको आँखाको मोतियाविन्दको सल्यक्रियासमेत गरिएको छ। वडा क्लिनिकका लागि दुई जना चिकित्सकको मासिक तलब भाटभटेनी सुपर मार्केटले व्यहोर्ने सम्झौता भएको छ भने विभिन्न निजी क्षेत्रबाट सो वडा क्लिनिक सञ्चालनका लागि १० लाख १५ हजार रकम सहयोग प्राप्त भएको छ। उपमहानरले फोहरमैला ब्यवस्थापनका लागि एकजना विषेशज्ञ नियुक्त गरी वालिङ र सुर्खेतको मोडेलमा फोहरमैला ब्यवस्थापनको सुरुवात गरेको जनाएको छ। फोहोरमैला ब्यवस्थापनका लागि कुहिने र नकुहिने फोहोर घरबाटै छुट्याएर राखिदिन जनचेतनाका लागि विद्यालय स्तरमा जनचेतना फैलाउन सम्झौता भएको जनाएको छ। त्यस्तै उपमहानगरले तेस्रो उपलब्धिका रुपमा धनगढीका खोलानालामा अतिक्रमण हटाउने कार्यलाई राखेको छ। मेयर हुने वित्तिकै हमाले धनगढीमा अतिक्रमणका कारण प्राकृतिक बहाव अवरुद्ध भएका खोलानाला सफाईको काम सुरुवात गरेका थिए। उनले खोला नाला मिचेर बनाइएका संरचना पनि भत्काएका थिए। धनगढी उपमहानगरले हालै ट्राफिक चोकदेखि क्याम्पस चोकसम्मका संरचना हटाउन निकालेको सूचना पनि महत्वपूर्ण उपलब्धि भनेको छ। यो धनगढी नगरको मुख्य बजार क्षेत्र हो। उसले, भदौ १३ गते दुई महिनाको समय सीमा तोक्दै मुख्य बजारको तोकिएको ३० मिटरको क्षेत्र खाली गर्न सूचना जारी गरेको छ। धनगढी उपमहानगरपालिकाले सेवाग्राहीका गुनासाका लागि ह्वाट्सएप नम्बर जारी गरेको छ। उक्त नम्बरमा आएका १५ सय गुनासाको सुनवाई भएको पनि उसले आफ्नो उपलब्धि मानेको छ। महानगरको कार्यपालिकाको बैठकको प्रत्यक्ष प्रसारण सुरु गरेको, छाडा पशुचौपायाका लागि दुई स्थानमा ब्यवस्थापनको ब्यवस्था गरेको, मेयर पदेन सदस्य रहने धनगढी नगर विकास समितिको तलबभत्ता खाने नियम खारेज गरेको, पहुँचका आधारमा तोकादेशबाट कर्मचारी भर्ना गर्ने परिपाटी अन्त्य गरेको कुराहरु एकसय दिनका उपलब्धि भनेको छ। धनगढीमा पुराना योजना सम्पन्न नगर्ने निर्माण ब्ययवसायीबाट कार्ययोजना माग गरेको र त्यो योजनाअनुसार काम नगर्नेलाई कालो सूचीमा राखेर कारबाही गर्ने निर्णय गराएको, बृक्षारोपण गरेर हरित सहर बनाउने कार्य सुरु गरेको, विद्युत खानेपानी टेलिफोनका समस्या समाधानका लागि समन्वय गरेको, कैलालीको मुख्य बजार कालोपत्रे गर्नका लागि डीपीआरको सुरुवात गरेको, कर्मचारी र प्राविधिकहरुले पाउँदै आएको अतिरिक्त भत्ता खारेज गरी कार्यसम्पादनका आधारमा मात्र दिने निर्णय गरेको कुराहरु पनि एक सय दिनमा उपलब्धिका रुपमा राखिएका छन्। पहिलोपटक धनगढी उपमहानरको पाँच वर्षे आवधिक योजना बनाएको, भूमहीन सुकुम्बासीलाई लालपूर्जा वितरणका लागि जग्गा नापजाँच सुरु गराएको, हरेक वडाको नाली सफा गरी पानी जम्ने कार्य कम गराएको, नगरका प्रत्येश शाखाहरुलाई १५१५ दिनमा प्रगती विवरण सार्वजनिक गर्न लगाएको, कार्यपालिका बैठक र अरु बैठकमा मिनरल वाटर किन्न बन्द गराएको र कर्मचारीहरुको इहाजिरी सुरुवात गराएको कुरा नगरपालिकाले सय दिनको कार्यकालमा गरेको जनाएको छ। कार्यक्रममा मेयर हमालले सय दिनको प्रगति पेस गरेका थिए भने उपमेयर कन्दकला रानाले महिला पछाडि परेका समुदायका लागि अझै नगरपालिकाले धेरै काम गर्नुपर्ने बताएकी थिइन्।"
पछिल्लो २४ घण्टामा देशभर ११ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा ११ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा चार जनाको मृत्यु भएको छ भने चार जना घाइते भएका छन्। प्राधिकरणले सार्वजनिक गरेको विवरण अनुसार चट्याङ, पहिरो, आगलागी, जनावरको आक्रमण र सिलिन्डर विष्फोटको घटना भएको छ। घटनाबाट ३७ लाख एक हजार रुपैयाँ बराबरको क्षति भएको छ।"
झापा १ बाहेक अन्य कुनै पनि क्षेत्रबाट चुनाव नलड्ने महामन्त्री शर्माको घोषणा,"झापा : नेपाली कांग्रेसका महामन्त्री विश्वप्रकाश शर्माले आगामी प्रतिनिधिसभा सदस्यको निर्वाचनमा झापा क्षेत्र नम्बर १ बाहेक अन्य कुनै पनि क्षेत्रबाट चुनाव नलड्ने बताएका छन्। काठमाडौं५ कि झापा१ भन्ने चर्चा भइरहेका बेला आज बिर्तामोडमा आयोजित एक कार्यक्रममा शर्माले यस्तो घोषणा गरेका हुन्। शर्माले यसपटक चुनाव जित्नेसमेत दाबी गरे। उनले भने, 'यो तेस्रो पटकको ट्रायल हो यसपटक अवश्य पास हुन्छु।' तर शर्माले आफू उम्मेदवार हुने नहुने भन्ने विषयको टुङ्गो नलागेको बताए। चुनाव जित्ने दाबी गरेका शर्माले तीन पटकमा राँगा त छिन्छ भन्दै यसपटकको निर्वाचनमा राम्रो हिसाब किताब गरेरमात्रै उम्मेदवार बन्ने बताए। संविधान, लोकतन्त्र, मुलुक र जनताका लागि कांग्रेसको नेतृत्वमा गठबन्धन अपरिहार्य भएको बताउँदै शर्माले गठबन्धन हुँदा झापा१ माओवादीको भागमा पर्नसक्ने संकेत गरे। उनले आफू उम्मेदवार बन्ने विषयमा आन्तरिक छलफल भइरहेको स्पष्ट पारे। गठबन्धनमा सिट बाँडफाँट हुँदा पहिले जितेको ठाउँमा त्यही पार्टीलाई दिने भन्ने मापदण्ड रहेको उल्लेख गर्दै भने, 'पार्टी पदाधिकारीले उठ्ने इच्छा गरेको ठाउँमा छलफलबाट टुङ्ग्याउने सहमति भएको छ।' विसं २०७४ को निर्वाचनमा नेकपा (माओवादी केन्द्र)का उम्मेदवार सुरेन्द्रकुमार कार्कीले त्यस क्षेत्रमा शर्मालाई पराजित गरेका थिए। त्यसअघि संविधानसभाको निर्वाचनमा नेकपा (एमाले)का नेता रविन कोइरालाले शर्मालाई पराजित गरेका थिए।"
नेपालले जित्यो केन्याविरुद्धको टी२० अन्तर्राष्ट्रिय शृंखला,"काठमाडौं : केन्याविरुद्धको टी२० अन्तर्राष्ट्रिय शृंखला नेपालले जितेको छ। दुईदुईको बराबरी रहेको नेपालले पाँचौं तथा अन्तिम खेलमा केन्यालाई ३१ रनले पराजित गर्दै शृंखला कब्जा गरेको हो। अन्तिम खेलमा नेपालले सिरिजकै उत्कृष्ट योगफल तयार गरेको थियो। टस जितेर ब्याटिङ गरेको नेपालले निर्धारित ओभरको खेलमा ७ विकेट गुमाउँदै १७५ रन बनाएको थियो। जवाफी ब्याटिङ गरेको केन्याले ७ विकेटको क्षतिमा १४४ रनमात्र ल्याउन सक्यो। केन्यालाई १४४ मा रोक्न कप्तान सन्दीप लामिछाने र बसिर अहमदले दुई दुई विकेट लिए भने करण केसी, मोहम्मद आदिल आलम र दीपेन्द्र सिंह ऐरीले एकएक विकेट लिए। नेपालका लागि पूर्व कप्तान ज्ञानेन्द्र मल्लले उत्कृट प्रदर्शन गरेका थिए। उनले ५९ रन बनाउन ४४ बलमा ५ चौका र २ छक्का प्रहार गरेका थिए। त्यस्तै उपकप्तान रोहित पौडलले ४७ रन बनाउँदा अर्जुन साउदले २९ र दीपेन्द्रसिंह ऐरीले २२ रन बनाएका थिए। त्यस्तै पवन सराफ १ बलमै पेभेलियन फर्किए भने मोहम्मद अदिल आलम ४ रनमा बोल्ड भए। विवेक यादव २ रनमा आउट हुँदा करण केसी २ रनमै अविजित रहे। पछिल्ला चार खेलमै फिल्डिङ गरेको नेपालले मंगलबार टस जितेर पहिले ब्याटिङ रोजेको थियो। प्रमुख प्रशिक्षक मनोज प्रभाकरले अन्तिम खेलमा रणनीति बदलेका थिए। उनले ओपनरमा ज्ञानेन्द्र मल्ल र अर्जुल साउदलाई रोजेका थिए। यी जोडीले ६५ रनको साझेदारी गरेका थिए।"
विराटनगर महानगर : भत्तामै तीन करोड ३१ लाख बजेट,"विराटनगर : विराटनगर महानगरपालिकाले चालु आर्थिक वर्ष २०७९०८० मा भत्ताका लागि मात्रै ठूलो रकम छुट्याएको पाइएको छ। भत्ताका नाममा तीन करोड ३१ लाख रुपैयाँ छुट्याइएको हो। महानगरपालिकाले अन्य (स्थानीय तथा अतिरिक्त) भत्ता गरेर दुई करोड ४१ लाख र पदाधिकारी भत्ता गरेर ९० लाख रुपैयाँ छुट्याएको छ। चालु आर्थिक वर्षका लागि तीन अर्ब ६२ करोड ५५ लाख ६७ हजार रुपैयाँ बराबरको बजेट ल्याएको महानगरले जनप्रतिनिधि केन्द्रित गरेर भत्ताको व्यवस्थापन गरेको हो। महानगर आर्थिक संकटमा रहेको भनेर गत बिहीबार ९७ पृष्ठ लामो श्वेतपत्र जारी गरिएको थियो। मेयर नागेश कोइरालाले समस्यासहितको श्वेतपत्र जारी गरेका हुन्। तर भत्तामा भने ठूलो रकम छुट्याइएपछि सर्वत्र आलोचना भएको छ। जनप्रतिनिधि भत्ता र सुविधामा केन्द्रित भएको आरोप लागेको छ। श्वेतपत्र जारी भएको भोलिपल्ट महानगरको वेबसाइटमा बजेटका व्यवस्थासहितको विवरण राखिएको थियो। बजेट पास भएको एक महिनासम्म 'गुपचुप' राखेर श्वेतपत्र जारी भएपछि मात्रै बजेटको किताब वेबसाइटमार्फत सार्वजनिक गरिएको हो। सामान्यतया बजेट पास भएलगत्तै विवरण सार्वजनिक गर्ने चलन छ। विराटनगर महानगरको कार्यपालिकामा उपमेयरसहित नेकपा (एमाले)को बहुमत छ। १९ वटा वडा रहेको महानगरमा एमालेका जनप्रतिनिधिकै दबाबमा भत्ताको व्यवस्था गरिएको महानगर स्रोतले बतायो। एउटा वडामा महिनामा चारवटासम्म बैठक बस्न सक्ने व्यवस्था गरिएको छ। 'वडामा महिनामा चारवटासम्म बैठक बस्न आवश्यक थिएन। भत्ताको व्यवस्थासहितको बैठकले जनप्रतिनिधि आलोचित हुनुपर्ने अवस्था छ,' एक वडाध्यक्षले भने, 'बैठकमा कुरा उठाउँदा एमालेका जनप्रतिनिधि 'चुपचाप' बसेपछि हाम्रो केही लागेन। भत्तामै ठूलो रकम खर्च हुने अवस्था छ।' उनका अनुसार प्राय सबै जनप्रतिनिधि भत्तामा लोभिए। वडाबाटै भत्ता लिन पाउने व्यवस्था बजेटमा गरिएपछि वडाध्यक्ष तथा जनप्रतिनिधिहरु 'तै चुप, मै चुप' बनेको उनको भनाइ छ। प्रभावकारी हिसाबले कसैले पनि कुरा नउठाएपछि कार्यपालिकामा बहुमत रहेको एमालेले त्यही आडमा भत्तामा समर्थन जनाएको महानगर स्रोतले बतायो। विकास निर्माणसँग सम्बन्धित तथा वडाका अन्य महत्वपूर्ण निर्णयमा वडा समितिको बैठक महिनामा चारवटासम्म बस्ने र त्यसको बैठक भत्ता लिन पाउने व्यवस्था नगरसभाले गरेको हो। बैठकमा वडाध्यक्ष, सदस्य तथा सचिवसमेत गरेर ६ जना एवं अन्य २ जना आमन्त्रित सदस्य सहभागी हुन पाउने व्यवस्था रहेको महानगरले जनाएको छ। महानगरको कर्मचारी प्रशासन महाशाखा प्रमुख अर्जुन थपलियाले महिनामा चारवटा बैठक बस्ने र भत्ता लिन पाउने व्यवस्था रहेको जानकारी दिए। 'महानगर नै आर्थिक संकटमा रहेका बेला एउटा मात्रै बैठकबाट पनि महिनाभरिको योजना बनाउन सकिन्छ। तर भत्ताका लागि चारवटासम्म बैठक बस्ने व्यवस्था गरिनु ठीक हैन,' उपभोक्ता अधिकारकर्मी उत्तम ढुंगेलले भने, 'सुविधा लिनका लागि जनप्रतिनिधिले कानुनी छिद्रको भरपुर सदुपयोग गरेका हुन्। यसले गलत संस्कार बसाउँछ।' भत्ताको नाममा ठूलो रकम छुट्याएर महानगरलाई झन् आर्थिक संकटतर्फ धकेल्ने काम भएको उनले बताए। जनताको काम गर्न गएका जनप्रतिनिधिले भत्ताका लागि मरिहत्ते गर्नु ठीक नभएको उनको तर्क छ। 'महिनामा एउटा बैठक बसेर ठोस निर्णय गर्न सकिन्छ। निर्णय गर्नेभन्दा पनि त्यसलाई कार्यान्वयनमा लैजाने कुरा ठूलो हो,' ढुंगेलले भने, 'विगतलाई हेर्दा पनि प्रत्येक बैठकमा एउटा मात्रै विषयमा निर्णय गरेको देखिन्छ। भत्ताकै लागि एउटै विषयमा निर्णय गर्न पटकपटक बैठक बसेको पाइयो।' भत्ताकै लोभमा परेका कारण एमालेबाटै निर्वाचित जनप्रतिनिधिको बहुमत समर्थनले बजेट पारित भएको आरोप लागिरहेको छ। एक वर्षका लागि पदाधिकारीको अन्य सुविधामै दुई करोड रुपैयाँ छुट्याएर बजेट पारित गरिएपछि त्यसको आलोचना भइरहेको छ। महानगरकी उपमेयर शिल्पा निराला कार्कीले भत्ता बढाउने कुरा एमालेका जनप्रतिनिधिबाट नआएको र पहिलेकै व्यवस्था अनुसार निर्णय भएको बताइन्। 'यसअघि छवटासम्म बैठक बस्ने र भत्ता लिने गरिँदो रहेछ,' उनले भनिन्, 'तर अहिले बैठक संख्या चारवटामा झारेका छौँ।' कार्कीका अनुसार अनुगमन लगायतका विभिन्न नाममा यसअघि भत्ता बाँडिएको रहेछ। 'यसअघि हरेर शीर्षकमा भत्ता लिने प्रचलन रहेछ। त्यसलाई हटाएका छौँ,' उनले भनिन्, 'मितव्ययी हुनुपर्छ भन्ने हाम्रो मान्यता छ। धेरै खर्च भइरहेको कुरालाई सकेसम्म न्यूनीकरण गरेर लैजाने हो।' तर उपमेयरले दाबी गरेजस्तो बैठक संख्या कटौती गरे पनि भत्तामा न्यूनीकरण गरेको देखिँदैन। गत आर्थिक वर्ष २०७८०७९ मा पनि अन्य (स्थानीय तथा अतिरिक्त भत्ता)मा दुई करोड ४१ लाख नै छुट्याइएको थियो। चालु आर्थिकका लागि पनि त्यति नै बजेटको व्यवस्था गरिएको छ। पदाधिकारी भत्तामा गत आर्थिक वर्षमा एक करोड १५ लाख राखिएको थियो। त्यसवापत भने यसवर्ष ९० लाख छुट्याइएको छ। उपभोक्ता अधिकारकर्मी ढुंगेलले भत्तामा हिजो र आजका जनप्रतिनिधिमा कुनै फरक नपाइएको बताए। 'हिजोका जनप्रतिनिधिले पनि भत्तामै मरिहत्ते गरेका थिए,' उनले भने, 'अहिले आएकाले पनि त्यही बाटो समातेको पाइयो।'"
राष्ट्रपति भण्डारी पशुपतिमा,"काठमाडौं : राष्ट्रपति विद्यादेवी भण्डारी हरितालिका तीजका अवसरमा पशुपतिनाथ मन्दिरको दर्शन गरेकी छन्। राष्ट्रपति भण्डारीले मंगलबार साँझ सो मन्दिरमा पुगेर मन्दिरको दर्शन र पूजाआजा गर्नाका साथै ब्रतालु महिलालाई तीजको शुभकामना दिइन्। राष्ट्रपति त्यहाँ पुग्दा संस्कृति, पर्यटन तथा नागरिक उडड्यनमन्त्री जीवनराम श्रेष्ठ, पशुपति क्षेत्र विकास कोषका पदाधिकारीले स्वागत गरेका थिए।"
देशभरिका थकाली मुस्ताङमा,"जोमसोम : थकाली सेवा समिति नेपाल (केन्द्र)को १३औं महाधिवेश हिमाली जिल्ला मुस्ताङको थाकसात सय क्षेत्रको कोवाङमा मंगलबारदेखि सुरु भएको छ। थकाली सेवा स्थापनाको ३९ वर्षपछि चारचन थकालीको पर्ख्यौली थलो थाकसात सय क्षेत्रमा दोस्रोपटक महाधिवेशन आयोजना गरिएको हो। थकाली सेवा समितिको १३औं महाधिवेशनमा सहभागी हुन देशभरिका १८ क्षेत्रका थकाली सेवा समितिका महाधिवेशन प्रतिनिधिहरु यतिबेला कोवाङमा एकीकृत भएका हुन्। थकाली सेवा समितिको विदेशमा पनि ३ वटा क्षेत्र छन्। यो सबै गरी स्वदेश तथा विदेशमा २१ वटा थकाली क्षेत्र छन्। जसको अगुवाई थकाली सेवा समिति नेपाल(केन्द्र)ले गर्छ। थकाली सेवा समितिको तीन वर्षे कार्यकालका लागि थकाली सेवा समितिका महाधिवेशन प्रतिनिधिहरुले नयाँ नेतृत्व चयन गर्ने जनाइएको छ। महाधिवेशनले सकभर सर्वसम्मत नभए निर्वाचनको माध्यमबाट थकाली सेवा समिति नेपाल(केन्द्र)को नयाँ अध्यक्ष चयन गर्नेछ। अध्यक्ष चुनिएपछि क्रमश अध्यक्षले नै करिब ३० देखि ३५ जनाको सम्मको कार्यसमिति मनोनयन गर्ने बताइएको छ। थकाली सेवा समितिको तीनसम्म चल्ने महाधिवेशनले थकाली समुदायको उत्थान र विकासका लागि विभिन्न एजेण्डाहरुमा छलफल र योजना निर्माण गर्ने बताइएको छ। लुम्बिनी प्रदेशका प्रदेश प्रमुख अमिक शेरचनले थकाली चारचनहरुको चार इष्ट देवताको तस्विरमा दिपप्रज्वलन गरी उद्घाटन गरे। प्रदेश प्रमुख शेरचनले आदीवासी जनजाती अन्तर्गत थकाली समुदायको मुख्य पहिचान थकाली भाषा, संस्कृति, सभ्यता भएको उल्लेख गरे। पछिल्लो समय आधुनिकतासँगै थकाली भाषा र संस्कृति संकटमा पर्न थालेकोमा चिन्ता व्यक्त गरे। थकाली समुदायको उत्थान र विकासमा भाषा र संस्कृतिको संरक्षण गर्न थकाली समुदाय एकताबद्ध हुनुपर्नेमा जोड दिए। प्रदेश प्रमुख शेरचनले २०६२०६३ सालको आन्दोलनको जगलेनै आदीवासी जनजातीहरुको हकअधिकार र मौलिक सवन्त्रताको ग्यारेण्टी भएको उल्लेख गरे। उनले २०६२०६३ सालको राजनीतिक परिवर्तन र संघीय लोकतान्त्रिक गणतन्त्र स्थापनमा आफूले उल्लेख्य भूमिका खेलेको प्रष्ट्याए। राजवादी शक्तिहरुले शान्ति प्रक्रिया र १२ बुँदे सम्झौता दिल्लीमा भएको भ्रम फैलाएको उल्लेख गर्दे सो सहमति नेपालमै भएको उल्लेख गरे। मुस्ताङमा युरोनियमको भण्डार छ। नुन खानी र ग्यास खानीजस्ता खनिजको सम्भावना प्रचुर छ,' शेरचनले भने, यीय खानीहरुको उत्खनन् हुन सकेर र उत्तरी कोरलानाका हुँदै चीनसँग व्यापारिक मार्ग विस्तार हुनसके मुस्ताङमा कायालपलट हुन्छ। त्यस्तै संघीय सांसद प्रेमप्रसाद तुलाचनले आफू मुस्ताङको सांसद भएको र थकालीको प्रतिष्ठामा आँच आउने कुनै कार्य नगरेको बताए। उनले बाझो जग्गामा सिचाई, पर्यटकीय क्षेत्रको विकास, सडक, शिक्षा, सञ्चार, करिडोर सडक, शाखा सडक विस्तारका लागि बजेट माग गरेर जिल्लाको विकासमा समर्पित गरेको दाबी गरे। गण्डकी प्रदेशका सांसद महेन्द्रबहादुर थकालीले इतिहास नरहे अस्तित्व नरहने उल्लेख गर्दै आफ्नो पुर्ख्र्यौली थलोमा इतिहाँस साक्षी राखी महाधिवेशन आयोजना हुनु मुस्ताङकै लागि गौरवको विषय भएको बताए। महाधिवेशन संयोजक कृष्णकुमार शेरचनले थकाली सेवा समितिले केन्द्रको विकासमा मात्र नभएर पुर्ख्र्यौली थलोको विकासमा पनि ध्यान दिनुपर्ने सुझाए। उनले थकाली समुदायका लागि पुर्ख्र्यौली थलोमा आवश्यक पूर्वाधार निर्माण गर्न धेरै काम बाँकी रहेको र त्यसका लागि नयाँ आउने समितिले पहल गर्नुपर्ने बताए। उद्घाटन सत्रमा थकाली सेवा समितिकी केन्द्रिय उपाध्यक्ष शान्ति तुलाचन, थकाली मिर मुखिया ज्वाहर भट्टचन,थकाली युवा परिवारका अध्यक्ष योगेन्द्र शेरचन, थकाली महिला परिवारकी अध्यक्ष रिना भट्टचन, थकाली सेवा समिति(केन्द्र)का सल्लाहाकार द्धय सोमप्रसाद गौचन, ज्योति शेरचन र नरेन्द्रकुमार भट्टचनलगायतले अधिवेशन सफलताको कामना गर्दै मन्तब्य व्यक्त गरे।"
मानव बेचविखनका अभियुक्तलाई मकाउबाट झिकाइयो,"काठमाडौं : इन्टरपोलबाट रेड नोटिस जारी भएको मानव बेचविखन तथा ओसारपसार मुद्दाका फरार अभियुक्त लमजुङ दोर्दी गाउँपालिका१ का ३८ वर्षीय नारायणप्रसाद अधिकारीलाई आज प्रहरीले पक्राउ गरेको छ। मानव बेचविखन तथा ओसारपसार मुद्दामा संलग्न रही फरार रहेका अधिकारीलाई प्रहरीको मानव बेचविखन अनुसन्धान ब्युरोको अनुरोधमा इन्टरपोल महासचिवालयबाट रेड नोटिस जारी भई खोजी गर्ने क्रममा इन्टरपोल मकाउको समन्वयमा नेपाल ल्याइएको हो। आज नेपाल भिकाइएका उनलाई त्रिभुवन अन्तर्राष्ट्रिय विमानस्थलबाट प्रहरीको इन्टरपोल शाखाको टोलीले नियन्त्रणमा लिई थप कारबाहीका लागि ब्युरोमा पठाएको छ। अधिकारीले सुरुमा मासिक रु एक लाख ५० हजार तलब हुने गरी क्यानेडाली कम्पनीमा रोजगारी मिलाइदिने बहानामा पीडितको २५२५ सय डलर र पासपोर्टसमेत लिएका खुलेको छ। त्यसपछि उनले संयुक्त अरब इमिरेट्समा राखेकोमा त्यहाँबाट लिबिया हुँदै इटाली लाने भनी पुनः रु तीन लाख आफ्नो श्रीमतीको बैंकको खातामा जम्मा गर्न लगाई पीडितलाई लिबियाको शरणार्थी क्याम्पमा पुर्याएका थिए। क्याम्पमै रहेको अवस्थामा लिबियास्थित नेपाली सेनाको शान्ति सेना मिसन, इजिप्टस्थित नेपाली राजदूतावास र आईओएमको समन्वयमा पीडितलाई नेपाल फिर्ता ल्याइएको थियो।"
विद्यार्थीसहित २४८ चालक कारबाहीमा,"काठमाडौं : काठमाडौं उपत्यकामा विद्यार्थी सुरक्षा लक्षित जाँच अभियानका क्रममा दुई सय ४८ चालक कारबाहीमा परेका छन्। उपत्यकाका विभिन्न ठाउँमा मंगलबार गरिएको सवारी साधन जाँच कागजपत्र साथमा नभएका सात विद्यार्थी र ट्राफिक नियम उल्लङ्घन गर्ने दुई सय ४१ जना चालक कारबाहीमा परेका हुन्। तीमध्ये मदिरा सेवन गरी सवारी साधन चलाउने तीन चालकसमेत छन्। नयाँ बसपार्क क्षेत्रबाट बा३ख १००३ नम्बरको बस चालक, बा१ज ८१८१ नम्बरको माइक्रो बसका चालक र दरबारमार्ग क्षेत्रबाट बा४ख ८०५९ नम्बरको ट्रक चालकलाई मापसे गरी सवारी साधन चलाएको कसुरमा ट्राफिक प्रहरीले कारबाही गरेको हो। पछिल्लो केही समयदेखि ट्राफिक प्रहरीले विद्यार्थी लक्षित सवारी साधन जाँच अभियान चलाउँदै आएको छ भने नियम उल्लङ्घनविरुद्धको कारबाही पनि अभियानकै रूपमा अघि बढाएको छ।"
लोसपाले भन्यो आगामी निर्वाचनका लागि सके एक नसके तीन जनाको नाम सिफारिस गर्नू,"काठमाडौं : लोकतान्त्रिक समाजवादी पार्टी (लोसपा)ले क्षेत्रीय कमिटीलाई भदौ २१ गतेभित्र प्रतिनिधिसभा र प्रदेश सभा निर्वाचनका लागि उम्मेदवारको नाम सिफारस गर्न निर्देशन दिएको छ। प्रतिनिधिसभा र प्रदेशसभाको नाम सिफारिस गर्दा सके एक अन्यथा एक महिलासहित तीन जनाको नाम सिफारिस गर्न अध्यक्ष महन्थ ठाकुरद्वारा जारी विज्ञप्तिमा उल्लेख छ। त्यस्तै समानुपातिकतर्फ पनि संघ र प्रदेशसभाका लागि नाम सिफारिस गर्न निर्देशन दिइएको छ। समानुपातिकतर्फ नाम सिफारिस गर्दा कलस्टरको ध्यान दिन विज्ञप्तिमा उल्लेख छ। 'समानुपातिकतर्फ उम्मेदवारको सिफारिस गर्दा महिलालाई प्राथमिकता दिने र यथासम्भव आदिवासी जनजाति, खसआर्य, थारु, दलित, मधेसी र मुस्लिमअनुसारको कलस्टरबमोजिम पठाउने,' विज्ञप्तिमा भनिएको छ। प्रत्येक निर्वाचन क्षेत्रले भदौ २१ गतेभित्र जिल्ला समितिमा पठाउने र २२ गते जिल्ला समितिको बैठकले रायसहित प्रदेश समितिमा पठाउनुपर्ने विज्ञप्तिमा उल्लेख छ। भदौ २५ गतेभित्र प्रदेशले केन्द्रीय कार्यकारिणी समितिमा पठाउने र त्यसपछि केन्द्रीय कार्यकारिणी बैठकले उम्मेदवारको टुंगो लगाउने बताइएको छ।"
नेप्से परिसूचक झिनो अंकले बढ्दा कारोबार रकम भने घट्यो,"काठमाडौं : सेयर बजार मंगलबार सामान्य अंकले बढेको छ। यसदिन नेप्से परिसूचक २१९ अंकले वृद्धि भएर १९९५२१ विन्दुमा अडिएको छ। नेप्से सामान्य बढेपनि कारोबार रकम भने सोमबारको तुलनामा घटेको छ। आइतबार नेप्से परिसूचक ३३६६ अंकले घट्दा २ अर्ब ५ करोड र सोमबार ३७६ अंकले बढ्दा १ अर्ब २६ करोड बढीको कारोबार भएको थियो। सोमबार नेप्से सामान्य अंकले बढी पनि कारोबार रकम भने आइतबारको तुलनामा घटेको थियो। आज २२६ कम्पनीका २९ लाख १४ हजार ५०५ कित्ता सेयर १ अर्ब १ करोड ९५ लाख १६ हजार ६९६ रुपैयाँको सेयर कारोबार भयो। आज हिमालयन एभरेष्ट इन्स्योरेन्स लिमिटेडको प्रमोटर सेयरमा सकारात्मक सर्किट लाग्यो। कारोबारमा आएका १३ समूहमध्ये ७ समूहको सूचक बढ्यो भने ६ को घट्यो। अदर्स समूहको सूचक सर्वाधिक २२९ प्रतिशतले बढ्यो। बैंकिङ, होटल एण्ड टुरिजम, लाइफ इन्स्योरेन्स, नन लाइफ इन्स्योरेन्स र हाइड्रोवापर समूहको सूचक घटेको हो। नेपाल दूरसंचार कम्पनी ९ करोड ५७ लाख बढीको सेयर कारोबार गरी पहिलो स्थानमा रह्यो।"
रेखा थापा मोरङ ३ बाट सिफारिस,"मोरङ : अभिनेत्री रेखा थापा आगामी प्रतिनिधिसभा निर्वाचनका लागि मोरङबाट उम्मेदवारी दिने भएकी छन्। राष्ट्रिय प्रजातन्त्र पार्टी (राप्रपा)ले अभिनेत्री थापालाई मोरङ३ बाट प्रतिनिधिसभा उम्मेदवारको रुपमा सिफारिस गरेको छ। मोरङ सुन्दरहरैँचाका स्थानीय बासिन्दासमेत रहेकी रेखालाई राप्रपाले उनकै क्षेत्रबाट उम्मेदवार बनाउने भएको हो। रेखासँगै राप्रपाले अम्बिकाप्रसाद अधिकारीको नाम पनि सिफारिस गरेको छ। अभिनेत्री थापाले देशको मुहार परिवर्तनका लागि अब रैतीको जीवनवाट मुक्ति हुनुपर्ने, झण्डा र पार्टीको बन्दीबाट मुक्त र माथि उठेर निर्णय गर्ने बेला आएको उल्लेख गरेकी छन्। मोरङ३ को कानेपोखरीमा आयोजित भेलामा उनले भनिन्, 'देशका सम्पूर्ण दिदीबहिनीहरु एकाकार हुनुपर्छ र आमुल परिवर्तन गर्न सक्नुपर्छ। देश कहालीलाग्दो अवस्थाबाट गुज्रिरहेको छ।"
म्यादी प्रहरीको तलब झण्डै ५० हजार,"काठमाडौं : सरकारले आगामी मङ्सिर ४ गते हुने संघ तथा प्रदेश निर्वाचनका लागि एक लाख १५ हजार म्यादी प्रहरी भर्नाका लागि स्वीकृति दिएको छ। यसअघि स्थानीय तह निर्वाचनमा एक लाख म्यादी प्रहरी भर्ना गरिएको थियो। उनीहरूका लागि कूल रु पाँच अर्ब ८६ करोड ३९ लाख ५० हजार रकम विनियोजन भएको छ। कूल ४० दिनका लागि तलब, राशन, पोशाकलगायत सबै भत्तासहित जोडेर झण्डै रु ५० हजार हाराहारी तलब प्राप्त गर्नेछन्। यसपटक दुर्गममा खटिनेका लागि केही सेवा सुविधा थप गरिएको छ। म्यादी प्रहरीले प्रहरी जवानसरहको सुविधा प्राप्त गर्नेछन्। सबै हिसाब गर्दा उनीहरूले ४० दिनका लागि कम्तीमा रु ४९ हजार दुई सय ६० तलब प्राप्त गर्नेछन्। हिमाली तथा दुर्गममा खटिनेहरूका लागि भने ५० हजार नाघ्ने छ। म्यादी प्रहरीले तलब मात्रै रु ३४ हजार सात सय ६० प्राप्त गर्नेछन्। त्यसका अलावा रासनवापत रु सात हजार २०० पाउने छन्। तर दुर्गममा खटिनेका लागि त्यहाँको रासन बराबरकै प्राप्त गर्ने हुँदा केही थपिने छ। पोशाकका लागि रु छ हजार रुपैयाँ पाउने छन्। यसमा पनि हिमाली जिल्लामा खटिनेले (ज्याकेट खरिद) मा रु एक हजार थप पाउनेछन्। हिमाली जिल्लामा १५ हजार म्यादी प्रहरी खटिनेछ। त्यस्तै आवतजावत भाडा खर्च रु एक हजार दिइनेछ। खाजा खर्च चार दिनको प्रतिदिन रु तीन सयका दरले पाउनेछन्। यो खर्च भने सबै प्रहरीले पाउनेछन्। म्यादी प्रहरीका लागि मापदण्ड तय हुँदैछ। आगामी असोजमा म्यादी प्रहरी भर्ना प्रक्रिया सुरु हुने केन्द्रीय प्रहरी प्रवक्ता प्रहरी नायब महानिरीक्षक टेकप्रसाद राईले जानकारी दिए।"
"शिया धर्मगुरुको राजीनामा घोषणापछि झडप, बीस जनाको मृत्यु","बगदाद : इराकका एक जना प्रभावशाली शिया धर्मगुरुले राजनीतिबाट राजीनामा दिने घोषणा गरेपछि उनका सयौं क्रुद्ध अनुयायी र सुरक्षा बलबीच सोमबार भएको झडपमा २० जना प्रदर्शनकारीको मृत्यु भएको छ। दोहोरो झडपमा दर्जनौं प्रदर्शनकारी घाइते भएका छन्। धर्मगुरु मुक्तादा अलसद्रप्रति बफादार प्रदर्शनकारीहरूले सरकारी भवनबाहिर तोडफोडसहित हिंसात्मक प्रदर्शन गरेपछि इराकको सेनाले राष्ट्रव्यापी निषेधाज्ञा जारी गरेको छ। यद्यपि हिंसात्मक गतिविधि रोकिएका छैनन्। यसैबीच युरोपेली सङ्घले इराकमा भइरहेको हिंसात्मक प्रदर्शनप्रति चिन्ता व्यक्त गरेको छ। संघले सबै पक्षलाई संयमित रहन र हिंसात्मक गतिविधि रोक्न सम्बद्ध पक्षसँग अपनाउन आग्रह गरेको छ। उसले इराकका सबै राजनीतिक शक्तिलाई संवैधानिक ढाँचाभित्र रचनात्मक राजनीतिक संवादको माध्यमबाट समस्या समाधान गर्न आह्वान पनि गरेको छ। कुर्दिश राजनीतिज्ञ मसुद बरजानीले पनि दलहरूलाई द्वन्द्व समाधानका निम्ति हतियार र हिंसाको भाषा प्रयोग नगर्न तथा संयमित हुन आग्रह गरेका छन्। उत्तरी इराकको अर्धस्वायत्त कुर्दिश क्षेत्रका पूर्व राष्ट्रपति र शासक कुर्दिस्तान डेमोक्र्याटिक पार्टीका प्रमुख बरजानीले सबै पक्षलाई इराकी जनताको भलाइ हुने समाधानबारे सोच्न तथा उनीहरूको हित ख्याल गर्न अनुरोध गरेका छन्। छिमेकी देश टर्कीले आफ्ना नागरिकलाई बगदादको भ्रमण नगर्न आग्रह गरेको छ। अंकाराले इराकमा जारी संकट समाधान गर्न समावेशी वार्ताका लागि आह्वान गरेको छ। इराकमा विकसित घटनाक्रमप्रति चिन्ता व्यक्त गर्दै टर्कीको विदेश मन्त्रालयले वर्तमान राजनीतिक द्वन्द्व शान्तिपूर्ण र समावेशी वार्ताका माध्यमबाटै समाधान हुने तथा इराकी जनताको शान्ति एवं भलाई सुनिश्चित हुने बताएको छ। त्यसैगरी, संयुक्त राष्ट्रसंघका महासचिव एन्टोनियो गुटेरेसले पनि सम्बन्धित सबैलाई हिंसात्मक गतिविधि परित्याग गर्न तथा मतभेद विर्सेर वार्तामा बस्न आह्वान गरेका छन्।"
मिथिलामा तीज र चौरचन एकै दिन,"महोत्तरी : हिन्दू परम्पराका दुई पर्व आज एकै दिन मनाइँदैछन्। नेपाली नारीको महान् पर्व तीज र मधेसको प्राचीन मिथिला क्षेत्रमा मनाइने चौरचन (चौठी चाँन) पर्व आज एकैदिन परेको हो। भाद्र शुक्ल त्रितीयाका दिन गरिने तीज व्रत र चौथीका दिनको चन्द्र दर्शनको चौरचन पर्व आज एकै दिन परेको छ। त्रितीया तिथिमा एक अहोरात्र गरिने तीज पर्व र चौथी तिथिको चन्द्रदर्शन तिथिको भोग घटबढले आज एकै दिन परेको कर्मकाण्डका ज्ञाताले बताएका छन्। तीज पर्व मनाउने नारी सोमबार गए राति 'दर' खाएपछि व्रतमा छन्। आज दिनभरिजसो त्रितीया तिथिको भोग रहे पनि चौथी तिथिको चन्द्र उदय भने आजै साँझ चौथी लागेसँगै आजै चौरचन मनाइने भइएको मैथिल कर्मकाण्डका ज्ञाता बर्दिबास२ का पण्डित महेशकुमार झाले बताए। 'चौरचन पर्वमा चौथीकै चन्द्रदर्शन र आराधनाको व्रत विधान छ, चौथी तिथिको चन्द्रोदय आजै हुने हुँदा यसपालि तीज व्रत र चौरचन एकै दिन परेका हुन्', झाले भने। चौरचन पर्वमा गाईको गोबरले लिपेर बनाइएको आँगनमाझको चामलको पिठोले बनाइएको अरिपन (चतुष्कोण) यज्ञस्थलमा दीप प्रज्वलित गर्दै बर्तालुले फलफूल र मिष्टान्न परिकार चन्द्रमालाई देखाएर पर्व समापन गर्ने मैथिल परम्परा छ। खासगरी खिर, पुरी, दही र गच्छेअनुसारका अन्य मिष्टान्न परिकार तथा केरा र मौसमअनुसारका फलफूल चन्द्रमालाई देखाएर इष्टजनसहित परिवारजनलाई चतुष्कोण यज्ञस्थलमै बसाएर प्रसाद खुवाएपछि चौरचन पर्व सम्पन्न गरिन्छ। हिन्दू मैथिल परम्परामा भाद्र शुक्ल चौथीका दिनको चन्द्र दर्शन दोषपूर्ण हुने भएकाले सो दोष मेटाउन दिनभरि निराहार व्रत बसी साँझ चन्द्रमालाई मिष्टान्न परिकार र फलफूल देखाएर दोष मेट्ने प्रचलन छ। यो व्रत पुरुष महिला जसले गरे पनि हुने भए पनि मिथिलामा सामान्यतया घरमूली महिला व्रत बस्ने गर्छन्। मिथिलाको महत्वपूर्ण पर्वमध्ये पर्ने यो पर्व भदौ शुक्ल चौथीको चन्द्रदर्शन गरेर मनाइने चलन रहेको मटिहानीस्थित याज्ञबल्क्य लक्ष्मीनारायण विद्यापिठका मैथिली भाषा साहित्यका उपप्राध्यापक मनोज झा मुक्तिले बताए। भाद्र शुक्ल चौथीको चन्द्रदर्शनले झुठो अवगाल कहिल्यै नलाग्ने, मित्रहरु बढ्ने र चन्द्रमाको कृपाले कान्ति बढ्ने तथा जीवनमा शीतलता प्राप्त हुने जनविश्वास छ। अघि द्वापर युगमा राजा सत्राजितले उपहारमा प्राप्त गरेका श्यमन्तक मणि हराउँदा श्रीकृष्णलाई 'बात' लागेको र श्रीकृष्णले अवगाल मेट्न चन्द्रव्रत गरेलगत्तै मणि जाम्ववानकी छोरीसँग भेटिएको प्रसङ्ग श्रीमदभागवत महापुराण र कृष्णलिला काव्यमा वर्णित छ। त्यसै बेलादेखि चोरचन पर्व परम्परा चलेको विश्वास गरिन्छ। मैथिल परम्परामा चन्द्र दोष मेटाउने यो पर्व अब मधेसमा बस्ने अन्यले पनि मनाउन थालेका छन्। त्यसैगरी तीज व्रत लिने मिथिलानी (मिथिलाका नारी) को सङ्ख्या पनि उल्लेख्य देखिन्छ। रासस"
पशुपतिनाथमा तीजको रमझम फोटो फिचर,"काठमाडौं : नेपाली महिलाहरुको महान पर्व तीज। सोमबार दर खाएर बसेका महिलाहरु मंगलबार दिनभर निराहार ब्रत बसेर भगवान महादेवको पूजा आराधना गर्दैछन्। हरेक वर्ष भाद्र शुक्ल तृतीयाका दिनमा मनाइने यस पर्वमा महादेवको पूजा आराधना गरिन्छ। ब्रत बसेर शिव पार्वतीको पूजा, उपासना गरेमा पारिवारिक सुख, शान्ति र कल्याण प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले पशुपतिनाथ, गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरू भएको पौराणिक मान्यता छ। विवाहिता महिलाहरूले अटल सौभाग्य तथा सन्तान प्राप्ति र अविवाहित युवतीहरूले योग्य बरको कामना गर्दै ब्रत बस्ने गर्छन्। तीजका अवसरमा पशुपतिनाथ मन्दिरमा मंगलबार दर्शनार्थीहरुको भीड लागेको छ। रातो, हरियो र पहेँलो पहिरनमा सजिएका महिला भक्तजनको पशुपति क्षेत्रमा भीड लागेको हो। पशुपतिनाथको बाहिरी मूलढोका भक्तजनका लागि २०६५ सालपछि यो वर्ष तीजमा पहिलोपटक खुला गरिएको छ। पशुपतिनाथको पूजारी प्रकरणपछि यो ढोका भक्तजनका लागि खुला गरिएको थिएन। पर्वका अवसरमा पशुपतिनाथसँगै उपत्यकाका गोकर्णेश्वर, डोलेश्वरलगायत देशभरका शिव मन्दिरमा पनि भक्तजनको घुइँचो छ। देशभरका शिवालयमा बर्तालु महिलाको भीड लागेको छ। सबै तस्बिर : दीपेन श्रेष्ठ"
गाउँपालिकाले अरुण तेस्रोको निर्माणस्थल जाने बाटो बन्द गरायो,सङ्खुवासभा : जिल्लाको मकालु गाउँपालिकाले अरुण तेस्रो जलविद्युत् आयोजनाको निर्माणस्थल जाने बाटो बन्द गराएको छ। मकालु र चिचिला गाउँपालिकामा निर्माणाधीन नौ सय मेगावाटको आयोजनाको स्थलजाने बाटोअन्तर्गत पालिकाले आफ्नो क्षेत्रमा पर्ने खण्ड बन्द गरेको हो। सडक मर्मतमा ध्यान नदिएको भन्दै आज (मंगलबार) बाट गाउँपालिकाले देउरालीदेखि आयोजना निर्माणस्थलसम्म हेभीसवारी साधनहरू सञ्चालनमा रोक लगाएको हो। परियोजना विकास सम्झौता (पीडीए) अनुसार सडक सञ्चालनमा ध्यान नदिएको भन्दै हेभी सवारीसाधनहरू सञ्चालनमा रोक लगाएको गाउँपलिका अध्यक्ष ओङ्दी छिरिङ शेर्पाले बताए। सडक सम्झौताको बुँदा १०११२ अनुसार आयोजनाले ममर्त कार्य नगरेकाले सवारीसाधन सञ्चानमा रोक लगाएको हो। कच्ची सडकमा हेभी सवारी साधन सञ्चालन गर्दा सडकको अवस्था अति जीर्ण भई साना सवारी साधन सञ्चालनमा समेत असज भएको अध्यक्ष शेर्पाले जानकारी दिए। निर्माणधीन आयोजनाले क्षमताभन्दा बढी सामान ढुवानी गरेका कारण सडक जीर्ण भएकाले आवतजातमा समेत कठिन भएपछि गाउँपालिकाले नै हेभी सवारी साधन सञ्चालनमा रोक लगाएको हो। पटकपटक सडक मर्मतका लागि अनुरोध गरिएको भएपनि वेवस्ता गरिकाले बाध्य भएर हेभी सवारीसाधनहरू सञ्चालनमा रोग लगाउन परेको पालिका अध्यक्ष शेर्पाको भनाइ छ। अरुण तेस्रो आयोजना र सडक विभागले सडक मर्मतमा नगरेसम्म ठुला यातायात सञ्चालनमा रोक लगाउने उनी बताउँछन्। सडक जीर्ण हुँदा अत्यावश्यक सवारीसाधनसमेत नचल्ने अवस्था सिर्जना भएपछि बन्द गर्न बाध्य भएको गाउँपालिका अध्यक्ष शेर्पाले बताए। बर्खा लागेसँगै सडक जीर्ण हुँदा एम्बुलेन्सजस्ता अत्यावश्यक सवारीसाधनहरू आवतजावत ठप्प हुने अवस्था भएपछि सडक मर्मतका लागि दवाव दिन ठूला सवारीसाधन सञ्चालनमा रोक लगाउनु परेको उनको भनाइ छ। किमाथांकाजोगवनी सडकअन्तर्गत खाँदबारीमकालुमा पर्ने सडक वर्षा र ठुला सवारीसाधन सञ्चालनका कारण जीर्ण बनेको छ।
६६३ अस्थायी दरबन्दी स्वीकृत गर्ने सरकारको निर्णय,"काठमाडौं : सरकारले विभिन्न मन्त्रालय मातहतका आयोजना तथा कार्यक्रमका लागि विभिन्न पदका ६६३ अस्थायी दरबन्दी स्वीकृत गरेको छ। मन्त्रिपरिषद्को यही भदौ १३ गते बसेको बैठकले आर्थिक वर्ष २०७९८० का लागि मन्त्रालयअन्तर्गतका आयोजना, परियोजना, कार्यक्रम र समितिमा आवश्यक राजपत्राङ्कित श्रेणी वा सोसरहका विभिन्न अस्थायी दरबन्दी स्वीकृत गरेको हो। मन्त्रिपरिषद्को निर्णय सार्वजनिक गर्न आज सञ्चार तथा सूचना प्रविधि मन्त्रालयमा आयोजित पत्रकार सम्मेलनमा सरकारका प्रवक्तासमेत रहेका सञ्चारमन्त्री ज्ञानेन्द्रबहादुर कार्कीले विभिन्न मन्त्रालय मातहतका आयोजनाका लागि विभिन्न सेवा, समूह, उपसमूह र श्रेणीका पदका अस्थायी दरबन्दी स्वीकृत गरिएको जानकारी दिए। सोसम्बन्धी निर्णय नयाँ नियुक्ति गर्नका लागि नभएर स्थायी कर्मचारीबाटै व्यवस्थापन गर्ने प्रयोजनका लागि पद सिर्जना गरिएको उनले स्पष्ट पारे। उनले भने, 'आयोजना, कार्यक्रम अस्थायी प्रकृतिका हुने भएकाले स्थायी दरबन्दी सिर्जना गर्दा आयोजना कार्यक्रमको समापप्तिपछि यसरी दरबन्दी सिर्जना भएका पदमा नियुक्त कर्मचारीका व्यवस्थापनमा जटिलता आउने र थप आर्थिक दायित्वसमेत बढ्ने भएकाले स्थायी कार्यरत कर्मचारीबाट खटाउने उद्देश्यले आवश्यकताअनुसार दरबन्दी सिर्जना गरिएको हो। विगतका वर्षमा समेत यस्तो अभ्यास रहेको छ।' ऊर्जा, जलस्रोत तथा सिँचाइ, उद्योग, वाणिज्य तथा आपूर्ति, कृषि तथा पशुपक्षी विकास, वन तथा वातावरण र शिक्षा, विज्ञान तथा प्रविधि मन्त्रालय र चिकित्सा शिक्षा आयोगअन्तर्गतका आयोजना कार्यक्रमका लागि अस्थायी दरबन्दी स्वीकृत गरिएको हो। मन्त्रिपरिषद् बैठकले ऊर्जा मन्त्रालयका आयोजनाकार्यक्रमको निम्ति विभिन्न सेवा, समूह, उपसमूह र श्रेणीका राजपत्राङ्कित अधिकृत तहका चार सय ३१ तथा राजपत्राङ्कित स्तरका २८ र सातौं तहका दुई गरी जम्मा ३० पद उद्योग मन्त्रालयअन्तर्गतका आयोजनाका लागि स्थायी दरबन्दी स्वीकृत भएको छ। कृषि मन्त्रालयअन्तर्गत सञ्चालिन विभिन्न आयोजनाका लागि कुल ५० राजपत्राङ्कित पदको अस्थायी दरबन्दी स्वीकृत गरिएको छ। वन मन्त्रालयअन्तर्गत सञ्चालित आयोजना तथा कार्यक्रमका लागि राजपत्राङ्कित श्रेणीको ४७ अस्थायी दरबन्दी स्वीकृत गर्ने निर्णय गरिएको सञ्चारमन्त्री कार्कीले जानकारी दिए।"
नेपालले १७ अर्ब रुपैयाँ सहुलियतपूर्ण ऋण स्वीकार गर्ने,"काठमाडौं : सरकारले विश्व बैंक समूहको अन्तर्राष्ट्रिय विकास संस्थाबाट १७ अर्ब रुपैयाँ सहुलियतपूर्ण ऋण स्वीकार गर्ने निर्णय गरेको छ। मन्त्रीपरिषद्का निर्णय सार्वजनिक गर्न मंगलबार सञ्चार मन्त्रालयमा आयोजित पत्रकार सम्मेलनमा सरकारका प्रवक्ता ज्ञानेन्द्र बहादुर कार्कीले डिजिटल नेपाल एक्सलरेसन परियोजनाका लागि १७ अर्ब रुपियाँ सहुलियतपूर्ण ऋण स्वीकार गर्ने निर्णय गरिएको जानकारी दिए। बैठकले भदौ २४ गतेदेखि २६ गतेसम्म भुटानमा आयोजना हुने इसिमोडको ५३औं बोर्ड अफ गभर्नरको बैठकमा सहभागी हुनका लागि राष्ट्रिय योजना आयोगका उपाध्यक्ष डा विश्वनाथ पौडेललाई स्वीकृति प्रदान गरेको छ। जिटुजी प्रावधानअन्तर्गत भारत सरकारसँग हस्ताक्षर भएको समझदारी पत्रमा भएको व्यवस्थाबमोजिम मल खरिद गर्न समझदारीको बाँकी अवधिको जिम्मा कृषि सामग्री कम्पनी लिमिटेडलाई तोक्ने निर्णय गरेको प्रवक्ता कार्कीले बताए। त्यस्तै बैठकले चालू आर्थिक वर्षका लागि ऊर्जा, कृषि, र वन मन्त्रालयका लागि विभिन्न पदमा अस्थायी दरवन्दी स्वीकृत गर्ने निर्णय गरेको उनले जानकारी दिए। उनले विभिन्न आयोजना र कार्यक्रमहरू केही समयका लागि मात्रै हुने भएकाले हाललाई अस्थायी दरबन्दी मात्रै स्वीकृत गरिएको बताए। त्यस्तै मन्त्रीपरिषद्को बैठकले आगामी असोज ४ र ५ गते मुस्ताङ जिल्लामा हुने अन्तर्राष्ट्रिय पर्वतीय दिगो विकास वर्ष मुस्ताङ समिटमा विभिन्न चार मुलुकका मन्त्रीहरूलाई आमन्त्रण गर्न स्वीकृति दिने निर्णय पनि गरेको छ।"
अवैध सामानसहित तीन भारतीय नागरिक पक्राउ,"सप्तरी : सप्तरीको राजविराज र शम्भुनाथ नगरपालिकाबाट आज तीन लाख ७६ हजार रुपैयाँ बराबरको अवैध सामानसहित तीन भारतीय नागरिक पक्राउ परेका छन्। अवैध समानसहित भारतको शिवहर जिल्लाथाना श्यामपुर भटहा२ बस्ने ४२ वर्षीय दिनानाथ साह, २४ वर्षीय रन्जय साह र २१ वर्षीय सुजितकुमार साहलाई राजविराज नगरपालिका५ र शम्भुनाथ नगरपालिका१२ बाट पक्राउ गरिएको सप्तरी प्रहरीले जनाएको छ। भन्सार छली अवैध रूपमा किराना सामान, बिजुलीका सामान, लत्ताकपडा मोटरसाइकलमा लोड गरी ल्याइरहेको अवस्थामा प्रहरी टोलीले उनीहरूलाई फेला पारेको हो। पक्राउ परेका भारतीय नागरिकसहित अवैध सामान आवश्यक कारबाहीका लागि राजबिराज भन्सार कार्यालय तिलाठी पठाइएको जिल्ला प्रहरी कार्यालय सप्तरीका सूचना अधिकारी प्रहरी नायब उपरीक्षक माधवप्रसाद काफ्लेले बताए।"
"हाउजीमा धाँधली गरेको भन्दै भद्रपुर मेलामा दुई पक्षबीच कुटाकुट, दुई घाइते, अनुमति खारेज","झापा : जिल्ला प्रशासन कार्यालय झापाले दिएको स्वीकृत पत्रको समेत नीति नियमलाई लत्त्याउँदै भद्रपुरमा सञ्चालित रमाइलो मेलामा दुई पक्षबीच कुटाकुट भएको छ। मेलामा सोमबार राती खेलाएको हाउजी (बिङ्गो तम्बोला)मा धाँधली भएको भन्दै विवाद बढेपछि आयोजक समिति र सर्वधारणबीच कुटाकुट भएको हो। आयोजकको कुटपिटबाट दुई जना युवक घाइते भएका छन्। घाइते हुनेहरूमा भद्रपुर६ निवासी सुरेश माझी र भद्रपुर४ निवासी आकाश राजवंशी रहेको प्रहरीले जनाएको छ। उनीहरूको अनुहार र शरीरको विभिन्न भागमा चोट लागेको थियो। घाइतेहरू मेची अस्पताल भद्रपुरमा उपचार गराई घर फर्किसकेको जनाइएको छ। घटना विवरण अनुसार मेला आयोजक समिति भद्रपुर युवा परिवारले सोमबार बेलुका खेलाइएको हाउजीको प्रथम पुरस्कार स्कुटर राखेका थिए। हाउजी खेल गएका सर्वसाधारणले प्रति टिकट ७ सय रुपैयाँ खरिद गरेका थिए। हाउजी खेला हुँदै गएपछि एक जना हाउस फुल परेको भन्दै स्कुटर दाबी गर्दै स्टेजमा पुगेका थिए। आयोजक समितिले उनको टिकटमा हास फुल परेको भन्दै घोषणा नै गरिदियो। त्यसपछि केही युवाहरू स्टेजमा चढेर टिकट सही हो वा गलत, त्यसमा हाउस फुल परेको हो वा होइन भन्दै बुझ्न गएका थिए। तर, आयोजक समितिले टिकट देखाउन मानेनन्। टिकट लिएर गएका व्यक्ति पनि त्यहाँबाट हतपत भागे। त्यसपछि सुरु भयो मेलामा बबाल। त्यसे बला रातीको साढे ११ बज्दै थियो। आक्रोशित बनेका सर्वसाधारणले अन्धाधुन्ध स्टेजमाथि टेबल कुर्सीहरू तोडफोड गर्न थाले। अनि सर्वसाधारण र आयोजक समितिबीच कुटाकुट भयो। आयोजक समितिले सर्वसाधारणलाई खेदाइखेदाई कुटेको एउटा भिडियो अहिले सामाजिक सञ्जालमा भाइरल भइरहेको छ। मेलामा परिचालित वडा प्रहरी प्रहरी भद्रपुरको टोली पनि हुलदङ्गा देखेर निरीह बन्यो। त्यसपछि मेलाको हुलदङ्गा रोक्न जिल्ला प्रहरी कार्यालय झापाबाट थप टोली मगाएर सबैलाई त्यहाँबाट भगाएको प्रत्यक्षदर्शी बताउँछन्। मेलामा खेलाइएको हाउजी आयोजक समितिले सेटिङमा खेलाएको स्थानीय भीमासिंह राजपूतले आरोप लगाएका छन्। 'पङ्कज भन्ने व्यक्तिलाई हाउ फुल परेपछि हामी बुझ्न गएका थियौँ,' उनले भने, 'तर हामीलाई टिकट समेत हेर्न दिइएन।' टिकट लगेर गएको व्यक्ति पनि त्यहाँबाट भागी हाले। 'बुझे अनुसार टिकटमा छाप पनि थिएन, त्यो टिकट आयोजक समितिले फ्रीमा बाँडेको थियो, त्यसैमा हाउ फुल पारियो,' उनले थपे। यसभन्दा अघि पनि आयोजक समितिले आफ्नो मान्छेहरूलाई फ्रीमा टिकट बाँड्दै आएको थियो। त्यही टिकटमै हाउ फुल अर्थात् पहिले पुरस्कार पारिन्थ्यो र आयोजकले बाडीचुडी रकम लिन्थ्यो। केही दिनअघि पनि हाउजी खेलाउने व्यक्तिले गलत नम्बर उद्घोष गरेपछि मेलामा बबाल भएको थियो। तर, आयोजक समितिले घटनालाई साम्य बनाउन टिकट किनेकाहरूलाई रातारात पैसा फिर्ता गर्यो। यता भद्रपुर युवा परिवारका अध्यक्ष बिर्जु सहनीले आयोजक समितिले हाउजी खेलमा कुनै धाँधली नगरेको बताए। केही युवाहरूलाई चित्त नबुझेकोले स्टेजमा चढेर बबाल गर्दा त्यस्तो परिस्थित उत्पन्न भएको उनको भनाइ छ। 'आयोजक समितिले कसैलाई पनि कुटपिट नगरेको र भीडमा कसले कसलाई कुटेको त्यो आफू थाहा छैन,' उनले भने। त्यस्तै मेला सञ्चालक प्रदीप राणाले हाउजीको टिकट सबै बिक्री नभएपछि आयोजक समितिबाटै केही व्यक्तिहरूले खेलको हो। त्यसमा आयोजक समितिको कुनै गल्ती छैन। 'आयोजककै टिकटमा स्कुटर परेपछि घटनाले उग्ररुप लिएको मात्रै हो,' उनले भने। प्रशासन कार्यालयले बेलुका ८ बजेसम्म मेला सञ्चालनको स्वीकृत दिएको थियो। तर, आयोजक समितिले प्रहरीकै संरक्षणमा राती १२ बजेसम्म मेला सञ्चालन गर्दै आएको थियो। मेलामा पैसाको हारजित अर्थात् जुवाजन्य कुनै पनि खेल खेलाउन नपाउने प्रशासनको पत्रमा उल्लेख हुँदा समेत मेला दिनहुँ जुवाजन्य खेलहरू खुलेआम खेलाउँदै आएका थिए। त्यो पनि नेताको पावरमा। मेलाको अनुमति रद्द सोमबार राती मेलामा कुटाकुट भएको घटना बाहिर आए लगतै जिल्ला प्रशासन कार्यालयले मेलालाई दिएको अनुमति रद्द गरिदिएको छ। प्रशासनले १५१५ दिन गरी दुई पटकमा भदौ १६ गतेसम्म एक महिना मेला सञ्चालनको अनुमति दिएको थियो। प्रशासनको पत्रमा भनिएको, 'मेला सञ्चालनको क्रममा विवाद भई शान्ति सुरक्षामा असर परेको बुझिएकोले मंगलबार (आजै)का मितिबाट उक्त मेला सञ्चालन अनुमति रद्द गरिएको छ।' प्रशासनले सो पत्र जिल्ला प्रहरी कार्यालय झापालाई पठाएको र प्रहरी कार्यालय झापाले वडा प्रहरी कार्यालय भद्रपुरलाई पठाएको वडा प्रहरीले मेला अनुमति रद्दको पत्र आयोजक समिति भद्रपुर युवा परिवारलाई जिम्मा लगाइसकेको वडाका प्रहरी निरीक्षक सन्तोषकुमार बुढाथोकीले जानकारी दिए।"
"थप २५७ जनामा कोरोना पुष्टि, संक्रिय संक्रमितको संख्या ३१४६ पुग्यो",काठमाडौं : थप २५७ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ३९२१ नमूना परीक्षण गर्दा २५७ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १४५८ र एन्टिजेनबाट २४६३ नमूनाको परीक्षण गर्दा पीसीआरबाट १४३ र एन्टिजेनबाट ११४ नमूनाको रिपोर्ट पोजिटिभ आएको हो। मन्त्रालयकाअनुसार पछिल्लो २४ घन्टाको अवधिमा थप २३२ जना कोरोनामुक्त भएका छन्। हाल सक्रिय कोरोना संक्रमितको संख्या ३१४६ पुगेको छ।
"रसुवागढी नाकाबाट साउनमा ५० टन चिनियाँ खाद्य सामग्री आयात, भदौमा ठप्प","काठमाडौं : चीनसँगको अन्तर्राष्ट्रिय व्यापारिक नाका रसुवागढीबाट गएको साउन महिनामा करिब ५० टन चिनियाँ खाद्य सामग्री आयात भएको छ। तर भदौ लागेसँगै आयात ठप्प भएको छ। चीनको स्वशासित क्षेत्र तिब्बतका विभिन्न सहरमा कोरोना देखिएपछि रसुवागढी र तातोपानी दुवै नाका बन्द भएका छन्। चालु आर्थिक वर्ष २०७९८० को साउन महिनामा ४९३ मेट्रिक टन खाद्य सामग्री आयात भएको खाद्य आयात तथा निर्यात गुणस्तर प्रमाणीकरण कार्यालयले जनाएको छ। साउनमा नाकाबाट सबैभन्दा बढी फल तथा सागपातजन्य सामग्री आएको छ। फूल तथा सागपातजन्य २०४ टन, खाद्यान्न दलहन तथा अन्य ३७ टन, मसलाजन्य ०४, माछामासुुजन्य ३४, चिया तथा कफीजन्य ०४ र सिजनिङ पाउडर, अजिनामोटो, रेड विन पेष्ट, डोमा लगायतका २१ टन खाद्य सामग्री आयात भएको कार्यालयले जनाएको छ। चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ। नाकाबाट पछिल्लो समय चिनियाँ खाद्य सामग्रीको आयात केही बढेको खाद्य अनुसन्धान अधिकृत नवीन देउजाले बताए। चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन। कार्यालयले साउनमा ४० वटा नमुना परीक्षण गरेको छ। गत वर्षको साउनमा ३१ वटा मात्र नमुना परीक्षण गरिएको थियो। कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ। आर्थिक वर्ष २०७७७८ मा २ सय ७ टन र २०७८७९ मा ३९१०६ टन चिनियाँ खाद्य सामग्री आयात भएको कार्यालयको तथ्यांक छ।"
श्रृजनशील लघुवित्तले बुधबारदेखि आईपीओ निष्कासन गर्ने,काठमाडौं : श्रृजनशील लघुवित्त वित्तीय संस्थाले भोलि (बुधबार) देखि साधारण सेयर (आईपीओ) निष्कासन गर्ने भएको छ। कम्पनीले सर्वसाधारणका लागि ३ लाख ६८ हजार ५९० कित्ता सेयर निष्कासन गर्न लागेको हो। कम्पनीले १०० अंकित मूल्यका दरले ३ लाख ९३ हजार ७५० कित्ता साधारण सेयर निष्कासन गर्नेछ। यो मध्ये ५ अथवा १९ हजार ६९० कित्ता सामूहिक लगानी कोष र ०५ अर्थात् ५ हजार ४७० कित्ता सेयर कर्मचारीका लागि छुट्याइएको छ। लगानीकर्ताले न्यूनतम १० कित्तादेखि अधिकतम एक हजार कित्तासम्मका लागि आवेदन दिन सक्ने छन्। कम्पनीका अनुसार भदौ १९ गतेसम्म आवेदन दिन सकिने छ। यो अवधिमा सबै सेयर बिक्री नभएमा भदौ २९ गतेसम्म आवेदन दिन सकिने छ। लगानीकर्ताले सीआस्वा प्राप्त बैंक तथा वित्तीय संस्था तथा मेरो सेयरमार्फत सेयर भर्न सक्नेछन्। यसको बिक्री प्रबन्धकमा सनराइज क्यापिटल तोकिएको छ।
गौतमबुद्ध विमानस्थलबाट जजीरा र बीज एयरको उडान,"काठमाडौं : कुवेतको जजीरा एयरवेजले गौतमबुद्ध अन्तर्राष्ट्रिय विमानस्थलबाट दैनिक उडान सञ्चालन गर्ने भएको छ। विमानस्थलबाट कुवेत गन्तव्यमा साताको तीन उडान गरिरहेको जजीराले आगामी भदौ ३१ (१६ सेप्टेम्बर) देखि दैनिक उडान गर्न लागेको नेपाल नागरिक उड्डयन प्राधिकरणले जनाएको छ। प्राधिकरणका प्रवक्ता जगन्नाथ निरौलाले हाल सातामा तीन उडान गरिरहेको जजीराले सातै दिन उडान सञ्चालन गर्ने तयारी गरेको जानकारी दिए। एयरवेजले अहिले सोमबार, मंगलबार र शुक्रबार गरी सातामा तीन उडान गरिरहेको छ। यो गन्तव्यमा यात्रु अकुपेन्सी बढ्दो क्रममा रहेको र नजिकिएको यात्रु बढ्ने प्रक्षेपणसहित उडान सङ्ख्या थपिएको एयरवेजले जनाएको छ। कुवेती एयरलाइन्सले मध्यपूर्वका नेपाल, भारत, पाकिस्तान, श्रीलङ्का र युरोपमा उडान सञ्चालन गर्दै आएको छ। जेठ २ गतेदेखि व्यवसायिक रूपमा सञ्चालनमा आएको विमानस्थलमा जजिरा एयरवेजले मात्र अन्तर्राष्ट्रिय उडान गरिरहेको छ। थप एयरलाइन्सले पनि भैरहवाबाट उडान सञ्चालनमा चासो देखाएको प्राधिकरणले जनाएको छ। बीज एयरले उडान गर्दै गौतमबुद्ध अन्तर्राष्ट्रिय विमानस्थलबाट बिज एयरवेजले पनि नियमित उडान सञ्चालन गर्ने तयारी गरेको छ। एयरवेजले आगामी कात्तिक १३ (अक्टोबर ३० तारिख)देखि भैरहवाबाट संयुक्त अरब इमिरेट्स (युएई)को आबुधावीमा उडान भर्ने प्राधिकरणका प्रवक्ता निरौलाले बताए। हङ्गेरीबाट विश्वका विभिन्न देशमा उडान गरिरहेको उक्त एयरवेजले नेपालमा सातामा तीन दिन उडान गर्ने तयारी गरेको छ। जजीराले नियमित उडानका लागि आवश्यक प्रक्रिया पूरा गरिसकेको छ। योसँगै गौतमबुद्धबाट अन्तर्राष्ट्रिय उडान भर्ने दुई एयरलाइन्स पुगेका छन्। जजीराले सुरुदेखि उडान गरिरहेको छ भने बीजले पनि छिट्टै उडान गर्ने जनाइएको छ। त्रिभुवन अन्तर्राष्ट्रिय विमानस्थलबाट अन्तर्राष्ट्रियतर्फ हाल तीन नेपालीसहित २६ एयरलाइन्सले अन्तर्राष्ट्रिय उडान भर्दै आएका छन्। कोभिड१९ महामारीपछि मुलुकको अन्तर्राष्ट्रिय उडान विस्तारै लयमा फर्कँदै गरेको प्राधिकरणले जनाएको छ। अहिले अन्तर्राष्ट्रियमा ७० प्रतिशत बढी अकुपेन्सी रहेको प्रवक्ता निरौलाले बताए। कोभिडपूर्व ३० भन्दा बढी एयरलाइन्सले काठमाडौं विमानस्थल भएर उडान गर्दै आएका थिए। रासस"
ज्ञानेन्द्र चम्किँदा केन्याविरुद्ध १७६ रनको लक्ष्य प्रस्तुत,काठमाडौं : नेपालले केन्याविरुद्धको पाँचौं तथा अन्तिम टी२० अन्तर्राष्ट्रियमा १७६ रनको लक्ष्य प्रस्तुत गरेको छ। पूर्व कप्तानसमेत रहेका ज्ञानेन्द्र मल्लले ५९ रन बनाएपछि नेपालले ७ विकेटको क्षतिमा सिरिजकै उत्कृष्ट योगफल तयार पारेको हो। मल्लले ४४ बलमा ५ चौका र २ छक्का प्रहार गरेका थिए। त्यस्तै उपकप्तान रोहित पौडलले ४७ रन बनाउँदा अर्जुन साउदले २९ र दीपेन्द्रसिंह ऐरीले २२ रन बनाए। त्यस्तै पवन सराफ १ बलमै पेभेलियन फर्किए भने मोहम्मद अदिल आलम ४ रनमा बोल्ड भए। विवेक यादव २ रनमा आउट हुँदा करण केसी २ रनमै अविजित रहे। पछिल्ला चार खेलमै फिल्डिङ गरेको नेपालले मंगलबार टस जितेर पहिले ब्याटिङ रोजेको थियो। प्रमुख प्रशिक्षक मनोज प्रभाकरले अन्तिम खेलमा रणनीति बदलेका थिए। उनले ओपनरमा ज्ञानेन्द्र मल्ल र अर्जुल साउदलाई रोजेका थिए। यी जोडीले ६५ रनको साझेदारी गरेका थिए।
भारतका गौतम अडानी बने विश्वका तेस्रो धनी,नयाँ दिल्ली : भारतको औद्योगिक घराना अडानी समूहका अध्यक्ष गौतम अडानी विश्वका तेस्रो धनी व्यक्तिमा दरिएका छन्। फ्रान्सका बर्नार्ड अर्नाल्टलाई पछि पार्दै उनी विश्वको तेस्रो धनी व्यक्ति बनेका हुन्। विश्वव्यापीरूपमा व्यापार तथा वित्तीय विवरणको विश्लेषण गर्ने अमेरिकी कम्पनी ब्लुमवर्गले सार्वजनिक गरेको अर्बपतिहरूको सूचीअनुसार ६० वर्षीय गौतम अडानीको कूल सम्पत्ति एक खर्ब ३७ अर्ब ४० करोड डलर छ। ब्लुमवर्गको अति धनाड्यको सूचीको ११औँ नम्बरमा भारतका मुकेश अम्बानी छन् उनको खुद सम्पत्ति ९१ अर्ब ९० करोड डलर छ। ब्लुमवर्गको धनाड्यको सूचीमा तीन जना एसियाली उद्योगपतिलाई समावेश गरिएको यो पहिलोपटक हो। अडानीभन्दा अगाडि एलन मस्क र जेफ बजोस छन्। एलन मस्कसँग दुई खर्ब ५१ अर्ब अमेरिकी डलर बराबरको सम्पत्ति छ भने जेफ बजोस एक खर्ब ५३ अर्ब अमेरिकी डलर बराबरको कूल जायजेथा छ।
प्राधिकरणले सञ्चालनमा ल्यायो चार्जिङ स्टेशन,"काठमाडौं : नेपाल विद्युत् प्राधिकरणले मंगलबार प्राधिकरण परिसर रत्नपार्कमा चार्जिङ स्टेशन सञ्चालनमा ल्याएको छ। पछिल्लो समयमा विद्युतीय सवारीसाधनप्रतिको चासो बढ्दै गएको र उपभोक्तासमेत त्यसमा आकर्षित भइरहेको बेला प्राधिकरणले चार्जिङ स्टेशन निर्माण अगाडि बढाएको हो। ऊर्जा, जलस्रोत तथा सिँचाइमन्त्री पम्फा भुसालले चार्जिङ स्टेशनको उद्घाटन गरेकी छिन्। हाल नेपाल आयल निगमले बिक्री पर्ने पेट्रोलको मूल्य प्रतिलिटर रु एक सय ८० छ। यस आधारमा पेट्रोलियम सवारीसाधनको प्रतिकिलोमिटर लागत २० रुपैयाँ बराबर पर्न जान्छ। तर विद्युतीय सवारीसाधनको प्रतिकिलोमिटर लागत पेट्रोलियम पदार्थ प्रयोग हुने सवारीसाधनको तुलनामा असाध्यै न्यून छ। दुई महिनाभित्रै सञ्चालनमा आउँदै सबै चार्जिङ स्टेशन प्राधिकरणले देशभरका ५१ स्थानमा चार्जिङ स्टेशन निर्माण गरिरहेको छ। आगामी दुई महिनाभित्र सबै चार्जिङ स्टेशन निर्माण सम्पन्न भई सञ्चालनमा आउने प्राधिकरणका कार्यकारी निर्देशक कुलमान घिसिङले जानकारी दिए। उनले नेपाल प्रहरी र सशस्त्र प्रहरी बलसँग पनि प्राधिकरणले चार्जिङ स्टेशन निर्माणका लागि समझदारीपत्रमा हस्ताक्षर भइसकेको जानकारी दिँदै सबै क्षेत्रको साथ र सहयोगमा वातावरणको संरक्षण तथा बिजुली खपत अभियानसमेत अगाडि बढ्ने बताए। देशको प्रमुख सहर तथा राजमार्गमा द्रुत सवारी चार्जिङ स्टेशनको स्थापना गरिनु आफैँमा सकारात्मक हस्तक्षेप भएको उनको भनाइ छ। प्राधिकरणले स्थापना गर्न लागेको चार्जिङ स्टेशनमा २६ वटा ठूला बस, माइक्रो, ट्रक, पिकअप तथा कार आदिको लागि चार्जर र २५ वटा साना ठूला कारका लागि चार्ज गर्न सकिने प्रणाली जडान हुनेछ। एउटा सवारीसाधन पूर्णरूपमा चार्ज हुनका लागि बढीमा डेढ घण्टासम्म लाग्ने कार्यकारी निर्देशक घिसिङले जानकारी दिए। चार्जिङका लागि आवश्यक प्रणालीको विकास गरिएको छ। त्यसमार्फत उपभोक्ताले अनलाइन बुकिङसमेत गर्न सक्नेछन्। चार्जको रकम भुक्तानीका लागि प्राधिरकणको मोबाइल एप प्रयोग गर्न सकिनेछ। डेढ घण्टामा पूर्ण चार्ज प्राधिकरणले निर्माण गरिरहेको चार्जिङ स्टेशनको क्षमता ६० किलोवाट डिसी र २२ किलोवाट एसी रहेको छ। यद्यपि एक सय २० किलोवाट डिसीसम्म चार्ज गर्न सकिनेछ। नेपालमा उपलब्ध भएका सवारीसाधनमा रहेको व्याट्रीको क्षमताअनुसार कम्तीमा आधा घण्टादेखि डेढ घण्टासममा पूर्णरूपमा चार्ज हुनेछ। चार्जिङ स्टेशन निर्माणका संलग्न थ्री गो कम्पनीका कार्यकारी अध्यक्ष राजन रायमाझीले प्रतिचार्जिङ स्टेशन रु ८० लाख लागत लागेको जानकारी दिए। प्राधिकरणले प्रतिचार्जिङ स्टेशन निर्माणका लागि एक करोड २० लाख बराबरको बोलपत्र गरेको भए पनि सो कम्पनीले ८० लाखमा ठेक्का पाएको हो। दिगो भनेरसमेत चिनिने सो कम्पनीले चीनको वाङव्याङ कम्पनीको स्टार चार्जर भित्र्याएको छ। कम्पनीले देशका अन्य आठ स्थानमा आफ्नै लगानीमा चार्जिङ स्टेशनसमेत निर्माण गरिसकेको छ। प्राधिकरणको लगानी रहेको बल्खु, साझा यातायात, नक्साललगायतका स्थानमा चार्जिङ स्टेशन तयार भइसकेको छ। यसबाट पेट्रोलियम पदार्थको खपत क्रमशः घट्दै जाने विश्वास आफूहरूले लिएको कार्यकारी अध्यक्ष रायमाझीले जानकारी दिए। रासस"
झोलुङ्गे पुल बनेसँगै आवतजावतमा सहज,"विराटनगर : मोरङको जाहदा गाउँपालिकाको वडा नम्बर ३ चारै तिरबाट जुडी खोलाले घेरिएको छ। सामान्य वर्षा हुँदा पनि एक टोलबाट अर्को टोल पुग्न खोला तर्नुपर्छ। खोला तर्न नसक्नेले आधा किलोमिटर बाटाको दूरी पार गर्न चारदेखि पाँच किलोमिटर अर्को बाटो हिँड्नुपर्ने बाध्यता थियो। तर साँघुरो बाटो र खोलामा जोखिमपूर्ण यात्रा गर्नुपर्ने बाध्यतामा रहेका स्थानीय बासिन्दाले झोलुङ्गे पुल बनेसँगै आवतजावत गर्न सहज भएको छ। जहदा गाउँपालिका३ का वडाध्यक्ष अनिल कुमार ठाकुरले प्रदेश १ को भौतिक पूर्वाधार मन्त्रालयसँगको सहकार्यमा वडाकै ववनटोली र जयरामपुरको बीचमा पर्ने जुडी खोलामा झोलुङ्गे पुल निर्माण गर्दा घण्टौँ लाग्ने बाटो आधा घण्टामै छोट्टिएको छ। ७३ वर्षीय सरुपलाल मलाहले झोलुङ्गे पुल बनेपछि आधा दर्जन बस्तीका करिब पाँच हजार व्यक्तिलाई आवतजावत गर्न सहज भएको बताए। लामो समयदेखि पुल नहुँदा १० मिनेटको बाटो तय गर्न घुमेर जादाँ घण्टौं लाग्ने गरेकामा अब सो उनले बाध्यता हटेको बताए। सामान्य पानी पर्दा पाँच फिटभन्दा बढी पानी हुने र खोलामा पुल नहुँदा आवतजावत नै बन्द हुँदै आएको स्थानीय नारायण कामतले बताए। स्थानीय बासिन्दाले खोलामा तर्नुपर्ने समस्याबाट मुक्ति पाएको वडाध्यक्ष अनिलकुमार ठाकुरले बताए। २५ मिटर झोलुङ्गे पुल ३६ लाखको लागतमा निर्माण भएको अध्यक्ष ठाकुरले जानकारी दिए। 'सो खोला पुल बनेपछि स्थानीयले खुशी मनाएका छन,' उनले भने 'बाढीले आएको बेला आवतजावत गर्न कठिन हुने गरेको थियो।' पुल बनेसँगै दुवै बस्तीसँगै बिहारको सुनरीमण्डसहित सीमावर्ती क्षेत्र डुमरिया, पोखरिया र लक्ष्मीनीया लगायतका बासिन्दालाई आवतजावत गर्न सहज भएको छ। प्रदेश सरकार अन्तर्गतको भौतिक पूर्वाधार मन्त्रालयको सहयोगमा आरसीसी पुल निर्माण समेत सुरु भएको छ। २२ मिटरको सो पुल दुई करोड ३६ लाखको लागतमा निर्माण अघि बढेको छ।"
सहुलियत कर्जामा आकर्षण,"काठमाडौं : सरकारले ब्याज अनुदानमा प्रदान गर्दै आएको सहुलियतपूर्ण कर्जाबाट लाभ लिने ऋणी १४ लाख ७३ हजार ९३ पुगेका छन्। यसमध्ये १ करोडभन्दा माथि सहुलियत कर्जा लिने ऋणी २ हजार नाघेको नेपाल राष्ट्र बैंकले जनाएको छ। सरकारले यस्तो कर्जा २०७२ सालदेखि ५६ प्रतिशत ब्याज अनुदानमा दिन थालेको हो। बैंक तथा वित्तीय संस्थाले हालसम्म २ खर्ब ५९ अर्ब ५५ करोड ७९ लाख रुपैयाँ कर्जा स्वीकृत गरेका छन्। तर यसमध्ये २ खर्ब १३ अर्ब ८८ करोड ९२ लाख रुपैयाँँ ऋण लगानीमा रहेको राष्ट्र बैंकले बताएको छ। नेपाल राष्ट्र बैंकका प्रवक्ता डा गुणाकर भट्ट यो कर्जा २०७५ सालपछि मात्रै प्रभावपूर्ण ढंगले प्रवाह हुन थालेको बताउँछन्। उनका अनुसार अझ पछिल्लो २ वर्षयता कर्जा सुविधा प्राप्त गर्नेको संख्या बढ्दै गएको छ। यस्तो कर्जा लिनेको संख्या बढ्नुको कारण प्रचारप्रसार बढी हुनु, ब्याज सस्तो पर्न जानु, बैंकसँग लगानीयोग्य कर्जा पर्याप्त हुनु हो। कोभिडका कारणले प्रभावित वर्गलाई सहजता प्रदान गर्न सरकार र राष्ट्र बैंकले यो कार्यक्रमलाई प्राथमिकतामा राखेकाले हो। तर लक्षित वर्ग तथा समुदायबाट निश्चित व्यावसायिक योजनासहित कर्जाको माग भएकालाई मात्रै प्राथमिकता दिएको उनले बताए। कृषि बैंक अगाडि यस्तो कर्जा प्रवाह गर्नेमा कृषि विकास बैंक अगाडि छ। सो बैंकमार्फत १५ हजार ५ सय ६६ ऋणीले कर्जा पाएका छन्। राष्ट्रिय वाणिज्य बैंकले ११ हजार ५ सय १ जनालाई, नबिलले ७ हजार ७ सय ७, नेपाल बैंकले ६ हजार ९ सय ९४ जनालाई, एनएमबी बैंकले ६ हजार ३ सय ४, मेगा बैंकले ६ हजार १ सय ९९ र मुक्तिनाथ विकास बैंकले ६ हजार ८६ ऋणीलाई प्रदान गरेका छन्। यसबाहेकका बैंक तथा वित्तीय संस्थाले ६ हजारभन्दा कम ऋणीलाई यस्तो ऋण दिएका छन्। राष्ट्र बैंकको तथ्यांकअनुसार २०७९ असार मसान्तसम्ममा सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि २०७५ बमोजिम १ करोड रुपैयाँँभन्दा बढी सहुलियतपूर्ण कर्जा उपयोग गरेका ऋणी २ हजार ९२ पुगेका छन्। यसअन्तर्गत कृषि बैंकबाट मात्रै व्यावसायिक खेती गर्नेले प्रदेश १ बाट १९ जनाले १ करोड माथिको कर्जा लिएका छन्। जसमा आरोही कृषि फर्म, आचार्य कृषि फर्म, बालीका कृषि फर्म, विवेक कृषि फर्म, मकालु हिमालयन एग्रो टुरिजम, नमुना कृषि फर्मलगायत छन्। यस्तै कृषि विकास बैंकबाटै मधेस प्रदेशबाट १३ ओटा व्यावसायिक फर्मको नामबाट सहुलियत कर्जा लिइएको छ। यस्तै बागमतीका १८ व्यावसायिक कम्पनीको नामबाट कर्जा लिएका छन्। यसअन्तर्गत एआर पोल्ट्री फर्म, अग्रसर पोल्ट्री फर्म, एग्रो नारायणी प्रालि, आकाश पोल्ट्री एन्डएग्स फार्म, बीबीआर एग्रो, धुलिखेल युथ भिजन मल्टिपर्पोज, चिरायु पशुपालन तथा कृषि, सडलाराम कृषि फर्म प्रालिलगायतले कर्जा उपयोग गर्न पाएका छन्। महिला उद्यमी र कृषिमा बढी कर्जा सरकारले उद्यमशीलता बढाउन तथा ग्रामीण अर्थतन्त्रको विकास गर्नका लागि सहुलियत कर्जा ल्यायो। यसअनुसार महिला उद्यमशील र व्यावसायिक कृषि तथा पशुपन्छी कर्जामा भने तुलनात्मक रूपमा कर्जा उपयोग भएको छ। राष्ट्र बैंकले २०७८०७९ सार्वजनिक गरेको असार मसान्तसम्मको तथ्यांकअनुसार महिला उद्यमशीलता कर्जा लिनेको संख्या ८४ हजार पुगेको छ। सो संख्यामा रहेका महिलाले ७० अर्ब ९९ करोड रुपैयाँ कर्जा लगानीमा रहेको छ। यद्यपि हालसम्म सो शीर्षकमा ८८ अर्ब ९८ करोड रुपैयाँँबराबरको कर्जा स्वीकृत भइसकेको छ। स्वीकृत कर्जा क्रमशः प्रवाह हुने क्रममा रहेको राष्ट्र बैंकको भनाइ छ। महिला उद्यमशीलता शीर्षकमा बिना धितो ६ प्रतिशत ब्याज अनुदानमा सहुलियतपूर्ण कर्जा लिन पाउने व्यवस्था छ। महिला उद्यमशीलता कर्जा प्रतिव्यक्ति १५ लाखसम्म लिन पाइन्छ। महिला उद्यमशीलता पछि व्यावसायिक कृषि तथा पशुपंक्षी कर्जामा छ। यो शीर्षकमा बैंकबाट ब्याज अनुदानमा लगानीमा रहेको कुल सहुलियतपूर्ण कर्जा ६० हजार ५ सय ४५ ऋणीले उपयोग गरेका छन्। सो संख्याका ऋणीबाट १ खर्ब ३९ अर्ब २३ करोड बराबरको कर्जा लगानीमा छ। यसमध्ये कृषिमा बिना धितोमा भन्दा बढी धितो कर्जामा लगानी रहेको छ। कृषि कर्जामध्ये ६ हजार ८० ऋणीबाट २ अर्ब ३२ करोड ८१ लाख रुपैयाँबराबरको कर्जा बिना धितो लगानीमा छ। बाँकी १ खर्ब ३६ अर्ब ९० करोड ५८ लाख रुपैयाँँबराबरको कर्जा लगानी करिब ५४ हजार ४ सय ६५ ऋणीले उपयोग गरेको राष्ट्र बैंकको तथ्यांकमा उल्लेख छ। ब्याज अनुदानमा सहुलियतपूर्ण कर्जा व्यावसायिक कृषि तथा पशुपक्षी व्यवसायका लागि प्रतिव्यक्ति ५ करोडसम्म ५ प्रतिशत ब्याज अनुदान पाउन सकिन्छ। सबैभन्दा बढी कृषि र महिला उद्यम शीर्षकमा कर्जा गए पनि प्राविधिक तथा व्यावसायिक तालिम परिषद्बाट मान्यता प्राप्त संस्थाबाट दिइने तालिममा भने कम लगानी भएको छ। सहुलियतपूर्ण अन्तर्गत रहेका कर्जाहरूलाई आफ्नो आधार दर (बेस रेट) मा २ प्रतिशत बिन्दु थपेर ब्याज निर्धारण गर्नुपर्ने प्रावधान छ। त्यसमा सरकारले महिला उद्यमशील कर्जामा ६ प्रतिशत र अन्य सबै कर्जामा ५ प्रतिशत ब्याज अनुदान दिँदै आएको छ।"
पाकिस्तानमा बाढीबाट सवा ३ करोड प्रभावित,"इस्लामावाद (सिन्ह्वा) : पाकिस्तानमा बाढीपहिरोबाट पछिल्लो समय तीन करोड ३० लाख मानिस प्रभावित भएका छन्। बाढीपहिरोले देशका ७२ जिल्लामा असर पारेको राष्ट्रिय प्रकोप व्यवस्थापन प्राधिकरणले सोमबार जनाएको छ। गत मध्य जुनमा सुरु भएको मनसुनपछिका वर्षाजन्य घटनामा ठूलो धनजनको क्षति भएको छ। सबैभन्दा बढी सिन्ध प्रान्त प्रभावित भएको छ। देशको दक्षिणी क्षेत्रमा पर्ने सो प्रान्तमा मात्रै १ करोड ४५ लाख मानिस प्रभावित भएको प्राधिकरणले जनाएको छ। बाढीपहिरोका कारण १ हजारभन्दा बढीको मृत्यु भएको छ। सयौँ मानिस बेपत्ता र गम्भीर घाइते भएकाले मृतकको संख्या अझै बढ्न सक्ने उद्धारकर्ताले जनाएका छन्। यस वर्षको प्राकृतिक प्रकोप तीस वर्षयताकै बढी घातक देखिएको प्राधिकरणका अधिकारीले जानकारी दिएका छन्। अत्यधिक वर्षाका कारण देशका विभिन्न ठाउँमा बाढी, पहिरोलगायत घटना भएको प्राधिकरणले जनाएको छ। बाढी पहिरोका कारण अरु हजारौँ मानिस विस्थापित र प्रभावित भएका छन्।"
दर संस्कृतिभित्र विकृति,"भाद्रपद शुक्लपक्ष तृतिया तिथीमा पर्ने हरितालिका तीजको उपवासका निमित्त महिलाहरुले अघिल्लो दिन ग्रहण गर्ने शाकाहारी दरिलो मिष्ठान्न भोजनलाई परम्परागत रुपमा दर भनिन्छ। भाद्रपद शुक्लपक्षको द्वितिया तिथीलाई दरखाने दिन भनिन्छ। दरखाने दिनमा हिन्दु परम्परा अनुसार नेपालीहरु आआफ्ना चेलीवेटी, दिदिवहिनी, ईष्टमित्र, आफन्तहरुलाई निमन्त्रणा गरेर वा जमा भएर गक्ष अनुसार तयार पारिएको दर घरघरमा खुवाईने प्रचलन परापूर्व कालदेखि चलि आएको छ। दर खाँदा खीर, पुरी, हलुवा, चामलको खाजा, खुवा, कुराउनी, मिठाई लगायत गक्ष अनुसारको शाकाहारी वा हविष्य चौरासी भोजन तयार पारिन्छ। कतैकतै दर एकै दिन दुई पटकसम्म खाने प्रचलन छ। हरितालिका तीजको ब्रत बस्ने महिलाहरुले एक पटक सूर्यास्त पूर्व बेलुकी दर भोजन गर्छन्। परम्परागत वाद्यवादन बजाएर तीजको भाकामा नारी वेदनाका गितहरु गाउँने र नाच्ने प्रचलन छ। रात्री कालिन मध्यान्नहमा पुन: उठेर दोस्रो पटक दर खाने चलन छ। अबेरमा खाएको दरिलो भोजनले तीजको दिन गरिने निर्जला उपवास सहज हुने मान्यता नेपाली हिन्दु समाजमा रहँदै आएको छ। सत्य युगमा महादेवलाई स्वामीका रुपमा पाउनका लागि पार्वतीले निकै ब्रत गरेको पुराणहरुमा उल्लेख छन्। अर्कैसँग विवाह हुन लागेको चालपाई पार्वतीलाई सँगीहरुले हरण गरी जंगलमा पुर्याए। पार्वतीले त्यहाँ पानी पनी नखाई महादेवको कठोर व्रत ध्यान तथा उपवास गरिन्। पार्वतीको ब्रतका प्रभावले महादेव प्रकट भई पार्वतीलाई वरदान माग्न भनेपछि पार्वतीले हजुरलाई पतिको रुपमा पाउँ भनी बरदान मागिन्। पार्वतीलाई सँगीहरुले हरणगरी लगेका बेला भाद्रपद शुक्लपक्ष तृतियाका दिन महादेवबाट पार्वतीको चाहाना अनुसारको वरदान पाएकोले हरितालिका तीजका नामले सोही बेलादेखि ब्रत बस्ने प्रचलन चलेको हरितालिका ब्रत कथामा उल्लेख गरिएको छ। अघिल्लो दिन शुद्ध, शाकाहारी, हविष्य दर खाएर ब्रत बसेका महिलाहरु तीजको दिनमा शिवालयमा पुगी श्रीमहादेवको पुजा, अर्चना गरी ब्रत बस्ने गर्छन्। परिवार तथा श्रीमानको आयु, ऐश्वर्य लगायत चिरजिवनको कामनासहित तीजको ब्रत उपासना गर्ने गर्छन्। सक्नेले विधिवध पूजा गरी तीजको भोलिपल्ट सूर्यार्घ पश्चात पानी पिउने गर्छन्। बिरामी लगायत नसक्नेलाई तीजको दिन पुजा सकी श्रीमानलाई टिका प्रसाद दिई जल ग्रहण गर्ने गरेको पाइन्छ। तीजको ब्रतका प्रभावले श्रीमान श्रीमती विच प्रेम बृद्धिहुने परिवारमा सद्भाव बढ्ने र नयाँ पुस्ताहरुमा सस्कृति हस्तान्तरण हुने विस्वास लिइन्छ। पछिल्लो समय पर संस्कृतिको सीको, गैर सनातनीहरुको सँस्कृति भँडाउँने अभियान, धर्मान्तरण लगायत विभिन्न साँस्कृतिक आक्रमणको चपेटामा परी तीज र दरखाने दिनको मौलिकता दिग्भ्रमीत हुन थालेको भन्दै सनातनी समुदाय चिन्तित हुन थालेका छन्। परम्परागत दरको महत्व बेग्लै छ। अचेत १ महिना अघिदेखि दर खान थालिएको छ। धार्मिक महत्वसँग जोडिएको दरको भोजन घरमा नभई होटलहरुमा आयोजना हुन थालेका छन्। दरका नामले माछामासु, मदिराजन्य लगायतका तामसी पदार्थहरुको सेवन शहरी क्षेत्रहरुमा प्राथमिकतामा पर्न थालेका छन्। जुन हिन्दु धार्मिक परम्परा र मान्यतासँग जोडिएको दर शब्दको अपमान र विकृति हो। मनोरञ्जनका नाममा डिजे लगाएर डिस्कोमा नाच्ने परिपाटीले मौलिक धार्मिक कला संस्कृति माथी बज्र प्रहार भएको धार्मिक अगुवाहरुको चिन्ता छ। गाउँघरमा तीजको मौलिक परम्परा जोगिएपनि शहरमा गरिने कृयाकलापले गाउँघरका वास्तविक परम्परा लोपहुन सक्ने खतरा बढाई दिएको छ। कतैकतै तीजलाई गरगहना देखाउने अवसरका रुपमा पनि लिने गरिन्छ। यस्ता कृयाकलापले दिदी बहिनीहरु बीच आर्थिक विभेद सहनुपर्ने अवस्था श्रृजना गरिदिन्छ। गुलरिया नगरपालिका वडा नम्बर ४ का मेघराज सिग्देलले पर्यटकिय शैलीमा तीजको दर होटलहरुमा खाएपनि वास्तविक परम्परागत रुपमा घरमा खाईने हविष्य दरको परम्परा छाड्न नहुने बताउँछन्। तीज र दरको मौलिक परम्परा जोगाउँदै यसलाई पर्यापर्यटनमा जोड्न सक्नु नराम्रो कुरा होईन। तर सँस्कृतिका मौलिक परम्पराहरुलाई त्यागेर बाह्य संस्कृति भित्र्याउँदै हिन्दु धार्मिक परम्परा मनाउनु विकृति हो। सनातन परम्परा हामीले पुस्तालाई हस्तान्तरण गर्नुपर्छ। अर्कैको संस्कृति भित्र्याएर आफ्ना सन्तानलाई सिकाउनु साँस्कृति अपराध हो सिग्देलले भने। तशर्थ आआफ्ना धर्म, सँस्कृति, परम्परा जोगाउन सबै चनाखो हुनुपर्छ।"
देशको कलासंस्कृति जगेर्ना गर्दै मौलिक चाडपर्वको गरिमा राखौं : राष्ट्रपति,"काठमाडौं : राष्ट्रपति विद्यादेवी भण्डारीले मौलिक चाडपर्वको गरिमा उच्च राख्नु अति आवश्यक रहेको बताएकी छन्। नेपाली महिलाहरूको महान् पर्व हरितालिका (तीज)को अवसरमा स्वदेश तथा विदेशमा रहेका दिदीबहिनीहरूमा सुख, शान्ति र सौभाग्यको लागि शुभकामना व्यक्त गर्दै उनले देशको कलासंस्कृति जगेर्ना गर्नुपर्ने बताएकी हुन्। आदर्शमय सामाजिक वातावरण जीवन्त राख्न, सदाचारयुक्त जीवन शैली अपनाउन तथा देशको कलासंस्कृति जगेर्ना गर्दै आगामी पुस्तालाई हस्तान्तरण गर्न हाम्रा मौलिक चाडपर्वको गरिमा उच्च राख्नु अति आवश्यक रहेको छ। तीज जस्ता पर्वहरू मनाउने सन्दर्भमा भड्किलोपन र खर्चिलोपन बढ्दै जानु चिन्ताको विषय बन्न गएको पक्षलाई हामी सबैले मनन गर्नुपर्दछ। राष्ट्रपतिबाट जारी शुभकामना सन्देशमा भनिएको छ, अत: हाम्रा चाडपर्वसँग गाँसिएका धार्मिक र सांस्कृतिक पक्षको समयानुकूल जगेर्ना गर्ने तथा विकृति र विसङ्गतिहरू न्यून गर्दै लैजाने कार्यमा क्रियाशील रहन सम्बद्ध सबैमा म हार्दिक आव्हान गर्दछु। हिन्दू धर्मावलम्बी महिलाहरूले भाद्र शुक्ल द्वितीया तिथिदेखि पञ्चमीसम्म विभिन्न व्रत, अनुष्ठान एवं मनोरञ्जनसहित मनाउने यस पर्वको उच्च धार्मिक तथा सांस्कृतिक महत्त्व रही आएको शुभकामना सन्देशमा उल्लेख छ। परापूर्व कालदेखि अवलम्बन गरिएको रीतिरिवाज, रहनसहन र धार्मिक सहिष्णुताको प्रतिविम्बको रूपमा पनि तीज पर्वको विशिष्ट स्थान रहेको उनको भनाई छ । नारी सामर्थ्यलाई अभिव्यक्त गर्ने तीजले सामाजिक एकता, महिला सशक्तीकरण र सामाजिक सद्भाव कायम गर्न समेत अवसर निर्माण गर्दै आएको राष्ट्रपति भण्डारीले बुझाई छ। उनले तीज पर्वलाई महिला जागरणको सन्देश फैलाउने सामाजिक मञ्चका रूपमा ग्रहण गर्नुपर्ने स्पष्ट पारिकी छन्। महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले हामी सबैमा नयाँ उत्साह र जाँगर प्रदान गर्ने राष्ट्रपति भण्डारीले अपेक्षा लिएकी छन्। उनले हरितालिका (तीज) पर्वले समाजका हरेक क्षेत्रमा महिलाहरूको समान पहुँचलाई अझ सशक्त रूपमा अघि बढाउँदै सामाजिक, सांस्कृतिक एकता तथा पारिवारिक सम्बन्धहरू थप सुमधुर बनाउन योगदान गर्ने विश्वास व्यक्त गरेकी छन्।"
कक्षा १२ को नतिजा सार्वजनिक गर्ने तयारी,"काठमाडौं : राष्ट्रिय परीक्षा बोर्डले कक्षा १२ को परीक्षा नतिजा सार्वजनिक गर्ने तयारी गरेको छ। गत जेठ १६ देखि २५ गतेसम्म सञ्चालन भएको परीक्षा नतिजा सार्वजनिक गर्ने तयारी रहेको बोर्डले जनाएको छ। बोर्डका अनुसार प्राविधिक त्रुटी नभए आज मंगलबार नै नतिजा सार्वजनिक हुने सम्भावना छ। बोर्डका अध्यक्ष महाश्रम शर्माले कक्षा १२ को परीक्षा नतिजा प्रकाशनको अन्तिम तयारी भइरहेको बताए। उनले अन्नपूर्णसँग भने, 'अब एकदुइ दिनमै नतिजा आउँछ। हामी अन्तिम तयारीमा छौं।' बोर्डले सबै विषयको नतिजा सार्वजनिक गर्ने छ। परीक्षामा झण्डै चार लाख १० हजार परीक्षार्थी सहभागी थिए। देशभरका १ हजार २ सय ९२ परीक्षा केन्द्रमा परीक्षा सञ्चालन भएको थियो।"
"विश्वप्रकाशले भने, गठबन्धनभित्र जे सहमति भएपनि झापा१ छाड्दिनँ","झापा : नेपाली कांग्रेसका महामन्त्री विश्वप्रकाश शर्माले झापा क्षेत्र नम्बर १ बाहेक अन्यत्रबाट उमेदवार नदिने बताएका छन्। उनले गठबन्धन दलभित्र जो जहाँबाट उम्मेदवार बन्ने सहमति भएपनि आफूले झापा क्षेत्र नम्बर १ नछाड्ने बताएका हुन् । राजनीतिमा यसले देश हाँक्न सक्छ भन्ने विश्वास पनि छ तर आफ्नो क्षेत्रमा आएर ट्रायल दिँदा हरेक पटक फेल भएको छु' बिर्तामोडमा आज एक कार्यक्रममा शर्माले भने,'तीन पटकमा राँगो त छिन्छ भने यसपटक मैले कसरी नजितुँला ।' महामन्त्री शर्माले राजनीतिक स्थायित्वका लागि गठबन्धन आवश्यक रहेको भन्दै यसलाई अझै कसिलो बनाएर लैजाने बताए।"
मेची नदीले बगाएको युवकको शव भेटियो,झापा : मेची नदीले बगाएर बेपत्ता भएका युवकको शव मंगलबार बिहान भेटिएको छ। सोमबार दिउँसो साढे ४ बजे नदीले बगाउँदा बेपत्ता भएका भद्रपुर नगरपालिका३ रंगिलाचोक निवासी भूपाल भुजेलका १९ वर्षीय छोरा सामुएल भुजेलको शव भेटिएको प्रहरी कार्यालय झापाका डीएसपी बसन्त पाठकले जानकारी दिए । भद्रपुर५ स्थित नर्सिङ बगान नजिकैबाट मेची नदी पौडिएर भारत जान खोज्दा सामुएललाई नदीले बगाएको थियो । उनको शव घटनास्थलदेखि ७ किलोमिटर दक्षिण भद्रपुर ३ दोभानमा आज बिहान साढे ७ बजे फेला परेको डीएसपी पाठकले बताए । सामुएलसँगै उनका साथी पनि गएका थिए। दुवै जना नदीमा पौडी खेलेर भारततर्फ जान लाग्दा एक जनालाई बगाएको थियो ।
नेपालमा विश्वकप ट्रफी,"काठमाडौं : अस्ट्रेलियामा यसै वर्ष आयोजना हुने आईसीसी पुरुष टीट्वेन्टी विश्वकप क्रिकेटको ट्रफी नेपाल आइपुगेको छ। नेपाल क्रिकेट संघ (क्यान)ले सोमबार पत्रकार सम्मेलन गर्दै टीट्वेन्टी विश्वकप ट्रफी नेपाल आइपुगेको जानकारी दिएको हो। विश्वकप ट्रफी विश्वको सर्वोच्च शिखर सगरमाथाको आधार शिविरमा पुर्याइने क्यानका जनरल म्यानेजर वृतान्त खनालले जानकारी दिए। उनले ट्रफी टुरअन्तर्गत विश्वकप ट्रफी नेपाल ल्याइएको जानकारी दिए। टीट्वेन्टी विश्वकप ट्रफीलाई विश्वका विभिन्न मुलुकको भ्रमण गराउने क्रममा नेपाल ल्याइएको हो। मंगलबार बिहान सगरमाथाको काखमा रहेको गोक्यो तालमा विश्वकप ट्रफी प्रदर्शनी गरिनेछ। त्यसपछि बुधबार बिहान भक्तपुर दरबारस्क्वायरमा ट्रफी प्रदर्शनीमा राखिने छ। क्रिकेटप्रेमीले ट्रफी हेर्न र तस्बिर खिच्न पाउने छन्। ट्रफी टुरमा नेपालका पूर्व क्रिकेटर मेहबुब आलम सहभागी हुने छन्। टीट्वेन्टी विश्वकप क्रिकेटको सय दिने काउन्टडाउन सुरु गर्दै ट्रफी विभिन्न मुलुकमा भ्रमण गराइएको हो। गत जुलाईमा अस्ट्रेलियाको मेलबर्नमा सय दिने काउन्टडाउनसँगै ट्रफी टुरको शुभारम्भ गरिएको थियो। ट्रफी टुरको अस्ट्रेलियाका चर्चित क्रिकेटर एरोन फिन्च, जर्जिया वेयरहाम, तायला ब्लामिन्क, शेन वाटसन, वाकर युनिस, मोर्ने मोर्केलगायतले सुरु गरेका थिए। विश्वकप ट्रफी चार महाद्विपका १३ देशका ३५ स्थानमा पुर्याइँदै छ। विश्वकप क्रिकेटको ट्रफी नेपालमा दोस्रो पटक ल्याएको हो। यसअघि सन् २०१८ मा एकदिवसीय विश्वकप ट्रफी नेपाल ल्याइएको थियो। अस्ट्रेलियाको सात सहरमा आयोजना हुने टीट्वेन्टी विश्वकप अक्टोबर १६ देखि नोभेम्बर १३ सम्म हुनेछ। विश्वकपमा १६ राष्ट्रले उपाधिका लागि प्रतिस्पर्धा गर्ने छन्।"
मिटरब्याजीविरुद्ध उजुरी दर्ता हुन थालेपछि त्रासमा साहु,"नवलपरासी : मिटरब्याजीविरुद्ध जिल्ला प्रशासन कार्यालयमा उजुरी दर्ता हुन थालेपछि चर्को ब्याजमा ऋण दिएका नवलपरासीका साहुहरू तनावमा परेका छन्। उजुरी दर्तासँगै प्रहरी प्रशासनले उनीहरूमाथि निगरानी बढाउने र पक्राउ पर्ने त्रासले उनीहरू तनावमा परेका हुन्। अहिलेसम्म नवलपरासीमा मिटरब्याजीको आरोपमा २ जना पक्राउ परेको जिल्ला प्रहरी कार्यालयका नायब उपरीक्षक (डीएसपी) तथा सूचना अधिकारी भोजराज पाण्डेले बताए। मिटरब्याजीविरुद्ध नवलपरासीका पीडितहरू काठमाडौंमा लामो समयसम्म धर्नामा बसेपछि सरकारले कार्यदल नै बनाएर जिल्ला जिल्लामा पठाएको छ। गृहको निर्देशनअनुसार जिल्ला प्रशासन कार्यालयहरूले मिटरब्याजीविरुद्ध उजुरी दर्ता गर्न थालेका छन्। नवलपरासी जिल्लामा पनि मिटरब्याजीविरुद्ध सोमबारसम्म १ सय २२ वटा उजुरी दर्ता भएको सहायक प्रमुख जिल्ला अधिकारी तथा सूचना अधिकारी रामचन्द्र अर्यालले बताए। पीडितहरूले जहिले पनि उजुरी दिने व्यवस्था गरिएको छ। मिटरब्याजीविरुद्ध सरकारले चासो देखाएपछि साहुको ऋण फिर्ता गर्न नपर्ने सोंचले प्रशासनमा धेरैको उजुरी परेको हुन सक्नेसमेत अनुमान गरिएको छ। दर्ता भएका उजुरीमा ऋणीहरूले लिएको कुल रकम साढे ५ करोड छ। त्यसैगरी तिरेको रकम २ करोड ९० लाख र तिर्न बाँकी साढे ३ करोड बराबरको रहेको सहायक प्रमुख जिल्ला अधिकारी अर्यालले बताए। जिल्लामा त्यसरी चर्को ब्याजमा ऋण लगाउनेमा सबैभन्दा बढी रामग्राम नगरपालिकाका ३८ जना साहु छन्। दोस्रोमा प्रतापपुरका २४ र तेस्रोमा पाल्हीनन्दनका १४ जना साहु रहेको उजुरीमा उल्लेख छ। मिटरब्याजीको आरोपमा २ जना पक्राउ मिटरब्याजीविरुद्ध सोमबारसम्म १ सय २२ वटा उजुरी दर्ता जिल्लाबाहेकका साहुहरूले पनि ऋण लगानी गर्ने गरेको देखिएको छ। त्यसरी ऋण लगाउनेमा काठमाडौं, ललितपुर, भक्तपुर, पोखरा, स्याङ्जा, गोरखा, रुपन्देही, सर्लाही धादिङसम्मका छन्। दृष्टिबन्धक गरी ऋण लिनेमा कम्तीमा २० हजार र बढीमा ५५ लाखसम्म रहेको उजुरीमा जनाइएको छ। ५ देखि १० लाखसम्मका बढी छन्। त्यसरी बढी ऋण लिएको देखाउने उजुरीकर्ताले झुक्काएर छिनुवा पास (राजीनामा पास) गराएको र अर्कैलाई बेचेको दाबी गर्दै धितो फिर्ताको माग गरेका छन्। स्थानीय चलन चल्तीको भाषमा बोलिने छिनुवा पास ऋणीले रकम तिरिसकेपछि धितो फिर्ता गरिदिने भन्दै गरिने मौखिक सहमति हो। जिल्लामा दर्ता भएका उजुरीका अन्य प्रकृतिमा लिएको रकमभन्दा दोब्बरदेखि तेब्बरसम्म रकम उल्लेख गरेर दृष्टिबन्धक गराएको उल्लेख छ। लिएको भन्दा १० गुणा बढी रकम तिर्दासमेत जग्गा फुकुवा नगरेको। जग्गा फुकुवा गर्न थप रकम माग गरेको जस्ता आरोप लगाउँदै साहुविरुद्ध उजुरी परेका छन्। ४० लाख ऋणको साहुले १ करोडसम्म रकम माग गर्ने गरेको उजुरीमा उल्लेख छ। उजुरीमा ऋणीहरूले रकम मिनाहा र धितो फुकुवाको माग गरेका छन्। जिल्लामा परेका उजुरी छानबिन गरी कानुनी प्रकृयाअघि बढाउन सहायक प्रमुख जिल्ला अधिकारीको संयोजकत्वमा ५ सदस्यीय मिटरब्याजी समस्या समाधानार्थ कार्यदल गठन गरिएको छ। यसले जिल्लामा देखिएको मिटरब्याजी समस्या समाधानमा पहल गर्नेछ। कार्यदलको सदस्यमा जिल्ला प्रहरी कार्यालयका डीएसपी भोजराज पाण्डे, प्रहरी निरीक्षक केशव ज्ञवाली, जिल्ला प्रशासनका नायब सुब्बा राजकुमार यादव र प्रहरी हवल्दार नारायण कार्की रहेका छन्। पहिला कार्यदलले उजुरी उपर छानबिन गर्छ। छानबिनका आधारमा पक्राउ गर्नुपर्ने व्यक्तिलाई पक्राउ गर्ने र छलफलबाट टुंगिन विषयलाई छलफलबाट टुंग्याइन्छ, डीएसपी पाण्डेले बताए। मिटरब्याजी रामदेवका छोरापछि छोरी पनि पक्राउ मिटरब्याजीविरुद्ध जाग्यो सप्तरी, रामदेवलाई कारवाही माग गर्दै प्रदर्शन नवलपरासीका मिटरब्याजी साहुबारे प्रहरी प्रशासन बेखबर मिटरब्याजीविरुद्ध भंगहाका पीडितहरु अदालत जाँदै मिटरब्याजी अपराध नियन्त्रणका लागि कार्यदल मोरङमा मिटरब्याजीविरुद्ध ३७ उजुरी मिटरब्याजीविरुद्ध गृह कडा मोरङमा मिटरब्याजीविरुद्ध ३७ र सप्तरीमा ११४ जनाले दिए उजुरी वित्तीय पहुँच नहुँदा मिटरब्याजीबाट पीडित : कार्यदल"
अस्पतालको फितलो सेवा,"फिदिम : पाँचथरसहित तेह्रथुम र ताप्लेजुङका बिरामीहरूलाई सहज रुपमा स्वास्थ्य सेवा पुर्याउने उद्देश्यले सदरमुकाम फिदिममा सुविधासम्पन्न अस्पतालको भवन निर्माण भएको छ। भव्य भवनबाट ५० शय्या सञ्चालन गर्ने भनिए पनि हालसम्म १५ शय्या मात्र सञ्चालन गरिएको छ। ५० शय्याको अस्पताल सञ्चालनका लागि २१ करोड ३४ लाखमा भवन निर्माण भएको हो। सघन सहरी विकास कार्यालयले अस्पताल व्यवस्थापन समितिलाई भवन हस्तान्तर गरेपछि नयाँ भवनबाटै सेवा सुचारु गरिएको छ। तर, सेवा भने १५ शय्याको मात्र सञ्चालनमा छ। दक्ष चिकित्सकको अभावमा १५ शय्या पनि प्रभावकारी रुपमा सञ्चालन हुन सकेको छैन। भव्य संरचना भए पनि ५० शय्याका लागि आवश्यक दरबन्दी स्वीकृत नभएको अस्पताल प्रशासनको भनाइ छ। अस्पतालमा पर्याप्त उपकरणहरू छन्। तर, विशेषज्ञ डाक्टर र जनशक्तिको अभावले अस्पतालको सेवा फितलो बनेको छ। सञ्चालन भइरहेको १५ शय्याका लागि दरबन्दी अनुसारका दक्ष चिकित्सक र कर्मचारीहरू छैनन्। निःशुल्क भनिएका औषधि अस्पतालमा पाइदैनन्। दक्ष जनशक्ति नहुँदा सेवा फितलो भएको सूचना अधिकारी नारायण जोशीको तर्क छ। अस्पतालमा पर्याप्त मात्रामा स्वास्थ्य उपकरहरू छन्, जोशीले भने दक्ष जनशक्तिको अभावमा उपकरणहरू थन्क्याएर राख्नुपरेको छ। १५ बेड सञ्चालनका लागि चिकित्सकसहित ३२ जना स्थायी स्वास्थ्यकर्मीको दरबन्दी छ। जसमध्ये एक डाक्टरसहित १६ जना स्वास्थ्यकर्मीमात्र कार्यरत छन्। तीन जना डाक्टरको स्थायी दरबन्दी भएपनि हाल मेडिकल सुपरिटेन्डेन्ट डा बुद्धिबहादुर थापा मात्र कार्यरत छन्। अस्पतालमा अस्थायी र करारका गरी ६८ जना स्वास्थ्यकर्मी र कर्मचारीहरू कार्यरत छन्। उक्त जनशक्ति प्रभावकारी रुपमा अस्पताल सञ्चालनका लागि पर्याप्त नभएको अस्पताल प्रशासनको दावी छ। तर, उपलब्ध चिकित्सकहरूले नीजि अस्पताल र क्लिनिकबाट सेवा दिने भएकाले पाँचथर अस्पतालको सेवा प्रभावकारी हुन नसकेको सर्वसाधारणको गुनासो छ। डाक्टरको दरबन्दी खाली भएपछि दुइजना मेडिकल अफिसर र एक जना डेन्टल सर्जनलाई करारमा नियुक्ति गरिएको छ। स्थायी दरबन्दी खाली भएपछि ७ जना स्टाफ नर्स, १ जना अनमी र ३ जना एचए करारमा नियुक्ति गरिएको जोशीले बताए। सरकारले ५० बेड सञ्चालनका लागि स्वास्थ्य सामग्री उपलब्ध गराएको छ, जोशीले भने तर, जनशक्ति अभावले सामग्रीहरू प्रयोगबिहीन छन्। सुविधासम्पन्न भवन र सामग्री अनुसार दरबन्दी पनि थप गर्नुपर्छ। दक्ष जनशक्ति अभावले ४ वटा भेन्टिलेटर थन्किएका छन्। ६ ओटा आईसीयूका सामग्री प्रयोगबिहीन भएका छन्। अस्पतालको सेवा प्रभावकारी हुन नसक्दा पाँचथरसहित ताप्लेजुङ र तेह्रथुमका बिरामीहरू तराइका अस्पतालमा जान बाध्य छन्। पहाडमा सञ्चालित सरकारी अस्पतालहरू रेफर सेन्टर जस्तै भएका छन्। पाँचथर अस्पताललाई प्रभावकारी रुपमा सञ्चालन गर्न फिदिम नगरपालिका लागि परेको नगर प्रमुख मित्रप्रसाद काफ्लेले बताए। अस्पताललाई आवश्यक सहयोग गर्न नगरपालिका लागि परेको छ, काफ्लेले भने सेवालाई प्रभावकारी बनाउन अस्पताल प्रशासनले पनि तदारुकता देखाउनुपर्छ। संरचना अनुसारको सेवा दिन आफूहरू लागि परेको अस्पताल विकास समितिका अध्यक्ष रामराज आङ्देम्बे बताउँछन्।"
उदाउँदो चन्द्रमालाई पूजा गर्दै मिथिलामा चौरचन मनाइँदै,"महोत्तरी : उदाउँदो चन्द्रमालाई मिष्ठान परिकार र फलफूल अर्पण गरि आज साँझ मिथिलान्चलको घरघरमा श्रद्धा र विधिपूर्वक चौरचन (चौठचन्द्र) पर्व आज मनाइँदैछ । प्रत्येक वर्ष भदौ शुक्लपक्ष चतुर्थीका दिन खासगरी मिथिला क्षेत्रमा मधेशी र थारु समुदायले बिशेष महत्वका साथ मनाईने यो पर्व यस वर्ष तिथिमा हेरफेर भएकै कारण हरितालिका तीज र चौठचन्द्र पर्व एकै दिन मनाइँदैछ । सो पर्वका दिन पूजामा सहभागी हुने परिवारका एक जना महिला सदस्य दिनभरी उपवास बसेर साँझपख गणेश र चन्द्रमाको विधिपूर्वक पूजा गर्ने परम्परा रहेको छ । यस पर्वमा सूर्यास्तपछि गाईको गोबरले आँगन लिपपोत गरी बनाइएको चतुष्कोण यज्ञस्थलमा द्विप प्रज्ज्वलन गर्दै उपवास बसेको ब्रतालुले फलफूल र मिष्टानको परिकारलाई प्रसादको रुपमा चन्द्रमालाई देखाएर पर्व समापन हुने परम्परा छ । चन्द्रमाको पूजा हुने सो पर्वमा नयाँ माटोको भाँडामा जमाइएको दही, मिठाइ, नरिवल, केरा, अम्बा, पुरीलगायतका सामग्री प्रसादको रुपमा राखेर चन्द्रमालाई प्रजा गर्ने गरिन्छ । पूजा सकिएपछि पूजाका लागि आँगनमा बनाइएको चतुष्कोण यज्ञस्थलमै बसेर घरका पुरुष सदस्यहरु प्रसाद ग्रहण गर्ने परम्परा रहेको छ । तीज पर्व सम्पन्न भएसँगै शुरु हुने यस पर्वलाई मिथिलामा निकै आस्थाका रुपमा लिइन्छ । कृष्णजन्माष्टमीको १२ दिनपछि यो पर्व मनाइन्छ । छठपछिको दोस्रो ठूलो पर्वका रूपमा मनाउने यस पर्वलाई चौरचन, चौथीचान, चौरचण्ठ र चौथीचन्द्र भन्ने गरिन्छ । यस पर्वको माध्यमबाट मैथिल कला संस्कृतिको समेत उजागर हुन्छ । खासगरी आँगनमा पूजा हुने भएकाले चामलको पिठोको कलात्मक अरिपन बनाइ त्यसमाथि पूजाका सामग्री राखेर धार्मिक विधिपूर्वक पूजापाठ गरिन्छ । चन्द्रमाको आराधना गरिने चौरचन पर्वमा दाल र चामलको पिठोबाट बनाइने पुरी, मिष्टान्न परिकार खाजा (पिरुकिया) र खीर, माटोको छ्याँचीमा जमाइएको दही, पाकेको केराको घारीसहित अन्य फलफूल र वस्त्र आभूषण चढाइने परम्परा रहेको छ । यो तिथिमा चन्द्रमालाई नाङ्गो आँखाले हेर्दा कलंक (अपयश) लाग्ने हुनाले पूजा गरी अर्थात खाद्यान्न, फलफूल, दही आदिको अर्घय दिएर चन्द्रमाको त्यो अपयशबाट बच्न सकिने धार्मिक मान्यता रहेको छ । भगवान श्रीकृष्णलाई आजकै दिन स्यमन्तक मणिको प्रसङ्गमा लागेको कलङक छुटेकोले यस पर्वको पौराणिक महत्व रहेको जनविश्वास छ । द्वापरयुगमा द्वारिकापुरीमा सत्रजित नामका व्यक्तिले भगवान सूर्यको आराधना गरी निकै उत्कृष्ट स्यमन्तक मणि प्राप्त गरेको श्रीमद्भागवत पुराणमा उल्लेख छ ।"
कोरियामा कोभिडबाट एकैदिन ७१ को मृत्यु,"सोल : दक्षिण कोरिया, न्युजिल्याण्ड र मलेसियामा कोभिड१९ संक्रमणबाट ज्यान गुमाउनेहरूको संख्या अप्रत्यासित रूपमा बढेको छ। चिनियाँ समाचार समिति सिन्ह्वाका अनुसार सोमबार दक्षिण कोरियामा ७१, मलेसियामा आठ र न्युजिल्याण्डमा अनुसार ११ जनाको मृत्यु भएको छ। न्युजिल्याण्डको स्वास्थ्य मन्त्रालयले मंगलबार जनाएअनुसार अघिल्लो महिनाको तुलनामा नयाँ संक्रमितको संख्या लगातार घटेको छ। एक महिनाअघि न्युजिल्याण्डमा दैनिकरूपमा १० हजारभन्दा बढी नयाँ संक्रमित फेला परेका थिए। बिरामीहरूको देशका विभिन्न अस्पतालमा उपचार भइरहेको छ। यसैबीच, मलेसियामा सोमबार मध्यरातसम्मको विवरणअनुसार आठ जनाले कोभिड१९ बाट ज्यान गुमाएका छन्। हालसम्म मलेसियामा ३६ हजार २०६ जनाको कोरोना संक्रमणबाट मृत्यु भइसकेको छ। दक्षिण कोरियामा भने महामारी साम्य हुने लक्षण देखिएको छैन। सोमबार एकै दिन ७१ जनाको मृत्यु भएको छ। सोमबार मध्यरात सार्वजनिक गरिएको विवरणअनुसार देशमा एक लाख १५ हजार छ सय ३८ जना नयाँ संक्रमित थपिएका छन्। हाल दक्षिण कोरियामा कोभिड१९ संक्रमितको संख्या दुई करोड ३१ लाख ४२ हजार चार सय ७९ पुगेको सरकारी अधिकारीहरूले बताएका छन्।"
"शिवालयमा तीज वर्तालुको भीड, पशुपतिनाथको पूर्वी मूलढोका १५ वर्षपछि खुल्यो","काठमाडौं : भाद्र शुक्ल तृतीयाका दिन मनाइने हरितालिका (तीज) पर्वका अवसरमा पशुपतिनाथ मन्दिरमा पूजा एवं दर्शनार्थीको बिहान तीन बजेदेखि नै भीड लागेको छ। दर्शनार्थीले छिटोभन्दा छिटो मन्दिरमा दर्शन गर्न सकून् भन्ने उद्देश्यले बिहान सवा तीन बजेदेखि नै पशुपतिनाथ मन्दिरका चारै ढोका खोलिएको पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए। मन्दिरका चार ढोका बेलुकी भक्तजन लाममा बसेसम्म खुला गरिने जनाइएको छ। रातो, हरियो र पहेँलो पहिरनमा सजिएका महिला भक्तजनको पशुपति क्षेत्रमा भीड लागेको हो। बिहान मूल मन्दिर प्राङ्गणमा मात्र वर्तालु लाममा बसेका छन्। अहिले बाहिरी क्षेत्रमा भीड बढ्दै गएको उनले बताए। पूजा एवं दर्शन गर्न आउने भक्तजनका लागि चार वटा मार्गको व्यवस्था गरिएको कोषले जनाएको छ। कोषले यस वर्षको हरितालिका (तीज) पर्वका अवसरमा पशुपतिनाथको दर्शनमा आउने वर्तालु भक्तजनका लागि सहज बनाउन नयाँ लामको व्यवस्था गरेको छ। पशुपति क्षेत्र विकास कोषले यस वर्षको हरितालिका (तीज) पर्वका अवसरमा पशुपतिनाथको दर्शनमा आउने बर्तालु भक्तजनका लागि सहज बनाउन पूर्वी ढोका पनि खोलिएको छ। पशुपतिनाथको पूर्वी ढोका विसं २०६५ पछि पहिलोपटक खुला गर्न लागिएको हो। पशुपतिनाथका मूलभट्ट परिवर्तन गर्ने २०६५ को घटनापछि पूर्वी ढोका बन्द गरिएको थियो। यस वर्ष कोटेश्वरतीनकुने सिनामङ्गल क्षेत्रबाट आउने भक्तजनका लागि तिलगङ्गा पर्यटक टिकट काउन्टर क्षेत्रबाट प्रवेश गरी राममन्दिरआर्यघाट क्षेत्र हुँदै पूर्वी ढोकाबाट पशुपतिनाथ मन्दिर प्रवेश गर्ने व्यवस्था गरिएको कोष संस्कृति संरक्षण महाशाखा प्रमुख गौरीशङ्कर पराजुलीले जानकारी दिए। यो मार्गबाट प्रवेश गर्ने भक्तजनको जुत्ता चप्पल आर्यघाट जाने वाग्मती नदीमाथिका दुई पुल पार गरेपछिको मध्य क्षेत्रमा राख्ने गरी व्यवस्था मिलाइएको छ। यस क्षेत्रमा जुत्ता चप्पल सुरक्षित राखेर स्वयंसेवा गर्ने जिम्मेवारी जयबागेश्वरी टोल सुधार समितिले पाएको छ। दोस्रो लाम मित्रपार्क क्षेत्रबाट प्रवेश गर्न पाउने गरी व्यवस्था गरिएको छ। यहाँबाट प्रवेश गर्ने भक्तजनको जुत्ता चप्पल शङ्कराचार्य मठअघिको क्षेत्रमा राख्न सकिने गरी व्यवस्था गरिएको छ। यहाँ पशुपति सृजनशील युवा क्लबले जुत्ता चप्पल सुरक्षित राखेर भक्तजनलाई सहयोग गर्ने जिम्मेवारी लिएको छ। तेस्रो लाम गौशालापिङ्गलस्थानपञ्चदेवल क्षेत्रबाट अघि बढ्ने व्यवस्था मिलाइएको छ। यहाँबाट प्रवेश गर्ने भक्तजनको जुत्ता चप्पल बज्रघरअघिको भाग राखिने छ। यस स्थानको जुत्ता चप्पल व्यवस्थापनको जिम्मेवारी अमर नवकान्तेश्वर युवा क्लबले लिएको छ। चौथो लाम गुह्येश्वरीउमाकुण्डकैलाश दक्षिण भाग हुँदै पशुपतिनाथ मन्दिरमा प्रवेश गर्नेछ। यो मार्गबाट प्रवेश गर्ने भक्तजनको जुत्ता चप्पल गुरु मन्दिरअघिको खुला भागमा राखिनेछ। यहाँ भक्तजनको जुत्ता चप्पल सुरक्षित राखिदिने जिम्मेवारी नवरथ स्काउट ग्रुपले लिएको छ। लामपिच्छे नै स्वयंसेवक परिचालन हुनेछन्। दर्शनार्थीका सवारी पार्किङ गर्नका लागि तिलगंगा आँखा अस्पतालतर्फको खुला क्षेत्र, सिफल चौर, गुह्येश्वरी पारिको खाली भाग, महानगरीय प्रहरी वृत्त गौशाला परिसरको खाली भाग छुट्याइएको छ। पर्वसँग सम्बन्धित सरकारी निकायका कर्मचारीको सवारी भने कोषको कार्यालय र अमालकोट कचहरीको कार्यालय परिसरमा राख्ने व्यवस्था गरिएको छ। नेपाल प्रहरी, नेपाली सेना, सशस्त्र प्रहरी, राष्ट्रिय अनुसन्धान विभाग र कोषका सुरक्षाकर्मी सहितको एकीकृत सुरक्षा योजना लागू गरिएकाले पशुपति क्षेत्रको सुरक्षा कडा बनाइएको छ। दर्शनार्थीको भीड भएको क्षेत्रमा सवारी निषेध गरिएको छ। पशुपति क्षेत्रमा नेपाली सेनालगायतले स्वास्थ्य शिविर पनि खडा गरेका छन्। पर्वका अवसरमा आज पशुपतिनाथसँगै उपत्यकाका गोकर्णेश्वर,डोलेश्वर लगायत देशभरका शिव मन्दिरमा पनि भक्तजनको घुइँचो छ। देशभरका शिवालयमा वर्तालु महिलाको भीड लागेको छ। मूल मन्दिरमा तस्बिर खिचेमा दुई हजार १०० जरिवाना हरितालिका (तीज) पर्वका अवसरमा पशुपतिनाथ मन्दिर दर्शन गर्न आउने भक्तजनले मूल मन्दिर र त्यस परिसरको तस्बिर खिचेमा नगद जरिवाना गरिने भएको छ। पशुपतिनाथको मूल मन्दिरभित्र प्राचीनकालदेखि नै तस्बिर खिच्न मनाही गरिँदै आएको छ। पछिल्लो समय सबैका हातमा मोबाइल फोन हुने भएकाले चलाएजसरी तस्बिर खिच्ने क्रम बढ्न थालेपछि नगद जरिवानासहित कारबाही गर्न लागिएको कोषका प्रवक्ता रेवतीरमण अधिकारीले बताए। सनातनदेखि तस्बिर खिच्न मनाही गरिएको स्थानको तस्बिर खिची सामाजिक सञ्जालमा राख्ने, टिकटक बनाउने गर्ने क्रम बढ्न थालेपछि कोषले यस्तो तयारी गरेको हो। गर्भगृहको तस्बिर खिचेमा रु दुई हजार १००, मुख्य मन्दिरको तस्बिर खिचेमा रु एक हजार १०० र मूल मन्दिर परिसरको तस्बिर खिचेमा रु ५०० जरिवाना गर्न लागिएको हो। पशुपतिनाथ मूल मन्दिर क्षेत्रमा मोबाइलले तस्बिर खिचे नखिचेको अनुगमन गर्न कोषका कर्मचारी समूहले सूक्ष्म अनुगमन गर्न लागेको जानकारीसमेत उहाँले दिनुभयो। कोषले तीजका दिन यही भदौ १४ गते बिहान छ बजेपछि पुरुष दर्शनार्थीलाई पशुपतिनाथ मन्दिर प्रवेश गर्न नदिने भएको छ। पशुपतिनाथका नित्य दर्शनार्थीलाई त्यसअघि नै दर्शन गरेर फर्कन पनि कोषले आह्वान गरेको छ। दर्शनार्थी बिरामी हुन सक्ने भएकाले मूल मन्दिर क्षेत्रमै नेपाली सेनाले स्वास्थ्य शिविर राख्ने भएको छ। पशुपति क्षेत्रको सुरक्षाका लागि सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागको संयोजनमा गर्ने गरी व्यवस्था मिलाइएको छ। रासस"
हिउँदलाई पानीको जोहो,"धनकुटा : यतिवेला बर्खाको समय। धेरै झरि पर्ने बेला। मोरङको उत्तरी क्षेत्र केराबारी गाउँपालिका१ थामडाँडाका मोहन राईलाई भ्याइनभ्याइ छ। हिउँदका लागि पानी जोहो गर्न उनी बलेँसीको पानी बोतलमा भर्न व्यस्त छन्। घरका आँगनभरि विभिन्न पेय पदार्थका २ हजारभन्दा बढी खाली प्लास्टिकका बोतल छरिएका छन्। ती सबै बोतलमा पानी भरेर राखेपछि हिउँदमा हुने खानेपानीको संकटबाट केही राहत मिल्ने मोहन राई बताउँछन्। खानेपानीको संकट टार्न विगतदेखि यसरी नै प्लास्टिकका बोतलमा वर्षाको पानी भरेर जोहो गर्दै आइरहेको उनको भनाइ छ। उनका छिमेकी शान्तिकुमारी राईले पनि यतिबेला बर्खाको पानी प्लाष्टिकका बोतल र ड्रममा भर्छिन्। पाँच सयभन्दा बढी प्लास्टिकका बोतल छन्। आधाभन्दा बढी बोतल वर्षाको पानीले भरिएको उनले बताइन। बर्खाका बेला जति धेरै पानी संकलन गर्न सकियो त्यति नै हिउँदमा राहत हुन्छ उनी भन्छिन् नत्र ट्याङ्करको पानी किनेर खानुपर्ने बाध्यता छ। धनकुटा र मोरङ जिल्लाको सीमा क्षेत्रमा अवस्थित छ थामडाँडा। यहाँको आधाआधा भाग मोरङको केराबारी गाउँपालिका१ र धनकुटाको साँगुरीगढी गाउँपालिका५ मा पर्छ। यहाँ २७ घरपरिवारको बसोबास छ। भौगोलिक हिसावले यो गाउँ डाँडामा अवस्थित छ। बर्खाको समयमा पानीको मुहान फुटेपनि हिउँदमा ती सबै मुहान सुक्ने गरेको शान्तिकुमारी बताउँछन्। हिउँदमा एकदमै सुक्खा हुन्छ। उनका अनुसार खानेपानीका मुहान एकदमै टाढा छन्। एकतर्फी मात्रै भएपनि डेढ घन्टाभन्दा वढी समय ओरालो हिँड्नु पर्छ। धेरै घरपरिवारको मुहान एउटै भएकाले धेरै भिड लाग्छ। थामडाँडाका प्रायः घरधुरीमा ३४ सयदेखि २ हजारसम्म पानीले भरिएका प्लास्टिक बोतल हुन्छन्। यसरी प्लाष्टिकका बोतलमा भरिएको पानीले कपडा धुने, भाँडा माझ्ने, गाइबस्तु तथा तरकारी खेतिमा प्रयोग गरिन्छ। पिउनका लागि भने बर्खाको बेला मुल फुटेर आएको पानीलाई पाइपबाट ट्याङ्कीमा जम्मा गरेर राखिन्छ। बर्खामा परेको हिउँदले राहत दिएपनि हिउँदमा खानेपानीको चरम समस्या हुने गरेको स्थानीय विजय राईले बताए। मंसिरदेखि नै यहाँ पानीको हाहाकार हुने उनको भनाइ छ। उनले पनि वर्षाको पानी संकलन गर्न घरको छानोमा मगरा लगाएका छन्। मगराबाट आएको पानीलाई प्लास्टिकका ट्याङ्कीमा संकलन गरी हिउँदका लागि जोहो गर्दै आइरहेका छन्। बर्खामा संकलित पानीले हिउँदभरि नपुग्दा ट्याङ्करको पानी किनेर खानु पर्ने बाध्यता रहेको उनले बताए। ट्याङ्करको पानी प्रतिलिटर ४ रुपैयाँ पर्ने उनको भनाइ छ।"
"प्रधानमन्त्री देउवाले भने, तीजले लैंगिक, जातीय, वर्गीय असमानताहरूको अन्त्य गर्छ","काठमाडौं : प्रधानमन्त्री शेरबहादुर देउवाले नेपाली धार्मिक एवं सांस्कृतिक पर्व र परम्परालाई संरक्षण एवं सम्बर्द्धनका लागि प्रतिबद्ध रहेको बताएका छन्। नेपाली महिलाको महान पर्व हरितालिका तीज पर्वको अवसरमा एक शुभकामना सन्देशमार्फत उनले सांस्कृतिक पर्व हरितालिका तीजले लैंगिक, जातीय, वर्गीय असमानताहरूको अन्त्य गर्ने विश्वास व्यक्त गरे। शुभकामना सन्देशमा भनिएको छ, सांस्कृतिक पर्व हरितालिका तीजले नेपाली समाजमा विद्यमान लैंगिक, जातीय, वर्गीय र सबै किसिमका असमानताहरूको अन्त्य गर्ने विश्वास लिएको छु। उनले सरकारले नेपाली जनताको शान्ति, विकास र सुशासनप्रतिको चाहनालाई व्यवहारमै रुपान्तरण गर्ने प्रयासमा निरन्तर क्रियाशील रहेको उल्लेख गरे। देउवाले तीज पर्वले आपसी मेलमिलाप, सद्भाव र सहिष्णुता अभिवृद्धि गर्दै राष्ट्रिय एकताको आधार स्तम्भको रुपमा स्थापित हुने दिशामा एकजुट भएर अघि बढ्न सबैलाई प्रेरणा मिलोस् भन्ने कामना गरेका छन्। खासगरी नेपालमा भाद्र शुक्ल पक्ष तृतीयाका दिनलाई भगवान् शिव पार्वतीको पूजा आराधना गर्दै हिन्दू महिलाहरूले हरितालिका तीज पर्व मनाउने भए पनि हालका दिनमा नेपालमा सबै धार्मिक समुदायले यस पर्वलाई पारिवारिक सुस्वास्थ्य र दीर्घायुको कामना एवं विश्वासकासाथ श्रद्धापूर्वक मान्ने गरेको पाइन्छ। देशको कलासंस्कृति जगेर्ना गर्दै मौलिक चाडपर्वको गरिमा राखौं : राष्ट्रपति"
राजनीतिको अग्निपरीक्षामा महिला,"मुलुक आमनिर्वाचनको पूर्वसन्ध्यामा छ। गठबन्धनबीच सिट बाँडफाँटको रस्साकस्सी चलिरहेकै छ। सत्तारूढ घटकमध्येको ठूलो दल नेपाली कांग्रेसले संघ तथा प्रदेश तहका सम्भावित उम्मेदवारहरूको नामावली केन्द्रीय समितिमा पठाउन आन्तरिक सर्कुलर गरेको छ। यसले पनि निर्वाचनले छोपिसकेको छनक पाइन्छ। स्थानीय तहको निर्वाचनमै गठबन्धन गरेर जनताका बीच अधिकांश स्थानमा जित हात पार्न सफल सत्तारूढ गठबन्धनलाई उक्त परिणामले उत्साहित बनायो। अर्कातिर तत्कालीन नेकपाका तर्फबाट प्रधानमन्त्री बनेका केपी शर्मा ओलीको दम्भ र संविधानकै बर्खिलापमा गरिएका कार्यले हालको गठबन्धन निर्माण बाध्यकारी भएको छिपेको छैन। निर्वाचनको सन्दर्भको सेरोफेरोमै मुलुक घुमिरहँदा अधिक चर्चाको विषय भनेको पार्टीले निर्वाचनमा प्रतिनिधि बनाएर पठाउने पात्रकै विषय हो। निर्वाचन एउटा जनताले कुन दललाई रुचाउँछन् भन्ने जनमत संग्रह पनि हो। अग्निपरीक्षा भन्ने शब्दको उठानसँगै धार्मिक मान्यताका विषय जोडौं पौराणिक मान्यताअनुसार लंकाका राजा रावणले माता सीताको अपहरण गर्न पुगे। करिब दुई वर्षसम्म सीता रावणकै नियन्त्रणमा थिइन्। रावणको हत्यापछि श्रीरामले सीतालाई अपहरणमुक्त गराए। लामो समयसम्म बन्धक बनाइएकी सीता रामको साथमा अयोध्या त आइन् तर उनको पवित्रता माथि भने समाजमा टिप्पणी सुरु भयो। सीता पूर्ववत् पवित्र र सत्यवती थिइन् भन्ने कुरामा मानिसमा विश्वास नै थिएन। तसर्थ, अयोध्याकी रानी स्वीकार्नुअघि समाजको टिप्पणीको जवाफ र प्रतिष्ठाका लागि सीताको पनि अग्निपरीक्षा लिने तहमा राम पुगे। अर्कातिर आफ्नो पवित्रता सावित गर्न सीता स्वयं पनि अग्निपरीक्षामा उत्रिन तयार भइन्। अर्कातिर धार्मिक ग्रन्थ स्वस्थानीको कथा पनि सबैजसोले सुनेकै हो। सात वर्षीया गोमा ब्राह्मणीको ७० वर्षका पतिसँग भएको विवाहको विषय आफैंमा दुःखद् छ। उता कालको मुखबाट श्रीमान्लाई फिर्ता ल्याउने माता सावित्रीको अग्निपरीक्षा आफैंमा कति खरो छ भन्ने अनुमान लगाउन कठिन छ। कौरवबाट वस्त्र हरणमा परेकी माता द्रौपदीको कथाअनुसार पनि पाँच पाण्डव अँगाल्नुपर्ने बाध्यकारी परिस्थिति आफैंमा अग्निपरीक्षाको उच्चतम रूप थियो। नेत्रहीन धृतराष्ट्रकी श्रीमती गान्धारीले आँखामा पट्टी लगाई श्रीमान्सरह जीवन जीउने अभियान र समर्पण आफैंमा अर्काे एउटा कठिन अग्निपरीक्षा थियो। माता कुन्ती अविवाहित थिइन् तर उनको कौमरीत्व माथि गम्भीर प्रश्न उठाइँदा उनले दिएको अग्निपरीक्षा आफैंमा दरिलो उदाहरण हो। तर, आज निर्मला पन्तहरू बलात्कारपछि हत्या गरिएका छन् भने निहारिकाहरू न्यायका निम्ति शरीर आत्मदाह गर्न उद्यत् छन्। यस्तो हुनु दुःखद् परिस्थिति निर्माण भइरहेको छ। अग्निपरीक्षामा महिला कसरी उत्रन सक्छन् भन्ने एउटा जिउँदो उदाहरण हुन्, मंगलादेवी सिंह। १९८१ सालमा काठमाडौंमा जन्मेकी सिंहको १९९७ सालमा लौहपुरुष गणेशमान सिंहसँग विवाह भएको थियो। १९९७ असारमा विवाह भएका गणेशमान सिंह सोही कात्तिकमा प्रजापरिषद् काण्डका कारण जन्मकैदमा परे। सिंह जेल पर्नासाथ मंगलादेवी राणाविरोधी आन्दोलनमा सक्रिय भइन्। सक्रिय मात्र नभई २००४ सालमा काठमाडौंको म्हैपीमा भूमिगत रूपमा नेपाल महिला संघको स्थापना गरिन् उनले। महिलालाई संगठित गर्दै राणाविरोधी आन्दोलनमा सक्रिय पनि भइन् उनी। २००५ सालमा पद्मशमशेरका विरुद्ध असन्तोष प्रकट गर्दै उनी महिलाहरूको जुलुस लिएर राणाकै दरबार पुगिन्। त्यो थियो, मंगलादेवीको अग्निपरीक्षा। बीपी कोइरालाको सरकार २०१७ सालमा अपदस्त भयो। त्यसपछि मंगलादेवीलाई समेत पक्राउ गरी जेल हालियो। उनले पाँच वर्ष जेल जीवन र आठ वर्ष प्रवासी जीवन बिताइन्। राजा महेन्द्रको कुपश्चात् कालो झन्डा लिएर सडकमा उत्रिएकी स्वर्गीय शैलजा आचार्यको कांग्रेसमा छुट्टै इतिहास छ। धार्मिक गन्थमा उल्लेख भएका सीता, गोमा, द्रौपदी, गान्धारी, कुन्ती तथा नेपाली राजनीतिले प्रत्यक्ष भोगेका पात्रहरू हुन्। जसमा मंगलादेवी, शैलजा आदिमात्र नभई आगामी दिनमा नेपालका दर्जनौं यी र यस्ता नारी पात्रका बारेमा चर्चा हुने नै छ। पुनः आसन्न निर्वाचन र नेपाली राजनीतिक महिलाको अग्निपरीक्षाकै सन्दर्भ जोडौं। माथिका केही प्रतिनिधिमूलक उदाहरण मात्र हुन्। सत्तारूढ दल कांग्रेसले मात्र नभई अस्तित्वमा रहेका अन्य दलले पनि प्रत्यक्ष निर्वाचनमा महिला सहभागिता बढाएर अग्निपरीक्षामा होमिन तयार महिलालाई बाटो खुला गर्नुपर्छ। दलहरू अहिले टिकट वितरणको पूर्वसन्ध्यामा नाम संकलनमा छन्। सानो उदाहरण, उसिनेर वा अम्लेट बनाएर वा पोच बनाएर जे गरेर खान पनि अन्डा नफुटाई सम्भव छैन। हामी महिला प्रतिनिधि पात्र पनि अग्निपरीक्षाका निम्ति सिधै जनताका बीच जान तयार छौं। त्यसका निम्ति दलले टिकटरूपी अन्डा फुटाउन जरुरी छ। जनता र पार्टीले लिने अग्निपरीक्षामा उत्रिन पार्टीले जनताकै बीच पठाउनु पर्छ। सवाल आबद्ध राजनीतिक दलले हामीलाई जनताको बीच पठाउँछ या पठाउँदैन भन्ने पनि हुँदै होइन। सवाल त, हामी स्वयं पार्टी र जनताबीच पनि स्थानीय तहदेखि राष्ट्रिय मुद्दामा कति खरोसँग उत्रिन तयार छौं भन्ने नै हो। हामी आफू आबद्ध दललाई विश्वास दिलाउन चाहन्छौं हाम्रो थप अग्निपरीक्षा लिन जरुरी छैन। पार्टीले आधा आकाश ढाकेका महिलालाई जनताबीच पठाउन संविधानको बाध्यकारी प्रावधानको ३३ प्रतिशतको त्यान्द्रो समाउन जरुरी छैन। ५० प्रतिशतभन्दा ज्यादा मतदाता भएका महिला त्यति नै प्रतिशतमा जनताबीच पुगेर जनताको आवाज संसद् र सरकार निर्माण गरेर सरकारबाटै पूरा गर्ने अग्निपरीक्षामा होमिन तयार छौं। दलहरूलाई चुनौती दिन खोजिएको होइन, दलले हामीलाई जनताबीच पठाउँदा त्यो चुनौतीलाई सहजरूपमा पार लगाउन सक्छौं भन्न खोजिएको हो। तर पनि महिला सक्षम छैनन्, महिलालाई अहिले नै धेरै सिट दिएर जनताबीच पठाउने बेला भएको छैन। यस्ता अप्रिय अभिव्यक्ति सुन्दै आएका महिला सिधै जनताबीच पुगेर संघीय गणतन्त्रात्मक संविधानको कार्यान्वयनसँगै जनताका जनजीविकामा साथ दिने अग्निपरीक्षामा होमिन तयार छौं। तर, एउटा प्रश्न छ, नेपाली राजनीतिक महिलाले कहिलेसम्म आफूलाई अग्निपरीक्षामा होमिराख्ने ?"
अनि विवश छन् नेपाली बिदेसिन,"मुलुकलाई समृद्ध बनाउने र नागरिकलाई बेरोजगार नराख्ने सबै दलका साझा नारा हुन्। निर्वाचन आउनासाथ यी नारा दलका घोषणापत्रका अग्रस्थानमा ठूला अक्षर बनाएर राखिन्छन्। भनिन्छ, विकासको लहर गाउँगाउँमा ल्याइनेछ। नागरिकले रोजगारी पाउनेछन्। बिदेसिने बाध्यता हट्नेछ। तर, अब यस्ता बुँदा नारामा सीमित बनेको प्रष्ट देखिन्छ। भोट जित्न जनताको आँखामा छारो हालेको गाउँगाउँका जनताले बुझिसके। पुनः निर्वाचन आउँदैछ। पक्कै पनि त्यसको नतिजाले दलहरूको मूल्यांकन गर्ने नै छ। जनमत पाएर नागरिकको दुःख बिसाउने चौतारी बनाउन प्रदेश र संघीय राजधानी छिरेका जनप्रतिनिधिले पाँच वर्षमा कुनै परिवर्तन ल्याएनन्। आपू र आफन्तको जीवनस्तर मात्रै फेरे। कमिसनमा सरकार चल्यो। तर, हुम्ला, जुम्ला, डोल्पा र रुकुमका नागरिकको जीवन फेरिएन। पूर्व ताप्लेजुङको तेल्लाबुङदेखि दार्चुलासम्मका युवा अझै पासपोर्ट च्यापेर बिदेसिन बाध्य छन्। तिनै युवाले चर्को घाममा पसिना बगाएर पठाएको रेमिट्यान्समा मुलुक हाँक्नेहरू लडिबडी गर्दैछन्। जनताको पीडा कसले बुझ्ने ? प्रत्येक नागरिकको साझा प्रश्न अझै यथावत् छ। पुरानो यो प्रश्न नयाँ संघीय संरचना र गाउँगाउँमा पुगेका सिंहदरबार हाँक्नेहरूले बुझेनन्सुनेनन्। चुनाव आउँदा दुई हात जोडेर हजुर भोट मलाई है भन्नेहरू जब सत्ता सञ्चालनको कुर्सीमा पुग्छन्, विगत बिर्सन्छन्। भोट माग्न जाँदा नागरिकले सुनाएको पीडाको पोको डस्टबिनमा फाल्छन् र खोक्रो भाषण गर्छन्, मुलुक समृद्ध बन्दैछ। नागरिकलाई काम गरेको देखाउन बनावटी सूचनासमाचार खडा गर्छन् र भक्त कार्यकर्तालाई प्रचार गर्न लगाएर मक्ख पर्छन्। यो उनीहरूको हर्कतको पीडा नागरिकले भोग्नु परेको छ। गाउँमा साहुबाट महँगो ऋण लिएर धुलो, मैलो लुगा टक्टक्याउँदै साउदी, कतार र दुबई उड्नुपर्ने बाध्यता छ। यो वास्ताविकता हो। बिदेसिनेको पीडा हेर्न मन भएका नेता मन्त्री यहाँ जन्मिएका भए जनता बोकेर उड्ने जहाजमा सँगै बसेर हेरे हुन्छ। जहाँ गाउँमा खेत जोत्दा जोत्दै र भारी बोक्दा बोक्दै गरेका युवा भिसा लाग्यो भनेर दौडिए आएर जहाज चढेका हुन्छन्। आँसुका कत्लाले अनुहारका रेखा मेटिएका हुँदैनन्। भक्कानिएको मन थाम्न सकेका हुँदैनन्। तर, विवशता चार्टर जहाजमा विश्व भ्रमण गर्ने गरिब मुलुकका धनी नेतालाई के थाहा यो नागरिकको व्यथा। बर्सेनि पाँच लाखभन्दा बढी नेपाली श्रम बजारमा आउँछन्। तर, त्यसको एक चौथाइले पनि नेपालमा रोजगारी पाउँदैनन्। स्वदेशमा रोजगारी नपाएपछि बाध्यात्मक रूपमा युवा वैदेशिक रोजगारीमा जाने गरेका छन्। सरकारले न स्वदेशमा रोजगारी सिर्जना गर्न सकेको छ न त वैदेशिक रोजगारीलाई व्यवस्थित गर्न नै। सरकार अल्मलिएकै कारण युवा थोरै पारिश्रमिकमा खाडी मुलुकमा जान बाध्य छन्। खाडी मुलुकमा कमाइ कम हुने हुनाले उनीहरूको जीवनस्तरमा खासै सुधार हुन सकेको छैन। वैदेशिक रोजगारीमा जाने युवाको तुलनामा रेमिट्यान्स पनि कम आउने गरेको छ। स्वदेशमा रोजगारीका अवसर प्रशस्त नदेखिए पनि सरकारले त्यसतर्फ ध्यान दिन सकेको छैन। श्रम, रोजगार तथा सामाजिक सुरक्षा मन्त्रालयले देशमा कति रोजगारी सिर्जना गर्न सकिन्छ र विदेशमा कति पठाउने ? भन्ने यकिन गर्न सकिरहेको छैन। राष्ट्रिय योजना आयोगले पनि रोजगारी प्रदान गर्ने विषयलाई प्राथमिकता दिएको देखिँदैन। नेपालका विभिन्न क्षेत्रमा विदेशी श्रमिकले काम गरिरहेका छन्। तर, नेपाली सस्तो मूल्यमा खाडी मुलुकमा न्यून पारिश्रमिकमा जोतिन बाध्य छन्। स्वदेशमै नेपालीलाई रोजगारीमा प्राथमिकता दिनुका साथै खाडी मुलुकलगायत विदेशमा जाँदा उचित पारिश्रमिक पाउने वातावरण सिर्जना गर्न जुनै दलको नेतृत्वमा सरकार बने पनि चुकेको छ। मुलुकभित्र पर्याप्त रोजगारीका अवसर नहुँदा दैनिक १२ सयभन्दा बढी युवा विदेशी भूमिमा पसिना बगाउन श्रम स्वीकृति प्राप्त गरिरहेको सरकारी तथ्यांकले देखाउँछ। मासिक ५५ अर्ब रुपैयाँभन्दा बढी विप्रेषण (रेमिट्यान्स) पठाउन उनीहरूकै मुख्य भूमिका छ। बाध्यताले बिदेसिने युवालाई राष्ट्रले न सम्मान गरेको छ, न त उनीहरूलाई त्यहाँ जान आवश्यक प्रक्रियालाई सहज नै बनाएको छ। कति नेपाली चोरबाटोको प्रयोग गरेर वा विभिन्न अवैधानिक बाटो कुबेतलगायतका मुलुक पुगेका छन्। अझै धेरै मुलुकमा नेपाली बिनाभिसा काम गरिरहेका छन्। खाडी राष्ट्र साउदी अरब, कतार, यूएई, बहराइन, ओमान र कुवेतसहित पश्चिम एसियाका अन्य मुलुकमा १५ लाखभन्दा बढी नेपाली श्रम गरिरहेका छन्। खाडीका मुलुकमा यसरी पसिना बगाउने नागरिकप्रति मुलुक संवेदनशील हुन आवश्यक थियो। घरपरिवार छाडेर बिरानो भूमिमा नेपालीले बगाएको पसिना र रगत सञ्चित रेमिट्यान्सले मुलुकको कुल गार्हस्थ्य उत्पादन (जीडीपी) मा करिब २७ प्रतिशत योगदान गरेको छ। नेताले भने भोट माग्दा पनि विदेश पठाइदिन्छुजस्ता आश्वासन बाँडेको भेटिन्छ। जापान, युरोपलगायत आकर्षक मुलुकमा रोजगारी सिर्जना गर्न पनि सरकारले ध्यान दिन सकेको छैन। धेरै मुलुकसँग सरकारले श्रम सम्झौतासमेत गर्न सकेको छैन। सीप सिकाएमात्र पनि स्वदेशमै युवालाई उद्यमशीलतामा जोड्न सकिन्छ। सीप भए विदेशमा पनि गुणस्तरीय काम र तलब पाइन्छ, सम्मान पाइन्छ। खाडी मुलुकमा जाने कामदारको न्यूनतम पारिश्रमिक पनि बढाउन नसक्दा वैदेशिक रोजगार प्रतिफलमुखी हुन नसकेको हो। नेपालजापान श्रम समझदारीपत्रमा हस्ताक्षर हुँदा पनि त्यसलाई कार्यान्वयन गर्न नसक्नु सरकारको लाचारी पन हो। मुलुकको जीडीपीमा साथ दिने युवा विदेशमा गएर सिकेको सीप र अनुभव लिएर नेपाल भित्रिरहेका छन्। तर, त्यसको मूल्यांकन खै ? सरकारले समस्यामा परेकाहरूको उद्धार समयमा गरेको खै ? कति नेपाली युवाको शव विदेशमै सड्दै छ। ती शव परिवारसम्म पनि पुर्याउन नसक्ने सरकारलाई लाज छैन। बरु नागरिकलाई खोक्रो आश्वासन बाँड्न छोड्दैन। कोरोना महामारीको समयमा नागरिकलाई सुरक्षित ल्याउनसमेत नसकेका नेताले अब कुन मुखले भोट माग्लान् ? यस्ता थुप्रै कुरा सरकारले गहिरिएर कहिले बुझ्ने ? नागरिकको चिच्याहट कहिले सुन्ने ? वैदेशिक रोजगारमा गएकाहरूले पठाएको रेमिट्यान्स अर्थतन्त्रको मुख्य खम्बा हो। यसलाई स्थायी र भरपर्दो क्षेत्रमा लगानी गर्ने बानीको विकास भएको छैन। राज्यले पनि रेमिट्यान्सलाई दीर्घकालसम्म जोगाइराख्ने र उत्पादनशील क्षेत्रमा लगानी गर्ने प्रभावकारी नीति ल्याउन सकेको छैन। तथ्यांकअनुसार वैदेशिक रोजगारबाट फर्केपछि ५६ प्रतिशत नागरिक स्वदेशमा कामै नगरी बस्छन्। यस्ता समूहका नागरिकलाई आकर्षित गर्न सरकारले ल्याएको कार्यक्रम पनि प्रभावकारी भएको पाइँदैन। नेपाल राष्ट्र बैंकले वैदेशिक रोजगारमा रहेका तथा फर्केर आएका र उनका परिवारलाई लक्षित गरेर १० वर्षअघि वैदेशिक रोजगार बचतपत्र जारी गरेको थियो। तर, यो बचतपत्र अहिलेसम्म करिब पाँच प्रतिशत मात्रै बिकेको छ। यो अवस्था किन आयो भन्नेतर्फ सरकारले किन सोच्दैन ? लक्षित समुदायले नै रुचि नदेखाउनु भनेको त्यसमा कुनै न कुनै कमजोरी छ भन्ने नै हो। सरोकारवालासँगै छलफल गरेर यसभित्र भएका कमजोरी सुधार्नुपर्छ। रेमिट्यान्सलाई भोलिका लागि बचत गर्नुपर्छ। रेमिट्यान्सले राष्ट्रिय बचत बढाएको हुन्छ। चालू खाता सन्तुलनमा राख्न मद्दत पुर्याएको छ। रेमिट्यान्सलाई उत्पादनशील क्षेत्रमा लगानी गर्ने सार्थक नीति सरकारले अवलम्बन गर्नुपर्छ। वैदेशिक रोजगार बचतपत्र, रेमिट हाइड्रोलगायत कार्यक्रम प्रभावकारी बनाउन जान्नुपर्छ। साना लगानीकर्तालाई सेयर बजार, कृषि, पशुपालनलगायत सानो लगानीबाट पनि सञ्चालन गर्न सकिने व्यवसाय सञ्चालनतर्फ आकर्षित गराउनुपर्छ। मुलुकमा केही गर्ने वातावरण छ भन्ने महसुस नागरिकलाई दिन सक्नुपर्छ। स्वदेशमा रोजगार पाइएन; कुनै पनि उद्यम गर्न सकिएन वा सफल भइएन भने धेरैका मनमा तत्काल सजिलो उपाय फुर्छ वैदेशिक रोजगार। अब यस्तो उपाय फुर्ने अवस्थाको अन्त्य गर्ने जिम्मा सरकारको हो। धन लिन बिदेसिएकाहरू प्राण उतै त्यागेर धरतीबाटै विलय भइरहेको घटना दैनिक बढेका छन्। सरकार ! अब पीडितका आफन्त र प्रियजनलाई आँसुको आहालमा डुबाइरहने कि केही सोच्ने ?"
बदलिएको तीजमा स्वास्थ्य,"धार्मिक मान्यताअनुसार परापूर्वकालमा हिमालयपुत्री पार्वतीले शिवलाई पतिका रूपमा पाऊँ भनी निर्जल उपवास बसेको र त्यसपछि उनको शिवजीसँग विवाह भएको मान्यता छ। उनलाई साथीले पार्वतीको इच्छाविरुद्ध बिहे हुने भयो भनेर लुकाइएका वा साथीद्वारा हरण गरिएका कारण यसको नाम हरितालिका बन्न पुगेको हो। पार्वती जंगलमा साथीसँग बसेर भाद्र शुक्ल तृतीया हस्ता नक्षत्रले युक्त भएकोमा व्रतीय बास गरी कामना पूर्ण गर्न सफल भइन्। यस पवित्र तिथिमा मनको अभिलाषा पूर्ण भएकै कारण भाद्र शुक्ल तृतीयामा व्रत, उपवास, भजन, कीर्तन र नाचगान आदि आर्य नारी संसारमा पौराणिक आदेश र ऐतिहासिक यथार्थ बनेको हो। समयक्रमसँगै बाहुन, क्षेत्री जातका नारीले मात्र मनाउने तीज तामाङ, गुरुङ, राई, लिम्बूलगायत नेपाली नारीको पर्व बनेको छ। पतिको स्वास्थ्य र दीर्घायुका लागि भन्दै व्रत बस्ने महिला धान्नै नसक्ने गरी पतिको खर्च गराउन पनि अग्रसर छन्। तास खेलेर, रक्सी पिएर, तारे होटलमा पार्टी आदि गरेर तीज मनाउँछन्। श्रीमान् तथा सासूलाई समावेश गराउँदैनन्। उनीहरूलाई भान्सेका रूपमा काम लगाउँछन्। पैसा खर्च, गरगहना प्रदर्शन र पार्टीकै निहुँमा सम्बन्धमा कटुता आउँछ। चाडसँगै पैसा सिध्याउँछन्, ऋण बोकाउँछन्, तीज दसैंभन्दा महँगो हँुदै गएको छ। यसरी पनि पतिभक्ति हुन्छ र ? केही वर्षयता व्रतको अघिल्लो दिन खाइने दरको स्वरूपमा परिवर्तन हुँदै आएको छ। विवाह भएको पहिलो वर्ष छोरीको घरमा दर पठाउनुपर्ने चलन भए पनि गहना सबैलाई दिने चलन बढ्न थालेको छ। जसमा पुनः माइतीलाई आर्थिक भार पर्न जान्छ। कामकाजी र व्यस्त महिला भएर होला, घरमा आफैं बनाउने, पकाउने नगरी तयारी अवस्थाका मासुजन्य तथा मिठाइजन्य परिकार किनेर तीज मान्ने चलन फेसन भइसकेको छ। पहिले खीर, शाकाहारी खाद्य पदार्थलाई दरको रूपमा प्रयोग गरिन्थ्यो भने अहिले मासुजन्य परिकार, रक्सीजन्य पदार्थ र मिठाईमा बढोत्तरी भएको छ। खानाबाट विभिन्न रोग लागेर अस्पताल नै धाउने धेरै छन्। मासुका पनि विभिन्न काँचो तथा अर्धकाँचो परिकार अनि तारेभुटेको परिकारमा वृद्धि भएको छ। मिठाई पनि बजारमा पाइने रंगीन र बुट्टेदार मिठाईमा बढोत्तरी भएको देखिन्छ। अशुद्ध मासु खाँदा सर्ने रोगहरूमा फित्ते कीराहरू टिनिया सोलियस, टिनिया साजिनाटा, ट्राकीनेल्ला स्पाइरलिस र फ्यासकिओला हेपाटिका, ब्याक्टेरियल संक्रमणहरूमा एन्थ्राकस, एकटिनोमाइकोसिस, क्षयरोग (टीबी) र खाद्य विषाक्तता वा फुड प्वाइजनिङ पर्छन्। ससेज, सलामी, क्यान वा बट्टामा बन्द टुना फिसजस्तो प्याकिङ गरेको मासुमा स्वास्थ्यलाई हानि गर्ने प्रिजरभेटिभ राखिने भएकाले ताजा मासु प्रयोग गर्नु नै राम्रो हुन्छ। कचिलाजस्तो काँचो मासुभन्दा ठिक्कको आगोमा पकाएको मासु राम्रो हुन्छ। कडा आगोमा पकाउँदा मासु खुम्ची ज्यादै कडा बन्छ। त्यसैले पचाउन कठिन हुन्छ। ज्यादै कडा तापमा तारेको, ओभनमा पकाएको, सेकेको र भुटेको मासु कडा हुने भएकाले पचाउन धेरै पर्छ। प्रेसर कुकरमा पकाएको अलि झोलिलो मासु स्वास्थ्यका लागि राम्रो हुन्छ। मोटो शरीर, रगतमा कोलेस्ट्रोल बढी, उच्च रक्तचाप तथा मुटुका रोगीका लागि मासु अनुकूल हुँदैन। यस्ता मानिसले मासु खानै नहुने होइन तर बढी बोसोयुक्त रातो मासु खानु हुँदैन। स्वास्थ्यका दृष्टिले हेर्ने हो भने राँगा, खसी, बंगुर आदिको रातो मासुभन्दा कुखुरा, माछा आदिको सेतो मासु राम्रो हुन्छ। किनभने कोलेस्ट्रोलको मात्रा सेतो मासुमा कम हुन्छ। माछाका परिकार खानाले शरीरको तौल घट्नुका साथै कोलेस्ट्रोलको मात्रा घटाउन सहयोग मिल्छ। कुखुराको मासुमा क्याल्सियम तथा पोटासियम बढी पाइने भएकाले यो अन्य मासुभन्दा राम्रो मानिन्छ। बजारमा उपलब्ध मिठाईसँगै रोगहरू पनि किनिरहेका छौं। मिठाईमा विभिन्न प्रकारका रंग, सिम्रिक, सिन्दूर, अबिर, नीर, रोडामिन बी, ब्रिलियन्ट ग्रिन, मालाचिट ग्रिन, मेटालिन एल्लो, ओरेन्ज, जी नेप्थोल, एल्लो एस, अउरामिन, केशरी तथा चम्पारंग र बढी मात्रामा खाद्य रंगहरू क्यारोटिन, एनाटो, विकजिन, कार्नेन, खैरो चिनी इत्यादि तथा एडेटियो प्रिजर्भेटिभहरू प्रयोग गरिएका खानेकुरा खाँदा स्वास्थ्यमा प्रत्यक्ष हानि गर्ने त केहीमा दीर्घकालीन असर पर्छन्। अविवाहित नारी योग्य वर पाउन र विवाहित नारी पतिको सुस्वास्थ्य र दीर्घायुको कामना गर्न व्रत बस्ने चलन छ। व्रत बस्नु स्वास्थ्यका दृष्टिले नराम्रो होइन तर स्वास्थ्य अवस्थाको ख्याल नगरी व्रत बस्नु राम्रो होइन। बिरामी, साना नानी भएका, स्वास्थ्य अवस्था कमजोर भएका, गर्भवती र वृद्धाहरू व्रत बस्नु नराम्रो हुन्छ। तीजमा पानीसमेत नपिई व्रत बस्ने चलन कुनै दृष्टिबाट पनि उपयुक्त हुँदैन। धर्मले पनि पानी पिउँदा पाप नहुने मान्छ। स्वास्थ्यले पनि पानी नपिई गरिने व्रतले ग्यास्ट्रिक बनाउने, मिर्गौला बिगार्ने र बेहोस बनाउने गर्छ। व्रत बसेका व्रतालुहरूले नाचगान गर्दा धेरै नगर्ने, पानी पिएर मात्र गर्ने तथा थकाइ र कमजोरी अनुभव भए आराम गर्नुपर्छ। पानी नखाएर, थुकै ननिली व्रत बस्दा टाउको दुख्ने, अम्लपित्त हुने, शरीर दुख्धने, कमजोर हुने, नसा झम्झमाउने, शरीरमा ग्लुकोजको कमी भएर बेहोस हुने सम्भावना रहन्छ। पानीसमेत नपिउँदा भएको पानी पसिनाबाट निस्कन्छ र हिटस्ट्रोक, निर्जलीकरण हुन्छ। ग्यास्ट्रिक, अल्सर, मुटुरोगका बिरामी व्रत बस्न हँुदैन। निको भइसकेका यस्ता रोगी पनि व्रत बस्दा समस्या बल्झिन्छ। पहिले देखिनै दीर्घरोग भएका कमजोरी महिला त झन् व्रत नबस्नु नै राम्रो हुन्छ। अन्तमा, तीजको नाममा बढेको विकृतिले सामान्य परिवारमा हुर्केका वा सामान्य आयस्तर भएका जोसुकैका लागि चाडपर्व दशा बन्न थालेको छ। नशालु पदार्थको नशामा बेहोस भएर पनि तीज मनाउन थालेका छन्। दरका साटो रकम, बियर, ह्विस्की, माछामासु र मिठाईले ठाउँ पाएका छन्। अर्कोतर्फ, तीज आउन महिना दिनअघिदेखि नै दर खान थालिएको छ। तसर्थ, हैसियत हेरेर स्वास्थ्यमा ध्यान दिँदै तीज तथा पञ्चमी मनाऔं।"
"मन्त्री कार्कीको विवादित योजना, अवैध सेल्फी पुल हटाउन आनाकानी","विराटनगर : प्रदेश १ का आन्तरिक मामिला तथा कानुन मन्त्री केदार कार्कीको अगुवाईमा अवैध तरिकाले निर्माण गरिएको सेल्फी पुलको संरचना हटाउन सम्बन्धित निकायले आनाकानी गरिरहेको छ। विराटनगर महानगरपालिका६ झरना चोकको नहरमाथि सेल्फी पुल बनाउने भनेर निर्माण गरिएको संरचना सुनसरीमोरङ सिँचाइ आयोजनाले अहिलेसम्म नहटाएको हो। जसका कारण वरपरका दर्जनौं घर डुबानको जोखिममा परिरहेका छन्। आयोजनासँग अनुमति नलिइकन नहरको बहाव थुनिने र बस्ती नै डुबानमा पर्ने गरी कार्कीले अवैध तरिकाले पुल निर्माण गर्न आफ्नै संसद विकास कोषबाट आर्थिक वर्ष २०७८०७९ को अन्त्यमा बजेट विनियोजन गराएका थिए। उपभोक्ताको १० प्रतिशतसहित १० लाख ६९ हजार १ सय ९१ रूपैयाँ लागत अनुमान गरिएको पुलको शीलान्यास वडाध्यक्ष अक्षयलाल भनिने हरिशचन्द्र सहनीलाई सँगै राखेर कार्कीले नै गरेका हुन्। ललनप्रसाद साहको अध्यक्षतामा उपभोक्ता समिति गठन गरेर ५ दिनभित्रमा काम सम्पन्न गर्ने सम्झौता महानगरसँग गरी असार १९ गतेबाट ३२ फिट लम्बाइ र ६ फिट चौडाइको पुल निर्माण थालिएको थियो। भुइँमा सोलिङ गरी सिमेन्टले ढुंगा जोडाई गर्दै पिलर उठाएर फलामको पुल बनाउने योजना थियो। समयमा काम सम्पन्न पनि भएन। पिलर मात्रै उठाएर छाडिएपछि नहर थुनिएर बाढी बस्तीमा पस्ने खतरा छ। अर्कोतर्फ नहरको बहावले साइडमा कटान गर्न थालेको छ। अवैध संरचनाका कारण नहरको पानी बग्ने भागको लगभग ४० प्रतिशत क्षेत्रलाई असर पुगेको स्थानीय बताउँछन्। पुलको काम ३० प्रतिशतजति मात्रै गरी पुरै भुक्तानी लिन खोजेर अनियमितताको प्रयास पनि गरिएको थियो। असार १६ गतेबाट काम सुरु गरेर २४ गते सम्पन्न गरिएको भनेर योजनाको सूचना पाटी (बोर्ड)समेत राखियो। स्थानीयले विरोध गरेपछि उक्त बोर्ड हटाइएको छ। महानगरको प्राविधिक टोलीले अनुगमन एवं निरीक्षण गर्दा ३ लाख ५२ हजार ७ सय ४८ रूपैयाँ बराबरको मात्रै काम गरेको पाइयो। तर लागत अनुमानभन्दा २४ हजार ८ सय ५१ रूपैयाँ बढी जोडेर बिल भने १० लाख ९४ हजार ४२ रूपैयाँ बराबरको पेस गरिएको थियो। प्राविधिक मूल्यांकनका आधारमा फिल्डमा भएको कामजतिको मात्रै भुक्तानी दिइएको महानगरका प्रमुख प्रशासकीय अधिकृत उमेश बस्नेत बताउँछन्। 'काम गरेको भन्दा लगभग तीन गुणा बढीको बिल पेस गरे पनि पूरै भुक्तानी दिन सकिएन,' उनी भन्छन्, 'जति काम भएको हो त्यतिको मात्रै भुक्तानी दिइयो।' समयमा काम गर्न नसकेपछि ७ लाख १६ हजार ४ सय ४३ रूपैयाँ फ्रिज भएको बस्नेतले बताए। महानगरका सबइन्जिनियरहरु सुजनराज श्रेष्ठ र निरज कार्कीले उठाएको टिप्पणी र आदेशले पनि अनुमानित लागतभन्दा बढीको बिल पेस भएको तथा पुल निर्माण भने अपूर्ण रहेको पुष्टि गर्छ। अर्कोतर्फ यही योजनामा वडा कार्यालयले सरकारी छापको दुरुपयोग गरेको पनि पाइएको छ। अधुरो योजनालाई शतप्रतिशत काम सम्पन्न भइसकेको भन्दै वडा कार्यालयले भुक्तानीका लागि महानगरलाई सिफारिस गरेको हो। 'अपूर्ण रहेको योजना सकिएको भन्दै बिलसहित वडा कार्यालयले भुक्तानीका लागि सिफारिस गरेको छ। गलत नियत राखेर सरकारी छापको दुरुपयोग गरियो,' महानगर स्रोतले भन्यो, 'उपभोक्ता समितिलाई देखाउँदै पुल निर्माणका नाममा मन्त्री र वडाध्यक्ष मिलेर अनियमितताको प्रयास गरेका थिए। अख्तियार नै आकर्षित हुने गरी बदमासी गरेको देखिन्छ।' वडाध्यक्ष सहनीले भने काम सकिएको भनेर बिल तयार पारिएका कारण वडाले भुक्तानीका लागि सिफारिस गरेको बताए। 'निर्माण सामग्री सबै खरिद गरिसकिएको थियो। काम पनि सम्पन्न हुने अवस्था थियो,' उनले भने, 'सबै बिल तयार भइसकेको रहेछ। प्रक्रिया पूरा भएर आएकै कारण वडाले सिफारिस दिएको हो।' नहरमा कुनै संरचना निर्माण गर्दा सुनसरीमोरङ सिँचाइ आयोजनाको अनुमति लिनुपर्छ। तर बिना अनुमति अवैध तरिकाले निर्माण गरिएको कंक्रिट संरचना हटाउनेतर्फ भने आयोजनाले चासो दिएको छैन। चाँडो गरेर अवैध संरचना हटाउँदै बस्ती र नहरलाई सुरक्षित गर्नुपर्नेमा आनाकानी गरेर टार्ने काम भइरहेको छ। यसमा आयोजनाको भूमिका पनि शंकास्पद देखिएको छ। आयोजनका प्रमुख भीलानन्द यादवले सिँचाइ आयोजनाको सम्पत्तिमा अनुमति नलिकन आफूखुसी संरचना बनाउन थालेका कारण पुल निर्माणमा रोक लगाइएको दाबी गरे। जथाभावी निर्माण गरिने कंक्रिट संरचनाका कारण बाढी तथा डुबानको जोखिम बढेको स्वीकार गर्दै उनले अब भने हटाउने प्रक्रिया सुरु गरिने बताए। 'पुल निर्माणमा महानगर पनि जोडिएको छ। सबै कुरा बुझ्ने काम हुँदै छ,' यादव भन्छन्, 'संरचना हटाउने प्रक्रिया सुरु गर्न पाइएकै छैन। नहरको पानीलाई 'ब्लक' गरिदिएको भनेर गुनासो चैँ आइरहेको छ।' सबैसँग समन्वय गरेर जतिसक्दो चाँडो हटाउने प्रक्रिया सुरु गरिने उनले बताए। 'नहरमाथि किन र कसले पुल बनाउन खोजेको हो भनेर बुझ्ने काम भइरहेको छ,' यादवले भने, 'अब थप कारबाहीको प्रक्रिया अघि बढाउने तयारीमा छौँ।'"
खेतमा काम गरिरहेका ३ महिलाको चट्याङ लागेर मृत्यु,"वीरगन्ज :रौतहटमा चट्याङ लागेर तीन महिलाको मृत्यु भएको छ। गरुडा नगरपालिका ३ मलाहीमा मंगलबार बिहान चट्याङ लागेर गरुडा नगरपालिका ३ मलाहीगाउँका रुपनारायण सहनीकी श्रीमती ३९ वर्षकी सुदमिया देवी, छोरी १७ वर्षकी जगिया कुमारी र स्थानीय सत्यनारायण सहनीकी १८ वर्षीया छोरी मनिषा कुमारीको मृत्यु भएको हो। प्रहरीका अनुसार चट्याङ लागेर गम्भीर घाइते भएपछि उनीहरुलाई उपचारको लागि सिटी हस्पिटलमा पुर्याइएको थियो । उनीहरुको उपचारकै क्रममा मृत्यु भएको हो । स्थानीय सरोज सहनीको धान खेतमा काम गरिरहेका बेला बिहान साढे सात बजेतिर चट्याङ लागेको थियो। चट्याङ लागेर सत्य नारायण सहनीकी श्रीमती ४० वर्षकी सहेली देवी घाइते भएकी छन्। घाइते सहेली देवीको उपचार सिटी हस्पिटलमा भइरहेको प्रहरीले जनाएको छ।"
"छोरो साउदीको जेलमा, छुटाउन परिवारको हारगुहार","धनकुटा : चौबीसे गाउँपालिका४ का २९ वर्षीय दिनेश कार्की जरिवाना रकम तिर्न नसक्दा विगत १३ महिनादेखि साउदीमा जेल जीवन बिताइरहेका छन्। दिनेशका परिवारले जेलमा रहेका छोरालाई छुटाएर नेपाल ल्याउनका लागि पहल गरिदिन सरकार समक्ष अनुरोधसमेत गरेका छन्। वैदेशिक रोजगारीको सिलसिलामा उनी साउदीको अल हवाला फर ट्रेनिङ एन्ड इन्डस्ट्री कम्पनीमा ट्रेलर चालकको रूपमा काम गर्न ५ वर्षअघि पुगेका थिए। तर, कम्पनीले श्रम सम्झौंताअनुसारको सेवासुविधा नदिएपछि उनी बाहिरै अवैध रूपमा काम गर्न थाले। बाहिर काम गर्ने सिलसिलामा सवारीसाधन दुर्घटना भएपछि त्यहाँको सुरक्षाकर्मीबाट आफू पक्राउ परेको उनले टेलिफोनमार्फत् जानकारी दिए। मसँग ड्राइभिङ अनुमतिपत्रलगायत सबै काजगात भए पनि अवैध रूपमा बसेको कारण कागजातले काम दिएन उनले भने अहिले त्यहाँको प्रशासनले ५७ हजार रियाल क्षतिपूर्तिबापतको जरिवाना भरेको छ। त्यो तिर्न नसक्दा विगत १३ महिनादेखि जेलमै छु। पहिले ठूलो जेलमा र अहिले सानो जेलमा स्थानान्तरण गरेका कारण आफू परिवारसँग सम्पर्कमा रहेको उनले बताए। उनका अनुसार आफू कहिले छुट्ने भन्नेमा टुंगो छैन। प्रहरीले जरिवाना रकम नतिरेसम्म छुट्दैनस् भनेका छन्। आफूले जेल बस्दा खाना र बस्न पाइरहेको उनले बताए। जेल परेपछि नेपाली राजदूतावाससँग पनि कुरा गरेको उनले बताए। दूतावासमा मैले पनि सम्पर्क गरे र प्रहरी आफैंले पनि सम्पर्क राखेको थियो। सहयोगका लागि अपिल गर्दा दूतावासले सहयोग गर्न नसकिने बताएको छ, उनले भने, सरकारले मात्रै सहयोग गर्न सक्दैन। त्यसैले सामाजिक संघ संस्था र परिवार गुहार्नू र जेलबाट आफैं निस्कनु भन्ने जवाफ पाएँ। उनका अनुसार दूतावासले यस्तो घटनामा धेरैजसो फस्छन्। सबैलाई सहयोग गर्न साध्य छैन भनेर भनेको भन्दै दुखेसो पोखे। कार्कीको घर चौबीसे गाउँपालिका४ स्थित फलामेटारको तमोर किनारमा छ। उनको घरमा अहिले बुवा गणेशबहादुर कार्की र आमा दुर्गाकुमारी कार्की मात्रै बस्छन्। बुवा शारीरिक रूपमा असक्त छन्। उनी सामान्य हिँड्डुल पनि गर्न सक्दैनन्। छोरा जेलमा परेको खबर सुनेदेखि भोक निन्द्रा हराएको दिनेशका आमा दुर्गाकुमारीले बताइन्। एक वर्षभन्दा बढी छोरासँग सम्पर्क थिएन। किन टाढियो भनेर मनमा सधै खुल्दुली भइरहन्थ्यो। पछि छिमेकी भाई महेन्द्र न्यौपानेले फोनमा कुरा गराइदिँदा सबै कुरा थाहा भयो, उनले भनिन्, छोरा कतिबेला घर आइपुग्ला भन्ने प्रतीक्षामा छौं। हाम्रो आर्थिक अवस्था कमजोर छ। त्यत्रो क्षतिपूर्ति तिर्न सक्ने आर्थिक अवस्था छैन। उद्धारमा सरकारले सहयोग गर्छ कि भन्ने आसमा छौं। कार्कीका तीन दाजुभाइमध्ये दुई वर्षअघि जेठा दाइ र १ महिनाअघि माइला दाइ वैदेशिक रोजगारका लागि विदेश गएका छन्। घरसहित १५ रोपनी जग्गा छ। उब्जाउ खेत तमोर नदीको बाढीले पुरिदिएको छ। कार्की परिवारको तीन छोरामध्ये साउदी जेलमा रहेका दिनेश कान्छा छोरा हुन्। उनका परिवार आर्थिक रूपमा विपन्न रहेको छिमेकी महेन्द्र न्यौपानेले बताए। छुटाउन सरकारी पहल सुरु क्षतिपूर्तिबापतको रकम तिर्न नसक्दा साउदीको जेलमा रहेका दिनेश कार्कीलाई छुटाउन सरकारी तवरबाट पहल सुरु भएको छ। नेकपा माओवादीका पोलिट ब्यूरो सदस्य तथा धनकुटाका नेता हेमराज भण्डारीको अगुवाइमा दिनेशका आमा दुर्गाकुमारीले धनकुटा नगरपालिकाअन्तर्गतको आप्रवासी स्रोत केन्द्रमा छोरा छुटाउन पहल गरिदिन भन्दै आइवार निवेदन दिएकी थिइन्। निवेदन दिए लगत्तै सरकारी तवरबाट पहल सुरु भइसकेको धनकुटाका प्रमुख जिल्ला अधिकारी युवराज कटेलले बताए। अन्नपूर्ण पोस्ट डकटममा क्षतिपूर्तिबापतको रकम तिर्न नसक्दा साउदीमा जेल जीवन बिताइरहेकोबारे शुक्रबार समाचार प्रकाशनसँगै सरोकारवाला पक्षको ध्यानाकर्षण भएको थियो। नेता भण्डारीको दुर्गाकुमारी आइतबार जिल्ला प्रशासन कार्यालयमा पुगेकी थिइन्। नेता भण्डारीले जतिसक्दो चाँडो दिनेशलाई जेलबाट छुटाएर नेपाल फर्काउन पहल गर्ने बताए। दिनेशकी आमा आइवार नै फलामेटारबाट धनकुटा सदरमुकाम आएकी थिइन्। यता, प्रमुख जिल्ला अधिकारी कटेलले आप्रवासी केन्द्रमार्फत साउदी दूतावाससँग समन्वय गर्ने बताए। पाँच वर्षअघि वैदेशिक रोजगारीको सिलसिलामा उनी साउदीको अल हवाला फर ट्रेनिङ एन्ड इन्डस्ट्री कम्पनीमा ट्रेलर चालकको रूपमा पुगेका थिए। कम्पनीले श्रम सम्झौताअनुसारको सेवासुविधा नदिएपछि उनी बाहिरै अवैध रूपमा काम गर्ने सिलसिलामा सवारीसाधन दुर्घटना भएपछि त्यहाँको सुरक्षाकर्मीबाट पक्राउ परेका थिए। साउदीको प्रशासनले तोकेको ५७ हजार रियाल क्षतिपूर्तिबापतको जरिवाना तिर्न नसक्दा १३ महिनादेखि जेल जीवन बिताइरहेका छन्। जेलबाट छुटाउन कार्कीका परिवारलाई आर्थिक सहयोग जुट्न थालेको छ। दुर्गाकुमारीको माछापुच्छे बैंक धनकुटामा रहेको खातामा स्वैछिक रूपमा रकम संकलन हुन थालेको हो। धनकुटावासी महेन्द्र न्यौपानेले १५ हजार, रुद्र पौडेलले १५ सय, मुना न्यौपानेले २५ सय गरी १९ हजार रुपैया सहयोग जम्मा भएको छ। साउदीको जेलमा रहेका छोरा छुटाउन परिवारको गुहार साउदीको जेलमा रहेका दिनेशलाई छुटाउन सरकारी पहल सुरु"
मन्त्रीहरूलाई कस्दै निर्वाचन आचारसंहिता,"काठमाडौं : निर्वाचन आयोगले प्रधानमन्त्री र मन्त्रीहरूलाई आफ्नोबाहेक अन्यत्र क्षेत्रमा चुनावी प्रचारप्रसारमा सहभागी हुन रोक लगाएको छ। सोमबार राजपत्रमा निर्वाचन आचारसंहिता प्रकाशित गर्दै मन्त्री र स्थानीय तहको जनप्रतिनिधि राजनीतिक दलको मुख्य प्रचारक र प्रचारक भई प्रचारप्रसारमा खटिन नपाउने उल्लेख गरेको हो। आयोगका आयुक्त रामप्रसाद भण्डारीका अनुसार प्रधानमन्त्री, मन्त्री र सरकारी ओहोदाको हैसियतले मुख्यमन्त्री, प्रदेश मन्त्री र जनप्रतिनिधिले आफू उम्मेदवार भएको क्षेत्रबाहेक अरूको निर्वाचन क्षेत्रमा प्रचारप्रसार गर्न रोक लगाएको हो। प्रधानमन्त्री र मन्त्रीको हैसियतले अरूको निर्वाचन क्षेत्रमा जाँदाखेरी स्वाभाविक रूपमा पदीय दम्भ देखिन्छ, आयुक्त भण्डारीले भने, यो प्रवधानले पदीय हैसियत र दम्भलाई रोक्न खोज्या हो। प्रधानमन्त्री र मन्त्रीले आफू उम्मेदवार रहेको क्षेत्रमा प्रचार गर्दा सरकारी स्रोतसधानको प्रयोगमा पनि आचारसंहिताले निषेध गरेको छ। केन्द्र र प्रदेश सरकारका मन्त्री र स्थानीय तहका कार्यपालिका सदस्यले वार्षिक बजेट र कार्यक्रममा स्वीकृत भएका बाहेकका अरू कार्यक्रम घोषणा गर्न र बजेट छुट्ट्याउन नपाउने पनि व्यवस्था गरेको छ। निर्वाचन आचासंहिताको प्रवधानअनुसार, कुनै योजनाको शिलान्यास, उद्घाटन, सर्वेक्षण गर्न पाउने छैनन् भने त्यसका लागि अनुदान दिन पनि पाउने छैनन्। त्यस्तै आचारसंहिताअनुसार केन्द्र र प्रदेश सरकारका मन्त्री र स्थानीय तहका कार्यपालिका सदस्यले कुनै राजनीतिक नियुक्तिको पद सिर्जना गर्न र नियुक्त गर्न पनि पाउने छैनन्। उनीहरूले आयोगको अनुमति नलिई विदेश भ्रमणमा पनि जान पाउने छैनन्। निर्वाचन आयोगले निर्वाचन खर्चमा पनि अंकुश लगाएको छ। त्यसका लागि महिना दिनको प्रचारप्रसार अवधिलाई घटाएर निर्वाचन प्रचारको समय मात्र १७ दिन दिएको छ। निर्वाचनमा विजयी भएको उम्मेदवारले कुनै प्रकारको भोजभतेर गर्न नपाइने व्यवस्था ल्याइएको छ । उनीहरूले नगद वा जिन्सी वितरण पनि गर्न पाउने छैनन्। निर्वाचन आचारसंहिता सार्वजनिक, भोज भतेरमा बन्देज लगाइने (पूर्ण पाठसहित) निर्वाचनमा उम्मेदवारको मनोनयनपत्र पेस गर्न जाँदा र प्रचारप्रसारमा जाँदा प्रस्तावक, समर्थकसहित २५ जना मात्रै जुलुस लिएर जान नहुने व्यवस्था आचारसंहिताले गरेको छ। जुलुसमा जाँदा बाजा, तथा झाँकी प्रदर्शनमा रोक लगाइएको छ। आचारसंहिता सबैले उल्लंघन गर्न थाले। कडाइ गरेर जनतामा विश्वास काम गर्न र विश्वासिला नेताले निर्वाचन जितुन भन्ने उद्देश्यले निर्वाचन खर्चमा कटौती गर्ने खालका नयाँ व्यवस्था गरिएको छ, आयुक्त भण्डारीले भने। अनलाइन, वेबपेज, टिभी स्क्रोलिंग, सपिङ मलमा डिस्प्ले, कल सेन्टर सञ्चालन बैंकका काउन्टरमा सन्देश वा सडक नाटक आदि माध्यमबाट दलको वा उम्मेदवारको प्रचार गर्न नपाउने व्यवस्था गरिएको छ। तर, राजनीतिक दल वा उम्मेदवारको बढीमा एक निजी र आधिकारिक वेबपेजमा त्यस्तो प्रचारप्रसार गर्न पाइने आचारसंहितामा उल्लेख छ। आमसभा र जुलुस, कोणसभामा घरदैलो, भेटघाट तथा र्यालीमा बढीमा १० वटा झन्डा मात्रै प्रयोग गर्न पाइने छ। तर, चुनावी प्रचारमा राष्ट्रिय झन्डाको प्रयोग नगर्न निर्देश दिएको छ। निर्वाचन प्रचारप्रसारका लागि कोणसभा वा आमसभा गर्दा मञ्च तयारीका लागि लागेको खर्चको वितरण ७ दिनभित्र निर्वाचन कार्यालयमा पेस गर्नुपर्ने जनाइएको छ। निर्वाचनमा विदेशी नम्बर प्लेट भएको गाडी गुडाउन दिइने छैन। कुनै दल वा उम्मेदवारले अनुमति लिएको सवारी साधन प्रयोग गरी मतदाताहरू ओसारपसार गर्न निषेध गरेको छ। तर, हिँडडुल गर्न नसक्ने गर्भवती महिला, सुत्केरी, साथमा आफ्नै बच्चा बोकेकी महिला, किरियापुत्री, शारीरिक रूपले अशक्त वा अपांगता भएका व्यक्ति, हिँडडुल गर्न नस्कने ज्येष्ठ जागरिक जस्तालाई आयोगले तोकेको निकाय वा अधिकारीले अनुमति दिएको सवारी प्रयोग गर्न बाधा पर्ने छैन। उम्मेदवारले मनोनयनपत्र दर्ता गर्दा निर्वाचनमा आफूले खर्च गर्ने अनुमानित रकम र सोको स्रोतसमेत खुलाउनु पर्ने आचारसंहितामा भनिएको छ। २४ घण्टामा मौन अवधिलाई झार्ने भनिए पनि पुरानै व्यवस्थाअनुसार ४८ घण्टा नै राखिएको छ। यस्तै प्रत्यक्षतर्फको उम्मेदवारले शिलबन्दी रूपमा सम्पत्ति विवरण बझाउनुपर्ने छ। उम्मेदवार निर्वाचित भएको खण्डमा पेस गरिएको सम्पत्ति विवतरण आयोगले सार्वजनिक गर्नेछ। कसैले आचारसंहिता उल्लंघन गरेमा आयोगले निर्वाचन आयोग ऐन, २०७३ दफा २३ बमोजिम १ लाख रुपैयाँसम्म जरिबाना गर्नेछ। साथै उम्मेदवारी रद्द गर्न सकिने छ। प्रचलित कानुनबमोजिम निर्वाचन कसुर मानिने कार्यको हकमा निर्वाचन (कसुर तथा सजाय) ऐन २०७३ बमोजिम कारबाही गरिने छ। आयोका सहप्रवक्ता सूर्यप्रसाद अर्यालकाले सबैका जानकारीका लागि आचारसंहिता जारिभएको बताए। आयोगले निर्णय गरेपछि मात्रै आचारसंहिताका प्रवधानहरू लागू हुने छ । असोज २ गते प्रतिनिधिसभा र प्रदेशसभातर्फको समानुपातिक निर्वाचन प्रणालीका उम्मेदवारका बन्द सूची पेस गर्ने कार्यतालिका छन्। सम्भवत त्योभन्दा पहिला नै आचारसंहिता कार्यान्वयमा आउने सम्भावना छ।"
फरक विचारक प्रदीप गिरि,"नेपालको वैचारिक राजनीतिक आन्दोलनमा प्रदीप गिरि फरक विचारक थिए। उनका हरेक विचार देश र समाज परिवर्तनप्रति मुखरित थिए। तल भुइँ सतहमा बसेर माथिका लागि सोच्ने राजनीतिक विद्वान् थिए। उनको नजिक बसेर आफ्नो समाज र राष्ट्रको वास्तविक अनुभूति गर्नेहरूको घुइँचो लाग्थ्यो। आफ्नो वास्तविक मुक्ति र अधिकारको अनुसरण गर्न नपाउने मानिसहरू गिरिलाई नै सम्झिने गर्थे। तर, राज्यका शासकहरूले कहिले पनि नागरिकसँग आफ्नोजस्तो व्यवहार गर्न सकेनन्। अधिकारको अनुभूतिबाट समेत बेखबर बनाई राखे। त्यसैले खबरदारीको अर्को नाम थियो, प्रदीप गिरि। मधेसका दलित बाहुल्य बस्तीमा जन्मेहुर्केका गिरि मधेसी समाजमा रहेका दमन, शोषण, विभेद र उत्पीडन तथा छुवाछूत प्रथाका विरुद्धमा समेत वैचारिक अस्त्र छोड्थे। शासकद्वारा उत्पीडनमा पारिएका वर्ग र समुदायप्रति उत्तिकै चिन्ता र चासो राख्थे। एक मनुष्यले अर्को मनुष्यप्रति गर्ने अमनुष्यको व्यवहारले सबैभन्दा बढी गिरिकै बौद्धिकतामा घोच्थे। अनि सबैभन्दा बढी चिन्तित हुन्थे। किनभने उनी अम्बेडकरको असली फ्यान थिए। आवाजविहीनहरूको पनि आवाज थिए। भारतको पटनाबाट समाजशास्त्र र दर्शनशास्त्रमा स्नातक गरेका गिरि साहित्यमा उत्तिकै अब्बल थिए। देशको सामाजिक, आर्थिक र राजनीतिक क्षेत्रमा उनको फरक विचार र दृष्टिकोण थियो। किनभने समाजको धरातलसँग उनको गहिरो सम्बन्ध थियो। त्यही गहिरो सम्बन्ध, उच्च विचार र दृष्टिकोणले हरेक नागरिकलाई सुखी, समृद्ध र सम्पन्न बनाउन सकिन्थ्यो। तर, मुलुकको गलत राजनीतिक अभ्यासले गिरि कहिले पनि सत्ताको शिरमा पुग्न सकेनन्। न त आफ्नो सोचअनुसारको केही गर्न सक्ने अवसर नै प्राप्त गर्न सके। न त वर्तमान राजनीतिको छुद्र सत्ता र कुर्सी मोहको लोभमा फस्ने कुचेष्टा गरे। गिरिको संघर्षले उनको वैचारिक आन्दोलन त सफल भयो। तर, व्यावहारिक आन्दोलन भने असफल नै रह्यो। किनभने नागरिक अझै पनि असल व्यक्ति र राजनीतिलाई पहिचान गर्न सकेको छैन। गिरि यसको ठूलै उदाहरण हुन्। गलत राजनीतिक अभ्यास गरिरहेका राजनीतिक दल र नेताहरू जनतालाई धोका दिएसँगै गिरिलाई पनि धोका दिए। आफू निरन्तर योगदान दिएका राजनीतिक दल नेपाली कांग्रेसले समेत उनको क्षमतालाई प्रयोगमा ल्याउन सकेनन्। गिरि पनि यहाँको विकृत राजनीतिक संस्कारबाट सधैं टाढा रहे। राज्यको भौतिक सुखसुविधाबाट नजरसमेत गाडेन। इमानदारीको राजनीतिक वैचारिक लडाइँमा डटेर लागिरहे। कहिले हार खाएनन्। आफ्नो इमान र जवानलाई तल झर्न दिएनन्। बरु आफ्नो जीवन समर्पण गरे। त्यसैले निष्ठाको अर्को नाम बन्यो, प्रदीप गिरि। विचारका हिसाबले भारतका डाक्टर भीमराव अम्बेडकर, राममनोहर लोहिया र महात्मा गान्धीलगायत विचारकसँग नजिक थिए। संसारका शक्ति राष्ट्र र कमजोर राष्ट्रबीचको सम्बन्ध र अन्तरविरोधलाई समेत नजिकबाट नियाल्ने गर्थे। संसारमा रहेका विभिन्न किसिमका मानवीय विभेदलाई कसरी अन्त्य गर्न सकिन्छ भने सिर्जनात्मक दृष्टिकोण राख्थे। प्रकृति र मनुष्यबीचको सम्बन्धलाई कसरी युगसापेक्ष बनाउनु पर्छ भने दक्खल राख्थे। राजनीतिक, वैचारिक, दार्शनिक र साहित्य क्षेत्रमा उनको आफ्नै दक्खल थियोे। हरेक विषयलाई वैज्ञानिक र प्रकृतिसम्बद्ध तरिकाले उठान गर्थे। दक्षिण एसियामा खासगरी भारत र नेपाली समाजमा संस्कारित बनेका जात व्यवस्थामा आधारित समाजमा डा भीमराव अम्बेडकरले फरक र मजबुत बिम्बको रूपमा उदाए। त्यसरी नै नेपालमा अर्को अम्बेडकरको खाँचोको महसुस गर्थे गिरि। त्यसैले विचारको हिसाबले समेत उनी अम्बेडकरको फ्यान थिए। उनी दलित बस्तीहरूमा पुग्दा अम्बेडकरको बयान मात्र गर्दैनथे। नेपाली समाजमा खड्किरहेको नेपाली मौलिकताको अम्बेडकर प्राप्तिका लागि स्कुलिङ पनि चलाउँथे। गाउँघरमा बस्दा अधिकांश समय दलित मुसहर बस्तीमा गुजार्थे। उठबस खानपिनसमेत त्यही हुन्थ्यो। र, गरिब दलित बस्तीमा रहेर नयाँ सोच, चिन्तन र विचारसँग प्रेम गर्थे। प्रतिस्पर्धा गर्थे। खोला किनारमा रहेका आश्रममा बिराजमान हुन्थे। आश्रममा पनि काम गर्नेदेखि भान्सेसम्म दलितकै साथमा बिताउँथे। उनी थुप्रै दलितका सहारा पनि थिए। उनको मृत्युुमा अहिले ती दलित वस्तीहरू शोकमा छन्। असल अभिभावक गुमाएकोमा मूच्र्छित छन्। नेपालको वैचारिक राजनीतिक आन्दोलनमा प्रदीप गिरि फरक विचारक थिए। उनका हरेक विचार देश र समाज परिवर्तनप्रति मुखरित थिए। तल भुइँ सतहमा बसेर माथिका लागि सोच्ने राजनीतिक विद्वान् थिए। विचारका रूपमा गिरि द्वन्द्वात्मक वैचारिक शक्तिका रूपमा स्थापित थिए। समाजवाद उनको अनुसरण हुँदाहुँदै माक्र्स, लेनिन, माओ, एंगेल्सलगायत कम्युनिस्ट पारखी पनि थिए। अर्थात् हरेक सामाजिक राजनीतिक क्षेत्रको ज्ञानबाट निपुण थिए। त्यसैले उनलाई कांग्रेसभित्रका माक्र्सवादी चिन्तकका रूपमा समेत चिनिन्छ। उनको अनगिन्ती पहिचान र परिचय छन्। किनभने उनको सम्पूर्ण जीवन यिनै अध्ययन अनुभव र अनुसरणमा वितेका थिए। त्यसैले उनी सबैबाट सम्मानित पनि थिए। राजनीतिक हिसाबले कांग्रेसका नेता हुँदा पनि उनी अरू राजनीतिक दल र तिनका नेताहरूको गुरुका रूपमा समेत थिए। उसलाई कसैले पनि कांग्रेसको नेताको रूपमा मात्र स्वीकारेका थिएनन्। सार्वभौम व्यक्तित्वको रूपमा स्थापित थिए। कांग्रेसभित्र गिरिलाई दोस्रो बीपीका रूपमा पनि चिन्ने गर्छन्। उनले सोचेको कांग्रेस कहिले पनि बनेन। त्यसैले कांग्रेसभित्र मात्र नभएर बाहिर पनि एउटा कुशल आलोचकको रूपमा स्थापित थिए। जीवनमा कुनै किसिमको ठूलो लोभ लालच नभएपछि उनले गलतलाई गलत र सत्यलाई सत्यकै रूपमा वकालत गर्थे। त्यसैले उनीबाट गलत मानिसहरू सधैं टाढा रह्न चाहन्थे। मुलुकमा कांग्रेसी आन्दोलन हुँदा उनी पाँच वर्षका थिए। उनका सारा परिवार कांग्रेस राजनीतिका हिमायती थिए। त्यसैले बीपीदेखि विप्लवसम्म नेपालका हरेक राजनीतिक आन्दोलनलाई उनले नजिकबाट नियालेका थिए। विद्यार्थी जीवनकालमा भारतको राजनीतिक परिवर्तनको आन्दोलनलाई समेत नजिकबाट नियालेका थिए। त्यसैले उनी नेपालको मात्र नभएर भारतको समेत एक कुशल विचारक थिए। राष्ट्रिय अन्तर्राष्ट्रिय अनुभवहरूको समेत खानी थिए। रामायणदेखि महाभारतलगायत पुरातन ग्रन्थ र इतिहासबाट समेत दीक्षित थिए। नेपाली, मैथिली, भोजपुरी, थारू, अंग्रेजी, हिन्दी, बंगाली, मगर, तामाङ आदि दर्जनौं भाषाका पारखी थिए। उनले हरेक शब्दमा जुनसुकै भाषामा उखान टुक्का, कथा, कहानी, चुट्किला भनेर मानिसलाई मक्ख पार्थे। सम्बोधन गर्न सक्थे। कांग्रेसको आन्दोलनदेखि एमाले आन्दोलनसम्म, एमाले आन्दोलनदेखि माओवादी आन्दोलनसम्म, माओवादी आन्दोलनदेखि मधेसवादी आन्दोलनसम्म यस्तै विभिन्न आन्दोलनमा उनको प्रत्यक्षअप्रत्यक्ष रूपमा सहभागिता थियो। उनले परिवर्तनलाई सहज रूपमा स्वीकार्ने व्यक्ति भएकाले जीवनमा कहिले पनि समाजिक स्तरबाट कुनै किसिमको चुनौती झेल्नु परेन। त्यसैले समाजवादी व्यक्तिको रूपमा स्थापित थिए। सबैसँग उनको सम्मान व्यवहार थियो। मधेसको चमार आन्दोलनलगायतमा समेत वैचारिक शिखरता प्रदान गरेका थिए। यसका लागि आफ्नै पार्टीका गलत नेता कार्यकर्ताविरुद्ध उभिए। उनले दलित समस्या दलितको समस्या नभएर राज्यको साझा समस्याका कारण यसलाई राज्यले नै जिम्मेवार लिएर समाधान गर्नुपर्ने तर्क राख्थे। दलित अधिकार र समस्या गैरदलितहरूले काँधमा बोकेर पुर्खाहरूले गरेको गल्ती कमजोरीको क्षतिपूर्तिको रूपमा समाधान गर्नुपर्ने उनी बताउँथे। त्यसैले दलित समस्याको नेतृत्व दलितले होइन, गैरदलित पक्षले गर्नुपर्नेमा उनको जोड थियो। मधेसी, दलित, थारू, आदिवासी, जनजातिलगायतका समस्यालाई राष्ट्रियकरण गरेर यसलाई इतिहासको रूपमा व्यवस्थापन गरी लोकतन्त्रलाई बलियो बनाउने दृष्टि उनमा थियोे।"
समानुपातिकको मर्म नमार,"लोकतन्त्र भनेको जनताको प्रतिनिधित्व सुनिश्चित गर्ने शासन व्यवस्था हो। निर्वाचनका माध्यमबाट जनताले प्रतिनिधि चुन्ने व्यवस्था अहिलेसम्म उपलब्ध व्यवस्थामध्येमै सर्वाेत्कृष्ट मानिन्छ। तर, निर्वाचनबाट सबै वर्ग, समुदाय, जाति, भूगोललगायतको प्रतिनिधित्व सम्भव नदेखिँदा विकल्प बनेको छ, समानुपातिक निर्वाचन प्रणाली। पहिलो हुनेले जित्ने बेलायती शैलीको निर्वाचन प्रणालीमा जसको शक्ति छ, जोसँग पैसा छ, जो टाठोबाठो र बढी जान्ने सुन्नेछ, उसैले मात्रै जित्ने देखियो। तसर्थ, नेपालले पनि २०६४ सालको पहिलो संविधानसभा निर्वाचनबाट समानुपातिक प्रणाली अपनाएर जनताका प्रतिनिधिलाई शासन सत्तामा पुर्याउने अभ्यास थाल्यो। देशभरलाई एउटा निर्वाचन क्षेत्र मानेर जुन दलले जति मत ल्याएको हो, त्यसकै आधारमा उसका प्रतिनिधिलाई संसद्मा प्रतिनिधित्व दिने प्रणाली हो समानुपातिक प्रणाली। २०६४ सालमा संविधानसभा सदस्य ६०१ हुँदा ६० प्रतिशत सभासद् नै समानुपातिक प्रणालीबाट चुनिन्थे। नयाँ संविधान २०७२ सालमा बनेपछि भने प्रत्यक्ष निर्वाचनबाट ४० र समानुपातिकबाट ४० प्रतिशतको हिस्सा हुने गरी संसद्को परिकल्पना गरियो। अहिले प्रतिनिधिसभामा १७५ सांसद सदस्यमध्ये १६५ प्रत्यक्ष निर्वाचित हुन्छन् भने बाँकी सय समानुपातिकबाट। समानुपातिक प्रणालीको सबल पक्ष पछि परेको वा बञ्चितीकरणमा पारिएको क्षेत्र, वर्ग र समुदायको प्रतिनिधि सुनिश्चित गर्नु हो। तर, २०६४ सालदेखि नै यसको दुरुपयोग पार्टीहरूले गरे र प्रणालीको मर्मविपरीत जाँदै यसको बदनाम गरे। समानुपातिक प्रणालीमा समावेश गर्ने उम्मेदवारमा दलहरूले त्याग, निष्ठा, समर्पण गरेका आफ्नै दलका कार्यकर्ताभन्दा पैसावाल व्यापारी, दादागिरी गर्ने डन, ठेकेदार र परिवारकै सदस्य अनि नातागोतासम्मलाई समानुपातिकको सजिलोबाटोमार्फत सांसद हुने अवसर दिए। जुन वर्गको आवाज प्रतिनिधित्व होस् भन्ने हेतु हो, ठीक त्यसविपरीत त्यही कोटाबाट खल्तीका मान्छेलाई पठाए। जस्तो कि मधेसीको कोटाको दुरुपयोग विश्वकै डलर अर्बपति विनोद चौधरीमार्फत नेपाली कांग्रेसमा हुनु हो। व्यापारीहरू दिवाकर गोल्छा होऊन्, उमेश श्रेष्ठ, इच्छाराज तामाङ वा बाबुराम पोखरेल, उमेश श्रेष्ठ वा राजेन्द्र खेतान, राज्यलक्ष्मी गोल्छा या अरू कोही सबै पैसाको भरमा सभासद्सांसद बनेका हुन्। राज्यलक्ष्मी गोल्छाले त सांसद बन्न एमालेलाई करोडौं चन्दा दिएको आफैंले खुलासा गरेकी थिइन्। दोस्रो जनआन्दोलनमा ज्यानकै जोखिम मोलेर संघर्षमा उत्रिएकी रामकुमारी झाँक्रीलाई पाखा पार्दै राज्यलक्ष्मीलाई सांसदको अवसर बेचेको भनेर एमाले आलोचित बनेको पनि थियो। समानुपातिक प्रणालीबाट त बञ्चितीकरणमा परेका जाति, समुदायलाई प्रतिनिधित्व गराउनुपर्ने हो। तर यो प्रणालीबाट व्यापारीमात्रै नभई दलका चल्तापुर्जा र शीर्ष नेताका हनुमानहरू सांसद बनिरहेका छन्। मंसिर ४ मा हुने निर्वाचनपछि पनि फेरि दलहरूले पैसामा समानुपातिक टिकट बेच्ने भय बाँकी छ। एउटा सुखद् कुरा के भने अब दोहोर्याएर समानुपातिकबाट उही व्यक्तिलाई सांसद नबनाउन एमाले र कांग्रेस अघि सरेका छन्। साँच्चिकै त्यसो भयो भने अरूले अवसर पाउँछन्। आरक्षित अवसरको दुरुपयोग हुँदैन। समानुपातिकको मर्म आरक्षण हो। त्यो प्रतिस्पर्धामा आउन नसक्ने वर्ग र समुदायका लागि हो। तर सधैं एकै व्यक्तिलाई त्यो अवसर दिनु पनि दुरुपयोग हो। समानुपातिक निर्वाचन प्रणाली पैसावाल व्यापारी सांसद बन्न सजिलो हुने लिस्नो बनाइनु कदापि हुँदैन। अहिलेसम्मको अभ्यासमा थुप्रै त्यस्ता दुरुपयोगका उदाहरण देखिएको हुँदा यो प्रणालीप्रति जनमानसमा नकारात्मक छाप परिसकेको छ। दोष प्रणालीको थिएन र होइन, नेताहरूको नियतको हो। अर्कोतिर प्रत्यक्ष निर्वाचन प्रणाली निकै खर्चिलो बनेको छ, त्यस अर्थमा पनि समानुपातिक प्रणाली किफायती पनि छ। यत्ति हो दल र नेताहरूले यसको दुरुपयोग गरी बदनाम बनाए। किन हुन्छ समानुपातिक प्रणालीको दुरुपयोग ?"
नागरिकता विधेयकमा राष्ट्रपतिद्वारा राष्ट्रिय सहमतिको खोजी,"काठमाडौं : प्रधानमन्त्री शेरबहादुर देउवा कांग्रेसका शीर्ष नेताहरूसहित सोमबार राष्ट्रपति कार्यालय शीतल निवास पुगे। राष्ट्रपति विद्यादेवी भण्डारीसँग छलफलमा बसे। त्यस क्रममा राष्ट्रपति भण्डारीले नागरिकता विधेयकका विषयमा चासो राखेको सञ्चार तथा सूचना प्रविधिमन्त्री ज्ञानेन्द्रबहादुर कार्कीले बताए। नागरिकताको बारेमा राष्ट्रपतिजीका केही जिज्ञासाहरू थिए। राष्ट्रपतिजीले नागरिकता विधेयकबारे चासो राख्नुभएको थियो, सञ्चारमन्त्री कार्कीले भने, राष्ट्रपतिजीको जिज्ञासामा प्रधानमन्त्रीजीले जवाफमा केपी शर्मा ओली नेतृत्वको सरकारले यसअघि ल्याएको नागरिकता अध्यादेशलाई नै अहिलेको सरकारले विधेयकका रूपमा ल्याएको बताउनुभयो। एमाले वरिष्ठ उपाध्यक्ष ईश्वर पोखरेल, उपाध्यक्षहरू सुवास नेम्बाङ, रामबहादुर थापा र महासचिव शंकर पोखरेलले सोमबारै राष्ट्रपतिसँग भेट गरे। अध्यक्ष केपी शर्मा ओली भने व्यस्तताका कारण शीतल निवास जान नसकेको जनाइएको छ। एमाले उपाध्यक्ष नेम्बाङले राष्ट्रपतिको मुख्य चासो नागरिकता विधेयक भएको स्पष्ट पारे। २००९ सालदेखि उठ्दै आएको नागरिकताको विषयलाई सदाका लागि टुंग्याउनुपर्नेमा राष्ट्रपतिको चासो र चिन्ता रहेको नेम्बाङले सुनाए। राष्ट्रपतिको मुख्य कन्सर्न नागरिकता विधेयककै विषय थियो। उहाँले नागरिकताको विषयले आक्रान्त बनाएको छ। यसमा हामी सबै संलग्न छौं। २००९ सालदेखि यो विषय उठ्दै आएको छ। यो विषय सदाका लागि टुंग्याउनुपर्छ भन्ने उहाँको चासो चिन्ता थियो, नेम्बाङले भने। राष्ट्रपति भण्डारीले पुनर्विचार गर्नुपर्ने सन्देशसहित साउन २९ गते उक्त विधेयक प्रतिनिधिसभामै फिर्ता पठाएकी थिइन्। उक्त विधेयक प्रतिनिधिसभाले पुनः हुबहु पारित गरेपछि राष्ट्रियसभामा पुगेको छ। राष्ट्रियसभाले भने विधायन समितिमा पठाएको छ। सोही विधेयकबारे थप छलफल गर्न र निर्वाचनका विषयमा जानकारी लिन प्रधानमन्त्री देउवासहित कांग्रेस नेताहरूलाई छलफलमा बोलाएकी थिइन्। मन्त्री कार्कीले अनागरिक भएकाहरूलाई नागरिकता दिन यो विधेयक बनाएको सुनाए। दुवै सदनबाट पारित गरेर यहाँ पठाइएको थियो। फिर्तापछि पनि प्रतिनिधिसभाबाट पारित भइसक्यो। यो विधेयक राष्ट्रियसभामा पुगेको छ, उनले भने, ओलीजीकै सरकारले अध्यादेशका रूपमा ल्याएकै विषय अहिले विधेयकका रूपमा ल्याएको हो केही फरक छैन। राष्ट्रपति भण्डारीले चुनावका बारेमा पनि चासो दिँदै निर्वाचन तोकिएकै समयमा निष्पक्ष ढंगले चुनाव होस् भन्ने राष्ट्रपतिको सदीक्षा थियो, मन्त्री कार्कीले भने, प्रधानमन्त्री देउवाले चुनाव निष्पक्ष, धाँधलीरहित र भयरहित वातावरणमा सम्पन्न हुने कुरामा विश्वस्त हुन राष्ट्रपतिजिलाई भन्नुभएको छ। छलफलमा सहभागी कांग्रेस महामन्त्री गगन थापाका अनुसार राष्ट्रपतिले विधेयकका विषयमा दलहरूबीच थप छलफल होस् भन्ने चाहना राखेर फिर्ता पठाएको बताइन्। राष्ट्रपतिजीले विधेयकका विषयमा नयाँ शिराबाट छलफल हुन्छ भन्ने अपेक्षाले फिर्ता पठाइएको हो भन्नुभएको छ, महामन्त्री थापाले भने, प्रधानमन्त्रजीले राष्ट्रपतिको कदम संविधानसम्मत र सकारात्मक रूपमा आफूले लिएको बताउनुभएको छ। प्रधानमन्त्रीको भनाइ उद्धृत गर्दै थापाले भने, तपाईंले संविधानभित्रै बसेर कदम चाल्नुभएको हो। जन्मसिद्धको आधारमा धेरैका छोराछोरीले अहिले नागरिकता पाएका छैनन्। मैले त्यसलाई सम्बोधन मात्र गर्न खोजेको हुँ। राष्ट्रपतिजीको बारेमा केही पनि भनेको छैन। बरु पूर्वप्रधानमन्त्री ओलीजी, जसले पहिले त्यो अध्यादेश ल्याउनुभएको थियो, उहाँकै अध्यादेश मैले हुबहु ल्याएको हुँ। यही विषय अहिले मुद्दा बनाउनु बेकार छ। छलफलमा थापाले राष्ट्रपतिले उठाएको विषयलाई कांग्रेसले सकारात्मक रूपमा लिएको उल्लेख गर्दै महत्वपूर्ण विषय उठान भएको बताएका थिए। भेटमा सहभागी अर्का एक नेताले थापाले राष्ट्रपतिसँग गरेको छलफलका केही बुँदाका विषयमा भने, महामन्त्री थापाले यो विधेयक २०३८ सालदेखिको कानुनकै निरन्तरता भएको कुरा राख्नुभएको छ। लैंगिक समानता र वैवाहिक अंगीकृतको मामिलामा उठाएको विषय महत्वपूर्ण छन् भन्दै जसरी ओलीजीले नागरिकता अध्यादेश ल्याउनुभयो। बीचमा २२ महिना सहमति हुन नसकेर यत्तिकै रह्यो। अहिलेकोे सरकारले सहमतिमै नागरिकता विधेयक ल्याउन खोजेको हो। थापाले राष्ट्रपतिजीले उठाउन खोजेको कुरालाई हामीले सराकात्मक रूपमा लिएका छौं। नयाँ संसद् आएपछि नागरिकता विधेयक बन्छ। त्यसका लागि यो मार्गदर्शक मात्र हो। राष्ट्रपतिसँगको भेटमा कांग्रेस सभापतिसमेत रहेका प्रधानमन्त्री देउवा, उपसभापति धनराज गुरुङ, महामन्त्री थापा र सञ्चारमन्त्री ज्ञानेन्द्रबहादुर कार्की सहभागी थिए। मेरो असल मनसाय : राष्ट्रपति आफूले असल मनसाय राखी गम्भीर गृहकार्य गरेर पुनर्विचार गर्न संसद्मा पठाएको विधेयकका सम्बन्धमा गठबन्धन र केही नेताले टीक्काटिप्पणी गरेको विषयमा राष्ट्रपतिको गुनासो थियो। असल मनसाय राखेर गम्भीर होमवर्कपछि संसद्मा पुनर्विचार गर्न पठाएको थिएँ। जेजस्ता कुरा आए, कुनै नेता वा गठबन्धनलाई लेखेजस्तो गरी। कुनै नेता वा गठबन्धनलाई लेखेको होइन, संसदलाई लेखेको हो, राष्ट्रपतिको भनाइ उद्धृत गर्दै नेम्बाङले भने, सबै दल, नेता, सांसद तथा सिंगो देश, जनताको ध्यानाकर्षण गरेर पठाएको हो। एमालेका तर्फबाट नागरिकता विधेयकका विषयमा गर्न सक्नेजति गरेको र गरिरहेको उनले बताए। हामीले हाम्रो कुरा राख्यौं। हामीले गर्न सक्ने गर्यौं। सदनमा राख्यौं। सडकमा जिम्मेवारी, विवेकसम्मत रूपमा जनतासमक्ष राखिरहेका छौं भन्यौं, उनले भने, हाम्रो प्रयासका बाबजुत पनि सच्याउन सकेनौं। नसकेकै हो। गठबन्धन सरकार सुनेजस्तो गर्छ तर सुन्दैन। अब निर्वाचनमा यो हिसाबकिताब जनताबाट गर्छौं भन्यौं। राष्ट्रपतिले एसपीपी, अग्निपथ र निर्वाचनलगायत समसामयिक विषयमा चासो राखेको उनले सुनाए। एमाले टोली साँझ ५ बजे राष्ट्रपति कार्यालय पुगेको थियो। सवा ७ बजे फर्र्किएको थियो। फास्ट ट्र्याकबाट पारित गरेको र वैवाहिक अंगीकृत नागरिकताको विषयमा एमालेको असहमति देखिएको छ। महासचिव पोखरेलले मुख्य दुई विषयमा असहमति रहेको बताए। उनले नागरिकता विधयेकका दुई विषयमा मात्रै विमति रहेको स्पष्ट पारे। हाम्रो विमति दुई कुरामा हो। एउटा वैवाहिक अंगीकृत नागरिकता र दोस्रो विधेयक पारित गर्ने संसदीय प्रक्रिया, पोखरेलले भने, वैवाहिक अंगीकृत नागरिकताका हकमा छिमेकी मुलुक भारतमा रहेको व्यवस्था नै यहाँ पनि उचित हुन्छ भन्ने नेकपाकालको पार्टीको धारणा अहिले पनि कायम हो भने विधेयक फास्ट ट्र्याकमा पारित गर्ने गठबन्धन दलको हुटहुटीप्रति हाम्रो असहमति हो। नागरिकताजस्तो महत्वपूर्ण विषयमा छलफल नै नगरी पारित गर्ने कुरा अदालतको आदेशको पनि विपरीत हो। राष्ट्रपतिका सञ्चार सल्लाहकार टीका ढकालले नागरिकताका विषयमा राष्ट्रिय सहमति जुटाउन राष्ट्रपति भण्डारीले नेताहरूसँग परामर्श गरिरहेको जानकारी दिए। राष्ट्रपतिले नागरिकताको विषयमा राष्ट्रिय सहमति बनाउने प्रयास गरिरहनुभएको छ। यसकै लागि दलहरू छलफल गरिरहनुभएको हो, ढकालले भने, यो छलफल जारी रहन्छ। अहिले भइरहेका छलफल र परामर्शले समस्या समाधानका लागि मार्गदर्शन गर्नेमा विश्वस्त रहेको उनले बताए। यो विधेयक पारित हुँदैमा नागरिकता समस्या सधैंका लागि समाधान हुन नसक्नेमा परामर्शमा आएका सबै दल सहमत रहेको जनाइएको छ। यो विषय एउटा दलको मात्रै होइन, न गठबन्धनको मात्रै हो। यो सबै दलको विषय हो, ढकालले भने, देशको विषय हो भन्नेमा सबै सहमत हुनुहुन्छ। यो विधेयकले सबै समाधान गर्दैन भन्ने सबैले स्वीकार गर्नुभएको छ। यो राष्ट्रपति छलफल र परामर्शले नागरिकता समस्या समाधानका लागि मार्गदर्शन प्रदान गर्नेछ भन्ने सबै नेताले स्वीकार गर्नुभएको छ। नेताहरू राष्ट्रपतिसँगको परामर्शमा नागरिकताका विषयमा चिन्तित र गम्भीर देखिएको राष्ट्रपति कार्यालय स्रोतले जनाएको छ। यो अन्तिम होइन, छलफलले दलहरूको ध्यान केन्द्रित गरेको छ, राष्ट्रपति कार्यालयले भनेको छ। राष्ट्रपतिले शनिबार लोसपाका महन्थ ठाकुर, राजेन्द्र महतो, शरदसिंह भण्डारी, अनिलकुमार झालगायत ११ नेतासँग छलफल गरेकी थिइन्। शनिबार नै राप्रपा अध्यक्ष राजेन्द्र लिङ्देन, विक्रम पाण्डे, बुद्धिमान तामाङ, कुन्ती शाही, भुवन पाठकलगायत नेताले राष्ट्रपतिसँग भेट गरेका थिए। त्यसअघि प्रधानसेनापति एवं सेनाका पूर्वअधिकारीसँगको भेटघाटमा पनि नागरिकताको विषय उठेको जनाइएको छ। राष्ट्रपति भण्डारी नागरिकताको समस्या सदाका लागि टुंग्याउनुपर्ने पक्षमा देखिएकी छन्। ७० वर्षदेखि यो विषय उठ्ने र समाधान नहुने हुँदै आएको छ। राष्ट्रियता र स्वाभिमानको विषय भएकाले नागरिकता विधेयकको विषय यताउता नहुने उनको अडान छ। संसद्ले नागरिकता विधेयक पारित गरी प्रमाणीकरणका लागि राष्ट्रपतिसमक्ष पठाएको थियो। राष्ट्रपतिले परामर्श गरी साउन २९ गते पुनर्विचार गर्नुपर्ने सन्देशसहित प्रतिनिधिसभामा फिर्ता गरेकी थिइन्। तत्कालीन राजा वीरेन्द्र शाहले पनि २०५७ सालमा यस्तैे विधेयकमा सर्वोच्च अदालतमा राय माग गरेका थिए। राष्टियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। अहिलेको संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी हुन्। तर, राष्ट्रपतिको सन्देशलाई बेवास्ता गर्दै गठबन्धन सरकारले प्रतिनिधिसभाबाट पुनः हुबहु पारित गराएको हो। राष्ट्रपति भण्डारी यो विधेयक अब जस्ताको तस्तै प्रमाणीकरण गर्ने पक्षमा नरहेको जनाइएको छ। राष्ट्रपतिजीले नागरिकता विधेयकबारे चासो राख्नुभएको थियो। प्रधानमन्त्रीजीले जवाफमा केपी शर्मा ओली नेतृत्वको सरकारले यसअघि ल्याएको नागरिकता अध्यादेशलाई नै अहिलेको सरकारले विधेयकका रूपमा ल्याएको बताउनुभयो। ज्ञानेन्द्रबहादुर कार्की, मन्त्री, सञ्चार तथा सूचना प्रविधि हाम्रो विमति दुई कुरामा हो। एउटा वैवाहिक अंगीकृत नागरिकता र दोस्रो विधेयक पारित गर्ने संसदीय प्रक्रिया। नागरिकताजस्तो महत्वपूर्ण विषयमा छलफल नै नगरी पारित गर्ने कुरा अदालतको आदेशको पनि विपरीत हो। शंकर पोखरेल, महासचिव, एमाले राष्ट्रपतिले नागरिकताको विषयमा राष्ट्रिय सहमति बनाउने प्रयास गरिरहनुभएको छ। यसकै लागि दलहरूसँग छलफल गरिरहनुभएको हो। यो छलफल जारी रहन्छ। टीका ढकाल, राष्ट्रपतिका सञ्चार सल्लाहकार संसदीय समितिमा छलफल सुरु काठमाडौं : नेपाल नागरिकता ऐन, २०६३ लाई संशोधन गर्न बनेको विधेयकमाथि राष्ट्रियसभाको विधायन व्यवस्थापन समितिमा सोमबार छलफल सुरु भएको छ। सांसदहरू देवेन्द्र दाहाल, विमला राई पौडेल, भगवती न्यौपानेलगायत छलफलमा सहभागी भएका थिए। सांसद राईले भनिन्, प्रक्रियाको विषयमा के हो ? पहिला विधेयक आयो, संशोधन हालौं। तर, छलफल नगरी पारित गरेर पठाइएको थियो। अहिले फिर्ता आइसकेपछि पहिले हालेको संशोधन के हुन्छ ? छलफल हुन्छ भने संशोधनकर्तालाई बोलाऔं। एमालेका सांसद केही छिनपछि बैठकबाट बाहिरिएका थिए। सांसदका प्रश्नपछि गृहमन्त्री बालकृष्ण खाँणले नागरिकता विधेयक निर्वाचनप्रेरित नरहेको स्पष्ट पारे। मन्त्री खाणले भने, नागरिकता विधेयक निर्वाचनप्रेरित छैन। किनभने, यो ऐनअनुसार नागरिकता पाउनेहरू मतदाता सूचीमै छैनन्। मतदान गर्न पाउँदैनन्। उनले विधेयक पारित गरेर नागरिकता वितरण गर्ने बेलासम्ममा मंसिर ४ गते आइसक्ने भएकाले यसले निर्वाचनलाई कुनै प्रभाव नपार्ने बताए। जन्मसिद्धका सन्तानलाई नागरिकता दिने उद्देश्यले सरकारले विधेयक ल्याएको दाबी उनले गरे। उनले सरकारले सहमतिमै र प्रक्रिया पूरा गरेर नै सरकारले राज्य व्यवस्था समितिको फरक मतसहितको विधेयक फिर्ता लिएर नयाँ विधेयक ल्याएको बताए।"
"एमालेबाट भावी प्रधानमन्त्री ओली नै, किन ?","काठमाडौं : नेकपा (एमाले) ले आगामी निर्वाचनपछि केपी शर्मा ओली किन भावी प्रधानमन्त्री भनेर स्पष्ट पारेको छ। दुईदुईपटक प्रधानमन्त्री भइसकेका ओलीलाई किन फेरि प्रधानमन्त्री बनाउनुपर्यो भन्ने प्रश्नमा एमालेले त्यसको कारण दिएको छ। एमाले महासचिव शंकर पोखरेलले आगामी प्रतिनिधिसभा र प्रदेशसभा निर्वाचनमा पार्टीले बहुमत प्राप्त गरी अध्यक्ष ओलीको नेतृत्वमा सरकार गठन गर्ने योजनासाथ अगाडि बढेको बताए । महासचिव पोखरेलले नेपालको राजनीतिलाई सही बाटोमा डोर्याउन भावी प्रधानमन्त्रीका रूपमा ओलीलाई अघि सारेको बताए। अध्यक्ष ओलीलाई प्रधानमन्त्रीका रूपमा अगाडि सार्नुपर्ने विभिन्न कारणहरू बताउँदै महासचिवले स्पष्ट पारे। उनले भने, अध्यक्ष ओली नाकाबन्दीको डटेर सामना गर्ने, संविधान निर्माणमा बाह्य हस्तक्षेपको दृढतापूर्वक सामना गर्ने, राष्ट्रिय एकता, भौगोलिक अखण्डता, स्वाधीनताको रक्षा, हिंसा पीडितहरूको संरक्षक र देशको विकास र समृद्धिलाई अगाडि बढाउने अत्यन्त सक्षम नेतृत्व हुनुहुन्छ। उहाँले अगाडि बढाएका विकास र समृद्धिका योजना अगाडि बढाउन आगामी निर्वाचनपछिको एमालेको प्रधानमन्त्रीका रूपमा अगाडि सारिएको हो। उनले आगामी निर्वाचनमा एकल बहुमतसहित विजय प्राप्त गर्न पार्टीले एक संगठित सदस्य दुई नयाँ भोट वृद्धि र पाँच भोटको सुरक्षा अभियान अगाडि सारेको र यो अभियान सफल हुँदा पार्टीले बहुमत प्राप्त गर्ने स्पष्ट पारे। पोखरेलले भने, पूर्वाधार निर्माणका क्षेत्रमा एमाले नेतृत्वको सरकारका पालामा ठूलो काम भएको तर विकास, समृद्धि र जनताको हितमा अगाडि बढ्दा एमाले र यसको नेतृत्वमाथि निरन्तर घेराबन्दी र आक्रमण भएको छ। देशको विकास र समृद्धिलाई अगाडि बढाउने अत्यन्त सक्षम नेतृत्व हुन् ओली एमालेले कुनै पनि किसिमको गठबन्धनको पक्षमा नरहेको विभागका उप्रमुख तथा पार्टीका केन्द्रीय सदस्य विष्णु रिजालले अध्यक्ष ओलीलाई भावी प्रधानमन्त्रीका रूपमा अगाडि सार्नुका विभिन्न कारण र आधारबारे स्पष्ट पारे। उनले विभिन्न कारण र आधारमा केन्द्रीय कमिटी बैठकले सर्वसम्मत निर्णय गरी भावी प्रधानमन्त्रीका रूपमा अगाडि सारेको बताए। नेता रिजालले विकास र समृद्धिको अधुरो सपना पूरा गर्न, राष्ट्रिय स्वाभिमानको प्रवद्र्धकका रूपमा एकमात्र साहसिलो व्यक्तिका रूपमा देशको नेतृत्व गर्न अगाडि सारिएको बताए। नेता रिजालले वैदेशिक सम्बन्ध सेतुको रूपमा बलियो बनाउन नेपालको हितका लागि समदुरीको सम्बन्ध बनाउन ओलीको नेतृत्व आवश्यक, अन्तर्राष्ट्रिय सम्बन्धको सन्तुलन बनाउन, अन्तर्राष्ट्रियस्तरमा उच्च तहका नेताका रूपमा बीपीपछिको अन्तर्राष्ट्रिय हैसियत भएको बलियो नेता भएकाले अध्यक्ष ओलीलाई भावी प्रधानमन्त्रीको रूपमा अगाडि सारिएको बताए। ओली इतिहासको व्याख्याता मात्र नभएर कम्युनिष्ट आन्दोलनको इतिहास जोगाउन उनको नेतृत्व आवश्यक भएकोले नै कम्युनिष्ट आन्दोलनको इतिहास जोगाउन भावी प्रधानमन्त्री प्रस्ताव गरिएको बताउँदै रिजालले भने, उहाँको संघर्ष, त्याग र समर्पणको सम्मान गर्न ओलीको नेतृत्वलाई सर्वसम्मत रूपमा अगाडि सारेका हौं। देशको अस्तित्व जोगाउन पनि उहाँको नेतृत्व अपरिहार्य छ। गठबन्धन भर्सेस एमाले केन्द्रीय प्रचार तथा प्रकाशन विभागद्वारा गरिएको अन्तरसंवाद कार्यक्रममा महासचिव पोखरेलले निर्वाचनमा प्रतिस्पर्धा गठबन्धन र एमाले बीच हुने बताए। एमालेले कुनै पनि किसिमको गठबन्धनको पक्षमा नरहेको स्पष्ट गर्दै महासचिव पोखरेलले एमालेको नीति, कार्यक्रम र योजनामा सहमत हुनेहरूसँग स्थानीय तहमा तालमेल भने हुन सक्ने बताए। उनले आगामी निर्वाचनमा आफूहरूले केन्द्रबाट गठबन्धन नगर्ने बताए। उनले स्थानीय स्तरमा भने तालमेल हुन सक्ने बताए। राजनीतिक दलहरूले चुनाव आफ्नो नीतिको आधारमा लड्नुपर्ने तर्क गर्दै आफ्नो पार्टी गठबन्धन गरेर निर्वाचनमा जाने पक्षमा नरहेको उनले बताए। आगामी निर्वाचनका लागि गठबन्धनको सन्दर्भमा हाम्रो स्पष्ट नीति छ। हामी कुनै पनि प्रकारको गठबन्धनको पक्षमा छैनौं। हामी आफ्नो नीतिको आधारमा निर्वाचनमा प्रस्तुत हुन गइरहेका छौं, उनले भने, स्थानीय तहमा तालमेल हुन सक्छ। तालमेलमा बारेमा हामी सदैव खुला छौं। तर, चुनाव आफ्नो नीतिको आधारमा लड्नुपर्छ भन्ने मान्यताको पक्षमा छौं। त्यसकारण कुनै राजनीतिक दलसँग गठबन्धनको कुरा गरेको छैनौं। चुनावी तालमेलको कुरा गरेका छौं। पाँच दलीय सत्ता गठबन्धनले चुनावमा एक्लाएक्लै प्रतिस्पर्धा गर्ने सामथ्र्य गुमाइसकेको बताए। कांग्रेसले एक्लै निर्वाचनमा प्रतिस्पर्धा गर्ने सामथ्र्य गुमाइसकेको र कांग्रेसले आफ्नो अस्तित्व रक्षा गठबन्धनको माध्यमबाट खोजिरहेको महासचिव पोखरेलको भनाइ छ। नागरिकता विधेयक र अध्यादेशको व्यवस्था एउटै होइन एमालेले नागरिक विधेयक र अध्यादेश एउटै नभएको स्पष्ट पारेको छ। महासचिव पोखरेलले नागरिकता विधेयक र अध्यादेश फरकफरक भएको दाबी गरे। नागरिकता विधेयकका सम्बन्धमा एमाले नेतृत्वको सरकारका पालामा ल्याइएको अध्यादेश र अहिले ल्याइएको विधेयक उस्तै हो भनेर पाँचदलीय गठबन्धनले भ्रमपूर्ण प्रचार गरिरहेको छ। त्यस्तो होइन। हामीले ल्याइएको अध्यादेशमा अंगीकृत नागरिकका छोराछोरीलाई वंशजको नागरिकता दिने व्यवस्था थियो,उनले भने। उनले नागरिकता विधेयक पास गर्नुपर्ने पक्षमा एमाले रहेको बताए। उनले अहिलेको विधेयकका सबै विषयमा एमालेको विमति नभएको पनि स्पष्ट पारे। उनका अनुसार नागरिकता विधयेकका दुईवटा विषयमा मात्रै एमालेको विमति छ । एउटा वैवाहिक अंगीकृत नागरिकता र अर्को विधेयक पारित गर्ने संसदीय प्रक्रिया। वैवाहिक अंगीकृत नागरिकताका हकमा छिमेकी मुलुक भारतमा रहेको व्यवस्था नै यहाँ पनि उचित हुन्छ भन्ने नेकपा कालको पार्टीको धारणा अहिले पनि कायम हो भने विधेयक फास्ट ट्र्याकमा पारित गर्ने गठबन्धन दलको हुटहुटीप्रति हाम्रो असहमति हो,उनले भने ।"
