शीर्षक,विवरण
रोकौं राजनीतिका तुच्छ गाली,"कम्युनिस्ट पार्टीहरूमा विशेषगरी टुटफुटको अवस्थामा एकअर्कामा आरोपप्रत्यारोप र गालीगलौज अलि बढी नै हुने गर्छ। तर, जबजब निर्वाचनको माहोल तात्दै जान्छ, तबतब एक नेताले खासगरी प्रतिस्पर्धी नेता वा एउटा पार्टीले प्रतिस्पर्धी पार्टीको उछितो काढ्ने गरेको पाइन्छ। उपनिर्वाचनको क्रममा अर्थात् पछिल्लो चरणमा पनि राजनीतिक दलहरू एकले अर्कालाई गाली गर्ने र आरोप लगाउने प्रतिस्पर्धा नै चलेको पाइन्छ। देशका लागि होइन, व्यक्ति राजनीतिको असर जनमानससम्म देखिन्छ। किनकि देशको हितमा सोच्ने नेता हुन् भने दलहरूको नीति, कार्यक्रम, योजना र त्यसको कार्यान्वयन समग्र देश विकासमा हुनुपर्छ। तर यसरी एकअर्कालाई गाली गरेर देशको मूल मुद्दाहरूबाट पन्छिनु राजनीतिक कुसंस्कार हो। राजनीतिक दलहरूले एजेन्डामा केन्द्रित राजनीति गरिदिएको भए देशको स्थितिमा धेरै सुधार भइसकेको हुन्थ्यो। एजेन्डा नै नभएको भने होइन, तर त्यो केवल घोषणापत्रमा सीमित हुन्छ। त्यसपछि त्यही पार्टी जब सरकारमा पुग्छ, तब एजेन्डा बिर्सन्छ। देशको स्थिति के छ, सुधार गर्नुपर्ने कुरा के छन् भन्ने नै हराउँछ। कार्यकर्ताको सीमित घेरामा रमाएर प्रमुख दलका नेताहरूले सत्ताकेन्द्रित राजनीति गरिरहँदा यस्तो परिणति पाइएको हो। यसको एउटा परिणाम देशको वर्तमान कमजोर अर्थतन्त्र नै हो। देशको अवस्था जे भए पनि एक नेताले अर्कालाई बेस्कन गाली गर्ने प्रवृत्तिले के यी सबै समस्याको समाधान होला ? के आमनागरिक निराशाबाट आशामा उक्लन सक्लान् ? नागरिकले बुझिसके, अपजसबाट बच्न पनि दलनेताहरू अर्को दलनेतालाई आरोप लगाउँछन्। आफूले कहाँ गएर कहिले के बोलें ? र त्यसले कसलाई के असर पारेको छ ? आदिको समेत नेताहरू हेक्का राख्दैनन्। जसले गर्दा दलप्रति आमनागरिक र विशेषगरी युवा पुस्ताको दृष्टिकोण नेताप्रति नकारात्मक बन्दै जानु स्वाभाविक लाग्न थालेको छ। संस्कारगत हिसाबले हेर्दा नेता जस्तो, कार्यकर्ता त्यस्तै हुन्छन्। त्यसैले कार्यकर्ता पनि नेतृत्वले गरेको गल्तीमा खबरदारी गर्नेभन्दा को कसको असल भक्त हुने भन्ने प्रतिस्पर्धाकै दौडमा छन्। अचम्म त के भने, नेताहरू जति आपसमा आरोपप्रत्यारोप गर्छन्, त्यत्ति नै सत्ता र स्वार्थका लागि जुनसुकै बेला मिल्न तयार हुन्छन्। अब यसरी मुलुक चल्दैन। देशको अधोगतिलाई रोक्न बिनास्वार्थ र बिनाटकराव एक भएर समग्र विकास, समृद्धि र सुशासनमा अघि बढ्नुको विकल्प छैन।"
"सत्यलाई ढाकछोप,पीडकलाई उन्मुक्तिकै प्रपञ्च","काठमाडौं : सत्यनिरुपण आयोगको मुख्य काम हो सशस्त्र द्वन्द्वमा भएका मानवअधिकार उल्लंघनको सत्यतथ्य पत्ता लगाउने। दोषीलाई कारबाहीको सिफारिस गर्ने र पीडितलाई न्याय दिने। तर, सरकार भने सत्यलाई ढाकछोप गर्ने र पीडकलाई उन्मुक्ति दिने उद्देश्यले कानुन बनाउन खोज्दैछ। सोही उद्देश्य राखेर सरकारले सत्यनिरुपण तथा मेलमिलाप आयोग ऐनमा संशोधन विधेयक फागुन २५ गते संसद्मा दर्ता गर्यो। विधेयकमा पीडकलाई आममाफी दिन खोजिएको भन्दै सरोकारवालाहरूले तीव्र असन्तुष्टि जनाएका छन्। जबकि, सर्वोच्च अदालतले नै गम्भीर प्रकृतिका अपराधमा आममाफी दिन नसकिने भन्दै पटकपटक सरकारलाई निर्देशन दिइसकेको छ। तत्कालीन विद्रोही माओवादी र सरकारबीच बृहत् शान्ति सम्झौता भएको १७ वर्ष बित्यो। यस बीचमा १३ सरकार बने। चारवटा सरकारको नेतृत्व त माओवादी केन्द्रले नै गर्यो। हाल पनि माओवादी केन्द्रकै अध्यक्ष पुष्पकमल दाहाल प्रचण्डको नेतृत्वमा सरकार छ। तर, माओवादी नेतृत्वमा जतिपटक सत्यनिरुपण ऐन बनाउन खोजिए, घुमाउरो ढंगले पीडितलाई आममाफी दिने उद्देश्य नै राखियो। त्यसैकारण संक्रमणकालीन न्याय टुंगोमा पुग्न ढिलाइ भइरहेको छ। अर्कोतिर न्याय नपाएर पीडितहरू झन् पीडित बनिरहेका छन्। ढिलो हुँदा न्याय मर्छ, सर्वोच्च अदालतका पूर्वन्यायाधीश बलराम केसी भन्छन्, जुनसुकै अपराधमा पनि प्रमाण त चाहिहाल्छ। गम्भीर अपराधका प्रत्यक्षदर्शी गवाहमध्ये कतिपय बितिसकेका होलान्। कतिपयले बिर्से पनि होलान्। कतिजनालाई रोगको कारण स्मरण क्षमतामा पनि ह्रास भएको हुन सक्छ। सत्यनिरुपण ऐन संशोधनका लागि ल्याइएको विधेयकमा शाब्दिक फुलबुट्टा भरिएको छ। पीडकलाई क्षमादान दिने भित्री नियत छ। सुमन अधिकारी,द्वन्द्वपीडित सत्यनिरुपण तथा मेलमिलाप ऐन, २०७१ मा बन्यो। ऐनको दफा २६ मा क्षमादानसम्बन्धी व्यवस्था छ। उक्त दफाको उपदफा (२) मा भनिएको छ, उपदफा (१) मा जुनसुकै कुरा लेखिएको भए तापनि बलात्कार र आयोगको छानबिनबाट क्षमादान दिन पर्याप्त आधार र कारण नदेखिएका गम्भीर प्रकृतिका अन्य अपराधमा संलग्न पीडकलाई आयोगले क्षमादानका लागि सिफारिस गर्न सक्ने छैन। यहीँं दफालाई घुमाउरो किसिमले क्षमादान दिन खोजिएको महसुस द्वन्द्वपीडितले गरे। त्यसविरुद्ध सर्वोच्च अदालतमा रिट निवेदन पर्यो। न्यायाधीश कल्याण श्रेष्ठ, वैद्यनाथ उपाध्याय र चोलेन्द्रशमशेर जबरासहितको विशेष इजलासले आदेश दियो, उक्त कानुनी व्यवस्थाको सोझो अर्थ आयोगले चाहेमा गम्भीर प्रकृतिका अपराधका पीडकलाई समेत क्षमादानको सिफारिस गर्न सक्छ भन्ने हो। अभियोग नै नलगार्ई कसुर नै कायम नगरी आममाफी दिए सरह क्षमादान गर्ने आधार र कारण आयोगले खोजी हिँड्न आवश्यक हुँदैन र सो आयोगलाई सुहाउँदैन पनि। सर्वोच्चले ऐन संशोधन गर्न आदेशसमेत दियो। त्यसयता पटकपटक ऐनमा संशोधन गर्न विधेयक दर्ता भए। तर, सर्वोच्चको आदेशविपरीत आममाफीको प्रावधान राख्न खोजियो। हालको विधेयकमा पनि आममाफीको प्रावधान राखिएपछि चर्को विरोध छ। सत्यनिरुपण तथा मेलमिलाप आयोगमा द्वन्द्वकालीन झन्डै ६४ हजार उजुरी छन्। तीमध्ये १ सय ७३ वटाको मात्रै विस्तृत अनुसन्धान गरिएको छ। हाल आयोग नै पदाधिकारीविहीन छ। त्यसैकारण, व्यक्ति हत्या, अपहरण तथा शरीर बन्धक, बलात्कार तथा यौनजन्य हिंसा, अंगभंग, अपांग बनाउने, शारीरिक तथा मानसिक यातनालगायतका उजुरीहरूको अनुसन्धान ठप्प छ। सर्वोच्च र उच्च अदालतमा पनि द्वन्द्वकालीन १ सय ३८ मुद्दा विचाराधीन छन्। के छ विधेयकमा ? ८ वर्षसम्म सत्यनिरुपण ऐनको संशोधन नै गरिएन। अहिले ऐन संशोधन गर्न बनेको विधेयकमा पनि आममाफी दिने प्रपञ्च छ। कृष्ण पहाडी,संस्थापक सभापति मानव अधिकार तथा शान्ति समाज गत साउनमा तत्कालीन मेलमिलाप आयोग ऐन २०७१ मा संशोधन गर्न विधेयक संसद्मा दर्ता गरियो। तत्कालीन कानुन न्याय तथा संसदीय मामिलामन्त्री गोबिन्द शर्मा कोइराला (बन्दी) ले विधेयक पारित गराउन बल गरे। तर भएन। सर्वोच्च अदालतको आदेशअनुसार केही सुधार ल्याउन खोजिए पनि विधेयकका प्रावधानले पीडकलाई उन्मुक्ति दिने भन्दै द्वन्द्वपीडितले विरोध जनाए। त्यतिबेला केही द्वन्द्वपीडित, अधिकारकर्मी र सरोकारवालाको परामर्शबाट विधेयक तयार पारिएको मन्त्रालयको भनाइ थियो। त्यसपछि गत फागुन २५ गते मन्त्रिपरिषद्ले संशोधन विधेयक संसद्मा दर्ता गर्ने निर्णय गर्यो। अधिकारकर्मी डा मन्दिरा शर्मा संसद्मा दर्ता भएको विधेयक पीडितमैत्री नभएको बताउँछिन्। सरकारले अघिल्लो विधेयक निर्माणका क्रममा केही अधिकारकर्मी र द्वन्द्वपीडितको सहयोग लिएको थियो। हामी आशावादी पनि थियौं, डा शर्माले भनिन्, विधेयकलाई अन्तिमरूप दिँदा सबै सरोकारवालाहरूसँगै बसेर विधेयकलाई अन्तिमरूप दिने प्रतिबद्धता गरिएको थियो। तर, संसद्मा दर्ता भइसके मात्र विधेयक हेर्ने मौका पायौं। विधेयकमा गम्भीर समस्या र त्रुटिहरू भेटायौं। विधेयकका कतिपय बुँदामा हाम्रो असहमति रह्यो। अधिकारकर्मी डा शर्माका अनुसार पुरानो विधेयक र अहिले दर्ता गरिएको विधेयकमा चारवटा बुँदा परिवर्तन गरेर संसद्मा प्रस्तुत गरिएको छ। मुख्यत: चारवटा बुँदामा परिवर्तन गरे पनि विधेयक पीडितमैत्री हुन नसकेको अधिकारकर्मीहरू बताउँछन्। डा शर्माका अनुसार, द्वन्द्वकालका घटनाहरूलाई वर्गीकरण गर्ने कार्य अन्तर्राष्ट्रिय कानुन अनुकूल छैन। विधेयकमा द्वन्द्वकालीन घटनालाई मानव अधिकारको उल्लंघन र मानव अधिकारको गम्भीर उल्लंघनका रूपमा वर्गीकरण गरिएको छ। मानव अधिकारको उल्लंघनमा हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने र व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने राखिएको छ। सुरुदेखि नै अमुक दल र नेताको हितमा संक्रमणकालीन न्यायलाई प्रयोग गर्ने गरी अगाडि बढाउनुपर्छ भन्ने माइन्ड सेट छ। सुशील प्याकुरेल,पूर्वसदस्य, राष्ट्रिय मानवअधिकार आयोग त्यस्तै मानव अधिकारको गम्भीर उल्लंघनमा क्रुर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य, अमानवीय वा क्रुरतापूर्वक दिएको यातना भनिएको छ। अधिकारकर्मी डा शर्माका अनुसार, मानव अधिकारको उल्लंघनमा माफी दिन सक्ने व्यवस्था विधेयकमा गरिएको छ। मानव अधिकारको गम्भीर उल्लंघनमा मात्र माफी दिन नसक्ने व्यवस्था छ। अपराधको वर्गीकरण अन्तर्राष्ट्रिय कानुनविपरीत छ। द्वन्द्वकालमा यौन हिंसा पनि भएका छन्। डा शर्माका अनुसार, बलात्कारभन्दा कम पीडादायी यौन हिंसाको घटना छैनन्। भन्छिन, अन्तर्राष्ट्रिय कानुनअनुसार गम्भीर प्रकृतिको यौन हिंसाका घटना पनि गम्भीर अपराधको श्रेणीमा पर्छन्। यौन हिंसाको घटनामा पनि माफी दिन मिल्दैन। डा शर्माका अनुसार, पछिल्लो विधेयक पनि कानुनी हिसाबले यसरी बुनिएको छ कि दर्ता भएको विधेयकअनुसार कसैलाई पनि कारबाही गर्न सकिँदैन। डा शर्मा भन्छिन्, सारमा सबैलाई व्यवहारत: आममाफी दिने देखिन्छ। नेपाल पक्ष भएको अन्तर्राष्ट्रिय कानुन, अन्तर्राष्ट्रिय स्तरमा स्थापित विधिशास्त्र, सर्वोच्च अदालतको नजिर अनुरूप कतिपय बुँदाहरू विधेयकमा नभएको डा शर्माले बताइन्। सुरुदेखि नै क्षमादानको कसरत पीडकलाई क्षमादान दिने उद्देश्यमा सर्वोच्च अदालतले छेकबार गर्दै आएको छ। तर, सरकार भने पटकपटक क्षमादानमुखी व्यवस्था समेटेर विधेयक दर्ता गरिरहेको छ। फागुन २५ गते दर्ता गरिएको संशोधन विधेयक पनि यसैकारण विवादित छ। द्वन्द्वकालका घटनाहरूलाई सम्बोधन गर्न शान्ति सम्झौताको धारा ५२३ र ५२५ मा दण्डहीनताको अन्त्य, सत्यनिरूपण तथा मेलमिलाप आयोगको गठन र बेपत्ता पारिएका व्यक्तिका बारेमा छानबिन गरी सत्यतथ्य पत्ता लगाउने लगायतका कार्यहरू गरी संक्रमणकालीन न्यायलाई प्रवद्र्धन गर्ने प्रतिबद्धता थियो। तत्कालीन सरकारले व्यक्ति बेपत्ता पार्ने सम्बन्धमा व्यवस्था गर्न बनेको विधेयक २०६६ र सत्यनिरुपण तथा मेलमिलाप आयोगसम्बन्धी विधेयक २०६६ मस्यौदा गरी संसद्मा प्रस्तुत गर्यो। २०६९ साल जेठ १४ गते संविधानसभा विघटन भएपछि दुवै विधेयक स्वत: निस्क्रिय भए। शान्ति सम्झौेता भएको ६ वर्षपछि बेपत्ता भएका व्यक्ति छानबिन, सत्यनिरूपण तथा मेलमिलाप आयोगसम्बन्धी अध्यादेश मस्यौदा गरियो। २०६९ चैत १ गते राजनीतिक सहमतिमा राष्ट्रपतिबाट अध्यादेश प्रमाणीकरण भयो। अध्यादेशको दफा २३(१) मा अध्यादेशबमोजिम छानबिन गर्दा पीडकलाई क्षमादान गर्न उपयुक्त देखेमा त्यसको पर्याप्त आधार र कारण खुलाई नेपाल सरकारसमक्ष सिफारिस गर्न सक्नेछ, भन्ने व्यवस्था थियो। सोही दफाको उपदफा (६) मा उपदफा (१) बमोजिम क्षमादानको लागि सिफारिस गर्दा लिइने आधार र मापदण्ड तोकिएबमोजिम हुनेछ, भन्ने व्यवस्था गरिएको थियो। गम्भीर अपराधका प्रत्यक्षदर्शी गवाहमध्ये कतिपय बितिसकेका होलान्। कतिपयले बिर्से पनि होलान्। रोगको कारण स्मरण क्षमतामा पनि ह्रास भएको हुन सक्छ। बलराम केसी,पूर्वन्यायाधीश सर्वोच्च अदालत दफा २३ कै उपदफा (४)मा उपदफा (३) बमोजिम क्षमादानको निमित्त कुनै निवेदन पर्न आएमा आयोगले त्यस्तो व्यक्तिलाई क्षमादानको निमित्त सिफारिस गर्ने वा नगर्ने भन्ने सम्बन्धमा निर्णय गर्नुअघि सो विषयमा पीडितसँग सल्लाह गर्न सक्नेछ, भन्ने व्यवस्था राखियो । यसविरुद्ध सर्वोच्च अदालतमा रिट पर्यो। सर्वोच्च अदालतले २०७० साल पुस १८ गते सरकारलाई परमादेश दियो। न्यायाधीश कल्याण श्रेष्ठ, गिरिशचन्द्र लाल र सुशीला कार्कीको विशेष इजलासले अध्यादेशका व्यवस्थाहरू संविधान र न्याय सिद्धान्त संगत नदेखिएको ठहर गर्यो। अध्यादेशको दफा २३ को क्षमादान माफीसम्बन्धी व्यवस्थाले अध्यादेशको दफा २ (ञ) मा समावेश भएका कसुरहरूमा समेत समग्रमा क्षमादानको सिफारिस नगर्ने प्रत्याभूति दिएको नदेखिएको फैसला गर्यो। माफीको प्रक्रियाको विषय बनाएको एवं माफी प्रक्रियामा पीडितको सहभागिता र सहमतिलाई अनिवार्य नबनाई गौण बनाएको देखिएकाले पीडितको न्यायसम्बन्धी मौलिक हकअन्तर्गत, जीवन, स्वतन्त्रता, सूचनाको हक, यातना विरुद्धको हकलगायत एवं न्यायको मान्य सिद्धान्तको विपरीत देखिएकाले सो व्यवस्थालाई पुनरावलोकन गरी उपरोक्तबमोजिम परिमार्जन र संशोधन गर्न परमादेश जारी गर्यो। सर्वोच्च अदालतको परमादेशपछि दोस्रो संविधानसभाबाट बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन बनाइयो। उक्त ऐनमा पनि पीडकलाई क्षमादान दिने व्यवस्था राखियो। उक्त ऐनविरुद्ध पनि सर्वोच्चमा मुद्दा पर्यो। ऐनको दफा १३ को उपदफा (२), (३), (४) दफा १०, ११, १२ दफा २२(१), २४(१), दफा २५(३) र (४), दफा २६(१)(२)(५), दफा २९(१) र दफा ४४ को व्यवस्थाहरू नेपालको अन्तरिम संविधान, २०६३, अन्तर्राष्ट्रिय मानवअधिकार एवं मानवीय कानुन तथा सर्वोच्च अदालतबाट स्थापित गरेका कानुनी सिद्धान्तसमेत प्रतिकूल रहेको जिकिरसहित सर्वोच्चमा रिट दायर गरियो। अध्यादेशमा संशोधन गर्नका लागि सर्वोच्चले जारी गरेको परमादेशको अवज्ञा गर्दै ऐन ल्याइएको थियो। उक्त ऐनको दफा २६(२) मा गरिएको व्यवस्थाले बलात्कार बाहेकका अन्य अपराधहरू जस्तै: हत्या, बेपत्ता, यातना, युद्ध अपराध तथा मानवताविरुद्धको अपराध जस्ता अन्तर्राष्ट्रिय कानुनअन्तर्गत अनिवार्य फौजदारी जवाफदेहिता बहन गराउनुपर्ने वर्गका अपराधमा पनि आयोगले क्षमादानका लागि सिफारिस गर्न सक्ने गरी व्यवस्था गरेको थियो। ऐनको दफा २६ अन्तर्गत आयोगलाई गम्भीर अपराधमा क्षमादान दिन सक्ने गरी क्षेत्राधिकार प्रदानगरिएको थियो। यसविरुद्ध परेको रिट निवेदनमा पनि सर्वोच्च अदालतका न्यायाधीश कल्याण श्रेष्ठ, वैद्यनाथ उपाध्याय र चोलेन्द्रशमशेर जबराको विशेष इजलासले पीडकलाई क्षमादान दिन नसकिने ठहर गर्यो। खास गरी उक्त दफा (दफा २६)को उपदफा (२) मा उल्लेख भएको उपदफा (१) मा जुनसुकै कुरा लेखिएको भए तापनि बलात्कार र आयोगको छानबिनबाट क्षमादान दिन पर्याप्त आधार रकारण नदेखिएका गम्भीर प्रकृतिका अन्य अपराधमा संलग्न पीडकलाई आयोगले क्षमादानका लागि सिफारिस गर्न सक्ने छैन भन्ने व्यवस्था आपत्तिजनक देखिन्छ, विशेष इजलासको फैसलामा भनिएको छ। मानवअधिकार तथा शान्ति समाजका संस्थापक सभापति कृष्ण पहाडी सर्वोच्चले आदेश दिए पनि सत्यनिरुपण ऐन संशोधन गर्न सरकारले चासो नदिएको बताउँछन्। ८ वर्षसम्म सत्यनिरुपण ऐनको संशोधन नै गरिएन, मानवअधिकार तथा शान्ति समाजका संस्थापक सभापति पहाडी भन्छन्, अहिलेको संशोधन गर्न बनेको विधेयकमा पनि आममाफि दिने प्रपञ्च छ। पीडकलाई उन्मुक्ति सर्वोच्च एवं उच्च अदालतमा द्वन्द्वकालीन १ सय ३८ मुद्दा विचाराधीन छन्। अदालतले मुद्दाको अनुसन्धान र अभियोजन अघि बढाउन आदेश दिए पनि कार्यान्वयन हुन सकेको छैन। राष्ट्रिय मानव अधिकार आयोगका पूर्वसदस्य सुशील प्याकुरेल सुरुदेखि नै केही दल र व्यक्तिको हित हुने गरी संक्रमणकालीन न्याय टुंग्याउन खोजिएको बताउँछन्। बृहत् शान्ति सम्झौतामा भएका व्यवस्था अन्तर्राष्ट्रिय मान्यताअनुरूप हुने भए पनि सुरुदेखि नै संक्रमणकालीन न्यायको विषयलाई केही दल र व्यक्तिले आफ्नो हितमा प्रयोग गर्न खोजेको प्याकुरेलको दाबी छ। शान्ति सम्झौतामा ६० दिनभित्र मारिएका र बेपत्ता पारिएका व्यक्तिको सूची प्रकाशित गर्ने भनिएको थियो। तर, १७ वर्षसम्म अल्झाइयो, प्याकुरेलले भने। मानव अधिकारसम्बन्धी महासन्धिहरूको पक्ष राष्ट्र हो। मानव अधिकारको गम्भीर उल्लंघन र मानवता विरुद्धको कसुरजस्ता गम्भीर अपराधमा विश्वव्यापी क्षेत्राधिकार लागू हुन्छ। त्यस्तो कसुरमा संलग्न व्यक्तिलाई पश्चातदर्शी कानुन बनाएर भए पनि कारबाहीको दायरामा ल्याउन सकिने सिद्धान्त मानव अधिकारसम्बन्धी अन्तर्राष्ट्रिय कानुनमा विकसित भइसकेको छ। मानव अधिकार आयोगका पूर्वसदस्य प्याकुरेल भन्छन, सुरुदेखि नै अमुक दल र अमुक नेताको हितमा मात्र संक्रमणकालीन न्यायलाई प्रयोग गर्न सकिने स्तरमा अगाडि बढाउनुपर्छ भन्ने माइन्ड सेट हो। द्वन्द्वपीडित सुमन अधिकारी संक्रमणकालीन न्यायलाई न्यायिक प्रक्रियाबाट टुंगोमा पुर्याउने इच्छाशक्ति नदेखिएको बताउँछन्। राजनीतिक सहमतिका आधारमा टुंग्याउने र न्यायालय पनि मौन बस्नुपर्ने तर्क द्वन्द्वरत पक्षहरूको आउन थालेको छ, अधिकारी भन्छन्, ऐन संशोधनका लागि ल्याइएको विधेयकमा जति फुलबुट्टा भरे पनि क्षमादान दिने नियत छ। ऐनमा भएको व्यवस्था २६ क्षमादानसम्बन्धी व्यवस्था : (१) दफा २५ मा जुनसुकै कुरा लेखिएको भए तापनि यस ऐन बमोजिम छानबिन गर्दा उपदफा (४), (५) र (६) मा उल्लिखित मापदण्ड एवं सर्तका आधारमा कुनै पीडकलाई क्षमादान गर्न उपयुक्त देखिएमा आयोगले त्यसको पर्याप्त आधार खुलाई नेपाल सरकार समक्ष सिफारिस गर्न सक्नेछ। विधेयकमा प्रस्ताव २२ (क) परिपुरणको अधिकार (१) पीडितलाई यस ऐनबमोजिमको परिपुरण प्राप्त गर्ने अधिकार हुनेछ। (२) देहायको कुनै अवस्थाले परिपूरण प्राप्त गर्ने पिडितको अधिकारमा प्रतिकूल असर पारेको मानिने छैन : (क) पीडकको पहिचान नभएको, (ख) पीडित र पीडकबीच मेलमिलाप भएको वा नभएको, (ग) पीडकलाई क्षमादान दिन वा मुद्दा चलाउन सिफारिस भएको वा नभएको। सर्वोच्च अदालतको विशेष इजलासको आदेश (०७१ साल)गम्भीर मानव अधिकारको उल्लंघन गर्ने व्यक्ति आफूले गरेको कार्यको उत्तरदायित्वबाट उम्कन सक्दैन भन्नुको अर्थ यो वा त्यो वहानामा त्यस्ता व्यक्तिलाई उम्काउने चेस्टा अरूले पनि गर्नुहुँदैन भन्ने हो। यदि दोषीलाई उम्काउने प्रयास गरिन्छ वा त्यसको मतियार बनिन्छ भने सिर्जित परिणाम भोग्नसमेत तयार रहनुपर्छ। कानुनबमोजिम स्थापित आयोगहरूले त्यस्तो गर्दैनन् भन्ने विश्वास यो इजलासले लिएको छ।"
हिमपहिरोमा ७ को मृत्यु,"झापा : भारतको पूर्वी सिक्किमको छोम्गोमा भीषण हिमपहिरोमा परी कम्तीमा ७ जना पर्यटकको ज्यान गएको छ। मृतकहरूको सनाखत हुन बाँकी रहेको सिक्किम प्रहरीले जनाएको छ। जसमा चार पुरुष, एक महिला र एक शिशु छन्। घुम्न गएका कयौं पर्यटकहरू हिमपहिरोमा फसेका छन्। उनीहरूको उद्धार कार्य जारी रहेको भारतीय सञ्चारमाध्यमले जनाएको छ। मंगलबार बिहान ११ बजेर १० मिनेटमा १७औं माइल नजिकैको गान्तोक नातुला जेएनएम रोडमा हिमपहिरो खसेको थियो। छोम्गो ताल नजिकै हिमपहिरो खस्दा नाटुला जाने क्रममा २० देखि ३० पर्यटकसहित आधा दर्जन सवारीसाधन हिउँमुनि पुरिएको आशंका गरिएको छ। उद्धार कार्यमा त्रिशक्ति कोप्र्स, भारतीय सेना र बीआरओ परियोजना स्वस्तिकको टोली खटाइएको छ। हिमपहिरोबाट ६ स्थानीयसहित २३ पर्यटकको उद्धार गरी भारतीय सेनाको नजिकैको स्वास्थ्य संस्थामा उपचारका लागि ल्याइएको छ। साथै सडकबाट हिउँ हटाएर त्यहाँ अलपत्र परेका ३५० पर्यटक र ८० सवारीसाधनको उद्धार गरिएको भारतीय सञ्चारमाध्यमले जनाएको छ।"
नाबालिका बलात्कार आरोपी पक्राउ,"काठमाडौं : काठमाडौंको एक निजी स्कुलमा कक्षा ९ मा पढ्छिन् उनी। उमेर १५ वर्ष। फुर्सदमा सामाजिक सञ्जालमा सक्रिय। केहि महिनाअघि फेसबुकमा आशिष तामाङको फ्रेन्ड रिक्वेस्ट आयो। उनले सहजै एसेप्ट गरिन्। फेसबुकमा दैनिक कुराकानी हुँदै थियो। यसैक्रममा एक दिन आशिषले प्रत्यक्ष भेट्ने र घुम्न जाने आग्रह गरे। पटकपटक भेट्न बोलाएपछि उनी गइन्। आशिषले नाबालिकालाई टोखास्थित ग्रान्डी नजिकैको एक गेस्ट हाउसमा लगे। सामाजिक सञ्जालमा कुराकानी गरिरहेकी उनी विश्वास गर्दै गत फागुन ६ गते आशिषलाई भेट्न गेस्ट हाउस पुगिन्। होटलमा आशिष भन्ने सिन्धुपाल्चोक मेलन्चीका निमा तामाङ र उनका साथी काभ्रेका कुशल श्रेष्ठ थिए। उनीहरूले नाबालिकालाई प्रलोभनमा पारेर सामूहिक बलात्कार गरेर फरार भए। फरार रहेका आरोपी तामाङ र श्रेष्ठ यही चैत २० गते टोखा६ धापासीबाट पक्राउ परे। उपत्यका अपराध अनुसन्धान कार्यालयका सूचना अधिकारी रविन्द्र पुरीका अनुसार स्कुल पढ्ने नाबालिकालाई भेट्न बोलाएर दुवै जनाले करणी गरी फरार भए। घटनाको सम्बन्धमा नाबालिका परिवारले प्रहरीमा उजुरी गरेपछि खोजी गर्दै जाँदा आरोपीले नक्कली नाम राखी फेसबुक चलाउने गरेको खुलेको छ। उपत्यका अपराध अनुसनधान कार्यालयका प्रमुख एसएसपी मनोज केसीका अनुसार आरोपीहरूले नाबालिकालाई मिल्ने साथी बन्ने भन्दै कुराकानी गर्थे। प्रत्यक्ष भेटघाट गरौं, चिनजान गरांै भन्दै प्रलोभनमा पारेका थिए। घटनाको दिन दिउँसो उनी होटलमा पुगेकी थिइन्। विश्वासमा भेट्न गएकी उनलाई करकापमा पारी दुवै जनाले सामूहिक बलात्कार गरेका थिए। बलात्कारपछि नाबालिकालाई होटलको रूममै छाडी आरोपीहरू फरार भएका थिए। निमाले ९८४८७७८०२१ नम्बरको मोबाइल फोन प्रयोग गरी आशिष तामाङ नामको फेसबुक अकाउन्ट बनाएका थिए। २१ वर्षीय निमा र २१ वर्षकै कुशल श्रेष्ठविरुद्ध नाबालिकामाथि सामूहिक बलात्कार कसूरमा अनुसन्धान भइरहेको केसीले बताए। पीडित नाबालिकाको स्वास्थ्य परीक्षणपछि परिवारकै जिम्मामा राखिएको छ। कसूर पुष्टी भए दुवै आरोपीलाई १२ वर्षदेखि १४ वर्षसम्म कैद र जरिवाना सजाय हुनसक्छ।"
गाउँले आफैं जागेपछि,"तानसेन : पाल्पाको रिब्दिकोट गाउँपालिकामा गत साउनमा म बनाउँछु, मेरो रिव्दीकोटअभियान शुभारम्भ भयो। पहिलो काम करिब ५ सय जनास्वयंसेवीबाट करिब ७ किलोमिटर बाटो सरसफाई, खाल्डाखुल्डी पुर्ने, हिलो जमेको स्थानमा ढुङ्गा, गिट्टी, बालुवा राखेर सडकलाई सहज बनाइएको थियो। निःशुल्क रूपमा सम्पन्न यो कामको लागत करिब ५ लाख रुपैयाँ बराबरको थियो। गत भदौ महिनामा पालिकाको वडा नं २ लघुवामा फाँटमा सिँचाइ हुने कृषि कुलोको सरसफाइ र वडा नं ६ फेकमा मोटरबाटोमा खसेका पहिरो पन्छाउने र सडक नाली निर्माण गरी, सडक जोखिम कम गर्ने काम भए। असोज महिनामा पालिकाको प्राथमिक स्वास्थ्य केन्द्र खस्यौली क्षेत्र वरिपरी सरसफाई, प्राथमिक उपचार केन्द्रसम्म पुग्ने सडक मर्मत र सरसफाइ भयो। कात्तिकमा पालिकाको वडा नं ८ रिङसिङ लेक र वडा नं ४ को धार्मिक पर्यटकीय स्थल भैरवमन्दिर क्षेत्रमा सरसफाइ भयो। मंसिरदेखि माघसम्म पालिकाको ऐतिहासिक पर्यटकीय तथा पुरातात्विक महत्वको वडा नं ५ रिव्दीकोट क्षेत्र जलेश्वर क्षेत्र (जहाँ सेन वंशीय राजाहरूको शासनस्थल)मा सरसफाइ, वनमारा फडानी गरी व्यवस्थित गरियो। फागुनमा स्थानीय दुर्गाबहादुर पोखरेलको अगुवाइमा पालिका भरीका माध्यमिक विद्यालयहरूका एसईई दिने बालबालिकालाई लक्षित गरी व्यायाम, ध्यान, प्राणायाम, पढ्ने तरिका तथा जीवन जिउने कला सम्बन्धी प्रशिक्षण सम्पन्न भयो। गत १८ चैतमा पाल्पाको रिब्दीकोट गाउँपालिकाको बतासेमा एक दिने बृहत् निःशुल्क स्वास्थ्य शिविर सञ्चालन भयो। शिविरका लागि न स्थानीय तहको बजेट दियो। न प्रदेश सरकारको बजेट थियो। न संघीय सरकारको वार्षिक योजना अनुसार सम्पन्न भएको हो। पाल्पाको रिव्दीकोट गाउँपालिकाले सुरु गरेको स्वयंसेवी अभियान म बनाउँछु, मेरो रिव्दीकोट अन्तर्गत सहयोगी संस्थाले झन्डै १० लाख रुपैयाँ बराबरको लागतमा निःशुल्क शिविर सञ्चालन गरेका हुन्। इच्छाशक्ति र ठोस योजना भए जनताको सेवा र समाजमा विकास गर्न पैसा नै खर्च गर्नुपर्दैन। लाखौं करोडौं लागतमा गरिने कार्यक्रम पनि बिना लगानी सम्पन्न हुनसक्छन् भनेर पाल्पाको रिब्दीकोट गाउँपालिकाले सुरु गरेको स्वयंसेवी अभियानले सिद्ध गरेको छ। गाउँपालिका अध्यक्ष नारायणबहादुर कार्की नौ महिनामा स्वयंसेवी अभियानबाट मात्र कम्तीमा ६० देखि ८० लाख रुपैयाँबराबरको काम भएको बताउँछन्। रिब्दीकोटबाट कामका लागि बुटवल, भैरहवा, पोखरा, काठमाडौं नेपालगन्ज, युरोप अमेरिका, जापान पुगेका व्यक्तिहरू अभियानमा जोडिन देशविदेशबाट सम्पर्कमा आउन थालेको अध्यक्ष कार्कीले प्रष्ट पारे। उनी भन्छन्, रिब्दीकोटवासीहरूले सहयोग गर्न आतुर हुनुहुन्छ। हामीले व्यवस्थित योजना बनाएर यो अभियानामा जोड्ने छांै।पाल्पाली संगम काठमाडौमा आवद्ध भएका डाक्टरहरूले स्वास्थ्य क्षेत्रमा, इन्जिनियरहरूले पूर्वाधार क्षेत्र तथा डीपीआरमा, वकिलहरूले कानुन निर्माणमा सहयोग गर्ने र प्रत्येक नागरिकहरूले वार्षिक रूपमा ८ हजार ५ सय रुपैयाँ सहयोग गर्ने भएका छन्। यो अभियानबाट रिब्दीकोटको मुहार फेर्न सकिन्छ भन्नेमा आफू विश्वस्त हँुदै गएको पालिका अध्यक्ष कार्कीले बताए। गाउँपालिकाले चालू आर्थिक वर्षदेखि व्यक्तिको क्षमता र दक्षताको आधारमा सुरु गरेको म बनाउँछु, मेरो रिब्दीकोट स्वयंसेवी सामाजिक अभियान देशका सबै स्थानीय तहको लागि सिको गर्न लायक भएको छ। यो नौलो अभियान सरकारले बजेट विनियोजन गरेर सञ्चालन गरेका कार्यक्रमभन्दा दिगो र प्रभावकारी हुँदै गएको छ। जुन सामाजिक कार्यक्रम पालिकाको विना लगानी प्रभावकारी जनमैत्री बनेका छन। रिब्दीकोट गाउँपालिकामा जन्मिएका कर्म बाहिरी क्षेत्रमा गर्दै आएका व्यक्ति संघसंस्थाको सहयोग र लगानीमा म बनाउँछु मेरो रिब्दीकोट सामाजिक अभियान सञ्चालन हुँदै आएको छ। गाउँपालिकामा बजेट निकै कम भएको, आन्तरिक आम्दानी न्युन रहेकाले स्थानीय तहको बजेटले मात्र गाउँठाउँको विकास गर्न नसकिने भएकाले रिव्दीकोटवासीलाई सामाजिक अभियानमा जोड्न म बनाउँछु, मेरो रिब्दीकोट अभियान सञ्चालन गरेर सामाजिक अभियानबाट बिना लगानी धेरै राम्रा कामहरू भइरहेको गाउँपालिका अध्यक्ष नारायणबहादुर कार्कीले बताए। स्वयंसेवी अभियानबाट आम जनताबाट बाटोघाटो निर्माण गर्ने, खाल्डाखुल्डी पुर्ने, पालिकाका स्वास्थ्य संस्थाहरू सरसफाइ मन्दिर तथा ऐतिहासिक स्थलहरूको सरसफाइदेखि बृहत् स्वास्थ्य शिविर सञ्चालन भइरहेको उपाध्यक्ष कान्ता अधिकारीले बताइन्। रिव्दीकोट गाउँपालिकाले शुरु गरेको स्वयसेवी अभियान अन्य पालिकाहरूका लागि पनि प्रभावकारी देखिएको छ। अन्य पालिकाले यो अभियान सुरु गरेमा स्वयंसेवी रूपमै विकासको अभियान चल्नेछ। बृहत् स्वास्थ्य शिविर म बनाउँछु मेरो रिव्दीकोट सामजिक अभियानअन्तर्गत गाउँपालिकाले बिना लगानी बृहत स्वास्थ्य शिविर सञ्चालन गरेको थियो। १८ वटा विशेषज्ञ उपचार सेवासहित पालिकाभरीका जनतालाई लक्षित गरी बतासेमा सञ्चालन गरिएको स्वास्थ्य शिविरमा ६ सय बिरामीले जनरल, फिजिसियन, नाक कान घाँटी, बालरोग, महिला रोग, पाठेघर क्यान्सरको जाँच, दन्तरोग, हाडजोर्नी, नसारोग, आँखा जाँच, सुगर जाँच, भिडियो एक्सेरे, ल्याब सेवा, जनरल सर्जरी विशेषज्ञ उपचार सेवासहित निःशुल्क औषधि पाएका छन्। पैसा नहुँदा, अस्पतालहरू घटबाट टाढा हँुदा, सबै किसिमको उपचारको सेवा गाउँघरमा नपाउँदा रोग लुकाएर बस्न बाध्य भएका बिरामीहरू शिविरबाट बढी लाभान्वित भएका छन्। शिविरमा अधिकांश विशेषज्ञ सेवामा महिला बिरामीको संख्या अत्याधिक रहेको थियो। खुट्टा झमझम गर्ने, शरीर चस्किने, हातखुट्टा पोल्ने, शरीर दुख्ने, आँखा नदेख्ने भएर, बतासेको स्कुलमा डाक्टरसँग जचाउन आएकी हँु। फिरीमा जँचाए। अब औषधि लिएर घर जान्छु, ७५ वर्षीया मानकुमारी सार्कीले खुसी हुँदै प्रतिक्रिया दिइन्। धेरै हिँडडुल गर्न सक्दिन। लौरो टेकेर आएकी छु। कम्मर मुनी दुख्छ। बेलाबेलामा कोखो दुख्छ। डाक्टरले भिडियो एक्सेरे गरेर हेर्ने भन्नुभयो, लाइनमान पालो कुरेर बसेको मैनादीकी ७५ वर्षीया सुना नेपालले बताइन्। रिब्दीकोट गाउँपालिका वडा नंं ५ का ७४ बर्षिय रुमबहादुर थापाले ग्यास्टिकले पेट सधैं डुम्म हुने भएकाले जचाउन आएको बताए। बतासेकी दृष्टिविहीन कान्ताकुमारी गाहाले हातखुट्टा दुखेको उपचारको लागि छोरी लक्ष्मी गाहाको साहारामा शिविरमा पुगेर निःशुल्क उपचार पाएको बताइन्।म बनाउँछु, मेरो रिब्दीकोट अभियानबाट मधुमेहका ९० जना, आँखाका ९२, नाककान घाँटीमा ४६ जना, जनरल फिजिसियन सेवा १ सय ५९ जना, भिडियो एक्सेरे १ सय २१ जना, हाडजोर्नी नसा १ सय ३२ जना, दाँतमुख १८ जना, स्त्रीरोग ९१ जना, बालरोग २० जना, मानसिक परामर्श सेवा १७ जना, पाठेघरको क्यान्सर ५० जना र जनरल सर्जरी १४ जना गरी ५ सय ८२ जनाले निःशुल्क स्वास्थ्य सेवा लिएका थिए।"
आममाफी दिनै मिल्दैन,"चारवटा बुँदा फेरेर बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक संसद्मा प्रस्तुत भएको छ। यो विधेयकले द्वन्द्वकालका अपराधलाई दुई भागमा वर्र्गीकरण गरेको छ। मानवअधिकार उल्लंघनका घटनामा माफी दिन मिल्ने व्यवस्था गरिएको छ। मानव अधिकारको गम्भीर उल्लंघनमा सत्यनिरुपण तथा मेलमिलाप आयोगले अनुसन्धान गर्नेछ। आयोगले अनुसन्धान गरेपछि पर्याप्त प्रमाण भएमा वा मुद्दा चल्ने अवस्था भएमा सरकारी वकिललाई सिफारिस गर्ने व्यवस्था विधेयकमा छ। सरकारी वकिलले एक वर्षभित्रमा मुद्दा चल्ने वा नचल्ने निर्णय गर्ने छ। मुद्दा चल्ने निर्णय भएमा विशेष अदालतमा मुद्दा चल्ने व्यवस्था विधेयकमा छ। विशेष अदालतको फैसलामा चित्त नबुझे सर्वोच्च अदालतमा ३५ दिनभित्र पुनरावेदन गर्न सकिने व्यवस्था गरिएको छ। संक्रमणकालीन न्याय भनेको सबैलाई कारबाही गर्ने विषय होइन। सत्यको उजागर गर्ने, परिपुरण पाउने र भविष्यमा यस खालका अपराध नहोस् भन्नका लागि समेत काम गर्ने हो। तर, गम्भीर प्रकृतिका अपराधमा अभियोजन पनि नगरी हुँदैन। अहिले द्वन्द्वपीडितहरूलाई सत्य परिपुरण सहितको न्याय चाहिएको छ। राजनीतिक दलहरूले भने अभियोजन नहुने कुराको सुनिश्चितता खोजेको जस्तो देखिएको छ। विधेयकमा जसरी अपराधको वर्गीकरण गरिएको छ। त्यो वर्गीकरण नेपाल पक्ष भएको अन्तर्राष्ट्रिय कानुन, विधिशास्त्र, सर्वोच्च अदालतको आदेश अनुकूल छैन। अनुसन्धान र अभियोजन गर्नुपर्ने खालका घटनामा माफी दिन मिल्दैन। जस्तो, हत्या। कसरी र कस्तो तरिकारले हत्या गरिएको थियो भन्ने कुरा सजायको मात्रा बढाउन वा घटाउन हेरिनुपर्ने तथ्य हो। माफी दिन नमिल्ने प्रकृतिका आधारमा सजाय प्रचलित कानुनअनुसार हुने भनिएको छ। प्रचलित कानुन भनेको अहिलेको हकमा मुलुकी अपराध संहिता हो। मुलुकी अपराध संहिता २०७२ भदौदेखि लागू भएको हो। यो लागू हुनु पूर्व भए गरेका अपराधलाई मुलुकी अपराध संहिताअन्तर्गत कारबाही गर्न सकिँदैन। यसमा हदम्यादका पनि कुरा छन्। त्यसैले हामीले सुरुदेखि नै भन्दै आएको कुरा कि त यस विधेयकमा अपराधको परिभाषा र सजायको व्यवस्था उल्लेख गर्नु पर्यो। कि मुलुकी अपराध संहिता संशोधन गर्नु पर्यो। यसै विधेयकमा यस ऐनअन्तर्गतको मुद्दाहरूको हकमा प्रचलित कानुनमा भएको हदम्यादसँग सम्बन्धित कुराहरू ऐनको प्रयोजनकोलागि लागू हुने छैन भन्ने उल्लेख गरेर समस्या सुल्झाउन सकिन्छ। अहिले अन्तर्राष्ट्रिय कानुन पनि यसरी विकसित भएको छ कि कुनै पनि मानव अधिकार उल्लंघनको घटनामा आममाफी दिन मिल्दैन। संक्रमणकालीन न्यायको दौरानमा सामान्यतया चार किमिसका माफीलाई उल्लेख गर्न सकिन्छ। पहिलो आममाफी हो। घटनाको छानबिन नै नगरी सबैलाई माफी दिने कुरा आममाफी हो। यसमा घटनाको अनुसन्धान गरिँदैन। द्वन्द्वकालका घटना सबैले बिर्सौं भन्दै आममाफी दिइन्छ। तर, मानव अधिकार उल्लंघनको घटनामा भने माफी दिन मिल्दैन। अर्कोे सर्तसहितको माफी हो। अन्तर्राष्ट्रिय कानुनले पनि मान्छ। अभियुक्तले आफूले गरेको गल्ती स्वीकारेको हुनुपर्ने, सत्य उजागर गर्न मद्दत गरेको, पीडित समक्ष क्षमायाचना गरेको र परिपुरण दिन राजी भएको हुनुपर्नेलगातका सर्तहरू तोकिएका हुन्छन्। शर्तसहित माफी दिन मिल्ने प्रकृतिका केही अपराधहरू विधेयकमा छन्। तर, माफी दिने कुराले सत्य उजागर गर्ने कुरालाई मद्दत गर्छ भन्ने कुराको केही सुनिश्चितता छैन। उदाहरणका लागि कोही पीडकले एक वाक्य पनि नबक्ने, माफी पनि माग्दिनँ भनेको अवस्थामा उसलाई अहिलेको विधेयकअनुसार केही कारबाही गर्न सकिँदैन। माफीको लागि तय गरेका सर्त पूरा नगर्नेलाई सजायको व्यवस्था गर्नुपर्छ। यो व्यवस्था भएमा मात्रै अभियुक्तले शान्ति प्रक्रियामा सहयोग गर्छन्। तेस्रो, माफी भनेको अपराध गर्नेहरूको सहमति हो। विगतमा ल्याटिन अमेरिकी मुलुकहरूमा यस खालको कार्य भएको थियो। चौथो, आममाफीको परिचर्चा नगर्ने तर परिस्थिति मिलाएर कानुन बनाउने वा व्यवहारमा कसैलाई कारबाही नगर्ने व्यवस्था मिलाउने हो। यसलाई व्यवहारत माफी दिने पनि भनिन्छ। कसैलाई जवाफदेहि पनि नबनाउने र व्यवहारत: सबैलाई माफी दिने हो। यी सबै माफीहरू अन्तर्राष्ट्रिय कानुनअनुसार असम्भव हुन्। सारमा, अहिलेको विधेयक कानुनी हिसाबले यसरी बुनिएको छ कि यस अन्तर्गत कसैलाई पनि कारबाही गर्न सकिँदैन। नयाँ विधेयकअनुसार एउटा पनि घटनामा पनि अनुसन्धान हुँदैन। मुद्दा पनि चल्दैन। (संक्रमणकालीन न्यायमा विधावारिधि गरेकी डा शर्मा द्वन्द्वकालीन घटनाका विषयमा लामो समयदेखि पैरवी गरिरहेकी छिन्। )"
मधेस सरकारबाट बाहिरियो एमाले,"जनकपुरधाम : मधेस प्रदेश सरकारबाट नेकपा एमाले बाहिरिएको छ। एमालेबाट सरकारमा मन्त्री रहेकाहरूले मंगलबार मुख्यमन्त्री सरोजकुमार यादवसमक्ष राजीनामा बुझाएका छन्। एमाले मधेस प्रदेश संसदीय दलका नेता एवं भौतिक पूर्वाधार विकासमन्त्री सरोजकुमार यादवले सरकारमा सहभागी चार मन्त्री र एक राज्यमन्त्रीले राजीनामा दिएको बताएका छन्। तर, एमालेले सरकारलाई दिएको समर्थन भने फिर्ता नलिने जनाइएको छ। केन्द्रमा एमालेसँग गठबन्धन टुटेपछि मुख्यमन्त्री यादवले एमालेका मन्त्रीहरूलाई सरकारबाट हटाएका हुन्। गठबन्धनमा फेरबदल भए लगत्तै सरकार परिवर्तनको काटछाँट देखिए पनि बारा२ को उपनिर्वाचनमा जनता समाजवादी पार्टीका अध्यक्ष उपेन्द्र यादवलाई एमालेले सहयोग गर्ने आसमा मुख्यमन्त्री मौन बसेका थिए। तर, सो क्षेत्रबाट एमालेका उम्मेदवार पुरुषोत्तम पौडेलले समेत उम्मेदवारी दर्ता गराएपछि मन्त्रीहरूलाई सरकारबाट बर्खास्त गरिएको हो। मधेस सरकारमा एमालेबाट भौतिक पूर्वाधार विकासमन्त्री सरोजकुमार यादव, महिला, बालबालिका, युवा तथा खेलकुदमन्त्री मोहम्मद जयद आलम, गृह तथा सञ्चारमन्त्रीमा शत्रुधनप्रसाद सिंह, कानुनमन्त्रीमा राजकुमार लेखी र गृह तथा सञ्चार राज्यमन्त्रीमा पदमा केशव राय सहभागी थिए। मुख्यमन्त्री यादवले पाँचै मन्त्रीको राजीनामा स्वीकृत गर्दै उनीहरूले सम्हालेको मन्त्रालयको कार्यविभाजनसमेत गरेका छन्। गत पुस २७ मा एमालेले समर्थन दिएपछि जसपा संसदीय दलका नेता यादव मुख्यमन्त्रीमा नियुक्त भएका थिए। पुस २९ गते मुख्यमन्त्रीसँगै एमालेका संसदीय दलका नेता सरोज यादवले पनि मन्त्री पदको शपथ लिएका थिए। एमालेबाट अन्य तीन मन्त्री र राज्यमन्त्रीले भने माघ २० गते सरकारमा सहभागी भएका थिए। एमाले सरकारबाट बाहिरिएपछि सरकारमा नेपाली कांग्रेस, एकीकृत समाजवादी र लोसपा सहभागी हुने तयारी छ। मधेसमा सबैभन्दा ठूलो दल एमालेका २३ सांसद छन्।"
भक्तपुरमा बिस्केटको चटारो,"भक्तपुर : बिस्केट जात्रा भक्तपुरको सबैभन्दा लोकप्रिय जात्रामध्ये एक हो। यस जात्रालाई बिस्का पनि भनिन्छ। टौमढीबाट चैत २७ गते यो जात्रा सुरु हुँदैछ। भैरव देवतालाई मन्दिरबाट निकालेर रथमा राखिन्छ। त्यो रथलाई टोलका मानिसले तान्ने गर्छन्। जात्रामा माथिल्लो (ठने) र तल्लो (कोने) क्षेत्रकाबीच टगअफवारजस्तै डोरी तानातान हुन्छ। उनीहरूले रथलाई आप्नो टोलमा लैजान खोज्छन्। यसरी तान्तातान्दै रथलाई कल्ला टोलमा लगिन्छ। दुई दिन त्यहाँ राखेर रथलाई ल्यासिङखेलमा पुर्याइन्छ। सामान्यतया जात्राका लागि १५ दिन अघिदेखि रथ बनाउन सुरु गरिन्छ। तर, यस वर्ष भने फागुनदेखि नै रथ बनाउन थालिएको रामलाल सिल्पकारले बताए। पाँचतले मन्दिर अगाडि पाँच जना शिल्पकारले रथ तयार गरिरहेका छन्। रथ बनाउने खर्च गुठी संस्थानले ब्यहोर्ने सिल्पकारले बताए। रथ बनाउन फलामका किलाको प्रयोग गरिँदैन। यसको सट्टा सहँ (चुकुल ) ले जोडेर रथ बनाइन्छ। नयाँ वर्षको चार दिन अगाडि नै रथ बनाइसक्नुपर्ने प्रचलन छ। भक्तपुर नगरपालिकाका प्रशासकीय प्रमुख दामोदर सुवालका अनुसार अन्य ठाउँको भन्दा बिस्केट जात्राको रथको आकार ठूलो हुन्छ। यसलाई बनाउने शैली पनि अन्यत्रभन्दा भिन्न हुने गर्छ। भैरव देवता बोकेको रथलाई स्थानीयले तानेर सहरका विभिन्न भागको परिक्रमा गर्छन्। (प्रशिक्षार्थी)"
मिटरब्याजपीडितको रूखको फेदमा बास,"जति दुःख हुन्छ होस्। हाम्रो माग पूरा नभएसम्म घर जाँदैनौं काठमाडौं : मिटरब्याजपीडित कोही खुला आकाशमा त कोही रूखको फेदमुनि रात काटिरहेका छन्। पानी पर्न थालेपछि उनीहरूलाई खुला आकाशमा रात कटाउन निकै सास्ती छ। नवलपरासीको सुस्ताका मिटरब्याजपीडित ६४ वर्षीय रामसुभक मुसहरलाई काठमाडौंको चिसोले सताउन थालेको छ। दुई रात चिसो भुइँमा सुत्नुपर्दा रुघाखोकी लागेको बताए। बर्षातको समय छ। झरी पर्छ बस्न र खान समस्या भइरहेको छ, उनले भने, हामी पटकपटक आन्दोलन गर्न गाउँबाट काठमाडौं आउँछौं। सरकारले सुनवाइ नै गर्दैन। आश्वासन मात्रै दिन्छ। सरकारले आफूहरूसँग सम्झौता गरेर ठग्ने गरेको उनले सुनाए। हामीसँग असोज १ गतेको सम्झौता कार्यान्वयन हुन्छ भन्दै कुर्दाकुर्दा ६७ महिना बित्यो। अनि बाध्य भएर फेरि आन्दोलन गर्न काठमाडौं आएका हौं, उनले भने। छिन्छिन्मा हुने बर्षातले उनीहरूलाई बास बस्ने निकै कठीन हो। उनीहरू शान्तिवाटिकामा बास बसिरहेका छन्। न्यानो कोठाको अभावमा रूखको फेदमुनि सुतेर रात काटिरहेका छन् त कोही भिजेरै मिटरब्याज साहुविरुद्ध अनिदो संघर्षमा छन्। सोमबार तराईका २० जिल्लाबाट न्यायका लागि उनीहरू काठमाडौं आएका थिए। छिन्छिन्मा हुने बर्षाले खाना पकाएर खान र राति सुत्न निकै समस्या भइरहेको मिटरब्याज तथा ठगीविरुद्ध किसान मजदुर सघर्ष समितिका संयोजक अवधेश कुशवाहाले जनाए। उनका अनुसार खाना पकाउने भाँडा, त्रिपाल, ओड्ने, ओछ्याउने, खानेपानीको अभावले पीडितहरूलाई समस्या भइरहेको छ। पीडितहरू घरबाटै पोकापोका चामल लिएर आएका छन्। खानाका लागि तत्कालै समस्या छैन। तर, सुत्ने ओछ्यान र ओड्नेको समस्या छ, उनले भने, त्यसैमाथि वर्षा भइरहेकोले त्रिपालको अभाव भयो। केही त्रिपाल सहयोगमा हामीले पायौं। त्रिपालको पानी चुइएर त्रिपालभित्रै पस्छ। पीडितहरूलाई रात काट्नै समस्या भयो। शान्तिवाटिकामा ६ वाटा कोठा र २ वटा प्रतीक्षालय छ। त्यसमा अटाउँदैन। पीडितहरू बाहिर रूखको फेदमा सुत्न बाध्य छन्। बर्षा भएर त्यहाँ पनि सुत्न नसकिएको महोत्तरीका संजिला मण्डलले दुःखेसो पोखिन्। पीडितहरूलाई बर्षासँगै चल्ने चिसो हावाले काठमाडौंको खुला आकाशमा बस्न झनै समस्या भइरहेको छ। सरकारले पीडित जनतालाई न्याय दिलाएर तुरुन्त घर पठाउनुपर्ने उनीहरूले सरकारसँग माग राखेका छन्। नवलपरासीका मिटरब्याजपीडत राजन मुराउ भन्छन्, घरबाट ल्याएको चामल, दाल, तरकारी आन्दोलन लम्बिँदा कति दिनसम्म चल्छ ? त्यसमा पनि पीडितहरू थपिँदै गएका छन्। अब खाद्यान्न पनि अभाव हुन्छ। पीडितहरूलाई विभिन्न खाले समस्या भोग्नु गरेको मुराउले जनाए। ५६ वटा शौचालय मात्रै छ। मान्छे धेरै छ। त्यसमा पनि शौचालय जान पानीको समस्या उस्तै। नुहाइधुवाइको समस्या विकरालै छ, उनले भने, जति दुःख हुन्छ होस्। हाम्रो माग पूरा नभएसम्म घर जाँदैनौं। सरकारले मिटरब्याजी साहुलाई कारबाही गर्न जबसम्म नयाँ कानुन बनाउँदैन। तबसम्म हामी पीडित आन्दोलन गरिनै रहन्छौं। मिटरब्याजी साहुविरुद्ध सरकारले तुरुन्त कानुन बनाउनुपर्ने, अदालती प्रक्रियामा परेका मुद्दाहरूको फैसला तत्काल रोक्नुपर्ने, न्यायिक प्रक्रियामा पारेका तमसुक, दृष्टिबन्धक जस्ता विषयवस्तुहरूमा पुनरावलोकन गर्नुपर्नेलगायतका माग राख्दै पीडतहज्ञ निर्णायक आन्दोलनमा उत्रिएका हुन्। उनीहरू आफ्ना माग पूरा नभएसम्म घर नफर्किने बताएका छन्। विभिन्न चरणमा भएको सम्झौता लागू गर्नु पनि सरकारसँग माग राखेका छन्।"
जावलाखेल शीर्ष स्थानमा,"काठमाडौं : जावलाखेल युथ क्लब सहिद स्मारक ए डिभिजन लिग फुटबलको शीर्ष स्थानमा उक्लिएको छ। सातदोबाटोस्थित एन्फा कम्प्लेक्समा मंगलबार भएको खेलमा सातदोबाटो युथ क्लबलाई २१ गोलले हराउँदै जावलाखेल शीर्ष स्थानमा उक्लिएको हो। जावलाखेलको जितमा फोडे फोफना र एनकोटो मोसाबीले एक एक गोल गरेका थिए। सातदोबाटोका दीपकसिंह ठकुरीले एक गोल फर्काए। प्रतिस्पर्धात्मक खेलको ४३औं मिनेटमा फोफनाले पेनाल्टीमार्फत गोल गर्दै जावलाखेललाई सुरुवाती अग्रता दिलाएका थिए। ५०औं मिनेटमा मोसाबीले गोल गर्दै जावलाखेलको अग्रता दोब्बर पारे। खेलको ७५औं मिनेटमा सातदोबाटोका दीपकसिंह ठकुरीले एक गोल फर्काएका थिए। त्यसपछि दुवै टोलीबाट थप गोल हुन नसकेपछि जावलाखेलले जित निकाल्न सफल भयो। जावलाखेलको जारी लिगमा चौथो जित हो। जितसँगै जावलाखेलले ६ खेलमा १३ अंक जोडेको छ। ६ खेलमा १२ अंक जोडेको सातदोबाटो तेस्रो स्थानमा झरेको छ। सहिद स्मारक ए डिभिजन लिगअन्तर्गत नै मंगलबार भएको खेलमा न्युरोड टिम एनआरटी र चर्च ब्वाइज युनाइटेडले बराबरी खेल्दै अंक बाँडेका छन्। च्यासल मैदानमा मंगलबार एनआरटी र चर्च ब्वाइजले २२ गोलको बराबरी खेल्दै अंक बाँडेका हुन्। चर्च ब्वाइजले दुई गोलको अग्रता बनाए पनि त्यसलाई जोगाउन नसक्दा अंक बाँड्न बाध्य भयो। खेलको २०औं मिनेटमा आशिष चौधरीले गोल गर्दै चर्च ब्वाइजलाई सुरुवाती अग्रता दिलाएका थिए। ६२औं मिनेटमा कप्तान अनन्त तामाङले गोल गर्दै चर्च ब्वाइजको अग्रता दोब्बर बनाए। खेलको ७१औं मिनेटमा रोहन खड्गीले गोल गर्दै एनआरटीलाई खेलमा फर्काएका थिए। त्यसपछि खेलको इन्जुरी समयमा एनआरटीका सरोज तामाङले गोल गर्दै खेल २२ गोलको बराबरी गरेका थिए। यस बराबरीसँगै एनआरटीले ६ खेलमा तीन अंक जोडेको छ। एनआरटी लिगको १३औं स्थानमा छ। ६ खेलमा १२ अंक जोडेको चर्च ब्वाइज दोस्रो स्थानमा उक्लिएको छ। डबल राउन्ड रोबिनका आधारमा सञ्चालित ए डिभिजन लिग दशरथ रंगशाला, एन्फा कम्प्लेक्स र च्यासल मैदानमा खेलाइउको छ। यस पटकको लिगमा एक सय ८२ खेल हुनेछ। लिग विजेताले ७५ लाख, दोस्रो टोलीले ५० लाख र तेस्रो हुने टोलीले २५ लाख रुपैयाँ नगद पुरस्कार पाउने छन्।"
मेसिन किन्नुपर्ने बजेटले कर्मचारीलाई तलब,"चितवन : क्यान्सरको उपचारका लागि अत्यावश्यक मेसिन हो लिन्याक। यो मेसिन खरिद गर्न गत वर्ष नै भरतपुरस्थित बीपी कोइराला मेमोरियल क्यान्सर अस्पताललाई सरकारले १५ करोड ४५ लाख बजेट दियो। तर, शीर्षक तोकिएरै बजेट आए पनि अस्पतालले मेसिन किनेन। उल्टै, कर्मचारीको तलबमा उक्त रकम खर्च गर्यो। मेसिन नहुँदा क्यान्सरका लाखौं बिरामीले सास्ती भोगे। क्यान्सर उपचारमा यो अस्पतालले दक्षिण एसियामै ख्याति कमाएको छ। तर, अस्पताल प्रशासनको लापरबाहीका कारण यो अस्पताल बिरामी पर्दै गएको छ। अस्पतालका सेवा पनि खस्किँदै गएका छन्। अस्पतालका कार्यकारी निर्देशक डा देजकुमार गौतम र उपनिर्देशक डा कृष्णसागर शर्मा अस्पताललाई राम्रो बनाउनेभन्दा मेसिन किन्न आएका बजेटले कर्मचारीलाई तलब खुवाउँदै बसेका छन्। क्यान्सर सेवा समाजका पूर्वअध्यक्ष श्यामप्रसाद लामिछानेले अस्पताल भद्रगोल बन्दै गएको बताए। तीन वर्षअघिसम्म सुधारिएको अस्पताल अहिलेको कार्यकारी निर्देशक र उपनिर्देशकका कारण भद्रगोल बनेको छ, लामिछानेले भने, प्रशासनिक र आर्थिक पाटो पूरै तहसनहस भएको छ। काम गर्न छाडेर अनावश्यक खर्च गर्ने, कर्मचारी भर्ना मात्रै गर्ने गरेपछि आर्थिक भार बढेको हो। यही अवस्थाले त अस्पताल पूरै बिगार्ने लक्षण देखियो। अस्पतालमा एउटा नयाँसहित तीनवटा लिन्याक मेसिन छन्। वर्षांै अघिको एउटा मेसिन थोत्रो भइसकेको छ। एउटा मध्यमस्तरको छ। आर्थिक वर्ष २०७८७९ मा लिन्याक मेसिन खरिदका लागि १५ करोड ४५ लाख रुपैयाँ बजेट आएको थियो। अस्पताल प्रशासनले उक्त बजेटबाट कर्मचारीलाई तलब दियो। आर्थिक वर्ष ०७७७८ को बजेटबाट एउटा मेसिन खरिद गर्यो। अस्पताल प्रशासनले स्तन क्यान्सर पत्ता लगाउने मेमोग्राफी मेसिन खरिद गर्न निकासा भएको तीन करोड रुपैयाँ पनि कर्मचारी तलबमै खर्च गरेको छ। अस्पतालमा आय स्रोत जुटाउन छोडेर पुँजीगत खर्चबाट कर्मचारीको तलब निकासा गर्न थालिएको छ। असोजदेखि माघसम्म कर्मचारीको सञ्चय कोष, नागरिक लगानी कोष र कर दाखिला भएको छैन। कर्मचारीले फागुन महिनाको तलब पाएका छैनन्। अस्पतालका कार्यकारी निर्देशक डा गौतमले बजेटको पहल गर्न नसक्दा अस्पतालका सबै सेवा प्रभावित बनेका छन्। उनी बजेटभन्दा कर्मचारी बढुवा र भर्नामा बढी सक्रिय देखिएका छन्। उपनिर्देशक डा शर्मासँगको मिलेमतोमा कर्मचारी भर्ती र बढुवा गरेपछि कर्मचारीले नै विरोध गरेका छन्। अस्पतालको सुधार गर्नुका सट्टा अनावश्यक कर्मचारी राख्ने र मनपर्दी बढुवा गर्दै आएका छन्। आफ्ना र आफू निकटका कर्मचारीलाई नियम मिचेर बढुवा गरेका छन्। कार्यकारी निर्देशक गौतमले आफू चोखिने प्रयास गर्दै प्रमुख प्रशासकीय अधिकृत गृहिनारायण महतोमाथि दोषारोपण गरेका छन्। महतोले कर्मचारी बढुवाको अंकभार दिएपछि मात्रै नतिजा प्रकाशनका लागि आफूसमक्ष फाइल आउने गरेको उनले बताए। अस्पतालमा अनावश्यक खर्च बढेपछि तलब खुवाउनै समस्या भएको छ। कार्यालय खर्च बढी भएको छ। अतिथि सत्कार, भत्ता र अनावश्यक कर्मचारी भर्नाले गर्दा खर्च बढेको हो। अस्पतालका सेवाहरू दिनप्रतिदिन खस्कँदै गएको सेवाग्राहीहरू बताउँछन्। आवश्यक चिकित्सक र मेसिनको अभावमा सेवा खस्किँदै गएको हो। क्यान्सर लागेका अन्तिम अवस्थाका बिरामीको रेखदेख र उपचारका लागि खोलिएको अस्पतालमा अहिले सेवा कमजोर बनेको छ। हस्पिटलसम्बन्धी अध्ययन गरेर आएकी कन्सलटेन्ट डा भावना वाग्लेलाई रोकेर उनीभन्दा जुनिएर डा प्रदीप थापालाई एनेस्थेसिया विभागको निमित्त विभागीय प्रमुख बनाइएको छ। उनै थापालाई अहिले कन्सलटेन्टमा बढुवा गराएर विभागीय प्रमुख बनाइएको छ। गत साउनदेखि अस्पतालले सप्लायर्सलाई भुक्तानी दिन सकेको छैन। सप्लायर्सलाई मात्रै करिब १२ करोडभन्दा बढी भुक्तानी दिन बाँकी छ। त्यसैकारण रिएजेन्ट, केमिकल, सिटी स्क्यानको फिल्म, स्टेसनरी, प्रिन्टिङका सामग्री सप्लाइ गर्ने व्यवसायीले अस्पताललाई सामान दिन सकेका छैनन्। प्याथोलोजी विभाग स्रोतका अनुसार अहिले त्यहाँ बायोप्सी गर्न काटिएको मासुको थुप्रो लागेको छ। चिकित्सकले रिपोर्ट आउन एक महिना लाग्ने भनेपछि समस्या देखिएको छ। रिपोर्ट कुर्दाकुर्दै कतिपय बिरामीको त निधन नै भइसकेको छ। सिटी स्क्यानको रिपोर्ट आउन एक साता लाग्छ। रेडियोलोजी विभागले चिकित्सक कम भएपछि समयमै रिपोर्ट दिन सकेको छैन। अतिरिक्त समयका लागि काम गरेबापत दिइने इएचएस लागू भएको रेडियोलोजी विभागमा कार्यालय समयमा बाहेक अन्य समयमा परीक्षण हुँदैन। अत्यावश्यक मानिने सिटी स्क्यान, एमआरआई, भिडियो एक्सरेलगायतका सेवाका लागि बिरामीले कार्यालय समय कुर्नुपर्छ। जनशक्ति नै दिँदैनन्। यहाँ भत्ता दिन्छन्, भत्ता खानेले काम गर्दैनन्। चिकित्सक नै कम भएपछि कसरी समयमा रिपोर्ट दिन्छन् त ? एक कर्मचारीले भने, यहाँ काम नभएपछि बाहिर निजी अस्पताललाई फाइदा भयो। निजिमा पठाउन अदृश्य चलखेल भएको हो। २०७६ मंसिर १ गतेबाट सुरु विस्तारित स्वास्थ्य सेवा अहिले अधिकांश विभागमा बन्द छ। इएचएस हुँदा चिकित्सक अतिरिक्त सेवा शुल्क पाउने भएपछि अस्पतालमै काम गर्थे। यसले अस्पतालको आयस्रोत बढेको थियो। अहिले चिकित्सक निजीमा जान्छन्। आफ्नो नाम भन्न नचाहने एक कर्मचारीले अस्पतालमा बेथिति बढ्दै गएको गुनासो गरे। कार्यकारी निर्देशकको कार्यशैलीले अस्पताल भद्रगोल बनेको उनले आरोप लगाए। उपनिर्देशक अस्पतालको सेवामा काम गर्दैनन्। उनको विभागमा उनी उपचारका लागि पुग्दैनन्। कार्यकारी निर्देशकको विभाग नाक, कान, घाँटीको विभागमा अप्रेसनका लागि महिनौं पर्खनुपर्छ, उनले भने। पदीय शक्तिको दुरुपयोग गर्दै कार्यकारी निर्देशक डा गौतमले अनावश्यक खर्च बढाएका छन्। अस्पतालको सेवाभन्दा अन्यत्रको काममा उनले बजेट खर्चेका छन्। उनले अस्पतालको पार्क, कर्मचारी आवास क्षेत्रमा टेबल टेनिस बोर्ड बनाउन बजेट खर्चेका छन्। तर, कार्यकारी निर्देशक डा गौतमले आफूमाथि लागेको आरोप सत्य नभएको बताए। नेपाल सरकारले बजेट निकासा नगर्दा समस्या आएको हो, उनले भने, बिमा र विपन्नको शीर्षकमा आउने रकम निकासा नहुँदा गाह्रो भएको हो। सञ्चालक समिति नभएको अवस्थामा समस्या आएको हो। यसमा मैले मात्रै गरेर भएन। नेपाल सरकारले नियमसंगत नियुक्ति गरेपछि समाधान हुन्छ। सञ्चालक समितिका अध्यक्ष डा निर्मल लामिछानेको पदावधि माघ १२ गते सकिएको हो। त्यसअघिदेखि नै अस्पतालमा आर्थिक संकट थियो। कार्यकारी निर्देशक डा गौतमको कार्यकाल वैशाख २४ गतेसम्म मात्रै छ। उनको तीन वर्षे कार्यकाल निकै विवादित बन्यो। २०४९ सालमा स्थापना भएको अस्पतालले उपचार सेवा भने २०५३ सालबाट सुरु गरेको हो।"
मुख्यमन्त्री गिरीलाई राजीनामा दिन दबाब,"दाङ : एक महिनाको अन्तरालपछि लुम्बिनी प्रदेशसभाको दुइटा बैठक नियमित भएका छन्। चैत २० र २१ गते सञ्चालन भएको सदनमा सरकारमा सहभागी मन्त्रीहरू दुई दिन उपस्थित भएनन्। अल्पमतमा परेको लीला गिरी नेतृत्व प्रदेश सरकार सदनमा पनि सहभागिताको हिसाबले त्यही अवस्थामा देखियो। सत्तापक्षमा कुर्सीहरू दुई दिन प्रायः खाली जस्तै देखिएका छन्। बैठकमा विपक्षमा रहेको सबै राजनीतिक दलका सांसदहरूले मुख्यमन्त्री लीला गिरीलाई अल्पमतको सरकारबाट राजीनामा दिएर मार्ग प्रशस्त गर्न आग्रहसमेत गरेका छन्। नेपाली कांग्रेस, माओवादी केन्द्र, जनमत पार्टी, नागरिक उन्मुक्ति, लोसपा जसपा, एकीकृत समाजवादीलगायत प्रतिनिधित्व गर्ने सासंदहरूले मुख्यमन्त्री गिरीलाई मार्ग प्रसस्त गर्न आग्रह गर्दै नैतिकता देखाउन आग्रह गरे। उनीहरूले मुख्यमन्त्रीमा नैतिकता छ भने राजीनामा दिएर मार्ग प्रशस्त गर्नुहोस् बैठकमा सम्बोधन गर्ने अधिकांश प्रदेशसभा सदस्यले भने। उनीहरूले मुख्यमन्त्री अल्पमतमा रहेको भन्दै मार्ग प्रसस्त गर्न आग्रह गरेका थिए। पूर्वमन्त्री कांग्रेसका प्रदेशसभा सदस्य बसिउद्दिन खाँले मुख्यमन्त्रीलाई सदन फेस गर्ने हैसियत नभएको बताए। उनले मुख्यमन्त्रीले अल्पमतको सरकार सञ्चालन गर्न खोजेको र नैतिकता भए मार्ग प्रशस्त गर्न आग्रह गरे। मुख्यमन्त्री कार्यालयमा बस्नुभएको छ, तर सदन फेस गर्ने आँट छैन, उहाँले विश्वास गुमाइसक्नु भएको छ, उनले भने, ५३ भर्सेज ३३ अल्पमतको सरकारले बडो निर्लज्जतापूर्वक शासन गर्ने दुस्प्रयास गरिरहेको छ। यसमा खेद छ र चिन्ता छ। अल्पमतले सरकार चलाउने की बहुमतल सरकार चलाउने हो, अनौठो छ, उनले भने। सांसद खाँले बहिगर्मन हुन लागेको सरकारलाई ठूलो निर्णय गर्न अधिकार नभए पनि सरकारले जथाभावी बजेट खर्च गरिरहेको र प्रदेशलाई कंगाल बनाउने दुस्साहस सुरु भएको आरोप लगाए। कांग्रेसका प्रदेशसभा सदस्य राजु खनालले मुख्यमन्त्रीले मार्ग प्रसस्त गरेर नयाँ प्रक्रिया सुरु गर्ने वातावरण बनाउनुपर्ने बताए। धारा र उपधारा हेरेर अलमल नगर्न मुख्यमन्त्रीलाई सुझाब दिए। यहाँ जनताका समस्याका कुरा राखिरहँदा यसलाई सम्बोधन गर्ने कसले ? सरकार अल्पमतमा परिसकेको छ उनले भने, धारा र उपधारा हेरेर अलमल नगरौं। यही सरकारले विश्वासको मत लिन सक्छ भने पनि त्यो परीक्षण छिटो भन्दा छिटो गरेर यो संसदलाई एउटा निकास दिनुपर्छ। सुधाकर पाण्डेले अल्पमतको मुख्यमन्त्रीले सरकार सञ्चालन गर्न नसक्ने बताए। मुख्यमन्त्री अल्पमतमा परिसक्नुभएको छ। काम चलाउ मात्र हुन्छ। सरकार सञ्चालन गर्न विधेयक ल्याउन अन्य कुरा गर्न सक्नुहुन्न, उनले भने, बजेट र नीति कार्यक्रमका लागि मुख्यमन्त्रीज्यूले सहज गर्नुपर्छ। प्रचण्डविक्रम न्यौपानेले ५३ सांसदले सरकारको समर्थन फिर्ता लिएको अवस्थामा नैतिकताका आधारमा मुख्यमन्त्री गिरीले मार्ग प्रशस्त गर्नुपर्ने धारण राखे। तपाईंहरूको सरकार रहने सम्भावना छ भने लाग्नुहोस्, उनले भने, केही दिनको मात्र सरकार हो भने आजै मार्ग प्रशस्त गरेर नैतिकता देखाउनुस्। जसपाका सांसद भण्डारीलाल अहिरले अल्पमतको सरकारले विकास निर्माणका काम गर्न नसक्ने भएकाले नैतिकताको पनि ख्याल गरेर छिटो निकास दिनुपर्ने बताए। नागरिक उन्मुक्ति पार्टीका सांसद राजकुमार चौधरीले अल्पमतको सरकार लम्बिए अस्थिरता सिर्जना हुने भनाइ राखे। नेकपा एकीकृत समाजवादीकी भगवती घिमिरे अधिकारी र लोसपाका सांसद सन्तोषकुमार पाण्डेयले पनि नैतिकता माथि प्रश्न उठेको भन्दै मुख्यमन्त्री सम्मानजनक रूपमा सरकारबाट बहिर्गमन हुनुपर्ने धारणा राखे। एमालेका चिन्तामणि पाण्डेले वर्तमान सरकार स्वाभाविक ढंगले बहिर्गमन हुने उल्लेख गरे। सत्तामा जान साथीहरूलाई हतार भएको छ। यति छिटो हतार किन ? कानुनी प्रक्रिया पुर्याउनुपर्ने होला नि, उनले भने, यो सरकार स्वाभाविक ढंगले बहुमत सिद्ध गर्न सकेन भने बहिर्गमन हुन्छ। एमालेका तुल्सी चौधरीले नैतिकता मुख्यमन्त्रीको गुमेको नभई सरकार गठन गरिपाउँ भनि निवेदन दिनेको गुमेको आरोप लगाए। साथीहरूले समर्थन फिर्ता लिनुभएको छ। कमसेकम संविधानले के भनेको छ। संवैधानिक कुरालाई नहेर्ने। एउटा औंला उतातिर उठाउँदा ३ वटा औंलाले आफूतिर हुन्छ भन्ने हेक्का राख्नुभएन। एमालेको सरकारले एक महिनाभित्र बहुमत सिद्ध गर्न नसके राजीनामा दिनुहुन्छ। मुख्यमन्त्रीले विश्वासको मत नपाए फर्केर १६८ को २ मा जाँदैन उपधारा ३ मा जान्छ। सदनमा सबैभन्दा ठूलो दलले सरकार बनाउने अवसर गर्छ उनले भने, यसबेला एकमहिनाको अवसर हामी पाउँछौं। धारा ४ र ५को कल्पना गर्नुस् धारा २ को कल्पना नगर्नुस्। चैत १२ गते माओवादी केन्द्र, जसपा, नागरिक उन्मुक्ति, जनमत पार्टीलगायतका दलले मुख्यमन्त्री लीला गिरीलाई दिएको समर्थन फिर्ता लिएका थिए। अहिले राप्रपाले मात्र मुख्यमन्त्रीलाई दिएको समर्थन कायम राखेको छ। समर्थन फिर्ता लिएका दलले कांग्रेस संसदीय दलका नेता डिल्लीबहादुर चौधरीलाई मुख्यमन्त्री नियुक्त गर्न प्रदेश प्रमुख अमिक शेरचनलाई पत्र दिइसकेका छन्।"
एडीबीको प्रक्षेपित आर्थिक वृद्धि बजेटको लक्ष्यभन्दा आधा,"काठमाडौं : एसियाली विकास बैंक (एडीबी)ले सन् २०२३ मा नेपालको आर्थिक वृद्धि ४१ प्रतिशत रहने प्रक्षेपण गरेको छ। एडीबीले अप्रिल महिनाको एसियल डेभलपमेन्ट आउटलुक सार्वजनिक गर्दै आर्थिक वर्षको बजेटको प्रक्षेपणभन्दा आधा मात्र आर्थिक वृद्धिको अनुमान गरेको हो। एडीबीको प्रक्षेपण र राष्ट्रिय योजना आयोगको प्रक्षेपण भने मिल्दो देखिएको छ। आयोगले बजेटले लिएको लक्ष्यलाई समायोजन गर्दै ४५ प्रतिशतको आर्थिक वृद्धिको अनुमान गरेको हो। चालू आर्थिक वर्षको बजेटले भने ८ प्रतिशतको आर्थिक वृद्धिको लक्ष्य लिएको छ। कसिलो मौद्रिक नीति, सुस्त घरेलु माग, कोभिड १९ ले बजारमा पुर्याएको असर र बाह्य क्षेत्रको प्रभावका कारण आर्थिक वृद्धि खुम्चिने प्रक्षेपण गरेको हो। एडीबीका अनुसार सन् २०२१ मा ४२ प्रतिशत र २०२२ मा ५८ प्रतिशतको आर्थिक वृद्धि नेपालले हासिल गरेको छ। सन् २०२४ मा भने ५ प्रतिशतको आर्थिक वृद्धिको प्रक्षेपण एडीबीको छ। अन्तर्राष्ट्रिय मुद्रा कोषले गत फेबु्रअरी २८ मा गरेको विस्तारित ऋण सुविधा समीक्षाले नेपालको अर्थतन्त्रलाई दिगो रूपमा अघि बढाउने देखाएको छ। यसले वित्तीय जोखिम न्यूनीकरण हुनका साथै बाह्य जोखिमहरू घटाएको र दिगो ऋण व्यवस्थापन सुनिश्चित गरिएको एडीबीले रिपोर्टमा उल्लेख गरेको छ। सन् २०२३ मा मूल्यवृद्धि ७४ प्रतिशत पुग्ने अनुमान एडीबीको छ। जबकि चालू आर्थिक वर्षको बजेटले मूल्यवृद्धि ७ प्रतिशतमा राख्ने लक्ष्य लिएको छ। आर्थिक वर्ष सन् २०२३ को पहिलो ६ महिनामा औसत मुद्रास्फीति ८० प्रतिशत छ। आवास, उपयोगिता र यातायातको मूल्य बढ्दा खाद्य मुद्रास्फीति ५६ प्रतिशत र गैरखाद्य मुद्रास्फीति ८६ पुगेको छ। आर्थिक वर्षको दोस्रो ६ महिनामा पनि मौद्रिक तथा वित्तीय नीतिका कारण सन् २०२३ मा मुद्रास्फीति औसत ७४ प्रतिशतमा पुग्ने अपेक्षा गरिएको हो। सन् २०२४ मा भने मूल्यवृद्धि ६२ प्रतिशतमा ओर्लिनेछ। सामान्य फसल, तेलको मूल्यमा कमी र भारतीय मुद्रास्फीतिमा आएको गिरावटलाई आधार मान्दा सन् २०२४ मा ६२ प्रतिशतसम्म मुद्रास्फीति घट्ने अपेक्षा गरिएको छ। एडीबीका अनुसार सन् २०२२ मा यस्तो वृद्धि ६३ प्रतिशत थियो। उत्पादनमूलक क्षेत्रको वृद्धि पनि मध्यम रहने एडीबीको अनुमान छ। सन् २०२३ मा कृषि उत्पादन २ प्रतिशत (अघिल्लो वर्ष २३ प्रतिशत), औद्योगिक उत्पादन ५१ प्रतिशत (अघिल्लो वर्ष १०२ प्रतिशत तथा सेवा क्षेत्र ४४ (अघिल्लो वर्ष ५९ प्रतिशत) रहने अनुमान छ। मौसमी सिँचाइका कारण धान उत्पादन ७ प्रतिशतले बढे पनि हिउँदे बालीमा वर्षाको कमीका कारण असर गर्ने भनिएको छ। उच्च ब्याजदर, आयात प्रतिबन्ध, घरेलु उपभोगमा आएको मन्दी र बाहिरी मागमा आएको कमीले उत्पादन र निर्माण क्षेत्र प्रभावित हुँदा औद्योगिक उत्पादन घट्ने एडीबीको अनुमान छ। यस्तै, सेवा क्षेत्रमा कर्जा नियन्त्रण र ब्याजदरमा वृद्धिपछि घरजग्गा, थोक, र खुद्रा व्यापार सुस्ताएको छ। पर्यटन संख्यामा वृद्धि भए पनि अन्तर्राष्ट्रिय पर्यटक आगमन अझै कमी भएकाले सेवा क्षेत्र प्रभावित हुने भनिएको छ। सन् २०२३ मा निजी क्षेत्रको उपभोग खर्च (३७ प्रतिशत) पनि सुस्त हुने एडीबीको अनुमान छ। सन् २०२२ मा यस्तो खर्च ५४ प्रतिशत थियो। मूल्यवृद्धि र कर्जा लगानीमा भइरहेको कडाइका कारण यस्तो खर्च घट्ने अनुमान गरिएको हो। निजी लगानी खर्चको वृद्धि सन् २०२२ को ८८ प्रतिशतबाट घटेर ४ प्रतिशतमा ओर्लिनेछ। आयात प्रतिबन्ध (डिसेम्बर २०२२ को मध्यमा हटाइयो), उच्च नीति दरहरू, र आयातको लागि नगद मार्जिनको अनिवार्य व्यवस्था (सन् २०२३ को जनवरीबाट हटाइयो) लगायतका कारण निजी लगानी खर्च घट्ने अनुमान गरिएको छ। आर्थिक वर्ष २०२२ मा ६० प्रतिशतले संकुचित भएको सार्वजनिक लगानी आर्थिक वर्ष २०२३ मा १३ प्रतिशतले विस्तार हुने अपेक्षा गरिएको छ। आर्थिक वर्ष २०२३ को वित्तीय नीतिले कृषि, पूर्वाधार र सामाजिक सुरक्षालाई प्राथमिकतामा राखेको छ। सरकारको मूल बजेट विस्तारात्मक थियो। तर सरकारले वित्तीय वर्ष २०२३ को पहिलो ६ महिनामा राजस्व कमीलाई पूर्ति गर्नका मध्यवर्ष समीक्षामा करिब १४ प्रतिशतले बजेट खर्च घटाएको छ। संशोधित अनुमानले कुल गार्हस्थ्य उत्पादनको १२५ प्रतिशत चालू खर्च र पुँजीगत खर्च ५८ प्रतिशत हुने अनुमान गरिएको छ। बजेट घाटा आर्थिक वर्ष २०२३ मा ३६ प्रतिशत हुने अपेक्षा गरिएको छ। विश्वव्यापी मन्दीका कारण पर्यटन र रेमिट्यान्समा पर्ने असरले आर्थिक वृद्धि तथा मूल्यवृद्धिमा असर गर्ने भनिएको छ। बढ्दो मुद्रास्फीतिलाई नियन्त्रण गर्न कडा घरेलु मौद्रिक नीति आवश्यक पर्ने एडीबीले औंल्याएको छ।"
बुद्धको मूर्ति अफ्रिकालाई हस्तान्तरण गरिने,"बुद्धको शिक्षालाई विश्वव्यापी विस्तार गर्न महत्वपूर्ण योगदन पुर्याउँदै आएका भिक्षु तपास्सीधम्मले आफ्नै पहलमा उक्त मूर्ति हस्तान्तरण गर्न लागेका हुन्। करिब साढे ४ लाख मूल्य बराबरको उक्त मूर्ति साढे ३ फुटको रहेको छ। काठमाडौं : भगवान् बुद्धको एउटा मूर्ति यसै साताभित्र अफ्रिकालाई हस्तान्तरण गरिने भएको छ। चारुमती बुद्ध बिहारका प्रमुख एवं विश्व भिक्षु युवा महासंघ नेपाल च्यापटरका अध्यक्ष भिक्षु तपास्सीधम्म महास्थवीरका अनुसार अफ्रिका माहादेशको कङ्गो, केनिया, युगान्डा, इथियोपियालगायतको देशको भ्रमणमा जान लागेका भिक्षुले कङ्गोको लुबुबाशी शहरस्थित निर्वाण विहारलाई एक कार्यक्रमबीच उक्त मूर्ति हस्तान्तरण गरिने भएको हो। नेपाल भगवान् बुद्धको जन्मस्थल भएकाले नेपालमै बनाइएको मूर्ति बनाइदिन त्यहाँको विहारले आग्रह गरेअनुसार भक्तजनहरूको सहयोगमा सो मूर्ति तयार पारिएको भिक्षु तपास्सीधम्मले बताए। अफ्रिकाका अन्य ठाउँमा पनि बुद्ध जयन्तीका अवसरमा आयोजित विभिन्न कार्यक्रममा उनी सहभागी हुने भएका छन्। कङगोबाट हामीलाई बुद्ध भगवान्को एउटा मूर्ति मिलाइदिनु भन्नु भएको थियो। सोहीअनुरूप हामीले एक वर्षअघिदेखि उक्त मूर्ति तयार पार्न लगाएका थियौं। पाटनका मूर्तिकार अमिर शाक्यले सुनको जलप लगाएको उक्त बुद्धको मूर्ति गत शनिबार मलाई हस्तान्तरण गर्नुभयो, उनले भने, अहिले मूर्तिको प्याकिङको भइरहेको छ। यहि साताभित्र कङ्गोमा गएर सो मूर्ति त्यहाँको निर्वाण विहारलाई हस्तान्तरण गर्नेछु। बुद्धको शिक्षालाई विश्वव्यापी विस्तार गर्न महत्वपूर्ण योगदन पुर्याउँदै आएका भिक्षु तपास्सीधम्मले आफ्नै पहलमा उक्त मूर्ति हस्तान्तरण गर्न लागेका हुन्। करिब साढे ४ लाख मूल्य बराबरको उक्त मूर्ति साढे ३ फुटको रहेको छ। करिब २३ सय वर्षअघि सम्राट अशोकपुत्री चारुमतीद्धारा निर्मित ऐतिहासिक चारुमती स्तुप (धन्दो चैत्य) परिसरमा रहेको चारुमती बुद्ध विहारको मर्मतसम्भार, रेखदेख विस्तार तथा प्रवद्र्धनमा भिक्षु तपास्सीधम्मले महत्वपूर्ण भूमिका निभाउँदै आएका छन्। साथै, बौद्ध धर्मको माध्यमबाट मानव सेवाको क्षेत्रमा पनि ओजपूर्ण कार्यहरू गर्दै आएका उनी समाजसेवामा पनि सक्रिय छन्।"
कांग्रेसमा ४ मन्त्रीको नाम टुङ्ग्याउन सकस,"काठमाडौं : कांग्रेसले पार्टीको भागमा परेको बाँकी ४ जना मन्त्रीको नाम अझै टुंग्याउन सकेको छैन। कांग्रेसभित्रको गुटगत विवादका कारण मन्त्रिपरिषद्ले पूर्णता पाउन सकेको छैन। कांग्रेसको भागमा परेका मन्त्रालय प्रधानमन्त्री पुष्पकमल दाहाल प्रचण्डले आफैसँग राखेका छन्। कांग्रेसबाट उपप्रधानसहित रक्षामन्त्रीमा पूर्णबहादुर खड्का, अर्थमन्त्रीमा डा प्रकाशरण महत, उद्योग वाणिज्य तथा आपूर्तिमा रमेश रिजाल र सहरी विकासमन्त्रीमा सीता गुरुङ मात्रै नियुक्त भएका छन्। सरकारका प्रवक्तासमेत रहेकी सञ्चार तथा सूचना प्रविधिमन्त्री रेखा शर्माले कांग्रेसले सरकारमा सहभागी हुनेको सूची नपठाउँदा सरकारले पूर्णता पाउन नसकेको बताइन्। मन्त्रिपरिषद्को निर्णय मंगलबार सार्वजनिक गर्दै उनले भनिन्, कांग्रेसबाट मन्त्रीको नाम नदिँदा मन्त्रिपरिषद्ले पूर्णता नपाएको हो। क्याबिनेटमा छलफल पनि भइरहेको छ। अब केही दिनमा सरकारले पूर्णता पाउँछ। कांग्रेसले मिलाउने बित्तिकै विस्तार हुन्छ। पार्टी सभापति शेरबहादुर देउवाले पार्टीका अर्का उपसभापति धनराज गुरुङ र सांसद डिगबहादुर लिम्बूको नाम पनि मन्त्रीको सूचीमा राखेका थिए। तर, शेखर कोइराला पक्षले आफ्नो समूहबाट ३ जनालाई नसमेटेसम्म सरकारमा सहभागी नहुने अडान लियो। शेखर पक्षका २ जना नेतालाई मात्र समेट्दा देउवा पक्षका अरू २ नेतालाई देउवाले पछि सारे। जसमा नेता एनपी साउद र मोहन बस्नेत मन्त्रीको लागि पक्कापक्की गरेका थिए। प्रधानमन्त्रीसँग रहेका ६ मन्त्रालयमध्ये कांग्रेसका भागमा कानुन, न्याय तथा संसदीय मामिला, परराष्ट्र, युवा तथा खेलकुद र स्वास्थ्य तथा जनसंख्या मन्त्रालय बाँकी छन्। त्यसो त प्रधानमन्त्री प्रचण्ड र उपप्रधान तथा रक्षामन्त्रीसमेत रहेका मन्त्री खड्कासँग नियमित संवादमा छन्। बालुवाटार स्रोतका अनुसार बुधबारसम्ममा मन्त्रिपरिषद्लाई पूर्णता दिने प्रचण्डको तयारी छ। प्रधानमन्त्री प्रचण्डले कांग्रेसका इत्तर पक्षका नेता शेखर कोइराला र महामन्त्री गगन थापासँग पनि छुट्टाछुट्टै संवाद गरेका छन्। बालुवाटार स्रोतका अनुसार कांग्रेसले मन्त्रिपरिषद्लाई पूर्णता दिने कुरामा सहयोग गर्न प्रचण्डले आग्रह गरेका थिए। गठबन्धनमा भएको सहमतिअनुसार ८ मन्त्री र एक राज्यमन्त्री कांग्रेसले पाएको हो। पार्टीभित्रको गुटगत सन्तुलन मिलाउन कांग्रेसले थप एक मन्त्रालय पाउनुपर्ने माग सभापति देउवाले राखेका छन्। शेखरगगन समूहले तीन मन्त्रालय नपाएसम्म मन्त्रीको नाम नपठाउने अडान लिएपछि कांग्रेस सभापति देउवा पनि दबाबमा छन्। नेता एनपी साउद र मोहन बस्नेतलाई मन्त्री बनाउने तयारीमा रहेका देउवाले शेखर समूहलाई दुई मन्त्री र एक राज्यमन्त्रीको प्रस्ताव गरेको अवस्था छ। शेखर समूहले देउवाले छुट्ट्याएको दुई मन्त्रीको प्रस्ताव स्वीकार्न सकेको छैन। देउवा पक्षका अर्का एक नेता भन्छन्, पार्टीभित्रका प्रकाशमान सिंह, डा शशांक कोइराला, कृष्णप्रसाद सिटौला पक्षको कुनै एक सांसदलाई देउवाले मन्त्री दिए भने शेखर टिमले पाउने दुई सिट मात्र हो। सिटौला पक्षका भनेर चिनिएका नेता प्रदीप पौडेललाई मन्त्री बनाउने तयारीमा पनि सभापतिजी हुनुहुन्छ। पौडेलजीको विषयमा संस्थापन र इतर पक्षमा नै समस्या छैन, ती नेताले भने। सहमहामन्त्री जीवन परियारले भने तीन मन्त्रालय आफ्नो पक्षले निष्पक्ष पाउनुपर्छ भन्ने समूहको अडान रहेको भन्दै अगाडि भने, तीन मन्त्रालय हाम्रो सुरु देखिको माग हो। त्यसको तय नभई हामी नाम नाम पठाउँदैनौं। शेखर समूहले इच्छाएका मन्त्रालयमा स्वास्थ्य, कृषि र कानुन मन्त्रालय रहेका छन्। सो समूहले माग सम्बोधन भए मापदण्डअनुसार मन्त्री छनोट गरी सभापतिलाई नाम दिने तयारीमा छ। शेखर समूहबाट उपसभापति धनराज गुरुङ, सहमहामन्त्री बद्री पाण्डे, जीवन परियार, मोरङका जिल्ला सभापति रहिसकेका नेता डिगबहादुर लिम्बू मन्त्री बन्ने करिब तय भएका नाम हुन्। उता मन्त्रालयको भागबन्डामा असहमति जनाउँदै जनमत पार्टी सरकारबाट बाहिरिएको छ। जनमत पार्टीका अब्दुल खानले खानेपानी मन्त्रीबाट राजीनामा दिएका थिए।"
फोनिज मुस्ताङको अध्यक्षमा थकाली निर्वाचित,"जोमसोम : नेपाल आदिवासी जनजाति पत्रकार महासंघ (फोनिज) मुस्ताङ शाखाको अध्यक्षमा सुन्दरकुमार थकाली निर्वाचित भएका छन्। मंगलबार भएको प्रथम जिल्ला अधिवेसनले थकालीको अध्यक्षतामा १० सदस्यीय नयाँ कार्यसमिति सर्वसम्मत चयन गरेको हो। संघको उपाध्यक्षमा शुशिल थकाली, सचिवमा निरज थकाली, सहसचिवमा सोजन हिराचन र कोषाध्यक्षमा तृस्ना गौचन सर्वसम्मत चयन भएका छन्। त्यसैगरी सदस्यहरुमा रुपिका थकाली, यमुना लामा, रिक्साङ गुरुङ, समिर थापा र कर्साङ गुरुङ चयन भए। उनीहरूलाई मंगलबार नै गण्डकी प्रदेशका आन्तरिक मामिला तथा कानुन मन्त्री रोशन गाहामगरको उपस्थितीमा पदस्थापन गरिएको छ। नवनिर्वाचित अध्यक्ष थकालीले आदिवासी जनजातिको पक्षमा कलम चलाउने प्रतिबद्धता जनाए। मुस्ताङमा आदिवासी जनजातिको बाहुल्यता रहेकाले यससँग सम्बन्धीत संघसंस्थासँग सहकार्य गरेर अघि बढ्ने बताए।"
"धनुषामा ट्रकको ठक्करबाट मोटरसाइकल चालकको मृत्यु, पूर्वपश्चिम राजमार्ग अवरुद्ध",ढल्केवर (धनुषा) : धनुषामा ट्रकले मोटसाइकललाई ठक्कर दिँदा एकजनाको मृत्यु भएको छ। पूर्वपश्चिम राजमार्ग अन्तर्गत धनुषाको मिथिला नगरपालिका३ हरिहरपुरस्थित औरही पुलमा ट्रकले ठक्कर दिँदा मोटरसाईकल चालकको घटनास्थलमै मृत्यु भएको हो। मृत्यु हुनेमा मिथिला नगपालिका३ हरिहरपुरका मोटरसाइकल चालक अन्दाजी २२ वर्षीय युवराज महतो रहेको प्रहरीले जवनाएको छ। बुधबार साँझ पूर्वबाट पश्चिमतर्फ आउँदै गरेको प्रदेश ०१०२००१ ख ८७७३ नम्बरको ट्रकले प्रदेश २०२००२ प ८३०४ नम्बरको मोटरसाईकललाई ठक्कर दिएको धनुषाका प्रहरी प्रवक्ता प्रहरी नायव उपरीक्षक वेदप्रसाद गौतमले जानकारी दिए। दुर्घटनापश्चात अहिले पूर्वपश्चिम राजमार्ग पूर्ण रुपले अवरुद्ध भएको छ। दुर्घटनामा घाईते भएका मोटरसाईकल चालकलाई ट्रकले पछाडी गरेर मारेको भन्दै आक्रोशित स्थानीयहरुले अवरुद्ध पारेका हुन्। घटनाको मुचुल्का गरेर शव उठाउने प्रयास भईरहेको प्रहरीले जनाएको छ।
आगजनी नियन्त्रणका लागि दमकल खरिद गर्ने निर्णय,"नुवाकोट : नुवाकोटमा सुख्खायाममा आगजनी नियन्त्रणका लागि दमकल पर्याप्त नभएको कारण थप दमकल खरिद गर्ने तयारी भएको छ। जिल्ला विपद व्यवस्थापन समिति नुवाकोटले १२ स्थानीय तह रहेको नुवाकोटमा छिमेकी स्थानीय तहहरुबीचको समन्वयमा दमकल खरिद गर्ने निर्णय गरेको छ। प्रमुख जिल्ला अधिकारी किरण थापाको अध्यक्षतामा विदुरमा बसेको जिल्ला विपद् व्यवस्थापन समितिको बैठकले नुवाकोट आगलागी जन्य विपदबाट जोखिम रहेकाले आगो नियन्त्रणको लागि दमकलको आवश्यक रहेको भन्दै यस्तो निर्णय गरेको हो। जिल्लाको १२ वटै स्थानीय तहहरु मध्ये बढीमा ३ वटा पालिकाहरुबीचको समन्वयमा दमकल खरिद गरी सञ्चालनमा ल्याउन सकिए आगलागी जन्य घटनाबाट क्षतिको न्यूनीकरण गर्न सहज हुने प्रमुख जिल्ला अधिकारी किरण थापाले बताए। जिल्लाभरिमा सदरमुकामको विदुर नगरपालिकाले मात्रै २ वटा दमकल सञ्चालन गर्दै आइरहेको छ। नगरपालिकाले सञ्चालन गर्ने दमकलले नगरभित्र मात्रै नभई जिल्लाभर नै सेवा पुाइरहेकोले संचालनको लागि अन्य पालिकाहरुबाट आर्थिक सहयोगको अपेक्षा गरिएको मेयर राजन श्रेष्ठले बताए। तादी गाउँपालिकाका अध्यक्ष सन्तमान तामाङले दम्कल संचालनको ग्रामीण भेगमा संचालित सडक साँघुरो रहेको गुनासो गरे। सडक नजिकका बाहेक वनजंगलमा आगलागी हुँदा दमकलको प्रयोग गर्न असम्भव भए पनि गाउँबस्तीमा आगलागी भएको खण्डमा दमकलको उपयोगिता बढी हुने उनको भनाइ छ। त्यस्तै बैठकमार्फत् विभिन्न ९ बुँदे निर्णयसमेत गरेको छ। सुख्खायामको समयमा आगलागीको घटनाहरु बढ्ने भएकोले त्यस्ता जोखिम युक्त स्थानहरूको पहिचान गरी त्यसलाई नियन्त्रण गर्न स्थानीय तह, वडा कार्यलय, डिभिजन वन कार्यलय, प्रहरी युनिट मार्फत नियमित निरिक्षण गर्ने निर्णय बैठकले गरेको छ।"
दुबै खुट्टा नभएका हरि बुढामगर सगरमाथा आरोहण गर्न सोलुखुम्बु प्रस्थान,"विभागका महानिर्देशक होमप्रसाद लुइँटेलका अनुसार बुढामगरले सगरमाथा आरोहणका लागि केही दिनअघि आरोहण अनुमति लिएका थिए। शारीरिकरूपमा अशक्त बुढामगर आरोहणका लागि आवश्यक प्रक्रिया पूरा गरेर सगरमाथातर्फ प्रस्थान गरेका उनले बताए। काठमाडौं : शारीरिकरुपमा अशक्त हरि बुढामगरले सर्वोच्च शिखर सगरमाथा आरोहण गर्ने भएका छन्। पूर्वगोरखा सैनिकसमेत रहेका उनी सगरमाथा आरोहणका लागि पर्यटन विभागबाट आरोहण अनुमति लिएर सोलुखुम्बु प्रस्थान गरेका छन्। विभागका महानिर्देशक होमप्रसाद लुइँटेलका अनुसार बुढामगरले सगरमाथा आरोहणका लागि केही दिनअघि आरोहण अनुमति लिएका थिए। शारीरिकरूपमा अशक्त बुढामगर आरोहणका लागि आवश्यक प्रक्रिया पूरा गरेर सगरमाथातर्फ प्रस्थान गरेका उनले बताए। आज त्रिभुवन अन्तर्राष्ट्रिय विमानस्थलबाट सगरमाथा आधार शिविरतर्फ प्रस्थान गरेका उनका दुबै खुट्टा छैनन् । बुढामगरले कृत्रिम (प्रोस्थेटिक) खुट्टाको सहायतामा सगरमाथा आरोहण गर्न लागेका हुन्। कृत्रिम खुट्टाको सहायतामा सगरमाथाको आधार शिविर पुगेर स्काइड्राइभिङ गर्ने उनी पहिलो व्यक्तिसमेत हुनेछन्। लामो प्रतिक्षापछि सगरमाथा आरोहणका लागि जान अनुमति पाउँदा खुशी लागेको र निकै उत्साहका साथ आरोहणमा निस्किएको बताएका बुढामगरको भनाइ उल्लेख गर्दै विभागका महानिर्देशक लुइँटेलले बताए । सन् २०१० मा अफगानिस्तानको लडाइँमा बुढामगरले दुवै खुट्टा गुमाएका थिए। घुँडाभन्दा तल दुवै खुट्टा गुमाउने र कृत्रिम खुट्टाको सहारामा सगरमाथा आधार शिविरसम्म पदयात्रा गर्ने उनी पहिलो व्यक्ति भएको बताइन्छ । बुढामगरले मोन्ट ब्लाङ (४,८१० मिटर), चुलु सुदूरपूर्व (६,०५९ मिटर), किलिमन्जारो (५,८९५ मिटर) र मेरा पिक (६,४७६ मिटर) हिमाल आरोहण गरिसकेका छन्। वसन्त ऋतुका बेला सगरमाथासहित हिमाल तथा चुली आरोहणका लागि अहिले धमाधम आरोहीले आरोहण अनुमति लिइरहेका छन् । विभागको पवर्तारोहण शाखाका अनुसार वसन्त ऋतुमा सगरमाथा आरोहणका लागि मङ्गलबारसम्म १२ आरोही समूहका १७ महिला र ८३ पुरुषसहित एक सय आरोहीले आरोहण अनुमति लिएका छन् । सगरमाथासहित विभिन्न हिमाल तथा चुली आरोहणका लागि हालसम्म ३६ आरोही समूहका ५३ महिला र दुई सय १७ पुरुषसहित दुई सय ७० ले आरोहण अनुमति लिएको विभागले जनाएको छ । सगरमाथापछि अन्नपूर्ण हिमाल आरोहणका लागि पाँच, मनास्लु आरोहणका लागि चार र ल्होत्से आरोहणका लागि तीन आरोही समूहले हिमाल आरोहणको अनुमति लिएका छन् । रासस"
"अमेरिकी डलर साटिदिने प्रलोभन देखाएर लुटपाट, पाँच जना पक्राउ","काठमाडौं : अमेरिकी डलर साटिदिने प्रलोभनमा लाखौं रुपैयाँ लुटपाट गर्ने समूहलाई प्रहरीले नियन्त्रणमा लिएको छ। काठमाडौं उपत्यका अपराध अनुसन्धान कार्यालयको टोलीले लुटपाटमा संलग्न पाँच जनलाई नियन्त्रणमा लिएको हो। उपत्यकाका विभिन्न स्थानबाट ती व्यक्तिहरूलाई नियन्त्रणमा लिइएको हो। उनीहरूले पीडितलाई पटकपटक फोनमार्फत् आफूसँग अमेरिकी डलर रहेको र सस्तो दररेटमा साटीदिने प्रलोभन देखाउने गर्थे। पीडितलाई प्रलोभनमा पारी झुक्याएर नेपाली नोट साइजको कागज काटेर रुमालमा पोको पारी दिने गरेका थिए। कार्यालयका प्रवक्ता एवं प्रहरी उपरीक्षक रविन्द्र रेग्मीका अनुसार उपत्यकाको साँघुरा गल्ली, पातलो मानवबस्ती र जंगलको आसपासमा बोलाएर यसखाले गतिविधि गर्ने गरेको अनुसन्धानको क्रममा खुलेको छ। लुटपाटपश्चात एकपटक ठगि गर्न प्रयोग गरेको फोन नम्बर अफ गरेर फरार हुने गरेका थिए। पक्राउ पर्नेमा धादिङका ३२ वर्षीय सुरेश कोइराला, सिन्धुपाल्चोक जिल्लाका २४ वर्षीय विकास तामाङ, धनकुटाका ३२ वर्षीय दीपक दमाई, २८ वर्षीय साजन तामाङ र सिन्धुपाल्चोक जिल्लाकै ३५ वर्षीया प्रेमबहादुर तामाङ रहेका छन्।"
सन्दीपविरुद्धको मुद्दाको पेशी न्यायाधीश केशवप्रसाद घिमिरेको इजलासमा,"काठमाडौं : क्रिकेटर सन्दीप लामिछाने विरुद्धको जबरजस्ती करणी मुद्दाको आज सुनुवाई हुँदैछ। मुद्दाको पेशी काठमाडौं जिल्ला अदालतका न्यायाधीश केशवप्रसाद घिमिरेको एकल इजलासमा तोकिएको छ। यसअघि चैत्र १३ गते मुद्दाको पेशी तोकिएपनि न्यायाधीश माधवप्रसाद घिमिरेको एकल इजलास परेपछि सुनुवाइ स्थगित गर्न सन्दीप पक्षका कानुन व्यवसायीले निवदेन दिएपछि स्थगित भएको थियो। न्यायाधीश घिमिरेले नै गत कार्त्तिक १८ गते सन्दीपलाई मुद्दामा पुर्पक्षाका लागि थुनामा पठाउने आदेश गरेको थियो। तर,पछि पाटन अदालतले जिल्लाको आदेश उल्टाउँदै सन्दीपलाई २० लाख धरौटीमा छोड्ने आदेश दिएको थियो। जबरजस्ती करणी मुद्दामा सन्दीप दोषि हुन् वा निर्दोष ? भन्ने विषयमा काठमाडौं जिल्ला अदालतले आज टुंगो लगाउने छ। यसअघि सर्वोच्च अदालतका न्यायाधीश सपना प्रधान मल्ल र कुमार चुडालको संयुक्त इजलासले सन्दीपलाई धरौटीमा छाड्ने उच्च अदालतको आदेश सदर गर्दै विदेश जान अनुमति दिएको थियो। सर्वोच्चको आदेश लगत्तै उनी दुबईमा क्रिकेट खेलेर फर्किएका थिए।"
बाजेनाती उमेरका बीच डोको बुन्ने प्रतियोगिता,"ताप्लेजुङ : चैतको महिना । ह्वात्तै बढेको दिउँसोको गर्मी । सदरमुकाम नजिकको खाली जग्गामा मान्छेको गोलो घेरा छ । घेराभित्र पाल ओछ्याइएको छ । पालमाथि १५ देखि ७६ वर्षका वृद्ध टुक्रुक्क बसेका छन् । सबैको दायाँ बायाँ चोया छ । अनि घरेलु हतियार (खुकुरी र कर्त) । छेउमा पानीको बोतल । गोलो घेरामा उभिएर हेर्नेहरुको चर्को हल्ला । निर्णायक खड्ग लावुङले चारैतिर हेर्दै भने,रेडि ! सहभागीले पनि भने,हामी पनि रेडि ! लगत्तै निर्णायकले सिटी फुके । अनि सुरु भयो,डोको बुन्ने प्रतियोगीता । प्रतियोगीतामा थिए,१४ वर्षीय बालक दीपक लाबुङ । फुङलिङ नगरपालिका९ का लाबुङ एसईई परिक्षाअन्तर्गत विज्ञान विषयको परिक्षा दिएर प्रतिस्पर्धा गर्न आएका हुन् । अघिल्लो वर्ष पनि उनको सहभागीता थियो । कुराकानी गर्दै उनले भने,परिक्षा दिएर सिँधै यहाँ आए । आयोजकले नै खानाको व्यवस्था गर्यो । आफ्ना लागि हार र जित भन्दा पनि सिपको जित भएको उनले बताए । सँगै थिए,७६ वर्षीय राम वहादुर सुनुवार पनि । फुङलिङ नगरपालिका३ का सुनुवार उमेरमा डोको डालो बुन्न खप्पिस थिए । बुढ्यौली उमेरमा पनि उनको जाँगर लोभलाग्दो थियो । सेतै फुलेका कपाल । चाउरिएका गाला । चोयाले लागेर शिरको ढाको टोपी छड्के परेको थियो । उनलाई चेते गर्मीको कति पनि मतलब छैन् । उनले भने,खोला किनार नजिक घर भएकाले त्यति गर्मी महसुस भएको छैन । ३ घण्टा हिडेर यहाँसम्म आए । उनले स्थानिय रेडियोबाट डोको बुन्ने प्रतियोगीता थाहा पाएको सुनाए । गर्मीमा चोया छिटो सुक्छ । उनले तिर्खा मेटाउन र चोया भिजाउन त्यही पानी प्रयोग गर्थे । पानी आयोजकले नै व्यवस्था गरेको हो । डोको बुनेर मात्र हुँदैन । मापदण्डअनुसार भए नभएको चेकजाँच हुन्छ । त्यही भएर डोकोको मुख र पिँधको लम्बाई र चौडाई निर्धारण गरेको थियो । निर्णायक लाबुङले भने,तोकेको समयभित्र सकेर मात्र हुँदैन् । नियमअनुसार तयार गर्नुपर्छ । प्रतियोगीतामा फुङलिङ नगरपालिकाका धन वहादुर गुरुङ प्रथम भए । उनले नगद १० हजार प्राप्त गरे । फुङलिङकै लक्ष्मण गुरुङ दोश्रो र सिदिङमा गाउँपालिका महेलेका काली वहादुर गुरुङ तृतीय बने । दोश्रो र तेश्रोले क्रमश पाँच हजार र दुई हजार रुपैयाँ प्राप्त गरे । सहभागीलाई जनही ५ सयका दरले सान्तवना पुरस्कार प्रदान गरे । गाउँघरमा घाँस दाउरा र पधेँरोबाट पानी भरिएको गाग्री बोक्न डोको प्रयोग हुन्छ । त्यहीभएर किसानको दैनिकी डोकोसँग जोडिएको छ । तर डोको बुन्ने सिप नयाँ पुस्तामा पुस्तान्तरण हुन सकेको छैन् । मौलिक सिपको संरक्षण र डोकोको महत्व दर्शाउन प्रतियोगीता आयोजना गरिएको हो । नेपाल घरेलु तथा साना उद्योगका महासचिव हर्कराज गुरुङका अनुसार व्यवहारिक शिक्षाका लागि डोको बुन्ने प्रतियोगीता गरिएको हो । गुरुङले भने,डोको कसरी बन्छ । यसको महत्व के हो ? कम्तीमा सुनेर होइन,हेरेर बुझ्न संम्भव बन्यो । गाउँघरमा पाइने निगालो,मालिङगो,बास र पर्याङको चोयाबाट डोको,डालो,थुन्से लगायत घरायसी सामान तयार हुन्छ । यो निकै बलियो हुन्छ । प्लास्टिकबाट बनेको सामाग्रीले वातावरण प्रदूषण गर्छ । वातावरणमा कुनै असर नगर्ने र सस्तो मूल्यमा पाइन्छ । तर डोको बुन्ने सिप नहुनु र युवा पुस्ताले झन्झट मान्ने गरेकाले भविष्यमा डोकोको भविष्य नै संकटमा छ । त्यही भएर उद्यमी उत्पादन गर्न महत्वपूर्ण हुने आशा रहेको घरेलु तथा साना उद्योग कार्यालयका प्रमूख युवराज घोरसाईले बताए । उनले भने,मेला र महोत्वस उद्यम र उद्यमीको जमघट गर्ने थलो हो । रचनात्मक हुन सके स्थानिय उत्पादनबाट आम्दानी गर्न गाह्रो छैन् । प्रदेश सांसद खगेनसिंह हाङगामले डोको बुन्ने प्रतियोगीता उद्यम गर्नेका लागि अध्यन गर्ने थलो भएको बताए । सांसद हाङगामले भविष्यमा स्थानिय,प्रदेश र संघिय सरकारले उद्यमी उत्पादन गर्ने रचनात्मक कार्यक्रमका लागि लगानी गर्न कन्जुस्याँई गर्न नहुने खाँचो औल्याए ।"
कैदीबन्दीको स्वास्थ्य उपचार व्यवस्थित गर्न केन्द्रीय कारागार अस्पतालमा छलफल,"काठमाडौं : कैदीबन्दीहरूको स्वास्थ्य उपचार व्यवस्थित गर्न केन्द्रीय कारागार अस्पतालमा छलफल भएको छ । केन्द्रीय कारागार अस्पतालमा कारागार व्यवस्थापन विभाग,कारागार कार्यालय,अनाश्रीत गुल्म जगन्नाथदेवल तथा कैदीबन्दीको विशेषज्ञ स्वास्थ्य उपचार गर्न संझौता गरिएका १८ वटा अस्पतालका निर्देशक र फोकल पर्सनसँग थप गुणस्तरीय प्रेषण तथा उपचार व्यवस्थापन सम्बन्धमा छलफल भएको हो । केन्द्रीय कारागार अस्पतालका प्रमुख मेडिकल सुपरिटेन्डेन्ट डाप्रकाश बुढाथोकीले अस्पताल र स्वास्थ्य संस्थाहरूमा सुरक्षालाई मध्यनजर गर्दे प्राथमिकतामा राखी फास्टट्रयाकबाट उपचार गर्न, हरेक भुक्तानीलाई नगदरहित बनाउन सम्झौता गरिएको जानकारी दिए । केन्द्रीय कारागार अस्पताल देशभरका कैदीबन्दीको प्रेषण केन्द्र तथा केन्द्रीय,भद्र र महिला सुधार गृहको नियमित अस्पताल हो । २०७९ चैत्र १ गते देखीको डिल्लीबजार र जगन्नाथदेवलका बिमीत कैदीबन्दीहरुको प्राथमिक अस्पताल तथा देशभरको प्रेषण अस्पताल पनि हो । तथ्याकंअनुसार औषधि सेवन गरिरहेका दिर्घरोगी १ हजार १ सय ७५ जना रहेका छन् । केन्द्रीय कारागार अस्पतालबाट थप विशिष्टिकृत परामर्श र उपचारको सिलसिलामा सम्झौता भएपश्चात प्रेषण भई जाने स्वास्थ्य संस्थाहरुमा न्याम्स,वीर अस्पताल,राष्ट्रिय ट्रमा सेन्टर,गंगालाल ह्दयरोग केन्द्र,त्रिवि शिक्षण अस्पताल,परोपकार प्रसूति तथा स्त्रीरोग अस्पताल,कान्ति बाल अस्पताल,शुक्रराज ट्रपीकल तथा सरुवा रोग अस्पताल,भक्तपुर क्यान्सर अस्पताल,मनमोहन कार्डियोथोरासिक तथा भ्यास्कुलर केन्द्र,राष्ट्रिय जनस्वास्थ्य प्रयोगशाला,नेपाल आँखा अस्पताल, हेल्थ केयर फाउन्डेसन,आनन्दवन अस्पताल,बीपी स्मृति अस्पताल,एनआरएल,नेपाल रेडक्रस सोसाईटीलगायत रहेका छन् । छलफलमा अस्पतालका अधिकारीहरूले कारागार अस्पतालको रेफरल पत्र लिएर आउने कैदीबन्दीको उपचारलाई उच्च प्राथमिकता दिनुपर्ने बताएका थिए । सहभागीले कैदीबन्दीलाई रक्तदान गर्न कानुनले बर्जित गरेकाले,स्वयंसेवी रक्तदाता पाउन गाह्रो भएकाले उनीहरूको उपचारमा रगत अभावले केहि ढिला हुने गरेको बताएका थिए ।"
सन्दीप लामिछानेविरुद्धको मुद्दा हेर्न नभ्याइनेमा,"काठमाडौं : क्रिकेटर सन्दीप लामिछाने विरुद्धको जबरजस्ती करणी मुद्दा 'हेर्न नभ्याइने'मा राखिएको छ। लामिछानेविरुद्धको मुद्दा हेर्न नभ्याइनेमा राखिएको जिल्ला अदालत प्रशासनले जनाएको छ। मुद्दाको पेशी काठमाडौं जिल्ला अदालतका न्यायाधीश केशवप्रसाद घिमिरेको एकल इजलासमा तोकिएको थियो। यसअघि चैत्र १३ गते मुद्दाको पेशी तोकिएपनि न्यायाधीश माधवप्रसाद घिमिरेको एकल इजलास परेपछि सुनुवाइ स्थगित गर्न सन्दीप पक्षका कानुन व्यवसायीले निवदेन दिएपछि स्थगित भएको थियो। न्यायाधीश घिमिरेले नै गत कार्त्तिक १८ गते सन्दीपलाई मुद्दामा पुर्पक्षाका लागि थुनामा पठाउने आदेश गरेको थियो। तर,पछि पाटन अदालतले जिल्लाको आदेश उल्टाउँदै सन्दीपलाई २० लाख धरौटीमा छोड्ने आदेश दिएको थियो। यसअघि सर्वोच्च अदालतका न्यायाधीश सपना प्रधान मल्ल र कुमार चुडालको संयुक्त इजलासले सन्दीपलाई धरौटीमा छाड्ने उच्च अदालतको आदेश सदर गर्दै विदेश जान अनुमति दिएको थियो। सर्वोच्चको आदेश लगत्तै उनी दुबईमा क्रिकेट खेलेर फर्किएका थिए।"
राजश्व छलेर ल्याएको दुई करोड बढि मुल्यको दुई ट्रक सामान बरामद,"वीरगन्ज : राजश्व छलेर भित्र्याइएको आशंकामा वीरगन्जबाट प्रहरीले दुई रोडभन्दा बढि मुल्यको सामानसहितका दुई ट्रक नियन्त्रणमा लिएको छ । वीरगन्ज महानगरपालिका वडा नम्बर १४ गण्डकस्थित सडकखण्डबाट बुधबार प्रहरीले दुई करोड २६ लाखभन्दा बढि मुल्यका सामान लोड गरिएका दुईवटा ट्रक नियन्त्रणमा लिएको हो । वीरगन्जबाट मालसामान बोकेर कलैया र विराटनगर जाँदै गरेका ना ३ च ३१५० र ना ३ ख ५८९९ नम्बरको ट्रक प्रहरीले गण्डक चोकमा रोकेर चेकजाँच गरेको थियो । त्यसक्रममा दुवै ट्रकबाट श्रृंगारका सामग्री, हार्डवेयर,औषधि लत्ताकपडा गरी २करोड २६ लाख ८ सय २३ रुपैयाँ मुल्यको सामान बरामद भएको पर्साका प्रहरी नायब उपरीक्षक निर्मल बुढाथोकीले बताए । ती दुवै ट्रकमा बिलबिजकभन्दा बढि मुल्यको सामान भेटिएपछि मालसामानसहितका दुवै ट्रक नियन्त्रणमा लिएर आवश्यक कारबाहीका लागि बुधबार नै राजश्व अनुसन्धान कार्यालय पथलैयामा बुझाइएको जानकारी पनि उनले दिए ।"
एकल महिलाले जन्माएको बच्चाको जन्मदर्ता मावलीकै थरबाट गर्न वडालाई पत्राचार,"काठमाडौं : सरकारले एक महिलाबाट जन्मेको बच्चाको जन्मदर्ता मावलीकै थरबाट गर्न देशभरिका वडालाई निर्देशन दिएको छ। राष्ट्रिय परिचयपत्र तथा पञ्जिकरण विभागले वडालाई पत्राचार गर्दै एकल महिलाबाट जन्मेको र पितृत्वको ठेगान नभएको बच्चाको जन्मदर्ता गर्ने विषयमा थप प्रष्ट पारेको छ। जसमा भनिएको छ, 'विवाहअघि जन्म भएको तर पितृत्वको ठेगान नभएको बच्चा भएको एकल महिलाले विवाह गरी बच्चासहित पतिको ठेगानमा सँगै बसेको भए उक्त बच्चाको मावलीकै थर राखी आमाको हालको स्थायी ठेगानामा जन्म दर्ता गरिदिने।' त्यस्तै विवाह अघि जन्म भएको तर पितृत्वको ठेगान नभएको बच्चा भएको एकल महिलाले विवाह गरी पतिसँगै बसेको तर उक्त बच्चा मावलीमै बसेको भए मावलीकै थर कायम गरी मावलीकै ठेगानामा आमालाई सूचक राखी जन्म दर्ता गरिदिन विभागले निर्देशन दिएको छ। त्यस्तै प्रकरण नं(१) र (२) अनुसार बच्चाको जन्म दर्ता भइसकेपछि बाबुको ठेगान पत्ता लागेको अवस्थामा सो जन्म दर्ता नियमानुसार रद्द गरी बाबुको ठेगानाबाट नयाँ जन्म दर्ता गरिदिने र प्रकरण नं(१) र (२) बाहेक अन्य अवस्थामा राष्ट्रिय परिचयपत्र तथा पञ्जीकरण ऐन २०७६, राष्ट्रिय परिचयपत्र तथा पञ्जीकरण नियमावली (संशोधन सहित), २०७७ र विभागको यस अघिका परिपत्रअनुसार गर्ने निर्देशन दिइएको छ।"
यौन हिंसा मुद्दामा न्यायाधीश गिरीविरुद्ध पक्राउ पुर्जी जारी,"कपिलवस्तु : कपिलवस्तु जिल्लाका पूर्वन्यायाधीश तथा हाल न्याय परिषद्मा कार्यरत न्यायाधीश भुवन गिरीविरुद्ध जिल्ला अदालत कपिलवस्तुबाट पक्राउ पुर्जी जारी भएको छ । न्यायाधीश गिरीकी कान्छी श्रीमतीले श्रीमान्बाट आफूमाथि यौन शोषण तथा हिंसा भएको भन्दै जिल्ला प्रहरी कार्यालय तौलिहवामा जाहेरी दिएकी थिइन् । सोही मुद्दामा अदालतले न्यायाधीश गिरीलाई पक्राउ गर्न अनुमति दिएको हो । जाहेरीका आधारमा थप अनुसन्धान गर्न उनलाई पक्राउ गर्न प्रहरीले जिल्ला अदालतबाट पक्राउ अनुमति लिएको प्रहरी उपरीक्षक प्रेम बहादुर बस्नेतले बताए । 'जाहेरी परिसकेपछि घटनाबारे सम्पूर्ण कुराको अनुसन्धान गर्नु पर्ने हुन्छ,प्रहरी उपरीक्षक बस्नेतले भने,'यो प्रक्रियागत कुरा हो । ' झुठ्ठा व्यहोराको जाहेरी दर्ता भई आफू विरुद्ध पक्राउ पुर्जी जारी भएको न्यायाधीश गिरीले अन्नपूर्ण पोष्टलाई बताए । उनले आफूमाथि लागेको आरोपविरुद्ध अब डटेर लड्ने बताए। सडक प्रदर्शन गरेर दबाबमा दर्ता गरिएको झुठ्ठा जाहेरी विरुद्ध आफूले न्याय पाउनेमा न्यायाधीश गिरी आशावादी छन् ।"
सफ्टवेयर खरिदमा भ्रष्टाचार : सिम्रौनगढका तत्कालीन प्रमुख प्रशासकीय अधिकृतसहित तीनजनाविरूद्ध आरोप पत्र दायर,"काठमाडौं : अनावश्यक रुपमा सफ्टवेयर खरिदगरी भ्रष्टाचार गरेको आरोपमा अख्तियार दुरूपयोग अनुसन्धान आयोगले बारा सिम्रौनगढ नगरपालिकाका तत्कालीन प्रमुख प्रशासकीय अधिकृतसहित तीनजनाविरूद्ध भ्रष्टाचार मुद्दा दायर गरेको छ। तत्कालीन प्रमुख अधिकृत विश्वराज मरासेनी,लेख अधिकृत सर्मेन्द्र प्रसाद चौधरी र जिन्सी शाखा प्रमुख सुरेश प्रसाद यादवविरुद्ध आयोगले आज विशेष अदालत काठमाडौंमा भ्रष्टाचार मुद्दा दायर भएको हो। नगरपालिकाको जिन्सी व्यवस्थापनको केन्द्रीय प्रणालीसमेतको सप्टवेयर खरिद तथा जडानविस्तार गर्ने कार्यका लागि टिप्पणी पेश तथा सप्टवेयर खरिद कार्यको स्वीकृति गरी १ लाख ९९ हजार ८९७ रुपैयाँ भुक्तानी गरी सफ्टवेयर खरिद गरेको तर प्रयोग नगरेको पाइएकाले उनीहरूविरुद्ध भ्रष्टाचार मुद्दा दायर गरेको अख्तियारका प्रवक्ता भोला दाहालले जानकारी दिए। सफ्टवेयर खरिदमा भ्रष्टाचार गरेको भन्ने उजुरीका आधारमा अनुसन्धान गर्दा सरकारी सम्पत्ती बदनियतपूर्वक हानिनोक्सानी गरेको पाइएको अख्तियारको ठहर छ। उनीहरूमाथि १ लाख ९९ हाजर ८९७ रुपैयाँ कसूर बिगो कायम गरी भ्रष्टाचार निवारण ऐन २०५९ को दफा ८ को उपदफा (३) बमोजिम सजायको मागदावीसहित आरोप पत्र दायर भएको हो। घटनाबारे थप अनुसन्धान भइरहेको अख्तियारले जनाएको छ।"
किसानलाई हाते ट्रयाक्टर,नुवाकोट : खेती गर्ने मौसम सुरु भएपछि किसानहरुको सुविधाका लागि नुवाकोटको माझिटारमा किसानहरुलाई हाते ट्रयाक्टर वितरण गरिएको छ। यसबाट किसानहरु लाभान्वित भएका छन्। बिदुर नगरपालिका ५ माझिटारमा रहेको अक्कलादेवी कृषि सहकारी संस्थाले आफ्ना किसान सदस्यहरुलाई अनुदानमा हाते ट्रयाक्टर वितरण गरेको हो। सो सहकारीको पहलमा कृषि ज्ञान केन्द्र नुवाकोटको आर्थिक वर्ष २०७९०८० को स्वीकृत दलहन बाली प्रवर्द्धन कार्यक्रमका लागि कृषकहरुलाई प्रबिधि हस्तान्तरण गर्ने कार्यक्रम अन्तरगत ५० प्रतिशत अनुदानमा हाते ट्रयाक्टर वितरण गरेको सहकारीका अध्यक्ष राजकुमार अर्जेलले जानकारी दिए। अक्कलादेवी कृषि सहकारी संस्थामा आवद्ध १२ जना किसानलाई खेती गर्नका लागि जोतखन गर्नका लागि हाते ट्रयाक्टर प्रदान गरिएको हो। हाते ट्रयाक्टर पाएपछि किसानहरुलाई खेत तथा बारी जोतखन गर्न सुविधा पुगेको कृषि ज्ञान केन्द्र नुवाकोटले जनाएको छ।
उद्योगहरूलाई कारबाही गर्दा पनि रोकिएन सिर्सिया नदीको प्रदूषण,"वीरगन्ज : आर्थिक जरीवाना गरेर कारबाही गर्दा पनि सिर्सिया नदीमा उद्योगहरुले प्रशोधन बिना नै रसायनयुक्त फोहोर पानी सिधै सिर्सिया नदीमा मिसाइरहेको पाइएको छ। बुधबार वीरगन्न्ज महानगरपालिकाका मेयर राजेशमान सिंह आफैँले नदी तटका ५ वटा उद्योगहरुको अनुगमन गर्ने क्रममा यस्तो भेटिएको हो। बुधबार अनुगमनका क्रममा वीरगन्ज २१ परवानीपुरस्थित श्री सिद्धी टेक्सटायल्स प्राली, अर्निका प्रोसेसिङ उद्योग प्राली, पन्ना पेपर उद्योग प्राली, ग्लोबल लेदर उद्योग प्रालि र मोरियम लेदर उद्योग प्रालिले उद्योगबाट निस्किने प्रदुषित पानी प्रशोधन नै नगरि सिधै नदीमा मिसाउने गरेको पाइएको मेयर सिंहले बताए। महानगरपालिकाले पटकपटक निर्देशन दिदाँ र केहि उद्योगलाई आर्थिक जरिवानासहितको कारबाही गर्दा पनि उद्योगहरुले प्रदुषित पानी सिधै नदीमा मिसाइरहेको पाइएको मेयर सिंहले बताए। अनुगमनका क्रममा नदी तटमा रहेका उद्योगहरुले त्यहाँबाट निस्कने फोहोर (रसायनयुक्त फोहोर पानी, छालाको लेदो, कोइलाको छाई लगायतका वस्तु) सिधै नदीमा फाल्दै आएको भेटिएको उनले बताए। यसअघि उपमेयर इम्तियाज आलमको नेतृत्वमा पटकपटक अनुगमन गर्नुका साथै महानगरले प्रशोधन गरेर मात्रै नदीमा मिसाउन पत्राचार गर्दासमेत उद्योगहरुले बेवास्ता गरेको मेयर सिंहले बताए । उनले भने, महानगरले जसरी पनि सिर्सिया नदीलाई प्रदूषण मुक्त बनाएरै छाड्छ, अहिले प्रदुषित गराउने उद्योगहरुलाई कानुनी कारवाहीको दायरामा ल्याउछौं। त्यस्ता उद्योगहरु विरुद्ध कारबाही गर्न महानगर कदापी पछाडि हट्दैन।' पटकपटक आग्रह गर्दा र आर्थिक जरिवाना गर्दा पनि उद्योगहरुले अटेर गरि नदीलाई प्रदूषित बनाइरहेको मेयर सिंहले बताए। उनले भने, उद्योगहरुले बदमाशी गरिरहेका छन्, यो कुनै पनि हालतमा सह्य हुँदैन। हामीले अनुगमन गर्नथालेपछि केहि उद्योगले देखाउनका लागि मात्रै पानी प्रशोधन केन्द्र बनाएका छन् । तर उनिहरुले पनि प्रशोधन नै नगरी दुषित पानी नदीमा मिसाएर जनताको स्वास्थ्यसँग खेलवाँड गरिरहेका छन्। बुधबारको अनुगमन टोलीमा सहभागी पर्साका सहायक प्रमुख जिल्ला अधिकारी भीमकान्त पौडेलले पनि कुनैपनि उद्योग सञ्चालन गर्दा वातावरण संरक्षणलाई प्राथमिकता दिनुपर्नेमा वीरगन्ज क्षेत्रका अधिकांश उद्योगले बेवास्ता गरेको बताए। उनले भने, उद्योगहरुको लापरवाही स्पष्ट देखिन्छ, व्यवस्थित तरिकाले प्रशोधन गरेर नदीमा सफा पानी फाल्ने वातावरण बनाउनुपर्छ। तर यहाँ ठीक बिपरित देखियो। नामका लागि मात्रै प्रशोधन केन्द्र बनाएका छन् , प्रदुषित पानी नै नदीमा मिसाएका छन्, यो सरासर गलत हो। अनुगमन टोलीमा सहभागी वीरगन्ज महानगरका प्रमुख प्रशासकीय अधिकृत लक्ष्मी प्रसाद पौडेलले भने, सिर्सिया नदी वीरगन्ज शहरकै लाइफलाइन हो, त्यसका कारण यो नदीलाई प्रदुषित बनाउने जोसुकै भए पनि महानगरले कारबाही गर्छ, नदीलाई प्रदूषणमुक्त बनाउने अभियान अब कुनै पनि हालतमा रोकिँदैन। अनुगमनलाई निरन्तरता दिनुका साथै नदीलाई प्रदुषित बनाउने अन्य उद्योग र निकायलाई पनि कडा कारबाही गरिने पौडेलको भनाइ छ। अनुगमन टोलीमै सहभागी वीरगन्ज उद्योग वाणिज्य संघका अध्यक्ष अनिल अग्रवालले नदीलाई सफा बनाउने विषयमा संघ पनि गम्भिर रहेको बताउँदै यसको दीर्घकालिन समाधानको बाटो खोज्नुपर्ने आवश्यक्ता औँल्याए। अग्रवालले भने, नदीलाई सफा बनाउनु हामी सबैको सरोकारको विषय हो, अहिले तत्कालका लागिमात्रै नभएर दीर्घकालीनरूपमै समस्याको समाधानका लागि सबैले हातेमालो गर्न आवश्यक छ। यसअघि चैत १४ गते वीरगन्न्ज महानगरपालिकाले नदी प्रदूषण गर्ने ५ वटा उद्योगलाई जनही ३ लाख रुपैयाँका दरले जरिवाना पनि गरेको थियो। बुधबारको अनुगमनका क्रममा जरिवाना गरिएका उद्योगहरुले समेत प्रदूषित पानी नदीमा मिसाइरहेको पाइएको मेयर सिंहले बताए। करिब तीन दशकदेखि प्रदूषणको चपेटामा परेको वीरगन्ज सहरको लाइफलाइनकै रूपमा रहेको सिर्सिया नदीलाई प्रदूषणमुक्त बनाउन महानगरपालिकाले दुई महिना यता अभियान नै सञ्चालन गरेको छ।"
घरमाथि ट्याक्टर खस्दा सुतिरहेका युवकको मृत्यु,बागलुङ : बागलुङमा मंगलबार राति घरमाथि ट्याक्टर खस्दा सुतिरहेका युवकको मृत्यु भएको छ । बागलुङको बडिगाड गाउँपालिका२ खर्बाङदेखि गलकोट नगरपालिका३ हटिया बजार आउँदै गरेको ध १ त ५०९ नम्बरको ट्याक्टर गलकोट नगरपालिका११ मनेवाफाटमा सडकदेखि तल रहेको घरमाथि पल्टिदा सुतिरहेका पूर्वी नवलपरासीका २३ वर्षीय दिपेश सलामीको च्यापिएर मृत्यु भएको जिल्ला ट्राफिक प्रहरी कार्यालय बागलुङका प्रमुख मिनबहादुर खड्काले जानकारी दिए । ट्रफिक प्रहरी कार्यालय बागलुङका प्रमुख खड्काले स्थानीय होम बहादुर सिङ्जालीको घरमा सुतिरहेका सलामीको घटनास्थलमै मृत्यु भएको बताए । मृत्तक सलामी मामाघर आएका थिए । दुर्घटनापछि ट्याक्टर चालक फरार रहेको र उनको खोजी भइरहेको प्रमुख खड्काले बताए । उनले घटनाबारे थप अनुसन्धान भइरहेको जानकारी दिए ।
जिरीमा कृतिम तालको निर्माण प्रक्रिया अघि बढ्दै,दोलखा : सगरमाथाको द्वार तथा नेपालको स्वीजरल्यान्ड नामले चर्चित दोलखाको पर्यटकीय नगरी जिरीमा कृत्रिम ताल बन्ने भएको छ । सुस्ताएको अवस्थामा रहेको जिरीलाई पुरानै लयमा फर्काउनको लागि ताल निर्माण कार्य सुरु होस् भन्ने चाहाना रहेको जिरी नगरपालिकाका मेयर मित्रबहादुर जिरेलले बताए । ताल निर्माणका लागि जस्तोसुकै सहयोग गर्न पनि जिरी नगरपालिका तयार रहेको मेयर जिरेलको भनाइ छ । कृतिम तालको डीपीआर तयार गर्न जिरी नगरपालिकाले एक करोड भन्दा बढी खर्च गरेको उनले बताए । जिरीबासीको लामो समय देखिको ताल निर्माणको सपनालाई बाग्मती प्रदेश सरकारले प्रदेश गौरवको आयोजना घोषणा गरी अगाडि बढाएकोमा जिरीवासीको सपना पूरा हुने दिन आउन लागेको आफूलाई विश्वास लागेको उनको भनाइ छ । जिरीमा मानव निर्मित कृतिम ताल निर्माण भएमा जिरीको महत्व बढ्ने मात्र नभइ समग्र दोलखाको आर्थिक क्रियाकलापमा वृद्धि हुने जिरी उद्योग वाणिज्य संघका अध्यक्ष बाबुराजा श्रेष्ठले बताए । जग्गाको मुआब्जा निर्धारण गर्दा भने स्थानीयलाई मर्का नपर्ने गरी गर्नुपर्ने उनले बताए । यसैगरी जिरी ताल निर्माणका लागि जिरी नगरबासी सहयोग गर्न तयार रहेको तथा ताल निर्माणको काम छिटोभन्दा छिटो सुरू होस् भन्ने स्थानीयको चहना रहेको जिरीका नागरिक अगुवा केन्द्रज्योति खड्काले भने । जिरी कृतिम ताल निर्माणको काम सुरुवात गर्नका लागि बागमती प्रदेश सरकारले चालु आर्थिक वर्षमा १५ करोड रुपैयाँ विनियोजन गरेको छ । बागमती प्रदेशको गौरवको आयोजना जिरी मानव निर्मित ताल निर्माणका लागि जग्गाको लगत संकलन गर्ने काम अन्तिम चरणमा पुगेको छ । मानव निर्मित ताल निर्माणका लागि आवश्यक जग्गा अधिग्रहणको प्रयोजनका लागि लगत संकलन गर्ने कार्य अन्तिम चरणमा पुगेको हो । प्रदेश गौरवको आयोजना जिरी कृतिम तालको निर्माणका लागि करिब सात सय रोपनी जग्गा अधिग्रहण गर्नु पर्नेमा जग्गाको लगत संकलन गर्ने काम अन्तिम चरणमा पुगेको डिभिजन सिंचाई कार्यालय दोलखाका प्रमुख निर्मल दहालले जानकारी दिए । जिल्ला नापी कार्यालय तथा मालपोत कार्यालयबाट आयोजनाको क्षेत्र भित्र पर्ने जग्गाको लगत लिइ अध्ययनको काम भइरहेको उनको भनाइ छ । अध्ययन समाप्त भएपछि आवश्यक जग्गा अधिग्रहणको लागि सिफारिस गरिने उनले बताए । डिभिजन सिंचाइ कार्यालय दोलखाको अनुसार तालको डीपीआर तयार भइसकेको छ । कृत्रिम तालको वातावरणीय प्रभाव मूल्याङ्कनका लागि परामर्श दाताको छनौटको प्रस्तावको मूल्याङ्कन भइरहेको कार्यालयले जनाएको छ । एक किलोमिटर लामो तथा दुई सय मिटर चौडाईको हुने सो ताल निर्माणको लागि डुवान हुने क्षेत्र भित्र पर्ने १५१ कित्ता तथा ताल वरीपरी आवश्यक पूर्वाधार निर्माण तथा अन्य प्रयोजनका लागि ३३९ कित्ता अधिग्रहण गर्नु पर्ने डिभिजन सिंचाइ कार्यालयका प्रशासन प्रमुख शारदप्रसाद दंगालले जानकारी दिए । भारतको प्रसिद्ध पर्यटकीय स्थल नैनीतालकै आकारमा तालको निर्माण हुने भएकोले यो ताल निक्कै आकर्षक र पर्यटकीय महत्वको दृष्टिले महत्वपूर्ण हुने उनको भनाइ छ । डीपीआर अनुसार ताल निर्माणको लागत ३ अर्ब १७ करोड रहेको छ ।
मुस्ताङका स्वास्थ्यकर्मी सम्मानित,"जोमसोम : मुस्ताङ जिल्ला अस्पतालका स्वास्थ्यकर्मी सम्मानित भएका छन्। मुस्ताङको घरपझोङ गाउँपालिका२ मार्फा स्थित मार्फा फलफुल तथा तरकारी प्रशोधन उद्योगकी उद्यमीले मुस्ताङ अस्पतालमा कार्यरत ७ जना स्वास्थ्यकर्मीलाई बुधबार एक समारोहबीच सम्मान गरेकी हुन्। मुस्ताङ अस्पतालको स्तरवृद्धि, प्रसुती शल्यक्रियाको स्थापना तथा गर्भवती महिलाहरुको सुरक्षित प्रसुती गराउन स्वास्थ्यकर्मीहरूले महत्वपूर्ण योगदान पुर्याएको भन्दै मार्फा फलफुल तथा तरकारी प्रशोधन उद्योगले उनीहरुलाई विशेष सम्मानको कार्यक्रम आयोजना गरेको हो। उद्योगद्वारा सम्मानित हुने स्वास्थ्यकर्मीहरूमा मुस्ताङ अस्पतालका मेडिकल सुपरिटेन्डन डा विशाल तिवारी, एमडिजीपी डा मुखिया घले, मेडिकल अधिकृत डा कृष्ण भरखेर, डा तेजेश कुमार, शिशिर पौडेल, एमडिजीपी डा कुन्दन कुर्ण, स्टाप नर्स कल्पना बस्याल, अहेब कौशिला चौरासिया र कार्यालय सहयोगी सनिलाल परियारलाई उद्योगले सम्मान गरेको हो। मुस्ताङ अस्पतालका मेडिकल सुपरिटेन्डनसमेत रहेका डा विशाल तिवारीले मुस्ताङ अस्पतालको स्तरवृद्धि र न्यूनतम सेवाका लागि आफूहरुको टिम निरन्तर लागि परेको बताए। उनले मुस्ताङ अस्पतालतमा गत वर्ष शल्यक्रिया अप्रेसन स्थापना भइ चालु वर्षको भदौदेखि प्रसुती तथा अन्य सामान्य अप्रेसनका सेवा सञ्चालनमा आउन सकेको जानकारी दिए। भदौदेखि हालसम्म ४ वटा प्रसुतीको सफल शल्यक्रिया सफल भइसकेको र यसले यहाँका आर्थिक अभावमा पिल्सिएका र विपन्न समुदायलाई ठुलो राहत पुगेको उनले बताए।"
निर्वाचन रोकिएका क्याम्पसमा एकै मितिमा चुनाव गराउन माग,"काठमाडौं : तीन विद्यार्थी सङ्गठनले त्रिभुवन विश्वविद्यालय (त्रिवि) का रोकिएका क्याम्पसपमा एकै दिन स्वतन्त्र विद्यार्थी युनियन (स्ववियु) निर्वाचन गराउन माग गरेका छन् । नेपाल विद्यार्थी सङ्घ,अनेरास्ववियु (क्रान्तिकारी) र अनेरास्ववियूको आज बसेको संयुक्त बैठकले रोकिएका क्याम्पसमा एकै दिन निर्वाचन गराउन माग गरेका हुन् । बैठकपछि नेविसङ्घका अध्यक्ष दुजाङ शेर्पा, क्रान्तिकारीका अध्यक्ष पन्चा सिंह र अनेरास्ववियूका अध्यक्ष सुदेश पराजुलीले संयुक्त रुपमा विज्ञप्ति जारी गर्दै रोकिएका त्रिविका आङ्गिक र सम्बन्धन प्राप्त क्याम्पसमा एउटै मितिमा निर्वाचन सम्पन्न हुने गरी कार्यतालिका सार्वजनिक गर्न त्रिविसँग माग गरेका छन्। उनीहरूले निस्पक्ष र धाँधलीरहित वातावरणमा निर्वाचनको सुनिश्चिता गर्नसमेत माग गरेका छन् । उनीहरुले बाँकी रहेका क्याम्पसमा लोकतान्त्रिक प्रक्रियाबाट विद्यार्थीलाई आफ्नो प्रतिनिधि चुन्ने अधिकार पनि सुनिश्चित गराउन माग गरेका छन्। तीन विद्यार्थी सङ्गठनले स्ववियु निर्वाचन अवैधानिक भर्ना र क्याम्पस प्रशासनको चरम लापरवाहीका कारणले यही चैत ५ गते हुन नसकेको बताएका आरोप लगाएका छन् । उपत्यकाका अमृत साइन्स क्याम्पस, त्रिचन्द्र वहुमुखी क्याम्पस, पाटन संयुक्त क्याम्पस, विश्वभाषा क्याम्पस, आरआर क्याम्पस र नेपाल कर्मश क्याम्पसमा निर्वाचन प्रक्रिया रोकिएको छ । यस्तै उपत्यका बाहिरका पृथ्वीनारायण क्याम्पस, पश्चिमाञ्चल इन्जिनियरिङ क्याम्पस, पोखरा नर्सिङ क्याम्पस, ठाकुरराम बहुमुखी क्याम्पस विरगंज, वीरेन्द्र वहुमुखी क्याम्पस चितवन,चितवन इन्जिनियरिङ क्याम्पस र सिद्धनाथ विज्ञान क्याम्पस महेन्द्रनगरमा निर्वाचन गर्न बाँकी छ ।"
सन्धिखर्कका किसानलाई कृषि औजार वितरण,"सन्धिखर्क : अर्घाखाँचीको सन्धिखर्क नगरपालिकाले व्यवसायीक किसानलाई हाते ट्याक्टर र कुटानी पिसानी मेसिन वितरण गरेको छ । कृषकको उत्पादन लागत घटाउन तथा कृषिलाई यान्त्रिकरण र प्रविधि युक्त बनाउन उक्त सामग्री वितरण गरिएको हो । व्यवसायिक कृषि पेशामा लागेका कृषकलाई अनुदानमा विभिन्न सामग्री दिएपछि कृषक खुशी भएका छन् । गोरु पाल्ने कृषकको बाध्यता हटेको छ । कृषकको मागका आधारमा वडाको सिफारिस तथा व्यवसायिक कृषकको अनुगमन गरेर व्यवसायिक कृषि पेशामा लागेका कृषकलाई आधुनिक तथा प्रविधिमैत्री बनाउन ५० प्रतिशत अनुदानमा हाते ट्याक्टर र कम्वाइन मेसिन वितरण गरिएको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले बताएका छन् । कृषि पेशालाई आधुनिक र प्रविधियुक्त बनाएर थोरै लागतमा उत्पादन बढाउन तथा आम्दानी वृद्धि गर्न कृषकको मागका आधारमा सामग्री वितरण गरेको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए । यान्त्रिक उपकरण किसानको खेतबारीमा नपुगेसम्म वैज्ञानिक ढंगले कृषिक्षेत्रको विकास सम्भव हुन नसक्ने बताउँदै आफ्नो पालिका भित्रका व्यवसायिक कृषकलाई कृषिक्षेत्रमा प्रयोग हुने उपकरण नगरपालिकाले उपलब्ध गराउने बताए । उतपादन बिना आर्थिक समृद्धिको कल्पना समेत गर्न नसकिने भएकाले व्यवसायिक कृषि पेशामा लागेर स्वरोजगार बन्न कृषकलाई आग्रह गरे । व्यवसायिक कृषिमा लागेका कृषकलाई नगरपालिकाले सहयोग गर्ने प्रतिबद्धता जनाए। कृषि पेशालाई प्रविधिमैत्री बनाउँदा कम समयमा उत्पादन बढी हुने र उत्पादन बढी भएपछि आम्दानी बढ्ने नगर उपप्रमुख मिश्रा आचार्यले बताइन् उनले एक हल गोरुले दिनभरमा जोत्ने खेतबारी हाते ट्याक्टरले एक घण्टामै सम्पन्न गर्ने बताइन्। आर्थिक वर्ष २०७९८० को स्वीकृत कार्यक्रमअन्तरगत व्यवसायिक कृषकलाई ५० वटा कुटानी पिसानी मेसिन र ३३ वटा मिनिटिरलर वितरण गरिएको हो । ५० प्रतिशत अनुदानमा कृषकले २९ हजार ९ सय ५० रुपैयाँका हाते ट्याक्टर ,कुटानी पिसानी मिल र १९ हजार नौ सय रुपैयाँमा हाते ट्याक्टर प्राप्त गरेको कृषि शाखा प्रमुख राजेन्द्र भट्टराईले बताए ।"
लेक लागेर मुस्ताङमा भारतीय पर्यटकको मृत्यु,जोमसोम : मुस्ताङमा हाईअल्टिच्युडका कारण एक भारतीय पर्यटकको मृत्यु भएको छ । भारतको कर्नाटक राज्य मसुरी कर्नाटक बस्ने ६९ वर्षीय आर नागाराजु राजगोडाको जोमसोम अस्पतालमा उपचारका क्रममा मृत्यु भएको जिल्ला प्रहरी कार्यालय मुस्ताङले जनाएको छ । भारतदेखि करिब ५६ वटा गाडी लिएर आएको भारतीय दर्शनार्थी टोली बुधबार मुक्तिनाथ दर्शनका लागि पुगेको थियो । उनीहरू पोखराबाट बेनीजोमसोम सडकहुँदै मुक्तिनाथ पुगेका थिए । मुक्तिनाथ दर्शन गर्ने क्रममा मृतक राजगोडा हाईअल्टिच्युड भइ ढलेको जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले जानकारी दिए । उनी मुक्तिनाथको कुण्डमा स्नान गरिसकेपछि हाईअल्टिच्युडको समस्या देखिएको थियो ।श्वासप्रश्वासमा समस्या देखिएका भारतीय पर्यटक राजगोडालाई जोमसोम अस्पतालमा ल्याउँदा उनलाई चिकित्सकले मृत घोषणा गरेको थियो। मुक्तिनाथ मन्दिर समुन्द्री सतहदेखि ३८ सय मिटरको उचाईमा छ । केहीदिन अघि पनि हाईअल्टिच्युडका कारण एक भारतीय पर्यटकको मृत्यु भएको थियो । मुक्तिनाथ दर्शन गर्ने क्रममा मृत्यु भएका भारतीय पर्यटकको अनुसन्धान भइरहेको र आवश्यक प्रक्रिया पुर्याएर शव आफन्तको जिम्मा लगाइने जिल्ला प्रहरी कार्यालय मुस्ताङले जनाएको छ । मृतकको शव जोमसोम अस्पतालको शव गृहमा राखिएको छ ।
बेनीमालढुंगा सडक निर्माण कार्य रोकियो,"काठमाडौं : कालीगण्डकी करिडोरमा पर्ने बेनीमालढुंगा सडक खण्डको स्तरोन्नतिको काम रोकिएको छ। नदीजन्य निर्माण सामग्रीको अभावमा सो सडक खण्डको निर्माण कार्य रोकिएको हो। पर्वतको कुश्मा नगरपालिका १ मा पर्ने मालढुंगादेखि जलजला गाउँपालिकाको ३,४ ,७ र८ नम्बर वडाहुँदै म्याग्दीको सदरमुकाम बेनी जोड्ने सडक निर्माणको रोकिदा यात्रुलाई सास्ती र जोखिम बढेको छ। उत्तर दक्षिण जोड्ने राष्ट्रिय गौरबको कालिगण्डकी करिडोर बेनीजोमसोमकोरला सडक आयोजनाले १३ किलोमिटर दुरीको बेनीमालढुंगा सडक स्तरोन्नतिका लागि विसं२०७७ साल चैत्रमा एपेक्स खड्का कृष्ण जेभीले ५२ करोड ८६ लाखमा ठेक्का सम्झौता गरेको थियो। ओमकारेश्वरका सञ्चालक अमृत दाहालले सडक निर्माणका लागि आवश्यक पर्ने ढुंगा,गिटी ,बालुवा र रोडा नपाएपछि शुक्रबारदेखि काम रोकिएको बताए। उनले नदीजन्य पदार्थ नभएपछि मजदुरलाई घर पठाएको र दर्जनौं डोजर टिपर थन्काएर राखेको बताए। सम्झौताअनुसार कालीगण्डकीबाट नदीजन्य निर्माण सामग्री उपलब्ध गराउन अन्तरिम आदेशको माग गर्दै भौतिक पूर्वाधार तथा यातायात मन्त्रालयलाई विपक्षी बनाइ निर्माण कम्पनीले सर्वोच्चमा रिट निवेदन दिएको थियो। तर,सर्वोच्च अदालतले २०७८ असार २९ गते कालीगण्डकीबाट नदीजन्य पदार्थ उत्खनन् गर्न रोक लगाएको थियो। सर्वोच्चले पुरानै आदेशलाई निरन्तरता दिँदै अन्तरिम आदेश दिन अस्वीकार गर्ने निर्णय गरेपछि आयोजनाको काम रोकिएको हो। २०७९ चैत्रसम्मको म्याद रहेको सो सडकको भौतिक प्रगति ३० प्रतिशत मात्रै रहेको बेनीजोमसोमकोरला सडक आयोजनाले जनाएको छ।"
बझाङमा एक जना कामदारको हत्या,"बझाङ : बझाङमा एक जना कामदारको हत्या भएको छ। जाजरकोट, भेरी नगरपालिका ४ घर भइ छबिसपाथिभेरा ४ ब्याँसीमा सडकको काम गर्दै आएका ५२ वर्षीय गोपाल विकको मंगलबार राति हत्या भएको प्रहरीले जनाएको छ। विकको सोही ठाउँका उदिप भन्ने रोहन सुनारले मदिरा सेवन गरी सामान्य विवादका क्रममा हत्या गरेको बझाङ प्रहरी प्रमुख तथा डीएसपी जागेश्वर भण्डारी बताए। उनका अनुसार बझाङमा ज्याला मजदुरी गर्दै आएका दुबै जनाबीच केही दिन सामान्य विवाद भएको र बदला लिन रोहनले गोपालको टाउमा ढुंगाले हानी हत्या गरेको अनुसन्धानबाट खुलेको छ। रोहनले हत्यापछि गोपालको शव झाडीभित्र लुकाएर फरार भएका थिए। मृतक गोपाल विक र हत्यारा रोहन सुनार दुवै जान बुधबार बिहान अनुपस्थित भएपछि अन्य मजदुरले उनीहरूको खोजी सुरु गरेका थिए। घटनास्थल ब्याँसी भन्ने ठाउँमा रगत देखिएपछि खोजीका क्रममा शव झाडीभित्र भेटिएको थियो। बुधबार बिहानैदेखि फरार सुनारलाई प्रहरीले खबर पाउनासाथ खोजी सुरु गरेको र बसमा भाग्दै गर्दा केदारस्युँको रायलबाट पक्राउ गरिएको डिएसपी भण्डारी बताए। पक्राउ परेका सुनारलाई हिरासतमा राखी थप अनुसन्धान भइरहेको प्रहरीले जनाएको छ।"
भक्तपुरमा बिस्केटको चटारो,"भक्तपुर : बिस्केट जात्रा भक्तपुरको सबैभन्दा लोकप्रिय जात्रामध्ये एक हो। यस जात्रालाई बिस्का पनि भनिन्छ। टौमढीबाट चैत २७ गते यो जात्रा सुरु हुँदैछ। भैरव देवतालाई मन्दिरबाट निकालेर रथमा राखिन्छ। त्यो रथलाई टोलका मानिसले तान्ने गर्छन्। जात्रामा माथिल्लो (ठने) र तल्लो (कोने) क्षेत्रकाबीच टगअफवारजस्तै डोरी तानातान हुन्छ। उनीहरूले रथलाई आप्नो टोलमा लैजान खोज्छन्। यसरी तान्तातान्दै रथलाई कल्ला टोलमा लगिन्छ। दुई दिन त्यहाँ राखेर रथलाई ल्यासिङखेलमा पुर्याइन्छ। सामान्यतया जात्राका लागि १५ दिन अघिदेखि रथ बनाउन सुरु गरिन्छ। तर, यस वर्ष भने फागुनदेखि नै रथ बनाउन थालिएको रामलाल सिल्पकारले बताए। पाँचतले मन्दिर अगाडि पाँच जना शिल्पकारले रथ तयार गरिरहेका छन्। रथ बनाउने खर्च गुठी संस्थानले ब्यहोर्ने सिल्पकारले बताए। रथ बनाउन फलामका किलाको प्रयोग गरिँदैन। यसको सट्टा सहँ (चुकुल ) ले जोडेर रथ बनाइन्छ। नयाँ वर्षको चार दिन अगाडि नै रथ बनाइसक्नुपर्ने प्रचलन छ। भक्तपुर नगरपालिकाका प्रशासकीय प्रमुख दामोदर सुवालका अनुसार अन्य ठाउँको भन्दा बिस्केट जात्राको रथको आकार ठूलो हुन्छ। यसलाई बनाउने शैली पनि अन्यत्रभन्दा भिन्न हुने गर्छ। भैरव देवता बोकेको रथलाई स्थानीयले तानेर सहरका विभिन्न भागको परिक्रमा गर्छन्। (प्रशिक्षार्थी)"
"बिस्ट नै सम्पत्ति, बिस्ट नै अंश","गोरखा : आफ्नो नाममा नङ्मा लाउने माटो पनि नभएकी धार्चे१ हुल्चुककी मनमाया बिकलाई लाग्छ, आफ्नो श्रीसम्पत्ति भनेकै बिस्टहरू हुन्। उनीहरूले दिएको गहुँ, मकै, कोदोले जहान परिवारको पेट पाल्छिन्। उनीहरूले दिएको नुन, तेल, मरमसलाले भान्सा मीठो बन्छ। यही बिस्टले दिएको आनासुकी पैसा, मानामुठी अन्नले त हामी पालिएको हो, उनी सन्तानलाई पनि यही सिकाउँछिन्, हाम्रो जे भन्नु सम्पत्ति नै बिस्टहरू हुन्। पूर्ण रूपमा किसानी पेसामा निर्भर हुलचुकका गुरुङ र घलेले कुटो, कोदालोलगायतका कृषि सामग्री बनाउन पाँच पुस्ताअघि गोरखाकै ताकुबाट एक बिश्वकर्मा दम्पतीाई त्यहाँ लगेका थिए। त्यसयता उनीहरू विकल्प नखोजी आरानमा खलाँती धुन्छन्, फलाम पिट्छन्, हँसिया, कुटो, कोदालो अर्जाप्छन्। अनि बिस्टको घरमा पुर्याउँछन्। त्यसबापत बिस्टले सिजनअनुसारको अन्नबाली, तरकारीबाली, मसलाबाली दिन्छन्। बिस्टलाई चाहिने कुटो, कोदालो, हँसिया, खुर्पा, खुकुरी, खुँडा, दाउ, बञ्चरो, छिनु, फाली, ताउलो, हण्डा, गाग्री बनाउँछौँ, राज बिक भन्छन्, कामको मिच्चो भएको बेलामा अर्जाप्नु पर्छ, नयाँ बनाउने फुर्सद हुँदैन। सिजन नभएको बेलामा चाहिँ नयाँ पनि बनाउँछौँ। नयाँ बनाएको छुट्टै पैसा लिने गरेको उनको भनाइ छ। अर्जापेको चाहिँ बाली लिन्छौँ, नयाँको चाहिँ पैसा लिने हो, उनले भने। २ सय घर बिस्टलाई यहाँका १२ घरपरिवार बिश्वकर्माले बराबर अंश लगाउँछन्। पाँच पुस्ता पहिले त हाम्रो एकै जना पुर्खा थिए। उनका छोराहरू छुट्टिँदा भिन्न हुँदा बिस्ट भाग लगाए। उनका छोराले पनि सन्तान ठूला भएपछि बिस्ट भाग लगाए। यसरी नै आजसम्म चलिरहेको छ, मनमाया बिक भन्छिन्, सगोलमा बसुञ्जेल त केही भएन, छोराहरू छुट्टाभिन्न भएपछि धनसम्पति अंश लगाउने हो। हाम्रो त सम्पत्ति भनेकै बिस्ट नै हो। यो बिस्ट यो छोराको भाग, त्यो बिस्ट त्यो छोरालाई भनेर अंश लगाउने हो। कुनै छोराले कुनै बिस्ट मन पराएन अथवा कुनै बिस्टले कुनै बिश्वकर्मा रुचाएनन् भने दाजुभाइका बीचमा साँटफेर गर्ने चलन रहेको पनि उनले बताइन्। यहाँका सबै सुकुमबासी बिश्वकर्मा समुदायले आरान पेसालाई अविछिन्न अपनाइरहेका छन्। पेसा, व्यवसायको अर्को विकल्प नपाएका कारण पुस्तौंदेखिको बालीघरे प्रथालाई निरन्तरता दिएका हुन्। गरिखानलाई बारी छैन। ओत लाग्ने घर त आफ्नो नाममा छैन, राजु विश्वकर्मा भन्छन्, जिजुबाजेको पालादेखिको चलन अहिले पनि छ। वैदेशिक रोजगारीमा नगएको त होइन। तर, विदेश कसैलाई पनि नफापेको उनको भनाइ छ। कुटो, कोदालो अर्जापेबापत बिस्टहरूले सिजनअनुसार बाली दिन्छन्। उहाँहरूकै सेवा गरेर त नुन दिन्छन्, खुर्सानी दिन्छन्। असोजमा मकै, भटमास, मंसिरमा कोदो, वैशाखमा गहुँ, जौ दिन्छन्, उनी भन्छिन्, एक घरले ५६ पाथीका दरले दिन्छन्। त्यसले हामीलाई खान पुग्छ। निमेक गरेर पनि अलिअलि कमाउँछौँ। निमेक गर्दा बाली दिए दिनको दुईपाथी, नगद दिए एकदिनको तीन सय रुपैयाँका दरले दिने उनले बताए। हामी दलित त खेरै गको हो। बस्ने ठाउँ छैन, गरेर खाने जग्गा जमिन छैन। गुरुङहरूको गरिखाने ठाम छ। हामीचाहिँ रातदिन उनीहरूको काम गरेर खाने हो, तेजमाया बिक भन्छिन्, सरकारी काम गर्न पाए लोग्नेछोराले दिनको छ सय, छोरीबहिनीले दिनको पाँच सय पाउँछन्। तर, सरकारी काम त एक दिन, दुई दिनभन्दा धेरै गर्न पाइँदैन। समितिमा बस्नेले चाहिँ काम नसकिन्जेल गर्न पाइन्छ। नत्र बिस्टकै काम गरेर परिवार पालिरहेको उनको भनाइ छ।"
आज देशका यी स्थानमा हुने छ वर्षा,मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। काठमाडौं : आज दिउँसो देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। बुधबार राति देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने महाशाखाले जनाएको छ।
बोडेको जात्रामा २७ वर्षीय सुजनले जिब्रो छेड्ने,"काठमाडौं : मध्यपुरथिमिको बोडेको जात्रामा यस वर्ष २७ वर्षीय सुजन बाग श्रेष्ठले जिब्रो छेड्ने भएका छन्। बिस्काः जात्राको अवसरमा मध्यपुरथिमिको बोडेमा आयोजना हुने मौलिक शैलीको जात्रामा उनले जिब्रो छेड्न लागेका हुन्। जात्रामा जिब्रो छेड्ने स्थानीय श्रेष्ठ थरको पुरुष हुनुपर्ने परम्परा छ। यही परम्पराअनुसार यस वर्ष सुजनले जिब्रो छेडेर जात्रालाई निरन्तरता दिन लागेका हुन्। सुजन नौ पटक जिब्रो छेडेर जात्रालाई निरन्तरता दिँदैआएका स्थानीय बुद्धकृष्ण बाग श्रेष्ठका कान्छा छोरा हुन्। बुद्धकृष्णले पहिलोपटक २०६२ सालमा जिब्रो छेडाएर जात्रालाई निरन्तरता दिएका थिए। त्यसपछि उनले २०६५ सालसम्म लगातार चार पटक जिब्रो छेडे। विसं २०६६ मा बुद्धकृष्णले जिब्रो नछेड्ने बताएपछि जात्रालाई निरन्तरता दिन जुजुभाइ बासँ श्रेष्ठले जिब्रो छेडाए। जुजुभाइले २०६५ देखि २०७२ सालसम्म आठ पटक जिब्रो छेडेर जात्रालाई निरन्तरता दिए। विसं २०७३ मा जुजुभाइका श्रीमती र भाउजु दुवै बिरामी भएकाले जिब्रो नछेड्ने घोषणा गरे। त्यसयता पुनः बुद्धकृष्णले जिब्रो छेडाएर जात्रालाई निरन्तरता दिँदै आएका थिए। जात्राको हालसम्मको तथ्याङ्क तथा प्रमाणअनुसार १२ जनाले एक सय छ वर्ष जिब्रो छेडाएको इतिहास छ। विसं १९६९ देखि १९९० सम्म हर्कनरसिंह बासँ श्रेष्ठले २२ पटक, विसं १९९१ देखि २०२२ सम्म बेखानारायण हाय श्रेष्ठले ३२ पटक, २०२३ मा हरिदेव किला श्रेष्ठले, २०२४ देखि २०२६ सालसम्म हरि भासिंक श्रेष्ठले तीनपटक तथा २०२७ र २०२८ सालमा इन्द्रबाटा श्रेष्ठले दुई पटक जिब्रो छेडेको तथ्याङ्क छ। त्यस्तै २०२९ देखि २०३१ सालसम्म हर्केश्वर ब्याँ श्रेष्ठले तीन, २०३२ देखि २०३८ सालसम्म चन्द्रसेन द्यों श्रेष्ठले सात, २०३९ देखि २०४६ सालसम्म दिलकुमार खपे श्रेष्ठले सात, २०४७ सालमा मुनि घों श्रेष्ठले, २०४८ सालमा धर्मराज बलाय श्रेष्ठले तथा २०४९ देखि २०६० सालसम्म १२ पटक कृष्णचन्द्र बाग श्रेष्ठले जिब्रो छेडाएको इतिहास छ। रासस"
बबई नदीको जब्दीघाटमा महिलाको शव भेटियो,"गुलरिया : बर्दियाको गुलरिया नगरपालिका ४ स्थित बबई (भादा) नदीको जब्दीघाटमा महिलाको शव फेला परेको छ । मंगलबार बिहान भेटिएको शवको पहिचान नभएपछि प्रहरीले हुलिया परिपत्र गरेको छ । गुलावी रंगको फुलबाहुला भएको कुर्ता सुरुवाल लगाएको उचाई ५ फिट, उमेर अंदाजी ३०३५ वर्षीया जस्तो देखिने सडेगलेको अवस्थामा शव भेटिएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहोराले बताए । उनले भने,'पहिचानका लागि हामीले हुलिया सर्वत्र हुलिया परिपत्र गरेका छौं । शव लामो समयदेखि पानीमै रहेको प्रारम्भिक अनुमान छ ।' घटनाबारे अनुसन्धान भइरहेको छ।"
महानगरले फोहोर थुपारेपछि टेलिकमले थाल्यो सडक र फुटपाथ मर्मतको काम,वीरगन्ज : वीरगन्ज महानगरपालिकाले मंगलबार फोहोर लगेर कार्यालयमै थुपारि दिएपछि दबाबमा आएको नेपाल टेलिकमले खनेर अलपत्र छाडिएका सडक र फुटपाथ बुधबारदेखि मर्मत गर्न सुरु गरेको छ। वीरगन्जको बाइपास सडकमा अप्टिकल फाइबर तार बिछ्याउने क्रममा टेलिकमले कालोपत्रे सडक र फुटपाथ खनेर महिनौंदेखि अलपत्र छाडेको आक्रोशमा मंगलबार बिहान महानगरपालिकाले शहरबाट संकलित ७ ट्याक्टर फोहोर श्रीपुर स्थित टेलिकमको प्रादेशिक निर्देशनालय कार्यालय परिसरभित्रै लगेर फालिदिएको थियो। महानगरको उक्त कदमपछि दबाबमा परेको टेलिकमले खनेर छाडिएका सडक र फुटपाथ बुधबार बिहानैदेखि मर्मत गर्न थालेको वीरगन्जका मेयर राजेशमान सिंहले बताए। मंगलबार बिहान टेलिकम परिसरमा महानगरले फोहोर थुपारेर सांकेतिक विरोध जनाएपछि मंगलबार नै बेलुकी टेलिकम प्रादेशिक कार्यालयका प्रमुख अनन्त प्रकाश मल्लिकले महानगरको कार्यालयमै पुगेर सडक र फुटपाथको बाँकी रहेको मर्मत कार्य चैत २७ भित्रै पूरा गर्ने लिखित प्रतिबद्धता जनाएका थिए। मल्लिकका अनुसार बाइपास सडकखण्ड अन्तर्गत गण्डक चोकदेखि रजतजयन्ति चोकसम्मको क्षेत्रमा ३ सय मिटरको मात्रै फुटपाथ मर्मत गर्न बाँकी रहेको छ। उक्त कार्य चैत २७ भित्र सक्ने गरी मर्मतको ठेक्का सकारेको पाइनसबनके जेभी कन्ट्रक्सनले लिखित रुपमा प्रतिबद्धता जनाएको जानकारी पनि मल्लिकले महानगरपालिकाको कार्यालयलाई गराएका छन्। त्यही प्रतिबद्धता अनुसार रोकिएको मर्मत कार्य बुधबार बिहानैदेखि सुरु पनि गरिसकिएको मल्लिकले बताए। टेलिकमले सडक र फुटपाथ मर्मतको काम सुरु गरेपछि टेलिकम परिसरभित्र थुपारेको फोहोर पनि महानगरले बुधबार बिहानैदेखि हटाएको मेयर सिंहका स्वकीय सचिव सत्यराज घिमिरेले जानकारी दिए। टेलिकमले अप्टिकल फाइबार ओछ्याउने क्रममा बाइपास सडकखण्डको कालोपत्रे सडक र फुटपाथ खनेर महिनौंदेखि अलपत्र छाडेको थियो। खनिएका सडक र फुटपाथ मर्मतका लागि पटक पटक आग्रह गर्दा पनि अटेरी गरेपछि बाध्य भएर मंगलबार बिहान टेलिकम परिसरमा कचरा सहितको फोहोर फाल्नु परेको घिमिरेले बताएका थिए। घिमिरेका अनुसार गत फागुन ३ गते प्रमुख जिल्ला अधिकारीकै उपस्थितिमा बसेको सरोकारवाला निकायहरुको बैठकमा टेलिकमले खनिएका सडक र फुटपाथ फागुन मसान्तभित्रै मर्मत गरिसक्ने लिखित सहमति गरेको थियो। उक्त सहमति कार्यान्वयनका लागि महानगरपालिकाले टेलिकमलाई पटक पटक आग्रह गर्दै आएपनि टेलिकमले अटेरी गरेको घिमिरेले बताएका थिए।
सालकको खपेटासहित भक्तपुरबाट दुईजना पक्राउ,भक्तपुर :चाँगुनारायण नगरपालिका२ बर्खेबाट अन्दाजी ९ सय ९८ ग्राम तौल भएको सालकको खपेटासहित दुईजनालाई मंगलबार दिउँसो प्रहरीले पक्राउ गरेको छ । पक्राउ पर्नेहरूमा चाँगुनारायण नगरपालिका२ बस्ने मकवानपुर हेटौंडा उपमहानगरपालिका३ घर भएका २२ वर्षीय आसुतोष थपलिया र सिन्धुपाल्चोक त्रिपुरासुन्दरी गाउँपालिका२ घर भएका २६ वर्षीय अमृत गजमेर रहेका छन् । विशेष सूचनाको आधारमा जिल्ला प्रहरी परिसर भक्तपुरबाट खटिएको प्रहरीले बाग्मती प्रदेश ०२०२० प ८४९७ नम्बरको मोटरसाइकललाई जाँच गर्ने क्रममा मोटरसाइकलमा सवार उनीहरूलाई उक्त तौलको खपेटासहित फेला पारी पक्राउ गरेको हो । घटनाबारे प्रहरीले थप अनुसन्धान गरिरहेको छ ।
कसले काट्यो सौराहमा हात्तीको सूँड ?,"चितवनः सौराहमा अज्ञात समूहले हात्तीको सूडँ काटिदिएको छ । मंगलबार राति साँढे ११ बजे अज्ञात समूहले हात्तीको सूँड काटिदिएको अवस्थामा भेटिएको हो । सौराहका पर्यटन व्यवसायी दिपेन्द्र खतिवडाले ४५ वर्षीय चञ्चकली नामको हात्तीको सूँड काटिएको बताए । खतिवडाले अन्नपूर्णसँग भने,राति हाती करायो । ६ इन्च सूँड काटिएको छ । हातीले खाना खान सकेको छैन । हात्तीको सूँड काट्नेको खोजी र घटनाको थप अनुसन्धान भइरहेको चितन राष्ट्रिय निकुञ्जका सूचना अधिकारी गणेश तिवारीले बताए । हात्तीको अवस्था भने सामान्य रहेको छ ।"
श्रोत नखुलेको नेपाली रुपैयाँसहित भारतीय नागरिक पक्राउ,"काठमाडौं : सर्लाहीको मलंगवा नगरपालिका ८ भन्सार सीमा इलाकाबाट करिब ३ लाख २० हजार नेपाली रुपैयाँसहित एकजनालाई प्रहरीले नियन्त्रणमा लिएको छ। भारत घर भएका २७ वर्षीय राकेश कुमार तिवारीलाई सीमा सुरक्षा गुल्म मलंगवा (बिओपी मलंगवा) ले नगदसहित नियन्त्रणमा लिइएको हो । चेकजाँचका क्रममा उनको साथमा रहेको रकमको श्रोत खुलाउन नसकेपछि नियन्त्रणमा लिइएको प्रहरीले जनाएको छ। बरामद भएको रुपैयाँमा १ सय दरको २ सयवटा, ५ सय दरको २ सय ७० वटा र १ हजार दरको १ सय ६५ वटा नोट रहेको छ । उनलाई आवश्यक कारबाहीका लागि जिल्ला प्रहरी कार्यालय मलंगवा सर्लाहीमा बुझाइएको प्रहरीले जनाएको छ।"
गाउँले आफैं जागेपछि,"तानसेन : पाल्पाको रिब्दिकोट गाउँपालिकामा गत साउनमा म बनाउँछु, मेरो रिव्दीकोटअभियान शुभारम्भ भयो। पहिलो काम करिब ५ सय जनास्वयंसेवीबाट करिब ७ किलोमिटर बाटो सरसफाई, खाल्डाखुल्डी पुर्ने, हिलो जमेको स्थानमा ढुङ्गा, गिट्टी, बालुवा राखेर सडकलाई सहज बनाइएको थियो। निःशुल्क रूपमा सम्पन्न यो कामको लागत करिब ५ लाख रुपैयाँ बराबरको थियो। गत भदौ महिनामा पालिकाको वडा नं २ लघुवामा फाँटमा सिँचाइ हुने कृषि कुलोको सरसफाइ र वडा नं ६ फेकमा मोटरबाटोमा खसेका पहिरो पन्छाउने र सडक नाली निर्माण गरी, सडक जोखिम कम गर्ने काम भए। असोज महिनामा पालिकाको प्राथमिक स्वास्थ्य केन्द्र खस्यौली क्षेत्र वरिपरी सरसफाई, प्राथमिक उपचार केन्द्रसम्म पुग्ने सडक मर्मत र सरसफाइ भयो। कात्तिकमा पालिकाको वडा नं ८ रिङसिङ लेक र वडा नं ४ को धार्मिक पर्यटकीय स्थल भैरवमन्दिर क्षेत्रमा सरसफाइ भयो। मंसिरदेखि माघसम्म पालिकाको ऐतिहासिक पर्यटकीय तथा पुरातात्विक महत्वको वडा नं ५ रिव्दीकोट क्षेत्र जलेश्वर क्षेत्र (जहाँ सेन वंशीय राजाहरूको शासनस्थल)मा सरसफाइ, वनमारा फडानी गरी व्यवस्थित गरियो। फागुनमा स्थानीय दुर्गाबहादुर पोखरेलको अगुवाइमा पालिका भरीका माध्यमिक विद्यालयहरूका एसईई दिने बालबालिकालाई लक्षित गरी व्यायाम, ध्यान, प्राणायाम, पढ्ने तरिका तथा जीवन जिउने कला सम्बन्धी प्रशिक्षण सम्पन्न भयो। गत १८ चैतमा पाल्पाको रिब्दीकोट गाउँपालिकाको बतासेमा एक दिने बृहत् निःशुल्क स्वास्थ्य शिविर सञ्चालन भयो। शिविरका लागि न स्थानीय तहको बजेट दियो। न प्रदेश सरकारको बजेट थियो। न संघीय सरकारको वार्षिक योजना अनुसार सम्पन्न भएको हो। पाल्पाको रिव्दीकोट गाउँपालिकाले सुरु गरेको स्वयंसेवी अभियान म बनाउँछु, मेरो रिव्दीकोट अन्तर्गत सहयोगी संस्थाले झन्डै १० लाख रुपैयाँ बराबरको लागतमा निःशुल्क शिविर सञ्चालन गरेका हुन्। इच्छाशक्ति र ठोस योजना भए जनताको सेवा र समाजमा विकास गर्न पैसा नै खर्च गर्नुपर्दैन। लाखौं करोडौं लागतमा गरिने कार्यक्रम पनि बिना लगानी सम्पन्न हुनसक्छन् भनेर पाल्पाको रिब्दीकोट गाउँपालिकाले सुरु गरेको स्वयंसेवी अभियानले सिद्ध गरेको छ। गाउँपालिका अध्यक्ष नारायणबहादुर कार्की नौ महिनामा स्वयंसेवी अभियानबाट मात्र कम्तीमा ६० देखि ८० लाख रुपैयाँबराबरको काम भएको बताउँछन्। रिब्दीकोटबाट कामका लागि बुटवल, भैरहवा, पोखरा, काठमाडौं नेपालगन्ज, युरोप अमेरिका, जापान पुगेका व्यक्तिहरू अभियानमा जोडिन देशविदेशबाट सम्पर्कमा आउन थालेको अध्यक्ष कार्कीले प्रष्ट पारे। उनी भन्छन्, रिब्दीकोटवासीहरूले सहयोग गर्न आतुर हुनुहुन्छ। हामीले व्यवस्थित योजना बनाएर यो अभियानामा जोड्ने छांै।पाल्पाली संगम काठमाडौमा आवद्ध भएका डाक्टरहरूले स्वास्थ्य क्षेत्रमा, इन्जिनियरहरूले पूर्वाधार क्षेत्र तथा डीपीआरमा, वकिलहरूले कानुन निर्माणमा सहयोग गर्ने र प्रत्येक नागरिकहरूले वार्षिक रूपमा ८ हजार ५ सय रुपैयाँ सहयोग गर्ने भएका छन्। यो अभियानबाट रिब्दीकोटको मुहार फेर्न सकिन्छ भन्नेमा आफू विश्वस्त हँुदै गएको पालिका अध्यक्ष कार्कीले बताए। गाउँपालिकाले चालू आर्थिक वर्षदेखि व्यक्तिको क्षमता र दक्षताको आधारमा सुरु गरेको म बनाउँछु, मेरो रिब्दीकोट स्वयंसेवी सामाजिक अभियान देशका सबै स्थानीय तहको लागि सिको गर्न लायक भएको छ। यो नौलो अभियान सरकारले बजेट विनियोजन गरेर सञ्चालन गरेका कार्यक्रमभन्दा दिगो र प्रभावकारी हुँदै गएको छ। जुन सामाजिक कार्यक्रम पालिकाको विना लगानी प्रभावकारी जनमैत्री बनेका छन। रिब्दीकोट गाउँपालिकामा जन्मिएका कर्म बाहिरी क्षेत्रमा गर्दै आएका व्यक्ति संघसंस्थाको सहयोग र लगानीमा म बनाउँछु मेरो रिब्दीकोट सामाजिक अभियान सञ्चालन हुँदै आएको छ। गाउँपालिकामा बजेट निकै कम भएको, आन्तरिक आम्दानी न्युन रहेकाले स्थानीय तहको बजेटले मात्र गाउँठाउँको विकास गर्न नसकिने भएकाले रिव्दीकोटवासीलाई सामाजिक अभियानमा जोड्न म बनाउँछु, मेरो रिब्दीकोट अभियान सञ्चालन गरेर सामाजिक अभियानबाट बिना लगानी धेरै राम्रा कामहरू भइरहेको गाउँपालिका अध्यक्ष नारायणबहादुर कार्कीले बताए। स्वयंसेवी अभियानबाट आम जनताबाट बाटोघाटो निर्माण गर्ने, खाल्डाखुल्डी पुर्ने, पालिकाका स्वास्थ्य संस्थाहरू सरसफाइ मन्दिर तथा ऐतिहासिक स्थलहरूको सरसफाइदेखि बृहत् स्वास्थ्य शिविर सञ्चालन भइरहेको उपाध्यक्ष कान्ता अधिकारीले बताइन्। रिव्दीकोट गाउँपालिकाले शुरु गरेको स्वयसेवी अभियान अन्य पालिकाहरूका लागि पनि प्रभावकारी देखिएको छ। अन्य पालिकाले यो अभियान सुरु गरेमा स्वयंसेवी रूपमै विकासको अभियान चल्नेछ। बृहत् स्वास्थ्य शिविर म बनाउँछु मेरो रिव्दीकोट सामजिक अभियानअन्तर्गत गाउँपालिकाले बिना लगानी बृहत स्वास्थ्य शिविर सञ्चालन गरेको थियो। १८ वटा विशेषज्ञ उपचार सेवासहित पालिकाभरीका जनतालाई लक्षित गरी बतासेमा सञ्चालन गरिएको स्वास्थ्य शिविरमा ६ सय बिरामीले जनरल, फिजिसियन, नाक कान घाँटी, बालरोग, महिला रोग, पाठेघर क्यान्सरको जाँच, दन्तरोग, हाडजोर्नी, नसारोग, आँखा जाँच, सुगर जाँच, भिडियो एक्सेरे, ल्याब सेवा, जनरल सर्जरी विशेषज्ञ उपचार सेवासहित निःशुल्क औषधि पाएका छन्। पैसा नहुँदा, अस्पतालहरू घटबाट टाढा हँुदा, सबै किसिमको उपचारको सेवा गाउँघरमा नपाउँदा रोग लुकाएर बस्न बाध्य भएका बिरामीहरू शिविरबाट बढी लाभान्वित भएका छन्। शिविरमा अधिकांश विशेषज्ञ सेवामा महिला बिरामीको संख्या अत्याधिक रहेको थियो। खुट्टा झमझम गर्ने, शरीर चस्किने, हातखुट्टा पोल्ने, शरीर दुख्ने, आँखा नदेख्ने भएर, बतासेको स्कुलमा डाक्टरसँग जचाउन आएकी हँु। फिरीमा जँचाए। अब औषधि लिएर घर जान्छु, ७५ वर्षीया मानकुमारी सार्कीले खुसी हुँदै प्रतिक्रिया दिइन्। धेरै हिँडडुल गर्न सक्दिन। लौरो टेकेर आएकी छु। कम्मर मुनी दुख्छ। बेलाबेलामा कोखो दुख्छ। डाक्टरले भिडियो एक्सेरे गरेर हेर्ने भन्नुभयो, लाइनमान पालो कुरेर बसेको मैनादीकी ७५ वर्षीया सुना नेपालले बताइन्। रिब्दीकोट गाउँपालिका वडा नंं ५ का ७४ बर्षिय रुमबहादुर थापाले ग्यास्टिकले पेट सधैं डुम्म हुने भएकाले जचाउन आएको बताए। बतासेकी दृष्टिविहीन कान्ताकुमारी गाहाले हातखुट्टा दुखेको उपचारको लागि छोरी लक्ष्मी गाहाको साहारामा शिविरमा पुगेर निःशुल्क उपचार पाएको बताइन्। म बनाउँछु, मेरो रिब्दीकोट अभियानबाट मधुमेहका ९० जना, आँखाका ९२, नाककान घाँटीमा ४६ जना, जनरल फिजिसियन सेवा १ सय ५९ जना, भिडियो एक्सेरे १ सय २१ जना, हाडजोर्नी नसा १ सय ३२ जना, दाँतमुख १८ जना, स्त्रीरोग ९१ जना, बालरोग २० जना, मानसिक परामर्श सेवा १७ जना, पाठेघरको क्यान्सर ५० जना र जनरल सर्जरी १४ जना गरी ५ सय ८२ जनाले निःशुल्क स्वास्थ्य सेवा लिएका थिए।"
बुद्धको मूर्ति अफ्रिकालाई हस्तान्तरण गरिने,"बुद्धको शिक्षालाई विश्वव्यापी विस्तार गर्न महत्वपूर्ण योगदन पुर्याउँदै आएका भिक्षु तपास्सीधम्मले आफ्नै पहलमा उक्त मूर्ति हस्तान्तरण गर्न लागेका हुन्। करिब साढे ४ लाख मूल्य बराबरको उक्त मूर्ति साढे ३ फुटको रहेको छ। काठमाडौं : भगवान् बुद्धको एउटा मूर्ति यसै साताभित्र अफ्रिकालाई हस्तान्तरण गरिने भएको छ। चारुमती बुद्ध बिहारका प्रमुख एवं विश्व भिक्षु युवा महासंघ नेपाल च्यापटरका अध्यक्ष भिक्षु तपास्सीधम्म महास्थवीरका अनुसार अफ्रिका माहादेशको कङ्गो, केनिया, युगान्डा, इथियोपियालगायतको देशको भ्रमणमा जान लागेका भिक्षुले कङ्गोको लुबुबाशी शहरस्थित निर्वाण विहारलाई एक कार्यक्रमबीच उक्त मूर्ति हस्तान्तरण गरिने भएको हो। नेपाल भगवान् बुद्धको जन्मस्थल भएकाले नेपालमै बनाइएको मूर्ति बनाइदिन त्यहाँको विहारले आग्रह गरेअनुसार भक्तजनहरूको सहयोगमा सो मूर्ति तयार पारिएको भिक्षु तपास्सीधम्मले बताए। अफ्रिकाका अन्य ठाउँमा पनि बुद्ध जयन्तीका अवसरमा आयोजित विभिन्न कार्यक्रममा उनी सहभागी हुने भएका छन्। कङगोबाट हामीलाई बुद्ध भगवान्को एउटा मूर्ति मिलाइदिनु भन्नु भएको थियो। सोहीअनुरूप हामीले एक वर्षअघिदेखि उक्त मूर्ति तयार पार्न लगाएका थियौं। पाटनका मूर्तिकार अमिर शाक्यले सुनको जलप लगाएको उक्त बुद्धको मूर्ति गत शनिबार मलाई हस्तान्तरण गर्नुभयो, उनले भने, अहिले मूर्तिको प्याकिङको भइरहेको छ। यहि साताभित्र कङ्गोमा गएर सो मूर्ति त्यहाँको निर्वाण विहारलाई हस्तान्तरण गर्नेछु। बुद्धको शिक्षालाई विश्वव्यापी विस्तार गर्न महत्वपूर्ण योगदन पुर्याउँदै आएका भिक्षु तपास्सीधम्मले आफ्नै पहलमा उक्त मूर्ति हस्तान्तरण गर्न लागेका हुन्। करिब साढे ४ लाख मूल्य बराबरको उक्त मूर्ति साढे ३ फुटको रहेको छ। करिब २३ सय वर्षअघि सम्राट अशोकपुत्री चारुमतीद्धारा निर्मित ऐतिहासिक चारुमती स्तुप (धन्दो चैत्य) परिसरमा रहेको चारुमती बुद्ध विहारको मर्मतसम्भार, रेखदेख विस्तार तथा प्रवद्र्धनमा भिक्षु तपास्सीधम्मले महत्वपूर्ण भूमिका निभाउँदै आएका छन्। साथै, बौद्ध धर्मको माध्यमबाट मानव सेवाको क्षेत्रमा पनि ओजपूर्ण कार्यहरू गर्दै आएका उनी समाजसेवामा पनि सक्रिय छन्।"
मिटरब्याजपीडितको रूखको फेदमा बास,"जति दुःख हुन्छ होस्। हाम्रो माग पूरा नभएसम्म घर जाँदैनौं काठमाडौं : मिटरब्याजपीडित कोही खुला आकाशमा त कोही रूखको फेदमुनि रात काटिरहेका छन्। पानी पर्न थालेपछि उनीहरूलाई खुला आकाशमा रात कटाउन निकै सास्ती छ। नवलपरासीको सुस्ताका मिटरब्याजपीडित ६४ वर्षीय रामसुभक मुसहरलाई काठमाडौंको चिसोले सताउन थालेको छ। दुई रात चिसो भुइँमा सुत्नुपर्दा रुघाखोकी लागेको बताए। बर्षातको समय छ। झरी पर्छ बस्न र खान समस्या भइरहेको छ, उनले भने, हामी पटकपटक आन्दोलन गर्न गाउँबाट काठमाडौं आउँछौं। सरकारले सुनवाइ नै गर्दैन। आश्वासन मात्रै दिन्छ। सरकारले आफूहरूसँग सम्झौता गरेर ठग्ने गरेको उनले सुनाए। हामीसँग असोज १ गतेको सम्झौता कार्यान्वयन हुन्छ भन्दै कुर्दाकुर्दा ६७ महिना बित्यो। अनि बाध्य भएर फेरि आन्दोलन गर्न काठमाडौं आएका हौं, उनले भने। छिन्छिन्मा हुने बर्षातले उनीहरूलाई बास बस्ने निकै कठीन हो। उनीहरू शान्तिवाटिकामा बास बसिरहेका छन्। न्यानो कोठाको अभावमा रूखको फेदमुनि सुतेर रात काटिरहेका छन् त कोही भिजेरै मिटरब्याज साहुविरुद्ध अनिदो संघर्षमा छन्। सोमबार तराईका २० जिल्लाबाट न्यायका लागि उनीहरू काठमाडौं आएका थिए। छिन्छिन्मा हुने बर्षाले खाना पकाएर खान र राति सुत्न निकै समस्या भइरहेको मिटरब्याज तथा ठगीविरुद्ध किसान मजदुर सघर्ष समितिका संयोजक अवधेश कुशवाहाले जनाए। उनका अनुसार खाना पकाउने भाँडा, त्रिपाल, ओड्ने, ओछ्याउने, खानेपानीको अभावले पीडितहरूलाई समस्या भइरहेको छ। पीडितहरू घरबाटै पोकापोका चामल लिएर आएका छन्। खानाका लागि तत्कालै समस्या छैन। तर, सुत्ने ओछ्यान र ओड्नेको समस्या छ, उनले भने, त्यसैमाथि वर्षा भइरहेकोले त्रिपालको अभाव भयो। केही त्रिपाल सहयोगमा हामीले पायौं। त्रिपालको पानी चुइएर त्रिपालभित्रै पस्छ। पीडितहरूलाई रात काट्नै समस्या भयो। शान्तिवाटिकामा ६ वाटा कोठा र २ वटा प्रतीक्षालय छ। त्यसमा अटाउँदैन। पीडितहरू बाहिर रूखको फेदमा सुत्न बाध्य छन्। बर्षा भएर त्यहाँ पनि सुत्न नसकिएको महोत्तरीका संजिला मण्डलले दुःखेसो पोखिन्। पीडितहरूलाई बर्षासँगै चल्ने चिसो हावाले काठमाडौंको खुला आकाशमा बस्न झनै समस्या भइरहेको छ। सरकारले पीडित जनतालाई न्याय दिलाएर तुरुन्त घर पठाउनुपर्ने उनीहरूले सरकारसँग माग राखेका छन्। नवलपरासीका मिटरब्याजपीडत राजन मुराउ भन्छन्, घरबाट ल्याएको चामल, दाल, तरकारी आन्दोलन लम्बिँदा कति दिनसम्म चल्छ ? त्यसमा पनि पीडितहरू थपिँदै गएका छन्। अब खाद्यान्न पनि अभाव हुन्छ। पीडितहरूलाई विभिन्न खाले समस्या भोग्नु गरेको मुराउले जनाए। ५६ वटा शौचालय मात्रै छ। मान्छे धेरै छ। त्यसमा पनि शौचालय जान पानीको समस्या उस्तै। नुहाइधुवाइको समस्या विकरालै छ, उनले भने, जति दुःख हुन्छ होस्। हाम्रो माग पूरा नभएसम्म घर जाँदैनौं। सरकारले मिटरब्याजी साहुलाई कारबाही गर्न जबसम्म नयाँ कानुन बनाउँदैन। तबसम्म हामी पीडित आन्दोलन गरिनै रहन्छौं। मिटरब्याजी साहुविरुद्ध सरकारले तुरुन्त कानुन बनाउनुपर्ने, अदालती प्रक्रियामा परेका मुद्दाहरूको फैसला तत्काल रोक्नुपर्ने, न्यायिक प्रक्रियामा पारेका तमसुक, दृष्टिबन्धक जस्ता विषयवस्तुहरूमा पुनरावलोकन गर्नुपर्नेलगायतका माग राख्दै पीडतहज्ञ निर्णायक आन्दोलनमा उत्रिएका हुन्। उनीहरू आफ्ना माग पूरा नभएसम्म घर नफर्किने बताएका छन्। विभिन्न चरणमा भएको सम्झौता लागू गर्नु पनि सरकारसँग माग राखेका छन्।"
सिक्किम हिमपहिरो : ३ नेपालीसहित ७ को मृत्यु,"झापा : भारतको पूर्वी सिक्किमको छोम्गोमा हिम पहिरोमा परी मृत्यु हुने सात जनामध्ये तीन जना नेपाली नागरिक रहेका छन्। सिक्किम सरकारले जारी गरेको विज्ञप्तिअनुसार मङ्गलबार बिहान ११ बजेर १० मिनेटमा १७ औं माइल नजिकैको गान्तोक नातुला जेएनएम रोडमा हिम पहिरो गएको जनाइएको छ। सो पहिरोमा परी चितवनका शिवप्रसाद लामिछाने र २२ वर्षीया आशिका ढकाल तथा रुपन्देहीका २९ वर्षीया मुना शाह श्रेष्ठको मृत्यु भएको विज्ञप्तिमा उल्लेख छ। त्यस्तै हिम पहिरोमा परी पश्चिम बङ्गालका २८ वर्षीय सौरभ राय चौधरी, ३८ वर्षीय प्रितम मात्ये, उत्तर प्रदेशका ३२ वर्षीय बाल सिंह र ६ वर्षीया बालिका रेविया सिंहको मृत्यु भएको सिक्किमका एसपी तेनजिंग लोडेन लेप्चाले जानकारी दिए। मृतक सातै जना पर्यटक थिए। उनीहरू सिक्किम घुम्न आएको एसपी लेप्चाले बताए। त्यसैगरी हिम पहिरोमा परी तीन नेपाली नागरिक घाइते समेत भएका छन्। घाइते हुनेहरूमा ४० वर्षीया गीता सापकोटा, ३८ वर्षीया ज्योति गुरुङ र ४३ वर्षीय रमेश खनाल रहेका छन्। उनीहरूको ठेगाना खुलाइएको छैन। उनीहरूसहित घाइते १३ जनाको गान्तोकस्थित एसटीएनएम हस्पिटलमा उपचार भइरहेको छ। यता मृत्यु हुने तीनै जना नेपालीको शव स्वदेश ल्याउने तयारी भइरहेको छ। मुख्यमन्त्री प्रेमसिंह तामाङले गान्तोकको एसटीएनएम अस्पतालमा उपचाररत हिम पहिरोका घाइतेहरूको स्वास्थ्य अवस्था बुझेका थिए। त्सोमगो ताल नजिकै हिम पहिरो खस्दा नाटुला जाने क्रममा २० देखि ३० पर्यटकसहित आधा दर्जन सवारीसाधन हिउँमुनि पुरिएको थियो। उनीहरूको त्रिशक्ति कोर्प्स, भारतीय सेना र बीआरओ परियोजना स्वस्तिकको टोलीले उद्धार गरेका थिए। हिम पहिरोले सडक अवरुद्ध हुँदा अलपत्र परेका ३५० पर्यटक र करिब एक सय सवारीसाधन फसेका थिए। उद्धार टोली मङ्गलवार साँझ बजेसम्म उद्धार कार्यमा खटेका थिए। मौसम खराबीका कारण उद्धारमा समस्या भएकोले बुधवार बिहान ८ बजेदेखि पुनः उद्धार टोली खटिएको एसपी लेप्चाको भनाई छ। सामान्यतया जनवरी, फेब्रअरीमा हिम पहिरो जान्छ, एसपी लेप्चाले भने, यसबर्ष पानी अत्यधिक परेकोले मार्च र अप्रिलमा पनि सिक्किमका विभिन्न ठाउँमा हिम पहिरो खसेको र यस्तो दुःखद घटना घट्यो। हिम पहिरोमा अझै पनि कोही फस्न सक्छन्, त्यसैले सिक्किम घुम्न आएका पर्यटकहरूको पहिचानका लागि सिक्किम सरकारले हटलाइन नम्बर जारी गरिसकेको उनले बताए।"
नाबालिका बलात्कार आरोपी पक्राउ,"काठमाडौं : काठमाडौंको एक निजी स्कुलमा कक्षा ९ मा पढ्छिन् उनी। उमेर १५ वर्ष। फुर्सदमा सामाजिक सञ्जालमा सक्रिय। केहि महिनाअघि फेसबुकमा आशिष तामाङको फ्रेन्ड रिक्वेस्ट आयो। उनले सहजै एसेप्ट गरिन्। फेसबुकमा दैनिक कुराकानी हुँदै थियो। यसैक्रममा एक दिन आशिषले प्रत्यक्ष भेट्ने र घुम्न जाने आग्रह गरे। पटकपटक भेट्न बोलाएपछि उनी गइन्। आशिषले नाबालिकालाई टोखास्थित ग्रान्डी नजिकैको एक गेस्ट हाउसमा लगे। सामाजिक सञ्जालमा कुराकानी गरिरहेकी उनी विश्वास गर्दै गत फागुन ६ गते आशिषलाई भेट्न गेस्ट हाउस पुगिन्। होटलमा आशिष भन्ने सिन्धुपाल्चोक मेलन्चीका निमा तामाङ र उनका साथी काभ्रेका कुशल श्रेष्ठ थिए। उनीहरूले नाबालिकालाई प्रलोभनमा पारेर सामूहिक बलात्कार गरेर फरार भए। फरार रहेका आरोपी तामाङ र श्रेष्ठ यही चैत २० गते टोखा६ धापासीबाट पक्राउ परे। उपत्यका अपराध अनुसन्धान कार्यालयका सूचना अधिकारी रविन्द्र पुरीका अनुसार स्कुल पढ्ने नाबालिकालाई भेट्न बोलाएर दुवै जनाले करणी गरी फरार भए। घटनाको सम्बन्धमा नाबालिका परिवारले प्रहरीमा उजुरी गरेपछि खोजी गर्दै जाँदा आरोपीले नक्कली नाम राखी फेसबुक चलाउने गरेको खुलेको छ। उपत्यका अपराध अनुसनधान कार्यालयका प्रमुख एसएसपी मनोज केसीका अनुसार आरोपीहरूले नाबालिकालाई मिल्ने साथी बन्ने भन्दै कुराकानी गर्थे। प्रत्यक्ष भेटघाट गरौं, चिनजान गरांै भन्दै प्रलोभनमा पारेका थिए। घटनाको दिन दिउँसो उनी होटलमा पुगेकी थिइन्। विश्वासमा भेट्न गएकी उनलाई करकापमा पारी दुवै जनाले सामूहिक बलात्कार गरेका थिए। बलात्कारपछि नाबालिकालाई होटलको रूममै छाडी आरोपीहरू फरार भएका थिए। निमाले ९८४८७७८०२१ नम्बरको मोबाइल फोन प्रयोग गरी आशिष तामाङ नामको फेसबुक अकाउन्ट बनाएका थिए। २१ वर्षीय निमा र २१ वर्षकै कुशल श्रेष्ठविरुद्ध नाबालिकामाथि सामूहिक बलात्कार कसूरमा अनुसन्धान भइरहेको केसीले बताए। पीडित नाबालिकाको स्वास्थ्य परीक्षणपछि परिवारकै जिम्मामा राखिएको छ। कसूर पुष्टी भए दुवै आरोपीलाई १२ वर्षदेखि १४ वर्षसम्म कैद र जरिवाना सजाय हुनसक्छ।"
